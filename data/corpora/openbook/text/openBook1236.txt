








































MergedFile


Τα τρία κείμενα αυτής της συλλογής, που συνοδεύονται από έναν 
Πρόλογο και μια Εισαγωγή του συγγραφέα γραμμένα ειδικά για 
την ελληνική έκδοση, εμβαθύνουν σε τρεις διαφορετικές αλλά αλ-
ληλένδετες όψεις της κριτικής θεωρίας των κοινών και σε έναν κοι-
νό προβληματισμό: πώς μπορούμε να μετασχηματίσουμε ριζικά τις 
κοινωνικές συνθήκες της ζωής μας. 

Το πρώτο κείμενο, Διαχωρίζοντας το πράττειν από την τετελεσμένη 
πράξη: Το κεφάλαιο και ο μόνιμος χαρακτήρας των περιφράξεων, 
λαμβάνει ως αφετηρία του την αναγνώριση των «νέων περιφράξε-
ων» ως βασικών στοιχείων της νεοφιλελεύθερης στρατηγικής που 
εμφανίστηκε μετά την κρίση του κεϊνσιανισμού στα τέλη της δεκα-
ετίας του 1970, και εξετάζει την «πρωταρχική συσσώρευση» ως 
μόνιμο χαρακτηριστικό στην ανάπτυξη του καπιταλισμού. 

Το δεύτερο κείμενο, Η παραγωγή των κοινών και η «έκρηξη» της 
μεσαίας τάξης, εξετάζει τη συγκρότηση των εναλλακτικών κοινω-
νικών συστημάτων που βασίζονται στα κοινά, σε ένα περιβάλλον 
πολλαπλών κρίσεων. Επιχειρεί να απαντήσει σε ένα βασικό ερώ-
τημα: πώς μπορούν να δημιουργηθούν εναλλακτικά εγχειρήματα 
δεδομένης της διαίρεσης της εργατικής τάξης, δεδομένης δηλαδή 
της «μεσαίας τάξης». 

Το τρίτο κείμενο, Κοινά, κρίσεις και κεφάλαιο, επικεντρώνεται στη 
σχέση μεταξύ κοινών και κεφαλαίου, που θεωρούνται εδώ δύο κοι-
νωνικά συστήματα τα οποία μπορούν να εξελιχθούν σε κοινωνικές 
δυνάμεις, και στον ρόλο που μπορεί να έχει η αφομοίωση των 
κοινών στο πλαίσιο της παρούσας κρίσης. 

Ο Μάσιμο Ντε Άντζελις διδάσκει πολιτική οικονομία στο Πανε-
πιστήμιο του Ανατολικού Λονδίνου και επιμελείται τη διαδικτυ-
ακή επιθεώρηση The Commoner. Πιο πρόσφατο έργο του: The 
Beginning of History: Value Struggles and Global Capital.

M
AS

SI
M

O
 D

E 
AN

G
EL

IS
   

ΚΟ
ΙΝ

Α,
 Π

ΕΡ
ΙΦ

ΡΑ
ΞΕ

ΙΣ
 Κ

ΑΙ
 Κ

ΡΙ
ΣΕ

ΙΣ

ξ

MASSIMO DE ANGELIS ΚΟΙΝΑ
ΠΕΡΙΦΡΑΞΕΙΣ ΚΑΙ ΚΡΙΣΕΙΣ

εκδόσεις των ξένων      







ΚΟΙΝΑ, ΠΕΡΙΦΡΑΞΕΙΣ ΚΑΙ ΚΡΙΣΕΙΣ





MASSIMO DE ANGELIS

ΚΟΙΝΑ, ΠΕΡΙΦΡΑΞΕΙΣ ΚΑΙ ΚΡΙΣΕΙΣ

ΜΕΤΑΦΡΑΣΗ
Σωκράτης Παπάζογλου
Χάρης Τσαβδάρογλου

εκδόσεις των ξένων



Το πρώτο κείμενο αυτού του τόμου, 
“Separating the Doing and the Deed: 

Capital and the Continuous Character of Enclosures”, 
δημοσιεύτηκε στο περιοδικό 

Historical Materialism 12 (2004): 57-87.
Το δεύτερο κείμενο, 

“The Production of Commons and the ‘Explosion’ of the Middle Class”, 
δημοσιεύτηκε στο περιοδικό 

Antipode τόμ. 42, αρ. 4 (Αύγουστος 2010): 954-977.
Το τρίτο κείμενο, 

“Commons, Crises and Capital”, 
γράφτηκε το 2012 και πρωτοδημοσιεύεται εδώ.

Τα «Προλεγόμενα» όπως και η «Εισαγωγή» γράφτηκαν από τον συγγραφέα 
το 2012 ειδικά για αυτήν την έκδοση.

Φωτογραφία εξωφύλλου: Λεωνίδας Χαλκίδης 
«Σκουριές, Μεγάλη Παναγία 2009»

 Εξώφυλλο: Σωκράτης Παπάζογλου - Χάρης Τσαβδάρογλου
Σελιδοποίηση: Σωκράτης Παπάζογλου

Η χρήση αποσπασμάτων ή και ολόκληρου του βιβλίου είναι ελεύθερη 
για μη εμπορικούς σκοπούς. Θα μας άρεσε, ωστόσο, να μας ενημερώνετε 

στη διεύθυνση: hotel@disobey.net

Θεσσαλονίκη 2013



ΠΕΡΙΕΧΟΜΕΝΑ

Προλεγόμενα στην ελληνική έκδοση
9

Εισαγωγή:
Κοινά και κοινωνική επανάσταση

15

Διαχωρίζοντας το πράττειν από την τετελεσμένη πράξη:
Το κεφάλαιο και ο μόνιμος χαρακτήρας των περιφράξεων

41

Η παραγωγή των κοινών και η «έκρηξη» της μεσαίας τάξης
81

Κοινά, κρίσεις και κεφάλαιο
123

Βιβλιογραφία
141





9

ΠΡΟΛΕΓΟΜΕΝΑ 
ΣΤΗΝ ΕΛΛΗΝΙΚΗ ΕΚΔΟΣΗ

Αν υπάρχει μια χώρα που αποτελεί την επιτομή του αδιεξόδου 
της κρίσης, είναι η Ελλάδα. Από τη μια πλευρά, το κεφάλαιο 
δεν μπορεί να προσφέρει κάποια λύση στα προβλήματα κοι-
νωνικής αναπαραγωγής που προκάλεσε η χρηματοπιστωτι-
κή κρίση. Από την άλλη, αναδύονται συνεχώς εναλλακτικοί 
τρόποι εξασφάλισης της ζωής, τα κοινά, που δεν έχουν όμως 
την ανάπτυξη και το μέγεθος που απαιτείται για να αντιμε-
τωπίσουν τα αποτελέσματα της κρίσης και να προσφέρουν 
εναλλακτικές στην πλειοψηφία των ανθρώπων.

Το κεφάλαιο δεν μπορεί να προσφέρει λύσεις στην κρίση 
κοινωνικής αναπαραγωγής, ούτε με την επιβολή σκληρότε-
ρης λιτότητας ούτε με την επέκταση της κεϊνσιανής ρύθμισης. 
Στην πρώτη περίπτωση, διότι η επιβολή της λιτότητας απο-
τελεί αντιθέτως αιτία της κρίσης κοινωνικής αναπαραγωγής 
όπως τη βιώνουν εκατομμύρια συνταξιούχων, εργατών, νέων 
και γυναικών. Και αναμφίβολα, όπως παραδέχονται ακόμη 
και αναλυτές νεοφιλελεύθερων πεποιθήσεων, δεν προσφέρει 
καμία ρόδινη προοπτική στην ελληνική οικονομία, την απα-
σχόληση και την ευημερία των Ελλήνων. Στη δεύτερη περί-
πτωση, διότι η ανάπτυξη που βασίζεται στην ενεργό ζήτηση 
δεν είναι εφικτή στο περιβάλλον διεθνούς οικονομικής, χρη-
ματιστικής και χρηματοπιστωτικής ενοποίησης όπου κινεί-
ται και η Ελλάδα. Σύμφωνα με το καλύτερο σενάριο, ακόμη 
κι αν η Ελλάδα αρνηθεί τελικά να πληρώσει το χρέος της, 



10 MASSIMO DE ANGELIS

αποφεύγοντας έτσι τη θηλιά στο λαιμό που της έχει βάλει η 
τρόικα, δεν υπάρχει προοπτική οικονομικής άνθισης. Η άρ-
νηση πληρωμής του χρέους θα εγείρει το ζήτημα της εξόδου 
από το ευρώ, γεγονός που εάν συμβεί (καθώς και ο τρόπος με 
τον οποίο θα συμβεί) θα επηρεάσει βεβαίως την κατάσταση 
στη χώρα. Στις παρούσες συνθήκες, αυτό είναι δυνατό μόνο 
αν η Ελλάδα εγκαταλείψει οικειοθελώς το ευρώ, εφόσον δεν 
υπάρχει κάποιος μηχανισμός εκδίωξης χωρών από το ευρώ 
και την ΕΕ. (Βεβαίως, τέτοιοι μηχανισμοί μπορούν πάντοτε 
να δημιουργηθούν.) 

Ακόμη όμως κι αν η Ελλάδα εγκαταλείψει το ευρώ, η κυ-
βέρνηση που θα το κάνει δεν θα μπορεί να εξασφαλίσει τη 
διαβίωση του πληθυσμού απλώς με τον λαϊκισμό, τους ευ-
σεβείς πόθους ή την αναγέννηση κάποιων φαντασιοκοπιών 
για τον «σοσιαλισμό σε μία χώρα». Το νέο νόμισμα θα είναι 
εκτεθειμένο στην εκδικητικότητα των χρηματοπιστωτικών 
αγορών, σε πιθανές διαδοχικές υποτιμήσεις που θα αυξήσουν 
το τρέχον έλλειμμα εμπορικών συναλλαγών, το οποίο τον Ια-
νουάριο του 2012 ήταν ήδη 2558 εκατομμύρια ευρώ. Μολο-
νότι ένα αδύναμο ελληνικό νόμισμα θα μπορούσε να αυξήσει 
την «ανταγωνιστικότητα» βιομηχανιών όπως η τουριστική, 
ωστόσο οι εξαγωγικές βιομηχανίες είναι λίγες και η Ελλάδα 
παραμένει κυρίως εισαγωγέας βιομηχανικών και βασικών 
αγαθών, τροφίμων και πετρελαίου, που θα κόστιζαν ακριβό-
τερα για να εισαχθούν. Επίσης, οι εμπορικές συναλλαγές με 
χώρες της ΕΕ (Γερμανία, Ιταλία, Ηνωμένο Βασίλειο) υπολο-
γίζονται στο 65% του συνόλου των εμπορικών συναλλαγών 
της χώρας, γεγονός που καθιστά ψευδεπίγραφη την οικονο-
μική ανεξαρτησία της Ελλάδας. 

Η άρνηση πληρωμής του χρέους θα έπληττε το ευρωπαϊ-
κό χρηματοπιστωτικό σύστημα, με αποτέλεσμα να κινδυνεύ-
σουν με χρεοκοπία κάποιες μεγάλες τράπεζες και να αυξη-
θούν οι πιθανότητες ότι και άλλες χώρες θα ακολουθήσουν 
την Ελλάδα. Γεγονός που θα σήμαινε ότι θα υπήρχε εκροή 



11ΠΡΟΛΕΓΟΜΕΝΑ ΣΤΗΝ ΕΛΛΗΝΙΚΗ ΕΚΔΟΣΗ

ευρώ από περιοχές υψηλού κινδύνου άρνησης πληρωμής του 
χρέους προς περιοχές μικρότερου κινδύνου (η Ιταλία, η Ισπα-
νία και η Πορτογαλία θα πλήττονταν πρώτες). Στις παρού-
σες συνθήκες αλληλεξάρτησης των ευρωπαϊκών χωρών και 
συνεχιζόμενης οικονομικής και χρηματοπιστωτικής κρίσης 
στην Ευρώπη, η έξοδος της Ελλάδας από το ευρώ δεν θα επέ-
λυε την κρίση κοινωνικής αναπαραγωγής. θα δημιουργούσε 
απλώς μια νέα κατάσταση, ένα νέο πεδίο αναμέτρησης μέσα 
στο οποίο θα έπρεπε να αντιμετωπιστεί η κρίση. 

Από την άλλη πλευρά, εάν η Ελλάδα καταφέρει να αρνη-
θεί την πληρωμή του χρέους και συγχρόνως να παραμείνει 
στο ευρώ –μια λύση που φαίνεται να προτιμούν οι περισσότε-
ροι–, έχουμε μεν ένα διαφορετικό σενάριο αλλά όχι τη λύση 
στην κρίση κοινωνικής αναπαραγωγής. Η Ελλάδα θα πρέπει 
να βρίσκει χρήματα για τις δημόσιες υπηρεσίες της, και είναι 
απίθανο η Ευρωπαϊκή Κεντρική Τράπεζα να αγοράζει ελλη-
νικά ομόλογα σε περίπτωση άρνησης πληρωμής του χρέους, 
όπως και είναι δύσκολο να εξασφαλίζονται νέα δάνεια από 
ιδιώτες επενδυτές σε μια τέτοια περίπτωση. Προφανώς αυτό 
θα συνέβαινε αν η άρνηση πληρωμής του χρέους συνοδευό-
ταν από μία νέα κοινωνική συμφωνία, η οποία όμως θα πε-
ριόριζε τα εισοδήματα και θα επέτρεπε την αναδιάρθρωση 
της οικονομίας: μία μεταμφιεσμένη λιτότητα. Στην αντίθε-
τη περίπτωση, εάν δηλαδή δεν υπάρξει μια νέα συμφωνία η 
οποία θα ικανοποιεί τις χρηματοπιστωτικές αγορές, η ελλη-
νική κυβέρνηση θα πρέπει να εφαρμόσει σθεναρές πολιτικές 
αναδιανομής του εισοδήματος, ούτως ώστε να διατηρήσει τις 
δημόσιες υπηρεσίες και τις δημόσιες δαπάνες. Όσο επιθυ-
μητό κι αν είναι κάτι τέτοιο, παραμένει ανοιχτό το ερώτημα 
κατά πόσο είναι εφικτό και για πόσο διάστημα, πριν αυτοί 
που κατέχουν τον πλούτο οργανωθούν ως τάξη. Και σε κάθε 
περίπτωση, μιλάμε απλώς για έναν τρόπο να αποτραπεί η 
μείωση των δημοσίων δαπανών, και βεβαίως όχι για “buen 
vivir”.1 Όπως και να ’χει, είτε με τη νέα δραχμή είτε με το πα-



12 MASSIMO DE ANGELIS

λιό ευρώ, η μεγάλη πλειοψηφία των Ελλήνων θα κληθεί να 
πληρώσει την καπιταλιστική κρίση, μέσω της νομισματικής 
πολιτικής που ελέγχεται από το κράτος (είτε σε εθνικό είτε σε 
ευρωπαϊκό επίπεδο).

Το αποθαρρυντικό σε όλα αυτά τα σενάρια είναι ότι, ενώ 
δεν προσφέρουν λύσεις στην κρίση κοινωνικής αναπαραγω-
γής, ωστόσο θεωρούνται πιθανά, τόσο εξαιτίας όσο και παρά 
τη μαζική έκρηξη κοινωνικών συγκρούσεων στους δρόμους 
και τις πλατείες των ελληνικών πόλεων τα τελευταία χρόνια. 
Από τη σκοπιά ενός ριζικού κοινωνικού μετασχηματισμού, 
αυτό δεν μπορεί παρά να είναι αποκαρδιωτικό. 

Τι απαιτείται για να αλλάξουμε τον κόσμο; Κάτι εντελώς 
διαφορετικό από την πολιτική εκπροσώπηση που γεννιέται 
από έναν αγώνα. Αυτή μπορεί να είναι αναγκαία, αλλά ο 
αγώνας πρέπει να διεξαχθεί επίσης σε ένα άλλο μέτωπο, στο 
μέτωπο της ζωής, στη δημιουργία εναλλακτικών κοινωνικών 
δομών που αναπαράγουν τη ζωή. Από αυτή την άποψη, τα 
σενάρια που σκιαγραφήσαμε δεν είναι πλέον κλειστά και 
κλειστοφοβικά, αφού το σύστημα που απεικονίζουν δεν είναι 
παρά μέρος ενός περιβάλλοντος όπου μπορούν και πρέπει να 
χαράξουν με στρατηγικό τρόπο το δρόμο τους άλλα εναλ-
λακτικά συστήματα, να αναπτυχθούν και να εξελιχθούν, να 
περιλάβουν το διαφορετικό, να παραγάγουν τον κοινωνικό 
ιστό. 

Οι πολιτικοί σχηματισμοί κατεβαίνουν στις εκλογές με 
την υπόσχεση ότι «το» σύστημα θα λειτουργήσει καλύτερα 
στα χέρια τους. Ωστόσο, αν οι πολιτικοί ακτιβιστές μπορού-
σαν να απαλλαγούν από τις αυταπάτες ότι αυτοί και μόνο 
–ή κατά κύριο λόγο– έχουν τη λύση, και όχι τα εκατομμύρια 
των ανθρώπων που ζουν μια καθημερινή ζωή με καθημερινές 
καταστάσεις και προβλήματα που απαιτούν έναν διαφορετικό 
τρόπο κοινωνικής οργάνωσης για να αντιμετωπιστούν, τότε 
οι προοπτικές θα ήταν πιο ρόδινες και όχι μόνο για τους Έλ-
ληνες. Σε ολόκληρο τον κόσμο, αν θέλουμε να βρούμε κοι-



13ΠΡΟΛΕΓΟΜΕΝΑ ΣΤΗΝ ΕΛΛΗΝΙΚΗ ΕΚΔΟΣΗ

νωνικά δίκαιες, συντροφικές και επιτυχημένες λύσεις στα 
προβλήματα της κοινωνικής αναπαραγωγής, χρειάζεται να 
αναπτύξουμε τα κοινά σε μεγάλη έκταση, χρειαζόμαστε τη 
σύνδεσή τους και τη συνύφανση με τον κοινωνικό ιστό σε 
διάφορα επίπεδα. Αυτό θα απαιτούσε την αποτελεσματικότε-
ρη, εντονότερη και παράλληλη ανάπτυξη των κοινών και του 
πολιτικού αγώνα: οι δημιουργοί των κοινών θα βρίσκονται 
στην πρώτη γραμμή του αγώνα ενάντια στις δυνάμεις πε-
ρίφραξης της καπιταλιστικής λιτότητας και ταυτοχρόνως οι 
πολιτικοί ακτιβιστές θα βρίσκονται στην πρώτη γραμμή της 
ανάδειξης των ζητημάτων που αφορούν την αναπαραγωγή 
της ζωής σε γειτονιές, χωριά και πόλεις, έτσι ώστε να συμβά-
λουν στη δημιουργία νέων μορφών κοινωνικής συνεργασίας, 
λαμβάνοντας συγχρόνως υπόψη την υπάρχουσα πολιτική οι-
κονομία ως ένα περιβάλλον όπου μπορούν να αναπτυχθούν 
εναλλακτικά εγχειρήματα. 

Θα καταφέρουν οι δημιουργοί των κοινών να μάθουν την 
τέχνη τού να συνεχίζουν την πορεία τους μέσα στο άστατο 
περιβάλλον που γεννούν οι αγώνες, να αναγνωρίζουν τις ευ-
καιρίες που μπορεί να προκύπτουν από τις μεταβαλλόμενες 
πολιτικές εξελίξεις για την ανάπτυξη των κοινών εκείνων που 
δεν θα αποκλείουν; Θα καταφέρουν οι πολιτικοί ακτιβιστές 
να σκέφτονται όπως οι άνθρωποι των κοινών και να απα-
ντούν στις απειλές του κεφαλαίου όχι μόνο με ευρηματικές 
πολιτικές ιδέες και συμμαχίες, αλλά και εφαρμόζοντας νέες, 
ευρηματικές μορφές κοινωνικής συνεργασίας που θα υπο-
νομεύουν την ισχύ αυτών των απειλών; Θα τα καταφέρουμε 
όλοι μας να υπερβούμε οργανωτικά το κεφάλαιο;

Αυτές οι ερωτήσεις απαιτούν μια θεώρηση διαφορετική 
από τη συνηθισμένη. Απαιτούν να μπορούμε να δούμε τι βρί-
σκεται «εκτός» του κεφαλαίου ενώ συγχρόνως ζούμε μέσα 
σε αυτό, να πιστεύουμε στις δυνάμεις μας που θα δώσουν 
ζωή στα κοινά χωρίς να τρέφουμε ψευδαισθήσεις ότι έχουμε 
υπερβεί τον ταξικό πόλεμο, να αναγνωρίζουμε την τάξη ως 



14 MASSIMO DE ANGELIS

ένα κατακερματισμένο πεδίο υποκειμενικοτήτων και αντιλή-
ψεων, και παρ’ όλα αυτά, παρ’ όλες τις απειλές των περιφρά-
ξεων και της αφομοίωσης από το κεφάλαιο, να συνεχίζουμε 
να εργαζόμαστε για τη δημιουργία, την ανάπτυξη, τον πολ-
λαπλασιασμό και τη βιωσιμότητα των κοινών. Έχοντας αυτές 
τις ερωτήσεις στο νου μου, αισθάνομαι πολύ χαρούμενος που 
εκδίδεται η ελληνική μετάφραση μιας συλλογής κειμένων 
μου σε αυτούς τους καιρούς της κρίσης και των αγώνων.

ΣΗΜΕΙΩΣΕΙΣ

1. Buen vivir: κυριολεκτικά, το «να ζεις καλά», η «ευζωία». Η έννοια 
όμως προέρχεται από την παράδοση των ιθαγενών λαών των Άνδεων 
και σημαίνει το «να ζουν με αρμονία και ισορροπία οι άνδρες και οι γυ-
ναίκες, οι κοινότητες μεταξύ τους, και κυρίως οι άνθρωποι με το φυσικό 
τους περιβάλλον του οποίου αποτελούν μέρος». (Σ.τ.μ.)



15

Τα τρία κείμενα που περιλαμβάνονται σε αυτήν τη συλλο-
γή εμβαθύνουν σε τρεις διαφορετικές αλλά αλληλένδετες 
όψεις αυτού που θα μπορούσαμε να ονομάσουμε κριτική θε-
ωρία των κοινών. Το πρώτο κείμενο είναι μία θεώρηση του 
ρόλου της «πρωταρχικής συσσώρευσης» στην ανάπτυξη του 
καπιταλισμού. Πηγή έμπνευσής του αποτέλεσε η αναγνώρι-
ση των «νέων περιφράξεων» –όρος που πρώτη εισηγήθηκε η 
Midnight Notes Collective (1992)– ως βασικών στοιχείων της 
νεοφιλελεύθερης στρατηγικής που εμφανίστηκε μετά την 
κρίση του κεϊνσιανισμού στα τέλη της δεκαετίας του 1970. Το 
δεύτερο κείμενο είναι μία κριτική επισκόπηση της συγκρότη-
σης των εναλλακτικών κοινωνικών συστημάτων που βασίζο-
νται στα κοινά, σε ένα περιβάλλον πολλαπλών κρίσεων. Το 
βασικό ερώτημα στο οποίο επιχειρεί να απαντήσει αυτό το 
κείμενο είναι πώς μπορούν να δημιουργηθούν εναλλακτικά 
εγχειρήματα δεδομένης της ιεραρχίας των υλικών συνθηκών, 
των περιορισμών της συνείδησης και των αξιακών συστημά-
των της εργατικής τάξης, δεδομένης δηλαδή της «μεσαίας τά-
ξης». Στο τρίτο κείμενο εξετάζω τη σχέση μεταξύ κοινών και 
κεφαλαίου, που θεωρούνται εδώ δύο κοινωνικά συστήματα 
τα οποία μπορούν να εξελιχθούν σε κοινωνικές δυνάμεις. Στο 
κείμενο εξετάζω τον ρόλο που μπορεί να έχει η αφομοίωση 
των κοινών στο πλαίσιο της παρούσας κρίσης. Η εισαγωγή 
αυτή που προηγείται των τριών κειμένων θέλει να δείξει ότι 

ΕΙΣΑΓΩΓΗ: 
ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ



16 MASSIMO DE ANGELIS

αυτά αποτελούν τρεις όψεις του ίδιου προβληματισμού: πώς 
μπορούμε να μετασχηματίσουμε ριζικά τις κοινωνικές συν-
θήκες της ζωής μας.

1. Η μετα-ερώτηση

Η γενική μετα-ερώτηση που αποτελεί την αφετηρία της κρι-
τικής θεωρίας των κοινών είναι απλή και ίσως απλοϊκή: πώς 
μπορούμε να αλλάξουμε τον κόσμο; Και πώς μπορούμε να 
δημιουργήσουμε έναν τόπο πολύ καλύτερο για όλους (ή του-
λάχιστον για το «99%»), πιο ευχάριστο και συνεκτικό, κοι-
νωνικά, οικονομικά και περιβαλλοντικά δίκαιο, όπου η αξιο-
πρέπεια, η ειρήνη, η ελευθερία, η αυτονομία, η αλληλεγγύη, 
η ισότητα δεν θα είναι απλώς άρθρα πίστης αλλά οι αξίες 
που θα μας οδηγούν, η πυξίδα μας για έναν διαρκή κοινωνι-
κό μετασχηματισμό; Για να θέσει κανείς αυτήν την ερώτηση, 
πρέπει πρώτα να αντιληφθεί τις δυνάμεις στις οποίες ενα-
ντιωνόμαστε και οι οποίες συμβάλλουν στη δημιουργία των 
αποκρουστικών όψεων του κόσμου όπου ζούμε. Το κεφάλαιο 
είναι μία από αυτές τις κοινωνικές δυνάμεις, και η ανάλυση 
των περιφράξεων μία όψη της ανάλυσης των στρατηγικών 
του κεφαλαίου. 

Έτσι, το πρώτο κείμενο που παρουσιάζεται εδώ επιχειρεί 
να εξαγάγει συμπεράσματα από το γεγονός ότι οι νεοφιλε-
λεύθερες πρακτικές επικεντρώνονται στις νέες περιφράξεις, 
και να πάει πέρα από την τετριμμένη μαρξιστική άποψη που 
θεωρούσε την «πρωταρχική» ή «αρχική» συσσώρευση κάτι 
που συνέβη πριν από τον καπιταλισμό. Ξαναδιαβάζοντας τη 
θεωρία της συσσώρευσης του Μαρξ υπό το φως της σύγχρο-
νης νεοφιλελεύθερης πρακτικής, υποστηρίζω ότι αν η αρχική 
συσσώρευση πρέπει να συμβαίνει πριν τη συσσώρευση του 
κεφαλαίου, ωστόσο αυτό το συμβάν έχει έναν διαρκή χαρα-
κτήρα, σύμφυτο με τις κινήσεις της ταξικής πάλης. Έτσι, οι 



17ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

περιφράξεις των κοινών είναι μια αναγκαία στιγμή στη δια-
δικασία της καπιταλιστικής ανάπτυξης και ένα μόνιμο χαρα-
κτηριστικό της πολιτικής οικονομίας η οποία επικεντρώνεται 
στη μεγέθυνση του κεφαλαίου και τις αντίστοιχες κοινωνικές 
σχέσεις. Δεν είναι απλώς ότι η συσσώρευση μπορεί να εμφα-
νιστεί ως «συσσώρευση διά της απαλλοτρίωσης», όπως στη 
διατύπωση του David Harvey (2005). Είναι ότι η απαλλο-
τρίωση του χρόνου ζωής (δηλαδή η εργασιακή εκμετάλλευ-
ση), που απαιτείται για τη συσσώρευση, είναι δυνατή μόνο 
χάρη στην περιοδικά επαναλαμβανόμενη απαλλοτρίωση των 
εναλλακτικών μέσων αναπαραγωγής της ζωής και την κα-
ταστροφή / αποσύνθεση των αντίστοιχων κοινοτήτων. Στο 
κείμενο αυτό προτείνω επίσης μία ταξινόμηση των διάφορων 
τύπων των σύγχρονων περιφράξεων, για να επιστήσω την 
προσοχή του αναγνώστη στο εύρος των ενδεχόμενων καπι-
ταλιστικών περιφράξεων των κοινών, εύρος που υπερβαίνει 
κατά πολύ τα ζητήματα των γαιών και άλλων φυσικών πόρων 
τα οποία πραγματευόταν ο Μαρξ. Αυτό που επίσης γινόταν 
σαφές στη μαρξική πραγμάτευση –αλλά σε εκείνη τη φάση 
έμενε κατά κύριο λόγο σιωπηρώς εννοούμενο– ήταν ότι το 
κεφάλαιο επιδιώκει την περίφραξη κοινών που έχουν στην 
πραγματικότητα δημιουργηθεί υπό την επίδραση αγώνων της 
εργατικής τάξης που προηγήθηκαν. Συνεπώς, η «διπλή κίνη-
ση» των περιφράξεων και της δημιουργίας κοινών εκφράζει 
κατά κάποιον τρόπο τους ιστορικούς ρυθμούς αναπνοής της 
ταξικής πάλης εντός του καπιταλισμού.

Η προσέγγιση αυτή, την οποία αναπτύσσω στο βιβλίο μου 
The Beginning of History (Το ξεκίνημα της Ιστορίας, De Angelis 
2007a), τοποθετεί σε ένα κοινό πλαίσιο τις περιφράξεις, τη 
συσσώρευση και την ταξική πάλη, συγχρόνως όμως ανοίγει 
διάφορα ζητήματα, ιδίως αν κανείς επιθυμεί έναν ουσιαστικό 
κοινωνικό μετασχηματισμό. Πράγματι, η προσέγγιση αυτή 
φανερώνει (και οικοδομεί βάσει αυτής) την παράλληλη εξέλι-
ξη –που κάποτε συνήθιζαν να αποκαλούν «διαλεκτική»– του 



18 MASSIMO DE ANGELIS

συστήματος της καπιταλιστικής ανάπτυξης και των αγώνων 
της εργατικής τάξης. Η σχέση αυτή υπήρξε θεμελιώδης στον 
Μαρξ και σε διάφορα ρεύματα του αυτόνομου μαρξισμού, και 
λιγότερο στον παραδοσιακό μαρξισμό, ο οποίος αντιθέτως 
παρουσίαζε συνήθως την κοινωνική αλλαγή ως αποτέλεσμα 
της αυτόνομης ανάπτυξης των παραγωγικών δυνάμεων, την 
οποία μάλιστα αντιλαμβανόταν εκχυδαϊσμένα ως ανάπτυξη 
της «τεχνολογίας». Στον αυτόνομο μαρξισμό, σύμφωνα με 
τον Cleaver (1979), αυτή η σχέση ταξικής πάλης και καπιτα-
λιστικής ανάπτυξης ακολουθεί κύκλους αγώνων όπου τον 
ρυθμό δίνουν οι φάσεις της ταξικής σύνθεσης. Αυτές αφο-
ρούν κυρίως τις φάσεις της πολιτικής ανασύνθεσης (όταν 
η διαιρεμένη εργατική τάξη συγκροτείται και οικοδομεί ένα 
κίνημα) και τις φάσεις της αποσύνθεσης (όταν η κοινωνική 
σύνθεση της εργατικής τάξης, στην οποία στηρίζονταν αυτοί 
οι αγώνες, αλλάζει εξαιτίας της αναδιάρθρωσης του κεφαλαί-
ου και των χτυπημάτων της καταστολής). Εάν αναπτύξουμε 
τη λογική αυτής της προσέγγισης, και τη συνδέσουμε με τα 
ευρύτερα ζητήματα της ανάπτυξης μορφών καπιταλιστικής 
διακυβέρνησης (όπως την εξέλιξη του κεϊνσιανισμού και του 
νεοφιλελευθερισμού) και τις πολιτικοοικονομικές συνθήκες 
της συσσώρευσης (τις συνθήκες της κερδοφορίας), η προ-
σέγγιση αυτή αποκαλύπτει την καπιταλιστική ανάπτυξη ως 
σύμπτωμα της ταξικής πάλης. Πώς όμως θα μπορούσε αυτή 
η διαρκής σχέση αγώνων και καπιταλιστικής ανάπτυξης να 
μας οδηγήσει σε έναν νέο κόσμο, όταν το κεφάλαιο έχει απο-
δείξει ξανά και ξανά την ικανότητά του να αφομοιώνει, να 
καταστρέφει και να αποσυνθέτει την κοινωνική βάση του τα-
ξικού του εχθρού, και έτσι να δημιουργεί τη δύναμη για τη 
δική του ανάπτυξη; Μήπως πραγματικά αυτή η παράλληλη 
εξέλιξη των αγώνων και της καπιταλιστικής ανάπτυξης είναι 
από τη φύση της δίχως τέλος; Και πώς μπορεί μια «ένωση 
ελεύθερων ατόμων» να αντικαταστήσει τον καπιταλισμό ως 
κυρίαρχο τρόπο παραγωγής;



19ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

2. Η πλάνη του πολιτικού στοιχείου

Θα ασχοληθούμε εδώ με την πρώτη από τις τρεις μεθοδο-
λογικές πλάνες. Και θα την εξετάσουμε σε αυτήν την εισα-
γωγή στον βαθμό που αφορά την ανάπτυξη ενός πλαισίου 
που σχετίζεται με την μετα-ερώτησή μας. Πρόκειται για την 
πλάνη του πολιτικού στοιχείου, για την αντίληψη ότι η πολιτι-
κή ανασύνθεση θα μπορούσε να προκαλέσει, μέσω κάποιου 
είδους πολιτικής αντιπροσώπευσης, μια ριζική αλλαγή των 
κοινωνικών σχέσεων και των συστημάτων κοινωνικής ανα-
παραγωγής. Θεωρώ ότι οι πολιτικές ανασυνθέσεις είναι σί-
γουρα αναγκαίες για τη δημιουργία της τάσης για αλλαγή, 
καθώς προκαλούν αλυσιδωτές αντιδράσεις κοινωνικότητας 
και διοχετεύουν την κοινωνική ενέργεια σε συγκεκριμένες 
κατευθύνσεις. Με αυτή την έννοια, οι φάσεις της πολιτικής 
ανασύνθεσης και οι αντίστοιχες μορφές πολιτικής αντιπρο-
σώπευσης είναι σημαντικές για τη δημιουργία ευκαιριών για 
μια ριζοσπαστική ανάπτυξη νέων κοινωνικών σχέσεων και 
συστημάτων. Από μόνες τους, όμως, δεν αλλάζουν ριζικά τα 
κοινωνικά συστήματα όπως το κεφάλαιο: μπορούν απλώς 
να τα διαταράσσουν. Το κεφάλαιο αντιδρά και προσαρμό-
ζεται σε αυτές τις διαταραχές, αναπτύσσοντας νέες μορφές, 
απορροφώντας και διοχετεύοντας αλλού τους κραδασμούς, 
αφομοιώνοντας, περιφράσσοντας και καταστέλλοντας – και 
η δοσολογία αυτών του των κινήσεων εξαρτάται από τον 
υπολογισμό του κόστους και του οφέλους σε κάθε δεδομένη 
περίσταση.

Ας πάρουμε για παράδειγμα την περίπτωση που κερδίζε-
ται μια μεγάλη «νίκη» μετά από μια σημαντική πολιτική ανα-
σύνθεση. Ας πούμε ότι εισάγεται ένα νέο σύστημα δικαιωμά-
των στην κοινωνική πρόνοια, όπως έχει συμβεί την περίοδο 
μετά τον Β΄ Παγκόσμιο Πόλεμο και όπως σήμερα προοιω-
νίζονται πολλά τμήματα του κινήματος. Πώς αντιλαμβανό-
μαστε αυτήν τη νίκη ως προς την ουσιαστική αλλαγή των 



20 MASSIMO DE ANGELIS

κοινωνικών σχέσεων; Μας προχωράει ένα βήμα «προς τη σω-
στή κατεύθυνση»; Ισχυρίζομαι ότι η εισαγωγή ενός νέου συ-
στήματος διευρυμένων δικαιωμάτων δεν αποτελεί μια αλλα-
γή στο καπιταλιστικό σύστημα καθεαυτό, ούτε και ένα βήμα 
προς τη σωστή ή τη λάθος κατεύθυνση, αλλά μια στιγμή ενός 
βρόγχου ανάδρασης, μια διαταραχή την οποία το κεφάλαιο 
ενσωματώνει και στην οποία πρέπει να προσαρμοστεί. Δεν 
μπορούμε να προβλέψουμε συγκεκριμένα σε ποιο βαθμό θα 
γίνει αυτή η προσαρμογή. Αυτό όμως που μπορούμε να πού-
με με σιγουριά είναι ότι η προσαρμογή θα περιλαμβάνει τη 
διερεύνηση τρόπων για να αναπαράγεται το κεφάλαιο. Έτσι, 
παρ’ ότι αληθεύει ότι η κατοχύρωση αυτών των δικαιωμάτων 
θα ευνοούσε μία πλευρά της καπιταλιστικής κοινωνικής σχέ-
σης –ας πούμε την εργατική τάξη–, συγχρόνως, μέσα από τη 
συνολική αποδοχή των συστημικών σχέσεων, την προσδένει 
στο κεφάλαιο. Κι εφόσον το κεφάλαιο συνίσταται ουσιαστι-
κά σε κοινωνικές σχέσεις και διαδικασίες που πρέπει, στο σύ-
νολό τους, να διασφαλίσουν τη συσσώρευση του πλούτου, 
αυτή η προσαρμογή θα απαιτήσει την ενεργό συμμετοχή 
της «εργατικής τάξης». Το πώς συνδέονται οι παραχωρήσεις 
του κεφαλαίου με τη συγκεκριμένη κάθε φορά διαδικασία 
της καπιταλιστικής ανάπτυξης εξαρτάται τόσο από τη φύση 
της κοινωνικής συμφωνίας μεταξύ των διάφορων τάξεων και 
κοινωνικών στρωμάτων, η οποία θεσμοποιείται εντός ενός 
συγκεκριμένου ιστορικού πλαισίου, όσο και από το πόσο 
αποτελεσματικές είναι οι στρατηγικές περιθωριοποίησης και 
χαλιναγώγησης των τμημάτων εκείνων που καθίστανται αό-
ρατα από τη συμφωνία. Το πώς συνδέονται οι παραχωρήσεις 
του κεφαλαίου με τη συγκεκριμένη κάθε φορά διαδικασία 
της καπιταλιστικής ανάπτυξης εξαρτάται από τη φύση της 
κοινωνικής συμφωνίας μεταξύ των διαφόρων τάξεων και 
κοινωνικών στρωμάτων, η οποία θεσμοποιείται εντός ενός 
συγκεκριμένου ιστορικού πλαισίου. Εξαρτάται επίσης από το 
πόσο αποτελεσματικές είναι οι στρατηγικές περιθωριοποίη-



21ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

σης και χαλιναγώγησης των τμημάτων εκείνων που καθίστα-
νται αόρατα και αποκλείονται από τη συμφωνία.

Αυτό έχει μερικές πολύ σημαντικές συνέπειες. Είναι γνω-
στό ήδη από τις απαρχές της πολιτικής οικονομίας τον 17ο 
αιώνα ότι η παροχή υπηρεσιών ασφάλισης στην εργατική 
τάξη (της «κοινωνικής πρόνοιας» που ήταν αποσυνδεμένη 
από την εργασία) σήμαινε ότι αυξανόταν η δύναμή της να 
αρνείται την πειθαρχία του κεφαλαίου, εκτός βεβαίως αν 
υποθέσουμε ότι οι μέθοδοι χαλιναγώγησης και υποτέλειας 
στις νόρμες του κεφαλαίου έχουν εγγράψει στο πολιτισμικό 
DNA της εργατικής τάξης την «ηθική της εργασίας». Ως ρι-
ζοσπάστες, αντιμέτωποι με το κεφάλαιο σε μια συγκεκριμένη 
ιστορική στιγμή, θεωρούμε θετική τη δυνατότητα άρνησης 
της καπιταλιστικής εργασίας. Ως ριζοσπάστες, ωστόσο, που 
μας απασχολεί το ζήτημα του μετασχηματισμού των κοινω-
νικών συστημάτων, γνωρίζουμε ότι αυτή η άρνηση, αυτό το 
«όχι», δεν αποτελεί παρά μόνο προϋπόθεση για την ανάπτυ-
ξη εναλλακτικών κοινωνικών συστημάτων. τα εναλλακτικά 
κοινωνικά εγχειρήματα ή οι νέες μορφές κοινωνικότητας και 
συνεργασίας δεν αναπτύσσονται αυτόματα στη βάση και μό-
νον αυτής της άρνησης. Ή, με άλλα λόγια, ακόμη κι αν όντως 
αναπτυχθούν εναλλακτικές μορφές, δεν φαίνονται ικανές να 
αντιπαρατεθούν αποτελεσματικά στην ηγεμονία του κεφα-
λαίου. Ακριβώς γι’ αυτό, το κεφάλαιο είναι ικανό να χρησιμο-
ποιήσει για τους δικούς του σκοπούς τις νέες μεταρρυθμίσεις, 
να κερδίσει χρόνο, και να περιμένει την κατάλληλη στιγμή 
για να διασπάσει την εργατική τάξη και να της αφαιρέσει τα 
δικαιώματα. Έτσι οι εναλλακτικές υπερφαλαγγίζονται. Για 
παράδειγμα, την περίοδο μετά τον Β΄ Παγκόσμιο Πόλεμο, 
με την παραχώρηση του κράτους πρόνοιας που ακολούθη-
σε τον κύκλο των αγώνων που ξεκίνησαν με τη σοβιετική 
επανάσταση, μεγάλα κινήματα πολιτικής ανασύνθεσης που 
υιοθετούσαν το πνεύμα της σοβιετικής επανάστασης μετα-
τράπηκαν σε μέσα πειθάρχησης και συμμόρφωσης (με τις 



22 MASSIMO DE ANGELIS

απειλές, για παράδειγμα, για απόσυρση της κοινωνικής πρό-
νοιας, ή με τις πολιτικές και τις παραδόσεις που προωθούσαν 
την πατριαρχία στις πυρηνικές οικογένειες) καθώς και οικο-
νομικής μεγέθυνσης (με τον καταναλωτισμό, που διαιρούσε 
την εργατική τάξη και κατέστρεφε το περιβάλλον). Βασικά 
σε αυτές τις παραχωρήσεις ήταν τα «σύμφωνα παραγωγικό-
τητας» που συμφιλίωναν τους εκπροσώπους των εργατών 
(τα συνδικάτα) με το κράτος και τους εργοδότες. Και μόνο 
στο πλαίσιο αυτών των συμφώνων –τα οποία αποκαλώ «κοι-
νωνικά μικροθεμέλια της οικονομίας» (De Angelis 2000a)– 
μπορούσε η κερδοφορία να συμβαδίζει με την αύξηση των 
μισθών, τις πολιτικές πλήρους απασχόλησης και ένα σύστη-
μα δικαιωμάτων κοινωνικής πρόνοιας. Παρομοίως, μόνο στο 
πλαίσιο των νεοφιλελεύθερων συμφώνων που ακολούθησαν 
τον κύκλο αγώνων της δεκαετίας του 1970 (με τις ατομικές 
lifestyle ελευθερίες, την πτώση των πραγματικών μισθών, τα 
φθηνά προϊόντα λόγω της παγκοσμιοποίησης, και τον φθηνό 
και εύκολο δανεισμό εις αντάλλαγμα της ενεργού συμμετο-
χής στην αγορά) μπορούσε η κερδοφορία να συμβαδίζει με 
τη διατήρηση του βιοτικού επιπέδου μιας εργατικής τάξης με 
προσδοκίες μεσαίας τάξης. Όταν αυτά τα σύμφωνα καταρ-
ρέουν, λόγω της αδυναμίας του συστήματος να αποφέρει 
περαιτέρω συσσώρευση στο πλαίσιο του συμφώνου, ή λόγω 
του γεγονότος ότι οι αποκλεισμένοι από το σύμφωνο ξεκι-
νούν μια νέα φάση πολιτικής ανασύνθεσης και διαταράσσουν 
το σύστημα, τότε προκύπτει ένα αδιέξοδο. Η διαδικασία της 
προσαρμογής του κεφαλαίου στις δικές του παραχωρήσεις 
είναι η διαδικασία της καπιταλιστικής ανάπτυξης, όπως όταν 
για να παρακάμψει τους αγώνες της εργατικής τάξης ενάντια 
στη διάρκεια του χρόνου εργασίας αναγκάστηκε να εισαγά-
γει τον αυτοματισμό.

Θα μπορούσε να πει κανείς ότι, από την οπτική ενός 
πραγματικά ριζικού μετασχηματισμού πέραν του κεφαλαίου, 
το πρόβλημα είναι το ίδιο το σύμφωνο, αφού το οποιοδήποτε 



23ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

σύμφωνο επιτρέπει την αναπαραγωγή του κεφαλαίου ως κοι-
νωνικού συστήματος. Ενώ τυπικά είναι σωστή (τα σύμφω-
να επιτρέπουν πράγματι την αναπαραγωγή του κεφαλαίου), 
αυτή η θέση αποτυγχάνει να δει ότι η κοινωνική αναπαρα-
γωγή (σε νοικοκυριά, κοινότητες ή σε «υπηρεσίες» όπως η 
πρόνοια, η υγεία και η εκπαίδευση) συνδέεται σε ορισμένες 
περιόδους επίσης σε μεγάλο βαθμό με την αναπαραγωγή του 
καπιταλιστικού κοινωνικού συστήματος. Που σημαίνει ότι οι 
συμφωνίες με το κεφάλαιο καθιστούν επίσης δυνατή την ανα-
παραγωγή της ζωής σε ορισμένες περιστάσεις. Έτσι, το πρό-
βλημα που τίθεται από την μετα-ερώτησή μας γίνεται τώρα 
πιο ξεκάθαρο: πώς μπορούμε να θέτουμε όρια στο κεφάλαιο 
ενώ συγχρόνως θα επιτρέπουμε την αναπαραγωγή εναλλα-
κτικών συστημάτων που μας απαλλάσσουν από αυτό;

Αν και η πολιτική ανασύνθεση –ο κύκλος των αγώνων– 
δεν φέρνει νίκες που μας οδηγούν στη ριζική αλλαγή καθ’ 
εαυτή, οι συμφωνίες που μπορεί να επακολουθήσουν (οι «νί-
κες») –ειδικά όταν είναι «καλές» συμφωνίες– δημιουργούν 
νέες συνθήκες που επιτρέπουν την άρνηση της πειθαρχίας της 
αγοράς και ως εκ τούτου μπορεί να ωθήσουν στην ανάπτυξη 
νέων κοινωνικών σχέσεων και τρόπων παραγωγής. Για πα-
ράδειγμα, πολλά κινήματα στην Ευρώπη σήμερα φαίνεται να 
συγκλίνουν στο αίτημα ενός εισοδήματος του πολίτη. Είναι 
βεβαίως πιθανό να το απαιτήσεις ως «ανθρώπινο δικαίωμα», 
ή να του αντιπαρατεθείς ως μια νέα μορφή κοινωνικής φιλαν-
θρωπίας που επιβάλλεται από την αυξανόμενη φτώχεια και 
την κοινωνική ανασφάλεια, ή ακόμα και ως τρόπο εξοικονό-
μησης χρημάτων για τα δημοσιονομικά του κράτους, αφού θα 
συνοδευτεί από την κατάργηση άλλων επιδομάτων. Σε κάθε 
περίπτωση, η κοινωνική πρόνοια υφίσταται εντός ενός λει-
τουργικού πλαισίου κατά τρόπο ώστε να συνδέει ορισμένες 
όψεις της κρίσης κοινωνικής αναπαραγωγής με τις ανάγκες 
του κεφαλαίου για τη δική του αναπαραγωγή. Η πρόκληση, 
βεβαίως, είναι το να θέσουμε αυτό το αίτημα στο πλαίσιο μιας 



24 MASSIMO DE ANGELIS

στρατηγικής για την ανάπτυξη εναλλακτικών δυνατοτήτων. 
Όπως ισχυρίζονται πολλοί, ένα πρώτο βήμα είναι να θέσουμε 
το αίτημα για εισόδημα του πολίτη ως ανταπόδοση για την 
κοινωνική συνεργασία που συντελείται πέραν της αγοράς 
και την οποία ιδιοποιείται το κεφάλαιο. Δηλαδή, από την ερ-
γασία της φροντίδας και της αναπαραγωγής στο σπίτι μέχρι 
την παραγωγή κουλτούρας και μόδας στη δημόσια σφαίρα, η 
απαίτηση προς το κεφάλαιο θα μπορούσε να είναι κάτι σαν 
μια «οφειλή αναπαραγωγής» ή «συνεργασίας». Ωστόσο, δεν 
θα ήταν δυνατόν να ζει κανείς με το εισόδημα του πολίτη αν 
αυτό ήταν αποτέλεσμα μιας συμφωνίας με το κεφάλαιο, και 
σίγουρα δεν θα ήταν δυνατόν να ζει ως πολίτης με φιλοδοξί-
ες μεσαίας τάξης. Θα μπορούσαν ωστόσο να βρεθούν τρόποι 
ώστε να καταστεί το εισόδημα του πολίτη «δυσλειτουργικό» 
για την αναπαραγωγή του κεφαλαίου, εάν αποτελούσε έναν 
όρο ανάπτυξης εναλλακτικών που θα βασίζονταν σε μια από 
κοινού (ανα)παραγωγή η οποία θα δημιουργούσε νέες υπο-
κειμενικότητες και συγχρόνως θα απαντούσε σε ανάγκες. Για 
παράδειγμα, θα είναι αναγκαίο να σκεφτούμε πώς μπορούμε 
να συγκεντρώνουμε σε ένα κοινό ταμείο μέρος αυτού του ει-
σοδήματος και να το χρησιμοποιούμε για την ενίσχυση νέων 
συνεργατικών δυνάμεων (νέων κοινών).

Η έννοια της πλάνης του πολιτικού στοιχείου εμπεριέχει 
επομένως μια σύλληψη της ριζικής αλλαγής, της «επανάστα-
σης», που συμφωνεί μάλλον με την αντίληψη του Μαρξ για 
την κοινωνική επανάσταση (παρά με την αντίληψη του Λέ-
νιν για την πολιτική επανάσταση). Κατ’ αρχάς, η κοινωνική 
επανάσταση δεν είναι η «κατάληψη της εξουσίας» που σχεδι-
άζεται και καθοδηγείται από μια πολιτική ελίτ (είτε αυτή χρη-
σιμοποιεί ρεφορμιστικά είτε επαναστατικά μέσα), αλλά είναι 
η πραγματική παραγωγή μιας διαφορετικής μορφής εξουσί-
ας, η οποία επομένως συμπίπτει με τη «διάλυση» της παλιάς 
κοινωνίας και των παλιών «συνθηκών ύπαρξης» (Marx 1848: 
19), ή μια αλλαγή στην «οικονομική δομή της κοινωνίας» που 



25ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

περιλαμβάνει την «ολότητα των [κοινωνικών] σχέσεων πα-
ραγωγής» (Marx 1859). Κατά δεύτερο λόγο, ακριβώς επειδή 
συνίσταται σε νέες κοινωνικές σχέσεις που αναπαράγουν τη 
ζωή (και εξαλείφουν τις παλιές σχέσεις), η κοινωνική επανά-
σταση δεν μπορεί να περιοριστεί σε ένα στιγμιαίο συμβάν, σε 
μια «νίκη», αλλά είναι μια ολόκληρη εποχή που διαμορφώνε-
ται από «νίκες» και «ήττες». Ο Μαρξ μιλάει για το «ξεκίνημα 
της εποχής της κοινωνικής επανάστασης» (Marx 1859), αλλά 
κανείς δεν μπορεί να πει πόσο θα διαρκέσει αυτή η εποχή 
(αν και η κλιματική αλλαγή και η τεράστια κρίση κοινωνικής 
αναπαραγωγής θέτουν κάποια όρια). Αυτή η διάκριση μεταξύ 
κοινωνικής και πολιτικής επανάστασης δεν σημαίνει ότι η κοι-
νωνική επανάσταση δεν είναι και «πολιτική». Είναι πολιτική 
με την έννοια ότι διαταράσσει καίρια τα παγιωμένα πολιτικά 
συστήματα που επιδιώκουν την πειθάρχηση και την τάξη, και 
διοχετεύουν ή αντλούν πόρους από τα κοινωνικοοικονομικά 
συστήματα. Μ’ αυτήν την έννοια, η παλιά φεμινιστική ρήση 
ότι «το προσωπικό είναι πολιτικό» ήταν εύστοχη, αφού οι 
κοινωνικές επαναστάσεις που κατάφεραν να προκαλέσουν τα 
γυναικεία κινήματα είχαν (ή σκόπευαν να έχουν) σημαντική 
επίδραση στα πολιτικά συστήματα.

Η διάκριση μεταξύ κοινωνικής και πολιτικής επανάστα-
σης είναι κατά κύριο λόγο μια διάκριση μεταξύ αλλαγών που 
συντελούνται «από τα κάτω» ή «από τα πάνω», μεταξύ αλλα-
γών που συμβαίνουν στη βάση των κινημάτων –στις σφαί-
ρες της αναπαραγωγής της ζωής– και βλασταίνουν ώστε να 
αποτελέσουν πρότυπο, να γενικευτούν και να συντονιστούν 
με άλλα κινήματα σε διαφορετικούς τόπους, και αλλαγών τις 
οποίες απεργάζεται η κορυφή για τη βάση, για να τις υιοθε-
τήσει η βάση και να συμμορφωθεί μ’ αυτές.



26 MASSIMO DE ANGELIS

3. Η πλάνη του μοντέλου

Το να προκρίνουμε την κοινωνική (παρά την πολιτική) επα-
νάσταση υποδηλώνει επίσης ότι για να πετύχουμε έναν ριζικό 
μετασχηματισμό δεν είναι ανάγκη να έχουμε ένα επεξεργα-
σμένο σύστημα που θα αντικαταστήσει το παλιό πριν αρχί-
σουμε να ονειρευόμαστε ή να επιθυμούμε την κατάλυσή του. 
Αυτή είναι η δεύτερη πλάνη στην οποία νομίζω ότι στηρίζο-
νται ορισμένες θεωρήσεις σχετικά με τη ριζική κοινωνική αλ-
λαγή. Η πλάνη του μοντέλου αφορά την ευρέως διαδεδομένη 
αντίληψη σύμφωνα με την οποία για να αντικαταστήσουμε 
το σημερινό σύστημα (μοντέλο) πρέπει να έχουμε έτοιμο ένα 
άλλο σύστημα (μοντέλο) που θα πάρει τη θέση του. Δυστυ-
χώς, η ιστορία δεν προχωράει μ’ αυτόν τον τρόπο, ούτε τα 
συστήματα, τα οποιαδήποτε συστήματα. Μπορούμε βεβαίως 
να φανταστούμε και να προβληματιστούμε σχετικά με εναλ-
λακτικά συστήματα, αλλά η ιστορία της εξέλιξης των τρόπων 
παραγωγής δεν πρόκειται να συντελεστεί μέσω της «εφαρ-
μογής» τους. Τα συστήματα δεν εφαρμόζονται. η επικράτησή 
τους προκύπτει, αναδύονται μέσα από τις συναφείς πορείες 
της κοινωνικής επανάστασης και των πολιτικών επαναστάσε-
ων, με την πρώτη να αποτελεί την πηγή από την οποία οι δεύ-
τερες αντλούν τη δύναμη για να διαταράξουν το κεφάλαιο.

Η πορεία της κοινωνικής επανάστασης είναι εντέλει μια 
πορεία εύρεσης λύσεων σε προβλήματα που άλλα υπάρχοντα 
κοινωνικά συστήματα δεν μπορούν να λύσουν (συνήθως για-
τί είναι τα ίδια που τα έχουν δημιουργήσει). Αυτό περιλαμβά-
νει τη δημιουργία πολυδιάστατων συστημάτων κοινωνικής 
δράσης τα οποία αναπαράγουν τη ζωή με τρόπους, διαδικα-
σίες, κοινωνικές σχέσεις, κατευθυντήριες αξίες και συνείδηση 
που αναζητούν έναν δρόμο διαφορετικό από τον κυρίαρχο, 
και τα οποία έχουν την ικανότητα να αναπαράγονται σε με-
γαλύτερη κλίμακα μέσω δικτυώσεων και συντονισμού. Έχει 
γίνει όλο και πιο φανερό στα διάφορα κινήματα τις τελευταί-



27ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

ες δεκαετίες, από τους ζαπατίστας στα μέσα της δεκαετίας 
του 1990 μέχρι το κίνημα Occupy το 2011, ότι όποιο κι αν 
είναι το εναλλακτικό εγχείρημα που ένα ιδιαίτερο τμήμα του 
κινήματος αναπτύσσει –μικρό ή μεγάλο, από κοινά ταμεία 
και αναδιάρθρωση των κοινωνικών παροχών του κράτους 
μέχρι κοινότητες βασισμένες στις αρχές της περμακουλτού-
ρας, συνεργατικές ανανεώσιμης ενέργειας, αυτοδιαχειρι-
ζόμενα εργοστάσια, μη παράνομο κυβερνο-ακτιβισμό, την 
υπεράσπιση παραδοσιακών κοινοτήτων στην όχθη ενός πο-
ταμού που απειλείται από περιφράξεις, γενικές συνελεύσεις, 
αυτοοργανωμένες δημόσιες πλατείες και ούτω καθεξής–, όλα 
αυτά τα εγχειρήματα χρειάζονται κάποια μορφή κοινών, δη-
λαδή κοινωνικές δομές σε διάφορα επίπεδα δραστηριότητας 
όπου οι πόροι μοιράζονται, και όπου η κοινότητα καθορίζει 
τους όρους του μοιράσματος, συνήθως με μορφές οριζόντιων 
κοινωνικών σχέσεων που βασίζονται στη συμμετοχική δημο-
κρατία, σε μια δημοκρατία χωρίς αποκλεισμούς. Τα δύο αυτά 
στοιχεία των κοινών γεννιούνται χάρη σε συγκεκριμένες, κα-
θημερινές πρακτικές, και το σύνολο των αξιών τους είναι αρ-
κετά διαφορετικό από τις αξίες του κεφαλαίου, γεγονός που 
αναπτύσσει και αναπαράγει την κοινωνική δύναμη που είναι 
απαραίτητη για να στηρίξει και να δώσει μορφή στη δομή 
των κοινών. Αυτή την κοινωνική εργασία και τις αντίστοιχες 
μορφές συνεργασίας που εντοπίζονται στα κοινά και τα (ανα)
παράγουν, τις ονομάζουμε «σχέσεις και δραστηριότητες που 
(ανα)παράγουν τα κοινά» [“commoning”].

Η σχέση μεταξύ κοινωνικής και πολιτικής επανάστασης 
είναι λοιπόν η σχέση μεταξύ κοινών και κινημάτων, και προ-
τείνω να πάρουμε πολύ στα σοβαρά την προειδοποίηση του 
Μαρξ σχετικά με τον ριζικό μετασχηματισμό πέραν του καπι-
ταλισμού, όταν λέει στα Grundrisse ότι

αν στην κοινωνία έτσι όπως είναι σήμερα δεν βρίσκαμε κρυμ-
μένους τους υλικούς όρους παραγωγής και τις αντίστοιχές 



28 MASSIMO DE ANGELIS

τους ανταλλακτικές σχέσεις που αποτελούν προϋπόθεση για 
μια αταξική κοινωνία, τότε όλες οι απόπειρες για ανατροπή 
θα ήταν δονκιχωτισμός (Marx 1858: 158, ελλ. έκδ.: 1111).

Τα κοινά είναι αυτές οι κρυμμένες, αφανείς υλικές συνθή-
κες μέσα από τις οποίες μπορεί να πάρει μορφή μια αταξική 
κοινωνία. Στην πραγματικότητα, τα κοινά υπάρχουν δυνά-
μει στην κοινωνία και παρέχουν όλους τους πόρους και τα 
μέσα με τα οποία αναπαράγουμε τη ζωή και τις γνώσεις μας. 
Έχουμε γενικότερα γεννηθεί μέσα σ’ ένα κοινό, ακόμη κι αν 
αυτό συνίσταται στις σχέσεις με τους γονείς ή αυτούς που 
έχουν τη φροντίδα μας, με τα αδέρφια ή τους φίλους μας. 
Από τη στιγμή που αρχίζει η διαδικασία της κοινωνικοποί-
ησής μας, αναπαράγουμε την υποκειμενικότητά μας σωμα-
τικά και πνευματικά συμμετέχοντας σε δίκτυα κοινωνικής 
συνεργασίας που μας φέρνουν αντιμέτωπους με την ανάγκη 
να αναπτύξουμε αξίες και κριτήρια πραγματικά εναλλακτικά 
στην υπαγωγή της ζωής στο κέρδος. Και όταν αυτά τα δίκτυα 
κοινωνικής συνεργασίας εξελίσσονται σε συστηματικά μορ-
φώματα, έχουμε όλα τα στοιχεία των κοινών: κοινώς διαθέσι-
μους πόρους, κοινότητες και σχέσεις που (ανα)παράγουν τα 
κοινά. Μπορούμε να πούμε λοιπόν ότι

Τα κοινά είναι διάχυτα και διαποτίζουν το κοινωνικό 1. 
σώμα. Βρίσκονται πραγματικά παντού, ακόμη κι αν συ-
χνά είναι αόρατα. Τα κοινά βρίσκονται παντού, γιατί όλες 
οι μορφές κοινωνικής συνεργασίας, ακόμη και οι καπι-
ταλιστικές μορφές, απαιτούν χώρους όπου οι άνθρωποι 
συγκεντρώνουν και διαθέτουν από κοινού πόρους και 
εμπλέκονται σε μη εμπορευματικές πρακτικές. Δεν χρει-
άζεται να πούμε ότι αυτό επίσης σημαίνει ότι πολλά κοινά 
περιλαμβάνονται σε ευρύτερα συστήματα μη κοινών, τα 
οποία περιορίζουν και στρέφουν σε συγκεκριμένη κατεύ-
θυνση τις επιλογές και τα κίνητρά τους, θέτοντάς τους 



29ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

κατ’ αυτόν τον τρόπο όρια και διαμορφώνοντας την αυ-
τονομία και την αυτοποίησή τους.2

Είναι πολυδιάστατα, υφίστανται δηλαδή σε διάφορες 2. 
κλίμακες, αφού η μη εμπορευματική συνεργασία μπορεί 
να απαντάται σε διαφορετικές εκτάσεις, χάρη σε μεγάλο 
βαθμό στην πληροφοριακή τεχνολογία και τα κοινωνικά 
δίκτυα. Υπάρχουν ωστόσο πολλοί κοινωνικοί, οικονομι-
κοί και περιβαλλοντικοί λόγοι, που συσχετίζονται με την 
παραγωγή των κοινών, για τους οποίους η κοινωνική μέ-
ριμνα, η τροφή, η εκπαίδευση και πολλές άλλες «υπηρε-
σίες» θα πρέπει να αναπτύσσονται πρώτα απ’ όλα τοπικά. 
Το γεγονός όμως ότι τα κοινά είναι πολυδιάστατα σημαί-
νει ότι αυτά τα «τοπικά» κοινά μπορούν να δικτυωθούν, 
έτσι ώστε οι τοπικές δομές αναπαραγωγής να ενισχυθούν 
από τη σχέση τους με άλλους συνασπισμούς κοινωνικών 
δυνάμεων.
Είναι επίσης παρόντα σε ένα επίπεδο εμβόλιμο σε άλλα 3. 
μεγαλύτερα και πιο ηγεμονικά κοινωνικά συστήματα. 
Δείτε απλώς την κλασική ιστορία του εργατικού κινήμα-
τος (των δομών, δηλαδή, της εργατικής τάξης μέσα στα 
εργοστάσια). Δεν θα μπορέσουμε να κατανοήσουμε την 
ιστορία αυτή ως ιστορία μιας κοινωνικής δύναμης, αν 
δεν έχουμε κατά νου τις πράξεις τής από κοινού (ανα)
παραγωγής, του μοιράσματος των πόρων, της αλληλεγ-
γύης, της χαριστικότητας, που επιτρέπουν στους εργάτες 
ως κοινωνικό σώμα να εκφράσουν αυτή τους τη δύναμη 
(σε απεργίες, στην υποστήριξη, σε δομές αλληλοβοήθειας 
κ.λπ.). Κι επιπλέον, το εργατικό κίνημα μπόρεσε να γίνει 
κίνημα, να αντέξει μακροχρόνιες απεργίες, συχνά με την 
κοινωνικοποίηση του έργου της αναπαραγωγής, με το συ-
ντονισμό των οικογενειακών «μικρο-κοινών», με τη δημι-
ουργία σχέσεων με άλλα κοινωνικά υποκείμενα που μέχρι 
τότε του ήταν «ξένα».



30 MASSIMO DE ANGELIS

Ωστόσο, τα κοινά δεν εξαντλούνται στα στερεότυπα μιας 
θεωρίας για τα κοινά, και ούτε μπορούν να ταιριάζουν με 
κάθε μοντέλο που προτείνει κάποια ρομαντική ή ριζοσπαστι-
κή εκδοχή τού τι συνιστά ένα καλό και κοινωνικά δίκαιο σύ-
στημα. Δεν χρειάζεται να πέσουμε στην πλάνη του μοντέλου. 
Τα κοινά συχνά είναι μπερδεμένα, αποκαρδιωτικά, κλειστά, 
πατριαρχικά, ξενοφοβικά και ρατσιστικά. Προφανώς δεν εί-
ναι αυτά τα κοινά που θέλουμε στην πορεία για τη χειραφέ-
τηση, και η στρατηγική ευφυΐα που χρειάζεται να αναπτύξου-
με θα πρέπει πραγματικά να μάθει να αντιμετωπίζει τέτοια 
προβλήματα. Θα ήταν όμως ανέντιμο και επικίνδυνο να τα 
αποκλείσουμε από τις θεωρητικές μας αναζητήσεις, απλώς 
επειδή δεν έχουν τα επιθυμητά χαρακτηριστικά των κοινών 
που θέλουμε. Όσο η μεταμοντέρνα μας συνθήκη διευκολύ-
νει τον νομαδισμό των υποκειμένων (ως προς τις σχέσεις, τις 
δουλειές, τα μέρη όπου ζούμε, τις συλλογικές ταυτότητες) 
τόσο πιο εύκολο είναι να αποφύγει κανείς την παγίδα αυτών 
των αντιδραστικών κοινών. Διάφοροι άνθρωποι το κάνουν 
συνέχεια. Ωστόσο, μολονότι ο νομαδισμός αλλάζει τις υπο-
κειμενικότητες, δεν αλλάζει αναγκαστικά και τα κοινωνικά 
συστήματα μέσω των οποίων οι υποκειμενικότητες συναρ-
θρώνονται, κι ούτε αποτρέπει την επανεμφάνιση αυτών των 
αντιδραστικών γνωρισμάτων στα νέα κοινωνικά συστήματα. 
Έτσι, για παράδειγμα, σε πολλά μέρη της Αφρικής οι γυναίκες 
απαιτούν μεταρρυθμίσεις για να αλλάξουν τις υπάρχουσες 
κοινοτικές πρακτικές σχετικά με τη γη, οι οποίες βασίζονται 
στο εθιμικό δίκαιο και συχνά επιβάλλουν διακρίσεις εναντί-
ον τους, τόσο όσον αφορά την κληροδότηση της γης αλλά 
ακόμα και τη χρήση της. Σε αυτά τα κοινά, μόνο οι άνδρες 
έχουν εξουσία επί της γης, και για να ενδυναμωθούν οι γυ-
ναίκες και να μπορούν να θρέψουν τα παιδιά τους απαιτού-
νται δικαιώματα επί της γης. Υπάρχει όμως ο κίνδυνος «το 
κίνημα αυτό […] να χρησιμοποιηθεί για να δικαιολογήσει 
το είδος της μεταρρύθμισης της γης που προωθεί η Παγκό-



31ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

σμια Τράπεζα, δηλαδή την αντικατάσταση της αναδιανομής 
με την απονομή τίτλων ιδιοκτησίας και νομιμότητας», εκτός 
βεβαίως αν η παρακμή και το τέλος της πατριαρχικής μορφής 
κοινοτισμού συνοδευτεί από «την κατασκευή πλήρως ισότι-
μων κοινών, [αν οι γυναίκες] διδαχθούν από το παράδειγμα 
των οργανώσεων που έχουν ακολουθήσει αυτόν τον δρόμο, 
τη Via Campesina, το Κίνημα των Χωρίς Γη στη Βραζιλία, 
τους Ζαπατίστας» (Federici 2008: 13-14, ελλ. έκδ.: 85). Ακό-
μη όμως και σε «πολιτικώς ορθά» κοινά μπορεί εύκολα να έρ-
θουν στην επιφάνεια αντιδραστικά γνωρίσματα, όταν οι άν-
θρωποι των κοινών χρειάζεται να αποφασίσουν για ζητήματα 
οριοθέτησης των δομών (ποιος είναι μέλος των κοινών;), για 
ζητήματα καταμερισμού της εργασίας και κατανομής των 
κερδών, ή να αντιμετωπίσουν την αυθαιρεσία μιας ομάδας 
συμμετεχόντων, και ούτω καθεξής.

Οι λύσεις που μπορεί να προσφέρουν τα κοινά για την 
αντιμετώπιση προβλημάτων εξαρτώνται προφανώς από τις 
ιδιαίτερες καταστάσεις, από το συγκεκριμένο πολιτισμικό 
μωσαϊκό των κοινοτήτων για παράδειγμα, ή από τους συγκε-
κριμένους κοινούς πόρους που συγκεντρώνουν. Σε μια κατά-
σταση, όμως, που τόσο τα κοινά όσο και το κεφάλαιο είναι 
συστήματα που έχουν διεισδύσει παντού και οργανώνουν το 
κοινωνικό, είναι φανερό ότι συχνά οι λύσεις θα σημαίνουν 
μια ειδική συμφωνία μεταξύ των δύο, μια ειδική μορφή δομι-
κής συσχέτισής τους. Αν μαζί με άλλους φτιάξουμε μια συνερ-
γατική για να πουλάμε εμπορεύματα στην αγορά, έτσι ώστε 
να προσφέρουμε κάποιο εισόδημα σε μια κοινότητα, και τη 
φτιάξουμε με βάση την οριζόντια συμμετοχή και την αυτοδι-
αχείριση, πάλι θα πρέπει να ανταποκρίνεται σε συγκεκριμένα 
πρότυπα, να χρησιμοποιεί χρήμα, να εντάσσεται σε συγκε-
κριμένους προϋπάρχοντες θεσμούς. Θα πρέπει επίσης να μας 
απασχολεί το κέρδος (η ανταγωνιστικότητα, η αποτελεσμα-
τικότητα, η μείωση του κόστους κ.ο.κ.), γεγονός που καθιστά 
το μετέχον στον ανταγωνισμό κοινό (τη συνεργατική) εκτός 



32 MASSIMO DE ANGELIS

των άλλων μία καπιταλιστική δομή η οποία συσχετίζεται με 
άλλες μέσω της αγοράς, κι αυτό παρά τις κοινωνικές επιδι-
ώξεις και τις αξίες της. Κάθε σύγχρονος θεσμός λοιπόν, που 
βρίσκεται μέσα σε μία ευρύτερη σφαίρα κοινωνικών σχέσεων, 
αποτελεί ένα πεδίο όπου η δομική συσχέτιση μεταξύ αρκετά 
διαφορετικών κοινωνικών συστημάτων (όπως τα κοινά και 
το κεφάλαιο) παίρνει συγκεκριμένες μορφές. Είναι «ξεπού-
λημα» να αναγνωρίζουμε τις «συμφωνίες» με το κεφάλαιο 
ως αναγκαίο μέρος αυτού που συνιστά το πραγματικό; Όχι, 
σημαίνει απλώς ότι η οποιαδήποτε συμφωνία μπορούμε να 
κάνουμε στις συγκεκριμένες φάσεις του κινήματος δεν είναι 
ποτέ επαρκής, διότι α) αποκλείει κάτι ή κάποιους από τα οφέ-
λη της, και έτσι συμβάλλει στην αναπαραγωγή των ιεραρχι-
ών και αποτελεί ως εκ τούτου τη βάση της ανάγκης για νέους 
αγώνες, β) είναι η βάση πάνω στην οποία το κεφάλαιο θα 
αναπτύξει νέες μορφές. Είναι όμως επίσης γ) η βάση πάνω 
στην οποία τα κοινά μπορούν να αναπτύξουν νέες μορφές 
και να προσπαθήσουν να υπερβούν το κεφάλαιο.

Γι’ αυτόν ακριβώς τον λόγο, η ανάπτυξη εναλλακτικών 
κοινωνικών συστημάτων όπως τα κοινά (με τους τοπικούς 
κανόνες τους και τις δομές δικτύωσής τους), δεν ενέχει ανα-
γκαστικά μόνο τη δημιουργία νέων θεσμών (που θα συσχε-
τίζονται σε μικρότερο βαθμό δομικά με το κεφάλαιο), αλλά 
επίσης και την εμπλοκή των κοινών με υπάρχοντες θεσμούς. 
Όντως, ακόμη και η δημιουργία νέων θεσμών και συμπράξε-
ων που βασίζονται στα κοινά εξαρτάται από κάποια δομική 
συσχέτιση με το κεφάλαιο, είτε είναι η συμμόρφωση ενός κτι-
ρίου στους κανονισμούς «υγείας και ασφάλειας» είτε η ανά-
γκη της έκδοσης κάποιων αποδείξεων στην περίπτωση μιας 
συλλογής χρημάτων.

Αυτή όμως η εμπλοκή των κοινών με τους υπάρχοντες θε-
σμούς συνεπάγεται αργά ή γρήγορα μια σύγκρουση με άλλα 
κοινωνικά συστήματα που ελέγχουν αυτούς τους θεσμούς, 
μια αμφισβήτηση των δεδομένων τοπικών εξουσιών, των κα-



33ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

πιταλιστικών τρόπων μέτρησης και αξιολόγησης της κοινω-
νικής δράσης, των καπιταλιστικών μεθόδων καθορισμού της 
αξίας και ενός συνόλου άλλων δομών, ειδικά αν η ανάπτυξή 
τους εξαρτάται –όπως καταδεικνύει η ανάλυση των περιφρά-
ξεων και της αφηρημένης εργασίας για την περίπτωση του 
κεφαλαίου– από την αρπαγή των φυσικών και ανθρώπινων 
πόρων που επιστρατεύουν αυτά τα κοινά. Και είναι επίσης 
φανερό ότι η πίεση που μπορούν να αντέξουν τα κοινά στην 
πορεία της σύγκρουσής τους με άλλα κοινωνικά συστήμα-
τα, η ανθεκτικότητα του συστήματός τους, είναι ανάλογη με 
το πλήθος των κοινωνικών δυνάμεων που μπορούν να κινη-
τοποιήσουν. Με τον όρο «ανθεκτικότητα ενός κοινωνικού 
συστήματος» εννοώ την ικανότητά του να εξακολουθεί να 
λειτουργεί και να έχει την απαραίτητη ευημερία, δυνατότη-
τα αναπαραγωγής και κοινωνική συνοχή απέναντι στις ανα-
στατώσεις που προκαλούν οι κλονισμοί και οι κρίσεις των 
δομών του κεφαλαίου. Εφόσον, όπως υποστηρίζω στο τρίτο 
κείμενο, το κεφάλαιο και τα κοινά είναι κοινωνικά συστήμα-
τα που συσχετίζονται σε μεγάλο βαθμό, αυτοί οι κλονισμοί 
και οι κρίσεις (όπως για παράδειγμα η απώλεια εισοδήματος 
εξαιτίας της ανεργίας και της οικονομικής κρίσης, ή η ποινι-
κοποίηση από τη μεριά του κράτους συγκεκριμένων αγώνων) 
έχουν υποβάλει σε δοκιμασία την ανθεκτικότητα των κοινών, 
αναγκάζοντάς τα να προσαρμοστούν και να εξελιχθούν. Ο 
δρόμος ωστόσο αυτής της προσαρμογής είναι ανοιχτός, και 
μπορεί να οδηγήσει είτε σε μια ευρύτερη ενσωμάτωση των 
κοινών στα κυκλώματα του κεφαλαίου, είτε αντίθετα στην 
ανάπτυξη δυνάμεων που στοχεύουν σε μια ευρύτερη αυτονό-
μηση από τα κυκλώματα του κεφαλαίου.

Η προσέγγισή μου αυτή φαίνεται παράταιρη με την κλασι-
κή μαρξιστική προσέγγιση, όπου μία τάξη, το προλεταριάτο, 
είναι η κοινωνική δύναμη που θα γονατίσει τον καπιταλισμό, 
θα καταργήσει αυτό το σύστημα και θα το αντικαταστήσει με 
ένα νέο. Στον κλασικό μαρξισμό η κοινωνική δύναμη και τα 



34 MASSIMO DE ANGELIS

κοινωνικά συστήματα είναι κατά κάποιον τρόπο δύο διακρι-
τές οντότητες, και η κοινωνική δύναμη παίζει αποφασιστικό 
ρόλο στην κατάργηση ενός συστήματος και στην εδραίωση 
ενός άλλου. Τα τρία κείμενα που ακολουθούν βασίζονται στην 
αντίληψη ότι μια κοινωνική δύναμη εμφανίζεται, αναπτύσσε-
ται και παράγει μια πραγματικά μετασχηματιστική δυναμική 
μόνο έναντι άλλων κοινωνικών δυνάμεων, ως εκδήλωση των 
δυνάμεων ενός κοινωνικού συστήματος, και μάλιστα στον 
βαθμό που είναι αναγκαίος για την προστασία και την ανα-
παραγωγή της (καθώς και την προστασία και τη σωματική, 
πολιτισμική και συναισθηματική αναπαραγωγή των ανθρώ-
πων που την αποτελούν). Αν θέλουμε λοιπόν να εξετάσουμε 
το ζήτημα της κοινωνικής αλλαγής, πρέπει να εξετάσουμε τις 
κοινωνικές δυνάμεις, κι αυτό σημαίνει ότι πρέπει να κατανο-
ήσουμε τα κοινωνικά συστήματα, και ιδιαίτερα τα κοινά.

Η πορεία μετασχηματισμού που ανοίγεται μπροστά στα 
κοινά ως κοινωνικές δυνάμεις έχει μερικά κοινά γνωρίσματα 
με την πορεία της επέκτασης του κεφαλαίου κατά τους τελευ-
ταίους αιώνες. Η ανάπτυξη του κεφαλαίου συντελέστηκε σε 
ένα διπλό πεδίο: στο πεδίο της εφαρμογής νέων μεθόδων που 
οργάνωναν την κοινωνική συνεργασία βάσει της επιβολής 
των δικών του αξιών και αποτελούσαν έναν τρόπο να δοθούν 
λύσεις σε τρέχοντα κοινωνικά προβλήματα, και στο πεδίο του 
αγώνα ενάντια σε άλλους τρόπους παραγωγής, ενάντια σε δι-
αφορετικούς προσανατολισμούς των αντιλήψεων, των κριτη-
ρίων και των αξιών. Στην πρώτη περίπτωση, για παράδειγμα, 
η επιβολή καπιταλιστικών κριτηρίων στα εργοστάσια (ως το-
πικών κανόνων) προσέφερε μια προσωρινή λύση στις επόμε-
νες γενιές των φτωχών και των εκδιωγμένων από τη γη τους 
εξαιτίας των περιφράξεων που είχαν προηγηθεί. Συγχρόνως, 
η επιβολή αυτή αναπτύχθηκε στο πεδίο της πάλης ενάντια σε 
διαφορετικές αξίες, σε διαφορετικούς τρόπους συντονισμού 
της κοινωνικής αναπαραγωγής. Ασχέτως του αν οι διαφορετι-
κοί τρόποι ήταν αυτοί της παλιάς άρχουσας τάξης (της φεου-



35ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

δαρχίας), ή ήταν οι τρόποι αυτοοργάνωσης των κοινοτήτων 
που καταστράφηκαν από τις περιφράξεις (στις μητροπόλεις 
ή στις αποικίες όπου αναδυόταν η δυσοσμία των φόνων και 
της γενοκτονίας), ή αν επρόκειτο για τα νέα υποδείγματα αλ-
ληλοβοήθειας και αλληλεγγύης που εμφανίστηκαν μέσα στα 
εργοστάσια και τις κοινότητες της εργατικής τάξης που αγω-
νίζονταν για τη μείωση των εργάσιμων ωρών και την αύξηση 
των μισθών και των εργατικών δικαιωμάτων, το βασικό είναι 
ότι το κεφάλαιο αναπτύχθηκε μέσω αγώνων, προσαρμογών, 
συμμαχιών, εύστοχων στρατηγικών επιλογών. Στις διάφορες 
φάσεις της παγκόσμιας καπιταλιστικής ανάπτυξης τα τελευ-
ταία 500 χρόνια, τα μπλοκ εξουσίας έχουν τροποποιήσει τη 
διαχείριση των ταξικών σχέσεων και της ταξικής σύγκρου-
σης, έτσι ώστε να απορροφήσουν τη σύγκρουση και να την 
μετατρέψουν σε μηχανισμό συσσώρευσης και ως εκ τούτου 
να συμβάλουν στην ανάπτυξη της μορφής της συσσώρευ-
σης. Η εναντίωση σε διαφορετικούς τρόπους παραγωγής και 
αντιλήψεις οργάνωσης χρησιμοποίησε πράγματι διανοητικά 
εργαλεία που βοηθούσαν στον εξορθολογισμό και προεικό-
νιζαν τις λειτουργίες του επιθυμούμενου συστήματος, αλλά 
αυτά τα εργαλεία ποτέ δεν κατάφεραν να προβλέψουν τις 
μορφές που πραγματικά αναπτύχθηκαν. Έτσι, για παράδειγ-
μα, ο σημερινός παγκόσμιος καπιταλισμός θα ήταν αδιανόη-
τος για τον Άνταμ Σμιθ. Κι όμως, εξακολουθούν σήμερα να 
επικαλούνται τη μεταφορά του Σμιθ για το «αόρατο χέρι» 
της αγοράς, παρά την ύπαρξη των ολιγοπωλιακών δυνάμεων 
των σύγχρονων πολυεθνικών εταιρειών, αφού αποτελεί ένα 
σχήμα λόγου που μπορεί ακόμα να εμπνέει και να προσφέ-
ρει αυτοπεποίθηση σε όσους σχεδιάζουν την επέκταση των 
αγορών και των ιδιωτικοποιήσεων – και αυτό παρά το ότι η 
εμπειρία μάς διαβεβαιώνει για το αντίθετο.

Η ανάλυση του μόνιμου χαρακτήρα των περιφράξεων 
(στο πρώτο κείμενο που παρουσιάζεται εδώ) άνοιξε λοιπόν 
το δρόμο για το αντίθετό του: τον μόνιμο χαρακτήρα των 



36 MASSIMO DE ANGELIS

κοινών, τη δημιουργία τους με ένα πλήθος τρόπων, που εξαρ-
τάται από διαφορετικά υποκείμενα και δεδομένες πραγμα-
τικότητες. Πράγματι, οι νέες μορφές των καπιταλιστικών 
περιφράξεων συμπίπτουν συχνά με τις προσπάθειες του κε-
φαλαίου να καταλύσει προηγούμενες μορφές που είχαν επι-
τύχει τα κοινά (όσο κι αν τις θεωρούμε ανεπαρκείς, γραφει-
οκρατικές ή ότι συντελούν στη συσσώρευση του κεφαλαίου, 
όπως το «κράτος πρόνοιας»).

4. Η πλάνη του υποκειμένου

Πέρα λοιπόν από την πλάνη του μοντέλου, μένει ανοιχτό το 
ζήτημα του πώς μπορούν να αναπτυχθούν οι εναλλακτικές 
όταν ακόμη βρίσκονται σε μια κατάσταση λανθάνουσα, σε 
μια περίοδο μεταξύ της εμφάνισής τους και της επικράτησής 
τους ως κυρίαρχων μορφών ή τρόπων παραγωγής. Όμως η 
επέκτασή τους μέχρι το σημείο να ηγεμονεύουν δεν είναι 
δυνατή εάν αυτές οι λανθάνουσες εναλλακτικές δεν υπερ-
βούν τις υφιστάμενες διαιρέσεις του κοινωνικού σώματος, τις 
διαιρέσεις της εργατικής τάξης. Διαιρέσεις δεν προκαλούν 
μονάχα οι συστημικές δυνάμεις του κεφαλαίου, αλλά και οι 
συμφωνίες που συνάπτουμε με το κεφάλαιο, οι οποίες τις 
αναπαράγουν ή τις αναδιευθετούν. Χρειάζεται να λύσουμε 
τη σπαζοκεφαλιά τού πώς μπορεί να ξεπεραστούν αυτές οι 
διαιρέσεις, έτσι ώστε να μπορέσουμε να καταπιαστούμε με το 
μετα-ερώτημά μας για το «πώς να αλλάξουμε τον κόσμο».

Οι διαιρέσεις αυτές δεν μπορούν να ξεπεραστούν με κά-
ποια ιδεολογική έκκληση για ενότητα – αφού συχνά οι διαι-
ρέσεις έχουν τη βάση τους στις υλικές συνθήκες, και οι ιδεο-
λογίες δεν προσφέρονται πια για ηγεμονική ενότητα. Αυτό το 
ζήτημα διερευνάται στο δεύτερο κείμενο της παρούσας συλ-
λογής, το οποίο ουσιαστικά ασχολείται με ορισμένες πλευρές 
αυτής της πλάνης του υποκειμένου, της αντίληψης ότι κατά 



37ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

κάποιον τρόπο η «εργατική τάξη» μπορεί να θεωρηθεί ένα 
ενιαίο σώμα που βρίσκεται σε αντίθεση με το κεφάλαιο, ή, 
εάν είναι διαιρεμένη, μπορεί η ανασύνθεσή της να επιτευχθεί 
σε κάποιο ιδεολογικό πεδίο ή με κάποια πολιτισμική ή μισθο-
λογική ομοιογένεια ή με κάποια σχέση αντιπροσώπευσης. Σε 
αντίθεση με αυτά, θέλω να θέσω το ζήτημα της υφιστάμενης 
διαίρεσής της –τόσο αντικειμενικά όσο και υποκειμενικά– ως 
θεμελιώδη όρο της πραγματικότητας, και να το εντάξω στην 
προβληματική του ριζικού μετασχηματισμού του παρόντος.

Στο κείμενο αυτό, αναφέρομαι στις ιεραρχίες εντός του 
κοινωνικού σώματος, εξετάζοντας τη «μεσαία τάξη», την 
οποία δεν αντιλαμβάνομαι ως μία ομοιογενή κοινωνική 
ομάδα με ένα δεδομένο επίπεδο εισοδήματος, αλλά ως «ένα 
διαστρωματωμένο πεδίο υποκειμενικότητας που είναι πει-
θαρχημένο σε μεγάλο βαθμό στους κανόνες συμπεριφοράς 
της σύγχρονης κοινωνίας, στην οποία το κεφάλαιο έχει έναν 
θεμελιώδη ρόλο στην οργάνωση της κοινωνικής παραγωγής 
μέσω των πειθαρχικών αγορών, των περιφράξεων, της δια-
κυβέρνησης και των επιχειρήσεών του που επιδιώκουν το 
κέρδος». Με άλλα λόγια, η «ταυτότητα» της μεσαίας τάξης 
συγκροτείται βάσει μιας αντίληψης βελτίωσης και τάξης [or-
der] που επιτυγχάνονται εντός των ορίων του καπιταλιστικού 
συστήματος. Από τη σκοπιά λοιπόν του ριζικού μετασχημα-
τισμού, ένας βασικός γρίφος είναι ότι οι εναλλακτικές δεν 
μπορούν να προκύψουν ούτε με ούτε χωρίς τη μεσαία τάξη. 
Και γι’ αυτόν ακριβώς τον λόγο προτείνω την «έκρηξη της 
μεσαίας τάξης» ως αναγκαίο στοιχείο αυτής της διαδικασίας 
ριζικού μετασχηματισμού. Αντιλαμβάνομαι αυτήν την έκρηξη 
ως «μία ξαφνική αύξηση στην ένταση της κοινωνικής συνερ-
γασίας και την αντίστοιχη έκλυση παιγνιώδους ενέργειας, με 
τέτοιο τρόπο ώστε να δημιουργήσει ένα κοινωνικό και πολιτι-
σμικό ωστικό κύμα», και θεωρώ ότι συμπίπτει με την εμφάνι-
ση σχέσεων από κοινού (ανα)παραγωγής που διαπερνούν τα 
σύνορα και απλώνονται σε όλο το φάσμα της ιεραρχίας των 



38 MASSIMO DE ANGELIS

μισθών, σχέσεων που βασίζονται στην κοινωνική συνεργασία 
και που καθιστούν προβληματικά και διαλύουν τόσο τα σύνο-
ρα όσο και την ιεραρχία των μισθών. Τα ζητήματα της οργά-
νωσης εμπεριέχονται σε αυτή την προβληματική της έκρηξης 
της από κοινού (ανα)παραγωγής, αφού συνδέονται με τρία 
στοιχεία που υπονομεύουν τη μεσαία τάξη και βρίσκονται σε 
λανθάνουσα κατάσταση: το πρώτο αφορά τη διαρκή υπο-
νόμευση που εμφανίζεται στην καθημερινή ζωή της μεσαίας 
τάξης με επιμέρους πρακτικές άρνησης της αλλοτρίωσης, το 
δεύτερο αφορά την υπονόμευση της κατάστασης της μεσαίας 
τάξης που προκαλεί το σύστημα, με την προλεταριοποίησή 
της και την έλλειψη της δυνατότητας (οικονομικής και περι-
βαλλοντικής) να βελτιώνεται σε παγκόσμιο επίπεδο ως Με-
σαία Τάξη, και το τρίτο αφορά την υπονόμευση της κοινότη-
τας της μεσαίας τάξης όταν έρχεται σε επαφή με τον άλλο, τον 
ξένο, τον μετανάστη, αυτόν που βρίσκεται στο περιθώριο.

5. Πέρα από το αδιέξοδο

Η σημερινή κρίση, ιδιαίτερα με την προλεταριοποίηση που 
βιώνει η μεσαία τάξη και με δεδομένο το γεγονός ότι η οικο-
λογική κρίση δεν επιτρέπει να επανακάμψουν και να γενικευ-
τούν τα πολιτισμικά μοντέλα της μεσαίας τάξης, δίνει μία εν-
διαφέρουσα διάσταση στο ζήτημα της ανάπτυξης των κοινών. 
Όπως έχει ήδη αναφερθεί, στο τρίτο κείμενο διερευνώ τη σχέ-
ση μεταξύ κεφαλαίου και κοινών στο πλαίσιο της σημερινής 
κρίσης, χαρακτηρίζοντας αυτήν την κρίση ως μία κατάσταση 
αδιεξόδου. Με τον όρο «αδιέξοδο» εννοώ μία κρίσιμη στιγ-
μή στην ανάπτυξη ενός κοινωνικού συστήματος. Πρόκειται 
για τη στιγμή κατά την οποία το σύστημα δεν δέχεται ζωτική 
υποστήριξη σε επαρκή βαθμό, γεγονός που φυσικά απειλεί 
την υγεία του. Στο κείμενο αυτό θεωρώ τα κοινά και το κε-
φάλαιο κοινωνικά συστήματα, και εξετάζω τη μεταξύ τους 



39ΕΙΣΑΓΩΓΗ: ΚΟΙΝΑ ΚΑΙ ΚΟΙΝΩΝΙΚΗ ΕΠΑΝΑΣΤΑΣΗ

σχέση, επισημαίνοντας μια κρίσιμη αιχμή της σημερινής κα-
τάστασης: το κεφάλαιο έχει ανάγκη μία ρύθμιση των κοινών, 
και μια τέτοια ρύθμιση ενέχει τον κίνδυνο της αφομοίωσης. 
Έτσι προκύπτει ένα διπλό αδιέξοδο, «τόσο για το κεφάλαιο 
όσο και για τα κοινωνικά κινήματα: το κεφάλαιο έχει ανά-
γκη τα κοινά για να αντιμετωπίσει την κρίση, ακριβώς όπως 
και τα κοινωνικά κινήματα δεν μπορούν να επιχειρήσουν τη 
δημιουργία εναλλακτικών δίχως να έρθουν αντιμέτωπα με 
τις καπιταλιστικές στρατηγικές των περιφράξεων αλλά και 
με την αφομοίωση των κοινών. Έτσι, γίνεται αποφασιστικό 
πεδίο αγώνα όχι μόνο η αποτροπή των περιφράξεων σε κοινά 
που ήδη υπάρχουν, αλλά και ο σχεδιασμός και η διαμόρφωση 
νέων κοινών. Αυτός ο αγώνας, που αφορά τον καθορισμό και 
τη νοηματοδότηση των αξιών, βρίσκεται στο επίκεντρο της 
θεώρησής μας των κοινών ως κοινωνικών συστημάτων και 
της προβληματικής σχετικά με την εξέλιξή τους σε μια κοι-
νωνική δύναμη ικανή να αντιπαρατεθεί και να ξεπεράσει την 
ηγεμονία του κεφαλαίου επί της κοινωνικής παραγωγής».

ΣΗΜΕΙΩΣΕΙΣ

1. Χρησιμοποιούμε, όπως και στη συνέχεια, τροποποιημένη τη μετά-
φραση της ελληνικής έκδοσης: Βασικές γραμμές της κριτικής της πολι-
τικής οικονομίας, τόμ. Α΄, Β΄ και Γ΄, μτφρ. Διονύσης Διβάρης, Αθήνα: 
Στοχαστής, 1989-92. (Σ.τ.μ.)

2. Ο όρος αυτοποίηση σημαίνει αυτοδημιουργία και εισήχθη στο επι-
στημονικό λεξιλόγιο από τους χιλιανούς βιολόγους Ουμπέρτο Μα-
τουράνα και Φρανσίσκο Βαρέλα το 1973. Τα αυτοποιητικά συστήματα 
είναι αυτοοργανωμένα και τα μέρη τους παρασκευάζουν τα θεμελιώδη 
συστατικά που αποτελούν το ίδιο το σύστημα, με στόχο να διατηρή-
σουν σταθερή την κατάστασή του παρά τις πιθανές μεταβολές στο πε-
ριβάλλον. (Σ.τ.μ.)





41

1. Εισαγωγή

Το κεφάλαιο περιφράσσει. Τα διάφορα ρεύματα που συναρ-
θρώνουν το σύγχρονο κίνημα για την παγκόσμια δικαιοσύ-
νη και αλληλεγγύη έχουν αρχίσει ολοένα και περισσότερο 
να αναγνωρίζουν αυτήν την κοινότοπη αλήθεια και να αγω-
νίζονται εναντίον της: όταν αντιτίθενται στις προσπάθειες 
διωγμού κοινοτήτων από τη γη τους για να κατασκευαστούν 
φράγματα. όταν αντιστέκονται στην ιδιωτικοποίηση δημόσι-
ων υπηρεσιών και βασικών πόρων όπως το νερό. όταν δημι-
ουργούν νέα κοινά με τις καταλήψεις γης και τη συγκρότηση 
κοινοτήτων. όταν αγωνίζονται ενάντια στην καταβολή των 
δικαιωμάτων πνευματικής ιδιοκτησίας που απειλούν τη ζωή 
εκατομμυρίων ασθενών με aids. ή όταν απλώς «κατεβάζουν» 
και μοιράζονται μουσική αδιαφορώντας για τους περιορι-
σμούς που επιβάλλει η αγορά.

Παρά το πλήθος των στοιχείων που μαρτυρούν την ύπαρ-
ξη πραγματικών κοινωνικών αγώνων ενάντια στις διάφορες 
μορφές των καπιταλιστικών περιφράξεων, το γεγονός ότι το 
κεφάλαιο περιφράσσει δεν έχει αναλυθεί επαρκώς από την 
κριτική κοινωνική και οικονομική θεωρία. Από την άλλη, τα 
κυρίαρχα ρεύματα της έρευνας είτε παρουσιάζουν το ευρύ ζή-
τημα των περιφράξεων ως κάτι δικαιολογημένο είτε απλώς 
εξετάζουν τους τρόπους εφαρμογής τους. Στην πρώτη περί-

ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ 
ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ: 

ΤΟ ΚΕΦΑΛΑΙΟ ΚΑΙ Ο ΜΟΝΙΜΟΣ 
ΧΑΡΑΚΤΗΡΑΣ ΤΩΝ ΠΕΡΙΦΡΑΞΕΩΝ



42 MASSIMO DE ANGELIS

πτωση, έχουμε τη λεγόμενη «τραγωδία των κοινών». Η ουσία 
αυτής της άποψης, που εισηγήθηκε πρώτος ο Hardin (1968), 
είναι ότι τα κοινά αποτελούν μία ρύθμιση που αφορά τα κίνη-
τρα αποδοτικότητας και την κατανομή των αγαθών, η οποία 
οδηγεί αναπόφευκτα σε υποβάθμιση του περιβάλλοντος και 
γενικά σε εξάντληση των πόρων. Κι αυτό επειδή τα κοινά πε-
ριγράφονται σαν να χαρακτηρίζονται από την ελεύθερη και 
ανεξέλεγκτη πρόσβαση, όπου κανείς δεν έχει την υποχρέωση 
της φροντίδας τους. Στις κοινωνίες όπου επικρατούν τα κοι-
νά, ισχυρίζεται ο Χάρντιν, οι άνθρωποι ζουν σύμφωνα με την 
αρχή: «στον καθένα ανάλογα με τις ανάγκες του», αρχή που 
διατύπωσε ο Μαρξ στην Κριτική του προγράμματος της Γκό-
τα. Θεωρώντας ως αληθή την υπόθεση ότι τα κοινά είναι ένας 
χώρος διαθέσιμος στον καθένα, απ’ όπου ο ανταγωνιστικός 
και ατομιστής «οικονομικός άνθρωπος» παίρνει όσα περισ-
σότερα μπορεί, ο Χάρντιν σκάρωσε μια δικαιολογία για την 
ιδιωτικοποίηση του χώρου των κοινών, βασισμένη σε μία δή-
θεν φυσική αναγκαιότητα.1 Στη δεύτερη περίπτωση, αρκεί να 
αναφέρουμε την εκτενή βιβλιογραφία σχετικά με τους τρό-
πους ιδιωτικοποιήσεων και τις μεθόδους εφαρμογής τους, τα 
υποτιθέμενα πλεονεκτήματά τους, καθώς και τα διάφορα πε-
δία στα οποία θα μπορούσαν να προκύψουν ή να ενισχυθούν 
περιφράξεις των κοινών ως επακόλουθο των πολιτικών απε-
λευθέρωσης του εμπορίου σε νέους τομείς όπως οι δημόσιες 
υπηρεσίες. Σε αυτήν την τεράστια βιβλιογραφία, οι περιφρά-
ξεις είναι το επαναλαμβανόμενο μοτίβο του νεοφιλελεύθε-
ρου λόγου που μας έχει κατακλύσει. Θα εξετάσω συνοπτικά 
όψεις αυτού του λόγου στο τέταρτο μέρος του κειμένου.

Υπάρχει βεβαίως πλήθος κειμένων που αντιμετωπίζουν 
κριτικά τη μία ή την άλλη ιδιωτικοποίηση, τη μία ή την άλλη 
στρατηγική απελευθέρωσης του εμπορίου, που καταδεικνύ-
ουν τα αποτελέσματα των πολιτικών απελευθέρωσης του 
εμπορίου που προωθούνται από τον ΠΟΕ, ή το τεράστιο 
κοινωνικό κόστος της κατασκευής ενός νέου φράγματος και 



43ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

της εκδίωξης από τη γη τους εκατομμυρίων ανθρώπων, ή 
την αδικία που ενέχει η ιδιωτικοποίηση του νερού.2 Παρ’ όλα 
αυτά, είναι ελάχιστα τα συστηματικά έργα που επιχειρούν μία 
θεωρητική σύνθεση, και που μπορούν να μας βοηθήσουν να 
αποσαφηνίσουμε τη φύση της δύναμης που επιβάλλει τις πε-
ριφράξεις.3

Εκτός ελάχιστων εξαιρέσεων,4 η πιο παράδοξη έλλειψη 
στην προσπάθεια να αναλυθούν θεωρητικά οι περιφράξεις 
ως ένας διαρκής πυλώνας των καπιταλιστικών καθεστώτων 
συναντάται στη μαρξιστική γραμματεία, μια γραμματεία που 
κατ’ αρχήν θα έπρεπε να είναι ιδιαίτερα ευαίσθητη σε ζητή-
ματα αγώνων και καπιταλιστικής εξουσίας, καθώς και στις 
εναλλακτικές προς το κεφάλαιο. Η παραδοσιακή μαρξιστική 
γραμματεία έχει κάνει ένα ουσιώδες σφάλμα στην αντιμετώ-
πιση του ζητήματος των περιφράξεων. Αφήνει τις περιφράξεις 
στο περιθώριο της θεωρίας, αντιμετωπίζοντάς τις όχι μόνο 
ως ένα ζήτημα γενεαλογίας αλλά μάλιστα μιας γενεαλογίας 
που ακολουθεί έναν γραμμικό τρόπο ανάπτυξης. Πιο απλά, 
η ανάλυση είναι κάπως έτσι: πριν τον καπιταλισμό υπάρχουν 
οι περιφράξεις ή η «πρωταρχική συσσώρευση». Αυτές οι δι-
αδικασίες απαλλοτρίωσης αποτελούν προϋποθέσεις του κα-
πιταλισμού, αφού δημιουργούν και αναπτύσσουν αγορές για 
εμπορεύματα όπως η εργασιακή δύναμη και η γη. Από τη 
στιγμή που η διαδικασία ολοκληρώνεται, μπορούμε να πά-
ψουμε να μιλάμε για περιφράξεις (ή πρωταρχική συσσώρευ-
ση) και πρέπει να μιλάμε για τη «λογική του κεφαλαίου». Με 
αυτόν τον τρόπο, η «πρωταρχική συσσώρευση» και η «λογική 
του κεφαλαίου» αποσυνδέονται σαφώς, και γίνονται πλέον 
αντικείμενα δύο διακριτών μαρξιστικών κλάδων. Οι μαρξι-
στές ιστορικοί εξετάζουν τα ζητήματα της γενεαλογίας και 
της «μετάβασης» στον καπιταλισμό ως στενά συνδεδεμένα 
με το ζήτημα της πρωταρχικής συσσώρευσης ή των περιφρά-
ξεων. Από την άλλη, και συγχρόνως, οι μαρξιστές οικονομο-
λόγοι εξετάζουν τα περίπλοκα ζητήματα της «λογικής του κε-



44 MASSIMO DE ANGELIS

φαλαίου» ως ζητήματα αξίας, συσσώρευσης, κρίσεων, λες και 
οι κοινωνικές πρακτικές που ασκούνται μπροστά στα μάτια 
τους είναι άσχετες με τις πραγματικές και συνεχιζόμενες πε-
ριφράξεις (αφού στο πλαίσιο της ανάλυσής τους αυτές έχουν 
ήδη συμβεί).

Το πλαίσιο αυτό είναι εξόχως προβληματικό, τόσο από 
θεωρητική όσο και από πολιτική άποψη. Θεωρητικά, διότι 
όπως υποστηρίζω στο παρόν κείμενο, οι περιφράξεις είναι 
ένα μόνιμο χαρακτηριστικό της «λογικής του κεφαλαίου», 
εάν αντιλαμβανόμαστε το κεφάλαιο όχι ως ένα καθολικό σύ-
στημα (τον καπιταλισμό, στον οποίο ο Μαρξ δεν αναφέρεται 
ποτέ, βλ. Smith 1996), αλλά ως μία δύναμη η οποία τείνει μεν 
να καταστεί καθολική αλλά συνυπάρχει με άλλες δυνάμεις 
που την περιορίζουν. Κι αυτό όχι μόνο στις παρυφές της επι-
κράτειας του κεφαλαίου, στις στρατηγικές του ιμπεριαλισμού 
για τη δημιουργία νέων αγορών. Ακόμη κι αν θεωρήσουμε ότι 
δεν υπάρχει κάτι που βρίσκεται εκτός της επικράτειας του κε-
φαλαίου, όπως γίνεται στην Αυτοκρατορία (Hardt και Negri 
2000), εξακολουθεί να υφίσταται η θεωρητική και πολιτική 
ανάγκη να αναγνωρίσουμε τον κεντρικό ρόλο που παίζουν οι 
περιφράξεις – αναγνώριση που μας βοηθά να κατανοήσουμε 
ότι η εμπειρική πραγματικότητα συγκροτείται ως αποτέλε-
σμα των συγκρούσεων μεταξύ αυτών των δυνάμεων (ο Μαρξ 
το ονομάζει ταξική πάλη, ενώ ο Πολάνυϊ το αναλύει χρησιμο-
ποιώντας τον όρο «διπλή κίνηση της κοινωνίας»).

Πολιτικά, διότι όταν περιορίζονται οι περιφράξεις σε ζή-
τημα γενεαλογίας εντός ενός γραμμικού μοντέλου καπιτα-
λιστικής ανάπτυξης, αποδυναμώνονται οι εμπνεόμενες από 
τον Μαρξ συνεισφορές στο ζήτημα των «εναλλακτικών δυ-
νατοτήτων». Η αποδυνάμωση εννοείται εδώ ως κατάσταση 
αδυναμίας ή ανικανότητας για δράση. Πράγματι, σύμφωνα 
με το γραμμικό μοντέλο ιστορικής ανάπτυξης που κληρονο-
μήθηκε και εφαρμόστηκε από τον κλασικό μαρξισμό, εναλ-
λακτικός στον καπιταλισμό μπορεί να είναι μόνο κάποιος 



45ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

άλλος «ισμός». Έτσι, οι αγώνες για τα κοινά που συνεχίζει να 
διεξάγει το σύγχρονο κίνημα για την παγκόσμια δικαιοσύ-
νη και αλληλεγγύη δεν αναγνωρίζονται ως αυτό που είναι: 
βλαστάρια των εναλλακτικών προς το κεφάλαιο. Η εμπνε-
όμενη από τον Μαρξ σκέψη δεν μπορεί να συμμετάσχει στα 
θεωρητικά και πολιτικά εγχειρήματα που προσπαθούν να δι-
αμορφώσουν εναλλακτικές, εδώ και τώρα, διότι προσβλέπει 
σε έναν άλλο «ισμό» τον οποίο προβάλλει σε κάποιο ασαφές 
μέλλον και ο οποίος καθορίζεται σε γενικές γραμμές από ένα 
μοντέλο εξουσίας που έχει την ανάγκη μιας πολιτικής ελίτ 
για να μας πει γιατί η εξουσία δεν μπορεί να ασκηθεί από τα 
κάτω, αρχής γενομένης από σήμερα.5

Στο παρόν κείμενο ακολουθούν τρία μέρη. Στο πρώτο, προ-
τείνω μία εναλλακτική ανάγνωση της ανάλυσης του Μαρξ για 
την «πρωταρχική συσσώρευση», μία ανάγνωση που φανερώνει 
τη διαρκή σπουδαιότητα των «περιφράξεων» ως συστατικών 
στοιχείων της σχέσης-κεφάλαιο και της συσσώρευσης. Από 
αυτήν την άποψη, οι περιφράξεις αποτελούν χαρακτηριστικό 
των στρατηγικών του κεφαλαίου σε οποιοδήποτε επίπεδο της 
καπιταλιστικής ανάπτυξης. Στο δεύτερο, προτείνω συνοπτικά 
ένα αναλυτικό πλαίσιο για τη μελέτη των σύγχρονων νέων 
περιφράξεων. Στο τρίτο, επιχειρώ την εξαγωγή ορισμένων συ-
μπερασμάτων σχετικά με το ζήτημα των καπιταλιστικών περι-
φράξεων ως «λογοθετικών πρακτικών».

2. Ο Μαρξ και ο μόνιμος χαρακτήρας 
    των περιφράξεων 6

2.1. Ορισμοί

Σύμφωνα με την παραδοσιακή μαρξιστική ερμηνεία, η έννοια 
της πρωταρχικής συσσώρευσης7 στον Μαρξ υποδηλώνει 
εκείνη την ιστορική διαδικασία η οποία γέννησε τις προϋ-



46 MASSIMO DE ANGELIS

ποθέσεις ενός καπιταλιστικού τρόπου παραγωγής. Αυτές οι 
προϋποθέσεις αφορούν κυρίως αφ’ ενός τη δημιουργία ενός 
πληθυσμού που δεν διέθετε άλλα μέσα επιβίωσης εκτός από 
την εργασιακή του δύναμη την οποία έπρεπε να πουλά σε μια 
αναπτυσσόμενη αγορά εργασίας, και αφ’ ετέρου τη συσσώ-
ρευση κεφαλαίου που μπορούσε να χρησιμοποιηθεί στις ανα-
πτυσσόμενες βιομηχανίες. Σύμφωνα με αυτήν την αντίληψη, 
το επίθετο «πρωταρχική» αναφέρεται σε μια σαφώς προσδι-
ορισμένη χρονική περίοδο, η οποία χωρίζει το φεουδαρχικό 
παρελθόν από το καπιταλιστικό μέλλον. Αν όμως εστιάσουμε 
σε έναν ορισμό του κεφαλαίου ως κοινωνικής σχέσης μάλ-
λον, παρά ως χρηματικό απόθεμα όπως κάνει ο Άνταμ Σμιθ 
(Perelman 2000), ο ορισμός της πρωταρχικής συσσώρευσης 
από τον Μαρξ οδηγεί σε μια διαφορετική ερμηνεία. Για να 
αποτελεί η πρωταρχική συσσώρευση αναγκαία προϋπόθεση 
της συσσώρευσης, πρέπει να είναι αναγκαία προϋπόθεση για 
την άσκηση της εξουσίας του κεφαλαίου, για την ανθρώπι-
νη δηλαδή παραγωγή που πραγματοποιείται μέσα από τον 
διαχωρισμό που χαρακτηρίζει την παραγωγή του κεφαλαί-
ου. Μιλώντας λοιπόν για την «πρωταρχική συσσώρευση», ο 
Μαρξ τονίζει την προϋπόθεση αυτής της σχέσης-κεφάλαιο:

Η σχέση-κεφάλαιο προϋποθέτει τον πλήρη διαχωρισμό των 
εργατών από την ιδιοκτησία των όρων πραγματοποίησης 
της εργασίας τους (Marx 1867: 874, ελλ. έκδ.: 739).8

Και επομένως,

η διαδικασία που δημιουργεί τη σχέση-κεφάλαιο δεν μπορεί 
να είναι άλλη από τη διαδικασία διαχωρισμού του εργάτη 
από την ιδιοκτησία στους όρους εργασίας του, μια διαδικα-
σία που από τη μια μεριά μετατρέπει σε κεφάλαιο τα μέσα 
συντήρησης και παραγωγής της κοινωνίας, και από την άλλη 
τους άμεσους παραγωγούς σε μισθωτούς εργάτες (Marx 
1867: 874, ελλ. έκδ.: 739).



47ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

Συνεπώς,

η λεγόμενη πρωταρχική συσσώρευση δεν είναι τίποτε άλλο 
παρά η ιστορική διαδικασία διαχωρισμού του παραγωγού 
από τα μέσα παραγωγής (Marx 1867: 874-5, ελλ. έκδ: 739).9

Μια προσεκτική εξέταση του ορισμού του Μαρξ για την πρω-
ταρχική συσσώρευση μας επιτρέπει να υποστηρίξουμε πως, 
παρά το γεγονός ότι οι περιφράξεις ή η πρωταρχική συσσώ-
ρευση συνιστούν ένα ζήτημα γενεαλογίας, για το κεφάλαιο 
το πρόβλημα της γενεαλογίας παρουσιάζεται διαρκώς. Κι 
αυτό για δύο λόγους:

Διότι «πρωταρχική συσσώρευση», μέσα στο ευρύτερο 1. 
πλαίσιο της συσσώρευσης του κεφαλαίου, σημαίνει τον 
εξ αρχής [ex novo10] διαχωρισμό των παραγωγών από τα 
μέσα παραγωγής.
Διότι αυτός ο 2. εξ αρχής διαχωρισμός, αυτό το ποιοτικό 
άλμα, διαμορφώνεται αναγκαστικά ως κοινωνική δύναμη 
σε αντίθεση με άλλες κοινωνικές δυνάμεις. Αυτό το πεδίο 
σύγκρουσης είναι το όριο που το κεφάλαιο πρέπει να ξε-
περάσει, ή, αν το δούμε από την άλλη πλευρά, είναι ο χώ-
ρος όπου, εφόσον απελευθερωθεί από τις προτεραιότητες 
που θέτει το κεφάλαιο, μπορούν να αναδειχτούν και να 
αναπτυχθούν εναλλακτικές προς το κεφάλαιο.

Ας δούμε αυτά τα σημεία λεπτομερέστερα.

2.2. Οι «περιφράξεις» ως εξ αρχής διαχωρισμός 
       των παραγωγών από τα μέσα παραγωγής

Υπάρχουν τρία κεντρικά σημεία που πιστεύω ότι είναι βασι-
κά για μια κατανόηση της πρωταρχικής συσσώρευσης που 
ακολουθεί τη λογική της θεωρίας του Μαρξ για την καπιτα-
λιστική συσσώρευση. Το πρώτο είναι ότι ο διαχωρισμός των 
παραγωγών από τα μέσα παραγωγής αποτελεί κοινό χαρα-



48 MASSIMO DE ANGELIS

κτηριστικό τόσο της συσσώρευσης όσο και της πρωταρχικής 
συσσώρευσης. Το δεύτερο είναι ότι αυτός ο διαχωρισμός απο-
τελεί κεντρική κατηγορία (αν όχι την κεντρική κατηγορία) 
στην μαρξική κριτική της πολιτικής οικονομίας. Το τρίτο είναι 
ότι η διαφορά μεταξύ συσσώρευσης και πρωταρχικής συσσώ-
ρευσης, δίχως να είναι ουσιαστική, είναι μια διαφορά στους 
όρους και τις μορφές πραγματοποίησης αυτού του διαχωρι-
σμού. Ο Μαρξ τον ονομάζει «εξ αρχής» διαχωρισμό, ο οποίος 
απαιτεί μία εξωοικονομική δύναμη για να πραγματοποιηθεί. 
Αυτά τα τρία σημεία οδηγούν σε μία διαφορετική κατανόηση 
του χρόνου εκδήλωσης της πρωταρχικής συσσώρευσης. Ας 
τα δούμε εν συντομία με τη σειρά.

Ο διαχωρισμός αφορά τόσο τη συσσώρευση 
όσο και την πρωταρχική συσσώρευση

Ο Μαρξ είναι ιδιαίτερα σαφής επ’ αυτού. Στον τρίτο τόμο 
του Κεφαλαίου τονίζει ότι η συσσώρευση καθεαυτή δεν εί-
ναι παρά πρωταρχική συσσώρευση –την οποία στον πρώτο 
τόμο έχει ορίσει με όρους διαχωρισμού– «υψωμένη στο τε-
τράγωνο» (Marx 1894: 354, ελλ. έκδ.: 31111). Στις Θεωρίες για 
την υπεραξία γίνεται ακόμη σαφέστερος, όταν γράφει ότι η 
συσσώρευση «αναπαράγει σε διαρκώς μεγαλύτερη κλίμακα 
τον διαχωρισμό και την ανεξάρτητη ύπαρξη του εμπράγματου 
πλούτου απέναντι στην εργασία» (Marx 1971: 315, ελλ. έκδ.: 
361.12 Η έμφαση δική μου), και επομένως «απλώς παρουσιά-
ζει σαν συνεχή διαδικασία αυτό που στην πρωταρχική συσ-
σώρευση εμφανίζεται σαν μια διακριτή ιστορική διαδικασία» 
(Marx 1971: 271, ελλ. έκδ.: 311-2). Και επίσης στα Grundrisse 
διαπιστώνει: «Από τη στιγμή που αυτός ο διαχωρισμός είναι 
δεδομένος, η παραγωγική διαδικασία αναγκαστικά τον πα-
ράγει ξανά, τον αναπαράγει, και τον αναπαράγει σε μεγα-
λύτερη κλίμακα» (Marx 1858: 462, ελλ. έκδ.: 350. Η έμφαση 
δική μου).



49ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

Το νόημα και η κεντρικότητα του «διαχωρισμού» 
στη θεωρία του Μαρξ

Τι σημαίνει «διαχωρισμός»; Στα συμφραζόμενα της συσσώ-
ρευσης, ο διαχωρισμός των παραγωγών από τα μέσα παρα-
γωγής σημαίνει κατά βάση ότι «οι αντικειμενικοί όροι της 
ζωντανής εργασίας εμφανίζονται σαν διαχωρισμένες, ανε-
ξάρτητες αξίες απέναντι στη ζωντανή ικανότητα προς εργα-
σία σαν υποκειμενική ύπαρξη, που εμφανίζεται άρα κι αυτή 
απέναντί τους αποκλειστικά σαν αξία άλλου είδους» (Marx 
1858: 461, ελλ. έκδ.: 350). Με άλλα λόγια, με τις περιφράξεις 
τα αντικείμενα κυριαρχούν στα υποκείμενα, οι τετελεσμένες 
πράξεις δεσπόζουν του πράττειν (Holloway 2002), και η αν-
θρώπινη δραστηριότητα διοχετεύεται σε μορφές συμβατές με 
την προτεραιότητα της συσσώρευσης του κεφαλαίου.

Σε κοινωνικό επίπεδο, διαχωρισμός σημαίνει να εκλαμ-
βάνονται η ζωντανή εργασία και οι όροι της παραγωγής ως 
ανεξάρτητες αξίες που βρίσκονται σε αντίθεση μεταξύ τους.13 
Έτσι, ο διαχωρισμός αποτελεί θεμελιώδη όρο για την μαρξική 
θεωρία της πραγμοποίησης, της μετατροπής του υποκειμένου 
σε αντικείμενο. Διότι με τον διαχωρισμό «οι αντικειμενικοί 
όροι της εργασίας αποκτούν υποκειμενική ύπαρξη απέναντι 
στην ικανότητα για ζωντανή εργασία» (Marx 1858: 462, ελλ. 
έκδ.: 350) και η ζωντανή εργασία, η κατ’ εξοχήν «υποκειμε-
νική ύπαρξη», μετατρέπεται σε ένα πράγμα μεταξύ άλλων 
πραγμάτων, γίνεται «απλώς μια αξία που έχει μια ιδιαίτερη 
αξία χρήσης, δίπλα στους όρους της πραγματοποίησής της 
ως αξίες που έχουν μια άλλη αξία χρήσης» (Marx 1858: 462, 
ελλ. έκδ.: 350).

Η αντίληψη αυτή του διαχωρισμού απηχεί σαφώς την μαρ-
ξική ανάλυση της αλλοτριωμένης εργασίας, της εργασίας που 
είναι αποξενωμένη από το σκοπό της παραγωγής, τα μέσα 
της παραγωγής, το προϊόν και τους άλλους παραγωγούς 
(Marx 1844). Αυτονόητη βεβαίως σε αυτόν τον ορισμό είναι 



50 MASSIMO DE ANGELIS

μία ισχυρή εναντίωση που προσιδιάζει σε «μια ιδιαίτερη σχέ-
ση παραγωγής, μια ιδιαίτερη κοινωνική σχέση όπου οι ιδιο-
κτήτες των όρων της παραγωγής αντιμετωπίζουν τη ζωντανή 
εργασιακή δύναμη σαν πράγμα» (Marx 1863-66: 989).14 Αυτοί 
οι ιδιοκτήτες θεωρούνται απλώς «προσωποποίηση του κεφα-
λαίου», όπου το κεφάλαιο γίνεται αντιληπτό ως κάτι που έχει 
«ένα μοναδικό κίνητρο ζωής, το κίνητρο να αυτοαξιοποιείται, 
να δημιουργεί υπεραξία, να απορροφά με το σταθερό του 
μέρος, με τα μέσα παραγωγής, όσο το δυνατόν μεγαλύτερη 
μάζα υπερεργασίας» (Marx 1867: 342, ελλ. έκδ.: 244).

Η έννοια του διαχωρισμού μάς επιτρέπει να αποσαφη-
νίσουμε την αναφορά του Μαρξ στη συσσώρευση του κε-
φαλαίου ως συσσώρευση κοινωνικών σχέσεων: «Η καπι-
ταλιστική διαδικασία της παραγωγής, εξεταζόμενη ως μία 
συνολική, ενιαία διαδικασία, δεν παράγει… μόνον εμπορεύ-
ματα, ή μόνον υπεραξία, αλλά παράγει και αναπαράγει την 
ίδια τη σχέση-κεφάλαιο. από τη μια μεριά τον κεφαλαιο-
κράτη, από την άλλη τον μισθωτό εργάτη» (Marx 1867: 724, 
ελλ. έκδ.: 599).

Ο εξ αρχής διαχωρισμός ως εξωοικονομική δύναμη

Έχοντας προσδιορίσει τα κοινά χαρακτηριστικά γνωρίσματα 
τόσο της συσσώρευσης όσο και της πρωταρχικής συσσώ-
ρευσης, χρειάζεται να δούμε τι τις διαφοροποιεί. Η διαφορά 
τους εντοπίζεται στον γενεαλογικό χαρακτήρα της «πρω-
ταρχικής» συσσώρευσης. Σε αντίθεση με την καθεαυτή συσ-
σώρευση, αυτό που «μπορούμε να ονομάσουμε πρωταρχική 
συσσώρευση… δεν είναι ιστορικό αποτέλεσμα, αλλά ιστορι-
κή βάση της ειδικά καπιταλιστικής παραγωγής» (Marx 1867: 
775, ελλ. έκδ.: 647). Ενώ η ίδια αρχή –ο διαχωρισμός– διέπει 
και τις δύο έννοιες, αυτές καταδεικνύουν δύο διαφορετικούς 
όρους ύπαρξης. Η πρωταρχική συσσώρευση υποδηλώνει την 
εξ αρχής παραγωγή του διαχωρισμού, ενώ η συσσώρευση την 



51ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

αναπαραγωγή –σε μεγαλύτερη κλίμακα– του ίδιου διαχωρι-
σμού:

Ακριβώς αυτός ο διαχωρισμός των όρων εργασίας, από τη 
μια, και των παραγωγών, από την άλλη, είναι που συγκρο-
τεί την έννοια του κεφαλαίου που αρχίζει με την πρωταρχική 
συσσώρευση και που εμφανίζεται μετά ως μόνιμη διαδικασία 
στη συσσώρευση και στη συγκέντρωση του κεφαλαίου, και 
που εδώ τέλος εκφράζεται ως συγκεντροποίηση σε λίγα χέ-
ρια υπαρχόντων ήδη κεφαλαίων και ως αποκεφαλαιοποίηση 
πολλών (Marx 1894: 354-5, ελλ. έκδ.: 311-2).

Για τον Μαρξ, λοιπόν, η βασική διαφορά δεν βρίσκεται τόσο 
στη χρονική στιγμή της εμφάνισης αυτού του διαχωρισμού 
–παρά το ότι υπάρχει βεβαίως πάντοτε ένα στοιχείο χρονι-
κής αλληλουχίας– όσο στους όρους και τις περιστάσεις που 
ενισχύουν τον διαχωρισμό. Στα Grundrisse, για παράδειγμα, 
ο Μαρξ τονίζει τη διάκριση μεταξύ των όρων γένεσης του 
κεφαλαίου (γίγνεσθαι) και των όρων ύπαρξής του (είναι). 
Οι πρώτοι «εξαφανίζονται μόλις προβάλει το πραγματικό 
κεφάλαιο», ενώ οι δεύτεροι δεν εμφανίζονται ως «όροι της 
γένεσής του, αλλά ως αποτελέσματα της παρουσίας του» 
(Marx 1858: 460-1, ελλ. έκδ.: 348-9). Ο Μαρξ υπογραμμίζει 
εδώ ένα απλό αλλά αποφασιστικής σημασίας σημείο: «Από 
τη στιγμή που έχει αναπτυχθεί ιστορικά, το κεφάλαιο δημι-
ουργεί το ίδιο τους όρους της ύπαρξής του (όχι ως όρους της 
γένεσής του αλλά ως αποτελέσματα του είναι του)» (Marx 
1858: 459, ελλ. έκδ.: 348), και επομένως ωθεί στην αναπα-
ραγωγή (σε ολοένα μεγαλύτερη κλίμακα) του διαχωρισμού 
των μέσων παραγωγής από τους παραγωγούς. Ωστόσο, η εξ 
αρχής παραγωγή του διαχωρισμού απαιτεί κοινωνικές δυνά-
μεις που βρίσκονται εκτός του πεδίου των απρόσωπων «κα-
θαρών» νόμων της οικονομίας. Ο εξ αρχής διαχωρισμός των 
μέσων παραγωγής από τους παραγωγούς αντιστοιχεί στην 



52 MASSIMO DE ANGELIS

εξ αρχής δημιουργία της αντίθεσης μεταξύ των δύο, στην εξ 
αρχής εδραίωση του ειδικού αλλότριου χαρακτήρα που έχει 
αποκτήσει η εργασία στον καπιταλισμό.

Είναι αυτό το στοιχείο του νεωτερισμού, της «πρωτοτυ-
πίας», που ο Μαρξ φαίνεται να υποδεικνύει όταν τονίζει ότι, 
ενώ η συσσώρευση βασίζεται πρωτίστως στον «σιωπηλό κα-
ταναγκασμό των οικονομικών σχέσεων [που] επισφραγίζει 
την κυριαρχία του κεφαλαιοκράτη πάνω στον εργάτη», στην 
περίπτωση της πρωταρχικής συσσώρευσης ο διαχωρισμός 
επιβάλλεται πρωτίστως με την «εξωοικονομική, άμεση βία» 
(Marx 1867: 899-900, ελλ. έκδ.: 762), όπως αυτή του κράτους 
(Marx 1867: 900, ελλ. έκδ.: 762) ή κάποιων ιδιαίτερων τμη-
μάτων των κοινωνικών τάξεων (Marx 1867: 879, ελλ. έκδ.: 
748). Με άλλα λόγια, για τον Μαρξ η πρωταρχική συσσώρευ-
ση είναι μία κοινωνική διαδικασία στην οποία ο διαχωρισμός 
παρουσιάζεται ως μια ξεκάθαρη σχέση απαλλοτρίωσης, μια 
σχέση που δεν έχει ακόμα τον φετιχιστικό χαρακτήρα που 
προσλαμβάνει όταν επικρατεί η κανονικότητα του κεφαλαί-
ου, η «συνηθισμένη πορεία των πραγμάτων».

Η χρονική στιγμή του εξ αρχής διαχωρισμού 
και ο στρατηγικός χαρακτήρας των περιφράξεων

Πότε εμφανίζεται ο εξ αρχής διαχωρισμός; Εάν πιστεύεις στον 
καπιταλισμό, η απάντηση είναι πολύ απλή: εμφανίζεται πριν 
τον καπιταλισμό. Στην πραγματικότητα, όμως, οι άνθρωποι 
δεν ζουν στον καπιταλισμό. Οι άνθρωποι ζουν σε κόσμους 
ζωντανούς που συχνά αλληλεπικαλύπτονται. Για παράδειγ-
μα: στο εργοστάσιο, στο σχολείο, στη γειτονιά, στην οικογέ-
νεια, στον κυβερνοχώρο – δηλαδή στη σφαίρα συγκεκριμέ-
νων σχέσεων με τα αντικείμενα και τους άλλους ανθρώπους. 
Αυτό που επιχειρεί το κεφάλαιο (όχι ο καπιταλισμός) είναι να 
δημιουργήσει ζωντανούς κόσμους κατ’ εικόνα του (όπως το 
εργοστάσιο), ή να αποικίσει ήδη υπάρχοντες, να τους κάνει 



53ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

να λειτουργούν σύμφωνα με τις προτεραιότητές του. Και το 
έχει κάνει αυτό από πολύ παλιά, σε διάφορα επίπεδα, και σε 
κάθε δεδομένη ιστορική εποχή διάφοροι ζωντανοί κόσμοι 
έχουν αποικιστεί σε διαφορετικούς βαθμούς. Το κεφάλαιο 
δεν πρόκειται να σταματήσει τις προσπάθειες αποικισμού, 
παρά μόνο αν κάποια άλλη κοινωνική δύναμη το εξαναγκά-
σει να σταματήσει –η κοινωνικοποιημένη ανθρωπότητα, για 
παράδειγμα–, ή αν πια αποικίσει κάθε μορφή ζωής. Έτσι, πα-
ραδόξως, η αληθινή πραγμάτωση του καπιταλισμού συμπί-
πτει με το τέλος της ζωής (και επομένως με το τέλος και κάθε 
εναλλακτικής στον καπιταλισμό!)

Το πρωτότυπο στοιχείο του διαχωρισμού που χαρακτηρί-
ζει τις περιφράξεις είναι ότι αποτελούν σημεία εισόδου σε νέες 
σφαίρες ζωής. Ο εξ αρχής διαχωρισμός εμφανίζεται σε δύο πε-
ριπτώσεις. Είτε όταν το κεφάλαιο εντοπίζει νέες σφαίρες ζωής 
που θα μπορούσε να αποικίσει με τις προτεραιότητές του –και 
ο κατάλογος είναι ατελείωτος, από τις περιφράξεις γαιών μέ-
χρι τις περιφράξεις υδάτινων πόρων μέσω της ιδιωτικοποίη-
σης, και μέχρι τις περιφράξεις της γνώσης μέσω της επιβολής 
των δικαιωμάτων πνευματικής ιδιοκτησίας– είτε όταν υπάρ-
χουν άλλες κοινωνικές δυνάμεις που μπορούν να αναγνω-
ρίζουν κοινωνικούς χώρους όπου προηγουμένως δέσποζε η 
κανονικότητα της καπιταλιστικής παραγωγής εμπορευμά-
των ως πιθανούς χώρους ανάπτυξης μιας εναλλακτικής στην 
εμπορευματική παραγωγή, ως πιθανά κοινά. Για παράδειγμα, 
ο ορισμός του παγκόσμιου οικοσυστήματος ως παγκόσμιο 
κοινό αγαθό πηγάζει από μια διαδικασία συγκρούσεων για να 
αναγνωριστεί η φύση ως κοινό και όχι σαν κάποιος εκμεταλ-
λεύσιμος πόρος. Με άλλα λόγια, είναι μέσω της διαδικασίας 
πολιτικής συγκρότησης της ανθρωπότητας ως παγκόσμιας 
κοινότητας που μπορεί να αναγνωριστεί το οικοσύστημα ως 
παγκόσμιο κοινό αγαθό. (Και οι δύο αυτές περιπτώσεις θα 
εξεταστούν λεπτομερέστερα στο τρίτο μέρος του κειμένου.)

Και στις δύο περιπτώσεις, το κεφάλαιο πρέπει να επινο-



54 MASSIMO DE ANGELIS

ήσει στρατηγικές περιφράξεων, είτε όταν προάγει νέα πεδία 
εμπορευματοποίησης και βρίσκεται αντιμέτωπο με την αντί-
σταση, είτε όταν θέλει να διατηρήσει τα παλιότερα πεδία 
εμπορευματοποίησης και βρίσκεται αντιμέτωπο με τις νέες 
επιθέσεις των «ανθρώπων που δημιουργούν και αναπαρά-
γουν τα κοινά» [“commoners”]. Και στις δύο περιπτώσεις, 
το κεφάλαιο έχει ανάγκη από έναν λόγο [discourse] περί 
περιφράξεων και τις ανάλογες λογοθετικές πρακτικές που 
θα επεκτείνουν ή/και θα διατηρούν την εμπορευματική πα-
ραγωγή.15 Ως συνέπεια, το ζήτημα των περιφράξεων και του 
αντιθέτου τους –των κοινών– αποτελεί ένα βασικό έρεισμα 
για την ανάπτυξη μιας ριζοσπαστικής πραγμάτευσης των 
εναλλακτικών δυνατοτήτων.

2.3. Διάρκεια, κοινωνική σύγκρουση 
       και εναλλακτικές δυνατότητες

Η ερμηνεία της ανάλυσης του Μαρξ για την πρωταρχική 
συσσώρευση, που παρουσιάσαμε ως εδώ, αποκαλύπτει δύο 
βασικά αλληλένδετα σημεία: Πρώτον, ότι η πρωταρχική συσ-
σώρευση είναι η εξ αρχής παραγωγή του διαχωρισμού των 
παραγωγών από τα μέσα παραγωγής, και συνεπώς αποτελεί 
μια στρατηγική. Δεύτερον, ότι αυτή η κοινωνική διαδικασία 
ή στρατηγική μπορεί να πάρει διάφορες μορφές. Η ιστορικό-
τητα που περιέχει η έννοια δεν αποκαλύπτεται τόσο από το 
γεγονός ότι η πρωταρχική συσσώρευση εμφανίζεται πριν τον 
καπιταλιστικό τρόπο παραγωγής –αν και αυτό επίσης αλη-
θεύει– όσο από το γεγονός ότι αποτελεί τη βάση, τη βασική 
προϋπόθεση που είναι απαραίτητη προκειμένου να υπάρξει 
συσσώρευση κεφαλαίου. Πρέπει να επισημάνουμε ότι αυτός 
ο τελευταίος ορισμός ανήκει στον ίδιο τον Μαρξ και ότι είναι 
πιο γενικός από τον ορισμό που υιοθέτησε η κλασική «ιστο-
ρική ερμηνεία», και ως εκ τούτου τον περιλαμβάνει. Κι αυτό 
επειδή εάν η πρωταρχική συσσώρευση οριστεί ως προϋπόθε-



55ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

ση της συσσώρευσης του κεφαλαίου, η χρονική της διάσταση 
περιλαμβάνει κατ’ αρχήν τόσο την περίοδο εδραίωσης ενός 
καπιταλιστικού τρόπου παραγωγής όσο και τη διατήρηση και 
επέκταση του καπιταλιστικού τρόπου παραγωγής κάθε φορά 
που οι παραγωγοί γίνονται εμπόδιο στην αναπαραγωγή του 
διαχωρισμού τους από τα μέσα παραγωγής.

Με άλλα λόγια, το γεγονός ότι το κεφάλαιο υπερπηδά τους 
φραγμούς δεν πρέπει να θεωρηθεί απαραίτητα ως αναγκαίο 
αποτέλεσμα της δυναμικής του, αλλά ως αντανακλαστικό 
αποτέλεσμα και συγχρόνως αναγκαία προσδοκία που ενυπάρ-
χει τόσο στα κίνητρά του όσο και στο ένστικτο αυτοσυντήρη-
σής του απέναντι στις εναλλακτικές που εμφανίζονται.

Θα μπορούσαμε επίσης να το εξετάσουμε βάσει της έν-
νοιας της «διπλής κίνησης» του Καρλ Πολάνυϊ (Polanyi 
1944). Υπάρχει, από τη μία, η ιστορική κίνηση της αγοράς, 
μια κίνηση δίχως εγγενή όρια και επομένως απειλητική για 
την ίδια την ύπαρξη της κοινωνίας. Από την άλλη, υπάρχει 
η φυσική τάση της κοινωνίας να αμύνεται, και επομένως να 
δημιουργεί θεσμούς για την προστασία της. Με τους όρους 
του Πολάνυϊ, ο παράγοντας της διάρκειας στην αντίληψη 
του Μαρξ για την πρωταρχική συσσώρευση θα μπορούσε 
να αποδοθεί σε εκείνες τις κοινωνικές διαδικασίες ή σύνολα 
στρατηγικών που επιδιώκουν να καταστρέψουν τους θεσμούς 
που προστατεύουν την κοινωνία από την αγορά. Επομένως, 
ο παράγοντας της διάρκειας, αποφασιστικής σημασίας για 
την επανερμηνεία της θεωρίας του Μαρξ για την πρωταρχική 
συσσώρευση, προκύπτει από τη στιγμή που αναγνωρίζουμε 
την ύπαρξη της άλλης κίνησης της κοινωνίας.

Στο αναλυτικό πλαίσιο της μαρξικής θεωρίας και κριτικής, 
λοιπόν, μπορούμε να αντιληφθούμε τον διαχωρισμό, που πε-
ριλαμβάνεται στον ορισμό της πρωταρχικής συσσώρευσης, 
όχι μόνο ως καταγωγικό σημείο του κεφαλαίου όταν έρχε-
ται αντιμέτωπο με τις προκαπιταλιστικές κοινωνικές σχέσεις, 
αλλά και ως επανεπιβεβαίωση των προτεραιοτήτων του κε-



56 MASSIMO DE ANGELIS

φαλαίου όταν έρχεται αντιμέτωπο με εκείνες τις κοινωνικές 
δυνάμεις που αγωνίζονται ενάντια σε αυτόν τον διαχωρισμό. 
Έτσι, οι στρατηγικές της πρωταρχικής συσσώρευσης δεν επι-
τίθενται μόνο στους προκαπιταλιστικούς χώρους της αυτο-
νομίας (στις κοινές γαίες των άγγλων δουλοπάροικων, στις 
οικονομίες του αφρικανικού πληθυσμού που έγιναν στόχος 
των δουλεμπόρων). Η πρωταρχική συσσώρευση βάζει στο 
στόχαστρό της οποιαδήποτε δεδομένη ισορροπία δυνάμε-
ων μεταξύ των τάξεων, που συνιστά μια «ακαμψία» για τη 
συνέχιση της καπιταλιστικής διαδικασίας συσσώρευσης, ή 
που τείνει στην αντίθετη κατεύθυνση. Εάν συλλάβουμε την 
κοινωνική σύγκρουση ως ένα διαρκές στοιχείο των καπιταλι-
στικών σχέσεων παραγωγής, διαπιστώνουμε ότι το κεφάλαιο 
πρέπει να εμπλέκεται διαρκώς σε στρατηγικές πρωταρχικής 
συσσώρευσης έτσι ώστε να αναδημιουργεί τη «βάση» της 
ίδιας της συσσώρευσης.

Ο παράγοντας της διάρκειας της πρωταρχικής συσσώρευ-
σης δεν είναι μόνο συνεπής με την εμπειρική ανάλυση του 
Μαρξ όταν περιγράφει τη διαδικασία της πρωταρχικής συσσώ-
ρευσης, αλλά φαίνεται να εντάσσεται και στο θεωρητικό του 
αναλυτικό πλαίσιο. Διότι η συσσώρευση ισούται με την πρω-
ταρχική συσσώρευση «υψωμένη στο τετράγωνο», και «όταν 
υπάρχει πια το κεφάλαιο, τότε αναπτύσσεται από τον ίδιο τον 
τρόπο της κεφαλαιοκρατικής παραγωγής η διατήρηση και η 
αναπαραγωγή αυτού του διαχωρισμού σε διαρκώς μεγαλύτε-
ρη κλίμακα, ώσπου να γίνει η ιστορική ανατροπή» (Marx 1971: 
271, ελλ. έκδ.: 311. Η έμφαση δική μου). Έτσι, ακριβώς όπως 
η «ιστορική ανατροπή» τίθεται ως όριο στη συσσώρευση, οι 
στρατηγικές των περιφράξεων έρχονται να αντιπαλέψουν 
–από τη μεριά του κεφαλαίου– αυτήν ακριβώς την «ιστορική 
ανατροπή». Στον βαθμό που η κοινωνική σύγκρουση δημιουρ-
γεί φραγμούς στη διαδικασία συσσώρευσης, φραγμούς που 
μειώνουν την απόσταση μεταξύ παραγωγών και μέσων παρα-
γωγής, οποιαδήποτε στρατηγική που χρησιμοποιείται για να 



57ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

αντιτεθεί σε αυτήν την κίνηση άρσης του διαχωρισμού εντάσ-
σεται στην κατηγορία –συνεπή με τη θεωρία και τον ορισμό 
του Μαρξ– της «πρωταρχικής συσσώρευσης».

Τα κείμενα του Μαρξ είναι αρκετά διαφωτιστικά επ’ αυ-
τού. Φαίνεται ότι η βασική διαφορά μεταξύ αυτού που ονο-
μάζει «συνηθισμένη πορεία των πραγμάτων»16 –δηλαδή του 
σιωπηλού εξαναγκασμού των οικονομικών σχέσεων που 
εμφανίζεται ως κανονικός– και της «πρωταρχικής συσσώ-
ρευσης» είναι η ύπαρξη «μια[ς] εργατική[ς] τάξη[ς], που από 
αγωγή, παράδοση και συνήθεια αναγνωρίζει σαν αυτονόη-
τους φυσικούς νόμους τις απαιτήσεις του κεφαλαιοκρατικού 
τρόπου παραγωγής» (Marx 1867: 899-900, ελλ. έκδ.: 762). 
Έτσι, στον βαθμό που η εργατική τάξη αποδέχεται σαν φυ-
σικούς νόμους τις απαιτήσεις του κεφαλαίου, η συσσώρευση 
δεν έχει ανάγκη την πρωταρχική συσσώρευση. Όμως, οι αγώ-
νες της εργατικής τάξης αποτελούν ακριβώς μια ρήξη με αυ-
τήν την αποδοχή, μια ανυπακοή στους νόμους της προσφο-
ράς και της ζήτησης, μια άρνηση υποταγής στη «συνηθισμένη 
πορεία των πραγμάτων». Γεγονός που επιφέρει μια ρήξη και 
με τον λόγο της οικονομίας, τον λόγο εκείνο που χαράζει την 
καπιταλιστική οικονομική δράση και δρα ως παράγοντας εκ 
νέου εδραίωσης και διατήρησης της κανονικοποιημένης λο-
γικής που διέπει τη «συνηθισμένη πορεία των πραγμάτων» 
ή τους «φυσικούς νόμους της κεφαλαιοκρατικής παραγω-
γής».17 Ενάντια σε αυτές τις απτές αλλά και τις θεωρητικές 
αμφισβητήσεις της κανονικότητας του κεφαλαίου είναι που 
επιστρατεύονται τα «εξωοικονομικά μέσα»:

Διότι κάθε αλληλεγγύη ανάμεσα στους εργαζόμενους και 
τους άνεργους διαταράσσει το «καθαρό» παιχνίδι αυτού του 
νόμου. Ενώ από την άλλη… μόλις δυσμενείς συνθήκες αρ-
χίζουν να παρεμποδίζουν τη δημιουργία του βιομηχανικού 
εφεδρικού στρατού, και μαζί του την απόλυτη εξάρτηση της 
εργατικής τάξης από την τάξη των κεφαλαιοκρατών, εξεγεί-



58 MASSIMO DE ANGELIS

ρεται το κεφάλαιο μαζί με τον γνωστό Σάντσο Πάντσα του 
ενάντια στον «ιερό» νόμο της ζήτησης και της προσφοράς, 
και προσπαθεί να τα βγάλει πέρα με βίαια μέσα (Marx 1867: 
794, ελλ. έκδ.: 663).

Κατά συνέπεια, η «πρωταρχική συσσώρευση» δεν είναι μόνο 
«η ιστορική βάση και όχι το ιστορικό αποτέλεσμα της ειδικά 
κεφαλαιοκρατικής παραγωγής» (Marx 1867: 775, ελλ. έκδ.: 
647), αλλά αποκτά επίσης έναν μόνιμο χαρακτήρα –που 
απορρέει από την εγγενή μονιμότητα της κοινωνικής σύ-
γκρουσης– εντός της κεφαλαιοκρατικής παραγωγής.

3. Περιφράξεις: ένα αναλυτικό πλαίσιο

Εάν οι περιφράξεις είναι ένας μόνιμος παράγοντας της συσ-
σώρευσης του κεφαλαίου, τι εργαλεία χρησιμοποιούμε για 
την ανάλυσή τους; Στο τμήμα αυτό του κειμένου προτείνω 
ένα αναλυτικό πλαίσιο για να μελετήσουμε και να κατανοή-
σουμε τη σπουδαιότητα των νέων περιφράξεων, ένα πλαίσιο 
που βασίζεται σε τρία στοιχεία: τις μεθόδους αναγνώρισης, 
τα είδη και τους τρόπους των περιφράξεων. Με τις μεθόδους 
αναγνώρισης θέλω να αναδείξω το ζήτημα του πώς περι-
φράσσονται νέα πεδία της κοινωνικής ζωής και ποιες δυνά-
μεις βρίσκονται πίσω από αυτή την ανάγκη. Με τα είδη των 
περιφράξεων θέλω να αναδείξω το ζήτημα της ταξινόμησής 
τους. Τέλος, με τους τρόπους των περιφράξεων θέλω να επι-
σύρω την προσοχή στις ποικίλες μεθόδους εφαρμογής των 
περιφράξεων και στο πλήθος των κοινωνικών παραγόντων 
που εμπλέκονται σε αυτές τις διαδικασίες.

3.1. Μέθοδοι αναγνώρισης του χώρου των περιφράξεων

Όπως έχουμε δει, η έμφαση στον «χωρισμό» των ανθρώπων 



59ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

από τα μέσα παραγωγής μάς επιτρέπει να αντιληφθούμε την 
«πρωταρχική συσσώρευση» ως μέρος της διαρκούς διαδικα-
σίας κεφαλαιοκρατικής συσσώρευσης μάλλον, παρά απλώς 
ως μια στιγμή στο παρελθόν. Είναι μια διαρκής διαδικασία, ρι-
ζωμένη στην τάση του κεφαλαίου για διαρκή επέκταση – για 
την καθεαυτή συσσώρευση. Τόσο η συσσώρευση όσο και η 
«πρωταρχική» συσσώρευση εμφανίζουν το κεφάλαιο ως μία 
κοινωνική δύναμη η οποία πρέπει να υπερβεί κάποιο όριο. 
Ενώ όμως για τη συσσώρευση το όριο είναι απλώς ποσοτι-
κό, για την πρωταρχική συσσώρευση ή για τις περιφράξεις το 
όριο είναι ποιοτικό. Με την περίφραξη γεννιέται ένας νέος 
κοινωνικός χώρος για συσσώρευση, και αυτή η γέννηση ξεκι-
νάει με την αναγνώριση ενός συγκεκριμένου ορίου και την ανά-
πτυξη των στρατηγικών για την υπέρβασή του. Η δύναμη που 
αναγνωρίζει αυτό το όριο μπορεί να είναι είτε το κεφάλαιο 
–στην προσπάθειά του να αποικίσει νέες σφαίρες ζωής– είτε 
άλλες κοινωνικές δυνάμεις που του αντιτίθενται. Και στις δύο 
περιπτώσεις, οι περιφράξεις αναδύονται ως στρατηγικό πρό-
βλημα για το κεφάλαιο κάθε φορά που προτίθεται να υπερβεί 
κάποιο όριο, είτε το όριο προσδιορίζεται από το ίδιο το κεφά-
λαιο είτε από τις δυνάμεις εκείνες που διεκδικούν τη ζωή και 
προσπαθούν να αποεμπορευματοποιήσουν σφαίρες της ζωής. 
Εάν το κεφάλαιο πρέπει να αναγνωρίζει κάποιο όριο ώστε να 
το υπερβεί, η κριτική μας πρέπει να κατανοεί αυτές τις ενέρ-
γειες του κεφαλαίου ώστε να τις εκθέτει και να καταστρώνει 
στρατηγικές που θα περιορίζουν την υπέρβαση των ορίων από 
το κεφάλαιο, καθώς και πολιτικές πρακτικές από τα κάτω και 
εναλλακτικά εγχειρήματα στους χώρους που διανοίγονται.

Υπάρχουν δύο βασικά είδη ορίων που αναγνωρίζει το 
κεφάλαιο στην τάση του να τα υπερβεί. Θα ονομάσουμε το 
πρώτο «σύνορο» και το δεύτερο «πολιτική ανασύνθεση».

1. Το όριο ως σύνορο. Το σύνορο παρουσιάζεται ως η 
μεθόριος που χωρίζει τις αποικισμένες περιοχές από 



60 MASSIMO DE ANGELIS

εκείνες που μπορεί να αποικιστούν. Η αναγνώριση ενός 
συνόρου από το κεφάλαιο συνεπάγεται την αναγνώριση 
ενός χώρου κοινωνικής ζωής που είναι ακόμη σχετικά μη 
αποικισμένος από τις καπιταλιστικές σχέσεις παραγωγής 
και τους αντίστοιχους τρόπους τού πράττειν. Κατ’ αυτήν 
την έννοια, είναι αδιάφορο αν αυτός ο χώρος βρίσκε-
ται «εκτός» των υφιστάμενων κτήσεων του κεφαλαίου 
–όπως μια πιθανή αποικία στην αναλυτική πραγμάτευση 
του ιμπεριαλισμού– ή εντός των διακένων του, εντός της 
«αυτοκρατορίας» – όπως πιστεύουν οι Hardt και Negri 
(2000). Και στις δύο περιπτώσεις, είναι το κεφάλαιο που 
αναγνωρίζει ένα σύνορο, και αυτή η αναγνώριση συνεπά-
γεται τη δημιουργία ενός χώρου περιφράξεων, ενός ορί-
ζοντα που περικλείει πολιτικές και πρακτικές που προά-
γουν σε νέες σφαίρες της ζωής τον περαιτέρω διαχωρισμό 
των ανθρώπων από τα μέσα παραγωγής. Στην περίπτωση 
αυτή, την πρωτοβουλία της αναγνώρισης του ορίου και 
της ανάπτυξης συγκεκριμένων στρατηγικών περίφραξης 
την έχει το κεφάλαιο. Ο στρατηγικός χαρακτήρας αυτής 
της αναγνώρισης προέρχεται σαφώς από το γεγονός ότι 
η αναγνώριση ενός χώρου περίφραξης συνεπάγεται την 
προσπάθεια να ξεπεραστεί η αναπόφευκτη αντίσταση 
των υποκειμένων εκείνων που το κεφάλαιο αντιμετωπίζει 
ως «περιφράξιμα». Όλα τα κλασικά παραδείγματα περι-
φράξεων, όπως οι περιφράξεις γαιών καθώς και οι εξου-
σιοδοτήσεις για περιφράξεις που αποκτήθηκαν κατά το 
παρελθόν με μάχες, εμπίπτουν σε αυτήν την κατηγορία. 
Αλλά και κάποιες πιο συγκαλυμμένες πρακτικές εμπί-
πτουν επίσης σε αυτήν την κατηγορία: για παράδειγμα, 
οι περιφράξεις των πολιτισμικών κοινών ή ο ηγεμονικός 
επαναπροσδιορισμός του λόγου περί κοινών.

2. Το όριο ως πολιτική ανασύνθεση. Εδώ το όριο ανα-
γνωρίζεται για το κεφάλαιο από μια κοινωνική δύναμη 



61ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

που δρα εναντίον του. Όποτε τα κινήματα επιβάλλουν 
κάποιον περιορισμό στην καπιταλιστική διαδικασία της 
παραγωγής, υψώνοντας έναν κοινωνικό φραγμό στην 
αδιάκοπη τάση εμπορευματοποίησης και συσσώρευσης ή 
δημιουργώντας έναν χώρο δικαιωμάτων και κοινών εκτός 
της λογικής της αγοράς, το κεφάλαιο βρίσκεται στην ανά-
γκη να άρει αυτό το φραγμό. Στην προκειμένη περίπτωση, 
το όριο εμφανίζεται ως πολιτικό πρόβλημα για το κεφά-
λαιο. Είναι κατά μία έννοια αυτό που ο Πολάνυϊ ονομάζει 
«διπλή κίνηση» της νεωτερικής φιλελεύθερης κοινωνίας, 
μολονότι ο Πολάνυϊ αναγνωρίζει αυτήν την κίνηση κυρί-
ως μέσω της θεσμοθέτησής της.

Στην πρώτη περίπτωση, λοιπόν, το όριο που το κεφάλαιο 
πρέπει να υπερβεί καθορίζεται από το ίδιο το κεφάλαιο. Στη 
δεύτερη περίπτωση, καθορίζεται για το κεφάλαιο από μία 
δύναμη που του αντιτίθεται. Και στις δύο περιπτώσεις, το 
γεγονός ότι οι περιφράξεις αντιπροσωπεύουν ένα όριο που 
το κεφάλαιο πρέπει να ξεπεράσει για να επιβιώσει, ανοίγει 
ένα σημαντικό πεδίο για την επινόηση εναλλακτικών πέραν 
του κεφαλαίου. Ο χώρος των εναλλακτικών προς το κεφά-
λαιο θα περάσει αναγκαστικά μέσα από τη δημιουργία αντι-
περιφράξεων, θα δημιουργήσει χώρους κοινών. Οι εναλλα-
κτικές προς το κεφάλαιο θέτουν ένα όριο στη συσσώρευση, 
με τη δημιουργία αντιστάσεων και απελευθερωμένων χώρων. 
Με λίγα λόγια, οι οποιεσδήποτε εναλλακτικές δρουν ως δυ-
νάμεις «αντι-περίφραξης». Γεγονός, βεβαίως, που θέτει το ζή-
τημα της αφομοίωσής τους από το κεφάλαιο, πράγμα όμως 
που είναι αδύνατον να εξετάσουμε στο παρόν κείμενο.

3.2. Είδη περιφράξεων

Στο πλαίσιο της σημερινής κατάστασης, τα διάφορα είδη 
των «νέων περιφράξεων»18 προσδιορίζονται και από τις δύο 



62 MASSIMO DE ANGELIS

αυτές διαδικασίες αναγνώρισης. Τόσο μέσα από διαδικασίες 
εμπορευματοποίησης όσο και από διαδικασίες που αντιτίθε-
νται στην εμπορευματοποίηση, οι περιφράξεις αναγνωρίζο-
νται είτε ως κάτι που πρέπει να προωθηθεί (μετονομασμένες 
σε ιδιωτικοποιήσεις) είτε ως κάτι που πρέπει να αλλάξει με 
πρακτικές κοινοτισμού. Στην πρώτη περίπτωση, περιλαμβά-
νονται από επιθέσεις στις συνθήκες ζωής (όταν ένα φράγμα 
που χρηματοδοτείται από την Παγκόσμια Τράπεζα απειλεί 
εκατοντάδες χιλιάδες αγρότες), μέχρι περικοπές κοινωνικών 
δαπανών για να εξυπηρετηθεί το χρέος μιας χώρας του Νό-
του, ή περικοπές των δημόσιων δαπανών στην Αγγλία που 
απειλούν εκατοντάδες χιλιάδες οικογένειες. Στη δεύτερη πε-
ρίπτωση, όπως στο λόφο του Αγίου Γεωργίου19 κατά τη διάρ-
κεια του αγγλικού εμφυλίου πολέμου, ή σήμερα στη Βραζιλία 
με το κύμα των καταλήψεων γης (Branford και Rocha 2002), 
ή με την de facto μαζική παράνομη παράβλεψη των δικαιω-
μάτων πνευματικής ιδιοκτησίας στη μουσική και την παρα-
γωγή λογισμικού, μπορούμε να αναγνωρίσουμε περιφράξεις 
χάρη στους αγώνες εναντίον τους, πολλοί από τους οποίους 
είναι πράξεις πολιτικής ανυπακοής και άμεσης δράσης. Στις 
συγκεκριμένες περιπτώσεις, η συνειδητοποίηση και η έμπρα-
κτη αναγνώριση των περιφράξεων πηγάζει από τους αγώνες 
ενάντια στα ισχύοντα δικαιώματα ιδιοκτησίας, από την αμφι-
σβήτησή τους και επομένως από ένα ξαναδιάβασμα της ιστο-
ρίας και μια πολιτική αποδόμηση της κοινωνικής διαστρωμά-
τωσης που έχει παραγάγει. Η υπάρχουσα ατομική ιδιοκτησία 
εμφανίζεται ως αποτέλεσμα αρχικών πράξεων περίφραξης 
και απαλλοτρίωσης.

Η σύγχρονη βιβλιογραφία, ωστόσο, δεν περιέχει πολλές 
προτάσεις συστηματικής ταξινόμησης των διάφορων ειδών 
περιφράξεων. Υπάρχει, βεβαίως, μια τεράστια βιβλιογραφία 
κριτικής σε διαδικασίες ιδιωτικοποίησης, στην υπαγωγή στην 
αγορά, στην περιστολή δικαιωμάτων τόσο στον πλανητικό 
Βορρά όσο και στον Νότο, στα αποτελέσματα της εφαρμογής 



63ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

των πολιτικών δομικής προσαρμογής, στη βιοπειρατεία, στα 
δικαιώματα πνευματικής ιδιοκτησίας, στην ιδιωτικοποίηση 
των φυσικών πόρων κ.ο.κ. Ελάχιστες, όμως, είναι οι προσπά-
θειες μεθοδικής σύνθεσης αυτών και άλλων ειδών περιφρά-
ξεων σε ένα συνεκτικό σύνολο βασισμένο στην κριτική του 
κεφαλαίου, στην κατανόηση του ρόλου των περιφράξεων 
στο καπιταλιστικό σύστημα ως τόπων γέννησης και αναπα-
ραγωγής του κύκλου Χ-Ε-Χ΄.20 Από μία τέτοια άποψη, όλα 
αυτά τα διαφορετικά είδη και οι συνακόλουθες στρατηγικές 
περιφράξεων χαρακτηρίζονται από κάτι κοινό: επιδιώκουν 
να αποτρέψουν με τη βία οποιαδήποτε πρόσβαση έχουν οι 
άνθρωποι στον κοινωνικό πλούτο στην οποία δεν μεσολαβεί 
η ανταγωνιστική αγορά και το χρήμα ως κεφάλαιο. Η πρό-
σβαση αυτή ενδυναμώνει τους ανθρώπους, προσφέροντάς 
τους έναν βαθμό αυτονομίας και ανεξαρτησίας από τους 
μεγαλοκαρχαρίες της παγκόσμιας οικονομίας και τις αντα-
γωνιστικές σχέσεις της αγοράς. Οι νέες περιφράξεις, λοιπόν, 
στοχεύουν στον κατακερματισμό και την καταστροφή των 
«κοινών», των κοινωνικών εκείνων πεδίων της ζωής, δηλαδή, 
που έχουν ως βασικό χαρακτηριστικό τους την εξασφάλιση 
κάποιου βαθμού προστασίας από την αγορά.

Από την άλλη, έχει αρχίσει να συζητιέται μια τυπολογία 
των νέων κοινών. Διάφοροι υποστηρικτές τους προτείνουν 
διαφόρων ειδών κοινά ως λύσεις σε ένα πλήθος προβλημά-
των και ζητημάτων που πηγάζουν από την παγκόσμια οικο-
νομία. Αυτά περιλαμβάνουν, για παράδειγμα, τα κοινοτικά 
κοινά (McMurty 2002), τα περιβαλλοντικά κοινά, τα κοινά 
των φυσικών πόρων (όπως το νερό), τα αποθέματα κοινής 
κληρονομιάς κ.ο.κ. (IFG 2002). Συχνά, αυτά τα είδη των κοι-
νών μπορούν να προσδιορίζονται επειδή αναγνωρίζονται οι 
αγώνες ενάντια στην περίφραξή τους, ως αγώνες με θετικό 
περιεχόμενο και προτάσεις, ως αγώνες για τη δημιουργία 
νέων κοινών (Klein 2002). Για παράδειγμα, οι κοινοί φυσικοί 
πόροι αντιδιαστέλλονται στην ιδιωτικοποίηση του νερού. Τα 



64 MASSIMO DE ANGELIS

κοινά που αφορούν τη ζωή και τη γνώση αντιπαρατίθενται 
στην τροποποίηση της γενετικής δομής, στη βιοπειρατεία  
και στο πατεντάρισμα της γνώσης των ιθαγενών για τη βιο-
ποικιλότητα. Τέλος, οι δημόσιες υπηρεσίες ως κοινά αντιπα-
ρατίθενται στην ιδιωτικοποίηση και τη Γενική Συμφωνία για 
το Εμπόριο στον Τομέα των Υπηρεσιών (IFG 2000). Παρ’ ότι 
η αντιπαραβολή κοινών και περιφράξεων γίνεται φανερή στη 
σύγχρονη βιβλιογραφία, δεν θεωρώ ότι αναπτύσσεται επαρ-
κώς η ενδεχόμενη ριζοσπαστικότητα των συνεπειών της. Τα 
κοινά αποτελούν τρόπους πρόσβασης στους κοινωνικούς 
πόρους όπου δεν μεσολαβεί η αγορά, και ο σύγχρονος διά-
λογος για τα κοινά μπορεί να είναι αφορμή για έναν ευρύτε-
ρο διάλογο που θα μας επιτρέψει να επαναπροσδιορίσουμε 
τις προτεραιότητες της κοινωνικής παραγωγής καθώς και να 
αναρωτηθούμε για τις κοινωνικές σχέσεις στη βάση της. Με 
άλλα λόγια, ένας τέτοιος διάλογος πρέπει να αφήνει ανοιχτό 
το ενδεχόμενο της εναντίωσης σε όλα τα είδη των περιφρά-
ξεων, τόσο στις παλιές όσο και στις νέες, τόσο σε εκείνες που 
έχει ταξινομήσει και κανονικοποιήσει σε διάφορους βαθμούς 
ο οικονομικός λόγος όσο και σε αυτές που εμφανίστηκαν 
πρόσφατα. Κι αυτό απαιτεί μια διαδικασία αναγνώρισης των 
περιφράξεων του κεφαλαίου μέσω της πολιτικής ανασύνθε-
σης, όπως αυτή εξετάστηκε προηγουμένως.

3.3. Τρόποι περιφράξεων

Πώς συντελείται ο εξ αρχής διαχωρισμός; Νομίζω ότι υπάρ-
χουν δύο γενικοί τρόποι πραγματοποίησης των περιφράξεων. 
1. Οι περιφράξεις ως εσκεμμένο προϊόν της «εξουσίας επί». 
2. Οι περιφράξεις ως υποπροϊόν της διαδικασίας συσσώρευ-
σης. Στην πρώτη περίπτωση, μιλάμε για εσκεμμένες στρατη-
γικές που εμφανίζονται με διάφορα ονόματα (ιδιωτικοποί-
ηση, προώθηση των εξαγωγών, προϋπολογισμός λιτότητας 
κ.ο.κ.). Οι αγγλικές περιφράξεις με νόμο του κοινοβουλίου 



65ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

κατά τον 18ο αιώνα αποτελούν το πρότυπο αυτού του τρό-
που περίφραξης. Στη δεύτερη περίπτωση, οι περιφράξεις εί-
ναι το ακούσιο υποπροϊόν της συσσώρευσης. Στη γλώσσα 
του κυρίαρχου ρεύματος της οικονομολογίας, οι περιφράξεις 
αυτού του είδους ονομάζονται συνήθως «αρνητικά εξωτερικά 
κόστη», που σημαίνει κόστη που δεν περιλαμβάνονται στην 
τιμή αγοράς ενός αγαθού, διότι τα προξενούν κοινωνικοί πα-
ράγοντες εξωτερικοί στην παραγωγική επιχείρηση. Η ρύπαν-
ση είναι παράδειγμα ενός τέτοιου κόστους στον βαθμό που 
δεν την υφίστανται οι παραγωγοί. Άλλοι τα ονομάζουν «ισχύ 
της θραύσης» που συνοδεύει τις διαδικασίες συσσώρευσης, 
εξαιτίας του γεγονότος ότι «η βιομηχανοποίηση δεν είναι μια 
ανεξάρτητη δύναμη… αλλά το σφυρί που τσακίζει τη φύση 
προς όφελος του κεφαλαίου. Η βιομηχανική υλοτομία κατα-
στρέφει τα δάση. η βιομηχανική αλιεία καταστρέφει τους ιχθυ-
ότοπους. η βιομηχανική χημεία φτιάχνει μεταλλαγμένα τρό-
φιμα. η βιομηχανική χρήση των ορυκτών καυσίμων παράγει 
το φαινόμενο του θερμοκηπίου, και ούτω καθεξής – όλα για 
χάρη της επέκτασης της αξίας» (Kovel 2002). Με τους όρους 
της παρούσας ανάλυσης, δεν υπάρχει μόνο το πρόβλημα της 
εξάντλησης των πόρων και της ρύπανσης, αλλά και του ρό-
λου που παίζουν η εξάντληση των πόρων και η ρύπανση και 
όποια άλλα λεγόμενα «εξωτερικά κόστη» στη χρεοκοπία των 
ανεξάρτητων παραγωγών, από τους αυτόχθονες λαούς μέχρι 
τους αγρότες: η εξάντληση των πόρων θεωρείται στο παρόν 
κείμενο ως ένας τρόπος περίφραξης. Τα «αρνητικά εξωτερι-
κά κόστη» έχουν επίσης ως αρχετυπικό τους υπόδειγμα τις 
περιφράξεις γαιών στην Αγγλία του 17ου και 18ου αιώνα, 
όταν οι γαιοκτήμονες αριστοκράτες βγήκαν με τα άλογα και 
τα σκυλιά τους στα λιβάδια για να κυνηγήσουν αλεπούδες 
και να καταστρέψουν τα σπαρτά των μικρών αγροτών (Perel-
man 2000). Αυτοί που προκαλούσαν τα «αρνητικά εξωτερι-
κά κόστη» είναι οι πρόγονοι όσων σήμερα ισχυρίζονται ότι 
υπερασπίζονται τον παραδοσιακό τρόπο ζωής της υπαίθρου 



66 MASSIMO DE ANGELIS

ενάντια στον νόμο του κοινοβουλίου που απαγορεύει το κυ-
νήγι αλεπούς.

Η γη μπορεί να απαλλοτριωθεί (κι έχει συμβεί στο πα-
ρελθόν) με διάφορους τρόπους, άμεσους, όπως στην κλασι-
κή περίπτωση των περιφράξεων στην Αγγλία και τις αποικί-
ες, ή έμμεσους, όπως για παράδειγμα σε πολλές χώρες του 
πλανητικού Νότου, όπου ο πληθυσμός εξαρτάται σε μεγάλο 
βαθμό από τη γεωργία. Εκεί, η επιβολή ενός χρηματικού φό-
ρου μπορεί να αποδειχτεί μέσο απαλλοτρίωσης, αφού εξα-
ναγκάζει τους ως επί το πλείστον αυτάρκεις αγρότες να δι-
αθέτουν μέρος της γης τους για τη λεγόμενη «καλλιέργεια 
για το εμπόριο» –την παραγωγή αγαθών με μοναδικό σκοπό 
την απόκτηση χρημάτων– αντί να παράγουν προϊόντα για τη 
συντήρησή τους. Παρόμοια αποτελέσματα μπορεί να έχουν 
κάποια μεγάλης κλίμακας αναπτυξιακά σχέδια, όπως η κα-
τασκευή φραγμάτων (για παράδειγμα, στη Μαλαισία, την Ιν-
δία, την Κίνα), ή άλλα μέσα που προωθούν την καλλιέργεια 
για το εμπόριο. Μια άλλη μορφή των νέων περιφράξεων γης 
είναι αυτή που προκύπτει ως συνέπεια των περιβαλλοντικών 
καταστροφών που προκαλούν οι πολυεθνικές.21 Ένα άλλο 
παράδειγμα είναι η εντατική εκτροφή γαρίδων σε ορισμένες 
περιοχές της Ινδίας και της Ανατολικής Ασίας. Η παραγωγή 
γίνεται για την παγκόσμια αγορά με εντατικές βιομηχανικές 
μεθόδους –υδατοκαλλιέργεια– σε μεγάλες δεξαμενές αλμυ-
ρού νερού που βρίσκονται κοντά στις παράκτιες περιοχές. 
Σύντομα, το αλμυρό νερό διεισδύει στο έδαφος, με αποτέ-
λεσμα να επιβαρύνονται τα αποθέματα πόσιμου νερού και η 
γη να μην μπορεί να χρησιμοποιηθεί από τους αγρότες για 
να καλλιεργούν τα απαραίτητα για τη διαβίωσή τους. Και σ’ 
αυτήν την περίπτωση των σύγχρονων περιφράξεων, το απο-
τέλεσμα είναι η άσκηση πίεσης για να εγκαταλείψουν τη γη 
τους.

Όπως οι παλιές περιφράξεις συνοδεύονταν από αγώνες, 
έτσι και στην περίπτωση των νέων περιφράξεων οι άνθρωποι 



67ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

οργανώνονται και οικοδομούν αντιστάσεις. Δύο σημαντικά 
παραδείγματα είναι οι αγώνες των ζαπατίστας στο Μεξικό, 
όπου καταλυτικό ρόλο έπαιξε η προσπάθεια της κυβέρνησης 
να πουλήσει την κοινοτική γη (τα εχίδο) που κατείχαν παρα-
δοσιακά οι αυτόχθονες πληθυσμοί,22 και το κίνημα για την 
επανοικειοποίηση της γης στη Βραζιλία από το “Movimento 
Sem Terra” [Κίνημα των Ακτημόνων] (Branford και Rocha 
2002). Ο πόλεμος, και ιδιαίτερα οι σύγχρονες μορφές του 
«νεοφιλελεύθερου» πολέμου, έχουν επίσης μελετηθεί σχετι-
κά με τις συνέπειές τους ως περιφράξεις γης (Federici 2002).

Ενδεικτική της διάχυσης των νέων περιφράξεων είναι η 
περίπτωση των περιφράξεων στον αστικό χώρο. Ούτως ή 
άλλως, ο αστικός σχεδιασμός είναι ένα πεδίο σημαντικών 
προσπαθειών περιστολής της ανθρώπινης και κοινωνικής 
συμπεριφοράς σύμφωνα με μορφές και πρότυπα συμβατά με 
τη διαδικασία συσσώρευσης και την κινητήρια δύναμη του 
κέρδους. Για παράδειγμα, το γεγονός ότι απουσιάζουν τα 
παγκάκια από δημόσιους χώρους όπως η μεγάλη κεντρική 
αίθουσα του σταθμού Γουότερλου στο Λονδίνο φαίνεται πα-
ράξενο, εκτός αν το δούμε ως προσπάθεια περιορισμού της 
συμπεριφοράς των περιπλανώμενων (κάτι που μας γυρίζει 
στη λογική της «αιματηρής νομοθεσίας» των Τυδόρ την επο-
χή των πρώτων περιφράξεων), ως προσπάθεια απώθησης στο 
περιθώριο ενός «αόρατου τόπου», ή απλώς ως προσπάθεια 
να μετατραπούν οι κουρασμένοι ταξιδιώτες σε καταναλωτές, 
ωθώντας τους στα κοντινά καφέ. Στη Δύση, ακόμα και η ικα-
νοποίηση των στοιχειωδών βιολογικών αναγκών του ανθρώ-
που υφίσταται περιφράξεις στους σταθμούς των τρένων και 
σε άλλους δημόσιους χώρους. Για να έχουμε το δικαίωμα να 
κατουρήσουμε πρέπει να καταναλώσουμε ή να πληρώσουμε. 
Εκτός βεβαίως κι αν διεκδικήσουμε τους χώρους των Mc-
Donald’s και των άλλων πανταχού παρόντων μαγαζιών fast 
food ως δημόσιες τουαλέτες. Τα δημόσια παγκάκια, που «πε-
ριφράσσονται» επίσης με μπράτσα, όπως στο Λονδίνο, ή με 



68 MASSIMO DE ANGELIS

την κυρτή τους επιφάνεια στο Λος Άντζελες όπως επισημαί-
νει ο Μάικ Ντέιβις (Davis 1990: 235), υπόκεινται σε μια λογι-
κή κοινωνικού σχεδιασμού που αποτρέπει τους σύγχρονους 
«πλάνητες» (ειδικά τους άστεγους) να τεντώσουν τα πόδια 
τους, και ενισχύει τη «σωστή» και «αποδεκτή» κοινωνική συ-
μπεριφορά ακόμα και στον τρόπο που κάθεσαι και ξεκουρά-
ζεσαι. Έτσι προοδεύει η πόλη!

Με τον όρο «κοινωνικά κοινά» αναφέρομαι στα κοινά 
εκείνα που έχουν προκύψει ως αποτέλεσμα παρελθόντων 
κοινωνικών κινημάτων και στη συνέχεια πήραν μορφή επί-
σημη και θεσμική. Κλασικό παράδειγμα είναι το σύνολο των 
δικαιωμάτων και νομικών διατάξεων που γενικώς εγγυάται 
το κράτος πρόνοιας σε τομείς όπως η υγεία, τα επιδόματα 
ανεργίας, η εκπαίδευση και οι συντάξεις. Μολονότι αυτά 
τα κοινωνικά κοινά χρησίμευσαν επίσης ως τόποι κρατικής 
ρύθμισης της κοινωνικής συμπεριφοράς (Piven και Cloward 
1972), επέτρεψαν συγχρόνως σε κάποιο βαθμό και την πρό-
σβαση στον δημόσιο πλούτο χωρίς την αντίστοιχη δαπάνη 
εργασίας (δηλαδή, την άμεση πρόσβαση). Αυτό το στοιχείο 
δέχτηκε σφοδρή επίθεση από τη νεοφιλελεύθερη πολιτική 
των τελευταίων 20 ετών. Στον Βορρά η περίφραξη αυτών 
των κοινωνικών κοινών έγινε με το πέρασμα από το κρά-
τος πρόνοιας στο σύστημα εργασιακής ανταποδοτικότητας 
[workfare] (όπως στις ΗΠΑ και τη Βρετανία), με την επιβολή 
αυστηρών «κριτηρίων σύγκλισης» που περιόρισαν τις κοι-
νωνικές δαπάνες στην Ευρωπαϊκή Ένωση, με τεράστια προ-
γράμματα ιδιωτικοποιήσεων και δομικών προσαρμογών που 
συνδέονταν με τη νεοφιλελεύθερη πολιτική της Συναίνεσης 
της Ουάσινγκτον (τόσο στον Βορρά όσο και στον Νότο), με 
τη διαχείριση του χρέους του Τρίτου Κόσμου, και με την απε-
λευθέρωση του εμπορίου στα αγαθά και, κυρίως, στις υπηρε-
σίες. Για όλα αυτά τα θέματα υπάρχει βεβαίως μια τεράστια 
βιβλιογραφία.23

Η περίφραξη των κοινών στο πεδίο της γνώσης περιλαμ-



69ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

βάνει τις προσπάθειες να κατευθυνθεί και να διαμορφωθεί 
η παραγωγή της γνώσης, και αφορά την πρόσβαση, το πε-
ριεχόμενο και τους τρόπους διάχυσής της. Εδώ έχουμε να 
κάνουμε με ένα πλήθος πολιτικών, από την ιδιωτικοποίηση 
της εκπαίδευσης μέχρι την πώληση δημόσιων βιβλιοθηκών 
και σχολείων, και τη σχέση μεταξύ της υποχρηματοδότησης 
της δημόσιας εκπαίδευσης και της εξυπηρέτησης του χρέους 
στις χώρες του Νότου – και γενικότερα την υποταγή της εκ-
παίδευσης και της γνώσης στη βία των ανταγωνιστικών αγο-
ρών.24

Κάθε πολιτισμός στην ιστορία της ανθρωπότητας συσ-
σώρευε τη γνώση και τη μεταβίβαζε στις επόμενες γενιές ως 
ένα φυσικό υλικό της ανθρώπινης κοινωνικής αλληλεπίδρα-
σης. Όπως ακριβώς η γλώσσα, οι μέθοδοι καλλιέργειας και οι 
διάφορες δεξιότητες αποτελούν την πολιτισμική βάση κάθε 
κοινωνίας, απαραίτητη για την επιβίωσή της, έτσι και τα γο-
νίδια αποτελούν τα συστατικά στοιχεία της ίδιας της ζωής. 
Εντούτοις, υπάρχουν ισχυρές πιέσεις από μεγάλες πολυε-
θνικές επιχειρήσεις για την εισαγωγή νομοθεσίας που «περι-
φράσσει» αυτήν την εγγενή στη ζωή «γνώση»: τα γονίδια. Τα 
δικαιώματα πνευματικής ιδιοκτησίας επί της ίδιας της ζωής 
έχουν συμβάλει στο άνοιγμα του δημόσιου διαλόγου σχετικά 
με το ζήτημα της περίφραξης της γνώσης και γενικότερα της 
ζωής, καθώς και σχετικά με τη σημασία της χρηματοδότησης 
και της έρευνας. Για παράδειγμα, μολονότι οι φαρμακευτικές 
εταιρείες ισχυρίζονται ότι το πατεντάρισμα είναι απαραίτητο 
διότι εξασφαλίζει τη διατήρηση των επενδύσεων στον τομέα 
αυτόν και έτσι επιτρέπει τη συνέχιση της έρευνας, πολλοί 
ερευνητές υποστηρίζουν ότι το πατεντάρισμα θα θέσει σε 
κίνδυνο την έρευνα, διότι προωθεί τη μυστικότητα και στρέ-
φει τη χρηματοδότηση σε ό,τι είναι εμπορικά προσοδοφόρο 
παρά σε ό,τι εξυπηρετεί το κοινό καλό. Το πατεντάρισμα της 
ζωής νομιμοποιεί τη βιοπειρατεία και το σφετερισμό και την 
επακόλουθη ιδιωτικοποίηση μιας γνώσης που έχει δημιουρ-



70 MASSIMO DE ANGELIS

γηθεί συλλογικά από τις εμπειρίες και τους πειραματισμούς 
γενεών ανώνυμων ανθρώπων, και κυρίως από τις θυσίες των 
λαών του Νότου. Το πατεντάρισμα θα μπορούσε να προσφέ-
ρει στη βιομηχανία νέα μέσα εξασφάλισης του ελέγχου σε 
πεδία της φύσης που προηγουμένως βρίσκονταν στην από 
κοινού κατοχή κοινοτήτων του Νότου. Οι περιφράξεις της 
ζωής φανερώνουν τον απολύτως αυθαίρετο χαρακτήρα των 
αξιώσεων για ατομική ιδιοκτησία επί των ουσιαστικά κοινω-
νικών και ιστορικών διαδικασιών δημιουργίας της γνώσης. Ο 
δημόσιος διάλογος αποκαλύπτει την επείγουσα ανάγκη να 
αναπτύξουμε έναν πολιτικό λόγο που θα αντιλαμβάνεται τη 
ζωή και τη γνώση ως κοινά.

4. Η περίφραξη ως πεδίο λόγου

Εάν το κεφάλαιο περιφράσσει, δεν μπορεί να το κάνει δίχως 
ένα αντίστοιχο πεδίο λόγου [discourse]. Ο λόγος του όμως 
απέχει πολύ από το να είναι κρυστάλλινος. είναι θολός και 
κρύβεται πίσω από διάφορα ονόματα. Ενώ πρέπει να αντανα-
κλά το στόχο και τις βλέψεις του κεφαλαίου προωθώντας τον 
διαχωρισμό, πρέπει συγχρόνως να αποθαρρύνει τους εναλλα-
κτικούς στόχους και τις εναλλακτικές βλέψεις, ειδικά εκείνες 
που βασίζονται σε ένα κίνημα άμεσης σύνδεσης των παρα-
γωγών με τον κοινωνικό πλούτο. Ο λόγος των περιφράξεων, 
με άλλα λόγια, δεν πρέπει να αυτοπαρουσιάζεται ως μία αρ-
νητική δύναμη, ως μία δύναμη που διαχωρίζει, ασκεί βία και 
αποδυναμώνει. Πρέπει, αντίθετα, να φοράει τον μανδύα της 
θετικής πρότασης, ενός οράματος για το μέλλον που έχει νό-
ημα για ένα πλήθος συγκεκριμένων υποκειμένων. Έτσι, αυτό 
που αντιλαμβανόμαστε ως περιφράξεις, τόσο όσον αφορά 
μια λογική της συσσώρευσης του κεφαλαίου όσο και τις 
ανεκπλήρωτες κοινωνικές ανάγκες (όπως η κοινή πρόσβαση 
σε δικαιώματα κυριότητας ή στη γνώση), πραγματοποιείται 



71ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

μέσω του μετα-λόγου της οικονομικής επιστήμης, που συνί-
σταται στην απελευθέρωση του εμπορίου, τις αντιπληθωρι-
στικές πολιτικές, τη δημοσιονομική υπευθυνότητα, τη δια-
χείριση του χρέους κ.ο.κ. Κι αυτό θεωρώ ότι δεν είναι απλώς 
ένα προπέτασμα καπνού. Οι περιφράξεις δεν αφορούν μόνο 
την αρπαγή πόρων από τους ανθρώπους, αλλά αποτελούν το 
πρώτο βήμα στην κατεύθυνση της διαμόρφωσης νέων υπο-
κειμένων, προσαρμοσμένων στην κανονικότητα της καπιτα-
λιστικής αγοράς.

Ως παράδειγμα, ας δούμε εν συντομία ένα άλλο είδος πε-
ρίφραξης, τον εγκλεισμό των γυναικών στα μοναστήρια κατά 
τον Μεσαίωνα. Στη μελέτη της για το πώς παρουσιάζονται οι 
γυναίκες και ο εγκλεισμός τους στα μοναστήρια στην παλαιά 
αγγλική γραμματεία, η Shari Horner (2001) δείχνει πώς «ο 
λόγος του εγκλεισμού στην πρώιμη αγγλική λογοτεχνία ορί-
ζει, τακτοποιεί και ως εκ τούτου κανονικοποιεί το γυναικείο 
υποκείμενο, το διαφοροποιεί από τους άρρενες ομολόγους 
του και κατασκευάζει ένα ιστορικά και πολιτισμικά προσδιο-
ρισμένο καλούπι μέσα από το οποίο το βλέπουμε». Ακριβώς 
όπως οι λογοθετικές πρακτικές των μεσαιωνικών περιφράξε-
ων επεδίωκαν να κατασκευάσουν τη θηλυκότητα, έτσι και ο 
μετα-λόγος της οικονομικής επιστήμης βασίζεται στη συνεχή 
ανακατασκευή του ορθολογικού οικονομικού ανθρώπου, του 
κατακερματισμένου ατόμου (αποκλεισμένου από την κοινή 
πρόσβαση σε πόρους) που έχει προσαρμοστεί στην κανονι-
κότητα των αγοραίων και ανταγωνιστικών σχέσεων. Αυτή η 
προσαρμογή, αυτή η κατασκευή του ορθολογικού οικονο-
μικού ανθρώπου, ακριβώς όπως και η κατασκευή της μεσαι-
ωνικής θηλυκότητας, βασίζεται στον καθορισμό των ορίων. 
Όπως στην πρώιμη μεσαιωνική εκκλησία «τα όρια του μο-
ναστηριού ήταν σημαντικά τόσο για εκείνους/ες που περιέ-
βαλλαν (ενεργητική περίφραξη) όσο κι επειδή απέκλειαν τον 
υπόλοιπο κόσμο (παθητική περίφραξη)» (Horner 2001: 7), 
έτσι και τα όρια των περιφράξεων των πόρων είναι σημαντι-



72 MASSIMO DE ANGELIS

κά τόσο για τη διαμόρφωση των καπιταλιστικών κοινωνικών 
σχέσεων (ενεργητική περίφραξη) όσο και για τον αποκλει-
σμό των εναλλακτικών προς το κεφάλαιο κοινωνικών αλλη-
λεπιδράσεων (παθητική περίφραξη). Χρειάζεται να λάβουμε 
υπόψη μας αυτή τη διπλή λειτουργία των περιφράξεων, δι-
ότι ακριβώς εδώ, στην απτή αναγνώριση και τη στρατηγική 
πιθανότητα της μεταβολής των ορίων, βρίσκεται το σημείο 
εκκίνησης της σκέψης και της οικοδόμησης εναλλακτικών 
προς το κεφάλαιο.

Εντέλει, όπως η «περίφραξη» των γυναικών κατά τον Με-
σαίωνα «είναι ένα σύστημα που οργανώνει ευρέως τη σκέψη» 
και «αυτό το λογοθετικό σύστημα ορίζει, περιορίζει, ρυθμίζει 
και εγκρίνει μια συγκεκριμένη θηλυκότητα στην παλαιά αγ-
γλική γραμματεία», έτσι και στον μετα-λόγο της απελευθέ-
ρωσης του εμπορίου, της αγοράς και της ανταγωνιστικότη-
τας είναι το εμπόρευμα (το περιφραγμένο κοινό) εκείνο το 
σύστημα που οργανώνει ευρέως τη σκέψη. Μ’ αυτήν την έν-
νοια, οι περιφράξεις αποτελούν παράδειγμα αυτού που ο Μι-
σέλ Φουκώ ονομάζει «σχηματισμό λόγου» (Foucault 1972), 
δηλαδή ενός θέματος που εμφανίζεται σε πλήθος κειμένων, 
όχι μόνο σε εξειδικευμένα οικονομικά κείμενα, αλλά και στην 
πολιτική, τη λογοτεχνία, τον κινηματογράφο, τα μίντια, ακό-
μη και σε συνδικάτα και ΜΚΟ που προσπαθούν να είναι απο-
δεκτές και να θεωρούνται ρεαλιστικές οργανώσεις. Γι’ αυτό 
ακριβώς και η ύπαρξη εναλλακτικών πολιτικών λόγων, που 
βασίζονται στα κοινά, είναι ιδιαίτερα ευπρόσδεκτη25 και θα 
αποτελέσει, ελπίζω, την αρχή μιας ευθείας αμφισβήτησης της 
διάχυσης των περιφράξεων, του κόσμου των εμπορευμάτων 
και των ανταγωνιστικών κοινωνικών σχέσεων.

Πρέπει, ωστόσο, να έχουμε πλήρη επίγνωση της σημασίας 
αυτού του λόγου περί κοινών. Όπως έχουμε δει, εφόσον τα 
κοινά ανακύπτουν από ένα πεδίο κοινωνικών σχέσεων, ορίζο-
νται σε αντίθεση προς τις περιφράξεις. Με άλλα λόγια, όπως 
η τάση του κεφαλαίου για συσσώρευση πρέπει να αναγνω-



73ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

ρίσει το κοινό ως όριο της επέκτασής του και κατά συνέπεια 
να χαράξει τις στρατηγικές των νέων περιφράξεων (Midnight 
Notes 1992), έτσι και η οικοδόμηση εναλλακτικών προς το 
κεφάλαιο πρέπει να αναγνωρίσει τον στρατηγικό εκείνο 
χώρο όπου οι σύγχρονες περιφράξεις περιορίζουν την ανά-
πτυξη των νέων κοινών. Το να μπορούμε να αναγνωρίσουμε 
«αυτούς» ως το όριο των «δικών μας» εγχειρημάτων, μας δί-
νει νομίζω δύναμη, μια δύναμη που βασίζεται σε διαδικασίες 
πολιτικής ανασύνθεσης και στη συγκρότηση εγχειρημάτων 
που θέτουν το απτό ζήτημα των εναλλακτικών εδώ και τώρα, 
και όχι σε κάποιο μακρινό μέλλον. Το πώς θα ανατρέψουμε 
πολιτικά τις στρατηγικές του κεφαλαίου και θα αναγνωρί-
σουμε τις περιφράξεις ως όρια για τις μη αγοραίες κοινωνικές 
σχέσεις, το πώς θα αναγνωρίσουμε τον στρατηγικό χώρο των 
νέων κοινών, αποτελεί μια πραγματική στρατηγική πρόκλη-
ση για τα κινήματα που συναρθρώνουν το σημερινό κίνημα 
για την παγκόσμια δικαιοσύνη και αλληλεγγύη. Όπως υπο-
στηρίζω σε ένα άλλο κείμενο, μια διαδικασία προσδιορισμού 
και συγκρότησης των εναλλακτικών, για να είναι βιώσιμη και 
επιθυμητή, απαιτεί τουλάχιστον έναν περιεκτικό προσδιορι-
σμό της υποκειμενικότητας (του ποιοι είμαστε «εμείς»), μια 
συμμετοχική, χωρίς αποκλεισμούς, και δημοκρατική μορφή 
οργάνωσης, καθώς και τη διατύπωση των ερωτημάτων και 
τον διάλογο για να βρούμε απαντήσεις σε βασικά ερωτήμα-
τα: τι θέλουμε και πώς μπορούμε να το καταφέρουμε;26 Και 
μόνο το να θέσουμε αυτά τα ερωτήματα συνεπάγεται μια 
αντι-περιφραξιακή αντιστροφή σε επίπεδο λόγου της «συνη-
θισμένης πορείας των πραγμάτων», συνεπάγεται τη διάνοι-
ξη ενός χώρου για τις εναλλακτικές. Είναι απλώς μια αρχή, 
αλλά μια καλή αρχή.



74 MASSIMO DE ANGELIS

ΣΗΜΕΙΩΣΕΙΣ

1. Για μια κριτική της προσέγγισης του Χάρντιν, βλ. για παράδειγμα 
Anderson και Simmons (1993). Ο Ρόναλντ Κόουζ [Ronald Coase] 
προβάλλει ένα επιχείρημα παρόμοιο με του Χάρντιν. Το θεώρημα που 
φέρει το όνομά του, το Θεώρημα του Κόουζ, προτείνει ότι η ρύπαν-
ση και άλλα «εξωτερικά κόστη» [“externalities”] μπορεί να ελεγχθούν 
αποτελεσματικά μέσω οικειοθελών διαπραγματεύσεων των εμπλεκό-
μενων πλευρών (δηλαδή, τόσο αυτών που ρυπαίνουν όσο και εκείνων 
που υφίστανται τα αποτελέσματα της ρύπανσης). Βασικό στο Θεώρη-
μα του Κόουζ είναι ότι πολλά προβλήματα ρύπανσης εμφανίζονται σε 
περιπτώσεις κοινών αγαθών όπου η κυριότητα ή τα δικαιώματα ιδιο-
κτησίας δεν είναι σαφή. Εάν υπάρχουν σαφή δικαιώματα ιδιοκτησίας, 
οι «ιδιοκτήτες» θα έχουν το κίνητρο να επιδιώξουν ένα αποδεκτό επί-
πεδο ρύπανσης. Έτσι, η ρύπανση μπορεί να μειωθεί εάν με οικειοθελή 
διαπραγμάτευση εκχωρηθούν δικαιώματα ατομικής ιδιοκτησίας πόρων 
που αποτελούσαν προηγουμένως κοινή ιδιοκτησία, και στη συνέχεια 
αναπτυχθεί μια αγορά δικαιωμάτων ιδιοκτησίας. Το πρόβλημα, βεβαί-
ως, είναι ότι κάθε ανθρώπινη δραστηριότητα είναι κοινωνική δραστη-
ριότητα και άρα αναπόφευκτα δημιουργεί εξωτερικά κόστη. Έτσι, στο 
πλαίσιο της αντίληψης του Κόουζ τα πάντα καθίστανται περιφράξιμα. 
Βλ. Coase (1988).

2. Η βιβλιογραφία στην προκειμένη περίπτωση είναι πραγματικά, και 
ευτυχώς, εκτενέστατη. Για μερικά παραδείγματα, βλ. Shiva (2002b) 
σχετικά με τα δικαιώματα πνευματικής ιδιοκτησίας και την περίφραξη 
της γνώσης, και Shiva (2002a) σχετικά με τις περιφράξεις των υδάτι-
νων πόρων. Για το θέμα του σημαντικού κύματος αγώνων ενάντια στην 
ιδιωτικοποίηση του νερού στην Κοτσαμπάμπα της Βολιβίας, βλ. τις 
πηγές στο Web 5. Για τις επιπτώσεις των φραγμάτων στους τοπικούς 
πληθυσμούς και τους αγώνες τους, βλ. για παράδειγμα την περίπτωση 
της κοιλάδας Ναρμάντα (στο Web 1 και το Web 2), ή το τεράστιο ενο-
ποιημένο δίκτυο περιφράξεων κατά μήκος της Κεντρικής Αμερικής με 
το Σχέδιο Πουέμπλα - Παναμά (Hansen και Wallach 2002). Η καμπάνια 
ενάντια στη GATS (General Agreement on Trade in Services - Γενική 
Συμφωνία για το Εμπόριο στον Τομέα των Υπηρεσιών) έχει αναδείξει 
το σχέδιο των επιχειρήσεων για την «εξασφάλιση» των παλιότερων ιδι-
ωτικοποιήσεων και περιφράξεων και την προώθηση νέων. Βλ. τις πηγές 
στο Web 3 και το Web 4, όπως επίσης και Wasselius (2002). Για την κα-
ταγγελία των συνεπειών του χρέους και τους σχετικούς αγώνες, βλ. τις 



75ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

πηγές στο Web 6. Για μια ευρεία επισκόπηση των αγώνων ενάντια στις 
περιφράξεις που επέβαλαν τα προγράμματα δομικής προσαρμογής, βλ. 
Walton και Seddon (1994).

3. Εξαίρεση αποτελεί, για παράδειγμα, το έργο του John McMurty 
(1998, 1999, 2002) ο οποίος επιχειρεί μια σύνθεση παρομοιάζοντας 
την αγορά με ένα ηθικό σύστημα και αντιπαραθέτοντας τα κοινά στην 
εμπορευματοποίηση. Το έργο του είναι πραγματικά διορατικό και χρή-
ζει προσεκτικής μελέτης. Μια ακόμη εξαίρεση αποτελεί το έργο του 
John Holloway (2002) και η σημαντική και καινοτόμος ανάλυσή του 
σχετικά με την εξουσία και την επανάσταση σήμερα. Παρ’ όλη τη σημα-
σία τους, όμως, και τα δύο αυτά έργα δεν ρίχνουν φως στο στρατηγικό 
ζήτημα των περιφράξεων. Κατ’ αυτή την έννοια, το παρόν κείμενο θέλει 
να αποτελέσει συμπλήρωμά τους.

4. Μεταξύ άλλων, βλ. για παράδειγμα Bonefeld (2001), De Ange-
lis (2001), Federici (1992), Midnight Notes Collective (1992), Perel-
man (2000). Η διαδικτυακή επιθεώρηση The Commoner (http://www.
commoner.org.uk) ακολουθεί σε μεγάλο βαθμό αυτή τη γραμμή έρευ-
νας.

5. Για μια πραγμάτευση αυτού του μοντέλου εξουσίας, της «εξουσίας 
επί» ή potestas, σε αντίθεση με ένα άλλο χειραφετικό μοντέλο εξουσίας, 
της «εξουσίας / δύναμης για» ή potentia, βλ. Holloway (2002).

6. Το μέρος αυτό του κειμένου αποτελεί ανάπτυξη και επεξεργασία των 
βασικών ιδεών που εισηγούμαι στο De Angelis (2001).

7. Στο παρόν κείμενο χρησιμοποιώ δίχως διάκριση τους θεωρητικούς 
όρους «πρωταρχική συσσώρευση» και «περιφράξεις».

8. Εδώ, και στη συνέχεια, χρησιμοποιούμε τροποποιημένη τη μετάφρα-
ση της ελληνικής έκδοσης του Κεφαλαίου, τόμ. Α΄, μτφρ. Παναγιώτης 
Μαυρομμάτης, Αθήνα: Σύγχρονη Εποχή, 1978. (Σ.τ.μ.)

9. Ενδεικτική για τη σπουδαιότητα που προσδίδει ο Μαρξ στις ταξι-
κές σχέσεις είναι επίσης η δομή αυτού του τμήματος του Κεφαλαίου. Ο 
Μαρξ αφιερώνει δύο κεφάλαια στον σχηματισμό της εργατικής τάξης 
(τα κεφάλαια 27 και 28) και τρία στον σχηματισμό της αστικής τάξης 
(τα κεφάλαια 29, 30 και 31).

10. Το λατινικό ex novo έχει επίσης την έννοια του «εκ του μηδενός», 
του «πρωτότυπου». (Σ.τ.μ.)



76 MASSIMO DE ANGELIS

11. Εδώ, και στη συνέχεια, χρησιμοποιούμε τροποποιημένη τη μετά-
φραση της ελληνικής έκδοσης του Κεφαλαίου, τόμ. Γ΄, μτφρ. Παναγιώ-
της Μαυρομμάτης, Αθήνα: Σύγχρονη Εποχή, 1978. (Σ.τ.μ.)

12. Χρησιμοποιούμε τροποποιημένη τη μετάφραση της ελληνικής έκ-
δοσης: Θεωρίες για την υπεραξία, Μέρος Τρίτο, μτφρ. Παναγιώτης 
Μαυρομμάτης, Αθήνα: Σύγχρονη Εποχή, 2008. (Σ.τ.μ.)

13. «Οι αντικειμενικές συνθήκες της ικανότητας για ζωντανή εργασία 
έχουν προϋποτεθεί σαν να έχουν μία ύπαρξη αυτοτελή από αυτήν την 
ικανότητα, σαν η αντικειμενικότητα ενός υποκειμένου που διαφέρει 
από την ικανότητα για ζωντανή εργασία και προβάλλει με αυτοτέλεια 
απέναντί της. ώστε η αναπαραγωγή και αξιοποίηση, δηλαδή η επέκταση 
αυτών των αντικειμενικών συνθηκών, είναι ταυτόχρονα αναπαραγωγή 
και νέα παραγωγή αυτών των συνθηκών ως πλούτου ενός αλλότριου 
υποκειμένου που προβάλλει αδιάφορο και αυτοτελές απέναντι στην 
ικανότητα για εργασία. Αυτό που αναπαράγεται και παράγεται εκ νέου 
δεν είναι μόνο η παρουσία αυτών των αντικειμενικών συνθηκών της 
ζωντανής εργασίας, αλλά και η παρουσία τους ως αυτοτελών αξιών –δη-
λαδή αξιών που ανήκουν σε ένα αλλότριο υποκείμενο– απέναντι σε αυτή 
την ικανότητα για ζωντανή εργασία» (Marx 1858: 462, ελλ. έκδ.: 350).

14. Για μια λεπτομερέστερη ανάλυση της σχέσης μεταξύ πραγμοποίη-
σης και φετιχισμού του εμπορεύματος στη θεωρία του Μαρξ, βλ. De 
Angelis (1996).

15. Στην περίπτωση των περιβαλλοντικών κοινών, για παράδειγμα, ο 
λόγος περί πιστώσεων άνθρακα και η αντίστοιχη αγορά βρίσκονται σε 
αντίθεση με το περιβάλλον ως κοινό αγαθό.

16. Η συσσώρευση βασίζεται στον «σιωπηλό εξαναγκασμό των οικονο-
μικών σχέσεων [που] επισφραγίζει την κυριαρχία του κεφαλαιοκράτη 
πάνω στον εργάτη». Στην περίπτωση αυτή,

[ε]ίναι αλήθεια πως εξακολουθεί να χρησιμοποιείται εξωοικονομι-
κή, άμεση βία, μόνο όμως σαν εξαίρεση. Για τη συνηθισμένη πορεία 
των πραγμάτων ο εργάτης μπορεί να αφεθεί στην επενέργεια των 
«φυσικών νόμων της παραγωγής», δηλαδή στην εξάρτησή του από 
το κεφάλαιο, εξάρτηση που ξεπηδάει από τους ίδιους τους όρους 
της παραγωγής που την εγγυώνται και τη διαιωνίζουν (Marx 1867: 
899-900, ελλ. έκδ.: 762).

Διαφορετικά όμως έχει το ζήτημα
τον καιρό της ιστορικής γένεσης της κεφαλαιοκρατικής παραγω-



77ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

γής. Η ανερχόμενη κεφαλαιοκρατία χρειάζεται και χρησιμοποι-
εί την κρατική εξουσία για να «ρυθμίζει» το μισθό της εργασίας, 
δηλαδή να τον πιέζει μέσα στα όρια που ευνοούν την παραγωγή 
κέρδους, για να παρατείνει την εργάσιμη μέρα, και για να διατηρεί 
τον ίδιο τον εργάτη στον κανονικό βαθμό εξάρτησης. Αυτό είναι 
ένα ουσιαστικό στοιχείο της λεγόμενης πρωταρχικής συσσώρευσης 
(Marx 1867: 899-900, ελλ. έκδ.: 762).

17. «[Μ]όλις οι εργάτες ανακαλύψουν το μυστικό τού πώς συμβαίνει 
ώστε όσο περισσότερο εργάζονται τόσο περισσότερο να παράγουν 
ξένο πλούτο… μόλις επιχειρήσουν με τα εργατικά σωματεία κ.λπ. να 
οργανώσουν μια σχεδιασμένη συνεργασία εργαζομένων και ανέργων 
για να σπάσουν ή να εξασθενήσουν τις καταστρεπτικές για την τάξη 
τους συνέπειες αυτού του φυσικού νόμου της κεφαλαιοκρατικής παρα-
γωγής, βάζουν τις φωνές το κεφάλαιο και ο συκοφάντης του, η πολιτική 
οικονομία, για καταπάτηση του “αιώνιου” και σα να λέμε “ιερού” νόμου 
της προσφοράς και της ζήτησης» (Marx 1867: 793, ελλ. έκδ.: 663).

18. Βλ. για παράδειγμα Federici (1992) και τις υπόλοιπες συνεισφορές 
στο τεύχος του 1992 της συλλογικότητας Midnight Notes σχετικά με 
τις Νέες Περιφράξεις. Βλ. επίσης Caffentzis (1995).

19. Την Κυριακή 1 Απριλίου 1649 μια μικρή ομάδα φτωχών ανθρώπων 
συγκεντρώθηκε στο λόφο του Αγίου Γεωργίου, λίγο έξω από το Λον-
δίνο και στις παρυφές του Μεγάλου Δάσους του Γουίντσορ, τόπο κυ-
νηγιού του βασιλιά και των ευγενών. Άρχισαν να σκάβουν τη γη ως 
μια «συμβολική οικειοποίηση της κυριότητας των κοινών γαιών» (Hill 
1972: 110). Μέσα σε δέκα μέρες αυξήθηκαν σε τέσσερις ή πέντε χιλιά-
δες. Έναν χρόνο μετά, «η αποικία τους είχε διαλυθεί με τη βία, οι καλύ-
βες και τα έπιπλα κάηκαν, οι Σκαφτιάδες [Diggers] διώχτηκαν από την 
περιοχή» (Hill 1972: 113). Αυτό το συμβάν της αγγλικής ιστορίας θα 
μπορούσε σίγουρα να προστεθεί στο 28ο κεφάλαιο του Κεφαλαίου του 
Μαρξ που έχει τον τίτλο «Αιματηρή νομοθεσία ενάντια στους απαλλο-
τριωμένους». Μολονότι στο μεγαλύτερό του μέρος το κεφάλαιο αυτό 
ασχολείται με τη νομοθεσία των Τυδόρ που στόχευε στην ποινικοποί-
ηση και την καταστολή των λαϊκών συμπεριφορών (της περιπλάνησης, 
της ζητιανιάς, της κλοπής) που επέφερε η απαλλοτρίωση της γης, το 
συμβάν αυτό πάει λίγο παραπέρα, καθιστώντας σαφές ότι η πρωταρχική 
συσσώρευση αποκτά νόημα στην αντίθεσή της με μορφές αντίστασης 
και αγώνα. Το συμβάν μάς μεταφέρει τη ζωηρή και οργανωμένη δρά-
ση μιας μάζας φτωχών των πόλεων και ακτημόνων που επεδίωξαν να 



78 MASSIMO DE ANGELIS

επανοικειοποιηθούν τη γη για να τη μετατρέψουν σε κοινή γη. Παρα-
φράζοντας τον Μαρξ, ήταν μια ενέργεια που στόχευε στη «σύνδεση των 
παραγωγών με τα μέσα παραγωγής». Είναι σαφές λοιπόν ότι η βία που 
χρησιμοποίησαν οι αρχές για να διαλύσουν τους Σκαφτιάδες μπορεί να 
γίνει αντιληπτή, σε συμφωνία με τη θεωρία του Μαρξ, ως μία πράξη 
«πρωταρχικής συσσώρευσης», αφού επανεισάγει τον διαχωρισμό των 
παραγωγών από τα μέσα παραγωγής. Παρ’ ότι ο Μαρξ δεν περιλαμβά-
νει το συμβάν στην πραγμάτευσή του της πρωταρχικής συσσώρευσης, 
στο 28ο κεφάλαιο αναφέρει ένα πλήθος περιπτώσεων αγώνων που λει-
τουργούν ως αντίβαρο της κρατικής νομοθεσίας, η οποία είτε εκφράζει 
μια «υποχώρηση» του κεφαλαίου απέναντι σε αυτούς τους αγώνες είτε 
προσπαθεί να τους ελέγξει.

20. Στον Μαρξ ο τύπος Χ-Ε-Χ΄ (Χρήμα - Εμπόρευμα - Περισσότερο 
Χρήμα) αφορά την κυκλοφορία, όπου «τελικά αφαιρείται περισσότε-
ρο χρήμα απ’ όσο ρίχτηκε αρχικά σ’ αυτήν… Αυτήν την προσαύξηση ή 
αυτό το περίσσευμα πάνω από την αρχική αξία το ονομάζω υπεραξία» 
(Κεφάλαιο, τόμ. Α΄: 163). Το χρήμα που διαγράφει αυτόν τον κύκλο 
είναι κεφάλαιο και «ο τύπος Χ-Ε-Χ΄ είναι στην πραγματικότητα ο γε-
νικός τύπος του κεφαλαίου, όπως εμφανίζεται άμεσα στη σφαίρα της 
κυκλοφορίας» (ό.π.: 168). (Σ.τ.μ.)

21. Για παράδειγμα, έχει επισημανθεί ότι η εξόρυξη πετρελαίου από τη 
Shell στη Νιγηρία αποτελεί πηγή μόλυνσης της γης και θέτει σε κίνδυνο 
τη ζωή των χωρικών και των αγροτών λόγω των διαρροών πετρελαίου 
που επηρεάζουν τις καλλιέργειες, τις πηγές πόσιμου νερού, μειώνουν 
τη γονιμότητα του εδάφους, μολύνουν τους νερόλακκους και κατά συ-
νέπεια απειλούν την επιβίωση των ζώων, απειλούν τη βιοποικιλότητα 
κ.ο.κ. Για μια γενικότερη εξέταση του ιστορικού αυτής της περίπτωσης, 
βλ. Web 7. Για μια γενική εξέταση της σχέσης μεταξύ παραγωγής πετρε-
λαίου και περιβαλλοντικής καταστροφής (και της επακόλουθης απειλής 
περίφραξης για τους ανθρώπους που εξαρτώνται από τους κατεστραμ-
μένους φυσικούς πόρους καθώς και τους αγώνες τους), βλ. Web 8.

22. Βλ. για παράδειγμα Holloway (1998). Για μια ανάλυση της επίδρα-
σης της μεθοδολογίας του αγώνα των ζαπατίστας εκτός Τσιάπας, βλ. 
Midnight Notes Collective (2001), και De Angelis (2000b).

23. Βλ. Costello και Levidow (2001) σχετικά με τις στρατηγικές προσω-
ρινής απασχόλησης. Για μια ταξική ανάλυση της οικονομικής και νομι-
σματικής ένωσης της ΕΕ, βλ. Bonefeld (2002). Βλ. επίσης τη συλλογή 
κειμένων που επιμελήθηκε ο Abramsky (2001) σχετικά με τους αγώνες 



79ΔΙΑΧΩΡΙΖΟΝΤΑΣ ΤΟ ΠΡΑΤΤΕΙΝ ΑΠΟ ΤΗΝ ΤΕΤΕΛΕΣΜΕΝΗ ΠΡΑΞΗ

στην Ευρώπη, πολλοί από τους οποίους θα μπορούσαν εύκολα να ονο-
μαστούν αγώνες κατά των περιφράξεων. Βλ. επίσης τις παραπομπές της 
σημείωσης 1.

24. Βλ. για παράδειγμα Rikowski (2002), Levidow (2001), και Tabb 
(2001).

25. Για παράδειγμα, στοιχεία τέτοιων πραγματεύσεων μπορούν να βρε-
θούν στα Esteva και Suri Prakash (1998), Klein (2001), και McMurtry 
(1998, 1999, και 2002).

26. Στο De Angelis (2000b) τα ζητήματα αυτά εξετάζονται υπό το φως 
της εμπειρίας των ζαπατίστας.





81

Η (ανα)παραγωγή των κοινών 
και οι αγώνες για τον καθορισμό των αξιών

Κατά τη διάρκεια των τελευταίων δεκαετιών έχει εμφανιστεί 
ένα θεωρητικό αδιέξοδο στις γραμμές του μαρξισμού, του με-
ταδομισμού και του νεοφιλελευθερισμού, το οποίο συνέπεσε 
με το λεγόμενο «τέλος της Ιστορίας», την αντίληψη δηλαδή 
ότι οι καπιταλιστικές αγορές και η δυτική δημοκρατία απο-
τελούν το αποκορύφωμα της ανθρώπινης εξέλιξης.1 Στο βι-
βλίο The Beginning of History (Το ξεκίνημα της Ιστορίας, De 
Angelis 2007a) υποστηρίζω ότι οι διάφοροι αγώνες για κοινά 
και αξιοπρέπεια, οι οποίοι αναπτύχθηκαν σε ολόκληρο τον 
πλανήτη τις τελευταίες δεκαετίες (διατρέχοντας μάλιστα όλη 
την κλίμακα της ιεραρχίας των μισθών), αποκαλύπτουν μια 
διαφορετική πραγματικότητα: την πραγματικότητα του «ξε-
κινήματος της Ιστορίας», της δημιουργίας τρόπων από κοι-
νού παραγωγής σε αντίθεση με τους τρόπους του κεφαλαίου 
που επιζητεί το κέρδος.

Θέτοντας ως αφετηρία και κατάληξη την προβληματική 
των κοινών, επιχειρώ να προτείνω μία οπτική σχετικά με την 
κοινωνική σύγκρουση διαφορετική από αυτήν των παραδοσι-
ακών μαρξιστών και μεταδομιστών συγγραφέων. Από τη μια, 
θέλω να αποφετιχοποιήσω τις έννοιες του ορθόδοξου μαρξι-
σμού που έχουν εργαλειοποιηθεί, όπως είναι η αξία, η πρω-
ταρχική συσσώρευση και το κεφάλαιο, και να αποκαλύψω τη 

Η ΠΑΡΑΓΩΓΗ ΤΩΝ ΚΟΙΝΩΝ 
ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ



82 MASSIMO DE ANGELIS

ζωντανή τους «ουσία» που έχει τις ρίζες της σε αυτό που απο-
καλώ αγώνες για τον καθορισμό των αξιών [value struggles]. 
Υπ’ αυτήν την έννοια, σύμφωνα με τη βασική προσέγγιση του 
αυτόνομου μαρξισμού (Cleaver 1979), η κοινωνική σύγκρου-
ση με τη μορφή της ταξικής πάλης δεν εξετάζεται ως ένα στοι-
χείο μεταξύ άλλων (οικονομικών, πολιτισμικών, κοινωνικών 
κ.λπ.), αλλά ως κάτι που εμπεριέχει κοινωνικές πρακτικές. 
Από την άλλη, απορρίπτω επίσης τον φουκωικό νομιναλισμό2 
και την απορρέουσα διάλυση της κοινωνικής σύγκρουσης σε 
ένα συνονθύλευμα αντιστάσεων χωρίς ξεκάθαρο ταξικό «μέ-
τωπο αντιπαράθεσης» [frontline], και ισχυρίζομαι αντιθέτως 
ότι η παραδοσιακή ταξική πάλη αφορά τους τρόπους παρα-
γωγής αξιών.3 Αυτή η ερμηνεία της κοινωνικής σύγκρουσης 
επιτρέπει επίσης την ανάπτυξη ενός θεωρητικού πλαισίου 
που συναρθρώνει έννοιες όπως κοινά, περιφράξεις, αυτονο-
μία, πειθαρχία και κοινωνική αναπαραγωγή, για να αποσαφη-
νίσει πώς το παγκόσμιο κεφάλαιο επιβιώνει και συσσωρεύει 
παρά την κοινωνική σύγκρουση που προκαλεί.

Υποστηρίζω, λοιπόν, ότι η αγορά λειτουργεί ως δύναμη 
περίφραξης και πειθάρχησης (των υποκειμενικοτήτων και 
των κοινών/κοινοτήτων) και όχι ως πηγή ελευθερίας όπως 
πιστεύουν οι νεοφιλελεύθεροι. Από αυτό συνάγεται ότι 
πρέπει επίσης να σταθούμε κριτικά απέναντι στο σύνθημα 
του κινήματος της εναλλακτικής παγκοσμιοποίησης, «ένας 
άλλος κόσμος είναι εφικτός», από τη στιγμή που όχι μόνο 
υπάρχουν ήδη κόσμοι πέραν του κεφαλαίου, αλλά και το ζή-
τημα της δημιουργίας κοινών διαπερνά όλους αυτούς τους 
εναλλακτικούς δρόμους και καθίσταται υψίστης σημασίας. 
Και αυτό προκείμενου να διατηρείται, να αναπαράγεται και 
να επεκτείνεται η οργανωτική ανάπτυξη μορφών από κοινού 
(ανα)παραγωγής, διαφορετικών από αυτές του κεφαλαίου, 
με τις οποίες να εξασφαλίζεται η διαβίωση, και συγχρόνως 
να αποτρέπεται και να απωθείται η καπιταλιστική μορφή τής 
από κοινού παραγωγής. Εδώ ακριβώς ανακύπτει το ζήτημα 



83Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

του «μετώπου αντιπαράθεσης»: πρόκειται για έναν τρόπο να 
αναπαράγουμε από κοινού τη διαβίωσή μας ενάντια σε έναν 
άλλο τρόπο να αναπαράγουμε από κοινού τη διαβίωσή μας, 
μια μορφή σχέσεων από κοινού δημιουργίας απέναντι σε μια 
άλλη μορφή σχέσεων από κοινού δημιουργίας, ή αλλιώς ένας 
«αγώνας για τον καθορισμό των αξιών».

Ο όρος commoning αφορά την (ανα)παραγωγή των κοι-
νών ή μέσω των κοινών, και απαντάται στον Peter Linebaugh 
(2008), σε ένα από τα τακτικά του ταξίδια στην αληθινή ιστο-
ρία των αγώνων των ανθρώπων που δημιουργούν τα κοινά.4 
Η μετατροπή ενός ουσιαστικού [common] σε ρήμα [com-
moning] δεν είναι κάτι απλό και απαιτεί κάποια τόλμη. Ειδικά 
εάν δεν θέλουμε να επισκιάσουμε τη σημασία του ουσιαστι-
κού, αλλά απλώς να το θεμελιώσουμε σε αυτό που σε τελική 
ανάλυση είναι η ροή της ζωής: δεν υπάρχουν κοινά χωρίς τις 
αδιάκοπες δραστηριότητες παραγωγής και αναπαραγωγής 
τους, της (ανα)παραγωγής από κοινού. Και όντως, στην από 
κοινού (ανα)παραγωγή οι κοινότητες των παραγωγών απο-
φασίζουν οι ίδιες τους κανόνες, τις αξίες και τη σημασία των 
πραγμάτων. Ας αφήσουμε λοιπόν την «τραγωδία των κοι-
νών», τη βάση της επιχειρηματολογίας των οικονομολόγων 
για τις περιφράξεις: δεν υπάρχουν κοινά χωρίς τη δραστηριό-
τητα που τα (ανα)παράγει, δεν υπάρχουν κοινά χωρίς κοινό-
τητες παραγωγών, χωρίς συγκεκριμένες ροές και σχέσεις.5 Ως 
εκ τούτου, αυτό που κρύβεται πίσω από την «τραγωδία των 
κοινών» είναι στην πραγματικότητα η καταστροφή των κοι-
νωνικών σχέσεων που συγκροτούν τα κοινά, μια καταστροφή 
που επιφέρουν τα διάφορα προγράμματα δομικής προσαρμο-
γής, είτε επιβάλλονται από τον στρατό είτε όχι.6

Λόγω ακριβώς της οργανικής σχέσης μεταξύ των κοινών 
και της δραστηριότητας των ανθρώπων που τα δημιουργούν 
και τα χρησιμοποιούν, τα δικαιώματα των «κοινών» ορίζονται 
διαφορετικά από νομικά δικαιώματα όπως τα «ανθρώπινα», 
τα «πολιτικά» ή τα «κοινωνικά», με τα οποία δικαιούται κα-



84 MASSIMO DE ANGELIS

νείς νομικά να έχει ή να αποκτήσει κάτι ή να ενεργεί με έναν 
συγκεκριμένο τρόπο. Ένας τίτλος ιδιοκτησίας, για παράδειγ-
μα, συνιστά απόδειξη ενός τέτοιου δικαιώματος. Αντιθέτως, 
για τους ανθρώπους που ζούσαν στις κοινές γαίες στη μεσαι-
ωνική Αγγλία:

τα δικαιώματα των κοινών αποτελούν αναπόσπαστο μέ-
ρος του συγκεκριμένου φυσικού περιβάλλοντος και της 
διαχείρισής του… Οι άνθρωποι των κοινών ενδιαφέρονται 
πρωτίστως για τις ανθρώπινες πράξεις και όχι για τους τίτ-
λους ιδιοκτησίας: Πώς μπορεί να οργωθεί η γη; Απαιτείται 
λίπασμα; Τι φυτρώνει εκεί; Αρχίζουν να εξετάζουν προσε-
κτικά. Μπορεί κανείς να το ονομάσει αυτό φυσική στάση. 
Δεύτερον, οι σχέσεις (ανα)παραγωγής των κοινών αποτε-
λούν αναπόσπαστο μέρος μιας εργασιακής διαδικασίας, 
ενυπάρχουν στις συγκεκριμένες πράξεις στα χωράφια, στα 
βουνά, στα δάση, στους βάλτους, στις ακτές. Τα δικαιώματα 
των κοινών απολαμβάνουν όσοι μετέχουν διά της εργασίας 
τους. Τρίτον, η (ανα)παραγωγή των κοινών είναι συλλογική. 
Τέταρτον, η (ανα)παραγωγή των κοινών είναι ανεξάρτητη 
από το κράτος, και είναι ανεξάρτητη επίσης από την προσω-
ρινότητα των νόμων και του κράτους. Έχει βαθιές ρίζες στην 
ανθρώπινη ιστορία (Linebaugh 2008: 44-45).

Το γεγονός ότι θέτουμε σήμερα το ζήτημα της μορφής που 
μπορεί να έχει η (ανα)παραγωγή των κοινών, καθώς και το 
ζήτημα του πεδίου των δικαιωμάτων των κοινών σε αντιδια-
στολή με τα νομικά δικαιώματα, σημαίνει κατά συνέπεια ότι 
δεν μπορούμε να διαχωρίσουμε τα ζητήματα της αυτονομίας, 
της κοινότητας, της ροής της ζωής, και της οικολογίας, αλλά 
ότι πρέπει να τα διεκδικήσουμε όλα συγχρόνως στον αγώνα 
για τη ζωή μας. Αυτό συνεπάγεται ότι πρέπει να αναζητήσου-
με και να προωθήσουμε νέες κριτικές θεωρήσεις που να τοπο-
θετούν στο κέντρο του ενδιαφέροντός τους τα προβλήματα 



85Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

του μετασχηματισμού του δικού μας κόσμου και της συγκρό-
τησης νέων κοινωνικών σχέσεων παραγωγής πέραν εκείνων 
που επιβάλλουν οι καπιταλιστικές διαδικασίες. Θεωρήσεις 
που δεν θα περιορίζουν τις προβληματικές των διαφορετικών 
αγώνων στο ζήτημα της εύρεσης απλώς νέων μορφών από 
κοινού (ανα)παραγωγής, αλλά αντιθέτως θα διευρύνουν τις 
διαφορετικές αυτές προβληματικές που φέρουν τα διάφορα 
υποκείμενα από όλα τα στρώματα της πλανητικής ιεραρχίας 
των μισθών, έτσι ώστε να τεθεί το πολιτικό ζήτημα (και να εκ-
φραστεί με οργανωτικούς τρόπους) της δικής μας από κοινού 
παραγωγής σε όλο το φάσμα της κοινωνικής διαστρωμάτω-
σης, και ως εκ τούτου πέραν αυτής.

Εδώ η πρόκληση βρίσκεται στο πώς θα συμμετέχουμε σε 
μια διαδικασία συγκρότησης των νέων κοινωνικών σχέσεων, 
η οποία μπορεί να είναι μόνο μια διαδικασία (ανα)παραγωγής 
των κοινών, τέτοια ώστε να είναι σε θέση να αντιμετωπίζει 
και να απωθεί μορφές από κοινού (ανα)παραγωγής που βα-
σίζονται σε καπιταλιστικές σχέσεις και ως εκ τούτου σε καπι-
ταλιστικές μορφές αξιοποίησης. Βασική προϋπόθεση για να 
απαντήσουμε σε αυτήν την πρόκληση είναι να αντικρίσουμε 
κατάματα τη σκληρή πραγματικότητα με την οποία ερχόμα-
στε αντιμέτωποι, δηλαδή το κεφάλαιο ως κοινωνική δύναμη 
και πεδίο κοινωνικών σχέσεων που επιδιώκει να αναπαραχθεί 
μέσω της απεριόριστης επέκτασής του. Αυτό σημαίνει, κατ’ 
αρχάς, ότι ο αγώνας είναι απαραίτητος για τα υποκείμενα και 
συγχρόνως πανταχού παρών σε όλα τα κοινωνικά πεδία που 
έχουν αποικίσει οι καπιταλιστικές σχέσεις. Αυτό, ωστόσο, συ-
νεπάγεται επίσης ότι οι αγώνες τροφοδοτούν τον δυναμισμό 
του συστήματος.7 Κατά δεύτερο λόγο, αυτός ο δυναμισμός 
προϋποθέτει και συγχρόνως παράγει μία νέα κάθετη κατά-
τμηση των συνθηκών αναπαραγωγής της εργασιακής δύνα-
μης. Η «εργατική τάξη» βρίσκεται διαιρεμένη μέσα σε μια ιε-
ραρχία μισθών, και κανένα ιδεολογικό κάλεσμα για ενότητα 
δεν θα καταφέρει να συνεργαστούν τα διάφορα τμήματά της 



86 MASSIMO DE ANGELIS

στην κατεύθυνση ενός ριζοσπαστικού μετασχηματισμού τής 
από κοινού παραγωγής τους πέραν του κεφαλαίου, και ως 
εκ τούτου πέραν της ιεραρχίας τους. Έτσι, και οι αγώνες επί-
σης υπόκεινται στις κατατμήσεις της ιεραρχίας των μισθών, 
πράγμα που σημαίνει ότι υπάρχουν μεγάλες πιθανότητες, σε 
μια κατάσταση κρίσης, να υιοθετήσουν καπιταλιστικές κα-
τευθύνσεις, βασισμένες σε διαχωρισμούς και αποκλεισμούς.

Στο βιβλίο Το ξεκίνημα της Ιστορίας εξετάζω εκτενώς αυτήν 
την οργανική σύνδεση μεταξύ του δυναμισμού του κεφαλαίου 
και των αγώνων, τον ρόλο των περιφράξεων, τις πειθαρχικές 
αγορές και την διακυβέρνηση, που πρέπει να θεωρηθούν ως 
διαφορετικές αλλά συμπληρωματικές στρατηγικές συνιστώ-
σες για την αναπαραγωγή της κοινωνικής δύναμης που απο-
καλούμε κεφάλαιο. Το ερώτημα που παραμένει ανοιχτό είναι 
πώς θα συναρθρώσουμε αυτήν την ανάλυση του κεφαλαίου 
με την οργάνωση εναλλακτικών δομών στις συνθήκες της 
σημερινής παγκοσμιοποίησης. πώς μπορούμε να κινηθούμε 
εντός, εναντίον και πέραν του κεφαλαίου στο πλαίσιο της ση-
μερινής ταξικής σύνθεσης, στις σημερινές ιδιαίτερες συνθήκες 
διαμόρφωσης υποκειμενικοτήτων, στις ιδιαίτερες πλανητικές 
συνθήκες διαμόρφωσης και ιεραρχίας της κοινωνικής συνερ-
γασίας της εργασίας (μισθωτής και άμισθης).

Ως συμβολή σε αυτή τη συζήτηση, θέλω να επιστρέψω 
στο ζήτημα της πολιτικής υποκειμενικότητας απέναντι σε αυ-
τές τις διαδικασίες διαχωρισμού (περιφράξεις), συστημικού 
σφετερισμού (πειθαρχικές αγορές) και αφομοίωσης (διακυ-
βέρνηση) του κοινωνικού σώματος που αγωνίζεται για την 
καθημερινή αναπαραγωγή των όρων ύπαρξής του. Θέλω να 
επιστρέψω στα υποκείμενα και να εξετάσω το ζήτημα μιας πο-
λιτικής ανασύνθεσης η οποία μπορεί όχι μόνο να προκαλέσει 
ρήξεις στο σύστημα ακολουθώντας μια ντελεζιανή «γραμμή 
πτήσης», αλλά μπορεί να το κάνει χωρίς ταυτόχρονα να χρει-
άζεται να επιστρέψει –έστω με νέες κοινωνικές μορφές– στην 
(ανα)παραγωγή των κοινών του κεφαλαίου, το οποίο έχει 



87Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

αποδειχθεί ιστορικά και γεωγραφικά ότι διαθέτει την ευελι-
ξία να προσαρμόζεται στους νέους αγώνες. Με άλλα λόγια, 
μιλάω για γραμμές πτήσης που δεν θα προσγειώνονται σε 
κάποιον καπιταλιστικό τόπο. Και αυτό είναι ένα ζήτημα απο-
φασιστικής σημασίας για όλους εκείνους που υποστηρίζουν 
το «ξεκίνημα της Ιστορίας», τη συνέχιση και την ανάπτυξη 
νέων μορφών κοινωνικών σχέσεων από κοινού (ανα)παρα-
γωγής, την παραγωγή εκείνων των κοινών που αποκρούουν 
τα συμβατά με την αυτοσυντήρηση του κεφαλαίου κοινά.

Υπό αυτήν την οπτική γωνία των υποκειμένων, η σύ-
γκρουση των πρακτικών που προσδίδουν αξία σημαίνει πρώ-
τα από όλα μια «άρνηση», ένα «όχι» στην ταπείνωση, όπως 
το έθεσε με μεγάλη σαφήνεια ο Holloway (2002). Ωστόσο, 
έχουμε μπροστά μας ένα άμεσο πρόβλημα. Πώς μπορούμε να 
αρνηθούμε τα κριτήρια του κεφαλαίου αν δεν συμμετέχου-
με ενεργά και συνειδητά στη συγκρότηση άλλων κριτηρίων 
των κοινών; Και πώς μπορούμε να συμμετέχουμε σε αυτή τη 
διαδικασία των κοινών αν δεν θέτουμε την ίδια στιγμή ένα 
όριο, αν δεν αρνούμαστε τα μέτρα των πραγμάτων που θέτει 
το κεφάλαιο και την τάση του να διαχωρίζει, να υπάγει και 
να προστάζει;8 Το να θέσουμε όρια στο «κτήνος», καθώς και 
το να συγκροτήσουμε και να συντηρήσουμε ό,τι βρίσκεται 
«εκτός», ό,τι γεννιέται από τους διάφορους αγώνες, αποτε-
λούν δύο αναπόφευκτες στρατηγικές συνιστώσες για το «ξε-
κίνημα της Ιστορίας».

Ένα από τα προβλήματα που αντιμετωπίζουμε, όταν ασχο-
λούμαστε οι διάφοροι στοχαστές και συγγραφείς των κοινω-
νικών κινημάτων με αυτό το ζήτημα, είναι ότι συχνά, όταν 
πιεζόμαστε να προτείνουμε «εναλλακτικές», προσπαθούμε 
να κατασκευάσουμε κάποια συγκεκριμένα μοντέλα. Πιεζό-
μαστε να προτείνουμε εναλλακτικά μοντέλα που να φαντά-
ζουν κατά κάποιον τρόπο εύλογα: από «ουτοπικά» οράματα 
ομόσπονδων χώρων μέχρι «σοσιαλιστικές» ή «προοδευτι-
κές» αριστερές διακηρύξεις ειδημόνων για το ποια πρέπει να 



88 MASSIMO DE ANGELIS

είναι η «αρμόζουσα» πολιτική αντί της σημερινής. Από τις 
παραπάνω προτάσεις, οι κλασικές αυτοδιαχειριζόμενες ου-
τοπικές συνομοσπονδίες δεν έχουν τίποτε να μας πουν για 
τις φαντασιακές προσδοκίες και τη διαμόρφωση δυνάμεων 
της σημερινής ιδιαίτερης ταξικής σύνθεσης, ούτε πώς ένα τέ-
τοιο πλήθος θα μπορούσε με κάποιον τρόπο να φτάσει στην 
ουτοπία, ή κατά πόσο θα θεωρούσε «εύλογη» μια τέτοια ου-
τοπία εάν ενοποιούνταν ως κοινωνική δύναμη για την αλλα-
γή. Το εύλογο εδώ μετριέται με ιδεολογικούς όρους, και όχι 
με όρους συγκεκριμένων σωμάτων, που αναπαράγουν τους 
όρους ύπαρξής τους σε συγκεκριμένες καταστάσεις, και για 
τα οποία αυτές οι συγκεκριμένες καταστάσεις μπορεί να είναι 
μόνο προϋποθέσεις για το κοινό «ξεκίνημα της Ιστορίας». Το 
κενό αναπληρώνεται από έναν ιδεολογικό αγώνα που αναζη-
τά προσήλυτους. Σε ένα δυτικό αστικό περιβάλλον αυτό μπο-
ρεί να εκφραστεί με τον παρακάτω τρόπο: το κεφάλαιο θέλει 
να καταναλώνεις κρέας, εσύ πρέπει να γίνεις χορτοφάγος. το 
κεφάλαιο θέλει να κερδίζεις χρήματα, εσύ αναπτύσσεις έναν 
τρόπο ζωής χωρίς χρήματα. το κεφάλαιο θέλει να είσαι αντα-
γωνιστικός, εσύ προτάσσεις την «αλληλεγγύη», και ούτω κα-
θεξής. Όσο κι αν εκφράζει αληθινές επιθυμίες και διαδικασίες 
παραγωγής ταυτοτήτων που επιδιώκουν την αποδέσμευσή 
τους από τους τρόπους παραγωγής αξιών του κεφαλαίου, 
ο ιδεολογικός αγώνας αυτού του τύπου μπορεί να παράγει 
μόνο ατομικές ταυτότητες, άτομα και ομάδες των οποίων 
το σύστημα αξιών είναι προκαθορισμένο ως ηθική επιλογή. 
Όμως οι κοινωνικές σχέσεις που συγκροτούν τα κοινά δεν 
βασίζονται μόνο σε προϋπάρχουσες αξίες, σε προϋπάρχουσες 
«ηθικές» επιλογές. Η δημιουργία αυτών των κοινών σχέσεων 
που επιδιώκουμε είναι επίσης, και κυρίως, ένα πεδίο παραγω-
γής αξιών, και προϋπόθεση για την εν λόγω παραγωγή είναι 
ότι άνθρωποι από ένα ευρύ φάσμα διαφορετικών ηθικών, από 
διαφορετικές κουλτούρες, διαφορετικά στυλ ζωής και, όπως 
θα δούμε, διαφορετικές θέσεις εξουσίας εντός της πλανητι-



89Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

κής ιεραρχίας των μισθών θα συμμετέχουν στην από κοινού 
παραγωγή νέων συστημάτων αξιών, στην παραγωγή αξιών 
που είναι κοινές για όλους.

Από την άλλη, οι προτάσεις των «ειδημόνων» της αριστε-
ράς, για «προοδευτικούς» νόμους που θα λύσουν τα «προ-
βλήματα» που δημιουργήθηκαν από την ισχύουσα νομοθεσία 
ή τις σημερινές κυβερνήσεις, παρουσιάζονται ως εύλογες για 
τη μεσαία τάξη (την οποία θα ορίσουμε επακριβώς παρακά-
τω). Εδώ, από την άποψη του «ξεκινήματος της Ιστορίας», το 
πρόβλημα είναι το αντίθετο. Ενώ στην περίπτωση των ουτο-
πικών προτάσεων καθορίζεται μια ηθική επιλογή ως προϋ-
πόθεση για τη δημιουργία μιας ταυτότητας αποσυνδεμένης 
από το κεφάλαιο, εδώ η ηθική του κεφαλαίου είναι προϋπό-
θεση αυτών των προτάσεων που φιλοδοξούν να αντιμετω-
πίσουν και να επιλύσουν προβλήματα που δημιουργήθηκαν 
από τη λειτουργία των ίδιων των καπιταλιστικών σχέσεων. 
Θεωρείται «υπερβολική» η κινητικότητα του χρηματιστικού 
κεφαλαίου; Εισηγούνται κάποιου είδους έλεγχο επί του κε-
φαλαίου. Είναι «υπερβολικά» ελεύθερο το εμπόριο; Εισηγού-
νται κάποιου είδους προστατευτισμό. Έχει χτυπηθεί η μεσαία 
τάξη μετά από 30 χρόνια αναδιαρθρώσεων; Επιστρατεύουν 
κάποιου είδους λαϊκισμό στην επόμενη εκλογική εκστρατεία 
και ζητούν μείωση των φόρων «και όχι μόνο για τους πλούσι-
ους». Έχουμε ανάγκη τους μετανάστες και είμαστε «στο κάτω 
κάτω μια χώρα μεταναστών»; Εισηγούνται κάποιου είδους 
«ανθρωπισμό» στην κράτησή τους και στις διατάξεις που τους 
αφορούν, από τη στιγμή που «δεν θέλουμε να επιβαρύνουν 
τις οικονομικά ανεπαρκείς δημόσιες υπηρεσίες μας». Ούτως 
ή άλλως θα υπάρξει ύφεση, οπότε καλύτερα να έχουμε αυ-
στηρότερες διατάξεις. Διαφαίνεται η οικολογική καταστρο-
φή; Ας ενθαρρύνουμε τη χρήση τεχνολογιών εξοικονόμησης 
ενέργειας, χωρίς όμως ποτέ να αμφισβητούμε τα θεμέλια 
της υπέρτατης αξίας της «οικονομικής» ανάπτυξης και την 
επακόλουθη αύξηση της συνολικά απαιτούμενης ενέργειας. 



90 MASSIMO DE ANGELIS

Υπάρχει σοβαρός κίνδυνος συστημικής κατάρρευσης λόγω 
του κύματος πτωχεύσεων στην καρδιά των παγκόσμιων χρη-
ματοπιστωτικών κέντρων; Βάλτε στην άκρη την πίστη σας 
στην ελεύθερη αγορά και διασώστε το σύστημα με δημόσιο 
χρήμα, έτσι ώστε να υπάρξει μία επανεκκίνηση του συστήμα-
τος με το επόμενο κύμα περικοπών στις κοινωνικές δαπάνες. 
Από την οπτική του ξεκινήματος της Ιστορίας, είναι προβλη-
ματικός τόσο ο τρόπος που κατασκευάζονται αυτά τα προ-
βλήματα όσο και οι πολιτικές που γεννά η κατασκευή τους. 
Οι πολιτικές αυτές όμως, εάν εφαρμοστούν, δεν αποτελούν 
ένα βήμα προς το συνολικό ξεπέρασμα των σημερινών μορ-
φών από κοινού παραγωγής – το κεφάλαιο, στα 300 χρόνια 
της ιστορίας του, ήταν πάντα ικανό να χρησιμοποιεί και να 
διαχειρίζεται κάποιου είδους περιορισμό του, χαμηλότερους 
φόρους, προστατευτισμό, «ανθρώπινες» μορφές κράτησης 
των περιθωριοποιημένων, και «εναλλακτικές» ενεργειακές 
πηγές όπως ο άνεμος και οι νερόμυλοι που χρησιμοποιούσε 
στα πρώτα κάτεργα της βιομηχανικής εποχής. Το πρόβλημα 
που πρέπει να αντιμετωπίσουμε είναι ότι η ηθική του κεφα-
λαίου μπορεί να αφομοιώσει ακόμη και τις φαινομενικά πιο 
ριζοσπαστικές πτυχές αυτών των προτάσεων, δεδομένου ότι 
αυτές παρουσιάζονται ως εναλλακτικοί τρόποι ρύθμισης της 
ίδιας της έλλειψης εναλλακτικών, της υπάρχουσας καπιταλι-
στικής από κοινού παραγωγής. Με αυτήν την έννοια, όπως η 
εμπειρία μάς έχει διδάξει και η θεωρία μπορεί να μας βοηθήσει 
να διασαφηνίσουμε, αυτές οι προτάσεις μπορεί να ανταπο-
κρίνονται σε μερικές πραγματικές ανησυχίες που αναδύονται 
από τα κάτω και από τους αγώνες, αλλά με έναν τρόπο που 
φέρνει και πάλι αυτούς τους αγώνες εντός της προβληματι-
κής του τέλους της Ιστορίας, και όχι «εκτός», στη δημιουργία 
ενός «ξεκινήματος της Ιστορίας».9

Εν κατακλείδι, η ελάχιστη προϋπόθεση για να είναι ικανές 
οι εναλλακτικές τόσο να αναπαράγονται οι ίδιες όσο και να 
θέτουν ένα όριο στο κεφάλαιο, είναι να συγκροτούν διαδικα-



91Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

σίες από κοινού (ανα)παραγωγής μέσω των οποίων τα συνερ-
γαζόμενα υποκείμενα αναζητούν, εδραιώνουν, εκφράζουν και 
επικοινωνούν ένα πεδίο παραγωγής αξιών το οποίο δεν βρί-
σκεται μόνο σε αντίθεση με το κεφάλαιο, αλλά επίσης απο-
τελεί πρόταση και συγκροτεί νέες κοινωνικές σχέσεις μέσα 
στους διάφορους αγώνες. Με αυτήν την έννοια, η διαδικασία 
τής από κοινού (ανα)παραγωγής που πηγαίνει πέρα από το 
κεφάλαιο είναι μια διαδικασία καταστροφικής δημιουργίας, 
σε αντίθεση με τη διαδικασία τής κατά Σουμπέτερ δημιουρ-
γικής καταστροφής. Ενώ, στην περίπτωση της δημιουργικής 
καταστροφής, η δημιουργία κάτι νέου και η αντίστοιχη κατα-
στροφή του παλιού ενέχεται στη μεταβολή των μορφών των 
καπιταλιστικών κοινωνικών σχέσεων,10 στην περίπτωση της 
καταστροφικής δημιουργίας, της καταστροφής δηλαδή των 
ίδιων των καπιταλιστικών σχέσεων και της αντίστοιχης δη-
μιουργίας νέων μορφών από κοινού (ανα)παραγωγής, μπο-
ρούμε να αντιληφθούμε ότι αυτή βασίζεται στην παραγωγή 
διαφορετικών αξιών. Σημαντικές στην προκειμένη περίπτω-
ση είναι οι διαδικασίες που συγκροτούν μια από κοινού (ανα)
παραγωγή διαφορετική από αυτή του κεφαλαίου, παρά οι με-
ταβαλλόμενες μορφές της καπιταλιστικής από κοινού (ανα)
παραγωγής.

Μπορώ τώρα να διατυπώσω την υπόθεσή μου: για να ξε-
κινήσει η επίθεση της δημιουργίας νέων σχέσεων από κοινού 
(ανα)παραγωγής και νέων κοινών, όπως αυτά που σε γενικές 
γραμμές περιγράφηκαν παραπάνω, είναι απαραίτητο να συμ-
βάλουμε πολύ συγκεκριμένα στην έκρηξη της «μεσαίας τάξης», 
τόσο στον πλανητικό Βορρά όσο και στον πλανητικό Νότο.

Στη συνέχεια του κειμένου θα αναπτύξω το επιχείρημά 
μου, εξετάζοντας αυτό που εννοώ ως μεσαία τάξη και κατό-
πιν πώς αντιλαμβάνομαι την «έκρηξή» της.



92 MASSIMO DE ANGELIS

Η Μεσαία Τάξη ως κατηγορία 
εργασιακής υποκειμενικότητας11

Με τη Μεσαία Τάξη ασχολούνται καθημερινά οι πολιτικοί 
που θέλουν ψήφους, οι υπηρεσίες μάρκετινγκ που επιζητούν 
πωλήσεις, οι τράπεζες που αναζητούν οφειλέτες και οι διαχει-
ριστές των συνταξιοδοτικών ταμείων που αναζητούν κατα-
θέσεις για να τις επενδύσουν στις παγκόσμιες αγορές και να 
εκμεταλλευτούν τις πλανητικές περιφράξεις. Με αυτήν την 
έννοια, δεν αντιλαμβάνομαι τη μεσαία τάξη ως μία ομοιογε-
νή κοινωνική ομάδα με ένα δεδομένο επίπεδο εισοδήματος, 
αλλά ως ένα διαστρωματωμένο πεδίο υποκειμενικότητας που 
είναι πειθαρχημένο σε μεγάλο βαθμό στους κανόνες συμπερι-
φοράς της σύγχρονης κοινωνίας, στην οποία το κεφάλαιο έχει 
έναν θεμελιώδη ρόλο στην οργάνωση της κοινωνικής παρα-
γωγής μέσω των πειθαρχικών αγορών, των περιφράξεων, της 
διακυβέρνησης και των επιχειρήσεών του που επιδιώκουν το 
κέρδος.12

Αυτός ο ορισμός μάς επιτρέπει να εξηγήσουμε τόσο την 
«κανονικότητα» της μεσαίας τάξης όσο και να τον χρησιμο-
ποιήσουμε ως περιγραφικό αναλυτικό εργαλείο. Από τη μια 
πλευρά, ως ένα πεδίο υποκειμενικότητας πειθαρχημένο σε 
μεγάλο βαθμό, η μεσαία τάξη είναι εκείνο το κοινωνικό υπο-
κείμενο όπου οι κοινωνικές πρακτικές δημιουργούν κανονι-
κότητα προς το σύστημα, και ως εκ τούτου αποτελεί προ-
ϋπόθεση για την αναπαραγωγή του ίδιου του συστήματος. 
Από την άλλη, σε κάθε δεδομένη εποχή, η μεσαία τάξη προ-
ϋποθέτει συγκεκριμένες υλικές συνθήκες κοινωνικής αναπα-
ραγωγής και την ύπαρξη υποκειμένων που αναπόφευκτα θα 
αποκλείονται από τη μεσαία τάξη.

Κατ’ αυτήν την έννοια, η μεσαία τάξη είναι ένα φάντασμα 
που στοιχειώνει τον καθένα μας σε όλο το μήκος αυτής της 
κάθετης ιεραρχικής κλίμακας των μισθών, όλα τα υποκείμε-
να που λειτουργούν καθημερινά, με μυριάδες τρόπους, για 



93Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

την αναπαραγωγή των σωμάτων τους, των κοινοτήτων τους, 
των οικογενειών τους, της εργασιακής τους δύναμης και των 
όρων διαβίωσής τους, εντός των ορίων του συστήματος και 
με τέτοιο τρόπο ώστε να αναπαράγουν, με τα χρήματά τους 
και την μεσολαβημένη από την αγορά αλληλεπίδρασή τους, 
αυτά τα όρια του συστήματος. Υποκείμενα που, ανάλογα με 
τη θέση τους στην ιεραρχική κλίμακα των μισθών εντός ενός 
πεδίου αναπαραγωγής καθορισμένου στον χώρο (De Angelis 
2007a: 73-75), έχουν πρόσβαση σε μετρητά και/ή πίστωση για 
την αναπαραγωγή της διαβίωσής τους, και τα οποία, ανάλογα 
με το ποσό των χρημάτων και/ή της πίστωσης που μπορούν 
να έχουν, αναπαράγουν αυτή τη διαβίωση αναθέτοντας μέσω 
της αγοράς την εργασία της δικής τους αναπαραγωγής σε κά-
ποιον άλλο και ξένο. Η συνθήκη ύπαρξης της μεσαίας τάξης 
δημιουργείται από αυτό που μεσολαβεί για τη συλλογική ανα-
παραγωγή της: τις καπιταλιστικές αγορές.

Δύο πράγματα απορρέουν από αυτό. Πρώτον, ότι δεν μπο-
ρούμε να μισούμε τη μεσαία τάξη χωρίς να μισούμε τον ίδιο 
μας τον εαυτό, καθώς ανεχόμαστε πολλές από τις πρακτικές 
μας παρ’ όλο που τις αντιλαμβανόμαστε ως αλληλένδετες 
με τις καπιταλιστικές σχέσεις παραγωγής. Ούτως ή άλλως η 
«ενοχή της μεσαίας τάξης» έχει υλική βάση, αν και δεν θα 
έπρεπε να παρασυρθούμε και να θέλουμε να αλλάξουμε τον 
κόσμο με τρόπους που είναι συμβατοί με την αναπαραγωγή 
της μεσαίας τάξης και ως εκ τούτου αποτελούν τη βάση της 
ενοχής της. Η «φιλανθρωπία» –η κύρια απόδειξη αυτής της 
ένοχης– είναι μια βιομηχανία που αναπαράγει τις τρέχουσες 
κοινωνικές σχέσεις παραγωγής, και όχι ένα όχημα για το ξεκί-
νημα της Ιστορίας. Δεύτερον, ότι το να ενεργούμε ως μεσαία 
τάξη δεν σημαίνει απλώς να ακολουθούμε μια επικρατούσα 
ιδεολογία, μια ηγεμονική κουλτούρα στην οποία οι αξίες των 
κυρίαρχων ελίτ γίνονται κοινές αξίες για όλους. Η κλασική 
γκραμσιανή προσέγγιση πρέπει να τροποποιηθεί και να λάβει 
υπ’ όψιν το γεγονός ότι οι τρόποι τής από κοινού (ανα)παρα-



94 MASSIMO DE ANGELIS

γωγής, με τους οποίους παράγουμε και αναπαράγουμε τον 
εαυτό μας, είναι τρόποι παραγωγής αξιών. Τα κύματα εμπο-
ρευματοποίησης και επιβολής της επισφάλειας τις τελευταίες 
δύο δεκαετίες, μαζί με την εξέλιξη της λεγόμενης «οικονο-
μίας της γνώσης» που φέρνει στην επιφάνεια την κοινωνική 
δημιουργικότητα και καινοτομία, κάνουν όλο και πιο σαφείς 
τις συνέπειες αυτού του γεγονότος: αυτές οι μορφές της κα-
πιταλιστικής από κοινού (ανα)παραγωγής απαιτούν από τα 
μεμονωμένα άτομα να αναπτύσσουν τρόπους υπολογισμού 
και αποτίμησης που τα κρατάνε εντός της κοινωνικής διαδι-
κασίας της παραγωγής ανταλλακτικής αξίας (και αν αποτύ-
χουν, βρίσκονται αντιμέτωπα με την απειλή της μη αναπαρα-
γωγής) και συγχρόνως πιέζουν για συνεχή έξω [outsides] στις 
μορφές της παραγωγής «αξιών χρήσης». Εδώ βρίσκεται και 
πάλι η κατά Σουμπέτερ δημιουργική καταστροφή. Στον βαθ-
μό λοιπόν που η κουλτούρα της μεσαίας τάξης είναι ηγεμο-
νική κουλτούρα, πρόκειται για την ηγεμονία της διατήρησης 
αυτής της αντίφασης, μιας αντίφασης η οποία σύμφωνα με 
τον Μαρξ εδράζεται στην εμπορευματική μορφή (Marx 1867: 
κεφάλαιο 1) και στις καπιταλιστικές κοινωνικές διαδικασίες 
της αναπαραγωγής.

Η μεσαία τάξη είναι μια εργασιακή υποκειμενικότητα. Οι 
πιλότοι και οι αεροσυνοδοί της μεσαίας τάξης κάνουν εφικτές 
τις αεροπορικές πτήσεις, οι μηχανοδηγοί της μεσαίας τάξης 
οδηγούν τα τρένα, ενώ οι ελεγκτές εισιτηρίων της μεσαί-
ας τάξης βεβαιώνουν ότι όλοι εμείς λειτουργούμε ως μεσαία 
τάξη και πληρώνουμε το εισιτήριό μας. Οι διαφημιστές της 
μεσαίας τάξης γράφουν τα νέα σλόγκαν για να πουλιούνται 
τα προϊόντα στους «ηθικούς» καταναλωτές της μεσαίας τά-
ξης. Οι υπάλληλοι χρηματιστικών της μεσαίας τάξης ψάχνουν 
επικερδείς τρόπους για να επενδύσουν τα αποθεματικά των 
συνταξιοδοτικών ταμείων των ριζοσπαστών κοινωνιολόγων 
καθηγητών της μεσαίας τάξης. Η μεσαία τάξη είναι υπεύθυνη 
για τη λειτουργία πολλών εργοστασίων στη Δύση, κοινωνι-



95Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

κών υπηρεσιών, της αστυνομίας, των δικαστηρίων, των σχο-
λείων, των πανεπιστημίων, ερευνητικών κέντρων, ασφαλιστι-
κών εταιρειών, του στρατού, της κρατικής και κυβερνητικής 
γραφειοκρατίας και των πολιτικών κομμάτων. Ή, σωστότερα, 
έτσι έχουν τα πράγματα εάν δεν υπολογίσουμε τους μη πολί-
τες, δηλαδή τους αόρατους μετανάστες. Πράγματι, ακόμη και 
οι πιο «προοδευτικοί» εκπρόσωποι της μεσαίας τάξης, όταν 
είναι στην εξουσία, δεν τους υπολογίζουν, καθώς βρίσκονται 
εκτός εκείνων των ορίων που καθορίζουν την κοινωνική θέση 
και τα δικαιώματα του πολίτη με βάση το γράμμα του νόμου, 
γεγονός το οποίο, όπως θα δούμε, βοηθάει στον καθορισμό 
της μεσαίας τάξης.13 Και στην περίπτωση αυτή, δεν εξετάζουμε 
το επίπεδο του εισοδήματος, αλλά ένα πεδίο υποκειμενικότη-
τας που κανονικοποιείται στο πλαίσιο του συστήματος. Ούτε 
και μιλάμε απαραίτητα για ατομικές συμπεριφορές εντός μιας 
ομάδας. Εξετάζουμε τους κανόνες που διέπουν την ομάδα.

Υπάρχουν, βεβαίως, διαφορές στην ιεραρχική κλίμακα 
των μισθών εντός της μεσαίας τάξης. Υπάρχει φτώχεια και 
εξαθλίωση εντός της μεσαίας τάξης. Ωστόσο, υπάρχει και μια 
βαθιά ριζωμένη ψευδαίσθηση ότι η «βελτίωση» θα έρθει χάρη 
σε ατομικές ενέργειες, με προσπάθεια, εκπαίδευση και ούτω 
καθεξής. Ή σωστότερα, αυτή είναι ψευδαίσθηση εάν σκεφτό-
μαστε συνολικά. Για το άτομο, η βελτίωση θα μπορούσε κάλ-
λιστα να προκύψει χάρη στην ετοιμότητα και τα εφόδια που 
έχει για να παλέψει σ’ αυτόν τον διαρκή εμφύλιο πόλεμο με 
τον οποίο αναπαράγουμε τη διαβίωσή μας – τον ανταγωνι-
σμό. Ή ίσως όχι. Το θέμα είναι ότι η μεσαία τάξη ταυτίζεται 
ακριβώς με την ιδεολογία της βελτίωσης μέσω της ατομικής 
προσπάθειας –μια ιδεολογία πρακτική, καθώς παρέχει μια 
πυξίδα για ατομική δράση–, και η αγορά είναι ο κοινωνικός 
μηχανισμός μέσω του οποίου δρέπει τους καρπούς αυτών των 
προσπαθειών (ή ίσως όχι). Δυστυχώς, αυτό που δεν αντιλαμ-
βάνονται οι αλληλεπιδρώσες υποκειμενικότητες της μεσαίας 
τάξης είναι ότι ένα από τα παράγωγα αυτής της ανταγωνι-



96 MASSIMO DE ANGELIS

στικής αλληλεπίδρασης είναι η διαρκής αλλαγή των κανό-
νων με τους οποίους εκτιμάται η «προσπάθεια» του καθενός, 
γεγονός που καθιστά πιο δύσκολο το να αποκομίσουν οφέλη 
και που συμβάλλει στη δημιουργία των διαιρέσεων και των 
ιεραρχιών εντός της ίδιας της μεσαίας τάξης.14 

Έτσι, οι κοινότητες της μεσαίας τάξης είναι αναγκαστικά 
περιτειχισμένες – σε ποικίλους βαθμούς, ανάλογα με το πού 
βρίσκονται. Τις περιβάλλουν κάμερες επιτήρησης, φρουροί 
ασφαλείας, στρατόπεδα κράτησης και φυλακές. Ανάλογα 
με το μέγεθός τους, αυτές οι περιτειχισμένες κοινότητες εί-
ναι ορατές ή αόρατες. Σε πολλές περιοχές του παγκόσμιου 
Νότου, στο Γιοχάνεσμπουργκ ή στο Ρίο ντε Τζανέιρο για πα-
ράδειγμα, μπορούμε να δούμε ξεκάθαρα, καθώς περπατάμε 
σε κατοικημένες περιοχές, να ξεπροβάλλουν μικροί θύλακες, 
σπίτια ή και ολόκληρες γειτονιές που αποτρέπουν τους φτω-
χούς, αυτούς που δεν είναι ακόμα μεσαία τάξη, να εισέλθουν. 
Στον παγκόσμιο Βορρά, οι πύλες ελέγχου είναι ίσως λιγότε-
ρο ορατές στην καθημερινή ζωή, καθώς τις έχουμε συνηθίσει 
περισσότερο, ή επειδή έχουν διεισδύσει σχεδόν παντού, όπως 
δείχνουν οι 10.000 κάμερες επιτήρησης, κόστους 200 εκα-
τομμυρίων λιρών, σε μια πόλη όπως το Λονδίνο (Davenport 
2007). Ή ίσως θα πρέπει να εξετάσουμε ολόκληρη την εθνική 
ή υπερεθνική επικράτεια15 ως παράδειγμα μιας μεγάλης πε-
ριτειχισμένης κοινότητας, όπου στρατόπεδα κράτησης και 
συνοριοφύλακες προσπαθούν να εμποδίσουν τους φτωχότε-
ρους, αυτούς που δεν είναι ακόμα μεσαία τάξη, να εισέλθουν 
με τους δικούς τους όρους.16 Και ενώ η παρουσία των φτωχών 
επιτρέπεται στις περιτειχισμένες κοινότητες των παγκόσμιων 
πόλεων για να εξυπηρετούν τις ανάγκες των κοινοτήτων –ως 
φύλακες, καθαρίστριες, οικιακές βοηθοί, οικοδόμοι κ.λπ.–, 
την ίδια στιγμή οι συνοριοφύλακες περιπολούν στα σύνο-
ρα ενός πεδίου καπιταλιστικής δραστηριότητας, ενός πεδίου 
αναπαραγωγής, το οποίο απαιτεί προσεκτικό έλεγχο καθώς 
οι εντάσεις στην αγορά εργασίας συσσωρεύονται και η δι-



97Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

αχείριση της μετανάστευσης συμβάλλει στην αποσυμπίεση 
(Mezzadra και Neilson 2003).

Ως εργασιακή υποκειμενικότητα, η μεσαία τάξη είναι, 
εντέλει, ένας εμπειρικός όρος για να περιγράψουμε ένα υπο-
σύνολο αυτού που θεωρητικά αποκαλούμε εργατική τάξη, το 
κοινωνικό και πολιτικό εκείνο υποκείμενο το οποίο αντιλαμ-
βανόμαστε ότι αναπαράγει τη διαβίωσή του σε αντίθεση με 
το κεφάλαιο αλλά και ως μέρος του κεφαλαίου, και που θε-
ωρούμε ότι περιλαμβάνει τόσο τους μισθωτούς όσο και τους 
μη μισθωτούς, ότι είναι κατακερματισμένο και διαιρεμένο 
μέσα στην ιεραρχική κλίμακα των μισθών και έχει πλανητικό 
χαρακτήρα. Η μεσαία τάξη για εμάς είναι εργατική τάξη, χω-
ρίς όμως να έχει εκείνη τη σταθερή παρουσία –συμβολική ή 
υλική, που προσβλέπει– εκτός του κεφαλαίου.

Είναι λοιπόν σημαντικό να κατανοήσουμε ότι η μεσαία τάξη 
επίσης αγωνίζεται, αλλά αγωνίζεται ως μεσαία τάξη. Η μεσαία 
τάξη, όπως κάθε τάξη, έχει ποικίλες ιδιότητες και αμφιταλα-
ντεύσεις17 στο πλαίσιο των στρατηγικών της συντεταγμένων, 
των θεμελίων δηλαδή που επιτρέπουν την επιβίωση και την 
αναπαραγωγή της ως Μεσαία Τάξη.18 Ένα από τα θεμέλιά της 
είναι η «τάξη» [order]. Η μεσαία τάξη κατά βάση θέλει «τάξη». 
Αυτό συμβαίνει, και μάλιστα ολοένα και πιο πολύ, και υπάρχει 
λόγος. Η «τάξη» είναι απαραίτητη προϋπόθεση της καπιτα-
λιστικής μορφής τής από κοινού παραγωγής, και ειδικά όπως 
την βιώνει η μεσαία τάξη με μεγάλη αίσθηση καθήκοντος και 
κανονικότητας. Η αναπαραγωγή της μεσαίας τάξης εξαρτάται 
όλο και περισσότερο από την ευταξία. Μόνο μια ευρύτερη κοι-
νωνική θεώρηση θα μπορούσε να διαρρήξει αυτήν την ανάγκη 
για τάξη και να επιτρέψει την ανάδυση της επιθυμίας για μια 
διαφορετική τάξη, δηλαδή για διαφορετικές κοινωνικές και 
χωρικές διαστάσεις του κυκλικού χρόνου μέσω των οποίων 
δημιουργούνται αξίες (De Angelis 2007a), αξίες που δεν θα 
λειτουργούν βάσει της ακατάπαυστης και πιεστικής ανάγκης 
να βρεθούν χρήματα για τον οικογενειακό προϋπολογισμό. 



98 MASSIMO DE ANGELIS

Πάρτε για παράδειγμα την αμερικανική μεσαία τάξη, την 
οποία όλοι οι υποψήφιοι σε κάθε προεδρική εκλογή ισχυρίζο-
νται ότι πραγματικά εκπροσωπούν. Τις τελευταίες δεκαετίες, 
οι οικογένειες της μεσαίας τάξης, ακόμη κι αυτές που έχουν 
δύο εργαζόμενα μέλη, αντιμετωπίζουν αρκετές οικονομικές 
δυσκολίες, που τις αναγκάζουν να μένουν χωρίς ασφάλιση, 
με όλο και λιγότερα περιθώρια για λάθη, και ως εκ τούτου να 
είναι ανίκανες να σκεφτούν οποιαδήποτε άλλη εναλλακτική 
εκτός από τη συμμετοχή τους στην κούρσα του ανταγωνι-
σμού. Τις τελευταίες δεκαετίες, η μόνη αύξηση του εισοδή-
ματος των οικογενειών έχει προέλθει από την εργασία ενός 
δεύτερου μέλους τους, καθώς το μέσο εισόδημα ενός άνδρα 
πλήρους απασχόλησης έχει μειωθεί με πραγματικούς όρους 
και οι γυναικείοι αγώνες για αυτονομία των δεκαετιών του 
1960 και 1970 έχουν αφομοιωθεί πλέον από το κεφάλαιο ως 
μέρος του εντεινόμενου ανταγωνισμού στην αγορά εργασίας 
και ως δημιουργία μιας νέας αγοράς που αφορά τις εργασίες 
αναπαραγωγής. Αυτό έχει αυξήσει το οικογενειακό εισόδημα 
περίπου 70% από τη δεκαετία του 1970, αλλά την ίδια στιγ-
μή έχει αυξηθεί το ποσό που δαπανάται για προϊόντα πρώ-
της ανάγκης για την αναπαραγωγή του νοικοκυριού και έχει 
αυξηθεί εντυπωσιακά το οικονομικό ρίσκο της οικογένειας. 
Σήμερα, η «μέση» οικογένεια της μεσαίας τάξης έχει φτάσει 
στα όρια των οικονομικών της δυνατοτήτων. Το οικονομι-
κό ρίσκο έχει αυξηθεί για διάφορους λόγους. Κατ’ αρχάς, σε 
αντίθεση με το τι γινόταν πριν από μία γενιά, τα εισοδήματα 
σήμερα είναι λιγότερο προστατευμένα, εξαιτίας των νεοφιλε-
λεύθερων μέτρων των πρόσφατων δεκαετιών, με τη φυγή μέ-
ρους των επιχειρηματικών δραστηριοτήτων σε άλλες χώρες, 
με την απειλή της επισφάλειας και τις περικοπές στα επιδό-
ματα του κράτους πρόνοιας. Δεύτερον, λόγω της αυξημένης 
εξάρτησης από δύο εισοδήματα, οι οικογένειες δεν μπορούν 
εύκολα να αντισταθμίσουν ενδεχόμενες απώλειες εισοδή-
ματος λόγω ασθένειας ή απόλυσης. Οποιαδήποτε μείωση 



99Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

του οικογενειακού εισοδήματος σήμερα δεν μπορεί να αντι-
σταθμιστεί από κάποιο άλλο μέλος της οικογένειας το οποίο 
θα εισέλθει στη μισθωτή απασχόληση, καθώς αυτός ή αυτή 
εργάζεται ήδη. Τρίτον, παρά την πτώση του κόστους παρα-
γωγής των προϊόντων –λόγω των εκατομμυρίων ανεπαρκώς 
αμειβόμενων εργατών στην Κίνα και στις άλλες ζώνες ελεύ-
θερου εμπορίου και εντατικής εκμετάλλευσης σε ολόκληρο 
τον κόσμο–, η οποία συνέβαλε στην αποφυγή μιας δραμα-
τικής πτώσης των πραγματικών μισθών, περίπου το 75% 
των οικογενειακών εξόδων αφορά πλέον απαραίτητα πάγια 
κόστη, δάνεια, δόσεις για το αυτοκίνητο, υγεία και ασφάλι-
ση, φροντίδα των παιδιών. Πρόκειται για δαπάνες που δεν 
μπορούν να περικοπούν, εκτός αν αναδιαρθρωθεί η βασική 
δομή της οικογενειακής μονάδας: αν η οικογένεια παραιτηθεί 
από το σπίτι, το αυτοκίνητο, την εκπαίδευση των μελών της ή 
την υγειονομική περίθαλψη (Warren 2006). Είναι προφανές, 
επομένως, ότι σε αυτό το πλαίσιο, οι οικογένειες της μεσαίας 
τάξης αναπτύσσονται μέσα στο χρέος, και δελεάζονται ολο-
ένα και περισσότερο από την πιθανότητα να γίνουν εισοδη-
ματίες, να κερδίζουν δηλαδή χρήματα από τις διακυμάνσεις 
των χρηματιστηριακών αγορών. Δεν χρειάζεται να πούμε ότι 
τα συστημικά όρια μιας τέτοιας προοπτικής για «βελτίωση» 
έχουν φανεί ξεκάθαρα, με τραγικό τρόπο, για άλλη μια φορά 
στη χρηματοπιστωτική κατάρρευση του 2008.

Το άλλο στρατηγικό θεμέλιο της μεσαίας τάξης είναι η 
«βελτίωση» των συνθηκών της ζωής της. Αλλά δεδομένου ότι 
ο ορίζοντάς της είναι το τέλος της Ιστορίας, η «βελτίωση» της 
μεσαίας τάξης χτίζεται μέσα σε έναν κόσμο που κυριαρχείται 
από το κεφάλαιο, τις περιφράξεις του και τη βίαιη αρπαγή των 
κοινών, τις πειθαρχικές αγορές που καλλιεργούν τον ανταγω-
νισμό του ενός προς τον άλλο για την εξασφάλιση των μέσων 
διαβίωσης, και τη διακυβέρνηση με τις τεχνικές της τής διαί-
ρεσης και του αποκλεισμού. Αυτό σημαίνει ότι η «βελτίωση» 
μπορεί τελικά να πραγματοποιηθεί μόνο μέσα στην ιεραρχία 



100 MASSIMO DE ANGELIS

των μισθών. Η μεσαία τάξη ως τέτοια δεν μπορεί να αντι-
κρίσει καταπρόσωπο το απλό γεγονός ότι 6 δισεκατομμύρια 
από εμάς δεν μπορούν, για δύο λόγους, να είναι μεσαία τάξη. 
Πρώτον, ακόμη και με την ανακύκλωση και τους λαμπτήρες 
ενεργειακής απόδοσης, θα απαιτούνταν αρκετοί πλανήτες για 
να φιλοξενήσουν έναν τέτοιο τρόπο ζωής.19 Δεύτερον, δεδο-
μένου ότι αυτός ο τρόπος ζωής θα προέρχεται από τον καπι-
ταλιστικό τρόπο από κοινού (ανα)παραγωγής, θα βασίζεται 
στην ιεραρχία και στον αποκλεισμό. Με άλλα λόγια, από μια 
συνολική άποψη, η «βελτίωση» της μεσαίας τάξης είναι μια 
ψευδαίσθηση που κατασκευάζεται μεταξύ της Σκύλλας της 
οικολογικής καταστροφής και της Χάρυβδης της φτώχειας 
και των συντριμμιών. Παρ’ όλα αυτά, η μεσαία τάξη εξακολου-
θεί να αναζητά τη «βελτίωση» με τους δικούς της όρους. Τα 
σχέδιά της (για «καλύτερη» κυβέρνηση, για «καλύτερο» περι-
βάλλον, για «λιγότερη» φτώχεια, για «βελτιωμένες» δημόσιες 
υπηρεσίες, για «καλύτερους» μισθούς) εμφανίζονται κατ’ αρ-
χήν να αντιτίθενται σε κάτι, να προσφέρουν ένα εναλλακτικό 
σχέδιο σε σχέση με αυτό που εφαρμόζεται. Το κόμμα της «τά-
ξης» αντιπαρατίθεται συχνά στο κόμμα της «βελτίωσης» στις 
πολιτικές εκλογές, καθώς αυτές είναι στιγμές που το πηδάλιο 
χρειάζεται να στραφεί προς τη μια ή την άλλη κατεύθυνση, 
έτσι ώστε να αναπαραχθεί το σύνολο. Η αλήθεια είναι ότι 
αυτά τα αντιτιθέμενα κόμματα, από τη στιγμή που αναλαμ-
βάνουν τη διακυβέρνηση, γίνονται συγχρόνως κόμματα της 
«τάξης» και της «βελτίωσης», καθώς επιδιώκουν τις ψήφους 
της μεσαίας τάξης στις επόμενες εκλογές. Ως εκ τούτου, για 
τη μεσαία τάξη δεν υπάρχει αληθινό εναλλακτικό σχέδιο που 
θα μπορούσε να μας οδηγήσει σε μια ριζικά διαφορετική μορ-
φή από κοινού (ανα)παραγωγής. Για τη μεσαία τάξη υπάρχουν 
μόνο διαφορετικοί τόνοι και κατευθύνσεις ενός και μοναδικού 
σχεδίου: της καπιταλιστικής «από κοινού (ανα)παραγωγής».

Μέσα στα όρια του συστήματος όπου λειτουργεί μεταξύ 
άλλων κοινωνικών παραγόντων η μεσαία τάξη, περιλαμβά-



101Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

νονται, και το σύστημα φροντίζει ιδιαίτερα ώστε να περιλη-
φθούν, συγκρούσεις που γεννιούνται είτε εντός είτε εκτός 
του συστήματος. Παραδείγματα της πρώτης περίπτωσης 
είναι οι κλασικοί εργατικοί αγώνες, που περιορίζονται σε 
γενικές γραμμές στο πλαίσιο γραφειοκρατικών διαδικασιών 
και οργανωμένων συστημάτων αντιπροσώπευσης, ή οι ομά-
δες πίεσης που αποσκοπούν στη μεταρρύθμιση ενός νόμου 
στο πλαίσιο θεσμικών διαδικασιών, ή η ψήφιση αντιπολιτευ-
όμενων κομμάτων για το σχηματισμό νέων κυβερνήσεων, ή 
επίσης εκείνα τα κοινωνικά κινήματα που περιορίζονται σε 
εκδηλώσεις κοινωνικής δύναμης τελετουργικού χαρακτήρα 
(διαδηλώσεις κ.λπ.) για να γίνει ορατή η ταυτότητά τους και 
να πιέσουν για τη θεσμική τους αναγνώριση. Πρέπει εδώ να 
ξεκαθαρίσω ότι δεν αξιολογώ αυτές τις συγκρούσεις. Ως «ερ-
γαζόμενος», «ευσυνείδητος πολίτης», «πατέρας», «σύζυγος», 
«γείτονας» και «φίλος» συμμετέχω αναγκαστικά σε πολλές 
από αυτές. Ωστόσο, είναι επίσης ξεκάθαρο ότι εάν δούμε με-
μονωμένα την ικανότητα μετασχηματισμού που έχουν αυτοί 
οι αγώνες, θα αναγνωρίσουμε ότι έχουν πολύ περιορισμένη 
επίδραση στους μηχανισμούς ελέγχου και πειθαρχίας των 
καπιταλιστικών διαδικασιών. Οι γραφειοκρατικοί ελιγμοί, 
οι νομισματικές και μεταναστευτικές πολιτικές, η κινητικό-
τητα του κεφαλαίου και οι πειθαρχικές αγορές μπορούν να 
παραγκωνίσουν τους εργατικούς αγώνες. Νέα κυβερνητικά 
κόμματα δομούν τις διαφορές τους με τέτοιο τρόπο ώστε να 
είναι συμβατές με το γενικότερο σύστημα των νόμων και των 
προτεραιοτήτων του παγκόσμιου κεφαλαίου. Νέα κοινωνικά 
υποκείμενα μπορούν να αποκτήσουν ορατότητα και να πε-
ράσουν από το περιθώριο στην αναγνώριση, χωρίς να αμφι-
σβητούν τις διαδικασίες που δημιουργούν περιθωριοποίηση 
και ως εκ τούτου μια νέα γενιά περιθωριοποιημένων. Από τη 
στιγμή που απορρίπτουμε την αντίληψη της γραμμικής προ-
όδου, καμία «μεταρρύθμιση» δεν μπορεί να μας εξαπατήσει 
ότι είμαστε στον «σωστό δρόμο». Αντιθέτως, πρέπει να μας 



102 MASSIMO DE ANGELIS

θέτει σε εγρήγορση το γεγονός ότι ακριβώς μια μεταρρύθμι-
ση μπορεί κάλλιστα να συμβάλει, κυριολεκτικά, στην εκ νέου 
ρύθμιση των ίδιων διαδικασιών και δομών της κυριαρχίας.

Ο τραπεζικός και χρηματοπιστωτικός κόσμος έως την κρί-
ση του 2008 μπορεί να χρησιμεύσει ως παράδειγμα για το πώς 
η μεσαία τάξη, δηλαδή μια εργασιακή υποκειμενικότητα που 
λειτουργεί εντός του συστήματος της αξιοποίησης του κεφα-
λαίου, αναδημιουργεί τον εαυτό της και το κοινό πλαίσιο της 
αλληλεπίδρασής της. Δείτε για παράδειγμα τους παίκτες των 
χρηματιστηρίων, οι οποίοι λέγεται ότι έχουν διάρκεια μνήμης 
24 ωρών στον τομέα της δραστηριότητάς τους, και οι οποίοι 
χωρίζονται σύμφωνα με τα λεγόμενά τους σε δύο ομάδες: τις 
αρκούδες και τους ταύρους, δηλαδή σε αυτούς που στοιχη-
ματίζουν στην πτώση των αξιών και σε αυτούς που πιστεύουν 
και στοιχηματίζουν στην άνοδο. Οι στρατηγικές στοιχήματος 
κινούνται σύμφωνα με αυτήν την πίστη τους. Στο μεταξύ, οι 
αμφιταλαντευόμενοι θα ακολουθήσουν μία από τις δύο ομά-
δες, ανάλογα με την τάση που επικρατεί. Τώρα, η αξία των 
μετοχών σε μια δεδομένη στιγμή θα είναι το τελικό αποτέ-
λεσμα της επίδρασης αυτών των δυνάμεων – κερδίζει όποιος 
έχει ποντάρει περισσότερα χρήματα για να ωθήσει την αγο-
ρά στην επιθυμητή κατεύθυνση. Όταν όμως οι αρκούδες ή 
οι ταύροι διαπιστώνουν ότι οι προσδοκίες τους επιβεβαιώ-
νονται από τα γεγονότα, κάποια στιγμή οι αρκούδες θα αρ-
χίσουν να μετατρέπονται σε ταύρους, και θα αγοράσουν τις 
πεσμένες μετοχές σε «τιμή ευκαιρίας», με την προσδοκία ότι 
τώρα θα ξαναρχίσουν να ανεβαίνουν. Είναι άραγε δυνατόν 
το συστημικό τέλος της λειτουργίας της χρηματιστηριακής 
αγοράς να έρθει μετά από μια κατάρρευσή της και να εμ-
φανιστεί με τους δικούς του όρους, δηλαδή χωρίς εξωτερική 
παρέμβαση; Δεν νομίζω. Για τον απλό λόγο ότι μια κρίση θα 
σημαίνει απλώς μια αναδιαμόρφωση των χρεώσεων και των 
πιστώσεων, κι έτσι το παιχνίδι θα μπορεί να συνεχιστεί. Η 
λειτουργία του συστήματος βασίζεται στην προσδοκία ότι οι 



103Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

αρκούδες θα ακολουθήσουν τους ταύρους, και ότι τις περι-
όδους ταχείας ανάπτυξης θα τις ακολουθήσουν υφέσεις και 
απότομες πτώσεις των τιμών. Σε διάφορες ιστορικές περιό-
δους μπορεί να υπάρχουν –για ιστορικούς λόγους– διαφορές 
στον χρόνο εκδήλωσης, την ένταση και τη διάρκεια αυτών 
των φαινομένων. Κάποιες φορές, μπορεί οι κρατικές αρχές να 
χρειαστεί ακόμη και να αναστείλουν τη λειτουργία του χρη-
ματιστηρίου για ένα διάστημα, προκειμένου να περιορίσουν 
τη ζημιά που προκαλεί στο σύστημα η παρουσία τόσο πολ-
λών ταύρων ή αρκούδων, και να εισαγάγουν κάποιες αλλαγές 
για να κατευνάσουν τους επενδυτές. Ωστόσο, το θέμα είναι 
ότι η εσωτερική λειτουργία αυτών των δυνάμεων προκαλεί 
διακυμάνσεις. Και οι υποκειμενικότητες της μεσαίας τάξης, 
που λειτουργούν σε καθημερινή βάση σε αυτές τις συναλλα-
γές, το γνωρίζουν. Γνωρίζουν ότι ανεξάρτητα από το γεγονός 
ότι ενδεχομένως σήμερα μπορεί να χάσουν ή να κερδίσουν, 
αύριο θα είναι άλλη μια μέρα συναλλαγών, εάν όχι για αυτούς 
επειδή πτώχευσαν, τουλάχιστον για όσους διαθέτουν ρευστό 
για να “χτυπήσουν” τις ευκαιρίες. Το σύστημα παράγει κορυ-
φώσεις και πτώσεις σαν να είναι ένας μηχανισμός αναπνοής, 
και συγχρόνως το σύστημα παράγεται από την εργασία των 
χρηματιστών της μεσαίας τάξης που προσδοκούν ότι αυτό θα 
υπάρχει και αύριο. Και όταν μιλάμε για χρηματιστηριακές 
αγορές, όπου τα ομόλογα, τα συμβόλαια μελλοντικής εκπλή-
ρωσης και τα προαιρετικά δικαιώματα αγοράς προεκτείνουν 
στο μέλλον τις προσδοκίες κερδοφορίας (και βασίζουν τις 
τρέχουσες αξίες στην πρόβλεψη της ροής μελλοντικών εσό-
δων), μιλάμε επίσης για την προσδοκία ενός καπιταλιστικού 
μέλλοντος. Η μεσαία τάξη αναπαράγει την εξασφάλιση των 
μέσων διαβίωσής της προσδοκώντας ότι η αυριανή από κοι-
νού παραγωγή θα είναι όπως η σημερινή. Η μεσαία τάξη είναι 
το πολιτικό υποκείμενο του τέλους της Ιστορίας.

Τα πράγματα θα μπορούσαν να είναι κάπως διαφορετικά 
αν κάποιος, εκτός χρηματιστηρίου, αρνιόταν εμφατικά την 



104 MASSIMO DE ANGELIS

αναδιάρθρωση, τον εξορθολογισμό, τις περικοπές, την επι-
βολή της ευελιξίας, τις εκτοπίσεις και τις περιφράξεις με όλες 
τις πλανητικές τους συνέπειες που κρίνονται αναγκαίες για 
τον «εξορθολογισμό της οικονομίας», «την αναζωογόνηση 
της ανάπτυξης» και την αποκατάσταση της «αξιοπιστίας» 
μετά την κατάρρευση του χρηματιστήριου ή τα χρηματοοι-
κονομικά σκαμπανεβάσματα. Και τα πράγματα θα ήταν σί-
γουρα διαφορετικά αν η άρνηση αυτή συνοδευόταν από την 
προσπάθεια κατοχής των μέσων διαβίωσης και συγχρόνως 
την ανασυγκρότηση της κοινωνικής συνεργασίας μέσα από 
νέα κοινά και νέες σχέσεις που δημιουργούν τα κοινά. Τα 
πράγματα θα ήταν πολύ διαφορετικά. Στα γραφεία των χρη-
ματιστών, το πλήθος των διαθέσιμων «ευκαιριών» στις οθό-
νες των υπολογιστών θα άρχιζε να μειώνεται ώρα με την ώρα, 
πριν εξαφανιστούν εντελώς για να πάρει τη θέση τους το μή-
νυμα που στέλνει κάποιος χάκερ και λέει: «ο κόσμος δεν είναι 
πλέον για πούλημα». Ξαφνικά, δεν θα υπήρχε πλέον μεσαία 
τάξη, ούτε στις αίθουσες συναλλαγών ούτε στους δρόμους.

Αυτό που σκιαγραφείται εδώ μπορεί να αναδιατυπωθεί σε 
μια ευρύτερη κοινωνική κλίμακα. Ας θέσουμε ξανά το αρχι-
κό ερώτημα: είναι δυνατόν η συστημική κατάρρευση και το 
τέλος της καπιταλιστικής αγοράς να συμβεί με τους δικούς 
του όρους, δηλαδή χωρίς κάποια εξωτερική παρέμβαση; Για 
να επαναλάβω την προηγούμενη απάντηση, τώρα σε με-
γαλύτερη κλίμακα: Δεν νομίζω. Για τον απλό λόγο ότι όλες 
οι πιθανές συστημικές κρίσεις θα συνεπάγονταν απλώς μια 
αναδιαμόρφωση της ιδιοκτησίας και του ελέγχου των κοινω-
νικών μέσων διαβίωσης και παραγωγής, και το παιχνίδι της 
καπιταλιστικής από κοινού (ανα)παραγωγής θα συνεχιζόταν. 
Η λειτουργία του συστήματος της καπιταλιστικής «από κοι-
νού (ανα)παραγωγής» (το οποίο περιλαμβάνει την αγορά και 
τις κρατικές/πολιτικές διαδικασίες) βασίζεται στην προσδο-
κία ότι οι περίοδοι ταχείας ανάπτυξης ακολουθούνται από 
υφέσεις και απότομες πτώσεις. Σε διάφορες ιστορικές περιό-



105Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

δους μπορεί να υπάρχουν –για ιστορικούς λόγους– διαφορές 
στον χρόνο εκδήλωσης, την ένταση και τη διάρκεια αυτών 
των φαινομένων. Ή ακόμα και μια γεωγραφική σύνδεση με-
ταξύ της ανάπτυξης και της ύφεσης. Ωστόσο, η εσωτερική 
τους λειτουργία παράγει διακυμάνσεις. Οι υποκειμενικότητες 
της μεσαίας τάξης, που λειτουργούν σε καθημερινή βάση σε 
όλη την κλίμακα του καταμερισμού εργασίας και με κάθε τύ-
που συμβάσεις εργασίας, το γνωρίζουν αυτό. Γνωρίζουν ότι 
ανεξάρτητα από το γεγονός ότι ενδεχομένως σήμερα μπορεί 
να χάσουν ή να κερδίσουν, να απολυθούν ή να προσληφθούν, 
αύριο θα είναι μια άλλη μέρα της αγοράς ή μέρα εκλογών ή 
εργάσιμη μέρα. Εάν όχι για αυτούς, τουλάχιστον για όσους 
«συμμετέχουν ενεργά» στην αγορά εργασίας, είναι «ευσυνεί-
δητοι» πολίτες και «χαρούμενοι καταναλωτές». Το σύστημα 
και τα υποσυστήματά του παράγουν κορυφώσεις και πτώσεις 
σαν να είναι ένας μηχανισμός αναπνοής, και συγχρόνως το 
σύστημα παράγεται από την εργασία των υποκειμένων της 
μεσαίας τάξης που προσδοκούν ακριβώς ότι αυτό θα υπάρχει 
και αύριο. Και δεδομένου ότι μιλάμε για τη συνύφανση κρα-
τών, αγορών και τρόπων διαβίωσης, οι προσδοκίες προβάλ-
λονται στον χρονικό ορίζοντα μερικών δεκαετιών ή και αιώ-
νων. Αυτές οι προσδοκίες και η υλική τους βάση –η ικανότητα 
που έχει το κεφάλαιο να συγκροτείται ως κοινωνική δύναμη 
από τα σώματα των αστυνομικών της μεσαίας τάξης και/ή τα 
σώματα των ειδημόνων της μεσαίας τάξης που προτείνουν με-
ταρρυθμίσεις και/ή τα σώματα των εργαζομένων της μεσαίας 
τάξης που «δεν έχουν αρκετό χρόνο για πολιτική» λόγω της 
πιεστικής ανάγκης να φροντίσουν για την αναπαραγωγή της 
επιβίωσης τόσο της δικής τους όσο και της κοινότητάς τους– 
δεν αφήνει περιθώριο για κάποια ελπίδα άλλη πέρα από έναν 
ευσεβή πόθο. Και σε αυτήν την περίπτωση, επίσης, μιλάμε για 
την προσδοκία ενός καπιταλιστικού μέλλοντος. Η μεσαία 
τάξη αναπαράγει την εξασφάλιση των μέσων διαβίωσής της 
προσδοκώντας ότι η αυριανή από κοινού παραγωγή θα εί-



106 MASSIMO DE ANGELIS

ναι όπως η σημερινή, θα εξαρτάται από τους ίδιους «νόμους» 
αλληλεπίδρασης, θα διαμορφώνεται από την κοινή επιδίωξη 
των ίδιων αξιών, της απόκτησης περισσότερων χρημάτων. Γι’ 
αυτόν ακριβώς το λόγο, η μεσαία τάξη προσπαθεί να στέλνει 
τα παιδιά της σε «καλύτερα» σχολεία, και σε «καλύτερα» πα-
νεπιστήμια – και μετράει το «καλύτερο» με βάση τις ανταγω-
νιστικές δυνατότητες που προσφέρουν τα πτυχία τους. Αντι-
λαμβάνονται το μέλλον των παιδιών τους να κυριαρχείται 
από τους ίδιους γενικούς κανόνες του παιχνιδιού που έχουν 
κι αυτοί παίξει. Το επαναλαμβάνουμε: η μεσαία τάξη είναι το 
πολιτικό υποκείμενο του τέλους της Ιστορίας.

Φαίνεται να μην ηχεί καμιά απειλητική μουσική εκεί έξω, 
εκτός από τον τελετουργικό χορό της ανανέωσης κάποιων 
συμβάσεων. Σύντομα θα σωπάσει, είτε λόγω ήττας είτε λόγω 
νίκης – αλλά αυτό θα προκαλέσει απλώς μια ανακατανομή 
των νικητών και των ηττημένων στην κλίμακα του πλανητι-
κού συστήματος.

Η «έκρηξη» της Μεσαίας Τάξης και το έξω

Πρέπει να δούμε και να αναγνωρίσουμε μια σημαντική πολι-
τική αλήθεια, η οποία ιστορικά συσκοτίστηκε στον εκτεταμέ-
νο δημόσιο διάλογο μεταξύ μεταρρύθμισης και επανάστασης 
– μία παραπλανητική πόλωση η οποία με τραγικό τρόπο έχει 
διασχίσει ολόκληρο τον εικοστό αιώνα. Η μεσαία τάξη, ως 
μεσαία τάξη, ή οι αντιπρόσωποί της και οι «πάροχοι υπηρεσι-
ών» της (τα πολιτικά κόμματα μέσα στο σύστημα της αστικής 
δημοκρατίας, οι υπηρεσίες προώθησης προϊόντων μέσα στο 
σύστημα των ανταγωνιστικών επιχειρήσεων, οι υπηρεσίες 
εύρεσης εργασίας μέσα στο σύστημα των ανταγωνιζόμενων 
εργαζομένων) δεν θα είναι ποτέ ικανοί να συμβάλουν στην 
επίτευξη μιας θεμελιώδους αλλαγής του συστήματος που 
προκύπτει από την καθημερινή μας δραστηριότητα εντός του 



107Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

συστήματος. Η επικεντρωμένη στις αξίες της μεσαίας τάξης 
από κοινού παραγωγή –όσο ιστορικά και πολιτισμικά ιδιαίτε-
ρες κι αν είναι αυτές οι αξίες– είναι πάντοτε από κοινού πα-
ραγωγή εντός του συστήματος. Η κοινή μας δραστηριότητα 
ως δραστηριότητα της μεσαίας τάξης, είτε ως καταναλωτές, 
ως εργαζόμενοι ή ως πολίτες, αναπαράγει το σύστημα αξιών 
και την ιεραρχία αξιών που είναι το σημείο αναφοράς της συ-
νεργασίας μας.

Το πρόβλημα που αντιμετωπίζουμε είναι κατά συνέπεια 
αυτό: δεν πρόκειται να υπάρξει ξεκίνημα της Ιστορίας χωρίς 
τη μεσαία τάξη, αλλά ούτε και μαζί με τη μεσαία τάξη (με 
το σύστημα εκείνο που αναπαράγει την εργασιακή υποκειμε-
νικότητα ως μεσαία τάξη). Πρέπει λοιπόν να αναζητήσουμε 
κάτι εκτός, ένα νέο έδαφος απ’ όπου θα διεξάγουμε τον αγώ-
να μας! Και αν η μεσαία τάξη θα πρέπει να αναγκάσει τον 
εαυτό της να πάει πέρα από την ταυτότητά της, εκτός της 
ταυτότητάς της, πώς αλλιώς μπορεί να το κάνει παρά με μια 
έκρηξη; Και πώς αλλιώς θα μπορούσε να πυροδοτηθεί αυτή η 
έκρηξη παρά από την επίδραση αυτού που βρίσκεται ήδη έξω 
από αυτήν την ταυτότητα;

Φυσικά, όταν λέω έκρηξη την εννοώ αποκλειστικά και 
μόνο μεταφορικά – πώς αλλιώς θα ήταν δυνατόν χωρίς να 
υπονομευτεί η προοπτική του ξεκινήματος της Ιστορίας; Και 
αυτό για δυο λόγους. Πρώτον, η αντίληψή μας για τη μεσαία 
τάξη –η οποία, επαναλαμβάνω, περιλαμβάνει διάφορα στρώ-
ματα μέσα σε μια ιεραρχική κλίμακα μισθών– αφορά την επι-
κρατούσα ζωή στον παγκόσμιο Βορρά καθώς και τα ολοένα 
αυξανόμενα βαλάντια του παγκόσμιου Νότου τα οποία λα-
τρεύουν οι παγκόσμιοι επενδύτες ως ποιοτικό σημείο αναφο-
ράς του ανθρώπινου πολιτισμού.20 Το να επιζητά επομένως 
κανείς τη φυσική εξαφάνιση της μεσαίας τάξης δεν μπορεί 
να συμφωνεί με το εγχείρημα του ξεκινήματος της Ιστορίας. 
Δεύτερον, οι πραγματικές, αδιάκριτες ή στοχευμένες εκρήξεις 
των πραγματικών φορέων της μεσαίας τάξης ενδέχεται να 



108 MASSIMO DE ANGELIS

συναντήσουν την κοινωνική, πολιτική ή θρησκευτική κατα-
δίκη ή δικαιολόγηση, αλλά αποτελούν καθαρή ανοησία από 
στρατηγική άποψη για το ξεκίνημα νέων μορφών από κοινού 
(ανα)παραγωγής πέραν του κεφαλαίου. Η φυσική έκρηξη της 
μεσαίας τάξης και η μιντιακή αναπαράστασή της προκαλεί 
φόβο, και ο φόβος δημιουργεί φυλακές για τους πολλούς και 
όχι για τους λίγους. Δημιουργεί επομένως τη δυνατότητα να 
διοχετευτεί αυτός ο φόβος της «ασφάλειας» ώστε να θρέψει 
το φόβο τού να υπολείπεσαι στην ανταγωνιστική κούρσα, 
και να οδηγήσει στο ξεκαθάρισμα όλων των «ταραξιών», ή 
όσων θεωρούνται τέτοιοι κι ας μην έχουν καμιά σχέση με αυ-
τές τις εκρήξεις, να οδηγήσει στην ανέγερση περισσότερων 
περιτειχισμένων κοινοτήτων.

Η Wikipedia, αυτό το σύγχρονο μαντείο των κοινών, ορίζει 
την έκρηξη ως «μια ξαφνική αύξηση της έντασης και απελευθέ-
ρωση ενέργειας με έναν ακραίο τρόπο, που συνήθως παράγει 
υψηλές θερμοκρασίες και έκλυση αερίων. Η έκρηξη δημιουρ-
γεί ωστικό κύμα» (πρόσβαση 6 Φεβρουαρίου 2008). Η έκρηξη 
της μεσαίας τάξης που επιδιώκουμε, ως εκ τούτου, είναι μια 
ξαφνική αύξηση στην ένταση της κοινωνικής συνεργασίας και 
η αντίστοιχη έκλυση παιγνιώδους ενέργειας, με τέτοιο τρόπο 
ώστε να δημιουργήσει ένα κοινωνικό και πολιτισμικό ωστι-
κό κύμα. Αυτό μπορώ να πω ότι είναι, και μάλιστα μιλώντας 
συγκρατημένα, ένα κυριολεκτικό κίνημα. Ας αναρωτηθούμε 
λοιπόν και πάλι: πώς αλλιώς θα μπορούσε να προκληθεί αυτή 
η έκρηξη, παρά από την επίδραση αυτού που βρίσκεται ήδη 
εκτός της; Και τι βρίσκεται εκτός της μεσαίας τάξης;

Υπάρχουν τρία στοιχεία που βρίσκονται εκτός της μεσαί-
ας τάξης, όπως την έχουμε ορίσει. Το πρώτο διαπερνά τα ίδια 
τα υποκείμενα της μεσαίας τάξης, σε ποικίλους βαθμούς, και 
εκφράζεται στις ατομικές επανοικειοποιήσεις του εργασια-
κού χρόνου και των προϊόντων του, πέρα από τον χώρο του 
κεφαλαίου, ή σε μοριακές κοινότητες που αναπαράγουν τα 
κοινά και τα υπερασπίζονται σε εργοστάσια, γραφεία, γειτο-



109Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

νιές, σπίτια, δρόμους ή στον κυβερνοχώρο. Είναι το μέτωπο 
αντιπαράθεσης των αγώνων για τον καθορισμό των αξιών 
που διαπερνά τα σώματα των εργαζόμενων υποκειμένων. Εί-
ναι μια νύξη ότι αυτό που κάνουμε σήμερα από κοινού, και ο 
τρόπος που το κάνουμε, είναι παράλογα. Είναι η καθημερινή 
σύλληψη της πραγματικότητας πέρα από τον φετιχισμό. Είναι 
ο τύπος που είναι υπεύθυνος για την προμήθεια κοτόπουλων 
σε μια αλυσίδα σουπερμάρκετ, και για μια στιγμή σιχαίνεται 
την ιδέα ότι μπορεί να είναι υπεύθυνος για τον φρικτό τρόπο 
που παράγονται τα κοτόπουλα. Ή η γυναίκα που έχει αναλά-
βει δουλειά σε μια αναπτυξιακή ΜΚΟ και σιχαίνεται το γε-
γονός ότι το μεγαλύτερο μέρος του χρόνου της πρέπει να το 
ξοδεύει για να τελειοποιεί σχέδια σύμφωνα με τις απαιτήσεις 
των χορηγών. Ή ο επισφαλής εργαζόμενος ενός τηλεφωνι-
κού κέντρου που σιχαίνεται να επαναλαμβάνει ηλίθιες δια-
φημιστικές ερωτήσεις σε αγενείς και αδιάφορους ανθρώπους 
στην άλλη άκρη της γραμμής.

Εάν αυτά τα εξωτερικά στοιχεία διευθετηθούν σε μία κα-
τάλληλη μορφή, θα μπορούσαν κάλλιστα αργότερα να ενσω-
ματωθούν και να λειτουργήσουν υπέρ του κεφαλαίου συν-
δεδεμένα με την αναπαραγωγή του – παρ’ όλα αυτά, όταν 
εμφανίζονται, είναι μια σπίθα ελπίδας. Τα υποκείμενα της με-
σαίας τάξης, με όλους τους κινδύνους της γενίκευσης, είναι 
διχασμένα υποκείμενα, ένας διχασμός που αποτελεί έκφρα-
ση του διαχωρισμού τους από τα κοινά. Αντιμετωπίζουν τις 
σχέσεις τους που δημιουργούν τα κοινά, την κοινωνική από 
κοινού παραγωγή τους, ως μια αλλότρια δύναμη που βρί-
σκεται έξω από αυτούς, όπως το χρήμα ή η «οικονομία», και 
ως εκ τούτου αντιμετωπίζουν ο ένας τον άλλο σε αυτήν την 
κοινωνική συνεργασία ως «άλλο» και «ξένο». Από την άλλη 
πλευρά, αντιμετωπίζουν επίσης ο ένας τον άλλο άμεσα, ως 
συνάδελφο, φίλο, μητέρα και πατέρα, θείο και θεία, φίλο και 
εχθρό, γιο και κόρη, σύντροφο, γείτονα και ούτω καθεξής, 
με ποικίλες ιδιότητες, κοινωνικούς ρόλους και μορφές κοι-



110 MASSIMO DE ANGELIS

νωνικής επαφής. Με αυτόν τον τρόπο, συχνά δημιουργούν 
και αναδημιουργούν κοινότητες αγώνα στις οποίες ανακα-
λύπτουν νέες κοινοτικές διαστάσεις της δύναμής τους μέσα 
στους κοινούς δεσμούς της πάλης.

Υπάρχει κι ένα δεύτερο εξωτερικό στοιχείο στη μεσαία τάξη. 
Είναι η πολιτική υποκειμενικότητα η οποία μπορεί να δημιουρ-
γηθεί ως αποτέλεσμα των μεταβολών στη σύνθεση: ξαφνικά, 
η μεσαία τάξη ανακαλύπτει ότι υπάρχει εντός της ένα διευρυ-
νόμενο τμήμα το οποίο είτε δεν θέλει είτε δεν μπορεί να στη-
ρίξει την επιβίωσή του ως μεσαία τάξη. Στην πρώτη περίπτω-
ση, μιλάμε, για παράδειγμα, για την περίοδο των φοιτητικών 
κινημάτων της δεκαετίας του 1960, όταν οι νέοι της μεσαίας 
τάξης αγωνίζονταν ενάντια στην αυθεντία και τον αυταρχισμό 
των πατεράδων τους, της αστυνομίας, των πανεπιστημιακών 
καθηγητών και των πολιτικών, αρνούμενοι τον τρόπο ζωής 
της τάξης τους μέσα από την επιλογή των μαζικών κινητοποι-
ήσεων και ενός διαφορετικού τρόπου ζωής. Το ξεκίνημα της 
Ιστορίας, ωστόσο, δεν αφορά τον ατομικό τρόπο ζωής. αφο-
ρά την από κοινού παραγωγή της ζωής. Το κεφάλαιο είχε την 
ικανότητα να συλλάβει την παιγνιώδη - σεξουαλική ενέργεια 
που απελευθέρωναν αυτά τα κινήματα και να την κατευθύνει 
σε νέους τρόπους ζωής, καλύπτοντας διάφορες θέσεις δημι-
ουργικής εργασίας με τα παιδιά της μεσαίας τάξης που έπρεπε 
να συνεχίσουν τη ζωή τους μετά την εποχή των διαμαρτυριών. 
Έτσι μπόρεσε να μετατρέψει τον αγώνα για ελευθερία αυτού 
του κινήματος σε ένα συνεκτικό νεοφιλελεύθερο σχέδιο, όπου 
η ατομική επιδίωξη της «ελευθερίας» μπορούσε να υπάρχει 
εντός των κοινών που διαμόρφωναν οι πειθαρχικές αγορές.

Στη δεύτερη περίπτωση, μιλάμε για την προσωρινή εργα-
σία και την επισφάλεια, σε έναν κόσμο όπου τα κοινωνικά 
επιδόματα μειώνονται δραστικά και το ατομικό χρέος εκτο-
ξεύεται. Η απειλή εμφανίζεται στις ειδήσεις: για πρώτη φορά 
στην ιστορία του καπιταλισμού, τα παιδιά των οικογενειών 
της μεσαίας τάξης μπορεί να πρέπει να αντεπεξέλθουν με λι-



111Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

γότερα απ’ ό,τι οι γονείς τους. Το «αμερικανικό όνειρο» –η 
ψευδαίσθηση ότι το «περισσότερο» είναι πάντοτε καλύτερο 
και πιθανό για όλους– φαίνεται να έχει φτάσει σε αδιέξοδο 
(Garfinkle 2006). Η επισφάλεια φαίνεται να είναι η συνθή-
κη της εποχής. Οι επισφαλείς εργαζόμενοι της μεσαίας τάξης 
έχουν συνήθως υψηλή μόρφωση, αποτέλεσμα μιας μαζικής 
διανοητικότητας που έχει προκύψει από γενιές σχολικής εκ-
παίδευσης. Ωστόσο, πολλοί είναι σε χαμηλόμισθες δουλειές 
που δεν έχουν καμιά σχέση με την εκπαίδευσή τους και τις 
προσδοκίες που επένδυσαν σε αυτήν. Είναι τα παιδιά αυ-
τής της επιδείνωσης των κανόνων, που προκαλούν πάντοτε 
οι αλληλεπιδρώσες εντός της αγοράς υποκειμενικότητες. 
Οι προσδοκίες συχνά ματαιώνονται. Τα επισφαλή υποκεί-
μενα συνηθίζουν συχνά να πουλούν ένα μέρος της εργασι-
ακής τους δύναμης για να ζήσουν (ας πούμε, δουλεύοντας 
ως σεκιουριτάδες ή ως υπάλληλοι σε φαστφουντάδικα) και 
να προσφέρουν ένα άλλο μέρος της εργασιακής τους δύνα-
μης ως «δώρο», για να προσθέσουν μια γραμμή «εμπειρίας» 
στο βιογραφικό τους (που να λέει κάτι σαν «δημιουργική» 
απασχόληση). Οι ανάγκες και οι επιθυμίες βρίσκονται εδώ 
υπό έλεγχο, οι μεν εναντίον των δε. Οι ιδιαιτερότητες ενός 
τμήματος της αγοράς εργασίας δημιουργούν, ενισχύουν ή 
απαλύνουν τους κύκλους κατάθλιψης και ευθυμίας στα υπο-
κείμενα. Ως εκ τούτου, οι επισφαλώς εργαζόμενοι βρίσκο-
νται σε μια κατάσταση αβεβαιότητας. η πραγματικότητα και 
το φαντασιακό τους βρίσκονται συγχρόνως εκτός και εντός 
της μεσαίας τάξης.21 Πρόκειται για μια κατάσταση επικίνδυνη 
για το κεφάλαιο, καθώς μπορεί να βρισκόμαστε μπροστά σε 
έναν ενδεχόμενο παράγοντα κοινωνικής ανάφλεξης. Περιττό 
να πούμε ότι αυτή η κατάσταση, η οποία ανταποκρινόταν σε 
ορισμένες τάσεις στην αγορά εργασίας των δυτικών οικονο-
μιών τα τελευταία 30 χρόνια, επιδεινώνεται σήμερα εξαιτίας 
της τρέχουσας οικονομικής κρίσης που προέκυψε ως συνέ-
πεια της χρηματοπιστωτικής κρίσης του 2008.



112 MASSIMO DE ANGELIS

Τέλος, υπάρχει ένα τρίτο στοιχείο εξωτερικό στη μεσαία 
τάξη, ένα στοιχείο που μας υπενθυμίζει την κοινωνική σύν-
θεση της ίδιας της μεσαίας τάξης, και, βεβαίως, της καπιτα-
λιστικής παραγωγής. Όπως έχουμε δει, η κοινωνική σύνθεση 
της μεσαίας τάξης βασίζεται σε μια καθορισμένη κοινωνική 
παραγωγή «τάξης» και «βελτίωσης». Και τα δύο προϋπο-
θέτουν την κατασκευή του «άλλου»: ο άλλος ως ξένος ή ο 
άλλος ως φτωχός, ο άμισθος, ο μισθωτός στον πάτο της ιε-
ραρχίας (αυτός ή αυτή που δεν μπορεί να έχει πρόσβαση στα 
«δικά μας» δικαιώματα, αλλά μπορεί να εξαναγκαστεί να 
μεταναστεύσει εξαιτίας του γεγονότος ότι το «δικό μας» κε-
φάλαιο έχει το δικαίωμα να μετακινείται επιδιώκοντας την 
αξιοποίησή του. αυτός ή αυτή που μπορεί να καθαρίζει τις 
τουαλέτες των γραφείων «μας» και του μετρό «μας», αλλά 
δεν μπορεί να μιλήσει στον κόσμο για τις συνθήκες εργασίας 
και την αμοιβή της εξαιτίας του φόβου της κράτησης. αυτός 
ή αυτή που δεν μπορεί να ακολουθήσει το ρυθμό των υπαρ-
ξιακών του αναγκών και επιθυμών, αλλά πρέπει να υπομένει 
το ρυθμό της πανταχού παρούσας και αέναης καπιταλιστικής 
αναδιάρθρωσης. αυτός ή αυτή που μπορεί να φροντίζει τα 
παιδιά μας έτσι ώστε εμείς να μπορούμε να επικεντρωθού-
με στην ένταση που απαιτείται από τη μισθωτή απασχόληση, 
αλλά τα δικά τους παιδιά τα φροντίζουν πίσω στις πατρίδες 
τους οι αδερφές και οι γιαγιάδες τους ενταγμένες στην εντα-
τικοποίηση της άμισθης αναπαραγωγικής εργασίας).22

Η παρουσία αυτού του εξωτερικού στοιχείου και των 
αγώνων του φέρνει πραγματικά αντιμέτωπη τη μεσαία τάξη 
με την κοινωνική της σύνθεση, με τα στοιχεία εκείνα που κα-
θορίζουν τον αναλλοίωτο χαρακτήρα της μεσαίας τάξης, ο 
οποίος παραμένει ίδιος παρά τις αλλαγές στην καταναλωτική 
μόδα, στις κυβερνήσεις, στις κωμικές τηλεοπτικές σειρές και 
στις δομές της αγοράς εργασίας. Αυτό που παραμένει ίδιο εί-
ναι ότι η ύπαρξη της μεσαίας τάξης ως μεσαίας τάξης, ακόμη 
και όταν κινητοποιείται και αγωνίζεται, βασίζεται στο καθε-



113Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

στώς των περιτειχισμένων κοινοτήτων, των δελτίων ταυτο-
τήτων, των εθνικών και υπερεθνικών συνοριακών ελέγχων 
– σε μια τάξη πραγμάτων η οποία συμβάλλει στον καθορισμό 
του μέσου κοινωνικού μισθού καθώς και στον προσδιορισμό 
του τρόπου απόκλισης από αυτόν τον μέσο κοινωνικό μισθό 
σε δεδομένα πεδία αναπαραγωγής. Για αυτό η πύλη εισόδου 
και η διαχείρισή της προσφέρουν ένα εργαλείο μέτρησης της 
απόστασης των ατόμων από τη «βελτίωση», μετρούν την 
πρόοδό τους στην ιεραρχική κλίμακα των μισθών, σε όλο το 
μάκρος μιας ζωής και από γενιά σε γενιά. Η πύλη εισόδου 
αστυνομεύεται για να ρυθμίσει την ιεραρχική κλίμακα των 
μισθών, και η κλίμακα των μισθών νομιμοποιεί και παράγει 
την αστυνομευόμενη πύλη: αν εξανεμιστεί αυτό το διττό φαι-
νόμενο, εξανεμίζεται και η ίδια η μεσαία τάξη. Οι σχέσεις που 
επιτρέπουν τα κοινά διασχίζουν τα σύνορα και την ιεραρχία 
των μισθών, εμφανίζονται με μορφές διαφορετικές από τα 
κοινά εκείνα που επιτρέπει το κεφάλαιο και που αναπαρά-
γουν τα σύνορα και την ιεραρχία των μισθών, είναι σχέσεις 
που αμφισβητούν τόσο τα σύνορα όσο και την ιεραρχία των 
μισθών και επιζητούν την εξαφάνισή τους. Αλλά από τη στιγ-
μή που τόσο τα σύνορα όσο και η ιεραρχία των μισθών απο-
τελούν πυλώνες της καπιταλιστικής μορφής τής από κοινού 
παραγωγής, η αμφισβήτησή τους συνεπάγεται τη συγκρότη-
ση νέων μορφών από κοινού παραγωγής.

Κατά συνέπεια, η έκρηξη της μεσαίας τάξης συμπίπτει με 
μια έκλυση παιγνιώδους ενέργειας που επανοικειοποιείται 
πόρους και αναδιατάσσει κοινωνικές σχέσεις. Είναι η εποχή 
της επανάστασης: η διπλή διάσχιση του δικτύου των συνό-
ρων, των εθνικών συνόρων που αστυνομεύονται από τον 
στρατό του κράτους, και των συνόρων της ιεραρχίας των 
μισθών που αστυνομεύονται από τον στρατό της προκατά-
ληψης, της πατριαρχίας και του ρατσισμού. Δεν ξέρω πώς θα 
προκύψει αυτή η έκρηξη. Είναι όμως σαφές ότι, σε περίπτω-
ση που συμβεί, θα είναι μέσω της δημιουργίας ενός στοιχείου 



114 MASSIMO DE ANGELIS

εξωτερικού στο κεφάλαιο το οποίο θα είναι κατά πολύ με-
γαλύτερο από το άθροισμα των τριών εξωτερικών στοιχείων 
στα οποία έχω αναφερθεί. Και αυτό διότι πρόκειται για ένα 
εξωτερικό που συγκροτείται χάρη στη δημιουργία κοινών σε 
όλο το φάσμα αυτών των τριών παραπάνω εξωτερικών. Στην 
περίπτωση αυτή, η έκρηξη της μεσαίας τάξης συμπίπτει με 
μια διαδικασία πολιτικής ανασύνθεσης των υποκειμένων, η 
οποία συνδέει τα μέτωπα των αγώνων ενάντια στο κεφάλαιο 
που διαπερνούν όλο το φάσμα της ιεραρχίας των μισθών κα-
θώς και τα εθνικά σύνορα, διαδικασία η οποία έχει ως αποτέ-
λεσμα νέες μορφές παραγωγής αξιών. Σίγουρα είναι μια δύ-
σκολη οργανωτική δουλειά το να αναζητούμε κοινά μεταξύ 
αυτών των υποκειμένων, αλλά δεν υπάρχει άλλος τρόπος αν 
θέλουμε να δημιουργήσουμε τις συνθήκες για την έκρηξη της 
μεσαίας τάξης και τη δημιουργία του πεδίου για τη συγκρό-
τηση νέων κοινωνικών σχέσεων από κοινού (ανα)παραγωγής 
πέραν αυτής του κεφαλαίου. Όταν οι αγώνες μας βρίσκονται 
σε όλη την κλίμακα της ιεραρχίας των μισθών και διασχίζουν 
τα εθνικά σύνορα, θέτουμε σε αμφισβήτηση τους υπάρχοντες 
τρόπους πρόσβασης στον κοινωνικό πλούτο που δημιουρ-
γείται από κοινού στο παγκόσμιο εργοστάσιο. Και όταν το 
κάνουμε αυτό, δεν μπορούμε να αποφύγουμε το μετασχημα-
τισμό του εαυτού μας. Πρόκειται όμως για έναν διαφορετικό 
μετασχηματισμό από αυτόν που προδιαγράφεται στα εγχειρί-
δια επιβίωσης της πολυάσχολης μεσαίας τάξης των πόλεων, 
τα οποία περιστρέφονται γύρω από το «εγώ, εγώ, εγώ». Είναι 
μια διαδικασία μετασχηματισμού που συνδέεται με την από 
κοινού (ανα)παραγωγή, και αφορά τόσο τα υποκείμενα που 
εμπλέκονται σε αυτήν την συν-παραγωγή όσο και τις σχέσεις 
τους. Ο άλλος δεν είναι πλέον ξένος αλλά συν-παραγωγός 
της ζωής στα κοινά. Η έκρηξη της μεσαίας τάξης φαίνεται 
να είναι η μόνη αληθινή μας ελπίδα για να σωθούμε από την 
αποξένωση, τη φτώχεια και την οικολογική καταστροφή.



115Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

ΣΗΜΕΙΩΣΕΙΣ

1. Ο Φράνσις Φουκουγιάμα ήταν αυτός που πρώτος υποστήριξε τη θέση 
ότι η φιλελεύθερη δημοκρατία σηματοδοτεί το «τέλος της ιδεολογικής 
εξέλιξης του ανθρώπινου είδους» και «την οριστική μορφή της ανθρώ-
πινης διακυβέρνησης» (Fukuyama 1992: xi). Προφανώς, στον βαθμό 
που η φιλελεύθερη δημοκρατία είναι μια πολιτική θεσμική μορφή των 
καπιταλιστικών αγορών, το τέλος της Ιστορίας είναι η σύγχρονη ιδε-
ολογική έκφραση της καπιταλιστικής ιδεολογίας. Έχει ενδιαφέρον να 
σημειωθεί η αντίφαση αυτής της δήλωσης: είναι η ιδεολογική πεποίθη-
ση ότι το τέλος της Ιστορίας συμπίπτει με το «τέλος των ιδεολογιών».

2. Ο νομιναλισμός, όπως αναφέρει ο Παναγιώτης Σωτήρης («Η πρό-
κληση του νομιναλισμού και ο Λουί Αλτουσέρ», Θέσεις 86, Ιανουάριος-
Μάρτιος 2004), «προκύπτει ως ρεύμα μέσα στη συζήτηση για τη σχέση 
γλώσσας, πραγματικότητας και εννοιών που σφραγίζει τη μεσαιωνική 
φιλοσοφία: Από τη μια, οι σχολαστικοί φιλόσοφοι θα υποστηρίξουν, 
ακολουθώντας ουσιαστικά τον πλατωνικό ρεαλισμό ως προς την πραγ-
ματική εξωτερική ύπαρξη των ιδεών, ότι οι καθολικές έννοιες, τα καθό-
λου, όχι μόνο υπάρχουν, αλλά και ότι στην πραγματικότητα τα μεμο-
νωμένα πράγματα ή όντα είναι απλώς εξατομικεύσεις των καθολικών 
εννοιών. Αντίθετα, οι νομιναλιστές […] θα υποστηρίξουν ότι υπάρχουν 
μόνο τα μεμονωμένα πράγματα ή οντότητες, υπάρχουν μόνο ενικές ου-
σίες και τα καθόλου αποτελούν λίγο πολύ κατασκευάσματα του νου 
μας, βολικές κατηγοριοποιήσεις που εμείς δημιουργούμε». Αντίστοιχα, 
στο έργο του Φουκώ, «η ίδια η έννοια της εξουσίας δεν είναι παρά ένα 
συμβατικό όνομα για μια πληθώρα εν τέλει διακριτών φαινομένων: 
“Πρέπει το δίχως άλλο να είμαστε νομιναλιστές: η εξουσία δεν είναι 
θεσμός, ούτε δομή, δεν είναι μια συγκεκριμένη δύναμη που κατέχουν 
μερικοί: είναι το όνομα που δίνουμε σε μια πολυσύνθετη κατάσταση σε 
μια δοσμένη κοινωνία” (Μ. Φουκώ, Ιστορία της σεξουαλικότητας, τόμ. 
1, Η δίψα της γνώσης, Αθήνα: Ράππας, 1982: 116-117)». Στον βαθμό 
που η εξουσία, ως καθολική έννοια, δεν είναι μεταφυσική οντότητα 
αλλά κατασκευή, οι μορφές εξουσίας δεν μπορούν να εξηγηθούν αιτια-
κά. Έτσι, ο Φουκώ υποστηρίζει «ότι δεν μπορεί να υπάρχει οποιοδήποτε 
ενοποιητικό θεωρητικό σχήμα για τις πολιτικές πρακτικές» και οδηγεί-
ται στην «άρνηση οποιασδήποτε προσπάθειας θεωρητικής εξήγησης του 
εξουσιαστικού φαινομένου και επί της ουσίας [στην] αναίρεση όλου του 
θεωρητικού κεκτημένου που είχε η μαρξιστική κατάδειξη της αιτιακής 
προτεραιότητας της εκμετάλλευσης πάνω στην καταπίεση». Κατάληξη 



116 MASSIMO DE ANGELIS

του φουκωικού νομιναλισμού αποτελεί η «άρνηση της δυνατότητας να 
υπάρχει μια συγκροτημένη και συνεκτική συνολική πολιτική αντίθεση 
στους μηχανισμούς της εξουσίας». (Σ.τ.μ.)

3. Για μια ευρύτερη πραγμάτευση του ζητήματος της αξίας και της κε-
ντρικής θέσης της στα επαναστατικά εγχειρήματα, βλ. Graeber (2001), 
ειδικά το κεφάλαιο 3 στο οποίο ο συγγραφέας εξετάζει την αξία ως 
«τη σημασία που δίνεται στη διαδικασία της πράξης». Μια εκδοχή του 
επιχειρήματος αυτού του κεφαλαίου βρίσκεται στο Graeber (2005). Ο 
McMurthy (1998) συμβάλλει σημαντικά στην αποδόμηση της αγοράς 
και στις συναφείς συζητήσεις περί «ηθικού συστήματος» που συνεπά-
γεται έναν «πόλεμο αξίας». Στο De Angelis (2007a), ειδικά στα κεφά-
λαια 2-4, 12 και 13, στηρίζομαι σε αυτές και άλλες συνεισφορές για να 
αναδιατυπώσω τη θεωρητική σύλληψη του Μαρξ για την αξία με όρους 
αγώνων για τον καθορισμό των αξιών.

4. Ο Peter Linebaugh (2008) εξετάζει πώς η Magna Carta, που εκδόθηκε 
το 1215 και εμφανίστηκε ως μία συνθήκη μεταξύ αντιμαχόμενων δυνά-
μεων που βρίσκονταν σε εμφύλιο πόλεμο, επεδίωξε, μεταξύ άλλων, να 
σταματήσει τη σύγκρουση μεταξύ κοινών και ατομικής ιδιοκτησίας.

5. Βλ. την πραγμάτευση στο De Angelis (2003).

6. Για μία ανάλυση της σχέσης μεταξύ περιφράξεων, πολέμου και νεο-
φιλελεύθερης παγκοσμιοποίησης, βλ. για παράδειγμα Federici (2002). 
Για μία επισκόπηση διαφορετικών μορφών περιφράξεων, βλ. De Angelis 
(2007a: 142-148). Η λεγόμενη «τραγωδία των κοινών» είναι η οικονομι-
κή οπτική του κόσμου, η οποία δεν ασχολείται με τα κοινά αλλά με την 
προώθηση των περιφράξεων των κοινών. Η πρόσφατη εκδοχή του επι-
χειρήματος της «τραγωδίας των κοινών» προβλήθηκε από τον Garret 
Hardin (1968) στο περιοδικό Science. [Βλ. και στον παρόντα τόμο, σελ. 
42.] Υπάρχει όμως ένα σημαντικό πρόβλημα με τη διατύπωση του Χάρ-
ντιν. Ξεχνά ότι δεν υπάρχουν κοινά χωρίς κοινότητα, εντός της οποίας 
οι τρόποι πρόσβασης στους κοινούς πόρους αποτελούν αντικείμενο 
διαπραγμάτευσης. Γεγονός που επίσης σημαίνει ότι δεν υπάρχει περί-
φραξη των κοινών χωρίς συγχρόνως να καταστρέφονται και να κατα-
κερματίζονται οι κοινότητες. Ωστόσο, το επιχείρημα της «τραγωδίας 
των κοινών» δεν είναι απλώς «λάθος». Το πρόβλημα ξεκινά από το 
γεγονός ότι στα υποκείμενα της «τραγωδίας των κοινών» διανέμονται 
ρόλοι με βάση μια λογική και έναν τρόπο υπολογισμού που προσιδιά-
ζουν αποκλειστικά στο χαρακτηριστικό υποκείμενο του κεφαλαίου: τον 
homo economicus. Έτσι, μόνο αν διεκδικήσουμε διαφορετικούς τρόπους 



117Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

υπολογισμού, διαφορετικού είδους σχέσεις από κοινού (ανα)παραγω-
γής, μπορούμε να αποκαλύψουμε τον «απολογητικό χαρακτήρα» και 
τη «χυδαιότητα» αυτού του επιχειρήματος. Χωρίς να θέλουμε να εξιδα-
νικεύσουμε αυτές τις σχέσεις, υπάρχουν πολλά παραδείγματα «βιώσι-
μων - αειφόρων» παραδοσιακών κοινών, όπου οι κοινοτικές αποφάσεις 
καθορίζουν τι είναι «βιώσιμο». Ο Princen (2005: 23), για παράδειγμα, 
αναφέρει πώς, χάρη σε συλλογικές αποφάσεις, τα τελευταία 500 χρόνια 
ελβετοί αγρότες έχουν αποφύγει την υπερβόσκηση, ή πώς οι ψαράδες 
στα νησιά Λοφότεν στο βόρειο άκρο της Νορβηγίας καταφέρνουν να 
διατηρούν τα αλιευτικά τους αποθέματα χάρη στην απόφασή τους να 
χρησιμοποιούν «μη αποδοτική» διαχείριση και «μη αποδοτικές» τεχνο-
λογίες.

7. H αντίληψη ότι η ταξική πάλη αποτελεί θεμέλιο της δυναμικής του 
κεφαλαίου προέρχεται από τον πρώιμο ιταλικό εργατισμό, και εξακο-
λουθεί να είναι μια από τις βασικές ιδέες που επιτρέπουν μια μη δογ-
ματική ερμηνεία των μαρξικών κατηγοριών. Βλ. για παράδειγμα Tronti 
(1971), Cleaver (1979), De Angelis (2007).

8. Στο De Angelis (2005) υιοθετώ το επιχείρημα του Χόλογουεϊ και ισχυ-
ρίζομαι πως το «όχι» πάντα συνεπάγεται ένα «ναι», και το τελευταίο 
αποτελεί το έδαφος για την κοινωνική οργανωτική δουλειά η οποία εί-
ναι απαραίτητη σε μια διαδικασία συγκρότησης πέραν του κεφαλαίου.

9. Κλασικό παράδειγμα αυτής της στρατηγικής αφομοίωσης είναι η αντι-
παράθεση μεταξύ διαφορετικών μοντέλων οικονομικής διαχείρισης και η 
ιστορική τους εξέλιξη, η μετατροπή τους σε νέα ορθοδοξία σε μια στιγμή 
αδιεξόδου της καπιταλιστικής σχέσης παραγωγής εξαιτίας της εξάπλω-
σης των αγώνων. Έτσι, ο μεταπολεμικός κεϊνσιανισμός (που υποστηρίζει 
τη δραστική κρατική παρέμβαση για την προώθηση της «πλήρους απα-
σχόλησης», το κράτος πρόνοιας και την αρχή της αύξησης του κοινωνι-
κού μισθού συνδέοντάς τον με την παραγωγικότητα) αντιπαρατίθεται 
στον νεοφιλελευθερισμό (που απαιτεί λιτότητα, καταπολέμηση του πλη-
θωρισμού και της αύξησης των μισθών, μείωση της φορολόγησης των 
επιχειρήσεων και μια ιδεολογική καταπολέμηση του «κρατισμού»). Για 
μια επισκόπηση αυτών, βλ. De Angelis (2000a). Διάφορες μελέτες επίσης 
μας επιτρέπουν να εξηγήσουμε τη διαμόρφωση της ιεραρχίας των μι-
σθών (Federici 2004), τη συνύπαρξη των στρατηγικών σχετικής και από-
λυτης υπεραξίας και τη συμπληρωματικότητα των «υψηλών» και «χα-
μηλών» σημείων της καπιταλιστικής παραγωγής (Federici και Caffentzis 
2007, Tomba 2007), τη συνύπαρξη των διαδικασιών περίφραξης και των 



118 MASSIMO DE ANGELIS

πειθαρχικών αγορών σε διάφορα επίπεδα της καπιταλιστικής ανάπτυ-
ξης (De Angelis 2007a). Ο Moulier Boutang (1998) επιχειρεί μία ευρεία 
ιστορική επισκόπηση του καπιταλιστικού συστήματος, και ισχυρίζεται 
ότι οι μορφές εργασίας που πραγματοποιούνταν από σκλάβους έχουν 
πάντα παίξει έναν θεμελιώδη ρόλο στην καπιταλιστική συσσώρευση, σε 
οποιοδήποτε στάδιο της ιστορικής ανάπτυξης.

10. «Το άνοιγμα νέων αγορών, ξένων ή εγχώριων, και η οργανωτική 
ανάπτυξη από το εργαστήριο και το εργοστάσιο μέχρι επιχειρήσεις 
όπως η Αμερικανική Χαλυβουργία αποτελούν εκφάνσεις της ίδιας δια-
δικασίας παραγωγικής μεταλλαγής… η οποία αναδομεί αδιάκοπα την 
οικονομική δομή από τα μέσα, καταστρέφει αδιάκοπα την παλιά δομή 
και δημιουργεί αδιάκοπα μια νέα. Αυτή η διαδικασία Δημιουργικής Κα-
ταστροφής είναι ουσιώδης για τον καπιταλισμό. Σε αυτήν συνίσταται ο 
καπιταλισμός και σε αυτές τις συνθήκες οφείλει να ζήσει κάθε καπιτα-
λιστική επιχείρηση» (Shumpeter 1975: 82).

11. Προειδοποίηση: Εάν διαβάσετε αυτό το τμήμα του κειμένου και νο-
μίσετε ότι μιλάω για εσάς, μάλλον έχετε δίκιο. Ανήκετε πιθανώς στη 
μεσαία τάξη. Όμως τα καλά νέα είναι ότι την ίδια στιγμή ενδέχεται και 
να μην ανήκετε κιόλας. Είναι αυτή η γραμμή των αγώνων για τον καθο-
ρισμό των αξιών που διαπερνά τόσο εσάς όσο κι εμένα.

12. Αυτός ο ορισμός χρειάζεται δύο αποσαφηνίσεις: Πρώτον, το κεφά-
λαιο δεν εξαντλείται στον «θεμελιώδη ρόλο» του. Όπως ισχυρίζομαι στο 
De Angelis (2007a), πρέπει να κατανοήσουμε το κεφάλαιο ως μία σχέση 
αγώνα, εξ ου και η παραγωγή αξίας για το κεφάλαιο είναι αποτέλεσμα 
της σύγκρουσης μεταξύ διαφορετικών πρακτικών αξιοποίησης. Δεύτε-
ρον, αυτό σημαίνει ότι η σημαντική πτυχή της «κοινωνίας του ελέγχου» 
που τονίζεται από μεταεργατιστές συγγραφείς (Hardt και Negri 2000), 
οι οποίοι ακολουθούν τους μεταστρουκτουραλιστές (Deleuze 1990), εί-
ναι το γεγονός ότι οι πειθαρχικοί μηχανισμοί διεισδύουν στο κοινωνικό 
πεδίο μέσω της αγοράς, και δεν περιορίζονται μόνο εντός συγκεκριμέ-
νων αρχιτεκτονικών χώρων (το εργοστάσιο, τη φυλακή κ.λπ.). Εφόσον 
όμως οι πειθαρχικοί μηχανισμοί ορίζουν την παραγωγή των καπιταλι-
στικών αξιών, αυτό συνεπάγεται ότι, σε αντίθεση με τους ισχυρισμούς 
των ίδιων συγγραφέων, το κεφάλαιο ως κοινωνική δύναμη εξακολουθεί 
να έχει θεμελιώδη ρόλο στην οργάνωση της κοινωνικής παραγωγής.

13. Για παράδειγμα, στο Λονδίνο ο μισθός διαβίωσης ορίζεται από τον 
δήμαρχο, και χρησιμοποιείται ως εργαλείο στις καμπάνιες που διεξά-
γουν τα συνδικάτα των χαμηλόμισθων εργαζομένων. Ο υπολογισμός 



119Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

του βασίζεται στην υπόθεση ότι οι εργαζόμενοι έχουν πλήρη πρόσβα-
ση σε όλα τα δικαιώματα που έχουν και οι πολίτες. Δυστυχώς, πολλοί 
χαμηλόμισθοι εργαζόμενοι είναι παράνομοι μετανάστες που δεν έχουν 
τέτοια δικαιώματα. Υπολογιζόμενος με αυτόν τον τρόπο, ο μισθός δια-
βίωσης κρατάει τις μισθολογικές απαιτήσεις ενός μεγάλου μέρους των 
χαμηλόμισθων εργαζομένων σε ένα επίπεδο κάτω από αυτό που είναι 
απαραίτητο για τη «ζωή» στο Λονδίνο (βλ. Greater London Authority 
2007).

14. Για μια εξέταση του πώς η τρέχουσα αγορά πτυχίων φθάνει σε κο-
ρεσμό και ως εκ τούτου ασκεί πιέσεις στους μισθούς των αποφοίτων, 
βλ. Taylor (2006).

15. Πρέπει να είμαστε προσεκτικοί για να αποφύγουμε την απλή γραμ-
μική αντιστοιχία μεταξύ της εθνικής επικράτειας του έθνους-κράτους 
και του πεδίου άσκησης της κυριαρχίας του. Για παράδειγμα, ο Rigo 
(2007) καταδεικνύει ότι η Ευρώπη των μεταναστευτικών ροών αποτε-
λεί έναν παγκόσμιο πολιτικό χώρο καθώς οι συμφωνίες για τις απε-
λάσεις μεταξύ των κρατών της Ευρωπαϊκής Ένωσης και των αποκα-
λούμενων «ασφαλών τρίτων χωρών» συμπληρώνονται με συμφωνίες 
μεταξύ αυτών και μη ευρωπαϊκών κρατών. Όταν εξετάζουμε λοιπόν τα 
σύγχρονα σύνορα, είναι σημαντικό να έχουμε στο νου μας αυτές τις 
ρυθμίσεις και τις «ροές των απελάσεων». Εδώ πάντως, για να εξυπηρε-
τήσουμε τους σκοπούς του κειμένου, χρησιμοποιούμε τη μεταφορά της 
περιτειχισμένης κοινότητας είτε έχουμε να κάνουμε με μεταμοντέρνες 
«έξυπνες περιφράξεις» είτε με ογκώδεις τοίχους, χαρακτηριστικούς του 
Ψυχρού Πολέμου.

16. Για να διεκδικήσουμε αυτήν την αυτονομία των μεταναστευτικών 
υποκειμένων, θα πρέπει να απομακρυνθούμε από τη συζήτηση που εξε-
τάζει τους μετανάστες απλώς ως θύματα, και να τονίσουμε ότι οι απο-
φάσεις για μετανάστευση μπορεί να περιλαμβάνουν τόσο την αναζή-
τηση της ελευθερίας και της χειραφέτησης από τις αφόρητες συνθήκες 
που υπάρχουν σε συγκεκριμένους τόπους, όσο επίσης και λόγους ύπαρ-
ξης ή «τετριμμένους» που έχουν τις ρίζες τους στην καθημερινή ζωή. Για 
μια εξέταση του ζητήματος, βλ. Mezzadra και Neilson (2003).

17. Η ιδέα ότι η μεσαία τάξη «ταλαντεύεται» μεταξύ διαφορετικών θέ-
σεων έχει μακρά ιστορία και έχει τονιστεί με διαφορετικούς τρόπους 
από την εποχή που οι πρώτοι μαρξιστές και σοσιαλιστές στοχαστές συ-
ζητούσαν τα πλεονεκτήματα και τα ελαττώματα της «μεταρρύθμισης» 
σε σύγκριση με την «επανάσταση». Στους Μαρξ και Ένγκελς, ο όρος 



120 MASSIMO DE ANGELIS

έλαβε διαφορετικά νοήματα: άλλοτε παραπέμπει στην μπουρζουαζία, 
άλλοτε στα μεσαία στρώματα που ζουν από την πρόσοδο (και όχι από 
μισθούς) και βρίσκονται μεταξύ των εργατών από τη μια πλευρά και 
των καπιταλιστών και των γαιοκτημόνων από την άλλη, άλλοτε στους 
μισθωτούς υπαλλήλους του κεφαλαίου που αντικαθιστούν τους καπι-
ταλιστές στα διευθυντικά και εποπτικά τους καθήκοντα. Στις αρχές του 
20ού αιώνα, η κλασική θέση ότι η μεσαία τάξη είναι ένα απομεινάρι του 
παλαιού φεουδαρχικού τρόπου παραγωγής (όπως την θεωρεί ο Γκιόργκι 
Λούκατς) άρχισε να υποχωρεί. Έτσι, είτε όταν η μεσαία τάξη θεωρείτο 
ότι ήταν μια νέα μεσαία τάξη που δημιουργήθηκε από την επιθυμία των 
καπιταλιστών να «αναθέσουν» τη δική τους δουλειά της διεύθυνσης και 
ότι βρισκόταν υπό τον διαρκή κίνδυνο προλεταριοποίησης (όπως στον 
Κάουτσκι), είτε όταν θεωρείτο ότι ήταν αποτέλεσμα της ανάγκης να δη-
μιουργηθούν αγορές για την αυξημένη καπιταλιστική παραγωγή (όπως 
στον Μπέρνσταϊν), η θέση της μεσαίας τάξης στο «μέσον» της κοινω-
νίας αποτέλεσε τον λόγο για να αποκτήσει μια ξεχωριστή στρατηγική 
δυναμική στα επαναστατικά ή ρεφορμιστικά όνειρα μιας ολόκληρης 
γενιάς σοσιαλιστών. Ο Μπέρνσταϊν, για παράδειγμα, είδε το ενδεχόμε-
νο μιας σύμπτωσης «συμφερόντων», που θα επιτυγχανόταν χάρη στη 
διπλή διαδικασία προλεταριοποίησης τμημάτων της νέας μεσαίας τάξης 
και μικροαστικοποίησης της εργατικής τάξης. Η παράλληλη εξέλιξη αυ-
τών των διαδικασιών, μαζί με την «επιμειξία» των δύο τάξεων, άνοιξαν 
τον ρεφορμιστικό δρόμο προς τον σοσιαλισμό. Για μια κριτική σύνοψη 
αυτών των πρώιμων συζητήσεων, βλ. Carter (1985).

18. Είναι προφανές ότι η «τάξη» γενικά «δεν έχει ποτέ μόνο μία γνώμη» 
(Ehrenreich 1989: 11). Η Μπάρμπαρα Έρενραϊχ αναφέρεται στο 20% 
των Αμερικανών τους οποίους κατατάσσει στην επαγγελματική μεσαία 
τάξη (από δασκάλους και δικηγόρους, μέχρι ακαδημαϊκούς, νοσηλευ-
τές, γιατρούς και μεσαία διοικητικά στελέχη): «Το μόνο τους ‘κεφάλαιο’ 
είναι οι γνώσεις και οι δεξιότητές τους, ή τουλάχιστον τα διαπιστευ-
τήριά τους ότι έχουν γνώσεις και δεξιότητες. Και σε αντίθεση με το 
πραγματικό κεφάλαιο, αυτές δεν μπορεί να γίνουν αποθέματα για τις 
δύσκολες στιγμές, ούτε να διατηρηθούν πέρα από τη ζωή ενός ατόμου, 
ούτε φυσικά να κληροδοτηθούν. Το ‘κεφάλαιο’ που ανήκει στη Μεσαία 
Τάξη είναι πολύ πιο εφήμερο από τον πλούτο, και πρέπει τα άτομα να 
το ανανεώνουν με διαρκείς προσπάθειες και αφοσίωση. Σε αυτήν την 
τάξη, κανείς δεν μπορεί να ξεφύγει από τις επιταγές της αυτοπειθαρχίας 
ή του αυτοελέγχου στην εργασία. είναι σαν μια ασθένεια που προσβάλ-
λει κάθε γενιά, τους νέους όπως είχε γίνει και με τους γονείς τους. Εάν 



121Η ΠΑΡΑΓΩΓΗ ΤΩΝ ΚΟΙΝΩΝ ΚΑΙ Η «ΕΚΡΗΞΗ» ΤΗΣ ΜΕΣΑΙΑΣ ΤΑΞΗΣ

αυτή η τάξη είναι ελίτ, τότε είναι μια ανασφαλής και βαθιά αγχωμένη 
ελίτ. Φοβάται, όπως κάθε τάξη που βρίσκεται σε επίπεδο χαμηλότερο 
από τον εξασφαλισμένο πλούτο, τις κακοτυχίες που μπορεί να οδηγή-
σουν κοινωνικά προς τα κάτω. Αλλά η Μεσαία Τάξη ανησυχεί και για 
κάτι ακόμη: φοβάται την εσωτερική αδυναμία, μη γίνει μαλθακή, μήπως 
δεν έχει κουράγιο να πασχίζει, μήπως χάσει την πειθαρχία και τη θέλη-
σή της. Ακόμη και η ευμάρεια, που συχνά είναι ο στόχος όλης αυτής της 
προσπάθειας, γίνεται απειλή, γιατί μπορεί να φέρει τον ηδονισμό και 
την παράδοση στις απολαύσεις. Η Μεσαία Τάξη, είτε στρέφει το βλέμμα 
χαμηλά, προς την απώλεια, είτε το στρέφει ψηλά, προς το περισσότε-
ρο, έχει πάντοτε το φόβο της πτώσης». Τα παραπάνω θα μπορούσαν 
να θεωρηθούν οι ψυχολογικές αιτίες για το γεγονός ότι η μεσαία τάξη 
είναι άλλοτε το κόμμα της «τάξης» και άλλοτε της «προόδου» μέσα 
στην ιεραρχική κλίμακα των μισθών, και σε συγκεκριμένες στιγμές τα-
λαντεύεται προς τη μια ή την άλλη πλευρά του πολιτικού φάσματος: 
«Έτσι δεν υπάρχει, εντέλει, αντικειμενική απάντηση στο ερώτημα εάν η 
Μεσαία Τάξη αποτελεί ελίτ, ή κάτι που δεν έχει τόσο υψηλή θέση – μια 
προέκταση, ίσως, της εργατικής τάξης. Και ως εκ τούτου δεν υπάρχει 
εύκολη απάντηση στο πολύ πιο δύσκολο ερώτημα εάν “εκ φύσεως” κλί-
νει προς τα αριστερά ή προς τα δεξιά. Είναι η Μεσαία Τάξη, εκ φύσεως, 
γενναιόδωρη ή εγωιστική; Είναι κακομαθημένη ή αδικημένη; Τάσσεται 
υπέρ της ισότητας ή υπερασπίζεται τα προνόμιά της; Εδώ δεν χρειά-
ζονται απλώς κάποιες πιθανές απαντήσεις, αλλά επιλογές που πρέπει 
να γίνουν» (Ehrenreich 1989: 15). Αυτές όμως οι επιλογές εξαρτώνται 
από τη συγκεκριμένη φάση της συσσώρευσης του κεφαλαίου, από τη 
συγκεκριμένη παγκόσμια πολιτική οικονομία εντός της οποίας, ανε-
ξάρτητα από την αριστερή ή δεξιά κλίση, η μεσαία τάξη προσπαθεί να 
αναπαραχθεί ως μεσαία τάξη. Και ως εκ τούτου, η ουσία του τέλους της 
Ιστορίας είναι αυτή η αμφιταλάντευση μεταξύ «δεξιάς» και «αριστεράς» 
εντός των ορίων που θέτουν οι παράμετροι του συστήματος.

19. Σύμφωνα με ορισμένες εκτιμήσεις, όπως για το έτος 2003, το οικο-
λογικό αποτύπωμα έχει ήδη «υπερβεί την βιοϊκανότητα του πλανήτη 
κατά περίπου 25%» (WWF 2006: 2). Το οικολογικό αποτύπωμα μετράει 
τους βιοπαραγωγικούς πόρους της ξηράς και της θάλασσας που έχουν 
ιδιοποιηθεί οι άνθρωποι, σε σχέση με την ποσότητα που είναι διαθέσι-
μη στη Γη. «Ένα μετριοπαθές σενάριο, αν συνεχίσουν οι “συνηθισμένες 
μπίζνες”, βασισμένο σε προβλέψεις των Ηνωμένων Εθνών για μια αργή 
και σταθερή ανάπτυξη των οικονομιών και των πληθυσμών, δείχνει ότι 
στα μέσα του αιώνα οι αξιώσεις της ανθρωπότητας επί της φύσης θα 



122 MASSIMO DE ANGELIS

είναι διπλάσιες της παραγωγικής ικανότητας της βιόσφαιρας. Σε αυτό 
το επίπεδο του οικολογικού ελλείμματος, γίνεται ολοένα και πιο πιθα-
νή η εξάντληση των οικολογικών αποθεμάτων και μια μεγάλης κλίμα-
κας κατάρρευση των οικοσυστημάτων» (WWF 2006: 2-3). Κι ακόμη, 
αν παίρναμε στα σοβαρά την επιδίωξη του αμερικανικού ονείρου εκ 
μέρους της μεσαίας τάξης, και προβάλαμε στον υπόλοιπο πλανήτη 
το σημερινό επίπεδο ιδιοποίησης της βιοπαραγωγικότητας της ξηράς 
και της θάλασσας που έχουν οι ΗΠΑ, θα χρειαζόμασταν 4,3 πλανήτες 
(WWF 2006: 3). Για μια επισκόπηση της τρέχουσας μεθοδολογίας που 
χρησιμοποιείται για τον υπολογισμό του οικολογικού αποτυπώματος, 
βλ. Kitzes κ.ά. (2007).

20.  Έχει ενδιαφέρον να σημειώσουμε ότι στρατηγικές διεθνούς ανάπτυ-
ξης, όπως οι μεταρρυθμίσεις της διεθνούς χρηματοπιστωτικής δομής, 
μπορεί να γίνονται αντιληπτές ως «ανάπτυξη προσανατολισμένη στη 
μεσαία τάξη» καθώς «η ευχέρεια απόκτησης προσιτών και μακροπρόθε-
σμων πιστώσεων είναι το πιο σημαντικό στοιχείο στη διαμόρφωση της 
μεσαίας τάξης». Αυτό με τη σειρά του μπορεί να θεωρηθεί ότι εξυπη-
ρετεί μια λειτουργία σταθεροποίησης του κοινωνικού συστήματος: «η 
επέκταση στον αναπτυσσόμενο κόσμο, όσο το δυνατόν συντομότερα, 
του συστήματος μαζικής ευμάρειας που βασίζεται στις βιομηχανικές οι-
κονομίες είναι το κλειδί για την παγκόσμια πολιτική σταθερότητα και 
την οικονομική μεγέθυνση» (Mead και Schwenninger 2003: 3-4, δική 
μου η έμφαση).

21. Βλ., για παράδειγμα, την πραγμάτευση της κατάστασης των επι-
σφαλώς εργαζομένων και τις προσπάθειες οργάνωσής τους, στο http://
www.chainworkers.org. Για μια ανάλυση της εξέλιξης της επισφαλούς 
εργασίας στην Ευρώπη, βλ. Gray (2004).

22. Για αυτό το τελευταίο σημείο, βλ. για παράδειγμα Ehrenreich και 
Hochschild (2002).



123

ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

Κρίσεις και αδιέξοδα

Η σημερινή οικονομική κρίση είναι μια καπιταλιστική κρίση 
κοινωνικής σταθερότητας και όχι μια απλή ύφεση, είναι μια 
κρίση που απαιτεί τον ανασχηματισμό και την αναδιαμόρφω-
ση των ταξικών σχέσεων καθώς και νέα συστήματα διακυ-
βέρνησης, έτσι ώστε να εξασφαλιστεί και πάλι η οικονομική 
ανάπτυξη και συσσώρευση.1 Τις δύο προηγούμενες φορές 
που συνέβησαν αλλαγές στην καπιταλιστική διακυβέρνηση 
(την περίοδο μετά τον Β΄ Παγκόσμιο Πόλεμο με την υιοθέ-
τηση του «κεϊνσιανισμού» και στα τέλη της δεκαετίας του 
1970 με το πέρασμα στον νεοφιλελευθερισμό) ήταν ως επα-
κόλουθο περιόδων έντονων κοινωνικών αγώνων κατά τους 
οποίους αναπτύχθηκε η συνείδηση και οι αντιλήψεις εκείνες 
που οδηγούσαν τα κοινωνικά κινήματα προς εναλλακτικές 
κοινωνικοοικονομικές ρυθμίσεις. Όταν εμφανίζονται και κλι-
μακώνονται οι κοινωνικοί αγώνες, αναπτύσσουν επίσης και 
τον δημόσιο διάλογο σχετικά με τις εναλλακτικές προοπτι-
κές. Κι όταν συμβαίνει αυτό, το κεφάλαιο, φοβούμενο ότι «οι 
ιδέες θα μπολιάσουν τις μάζες» και θα τις μετατρέψουν σε μια 
υλική δύναμη που μπορεί να ανακόψει την ανάπτυξή του και 
να σημάνει το τέλος του, αποφασίζει ξαφνικά να αλλάξει μο-
ντέλο «διακυβέρνησης», να αφομοιώσει κάποιους από τους 
αγώνες καταφεύγοντας σε ελκυστικές συμφωνίες με ορισμέ-



124 MASSIMO DE ANGELIS

να τμήματα του κινήματος, και να μεταθέσει το κόστος αυτών 
των συμφωνιών σε άλλες κοινότητες και περιβάλλοντα σε 
ολόκληρο τον πλανήτη. Η διαίρεση του κοινωνικού σώματος 
ήταν πάντοτε η στρατηγική της ανάπτυξης του κεφαλαίου.2

Αυτή τη φορά, όμως, τα πράγματα γίνονται λίγο πιο περί-
πλοκα. Η θέση μου είναι ότι απέναντι σε αυτήν την κρίση κοι-
νωνικής σταθερότητας το κεφάλαιο αντιμετωπίζει ένα αδιέ-
ξοδο. Με τη λέξη «αδιέξοδο» περιγράφω μια κρίσιμη στιγμή 
στην ανάπτυξη ενός κοινωνικού συστήματος. Μια στιγμή 
κατά την οποία δεν παρέχεται σε επαρκή βαθμό η ζωτικής 
σημασίας υποστήριξη προς το σύστημα.

Και δεν παρέχεται, κυρίως, από το περιβάλλον μέσα στο 
οποίο αναπτύσσεται το καπιταλιστικό σύστημα. Το κεφά-
λαιο, εννοούμενο ως κοινωνική δύναμη που οργανώνει την 
κοινωνική συνεργασία με σκοπό τη συσσώρευση, αναπτύσ-
σεται σε ένα διττό περιβάλλον. Ένα περιβάλλον που απαρτί-
ζεται από κοινωνικά συστήματα τα οποία αναπαράγουν τις 
διάφορες όψεις της ζωής με έναν μη εμπορευματικό τρόπο 
και όπου η πρόσβαση στο χρήμα είναι, το πολύ, ένας απλώς 
από τους ενδεχόμενους στόχους τους (που σε μεγάλο βαθμό 
αφορούν την εκπλήρωση αναγκών και την ανάπτυξη μορ-
φών κοινωνικότητας). Αναφέρομαι εδώ στο σύμπαν της κοι-
νωνικής συνεργασίας το οποίο συνδέεται με την κυκλοφορία 
του κεφαλαίου το πολύ μέσω αυτού που ο Μαρξ περιγράφει 
ως «πώληση προκειμένου να αγοράσεις», και για το οποίο το 
χρήμα είναι απλώς ένα μέσο για την ικανοποίηση αναγκών 
(και όχι αυτοσκοπός όπως είναι για το κεφάλαιο). Όταν τα 
αγορασμένα εμπορεύματα εξέρχονται από τη σφαίρα της 
κυκλοφορίας και εισέρχονται σε αυτές τις μη καπιταλιστι-
κές σφαίρες κοινωνικής συνεργασίας (στα νοικοκυριά, τα 
σωματεία, τα δίκτυα κ.λπ.), συχνά εισέρχονται στη σύνθετη, 
πολιτισμικά και πολιτικά ποικίλη και ποικιλόχρωμη, σφαίρα 
των κοινών. Η πολιτισμική και υλική αναπαραγωγή της ερ-
γασιακής δύναμης, του εμπορεύματος που παράγει αξία και 



125ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

είναι τόσο σημαντικό για το κεφάλαιο, συμβαίνει σε αυτή τη 
σφαίρα, έξω από το κεφάλαιο αλλά βεβαίως σε στενή σχέση 
μαζί του.

Το άλλο σύστημα απ’ όπου το κεφάλαιο πρέπει να αναζη-
τήσει υποστήριξη είναι το οικοσύστημα από το οποίο εξαρ-
τώνται όλες οι μορφές κοινωνικής οργάνωσης. Το αδιέξοδο, 
λοιπόν, γίνεται φανερό από το γεγονός ότι, από τη μια, όλα 
τα μικροσυστήματα και τα μακροσυστήματα κοινωνικής 
αναπαραγωγής, έτσι όπως έχουν ισοπεδωθεί, εξατομικευτεί, 
μετατραπεί σε ευέλικτα και επισφαλή από τη μείωση των μι-
σθών και της πρόνοιας τα τελευταία 30 χρόνια, και μάλιστα 
χωρίς προοπτική βελτίωσης δεδομένης της σημερινής πορεί-
ας της οικονομικής κρίσης και των συνταγών που πέφτουν 
στο τραπέζι των παγκόσμιων ελίτ, ή έτσι όπως έχουν κλονι-
στεί από το πλήθος των περιφράξεων των φυσικών πόρων 
που έχουν ερημώσει πάμπολλες κοινότητες στον πλανητικό 
Νότο, δυσκολεύονται ολοένα και περισσότερο να στηρίξουν 
το κεφάλαιο απορροφώντας περαιτέρω τα εξωτερικά του κό-
στη, αφού αν το κάνουν θα υπονομεύσουν την ίδια τους την 
αναπαραγωγή. Από την άλλη, το οικοσύστημα μπορεί όλο 
και λιγότερο να στηρίξει το κεφάλαιο στη συνεχή αναζήτη-
σή του μεγαλύτερης απόσπασης πόρων και στη χρήση της 
ατμόσφαιρας σαν έναν απύθμενο βόθρο αερίων του θερμο-
κηπίου.

Με αυτήν την έννοια, ο καπιταλισμός έχει φτάσει σε ένα 
αδιέξοδο, και το ξεπέρασμά του, αν γίνει με τους όρους του 
κεφαλαίου, προβάλλει σαν σκηνές κοινωνικής και οικολογι-
κής Αποκάλυψης στη χειρότερη περίπτωση, και στην καλύτε-
ρη σαν αύξηση στην ένταση της κοινωνικής σύγκρουσης.

Πώς μπορεί το κεφάλαιο να ξεπεράσει αυτό το αδιέξοδο; 
Είναι δύσκολο, διότι για να επιβιώσει το σύστημα πρέπει να 
πιέσει για στρατηγικές ανάπτυξης (δηλ. συσσώρευσης). Η 
συστημική αναγκαιότητα του κεφαλαίου για ανάπτυξη δεν 
προέρχεται μόνο από την εγγενή τάση του συστήματος για 



126 MASSIMO DE ANGELIS

συσσώρευση – με τη μεσολάβηση μιας ανταγωνιστικής δια-
δικασίας περικοπής και εξωτερίκευσης του κόστους. Η ανά-
πτυξη είναι επίσης απαραίτητη για το σύστημα διότι εξυπη-
ρετεί και συνταιριάζει έναν τρόπο παραγωγής που στοχεύει 
στη μεγιστοποίηση του κέρδους με έναν τρόπο διανομής που 
διαιρεί και εγκαθιστά ιεραρχίες. Όταν η στάθμη του νερού 
ανεβαίνει, όλες οι βάρκες ανυψώνονται,3 κι έτσι υπάρχει λι-
γότερη πίεση για να ανακύψουν ζητήματα αναδιανομής του 
πλούτου που θέτουν οι αγώνες για κοινωνική δικαιοσύνη.

Σήμερα, όμως, όλες οι στρατηγικές και «ρυθμίσεις» που 
έχει στη διάθεσή του το κεφάλαιο για να επιδιώξει την ανά-
πτυξη στο παγκόσμιο σύστημα θα επιταχύνουν την κρίση της 
κοινωνικής και οικολογικής αναπαραγωγής, ενισχύοντας και 
διευρύνοντας την αντίσταση ακόμη κι αν δεν εστιάσουν προ-
γραμματικά σε ένα σημείο.4 Ως εκ τούτου, το κεφάλαιο πιέζε-
ται να αλλάξει προσανατολισμό όσον αφορά τη διακυβέρνη-
ση των κοινωνικών σχέσεων, ή τουλάχιστον να συμπληρώσει 
τη νεοφιλελεύθερη διακυβέρνηση με κάποια που θα του επι-
τρέπει να συγκρατεί την κρίση κοινωνικής αναπαραγωγής και 
συγχρόνως να περιορίζει τουλάχιστον κάποιες από τις δαπά-
νες που σχετίζονται με την κοινωνική αναπαραγωγή: είτε τις 
άμεσες δαπάνες, που αφορούν τα ποσά που αφαιρούνται από 
τη συσσώρευση για να σχηματίσουν τον κοινωνικό μισθό, είτε 
τις έμμεσες δαπάνες της αστυνόμευσης και καταστολής των 
εξεγέρσεων που προκαλεί η κρίση. Και στις δύο περιπτώσεις, 
όμως, η μείωση των δαπανών της κοινωνικής αναπαραγωγής 
απαιτεί άλλα συστήματα και μορφές κοινωνικότητας που θα 
στηρίζουν το κεφάλαιο. Συστήματα που θα μπορούσαν, αν οι 
υπόλοιπες μεταβλητές παραμείνουν σταθερές, να επιτρέψουν 
έναν μικρότερο κοινωνικό μισθό για την αναπαραγωγή των 
κοινωνιών και/ή να κατευνάσουν τους αγώνες χάρη σε νέες 
μορφές ιδεολογικής και αξιακής συμπαράταξης με τα προνό-
μια της καπιταλιστικής υποκειμενικότητας.

Με άλλα λόγια, το κεφάλαιο για να λύσει ή τουλάχιστον 



127ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

για να επιχειρήσει να λύσει αυτό το αδιέξοδο έχει ανάγκη τα 
κοινά, ή τουλάχιστον κάποιες συγκεκριμένες εκδοχές τους. 
Έχει ανάγκη μία «ρύθμιση» των κοινών. Καθώς ο νεοφιλελευ-
θερισμός δεν φαίνεται να εγκαταλείπει τη διαχείριση του κό-
σμου, είναι πιθανό να ζητήσει τη βοήθεια των κοινών για να 
διαχειριστεί την καταστροφή. Κι αν τα κοινά δεν υπάρχουν, 
θα πρέπει με κάποιο τρόπο να τα δημιουργήσει.

Από την άλλη, τα κοινά είναι συστήματα που θα μπορού-
σαν επίσης να κάνουν το αντίθετο: να δημιουργήσουν την 
κοινωνική βάση για την ανάπτυξη εναλλακτικών τρόπων 
συνάρθρωσης της κοινωνικής παραγωγής, ανεξάρτητα από 
το κεφάλαιο και τα αποκλειστικά του δικαιώματα. Πράγμα-
τι, είναι δύσκολο σήμερα να συλλάβει κανείς τη χειραφέτηση 
από τους καπιταλιστικούς τρόπους συνύφανσης της κοινω-
νικής συνεργασίας καθώς και λύσεις στα αιτήματα του buen 
vivir,5 της κοινωνικής και οικολογικής δικαιοσύνης και της 
αποφυγής της κλιματικής καταστροφής, χωρίς συγχρόνως 
τη δημιουργία δομών στο πεδίο των κοινών, χωρίς τη συ-
γκρότηση μη εμπορευματικών συστημάτων κοινωνικής πα-
ραγωγής. Κι αυτό όχι μόνο επειδή οι βασιζόμενες στα κοινά 
λύσεις των κοινωνικών προβλημάτων αποτελούν έναν «τρί-
το» δρόμο πέρα από την αποτυχία του κράτους και της αγο-
ράς να προσφέρουν λύσεις. αλλά και διότι τα αιτήματα για 
περισσότερη δημοκρατία, στα οποία δίνουν έμφαση πολλοί 
αγώνες ήδη από τη δεκαετία του 1970 και σήμερα εξαπλώ-
νονται παγκόσμια εν μέσω της κοινωνικής και οικονομικής 
κρίσης, αποτελούν πράγματι αιτήματα μιας πλειοψηφίας που 
διεκδικεί το δικαίωμα να είναι κυρίαρχη όσον αφορά τις συν-
θήκες της ζωής και της αναπαραγωγής της. Με λίγα λόγια, ο 
ορίζοντας των κοινών συναρθρώνει δημοκρατικά αιτήματα 
που έρχονται από τα κάτω, με την ανάγκη της κοινωνικής 
αναπαραγωγής, διότι οι δημοκρατικές ελευθερίες σημαίνουν 
προσωπική δέσμευση και ανάληψη ευθυνών, και τα κοινά 
αναπτύσσονται μέσα από τον κοινό καθορισμό αυτών των 



128 MASSIMO DE ANGELIS

ευθυνών και την αντίστοιχη διαμόρφωση νέων κοινωνικών 
σχέσεων και τρόπων παραγωγής.

Εξ ου λοιπόν και το διπλό αδιέξοδο, τόσο για το κεφάλαιο 
όσο και για τα κοινωνικά κινήματα: το κεφάλαιο έχει ανά-
γκη τα κοινά για να αντιμετωπίσει την κρίση, ακριβώς όπως 
και τα κοινωνικά κινήματα δεν μπορούν να επιχειρήσουν τη 
δημιουργία εναλλακτικών δίχως να έρθουν αντιμέτωπα με 
τις καπιταλιστικές στρατηγικές των περιφράξεων αλλά και 
με την αφομοίωση των κοινών. Έτσι, γίνεται αποφασιστικό 
πεδίο αγώνα όχι μόνο η αποτροπή των περιφράξεων σε κοινά 
που ήδη υπάρχουν, αλλά και ο σχεδιασμός και η διαμόρφωση 
νέων κοινών. Αυτός ο αγώνας, που αφορά τον καθορισμό και 
τη νοηματοδότηση των αξιών, βρίσκεται στο επίκεντρο της 
θεώρησής μας των κοινών ως κοινωνικών συστημάτων και 
της προβληματικής σχετικά με την εξέλιξή τους σε μια κοι-
νωνική δύναμη ικανή να αντιπαρατεθεί και να ξεπεράσει την 
ηγεμονία του κεφαλαίου επί της κοινωνικής παραγωγής. Και 
όσον αφορά ακριβώς την πραγματικότητα αυτού του αγώνα 
γύρω και μέσα από τα κοινά, υπάρχει ανεπάρκεια σε μεγά-
λο μέρος της σχετικής βιβλιογραφίας. Όμως αυτή η όψη των 
κοινών γίνεται ξεκάθαρη εάν συγκρίνουμε τις διαφορετικές 
λογικές δημιουργίας της αξίας που έχουν τα δύο συστήματα.

Τα κοινά και το κεφάλαιο ως κοινωνικά συστήματα

Τα κοινά λειτουργούν σε κοινωνικούς χώρους που δεν είναι 
κατειλημμένοι από το κεφάλαιο, ασχέτως του αν αυτοί οι 
χώροι βρίσκονται μέσα ή έξω από τις δομές του κεφαλαίου. 
Έτσι, δεν διαπιστώνουμε την ύπαρξη κοινών μόνο σε κοινοτι-
κές δομές και ενώσεις, κοινωνικά κέντρα, ενώσεις γειτονιάς, 
δραστηριότητες ιθαγενών, νοικοκυριά, δίκτυα ανταλλαγής 
στο κυβερνοδιάστημα, ή στην αναπαραγωγή των κοινοτικών 
δραστηριοτήτων που οργανώνεται από κοινότητες πιστών. 



129ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

Μπορούμε να δούμε την ύπαρξη κοινών και σε τμήματα πα-
ραγωγής εργοστασίων και στις καντίνες των γραφείων ανά-
μεσα σε συνάδελφους εργαζόμενους που βοηθούν ο ένας τον 
άλλο, που μοιράζονται το φαγητό τους και αναπτύσσουν μορ-
φές αλληλεγγύης και αλληλοβοήθειας. Μπορούμε να δούμε 
κοινά και μοίρασμα στους «πόρους» της κοινωνικής εργασί-
ας που το κεφάλαιο δεν μπορεί να ελέγξει παρ’ ότι αλλάζει 
συνεχώς ριζικά τις στρατηγικές διαχείρισής του. Μπορούμε 
επίσης να δούμε κοινά μεταξύ των ανέργων που καταλαμβά-
νουν άδεια σπίτια ή δημιουργούν δίκτυα αλληλεγγύης. Στις 
περιπτώσεις των ριζοσπαστικών κινητοποιήσεων, κάποια από 
αυτά τα κοινά φτιάχνουν γέφυρες, επανασυνδέουν τις διαφο-
ρετικότητές τους μέσω των κοινωνικών κινημάτων, σε κοινά 
που αφορούν ευρύτερα πεδία, και πολλά κατά κάποιον τρόπο 
εξαφανίζονται όταν το κίνημα υποχωρεί.

Είναι επίσης ξεκάθαρο ότι οι πρακτικές των κοινών μπο-
ρεί να υπάρξουν στον βαθμό που εκτείνονται σε έναν χώρο 
από όπου απουσιάζουν οι καπιταλιστικές πρακτικές. Γι’ αυτόν 
ακριβώς τον λόγο αγγίζουν κάποιο δομικό όριο τη στιγμή που 
φτάνουν σε ένα μέτωπο αντιπαράθεσης με το κεφάλαιο. Αυτό 
το μέτωπο αντιπαράθεσης ενός αγώνα για τον καθορισμό 
των αξιών δημιουργείται όταν οι δύο αντίθετοι τρόποι που 
προσδίδουν αξία στην ανθρώπινη δραστηριότητα δεν έχουν 
πλέον κοινωνικό χώρο για να αναπτυχθούν δίχως να έρθουν 
σε σύγκρουση. Από την πλευρά των κοινών, η στιγμή που 
φτάνουν σε αυτό το μέτωπο αντιπαράθεσης είναι η ευκαιρία 
να κινητοποιηθούν ενάντια στους καπιταλιστικούς κανόνες, 
ή αντίθετα, από την πλευρά των δεδομένων κοινωνικών δυ-
νάμεων, να υποχωρήσουν.

Τα κοινά φτάνουν σε ένα μέτωπο αντιπαράθεσης με το 
κεφάλαιο επειδή αποτελούν ένα ιδιαίτερο είδος κοινωνικού 
συστήματος, όπου υπάρχει η δυνατότητα μιας εργασιακής 
δραστηριότητας, ενός τρόπου οργάνωσης και διαμόρφωσης 
κοινωνικών σχέσεων που δεν υπακούουν σε εξωτερικά κρι-



130 MASSIMO DE ANGELIS

τήρια, αλλά αντίθετα οργανώνουν την αναπαραγωγή τους 
βάσει αυτόνομων αντιλήψεων και μέτρων, με κριτήριο την 
ισότητα και τη δικαιοσύνη όπως αυτές ορίζονται από τους 
ίδιους τους παραγωγούς των κοινών. Σε ποιο βαθμό γίνεται 
αυτό, εξαρτάται από τις ενδεχόμενες σχέσεις ισχύος εντός των 
κοινών, μεταξύ των δικτυωμένων κοινών, και απέναντι σε δυ-
νάμεις που βρίσκονται εκτός των κοινών, όπως το κεφάλαιο. 
Τα κοινά λοιπόν αποτελούν ένα πεδίο δυνατοτήτων.

Ωστόσο, εντός της καπιταλιστικής οργάνωσης της πα-
ραγωγής αυτή η δυνατότητα είναι εκ των προτέρων περιορι-
σμένη, τόσο στο επίπεδο μιας συγκεκριμένης καπιταλιστικής 
επιχείρησης όσο και στο επίπεδο της σύνδεσής τους μέσω της 
αγοράς. Κι αυτό επειδή η οργάνωση της εργασίας που προω-
θείται πρέπει να υποτάσσεται στη βασική αρχή που χαρακτη-
ρίζει την καπιταλιστική ανάπτυξη: είναι το κέρδος αυτό που 
καθορίζει κατά πόσο η κοινωνική εργασία που επιστρατεύε-
ται στην παραγωγή και την αναπαραγωγή είναι βιώσιμη, και 
όχι η πραγματική συνεισφορά της κοινωνικής εργασίας στην 
ευημερία του κοινωνικού σώματος. Ως συνέπεια, οι αγώνες 
εντός του κεφαλαίου για καλύτερες συνθήκες δουλειάς και 
ζωής μπορεί να επιφέρουν κάποιες συγκεκριμένες χειραφετι-
κές αλλαγές για ορισμένους, όμως, στον βαθμό που αυτοί οι 
αγώνες καναλιζάρονται προς την καπιταλιστική ανάπτυξη, οι 
αλλαγές έχουν ως συνέπεια επίσης την αύξηση του κόστους 
της κοινωνικής αναπαραγωγής για το κεφάλαιο και ως εκ 
τούτου την ανάγκη να μεταθέσει το κόστος σε άλλα σημεία 
της κοινωνικής παραγωγής και στο περιβάλλον, εάν το κεφά-
λαιο ως σύστημα –του οποίου η αναπαραγωγή εξαρτάται από 
το κέρδος– θέλει να επιβιώσει. Το τελευταίο κύμα της καπι-
ταλιστικής παγκοσμιοποίησης αποτελεί παράδειγμα γι’ αυτό, 
όπως αποδεικνύει ένας μεγάλος όγκος της βιβλιογραφίας και 
των πληροφοριών σχετικά με τις φρικαλεότητες που συνδέο-
νται με την εξέλιξη της νεοφιλελεύθερης παγκοσμιοποίησης.



131ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

Κοινά και κεφάλαιο

Η σχέση μεταξύ κοινών και κεφαλαίου είναι αναγκαστικά 
αμφίσημη, αφού η αλληλεξάρτηση και η συν-εξέλιξή τους 
καθιστά δύσκολο το να φανεί ποιο από τα δύο συστήματα 
χρησιμοποιεί το άλλο. Μπορούμε να δούμε καλύτερα αυτήν 
την αμφισημία εάν κοιτάξουμε το χαρακτηριστικό παράδειγ-
μα των «κοινών των χωριών» στη σχέση τους με το κεφά-
λαιο. Στην κλασική μελέτη του, ο Κλοντ Μεγιασού αναφέ-
ρει ότι η εργασία της αναπαραγωγής και της εξασφάλισης 
της διαβίωσης στα κοινά των χωριών της Νότιας Αφρικής 
(η οποία γινόταν κυρίως από τις γυναίκες) επέτρεπε στους 
άνδρες να μεταναστεύουν και να μπορούν να προσλαμβάνο-
νται σε αγροκτήματα για εμπορικές καλλιέργειες ή σε άλλες 
μισθωτές εργασίες. Η εργασία στα κοινά του χωριού μείωνε 
το κόστος της αναπαραγωγής αυτών των ανδρών εργατών, 
αφού οι καπιταλιστές που τους προσλάμβαναν δεν χρειαζό-
ταν να πληρώνουν το κόστος της ανατροφής τους, ούτε να 
συνεισφέρουν στην κοινωνική τους ασφάλιση σε περίπτωση 
ασθένειας, ανεργίας ή απομάκρυνσης από την εργασία λόγω 
γήρατος (Meillassoux 1981: 110-111). Ο Μεγιασού όμως 
αναγνώρισε επίσης τον αμφίσημο χαρακτήρα των σύγχρο-
νων κοινών των χωριών. Εάν τα κοινά όπου παράγονται τα 
μέσα διαβίωσης είναι αρκετά «μη παραγωγικά», το κεφάλαιο 
χάνει σημαντικό μέρος της «δωρεάν» εργασιακής δύναμης, 
ενώ αν είναι αρκετά «παραγωγικά», λιγότεροι εργάτες θα με-
ταναστεύουν από τα χωριά, ανεβάζοντας έτσι τους μισθούς 
(Caffentzis 2004).

Με άλλα λόγια, η σχέση μεταξύ κοινών και κεφαλαίου 
είναι μια σχέση μεταξύ δύο αυτοποιητικών6 κοινωνικών συ-
στημάτων παραγωγής, των οποίων η αμοιβαία συναρμογή 
και οι μεταβολικές ροές ρυθμίζονται από την εσωτερική δυ-
ναμική του κάθε συστήματος, και αυτή η δυναμική εξαρτάται 
σε μεγάλο βαθμό από το τι πόρους μπορεί να επιστρατεύσει 



132 MASSIMO DE ANGELIS

το κάθε σύστημα για την αναπαραγωγή του. Έτσι, αν τα κοι-
νά των χωριών είναι «αρκετά παραγωγικά» και προσφέρουν 
στους παραγωγούς των κοινών τη δυνατότητα να αρνηθούν 
την εργασία για το κεφάλαιο ή να την αποδεχτούν μόνο αν 
πάρουν κάποιον υψηλό μισθό, τότε είναι λογικό το κεφά-
λαιο να υιοθετήσει στρατηγικές περιφράξεων έτσι ώστε να 
εξασθενίσει τη δύναμη των κοινών, στρατηγικές όπως αυτές 
που συνιστούσαν τον πυρήνα του νεοφιλελευθερισμού από 
τα τέλη της δεκαετίας του 1970. Από την άλλη, αν τα κοι-
νά δεν είναι επαρκώς παραγωγικά, η θέση των παραγωγών 
των κοινών / των μισθωτών εργατών είναι αδύναμη απένα-
ντι στο κεφάλαιο και το διευκολύνει να δίνει χαμηλότερους 
μισθούς, όμως το κοινωνικό κόστος που προκύπτει από την 
ανεπάρκεια πολλών πλευρών της κοινωνικής αναπαραγωγής 
επιβραδύνει τη συσσώρευση.

Κεντρικό λοιπόν σημείο της αμφισημίας που βρίσκεται 
στην καρδιά της σχέσης μεταξύ κοινών και κεφαλαίου είναι 
το ζήτημα των κοινωνικών δυνάμεων, εννοούμενο τόσο σε 
σχέση με την πρόσβαση σε πόρους όσο και με τον προσανα-
τολισμό της συνείδησης των κοινών ενάντια στο κεφάλαιο. 
Πράγμα που σημαίνει ότι δεν μπορούμε να αντιμετωπίζουμε 
ιδεολογικά το ζήτημα της αφομοίωσης των κοινών. Δεν μπο-
ρούμε να λέμε απλώς ότι κάποιο κοινό είναι αφομοιωμένο/
αφομοιώσιμο μόνο και μόνο επειδή χρειάζεται να πουλάει 
κάτι στην αγορά για να επιβιώσει, μόνο και μόνο επειδή υι-
οθετεί σε κάποιο βαθμό τη χρηματική μορφή. Τα κοινά δεν 
είναι ούτε δυστοπίες ούτε ουτοπίες, και ούτε θα μας οδηγή-
σουν σε κάτι τέτοιο. Το πρόβλημα της αφομοίωσης είναι ένα 
στρατηγικό πεδίο πιθανοτήτων, ένα πεδίο που απαιτεί συγκε-
κριμένη κάθε φορά αξιολόγηση βάσει του πλαισίου και της 
κλίμακας, καθώς και τη δικτύωση και διεύρυνση της πρακτι-
κής των κοινών στο κοινωνικό πεδίο.

Είναι ξεκάθαρο ότι μια βασική μεταβλητή που καθορίζει 
το αποτέλεσμα αυτής της αμφισημίας είναι το ύψος του μι-



133ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

σθού, αν υπολογιστεί στο σύνολό του, τόσο ως «ατομικός» 
όσο και ως κοινωνικός μισθός. Ένας χαμηλότερος μισθός μει-
ώνει –αν θεωρήσουμε τις υπόλοιπες μεταβλητές σταθερές– 
τη δυνατότητα να αφιερωθεί χρόνος και να συγκεντρωθούν 
κοινωνικοί πόροι στα κοινά.

Μερικά σύγχρονα παραδείγματα 
αφομοίωσης των κοινών

Αυτή η αυξανόμενη συνάρτηση του κεφαλαίου από τα κοινά 
δεν εξαλείφει την ανάγκη του για επέκταση των περιφράξεων 
(βλέπε για παράδειγμα το πρόσφατο τεράστιο κύμα αρπα-
γής γαιών). Είναι μάλλον πιθανότερο ότι οι περιφράξεις θα 
συμβαίνουν παράλληλα με τις προσπάθειες να υπάρξει μια 
«ρύθμιση» των δημιουργούμενων από την κρίση κοινωνικών 
προβλημάτων που θα περιλαμβάνει τα κοινά, ένας χειρισμός 
που θα αφομοιώνει τα κοινά ως μέθοδο καπιταλιστικής δι-
αχείρισης, μειώνοντας το κοινωνικό κόστος (τον κοινωνικό 
μισθό) που είναι αναγκαίο για την αναπαραγωγή τους. Οι 
περιφράξεις και η αφομοίωση των κοινών, άλλοτε συγχρό-
νως και άλλοτε η καθεμία μόνη της, φαίνεται να είναι οι δύο 
συνιστώσες της νέας καπιταλιστικής στρατηγικής.

Στον πλανητικό Νότο, ορισμένες όψεις των κοινών –όπως 
οι κοινές δεξαμενές πόρων, η κοινοτική συμμετοχή, η «αξιο-
πιστία» ως κοινωνικό κεφάλαιο– αποτελούν εδώ και χρόνια 
ζητήματα πρωταρχικής σημασίας στις θεωρήσεις της Παγκό-
σμιας Τράπεζας που αφορούν την ανάπτυξη. Για παράδειγμα, 
ενώ ορισμένες κοινότητες δημιουργούν δεξαμενές αποταμι-
εύσεων και αυτοδιαχειρίζονται τη διανομή τους με πιστωτι-
κές ενώσεις που λειτουργούν ως χρηματικά κοινά (Podlashuc 
2009), οι ίδιες αρχές χρησιμοποιούνται από αναπτυξιακούς 
οργανισμούς με στόχο να προσδέσουν τις κοινότητες στο 
άρμα τραπεζών και ιδρυμάτων μικροπιστώσεων και να προω-



134 MASSIMO DE ANGELIS

θήσουν την εξάρτησή τους από τα κυκλώματα της παγκόσμι-
ας αγοράς. Με αυτόν τον τρόπο, οι δεσμοί της αλληλεγγύης 
και της συνεργασίας μετατρέπονται σε αμοιβαίο έλεγχο και 
στην απειλή της καταισχύνης (Karim 2008).

Στη Βρετανία, εν μέσω της μεγαλύτερης περικοπής δη-
μοσίων δαπανών που προωθεί ο κυβερνητικός συνασπισμός 
Συντηρητικών και Φιλελεύθερων Δημοκρατών, η ίδια κυ-
βέρνηση προωθεί το όραμα της «Μεγάλης Κοινωνίας», την 
ενίσχυση δηλαδή των κοινοτήτων για να μπορούν να δίνουν 
λύσεις σε διάφορες πλευρές της κρίσης αναπαραγωγής, δεδο-
μένου του σημερινού κατακερματισμού των κοινοτήτων. Από 
τη μια, ακολουθούνται οι επιταγές της νεοφιλελεύθερης επο-
χής σαν να μην έχει υπάρξει καμία κρίση. Από την άλλη, τα 
κοινωνικά και περιβαλλοντικά προβλήματα αυτών των επιτα-
γών είναι πλέον ξεκάθαρα ακόμη και στην κυρίαρχη τάξη. Ο 
συντηρητικός πρωθυπουργός Κάμερον δεν ισχυρίζεται, όπως 
η Μάργκαρετ Θάτσερ τη δεκαετία του 1980, ότι «η κοινωνία 
δεν υπάρχει». Θέλει μάλλον να την μετατρέψει σε μια «μεγά-
λη κοινωνία», συνεχίζοντας μια στρατηγική συμμετοχής των 
κοινοτήτων που είχε ακολουθήσει και το κόμμα των Νέων 
Εργατικών στο Ηνωμένο Βασίλειο, καθώς και οι κυβερνήσεις 
στις ΗΠΑ και τον Καναδά (De Filippis κ.ά. 2010: κεφάλαιο 
4). Σύμφωνα με τον Κάμερον, οι κυβερνήσεις χρειάζεται επει-
γόντως να «ανοίξουν τις δημόσιες υπηρεσίες σε νέους παρό-
χους, όπως φιλανθρωπικές ενώσεις, κοινωνικές επιχειρήσεις 
και ιδιωτικές εταιρείες, έτσι ώστε να έχουμε περισσότερες 
καινοτομίες, ποικιλία και ανταπόκριση στις δημόσιες ανά-
γκες» και να «δημιουργήσουμε κοινότητες με ζωντάνια». Οι 
κοινότητες με «ζωντάνια» είναι κοινότητες που έχουν δύνα-
μη, που έχουν «και μυαλά και χρήμα» (The Economist 2010). 
Από την απλή περικοπή των δαπανών προχωράμε εδώ σε μια 
«διαρκή επανάσταση» στην κοινωνική καινοτομία.

Αυτή η προσέγγιση απαιτεί να επανεξετάσουμε το νόη-
μα των πόρων. Οι πόροι δεν είναι απλώς οικονομικά μεγέ-



135ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

θη, αλλά βρίσκονται εν υπνώσει στις κατακερματισμένες και 
εξατομικευμένες κοινότητες και πρέπει να ενεργοποιηθούν 
μέσω κάποιας μορφής κοινής συγκρότησης των ανθρώπων 
που παίρνουν τα πράγματα στα χέρια τους. Για παράδειγμα, 
με τη συγκρότηση ομάδων αυτοβοήθειας διαβητικών ασθε-
νών, ηλικιωμένων ή περιθωριοποιημένων νέων.7 Βεβαίως, η 
ιδέα της κινητοποίησης των κοινοτήτων για να καθαρίσουν 
τη γειτονιά τους ή για να αντιμετωπίσουν άλλα ζητήματα 
αναπαραγωγής δεν είναι καινούργια. Με τον λόγο όμως περί 
«μεγάλης κοινωνίας» φαίνεται να αλλάζουν η ταχύτητα και 
η κλίμακα, αφού, όπως ευρέως αναγνωρίζεται, η κοινωνική 
καινοτομία είναι κάτι που διαχέεται με αργούς ρυθμούς.

Ένα άλλο παράδειγμα αποτελεί ο λόγος περί «βιώσιμων 
κοινοτήτων» που υιοθετείται στη μελέτη και το σχεδιασμό 
της ανάπλασης νέων περιοχών για οικονομικά και εμπορι-
κά κέντρα ή μεγάλα γεγονότα όπως οι Ολυμπιακοί Αγώνες. 
Όταν οι κυβερνητικοί σχεδιαστές εκπονούν μελέτες για «βι-
ώσιμες κοινότητες», η κοινωνική συνοχή είναι σημαντική, 
αλλά υιοθετούν μια πολύ επιλεκτική σημασία της έννοιας. 
Χαρακτηριστικό είναι, νομίζω, ότι «βιώσιμες» θεωρούνται «οι 
κοινότητες που μπορούν να στηριχτούν στις δυνάμεις τους 
και να προσαρμοστούν στις μεταβαλλόμενες απαιτήσεις της 
σύγχρονης ζωής» (SC 2003), με άλλα λόγια, οι κοινότητες 
εκείνες που δεν παρακμάζουν όταν έρχονται αντιμέτωπες με 
τους συνεχείς μετασχηματισμούς που επιβάλλουν οι ταχύτα-
τα μεταβαλλόμενες προσταγές της παγκόσμιας οικονομίας. 
Η έμφαση που δίνουν στην εκπαίδευση, το περιβάλλον, τη 
διακυβέρνηση και, τελευταίο αλλά εξίσου σημαντικό, στη βι-
ωσιμότητα παραπέμπει πραγματικά μάλλον σε μια οξύμωρη 
ουτοπία, όπου στους κοινωνικούς διαχωρισμούς –που επιφέ-
ρουν οι ανταγωνιστικές αγορές και αφορούν την πρόσβαση 
στον πλούτο και το εισόδημα– μπορεί να τεθούν ως ανάχωμα 
τα κοινωνικά κοινά, που δημιουργούνται ξανά και ξανά από 
κοινότητες που δεν κουράζονται ποτέ να παίζουν ανταγωνι-



136 MASSIMO DE ANGELIS

στικά παιχνίδια με άλλες κοινότητες κάπου αλλού στον πλα-
νήτη. Ένα παιχνίδι διαχωρισμών που συμπληρώνεται από ένα 
παιχνίδι «κοινής δημιουργίας», σκοπός του οποίου είναι να 
συνεχίσει να παίζεται το παιχνίδι των διαχωρισμών. Αυτή η 
οξύμωρη οντολογία της κατάστασής μας φαίνεται να είναι για 
το κεφάλαιο το κλειδί της βιωσιμότητας (De Angelis 2007b).

Σε όλες αυτές τις περιπτώσεις, τα κοινά, με τη μορφή της 
συμμετοχής στην κοινότητα, υποβιβάζονται σε έναν κοινωνι-
κό χώρο, περίκλειστο από προτεραιότητες και περιορισμούς 
στον προϋπολογισμό, που καθηλώνει τη συμμετέχουσα κοι-
νότητα σε ένα κοινωνικό περιβάλλον το οποίο αφήνει ελάχι-
στα περιθώρια για ριζοσπαστικές επιλογές απομακρυσμένες 
από την απαίτηση του ανταγωνισμού με άλλες κοινότητες, 
σε άλλους τόπους. Κι αυτό μετατρέπει την από κοινού δημι-
ουργία σε κάτι που έχει ένα σκοπό, κι ο σκοπός δεν είναι να 
βρεθούν εναλλακτικές στο κεφάλαιο αλλά να φτιαχτεί ένας 
κόμβος του κεφαλαίου –μια περιοχή ή μια πόλη– πιο αντα-
γωνιστικός, που συγχρόνως να αναλαμβάνει κατά κάποιον 
τρόπο το ζήτημα της αναπαραγωγής. Πρέπει όμως να παίρ-
νουμε κουράγιο από το γεγονός ότι, παρά τα σχέδια του κε-
φαλαίου να χρησιμοποιεί τα κοινά για τα προβλήματα που το 
ίδιο δημιουργεί –κι έτσι να μην τα λύνει ποτέ πραγματικά–, 
τα κοινά μπορεί κάλλιστα να αποτελούν μέρος μιας διαφο-
ρετικής ιστορικής ανάπτυξης. Το φάντασμα της επικράτησης 
των κοινών [commonism] έχει αρχίσει ήδη να πλανιέται πάνω 
από τον πλανήτη.

Συμπέρασμα

Ο Αντόνιο Γκράμσι, γράφοντας στη φυλακή τον καιρό της 
εδραίωσης του φασισμού στην Ιταλία, αναφέρει σε ένα από-
σπασμα που παρατίθεται συχνά: «Ο παλιός κόσμος πεθαίνει, 
και ο νέος κόσμος παλεύει να ξεπεταχτεί: τώρα είναι ο καιρός 



137ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

των τεράτων» (Gramsci 1971). Το τέρας είναι ένα φανταστικό 
ή μυθικό πλάσμα που αποτελεί συνδυασμό τμημάτων διάφο-
ρων ζώων ή ανθρώπων. Ο φασισμός και ο ναζισμός ήταν ένα 
είδος τέρατος. Ο σταλινισμός ένα άλλο. Σήμερα, η σύνδεση 
μεταξύ του κεφαλαίου, ενός συστήματος που δεν αναγνω-
ρίζει κανένα όριο στην απεριόριστη συσσώρευσή του, και 
ενός συστήματος που πρέπει να αναγνωρίζει όρια διότι μόνο 
εντός ορίων μπορεί να αναπαράγει τη ζωή, την αγάπη, τα συ-
ναισθήματα, τη φροντίδα και τη βιωσιμότητα, μπορεί κάλλι-
στα να ανοίξει το δρόμο για μία ακόμη τερατώδη κοινωνική 
κατασκευή… ή ίσως όχι. Το μόνο σίγουρο είναι ότι θα εξαρ-
τηθεί από εμάς. Ζούμε σε μια εποχή που δεν μπορούμε να μην 
εμπλακούμε στο σχεδιασμό της μορφής που θα πάρουν τα 
πράγματα και στην εργασία της αγάπης που απαιτεί αυτή η 
υλική εξέλιξη. Δεν είναι δεδομένο αν ο δρόμος που ανοίγεται 
είναι αυτός της αφομοίωσης των κοινών ή της χειραφέτησης, 
και εξαρτάται από τις πολιτικές διαδικασίες που πρόκειται να 
αναπτυχθούν. Προφανώς, μια κριτική ανάλυση του κεφαλαί-
ου είναι απαραίτητο στοιχείο της εμπλοκής μας. Το να γνω-
ρίζουμε την κοινωνική δύναμη την οποία αντιπαλεύουμε, την 
ιστορική της εξέλιξη, τους μηχανισμούς του συστήματός της, 
τις διαδικασίες εκείνες μέσα στις οποίες μπλέκεται μεγάλο 
μέρος της ζωής μας, είναι βασικό για να μπορούμε να αντι-
λαμβανόμαστε ποιο είναι κάθε φορά το μέτωπο αντιπαράθε-
σης και ποιος είναι ο κοινωνικός χώρος που εμείς θέλουμε να 
αναπτύξουμε, το μόνο πεδίο που έχουμε στη διάθεσή μας για 
να συνεχίσουμε το έργο μιας εναλλακτικής συν-παραγωγής.

Παρ’ ότι μια κριτική ανάλυση του κεφαλαίου είναι απα-
ραίτητη, δεν αρκεί για τη σύνθεση ενός νέου τρόπου συνερ-
γασίας. Την «κυτταρική» μορφή της κοινωνικής δύναμης, τη 
βασική κοινωνική μορφή που είναι υπεύθυνη για την εξα-
σφάλιση και την αναπαραγωγή της ζωής (ή διαφορετικά, 
δεδομένων των σχέσεων εξουσίας, που είναι ανίκανη να το 
κάνει) και μέσω αυτών για την κατάργηση του κεφαλαίου, 



138 MASSIMO DE ANGELIS

την ονομάζουμε σήμερα «κοινά». Όταν λέω κυτταρική μορ-
φή εννοώ τη γενική κοινωνική μορφή στη βάση της οποί-
ας αυτό το κίνημα μπορεί να δημιουργηθεί, την απαραίτητη 
εκείνη συνθήκη δίχως την οποία κανένα κύτταρο δεν μπορεί 
να ενσωματωθεί στον κοινωνικό ιστό, ούτε μπορεί να υπάρ-
ξει καμία κοινωνική δομή που να συμβάλλει σε μια κοινω-
νική και οικολογική αναπαραγωγή χωρίς καταπίεση, εκμε-
τάλλευση και αδικία. Τα κοινά είναι η κυτταρική μορφή μέσα 
στην οποία η κοινωνική συνεργασία για την αναπαραγωγή 
της ζωής δημιουργεί δυνάμεις-για. Και μόνο στη βάση αυτής 
της δημιουργίας μπορούν να πολλαπλασιάσουν τις δυνάμεις 
τους στη νιοστή, με τη μορφή δικτυωμένων κοινών που θα 
υπερβούν τα τοπικά σύνορα και θα μπορούν να αντιταχθούν 
στην εξουσία-επί των κοινών που έχει επιβληθεί με διάφορες 
μορφές από το κεφάλαιο. Υπάρχουν δύο τουλάχιστον πράγ-
ματα που χρειάζεται να λάβουμε υπ’ όψιν αν θέλουμε να ανα-
πτυχθούν αποτελεσματικά οι δυνάμεις-για.

Κατ’ αρχάς δεν θα πρέπει να εξωραΐζουμε τα κοινά, αφού 
όσα πραγματικά υπάρχουν μπορεί να εκτραπούν, είτε προς 
μια καταπιεστική είτε προς μια χειραφετική κατεύθυνση. 
Όταν εντασσόμαστε στο κύκλωμα ενός υπάρχοντος κοι-
νού, παρατηρούμε αμέσως τι βρίσκεται σε ασυμφωνία με τις 
εδραιωμένες αξίες, τα πιστεύω και τα πολιτισμικά ήθη μας. 
Και συχνά αποφασίζουμε να κρίνουμε τα κοινά βάσει των 
αξιών που εκφράζουν σε σχέση με τις δικές μας. Ορισμένοι 
ακτιβιστές τείνουν να δημιουργούν κοινότητες στη βάση της 
πολιτικής συνάφειας, και άλλοι στη βάση της θρησκευτικής 
πίστης. Σε αυτά τα βασισμένα στην ταυτότητα κοινά υπάρχει 
ένα ξεκάθαρο σύνορο που τα περιβάλλει και εμποδίζει τη δι-
εύρυνσή τους, εκτός εάν όσοι βρίσκονται έξω υιοθετήσουν τις 
αξίες των μέσα. Στην περίπτωση αυτή, ο κύριος μηχανισμός 
ανάπτυξης των κοινών είναι ο «προσηλυτισμός», ένας μηχα-
νισμός ωστόσο ιδιαίτερα ανεπαρκής μπροστά στην πρόκλη-
ση της δημιουργίας μιας εναλλακτικής στο κεφάλαιο εν μέσω 



139ΚΟΙΝΑ, ΚΡΙΣΕΙΣ ΚΑΙ ΚΕΦΑΛΑΙΟ

της κρίσης κοινωνικής αναπαραγωγής που προβάλλει. Έχω 
βρεθεί σε ριζοσπαστικά κοινωνικά κέντρα που αρνούνται να 
εμπλακούν με την τοπική κοινότητα στο πεδίο της αναπα-
ραγωγής διότι τα πολιτισμικά χαρακτηριστικά της κοινότη-
τας δεν ταιριάζουν με τις αρχές των ακτιβιστών. Έτσι, αντί 
να πυροδοτηθεί μία διαδικασία όπου αυτά τα πολιτισμικά 
χαρακτηριστικά θα μπορούσαν να λειτουργήσουν στο πεδίο 
της πρακτικής, στο πεδίο της από κοινού δημιουργίας –ευνο-
ώντας, για παράδειγμα, ενέργειες κοινωνικής αναπαραγωγής 
που τις έχουν ανάγκη τόσο οι κοινότητες των μεταναστών 
όσο και των φτωχών «αυτοχθόνων»–, υψώνεται γύρω από 
τα κοινά ένα σαφές σύνορο ταυτότητας που καταλήγει στην 
απομόνωσή τους. Στην προκειμένη περίπτωση, οι πολιτικές 
ταυτότητας αποτελούν φραγμό για την ανάπτυξη νέων χει-
ραφετικών ταυτοτήτων μέσω της δημιουργίας κοινών.

Κατά δεύτερο λόγο, μπορούμε να αντιπαρατεθούμε στο 
κεφάλαιο μόνο στον βαθμό που δεν θα δημιουργηθούν 
απλώς κοινά γενικώς, αλλά κοινά στο πεδίο της κοινωνικής 
αναπαραγωγής –και ειδικότερα στο πεδίο της αναπαραγω-
γής της καθημερινής ζωής (Federici 2011)–, κοινά που θα 
αποτελέσουν μία βασική πηγή δυνάμεων-για. Τα κοινά κοι-
νωνικής αναπαραγωγής είναι εκείνα που προκύπτουν από τις 
ανάγκες των συμμετεχόντων να αναπαράγουν ορισμένες βα-
σικές πλευρές της ζωής τους: την υγεία, την τροφή, το νερό, 
την εκπαίδευση, τη στέγαση, τη φροντίδα, την ενέργεια. Η 
ανάπτυξη αυτών των κοινών είναι αποφασιστικής σημασίας 
από στρατηγική άποψη, όχι μόνο σε σχέση με την αντιμετώ-
πιση της κρίσης κοινωνικής αναπαραγωγής που πρόκειται να 
ενταθεί με την κρίση του κεφαλαίου, αλλά και σε σχέση με τις 
χειραφετικές και προοδευτικές εναλλακτικές, που δεν είναι 
απλώς ιδιαίτερα σημαντικές για πολλούς επειδή απαντούν 
στις ανάγκες τους, αλλά που συγχρόνως αναπτύσσουν μια 
δύναμη άρνησης του κεφαλαίου η οποία βασίζεται στην πρό-
σβαση σε εναλλακτικούς τρόπους ζωής. Επίσης, από τη στιγμή 



140 MASSIMO DE ANGELIS

που η αναπαραγωγική εργασία σήμερα εκτελείται κατά κύριο 
λόγο από γυναίκες και μετανάστες/στριες, η στρατηγική που 
εστιάζει στα κοινά που έχουν να κάνουν με την αναπαραγω-
γή μάς υποχρεώνει να τα σκεφτούμε με όρους επανάστασης 
των κοινωνικών σχέσεων στο πεδίο της αναπαραγωγής, με 
όρους ισότητας και κοινωνικής δικαιοσύνης.

ΣΗΜΕΙΩΣΕΙΣ

1. Για μια εξέταση της κρίσης κοινωνικής σταθερότητας σε αντίθεση με 
άλλες μορφές κρίσεων, βλ. De Angelis (2007a).

2. Για μια ιστορική και θεωρητική εξέταση του πώς ο κεϊνσιανισμός βα-
σίστηκε σε συγκεκριμένες συμφωνίες με τμήματα της εργατικής τάξης, 
βλ. De Angelis (2000a). Για μια θεωρητική εξέταση της σχέσης μεταξύ 
καπιταλιστικής ανάπτυξης και ταξικής διαμόρφωσης της κοινωνίας, βλ. 
τις παρεμβάσεις στο The Commoner 12, Άνοιξη/Καλοκαίρι 2007. Για μια 
εξέταση της παρούσας κρίσης παρόμοια με αυτή που προτείνεται εδώ, 
βλ. Midnight Notes Collective and Friends (2009).

3. «Η παλίρροια ανυψώνει όλες τις βάρκες»: Φράση που χρησιμοποίησε 
ο Τζον Φ. Κένεντι για να περιγράψει τα διαταξικά κέρδη από την μετα-
πολεμική ανάπτυξη στις ΗΠΑ. (Σ.τ.μ.)

4. Ο David Harvey (2007) χρησιμοποιεί τον όρο “fix” [ρύθμιση, αλλά 
και «κομπίνα» (Σ.τ.μ.)] εξετάζοντας τις διαφορετικές καπιταλιστικές 
στρατηγικές αντιμετώπισης των κρίσεων.

5. Βλ. σημείωση 1 στα Προλεγόμενα, σ. 14. (Σ.τ.μ.)

6. Βλ. σημείωση 2 στην Εισαγωγή, σ. 39. (Σ.τ.μ.)

7. Στο Ηνωμένο Βασίλειο παρόμοιες προσεγγίσεις αφθονούν στις ερ-
γασίες κοινωνικών επιχειρηματιών όπως η Χίλαρι Κόταμ και ο Τσαρλς 
Λεντμπίτερ του www.participle.net.



141

ΒΙΒΛΙΟΓΡΑΦΙΑ

Abramsky, Kolya (επιμ). 2001. Restructuring and Resistance. Di-
verse Voices of Struggle in Western Europe. Αυτοέκδοση: res-
resrev@yahoo.com.

Anderson, T.L. και Simmons, R.T. (επιμ). 1993. The Political Econo-
my of Customs and Culture. Informal Solutions to the Commons 
Problem. Λάναμ, Μέριλαντ: Rowman & Littlefield Publishers, 
Inc.

Aston, T.H. και Philpin, C. (επιμ). 1985. The Brenner Debate: 
Agrarian Class Structure and Economic Development in Early 
Modern Europe. Κέιμπριτζ: Cambridge University Press.

Bonefeld, Werner. 2001. “The Permanence of Primitive Accumu-
lation: Commodity Fetishism and Social Constitution”. The 
Commoner 2, Σεπτέμβριος 2001. http://www.thecommoner.
org.uk/02bonefeld.pdf.

___. 2002. “Class and EMU”. The Commoner 5, Φθινόπωρο 2002. 
http://www.thecommoner.org.uk/bonefeld05.pdf.

Branford, S. και Rocha, J. 2002. Cutting the Wire. The Story of 
the Landless Movement in Brazil. Λονδίνο: Latin American 
Bureau.

Caffentzis, George. 1995. “The Fundamental Implications of 
the Debt Crisis for Social Reproduction in Africa”. Στο Dal-
la Costa, M. και Dalla Costa, G.F. (επιμ). Paying the Price. 
Women and the Politics of International Economic Strategy. 
Λονδίνο: Zed Books.

___. 2004. “A Tale of two conferences. Globalization, the Cri-
sis of Neoliberalism and the Question of the Commons”. The 
Commoner. http://www.commoner.org.uk/?p=96.

Carter, Bob. 1985. Capitalism, Class Conflict and the New Middle 
Class. Λονδίνο: Routledge & Kegan Paul.

Cleaver, Harry. 1979. Reading Capital Politically. Όστιν: Univer-
sity of Texas Press.

Coase, Ronald H. 1988. “The Problem of Social Cost”. Στο The 
firm, the market and the Law. Σικάγο και Λονδίνο: University 
of Chicago Press.



142 MASSIMO DE ANGELIS

Costello, A. και Levidow, L. 2001. “Flexploitation Strategies: UK 
Lessons for Europe”. The Commoner 1, Μάιος 2001. http://
www.commoner.org.uk/Flex3.pdf.

Davenport, Justin. 2007. “Tens of thousands of CCTV cameras, yet 
80% of crime unsolved”. Evening Standard, 19 Σεπτεμβρίου.

Davis, Mike. 1990. City of Quartz: Excavating the Future in Los 
Angeles. Λονδίνο: Verso.

De Angelis, Massimo. 1996. “Social Relations, Commodity-Fe-
tishism and Marx’s Critique of Political Economy”. Review of 
Radical Political Economics 28.4: 1-29.

___. 2000a. Keynesianism, Social Conflict and Political Economy. 
Λονδίνο: Macmillan.

___. 2000b. “Globalization, New Internationalism and the Zap-
atistas”. Capital and Class, Άνοιξη.

___. 2001. “Marx and Primitive Accumulation: The Con-
tinuous Character of Capital’s ‘Enclosures’”. The Com-
moner 2, Σεπτέμβριος 2001. http://www.commoner.org.
uk/02deangelis.pdf.

___. (επιμ.) 2003. “What alternatives? Commons and commu-
nities, dignity and freedom”. The Commoner 6. http://www.
commoner.org.uk/index.php?p=11.

___. 2005. “How?!?! An essay on John Holloway’s ‘Change the 
World without Taking Power’”. Historical Materialism 13(4): 
233-249.

___. 2007a. The Beginning of History. Value struggles and global 
capital. Λονδίνο: Pluto.

___. 2007b. “Oxymoronic Creatures along the River Thames: 
Reflections on ‘Sustainable Communities’, Neoliberal Gov-
ernance and Capital’s Globalization”. The Commoner. http://
www.commoner.org.uk/?p=38.

De Filippis, J., Fisher, R., και Shragge, E. 2010. Contesting commu-
nities. The limits and potential of Local Organizing. Λονδίνο: 
Rutger University Press.

Deleuze, Gilles. 1990. “Postscript to the societies of control”. 
L’autre Journal 1. http://www.watsoninstitute.org/infopeace/
vy2k/deleuze-societies.cfm.



143ΒΙΒΛΙΟΓΡΑΦΙΑ

Dobb, Maurice. 1963. Studies in the Development of Capitalism. 
Λονδίνο: Routledge.

Ehrenreich, Barbara. 1989. Fear of Falling: The Inner Life of the 
Middle Class. Νέα Υόρκη: Pantheon.

Ehrenreich, B. και Hochschild, A.R. 2002. Global Woman: Nan-
nies, Maids and Sex Workers in the New Economy. Νέα Υόρκη: 
Metropolitan.

Esteva, G. και Suri Prakash, M. 1998. Grassroots Post-Modernism. 
Remaking the Soil of Cultures. Λονδίνο: Zed Books.

Federici, Silvia. 1992. “The Debt Crisis, Africa and the New En-
closures”. Αναδημοσιεύεται από το Midnight Notes στο The 
Commoner 2, Σεπτέμβριος 2001. http://www.commoner.org.
uk/02federici.pdf.

___. 2002. “War, Globalization and Reproduction”. Στο Ben-
nholdt-Thomsen V., Faraclas N. και von Werlhof C. (επιμ). 
There is an Alternative: Subsistence and Worldwide Resistance 
to Corporate Globalization. Λονδίνο: Zed Books.

___. 2004. Caliban and the Witch: Women, the Body and Primi-
tive Accumulation. Νέα Υόρκη: Autonomedia [ελλ. έκδοση: 
Ο Κάλιμπαν και η μάγισσα. Γυναίκες, σώμα και πρωταρχική 
συσσώρευση, μτφρ. Ίρια Γραμμένου, Λία Γυιόκα, Παναγιώτης 
Μπίκας, Λουκής Χασιώτης, Θεσσαλονίκη: εκδόσεις των ξέ-
νων, 2011].

___. 2008. “Witch-Hunting, Globalization, and Feminist Solidar-
ity in Africa Today”. The Commoner. http://www.commoner.
org.uk/?p=60 [ελλ. έκδοση: «Αφρική: κυνήγι μαγισσών, πα-
γκοσμιοποίηση, φεμινιστική αλληλεγγύη». Σημειώσεις της 
Στέπας 1: 69-89, Θεσσαλονίκη: εκδόσεις των ξένων, 2011].

___. 2011. “Feminism and the Politics of the Commons”. The 
Commoner. http://www.commoner.org.uk/?p=113.

Federici, S. και Caffentzis, G. 2007. “Notes on the edu-factory 
and cognitive capitalism”. The Commoner 12. http://www.
commoner.org.uk/12federicicaffentz.pdf.

Foucault, Michel. 1972. The Archeology of Knowledge. Λονδίνο: 
Routlegde [ελλ. έκδοση: Η αρχαιολογία της γνώσης, μτφρ. 
Κωστής Παπαγιώργης, Αθήνα: Εξάντας, 1987].



144 MASSIMO DE ANGELIS

Fukuyama, Francis. (1992) The End of History and the Last Man. 
Λονδίνο: Hamish Hamilton [ελλ. έκδοση: Το τέλος της Ιστο-
ρίας και ο τελευταίος άνθρωπος, μτφρ. Αχιλλέας Φακατσέ-
λης, Αθήνα: Εκδοτικός Οίκος Α.Α. Λιβάνη, 1993].

Garfinkle N. (2006) The American Dream vs. The Gospel of 
Wealth. Νιου Χέιβεν: Yale University Press.

General London Authority. 2007. A Fairer London: A Living 
Wage in London. http://www.london.gov.uk/mayor/econom-
ic_unit/docs/a_fairer_london_2007apr.pdf.

Gottlieb, Roger S. 1984. “Feudalism and Historical Materialism: 
a Critique and a Synthesis”. Science and Society 48.1: 1-37.

Graeber, David. 2001. Toward an Anthropological Theory of Val-
ue: The False Coin of our Dreams. Νέα Υόρκη: Palgrave.

___. 2005. “Value as the importance of action”. The Commoner 
10. http://www.commoner.org.uk/10graeber.pdf.

Gramsci, Antonio. 1971. Selection from The Prison Notebooks. 
Νέα Υόρκη: International Publishers.

Gray, Anne. 2004. Unsocial Europe: Social Protection or Flexploi-
tation? Λονδίνο: Pluto Press.

Hansen, T. και Wallach, J. 2002. “Plan Puebla-Panama: The Next 
Step in Corporate Globalization”. Labor Notes, Απρίλιος. 
http://www.labornotes.org/archives/2002/04/a.html.

Hardin, Garrett. 1968. “The Tragedy of the Commons”. Science 
162: 1243-48. Αναδημοσιεύεται στο Hardin, G. και Baden, J. 
Managing the Commons. Σαν Φρανσίσκο: W.H. Freeman and 
Company, 1977.

Hardt, M. και Negri, T. 2000. Empire. Χάρβαρντ: Harvard Uni-
versity Press [ελλ. έκδοση: Αυτοκρατορία, μτφρ. Νεκτάριος 
Καλαϊτζής, Αθήνα: Scripta, 2002].

Harvey, David. 2003. The New Imperialism, New York: Oxford 
University Press [ελλ. έκδοση: Ο νέος ιμπεριαλισμός, μτφρ. 
Ελένη Αστερίου, Αθήνα: Καστανιώτης, 2006].

___. 2007. The Limits to Capital. Λονδίνο: Verso.
Hill, Christopher. 1972. The World Turned Upside-Down. Radical 

Ideas during the English Revolution. Λονδίνο: Penguin.
Hilton, Rodney (επιμ). 1978. The Transition from Feudalism to 



145ΒΙΒΛΙΟΓΡΑΦΙΑ

Capitalism. Λονδίνο: Verso [ελλ. έκδοση: Η μετάβαση από 
τον φεουδαλισμό στον καπιταλισμό, μτφρ. Παύλος Γρεβενίτης, 
Αθήνα: Θεμέλιο, 1986].

Holloway, J. και Peláez, E. 1998. Zapatistas. Reinventing Revolu-
tion in Mexico. Λονδίνο: Pluto Press.

Holloway, John. 2002. Change the World Without Taking Power. 
Λονδίνο: Pluto Press [ελλ. έκδοση: Ας αλλάξουμε τον κόσμο 
χωρίς να καταλάβουμε την εξουσία, μτφρ. Άννα Χόλογουεη, 
Αθήνα : Σαββάλας, 2006].

Horner, Shari. 2001. The Discourse of Enclosure. Representing 
Women in Old English Literature. Άλμπανι: University of 
New York Press.

IFG. 2002. A Better World is Possible. Alternatives to Economic Glo-
balization. Περίληψη. International Forum on Globalization. 
http://www.ifg.org/alt_eng.pdf.

Karim, Lamia. 2008. “Demystifying Micro-Credit: The Grameen 
Bank, NGOs, and Neoliberalism in Bangladesh”. Cultural Dy-
namics, 20(1), 5-29.

Kitzes, J., Peller, A., Goldfinger, S. και Wackernagel, M. 2007. 
“Current methods for calculating national ecological foot-
print accounts”. Science for Environment & Sustainable Soci-
ety. http://www.uri.edu/artsci/ecn/starkey/201-590_bulletin-
board/Footprint_Method_Paper06%5B1%5D.pdf

Klein, Naomi. 2001. “Reclaiming the Commons”. New Left Re-
view, Μάιος-Ιούνιος: 81-99.

Kovel, Joel. 2002. The Enemy of Nature. The End of Capitalism or 
the End of the World? Λονδίνο: Zed Books.

Leibman, David. 1984. “Modes of Production and Theories of 
Transition”. Science and Society 48.3: 257-294.

Levidow, Les. 2002. “Marketizing Higher Education: Neolib-
eral Strategies and Counter-Strategies”. The Commoner 3, 
Ιανουάριος. http://www.thecommoner.org.uk/03levidow.pdf.

Linebaugh, Peter. 2008. The Magna Carta Manifesto: Liberties 
and Commons for All. Μπέρκλεϊ: University of California 
Press.

Marx, Karl. 1844. “Economic and Philosophical Manuscripts”. Στο 



146 MASSIMO DE ANGELIS

Early Writings. Νέα Υόρκη: Vintage Book, 1975 [ελλ. έκδοση: 
Οικονομικά και φιλοσοφικά χειρόγραφα, μτφρ. Μπάμπης Γραμ-
μένος, Αθήνα: Γλάρος, 1975].

___. 1858. Grundrisse. Νέα Υόρκη: Penguin, 1974 [ελλ. έκδοση: 
Βασικές γραμμές της κριτικής της πολιτικής οικονομίας 1857-
58, 3 τόμοι, μτφρ. Διονύσης Διβάρης, Αθήνα: Στοχαστής, 
1989-1992].

___. 1859. A Contribution to the Critique of Political Economy. 
Μόσχα: Progress Publishers, 1977. http://www.marxists.
org/archive/marx/works/1859/critique-pol-economy/
preface.htm [ελλ. έκδοση: Κριτική της πολιτικής οικονομί-
ας, μτφρ. Χρήστος Μπαλωμένος, Αθήνα: Σύγχρονη Εποχή, 
2010].

___. 1863-66. “Results of the Immediate Process of Production”. 
Στο Capital, τόμ. Α΄, Νέα Υόρκη: Penguin Books, 1976 [ελλ. 
έκδοση: Αποτελέσματα της άμεσης διαδικασίας παραγωγής, 
μτφρ. Ειρήνη Μιγάδη, Αθήνα: Α/συνέχεια, 1983].

___. 1867. Capital. Τόμος Α΄. Νέα Υόρκη: Penguin Books, 1976 
[ελλ. έκδοση: Το Κεφάλαιο, τόμ. Α΄, μτφρ. Παναγιώτης Μαυ-
ρομμάτης, Αθήνα: Σύγχρονη Εποχή, 1978].

___. 1894. Capital. Τόμος Γ΄. Νέα Υόρκη: Penguin Books, 1981 
[ελλ. έκδοση: Το Κεφάλαιο, τόμ. Γ΄, μτφρ. Παναγιώτης Μαυ-
ρομμάτης, Αθήνα: Σύγχρονη Εποχή, 1986].

___. 1971. Theories of Surplus Value. Τόμος Γ΄. Μόσχα: Progress 
Publishers [ελλ. έκδοση: Θεωρίες για την υπεραξία, Μέρος 
Τρίτο, μτφρ. Παναγιώτης Μαυρομμάτης, Αθήνα: Σύγχρονη 
Eποχή, 2008].

Marx, K. και Engels, F. 1848. The Manifesto of the Communist Par-
ty. Marxists Internet Archive, 2005. http://www.marxists.org/
archive/marx/works/download/pdf/Manifesto.pdf [ελλ. έκδο-
ση: Μανιφέστο του Κομμουνιστικού κόμματος, μτφρ. Κώστας 
Κουτσουρέλης, Αθήνα: Νεφέλη, 2002].

McLennon, Gregor. 1986. “Marxist Theory and Historical Re-
search: Between the Hard and Soft Options”. Science and Soci-
ety 50.1: 157-165.

McMurtry, John. 1998. Unequal Freedoms: The Global Market as 



147ΒΙΒΛΙΟΓΡΑΦΙΑ

an Ethical System. Τορόντο και Γουέστπορτ: Garamond and 
Kumarian Press.

___. 1999. The Cancer Stage of Capitalism. Λονδίνο: Pluto Press.
___. 2002. Value Wars. The Global Market versus the Life Econo-

my. Λονδίνο: Pluto Press.
Mead, W.R. και Schwenninger, S.R. 2003. “A financial architec-

ture for middle-class oriented development”. Στο Mead, W. R. 
και Schwenninger, S. R. (επιμ.) The Bridge to a Global Middle 
Class: Development, Trade and International Finance: 1-84. 
Ντόρντρεχτ: Kluwer.

Meillassoux, Claude. 1981. Maidens, meal and money: capitalism 
and the domestic community. Κέιμπριτζ: Cambridge Univer-
sity Press.

Mezzadra, S. και Neilson, B. 2003. “Né qui, né altrove — migra-
tion, detention, desertion”. Borderlands 2(1). http://www.bor-
derlands.net.au/vol2no1_2003/mezzadra_neilson.html.

Midnight Notes Collective. 1992. “New Enclosures”. Ανα-
δημοσιεύεται από το Midnight Notes στο The Com-
moner 2, Σεπτέμβριος 2001. http://www.commoner.org.
uk/02midnight.pdf.

___. 2001. Auroras of the Zapatistas. Local and Global Struggles of 
the Fourth World War. Τζαμάικα Πλέιν, Μασαχουσέτη: Au-
tonomedia.

Midnight Notes Collective and Friends. 2009. “Promissory 
Notes. From Crises to Commons”. www.midnightnotes.org/
Promissory%20Notes.pdf [ελλ. έκδοση: «Υποσχετικές επι-
στολές: Από την κρίση στα κοινά», στο Commons vs Crisis, 
Θεσσαλονίκη: Rebel, 2011].

Moulier Boutang, Yann. 1998. De l’esclavage au salariat. Écono-
mie historique du salariat bridé. Παρίσι: Puf.

Perelman, Michael. 2000. The Invention of Capitalism. Classical 
Political Economy and the Secret History of Primitive Accumu-
lation. Ντάραμ και Λονδίνο: Duke University Press.

Piven, F.F. και Cloward, R. 1972. Regulating the Poor: The Func-
tions of Public Welfare. Νέα Υόρκη: Vintage.

Podlashuc, Leo. 2009. “Saving Women: Saving the Commons”, 



148 MASSIMO DE ANGELIS

στο Salleh, Ariel (επιμ.) Eco-Sufficiency and Global Justice. 
Νέα Υόρκη, Λονδίνο: Macmillan Palgrave.

Polanyi, Karl. 1944. The Great Transformation. The Political and 
Economic Origins of our Time. Βοστόνη: Beacon Press [ελλ. 
έκδοση: Ο μεγάλος μετασχηματισμός, μτφρ. Κώστας Γαγανά-
κης, Σκόπελος: Νησίδες, χ.χ.].

Princen, Thomas. 2005. The Logic of Sufficiency. Κέιμπριτζ: The 
MIT Press.

Rigo, Enrica. 2007. Europa di confine. Trasformazioni della cit-
tadinanza nell’Unione allargata. Ρώμη: Meltemi. 

Rikowski, Ruth. 2002. “The Capitalisation of Libraries”. The Com-
moner 4, Μάιος. http://www.thecommoner.org.uk/04rikowski.
pdf.

SC. 2003. Sustainable Communities. Building for the Future. Of-
fice of the Deputy Prime Minister. Λονδίνο. Διαθέσιμο στο 
http://www.communities.gov.uk/index.asp?id=1163452.

Smith, Cyril. 1996. Marx at the Millennium. Λονδίνο: Pluto 
Press.

Shiva, Vandana. 2002a. Water Wars: Privatization, Pollution, and 
Profit. Κέιμπριτζ, Μασαχουσέτη: Southend Press [ελλ. έκδο-
ση: Πόλεμοι για το νερό: Ιδιωτικοποίηση, ρύπανση και κέρδος, 
μτφρ. Βασίλης Φερφύρης, Αθήνα: Εξάρχεια, 2011].

Shiva, Vandana. 2002b. Protect or Plunder? Understanding Intel-
lectual Property Rights. Λονδίνο: Zed Books.

Shumpeter, Joseph. 1975. Capitalism, Socialism and Democracy. 
Νέα Υόρκη: Harper.

Sweezy, Paul. 1950. “The Transition from Feudalism to Capi-
talism”. Science and Society 14.2: 134-157 [περιλαμβάνεται 
στην ελλ. έκδοση: Η μετάβαση από τον φεουδαλισμό στον 
καπιταλισμό, μτφρ. Παύλος Γρεβενίτης, Αθήνα: Θεμέλιο, 
1986].

___. 1986. “Feudalism to Capitalism Revisited”. Science and So-
ciety 50.1: 81-95.

Tabb, William. 2001. “Globalization and Education as a Com-
modity”. Professional Staff Congress. http://www.psc-cuny.
org/jcglobalization.htm.



149ΒΙΒΛΙΟΓΡΑΦΙΑ

Taylor, Andrew. 2006. “Students warned graduate jobs market 
could be about to peak”. Financial Times,12 Ιανουαρίου.

The Economist. 2010. “Let’s hear those ideas”, στο http://www.
economist.com/node/16789766.

Tomba, Massimiliano. 2007. “Differentials of surplus-value in 
the contemporary forms of exploitation”. The Commoner 12. 
http://www.commoner.org.uk/12tomba.pdf.

Tronti, Mario. 1971. Operai e Capitale. Τορίνο: Einaudi. 
Walton, J. και Seddon, S. 1994. Free Markets and Food Riots. 

Κέιμπριτζ, Μασαχουσέτη: Blackwell.
Warren, Elizabeth. 2006. “The middle-class on the precipice”. 

Harvard Magazine, Ιανουάριος-Φεβρουάριος: 31-89.
Wasselius, Erik. 2002. “Behind GATS 2000: Corporate Power 

at Work”. TNI briefing series, 6. http://www.tni.org/reports/
wto/wto4.pdf.

WWF. 2006. Living Planet Report. http://www.panda.org/news_
facts/publications/living_planet_report/lp_2006/index.cfm.

Άλλες διαδικτυακές πηγές

Web 1. India’s Greatest Planned Environmental Disaster: The Nar-
mada Valley Dam Projects. http://www.umich.edu/~snre492/
Jones/narmada.html.

Web 2. One World Campaign: Narmada Valley. ahttp://www.one-
world.org/campaigns/narmada/front.shtml.

Web 3. GATS Campaign, Stop the GATSastrophe! WDM’s cam-
paign on the General Agreement on Trade in Services. http://
www.wdm.org.uk/campaign/GATS.html.

Web 4. GATSwatch.org - Critical Info on GATS. http://www.
gatswatch.org.

Web 5. Globalization and War for Water in Bolivia. Εκδόθηκε 
από τους Jim Shultz και Tom Kruse, στην Κοτσαμπάμπα της 
Βολιβίας. http://www.americas.org/News/Features/200004_
Bolivia_Water/Shultz_and_Kruse.htm.

Web 6. Υλικό για το “Jubilee plus” στο http://www.jubileeplus.



150 MASSIMO DE ANGELIS

org/. Για το “Jubilee south”, ένα πολύ πιο ριζοσπαστικό δίκτυο 
από τον νότο, στο http://www.jubileesouth.org/.

Web 7. Human rights and the environment. International Cam-
paigns: Nigeria. ERA Monitor Report No. 8: Six Year Old 
Spillage in Botem-Tai. http://www.sierraclub.org/human-
rights/nigeria/background/spill.asp.

Web 8. Trade Environment Database (TED) Projects. Oil Pro-
duction and Environmental Damage. http://www.american.
edu/ted/projects/tedcross/xoilpr15.htm. Για τις διεθνείς κα-
μπάνιες που έχουν οργανωθεί από τα κάτω, βλ. Oilwatch, A 
Southern-based activist network takes on petroleum depen-
dency. http://www.newint.org/issue335/action.htm.





Από τις εκδόσεις των ξένων κυκλοφορούν:

CRITICAL ART ENSEMBLE
Η μηχανή της σάρκας

ANDRÉA DORIA
Η εξαιρετική περίπτωση μιας συνηθισμένης ιστορίας

ANSELM JAPPE
Το τέλος της τέχνης στον Αντόρνο και τον Ντεμπόρ

Ομάδα RETORT
(IAIN BOAL, T. J. CLARK, JOSEPH MATTHEWS, MICHAEL WATTS)

Καταπονημένες δυνάμεις.
Κεφάλαιο και θέαμα στη νέα εποχή του πολέμου

ΕΞΕΓΕΡΜΕΝΟΣ ΥΠΟΔΙΟΙΚΗΤΗΣ ΜΑΡΚΟΣ
Ιστορίες για τους ανθρώπους του καλαμποκιού

GRUPPE KRISIS, NORBERT TRENKLE, ANSELM JAPPE
Κείμενα για την εργασία και την κρίση

SILVIA FEDERICI
Ο Κάλιμπαν και η μάγισσα.

Γυναίκες, σώμα και πρωταρχική συσσώρευση

ΣΗΜΕΙΩΣΕΙΣ ΤΗΣ ΣΤΕΠΑΣ #1

ΚΩΣΤΑΣ ΔΗΜΗΤΡΙΟΥ
Ο ΙΧ άνθρωπος και οι υποθαλάσσιες αρτηρίες του

ΣΗΜΕΙΩΣΕΙΣ ΤΗΣ ΣΤΕΠΑΣ #2

RAOUL VANEIGEM
Γράμμα στα παιδιά μου και στα παιδιά του κόσμου που έρχεται

(και σε ηλεκτρονική μορφή 

στον δικτυακό τόπο www.disobey.net/hotel)


