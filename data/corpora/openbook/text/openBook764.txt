













































 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

3 
 

 

 

 

 

 

 

 

 

“25th HOUR” PROJECT 

365 ΣΥΜΜΕΤΟΧΕΣ 

 

 

 

 

 

 

 

 

 

 

 

 

 

 

 



“25th hour” project 

4 
 

 

 

 

 

 

“25th hour” project 

 

Ιδέα - επιμέλεια έκδοσης / Μακέτα εξωφύλλου: 

Γιώργος Ιατρίδης 

 

Διορθώσεις: 

Διώνη Δημητριάδου, Αριστείδης Καρεμφύλλης, Σωτηρία Σαββοπούλου, 

Σωκράτης Τσελεγκαρίδης 

 

Υποστηρικτές: 

Γιώργος Θεοδωράκης - www.shortstory.gr 

Κώστας Θερμογιάννης - www.tovivlio.net 

Γιάννης Φαρσάρης - www.openbook.gr 

 

Εκδόσεις updot.gr 

Αθήνα 2016 

www.25thHourProject.tumblr.com | www.updot.gr 

e-mail: info@updot.gr 

 

 

Το έργο “25th hour” project διατίθεται υπό την Άδεια Creative Commons Αναφορά 

Δημιουργού-Μη Εμπορική Χρήση-Όχι Παράγωγα Έργα 4.0 Διεθνές. 

ISBN: 978-960-93-7626-6 

http://www.shortstory.gr/
http://www.tovivlio.net/
http://www.openbook.gr/
http://www.25thhourproject.tumblr.com/
http://www.updot.gr/
mailto:info@updot.gr


“25th hour” project 
 

5 
 

 

 

ο “25th hour” project ήταν ένα λογοτεχνικό εγχείρημα που 

διήρκησε για έναν ολόκληρο χρόνο. Η διάθεση του project αυτού 

ήταν να ανεβαίνει κάθε μία μέρα και ένα κείμενο από διαφορετικό 

συγγραφέα. 

Υπήρχε μόνο μία βασική προϋπόθεση, πως ο τίτλος θα είναι ίδιος για 

όλους: “25η ώρα”. Γράφτηκαν δηλαδή 365 κείμενα για μια “έννοια” που 

ουσιαστικά δεν υπάρχει! Από τις 15 Μαΐου 2014 που ανέβηκε το πρώτο 

κείμενο, μέχρι και τις 14 Μαΐου 2015 που ανέβηκε το τελευταίο, 

αναρτήθηκαν αδιαλείπτως συμμετοχές στο ειδικά διαμορφωμένο blog. 

Σκοπός της “25ης ώρας” ήταν η διάδοση της ανοιχτής λογοτεχνίας, η 

δημιουργία μιας on line βιβλιοθήκης με λογοτεχνικά έργα, αλλά και να 

δώσει βήμα σε νέες φωνές να εκφραστούν. 

Υ.Γ. Αρχικά, να πω ένα μεγάλο ευχαριστώ σε όλους όσους έστειλαν τη 

συμμετοχή τους. Και δεύτερον, σε όλους όσους βοήθησαν για να 

υλοποιηθεί αυτή η ιδέα και τελικά, να κυκλοφορήσει ελεύθερα σε 

ηλεκτρονικό βιβλίο. 

 

 

Για όλες τις τρέχουσες δραστηριότητες μπορείτε να ενημερώνεστε στο 

facebook και στο twitter. 

Γιώργος Ιατρίδης 

www.updot.gr | giorgos.iatridis@gmail.com 

 

 

 

 

 

 

T 

http://25thhourproject.tumblr.com/
https://www.facebook.com/updot.gr/
https://twitter.com/iatridisg


“25th hour” project 

6 
 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

7 
 

 

 

 

 

 

 

 

 

 

 

 

Ο χρόνος δεν υπάρχει, είναι μια ανθρώπινη επινόηση  

και εξυπηρετεί ανθρώπινες ανάγκες. 

Άλμπερτ Αϊνστάιν 

 

 

 

 

 

 

 

 

 

 

 

 



“25th hour” project 

8 
 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

9 
 

Γιώργος Ιατρίδης | 15.5.2014 

Η καθημερινότητα μας έχει γεμίσει με άπειρα στοιχεία διαρκώς 

επαναλαμβανόμενα. Όλη η ζωή μας είναι ένας ατέρμονος κύκλος, που 

διαδέχεται αριθμούς και καταστάσεις. Ο χρόνος, αυτή η ακαθόριστη 

κίνηση της ύπαρξης και των γεγονότων στο παρελθόν, το παρόν και το 

μέλλον· έχει για όλους μας είκοσι τέσσερεις ώρες, η ώρα διασπάται σε 

εξήντα λεπτά και το κάθε λεπτό έχει εξήντα δευτερόλεπτα, ίδια για 

όλους, ίδια για πάντα. 

Αυτό το αόρατο χρονόμετρο έχει ξεκινήσει πριν καλά καλά έρθουμε στον 

κόσμο, από τη μήτρα! Έτσι, συνηθίσαμε από πολύ μικροί να διαβάζουμε 

την ώρα, στενέψαμε δηλαδή τα όριά μας και τα όνειρά μας σε είκοσι 

τέσσερις ώρες. Αυτή η αγκιστρωμένη συσκευή λοιπόν, δεν πρόκειται 

ποτέ να μας δείξει την 25η ώρα! 

Όσο κι αν προσπαθήσαν οι ωρολογοποιοί, να δημιουργήσουν ένα ρολόι 

που υπολογίζει την επίδραση της βαρύτητας και να ρυθμίζει αυτόματα 

την κίνηση των δεικτών, έτσι ώστε να αντισταθμίζει τις επιδράσεις της 

και να επιτυγχάνει μεγαλύτερη ακρίβεια, δεν το κατάφεραν.  

Όσο κι αν προσπάθησαν οι Ελβετοί κατασκευαστές, να φωνάξουν τους 

καλυτέρους χρονογράφους του κόσμου και να δημιουργήσουν ένα ρολόι 

που γυρίζοντάς το από την άλλη πλευρά, να αποκαλύπτει τις φάσεις της 

σελήνης ή να αποκαλύπτει μια ουράνια όψη που δείχνει την αστρική ώρα 

και ένα χάρτη του ουρανού που ακολουθεί αστέρια, πάλι δεν κατάφεραν 

να δείξουν στο καντράν την 25η ώρα.  

Όσο κι αν προσπάθησαν οι ρολογάδες, να τοποθετήσουν πάνω του 

κόσμου τα καράτια, τις πλατίνες, κομμάτια από μετεωρίτη, 

φεγγαρόπετρες και να κατασκευάσουν ένα ρολόι με απεριόριστα 

μηχανικά μέρη, ούτε τότε κατάφεραν οι δείκτες να ξεφύγουν από το 

συνηθισμένο δρομολόγιο.  

Τι είναι λοιπόν η 25η ώρα; Η 25η ώρα δεν είναι τίποτα παραπάνω από 

μια ώρα έξω από την ρουτίνα, έξω από τα καλούπια και τα πρότυπα, έξω 

από τις αντιλήψεις και τις πεποιθήσεις. Έξω από οτιδήποτε μας βαραίνει. 

Εξήντα λεπτά, χωρίς ο χρόνος να μετράει για εμάς. Εξήντα λεπτά γεμάτα 

γέλιο, εξήντα λεπτά γεμάτα έρωτα. Εκεί όπου οι νόμοι της φύσης 

καταργούνται κι οι σεληνιακοί κύκλοι παύουν να υπάρχουν. Εκεί όπου οι 



“25th hour” project 

10 
 

άνθρωποι ξεχνάνε τι θα πει ρολόι, κι αντί για χτύπους ρολογιού, μετράνε 

το χρόνο με τους χτύπους της καρδιάς!  

Κάπου εκεί ανάμεσα, άλλες φορές στις επτά το πρωί κι άλλες φορές στις 

έντεκα το βράδυ έρχεται η 25η ώρα. Μια κερδισμένη ώρα μέσα στις 

άλλες είκοσι τέσσερις. Μια ώρα που δεν πρόκειται ποτέ να φανεί, σε 

αυτήν την κωλοεφεύρεση που λέγεται ρολόι. 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

11 
 

Λίνα Φυτιλή | 16.5.2014 

Ποτέ δεν είχα ξαναδεί να πέφτει πυκνό χιόνι μες στο καλοκαίρι. Έτριβα 

τα μάτια μου, μήπως με ξεγελούσαν μα η εικόνα επίμονα καρφωμένη 

στο παράθυρό μου διέσχιζε τη μέρα, στην έσχατη ώρα της. Κάπως έτσι 

πέθαινε η εποχή στο μέσο της πόλης, πριν βγει ο ήλιος κι αναστηθούν τα 

σκοτάδια στις τρεμάμενες προσόψεις των κτιρίων. Και το φως ξανάρχιζε 

να παρελαύνει κάνοντας απογραφές στους τοίχους, με τα εκτυφλωτικά 

επίθετα και τα ονόματα των περαστικών, που έμεναν τόσο γυμνά κι 

ασυνόδευτα απ΄ την παλιά τους χάρη. 

 

 

 

 

 

 

 

 

 

 

 

 

 

 

 

 

 

 

 



“25th hour” project 

12 
 

Αφροδίτη Χουλάκη | 17.5.2014 

Το καλοκαίρι είναι σαν τη ζωή. Το αγαπάς όπως κι εκείνη. 25 βήματα μας 

χωρίζουν λοιπόν. 25 αθώα χαμόγελα. Και ίσως μία “25η ώρα”. 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

13 
 

Εύα Κασιάρου | 18.5.2014 

Ο ασπρομάλλης γέρος περπατούσε σκυφτός με το αριστερό χέρι στην 

τσέπη του και με το δεξί να κρέμεται από τον ώμο του. Με τα δάχτυλά 

του έπαιζε τις  κεχριμπαρένιες χάνδρες νευρικά. 

Ο δρόμος για το σπίτι του, στην κορυφή του λόφου, ανηφορικός.  Ο 

ιδρώτας έτρεχε στο λαιμό του. Η ζέστη του καλοκαιριού τον έπνιγε. 

Ξεκλείδωσε τη σιδερένια πόρτα και μπήκε μέσα. Πριν την κλείσει έριξε 

μια ματιά κάτω στο λιμάνι. Ξάπλωσε με τα ρούχα στο κρεβάτι και κοίταξε 

τη φωτογραφία τού γάμου του, που κρέμονταν στον απέναντι τοίχο. 

Καλοκαίρι και τότε. Με νταούλια έφεραν τη νύφη στην εκκλησιά. Οι δύο 

τους, επέστρεψαν σε αυτό το σπίτι. Ξάπλωσαν ανάσκελα στο σιδερένιο 

κρεβάτι. Δε γύρισαν να δουν ο ένας τον άλλον. 

«Καληνύχτα Μαριώ, αύριο φεύγω. Στο επόμενο ταξίδι θα έρθεις μαζί 

μου». 

«Καληνύχτα Νικόλα, ότι πεις». 

Της έπιασε το χέρι και κοιμήθηκαν. 

Και ήρθε το επόμενο ταξίδι. Ήρθαν και άλλα ταξίδια και αυτή έμεινε 

επάνω στο λόφο να κοιτάζει το λιμάνι και να περιμένει. 

Τα γράμματα ερχόταν κάθε τέλος του μήνα. 

 «Πιάσαμε λιμάνι χθες. Είμαι καλά, θα έρθω τον επόμενο χρόνο 

παραμονές  Χριστουγέννων. Με αυτά τα λεφτά να αγοράσεις πάπλωμα 

να μη κρυώνεις. Ο χειμώνας στο νησί μας είναι δύσκολος, έχει πολλούς 

αέρηδες.  

Ο Νικόλας σου» 

Τα διάβαζε και τα έβαζε στο εικονοστάσι. 

«Μαριώ τι κάνει ο ναυτικός μας;» 

«Είναι καλά  θείε Μήτσο, θα έρθει του χρόνου». 

«Άντε να νιώσεις και εσύ ρε παιδί μου την ηδονή του κορμιού και τη 

γλύκα  της συντροφιάς, αράχνιασες. Καλός ο Νικόλας ή να σου βρω 

άλλον;» 

«….» έσκυβε το κεφάλι και κοκκίνιζε. 



“25th hour” project 

14 
 

Ο θείος της ο Μήτσος, άνθρωπος γλεντζές, την πείραζε κάθε φορά που 

την έβλεπε. Πολύ γέρος πια, τα έλεγε όλα έξω από τα δόντια. 

«Κορίτσι μου, κοίτα να πηγαίνεις στη ζωή από το φαρδύ δρόμο, άσε τα 

μονοπάτια. Ήρθαμε να την απολαύσουμε τη ριμάδα και να πιούμε τα 

ζουμιά της. Εγώ δεν ήθελα να τον πάρεις, να ξέρεις. Αλλά η μάνα σου 

επέμενε. Καλή τύχη για την μεγαλοκοπέλα μου, έλεγε. Τώρα που κοιτάζει 

τα ραδίκια ανάποδα και σε βλέπει από ψηλά μόνη και έρμη τι θα λέει;» 

«Μην ανησυχείς θείε, είμαι καλά. Κάθε μήνα, μου στέλνει χρήματα να 

αγοράσω μια το ένα μια το άλλο». 

«Βρε τα χρήματα δεν έχουν αξία. Η ηδονή του κορμιού έχει αξία. Και αυτή 

δεν την αγοράζεις. Τη γεύεσαι». 

Τις πρώτες ρυτίδες της, τις χάιδεψε μόνη της. Την πρώτη της άσπρη τρίχα, 

την κοίταξε μόνη της.  

«Του χρόνου το καλοκαίρι βγαίνω στη σύνταξη και θα έρθω για πάντα 

στο νησί. Έχω μαζέψει αρκετά χρήματα. Θα ζήσουμε καλά. Σου στέλνω 

και αυτό το κολιέ. Να το κρεμάσεις στο λαιμό σου. Θα σου πάει. Οι 

χάνδρες του είναι από κεχριμπάρι Δέκα πέντε χάνδρες, όσες και τα χρόνια 

που είμαστε χώρια. Αν τις ρίξεις στο νερό της θάλασσας θα επιπλέουν και 

θα ταξιδέψουν.  

Ο Νικόλας σου»  

 

Η καρδιά της άρχισε να κτυπά από εκείνη την ώρα, για του χρόνου το 

καλοκαίρι. Το κολιέ δεν το φόρεσε, το έβαλε και αυτό στο εικονοστάσι. 

«Έρχεται θείε Μήτσο. Πώς είναι η ηδονή του κορμιού και η γλύκα της 

συντροφιάς;» ψιθύρισε και άφησε λουλούδια στο παγωμένο μάρμαρο. 

Η μέρα που θα έβλεπε το Νικόλα της, ερχόταν απειλητικά κατά πάνω της. 

Τον κοίταζε στην κιτρινισμένη  νυφιάτικη φωτογραφία. Το μέτωπο του 

μεγάλο. Ή μήπως ήταν μικρό; Τα μάτια του  καστανά. Ή μήπως ήταν 

μαύρα σαν το κάρβουνο; Άκουγε τη  φωνή του κρύα. «Καληνύχτα Μαριώ, 

αύριο φεύγω». Ή μήπως ήταν ζεστή σαν τον λίβα; Μετά καθόταν στο 

παραθύρι κοιτάζοντας τη θάλασσα. Και αυτή με το γαλάζιο της, το γκρι 

της και το μαύρο της χρώμα, άλλαζε κάθε φορά τη μορφή του Νικόλα της, 

μα άλλες πάλι φορές, πάλευε με τον αέρα και  δεν είχε χρόνο να 



“25th hour” project 
 

15 
 

σχηματίζει ανθρώπινες μορφές. Θα τον γνωρίσει; Θα την γνωρίσει; Έχει 

γεράσει, θα τη θέλει έτσι; Πώς πρέπει να τον αγκαλιάσει; Τι πρέπει να 

του πει; Και μετά; 

 

Ζήλευε το παρελθόν, ταλαντεύονταν στο παρόν και το μέλλον την 

αγρίευε. Καρδιοχτυπούσε για την άγνωστη ηδονή του κορμιού και τη 

γλύκα της συντροφιάς. Αυτή, τη μόνη ηδονή που γνώριζε, ήταν της 

σιωπής και της μοναξιάς. Δεν ήθελε να γνωρίσει την άλλη. Τη φοβόταν. 

Φόρεσε το κολιέ και τον έσφιξε μέσα στη χούφτα της. Ένα 

εικοσιτετράωρο έμεινε άγρυπνη. Τον περίμενε. Μετά έγειρε. Η καρδιά 

της δεν άντεξε. Την 25η ώρα ήρθε ο Νικόλας της.. 

Της έκλεισε τα μάτια, τη φίλησε στα χείλη και της έβγαλε το κολιέ. Το 

κολιέ έγινε κομπολόγι στα χέρια του. Δέκα πέντε χάνδρες από κεχριμπάρι 

κτυπούν νευρικά εδώ και οκτώ χρόνια ασταμάτητα στα δάκτυλά του. 

 

 

 

 

 

 

 

 

 

 

 

 

 

 

 



“25th hour” project 

16 
 

Ευτυχία Καπαρδέλη | 19.5.2014 

Την 25η ώρα όταν το Αθάνατο πνεύμα τους Έλληνες στην πύλη του 

ουρανού ενώνει την ένδοξη μητέρα με δάφνες και μυρτιές στεφανώνει. 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

17 
 

Δημήτρης Αθηνάκης | 20.5.2014 

Η μέρα, ένα ατέλειωτο post-it. Κίτρινα, κόκκινα, μπλε χαρτάκια παντού· 

κι όχι μόνον αυτά. Το κινητό που θα χτυπήσει, η τηλεόραση που θα 

φωνάξει, το like που θα έρθει, το «γεια σου» που θα συμβεί. «Συμβεί» ― 

ωραίο ρήμα, το έχουν αποθεώσει και οι λακανικοί. Συμβάν. Συμβαίνον. 

Όλα συμβαίνουν. Εμείς συμβαίνουμε, εμάς μας συμβαίνουν. Ατέλειωτη 

βιομηχανία υπενθυμίσεων και συμβάντων. Παντού παραινέσεις και 

γεγονότα. Σοφές συμβουλές. Διδασκαλία εκείνων που γνωρίζουν. Η 

αφόρητη ύπαρξη της εμπειρίας. Ο φόρτος τού «ξέρω». Του αδιανόητου 

«σ’ τα ’λεγα εγώ». Χαρτάκια με αριθμήσεις, χάρτινοι αριθμοί ενός 

ανώφελου μετρήματος. Να μετρηθούμε. Να αριθμήσουμε. Να 

ζυγίσουμε. Να θυμηθούμε. Υπάρχουμε για να θυμόμαστε. Η δικτατορία 

της μνήμης. Η δικτατορία της επιφάνειας, όσων επιπλέουν. Να θυμηθείς 

να ζήσεις, να μάθεις να επιβιώνεις. Συμβάντα. Μια αρμαθιά θύμησες κι 

ένα τσουβάλι «να-μην-ξεχάσω». Κι ας ξεχνιέσαι. Η μέρα κάνει τη δουλειά 

της. Η μέρα υπάρχει για να γίνονται δουλειές ― ή δουλίτσες, 

τρεχαματάκια, προβληματάκια· τα υποκοριστικά της πολιτισμένης ζωής. 

Η μέρα υπάρχει για να βρίσκουν οι αισιόδοξοι κι οι λογικοί ό,τι κρατά τον 

πλανήτη σε σταθερή τροχιά· για να συγκινούνται οι κυνικοί ενώπιον του 

μάταιου της ύπαρξης και της αφέλειας των σαχλορομαντικών. Για να 

περιμένεις τη στιγμή που θα πέσει η αριστοτελική λογική στο κεφάλι σου 

και θα σε πλακώσει· για να μείνει μόνο εκείνο το «έλα» που νόμισες γι’ 

ανέξοδο ρομαντισμό. Για την αναγωγή σε θέσφατο ότι υπάρχει και η 

αντίστροφη αυτοσυντήρηση: εκείνη που σου επιτρέπει να επιβιώνεις 

των κακουχιών της ύπαρξης επειδή πάντοτε πιστεύεις ότι δεν έχεις 

φτάσει στον πάτο. Η μέρα είναι για όλα αυτά. Κι η νύχτα, κύριε; Η νύχτα 

βάζει πλάτη στο εικοσιτετράωρο, που ποιος διάολος αποφάσισε να 

κρατάει τόσο; Η νύχτα τσαπίζει τα λουλουδάκια της μέρας, τα ποτίζει, τα 

φροντίζει, τα αγαπάει ― και τα διαλύει, τα κόβει από τη ρίζα, άμα λάχει. 

Και λαχαίνει. Συμβαίνει. Η νύχτα δεν υπενθυμίζει. Η νύχτα ορίζει. Ορίζει 

την ταυτότητα των ανθρώπων, ορίζει την ταυτότητα των πόλεων, ορίζει 

την ταυτότητα της μέρας, τα υγρά του σώματος· ωραία υγρά. Η νύχτα 

έχει τη μεγαθυμία της συγχώρεσης και το μαγικό ραβδί που απλόχερα 

χαρίζεται σ’ όσους γενικώς δεν προλαβαίνουν: το μαγικό ραβδί της 25ης 

ώρας. Εκείνης της ώρας που δεν θυμάσαι, που πήζει το σκοτάδι, που 

είναι/συμβαίνει/υπάρχει στις 4.48 το πρωί. Η 25η ώρα μπορεί να είναι 

στις 4.48 το πρωί. Η ώρα που καταργούνται τα υποκοριστικά. Δεν 



“25th hour” project 

18 
 

υπάρχει φιλάκι, αγκαλίτσα, σωματάκι, δουλίτσα, ποτάκι. Είναι η ώρα των 

κανονικών λέξεων. Το λόγων που σημαίνουν, κι ας μη συμβαίνουν. Η 

αλήθεια της 25ης ώρας είναι για κείνους που μπορούν να λένε τα 

πράγματα με τ’ όνομα άλλων πραγμάτων, και να σημαίνουν το ίδιο. Είναι 

η ώρα των ανθρώπων που σε τραβούν απ’ το μανίκι μ’ ένα «έλα», που 

σου κλείνουν τους διακόπτες μ’ ένα «κοιμήσου», που σε βάζουν στη θέση 

σου μ’ ένα «γδύσου», που σε τρομοκρατούν συχνά μ’ ένα «μίλα», που σε 

αρπάζουν μ’ ένα «αφέσου»· είναι εκείνοι οι άνθρωποι που 

χρησιμοποιούν τις προστακτικές σαν να ’ναι πασατέμπος· αυτοί οι 

άνθρωποι σ’ αφήνουν σε μια στεγνή υποτακτική, ενόσω εσύ αναζητάς 

την οριστική· την οριστικότατη. Είναι οι άνθρωποι της 25ης ώρας. Της 

δικής μας ώρας. Να τους καταλαβαίνετε. Αν μπορείτε. Και να τους 

αναζητάτε. Η 25η ώρα δεν μας έχει ανάγκη. Υπάρχει αναγκαστικά. Ας μην 

αναζητούμε κάτι που απλώς συμβαίνει. Υπενθύμιση. Πάλι. 

 

 

 

 

 

 

 

 

 

 

 

 

 

 

 

 



“25th hour” project 
 

19 
 

Λένα Κικίδου | 21.5.2014 

Τσαλακώνει το μαντήλι. Το ρολόι στον τοίχο δείχνει 10.20΄. Σε σαράντα 

λεπτά θα καλέσουν το όνομά της. Αν το φωνάξουν. Αν το ακούσει. 

Κουνάει ασυναίσθητα τα πόδια της. Φοράει φθαρμένα allstar. Τα 

κορδόνια στο αριστερό της παπούτσι έχουν λυθεί. Σκύβει να τα δέσει. 

Αφήνει το μαντήλι στη διπλανή θέση. Ελέγχει την άδεια αίθουσα 

αναμονής. Πατάει στο κάθισμά της και πιάνει τα κορδόνια. 

Μέχρι πριν δυο μέρες ήταν ευτυχισμένη. Έκανε την πρακτική της. Είχε 

τους φίλους, τη δουλειά, το αγόρι της. Είχε σταθεί τυχερή και είχε μπει 

σε μια ομάδα με άτομα με κοινά ενδιαφέροντα και εκτός εργασίας. Μια 

παρέα. Όλοι μια παρέα. Είχε όνειρα. Δε ζήταγε πολλά. Ένα σπίτι, έναν 

σύζυγο και ένα παιδί. Ναι. Ένα παιδί. 

Αφήνει το πόδι της να κυλήσει κάτω. Τα κορδόνια σέρνονται στην 

πράσινη μοκέτα. Παρατηρεί τους λευκούς τοίχους. Τρεις πίνακες όλοι κι 

όλοι. Απέναντί της οι Rayonsdesoleil του Janmot Louis χορεύουν. Στα 

αριστερά της, πάνω από το χαμηλό γκισέ, η BarqueofDante του Delacroix, 

με τον Δάντη και τον Βιργίλιο στο καρυδότσουφλο-βάρκα με τους 

Καταδικασμένους γύρω τριγύρω. Ρίχνει μια ματιά πάνω από το κεφάλι 

της στο Κορίτσι με το Μαργαριταρένιο Σκουλαρίκι του Johannes Vermeer 

και ξαναπιάνει το μαντήλι. 

Το είχε βάλει στην τσέπη της χωρίς να το καταλάβει. Οι κοπέλες συνήθως 

νιώθουν ενοχές, κλαίνε. Ακόμα κι αν δεν έχει να κάνει με τον φόνο, τις 

πιάνει κρίση αυτογνωσίας και συνειδητοποιούν πόσο κορόιδα 

πιάστηκαν. Αυτή δε θα θρηνήσει. Ήξερε τι έκανε. Τουλάχιστον το γνώριζε 

μέχρι το απόγευμα που είχαν το ατύχημα. Αν και το συγκεκριμένο 

ατύχημα ήταν δυστύχημα για εκείνην. Για αυτόν ήταν μια αφορμή για να 

την κοπανήσει. 

Η πόρτα του ιατρείου ανοίγει. Η νοσοκόμα της χαμογελάει και κάθεται 

στο γραφείο. Σηκώνει το στραπατσαρισμένο της σταυρόλεξο, συνεχίζει 

να το παιδεύει. Τρία καθέτως: «Ευκολόπιστη γυναίκα αιώνιο θύμα της 

ανδρικής μπουρδολογίας» έξι γράμματα. ΗΛΙΘΙΑ. 

Κοιτάζει τη φάσα ήλιου που χύνεται από το παράθυρο και χύνεται 

ανάμεσα στον καναπέ και το γυάλινο τραπεζάκι. Ισιώνει αφηρημένη τις 

άκρες του μαντηλιού και μετά το ξανακάνει κουβάρι. 



“25th hour” project 

20 
 

Της είχε προτείνει να βγουν για ποτό. Κανονικά θα έπρεπε να του πει όχι. 

Ήταν επόπτης της και ήξερε πως αν κάτι πήγαινε στραβά θα έπρεπε να 

αλλάξει ομάδα και θα της έβγαινε και το όνομα. Αλλά του είπε ναι. Πόσο 

μαλάκας θα μπορούσε να είναι; Ήταν οχτώ χρόνια μεγαλύτερος, 

σπουδαγμένος, σοβαρός. Κρατούσε πάντα μια άνετη στάση απέναντι σε 

όλους αλλά ποτέ δεν ξεπερνούσε τα όρια. Την πρόσεχε. Την αγάπαγε. 

Έτσι έδειχνε τουλάχιστον μέχρι προχτές. 

Ακούει το μονότονο τικ τακ. Παρατηρεί, υψώνοντας μόνο το βλέμμα, 

τους σιδερένιους δείκτες. Κινούνται σπασμωδικά. Ο λεπτοδείκτης, σαν 

κουτσός στρατιώτης σε ανηφόρα, ζορίζεται, τρίζει, παλεύει και στο τέλος 

ανεβαίνει ένα τσακ. Ο ωροδείκτης παραμένει αδιάφορος στο 10. Τον 

περιμένει. 

Είχε αρχίσει να τρελαίνεται. Μια βδομάδα καθυστέρηση; Πήρε ένα τεστ 

από το φαρμακείο. Πήρε και δεύτερο. Ήθελε να το σιγουρέψει. Εκείνος 

έβλεπε μια αθλητική εκπομπή. Άκουγε κλειδωμένη στο μπάνιο για 

μεταγραφές και γκολ και καθόταν σε αναμμένα κάρβουνα. Είχε αφήσει 

το τεστ δίπλα στον νιπτήρα και στηριζόταν στο γείσο της μπανιέρας. Είχε 

χώσει τα δάχτυλα στα μαλλιά της. Μονολογούσε: «Βγες αρνητικό. Βγες 

αρνητικό! ΒΓΕΣ ΑΡΝΗΤΙΚΟ!». Άκουσε το τηλέφωνο να χτυπάει. Εκείνον να 

απαντάει και να αρχίζει τα συνθηματικά με τον κολλητό του. Έπιασε το 

τεστ χωρίς να σηκωθεί. Είχε τα μάτια της κλειστά και τα έσφιγγε τόσο που 

όταν τα άνοιξε είδε αστεράκια και μαιάνδρους. Και ανάμεσα στα 

μετεικάσματα ξεχώρισε δυο ροζ γραμμές. Έπιασε με τρεμάμενο χέρι το 

κουτί. Κοίταξε με μάτια βουρκωμένα μια το τεστ και μια το κουτί. «Όχι…» 

ψέλλισε. Τράβηξε το δεύτερο τεστ. Δυο ροζ παράλληλες γραμμές 

εμφανίστηκαν ξανά. 

Η νοσοκόμα πάει στην μπουκάλα του νερού. Φυσαλίδες ελευθερώνονται 

βιαστικά προς τα πάνω. Γεμίζει το ποτήρι της, στρέφεται. «Να σου βάλω 

νερό;» τη ρωτάει. 

«Όχι, ευχαριστώ» απαντάει και κατεβάζει το βλέμμα στα περιοδικά που 

έχουν κατρακυλήσει από τη στοίβα στο τραπεζάκι. 

Όταν βγήκε από το μπάνιο δεν έβλεπε μπροστά της. Τα δάκρυα ήταν 

τόσα που είχαν θολώσει τα πάντα γύρω της. Ήξερε ποια θα ήταν η 

κατάληξη. Τη ρώτησε αν ήταν σίγουρη. Ναι, ήταν. Σίγουρη-σίγουρη; Ναι, 

σίγουρη-σίγουρη. 



“25th hour” project 
 

21 
 

«Και πώς έγινε;» 

«Θες απάντηση ή είναι ρητορική ερώτηση;» 

«Θέλω». 

«Με τον κλασικό τρόπο, εσύ ήσουν από πάνω κι εγώ από κάτω.» 

«Ξέρω πως γίνεται. Ρωτάω επειδή…» 

«Μια φορά έσπασε…» 

«Μα είπες πως δεν έπαιζε να μείνεις έγκυος!» 

«Συγγνώμη κιόλας! Λες να το έκανα επίτηδες;» 

«Όχι, δεν είπα αυτό…» 

«Και τι είπες;» 

«Μην αρπάζεσαι». 

«Δεν αρπάζομαι». 

«Τι θα κάνεις τώρα;» 

Ο ωροδείκτης τρέχει να ξεφύγει προς το 11. Κοιτάζει τα δάχτυλά της. 

Τρέμουν. Σφίγγει το μαντήλι. Δεν το είπε σε κανέναν. Πήρε τηλέφωνο 

χτες. Έκλεισε ραντεβού για σήμερα. Θα έπρεπε να έχει κάποιον για να τη 

βοηθήσει μετά την… επέμβαση. Δεν έχει κανέναν. Εκείνος περίμενε να 

ακούσει τη μόνη λύση που τον συνέφερε και μετά ξέκοψε, σαν 

σερπαντίνα που ξετυλίγεται με μια μεγαλειώδη ώθηση και μετά πέφτει 

στο πάτωμα και πατιέται, σκίζεται, χάνεται μέσα σε χαρτοπόλεμο και 

τσακισμένα πλαστικά ποτήρια. 

Το πρωί φόρεσε μια φόρμα και φούτερ. Πήρε μια υφασμάτινη τσάντα. 

Έριξε μέσα όσα είχε στη μεγάλη θήκη η κανονική της τσάντα. Ήρθε με 

ταξί. Όσο περίμενε να της ανοίξουν, έστειλε email και ζήτησε να τη 

μεταθέσουν σε άλλο γκρουπ λόγω ανειλημμένων οικογενειακών 

υποχρεώσεων που δεν της επέτρεπαν να εργάζεται πια στην πόλη, αλλά 

στη γενέτειρά της.  

Πιάνει την κοιλιά της. Εκεί μέσα υπάρχει ένα μικροσκοπικό φασολάκι, 

μια ψυχούλα. Κοιτάζει τον Δάντη, τους Καταδικασμένους που κρέμονται 

από τη βάρκα. 

Τικ τακ. Ο λεπτοδείκτης γραπώνεται και γλιστράει πάλι πίσω. Ζυγώνει με 

το νεκρό του σούρσιμο το 11. Σε λίγο θα προσπεράσει τον ωροδείκτη. Θα 

πάει 11 και ένας φόνος. Ο γιατρός θα είναι έτοιμος. Η νοσοκόμα θα της 

πει να περάσει στο ιατρείο. Θα αφήσει την πάνινη τσάντα της στο γκισέ 

γιατί ήρθε μόνη της. Δεν υπάρχει κανείς να τη ρωτήσει αν είναι σίγουρη, 

να της πει να το κρατήσει, ότι θα βρουν μια λύση, να της χτυπήσει ότι 



“25th hour” project 

22 
 

κάνει τη μεγαλύτερη βλακεία της ζωής της, να την αποκαλέσει φονιά, 

γιατί αυτό είναι. Φόνισσα. Μπορεί να μην το κατακρεουργήσει με τα ίδια 

της τα χέρια αλλά θα δώσει τη συγκατάθεσή της να το κάνει κάποιος 

άλλος. Και δε θα τον σταματήσει. 

Τικ τακ. Ο λεπτοδείκτης αφήνει πίσω του το 11 και τον ωροδείκτη που 

παλεύει να τον εμποδίσει. Το τηλέφωνο κάνει ένα απαλό τρρρ τρρρ. Η 

νοσοκόμα απαντάει. Νεύει ανεπαίσθητα προς τη μεριά της και απαντάει. 

Ανοίγει τα δάχτυλά της. Το μαντήλι στραπατσαρισμένο, στεγνό, 

ξεφτισμένο τρίβεται στην ιδρωμένη της παλάμη. Είμαστε οι επιλογές μας 

σκέφτεται. Εγώ τι θα είμαι; Μια μάνα που έσφαξε το παιδί της για να μην 

αναλάβει τις ευθύνες της; Μια εικοσάχρονη που προσπέρασε μια 

ανεπιθύμητη εγκυμοσύνη με έναν συμφωνημένο φόνο για να μπορέσει 

να συνεχίσει τη ζωή της. 

Τικ τακ. Ο λεπτοδείκτης λαχανιασμένος χώνεται ανάμεσα στο ένα και το 

δυο και μένει περήφανος εκεί. Η νοσοκόμα σηκώνεται. Η πόρτα του 

ιατρείου ανοίγει. Ο γιατρός βγαίνει με ένα συγκρατημένο χαμόγελο να 

την υποδεχτεί. 

Τικ τακ. Την πλησιάζουν. Κρατάει ακόμα την κοιλιά της. Το μαντήλι 

πέφτει διαλυμένο ανάμεσα στα πάνινα παπούτσια της. Δυο δάκρυα 

κυλάνε στα μάτια της. 

«Είστε έτοιμη;» τη ρωτάει ο γιατρός και απλώνει το χέρι του προς το 

μέρος της. 

Κοιτάζει το τεντωμένο χέρι, τη λωρίδα του ήλιου και τη σκόνη που 

κολυμπάει στο φως. Η έξοδος είναι πίσω της. 

Ένα αχνό χαμόγελο ανθίζει στα χείλια της καθώς το σώμα της 

συστρέφεται. 

 

 

 

 

 

 



“25th hour” project 
 

23 
 

Άννα Δελληγιάννη | 22.5.2014 

Υπάρχει ελπίδα καλυτέρευσης; Τι ερώτηση, έπρεπε να φτάσουμε εδώ, να 

εξαντλήσουμε όλες τις ώρες για να καταλάβουμε ότι δεν μας φτάνει 

πλέον ο χρόνος να δημιουργήσουμε αυτά που σχεδιάζαμε! Όχι-όχι δεν 

είναι αυτό και πάλι μμ, ναι- ναι αυτό είναι: να σκέφτεσαι ώρες 

ατέλειωτες και να μην έχεις σκεφτεί, όταν το ρολόι χτυπάει την 25η ώρα. 

Μα ποιο ρολόι ξεφεύγει από τα όρια, του δοσμένου χρόνου; Εδώ οι 

επιστήμονες υπολογίζουν τα πάντα με γνώμονα το 24ωρο, τώρα πώς 

προκύπτει το 25 μήπως στ’ αλήθεια περάσαμε σε άλλες εποχές, που 

σχετίζονται με τις ασθματικές μηχανές και όχι με τον άνθρωπο!  

Αλήθεια, έπρεπε να φτάσει κανείς στο σημείο να αποστρέψει το βλέμμα 

του από την πραγματικότητα που τον φοβίζει; Έπρεπε να σκοτεινιάσουν 

οι ωραίες μέρες από τα καταστρωμένα σχέδια των σειρήνων που θέλουν 

να συνθλίψουν το καράβι της ανάπτυξης; 

Γιατί, τι άλλο μπορεί να σημαίνει η εξαφάνιση ενός αεροπλάνου! 

Σημαίνει ότι η επιμονή μας στο μεγαλύτερο, στο τελειότερο, μεγαλύτερες 

πολυκατοικίες, μεγαλύτεροι ουρανοξύστες μεγαλύτερα και ταχύτερα 

μέσα μεταφοράς, προκάλεσε αλυσιδωτά την ύβριν που έφερε την άτη, 

που προκάλεσε την νέμεσιν για να φέρει την τίσιν! Αλλά να, που η 

προσπάθεια να γίνουμε θεοί έγινε μπούμερανγκ και ψάχνουμε όχι πλέον 

να βρούμε το χαμένο μπόινγκ αλλά πώς να σωθούμε από μια επερχόμενη 

απειλή, η οποία βέβαια θα προκύψει ως μανία την 25η ώρα, όταν δεν θα 

μπορεί το μυαλό του ανθρώπου να ξεπεράσει τον όποιον σκόπελο και θα 

αγανακτεί που πέρασε όλες τις προηγούμενες ώρες και αυτή η άλλη, η 

τραγική ώρα, τον ταλαιπωρεί αφάνταστα!  

Την 25η ώρα στη χοάνη του παγκόσμιου πολιτισμού συντρίβονται οι 

αξίες των εθνικών κρατών, καθώς χάνονται, αφανίζονται στην μέχρις 

εσχάτων προσπάθεια συνάντησης με τον εντυπωσιασμό του 

διαφορετικού! Τα θεία δώρα των αρχαίων, η φωτιά και ο τροχός δεν τα 

χειρίστηκε σωστά η ανθρωπότητα, γιατί τόσα χρόνια αγωνίζεται να 

κάψει όταν δεν μπορεί να υποτάξει, και να γυρίσει τον τροχό της 

επιστήμης σε κατασκευές που 24 ώρες αναδεικνύουν το μεγαλείο του 

πνεύματος αλλά την 25η ώρα προκαλεί οδύνη, γίνεται ο άνθρωπος 

υπάνθρωπος, καταργώντας το δικαίωμα της ζωής των συνανθρώπων 

του!  



“25th hour” project 

24 
 

Ένας εφιάλτης που δεν μας εκτοξεύει στα ανώτερα αλλά μας στέλνει να 

κρυφτούμε στα υποχθόνια που κι εκεί την 25η ώρα φτιάχναμε μέχρι χθες 

υπόγειες διαδρομές και κρησφύγετα για να γλιτώσουμε από εμάς! 

Όλεθρος!  

Ο άνθρωπος που δημιούργησε, ταξίδεψε, τώρα αδυνατεί να απολαύσει 

το ωραίο, γιατί έφτασε στο τέλος αλλά όχι στο τελευταίο σημείο! 

Απόλυτη ανάγκη η ιδέα, η φαντασία! Κάτι πρέπει να γίνει. Η απόλυτη 

ανάγκη ο λόγος, γιατί αποχαυνωμένοι παρακολουθούμε τα γεγονότα, τα 

οποία μας πάνε στο κενό. Τίποτα δεν κάνουμε με την ψυχή μας! 

Προδοθήκαμε και παραδοθήκαμε!  

Και τώρα θλιβόμαστε για τα γεγονότα! Μα γιατί!  

 

 

 

 

 

 

 

 

 

 

 

 

 

 

 

 

 

 



“25th hour” project 
 

25 
 

Στέργιος Φουρκιώτης | 23.5.2014 

Τώρα είμαι εδώ. Νύχτα. Όπως πάντα. Μόνος στο μπαρ.  

Αφουγκραζόμενος το κενό που αλυχτά μέσα μου, παραμένοντας 

ακίνητος, να αναμένω το πέρας του χρόνου. Εγώ όπως άλλοτε, γυμνός 

από την επίκτητη ανάγκη της κατάκτησης του είδους, ακούγοντας τη 

μουσική σαν να μην υπήρξε ποτέ. 

Κατά βάση θλιμμένος, βασιλιάς της θλίψης, παρατηρώ μέσα από το 

μυωπικό φακό μου μία νύχτα χωρίς φωνές, στην αυγή κάθε απώλειας 

ειρμού, το νόημα που διαφεύγει από ανοιχτά πρόσωπα γεμάτα από τις 

ενοχές της μέρας που θα ‘ρθει. 

Στο διάστημα που προηγήθηκε, απογοήτευσα κι απογοητεύτηκα, πόνεσα 

και με πόνεσαν, μέχρι που μπλόκαρα τον πόθο ώστε να πάψει να με 

αναζητά τις στιγμές της απόγνωσης. 

Δεν έχω χώρο, τελικά, για αμφιταλαντεύσεις: σε θέλω, με θέλεις, 

βρισκόμαστε. Μακριά από την παλινδρόμηση της τρελής, ή του γιατρού 

όπως συχνά σου αρέσει να λες, ερωτευόμαστε. Εγώ με το κλείδωμά μου 

κι εσύ με την παραφορά της εμμονής που θέλει τη γυναίκα να μετεωρίζει 

τα κρεβάτια. 

Θα μετανιώσω, σίγουρα, και θα σε αναζητήσω ξανά, για όλα αυτά που 

δεν είσαι, αλλά κάνω να είσαι, και που πάντα γίνονται αυτά που ποθώ, 

τα πράσινα μάτια σου βουτηγμένα στο λάδι ενός φανταστικού τώρα, 

χωρίς το πρωί που θα μας βρει να κυνηγάμε την αβεβαιότητα και ένα 

αύριο με ουρανό από “δεν πρέπει”. 

Γυρίζω το κλειδί, βάζω μπροστά σε ένα δρόμο που με οδηγεί παράλληλα 

σε όσα μπορούν να με φέρουν κοντά σου, παίζοντας με τις πιθανότητες 

να σε συναντήσω, χωρίς να ξέρω αν θέλω να είσαι εσύ, να είμαι εγώ, όλα 

όσα μας ενώνουν και μας κάνουν μοναδικούς, εντός μίας τρέλας με 

απειλές, παρακολουθήσεις, καταδιώξεις, από άγνωστους γνωστούς, 

κατασκευασμένο σασπένς σε μία απλή υπόθεση: ο πόθος. 

 

 

 

 



“25th hour” project 

26 
 

Νίκη Ταγκάλου | 24.5.2014 

Από όλες τις ώρες της ημέρας, εγώ διαλέγω την 25η 

Είναι η ώρα που βγαίνω στους δρόμους γυμνή, κόντρα σε κάθε 

διερχόμενο αμάξι, ανοίγω τα χέρια μου και τα αφήνω να περάσουν 

από μέσα μου. 

Μεταξύ ζωής και θανάτου. Μεταξύ φθοράς και αφθαρσίας. 

Είναι η ώρα που καίω κάθε τι αληθινό και τραγικό, 

χαρίζομαι στα όνειρα που φλερτάρω, 

αφήνω τα δάκρυά μου να με δροσίσουν και όχι να με πνίξουν. 

Περιπλανιέμαι μέσα σε στίχους ξένους με σκοπό να τους κάνω δικούς 

μου. 

Κοιτάζω τους περαστικούς, έναν- έναν και δεν τρομάζω, 

τους ακουμπώ και δεν ηλεκτρίζομαι. 

Ξαπλώνω σε κρεβάτια που με συγκινούν 

και δεν με δένουν, ούτε με φιμώνουν. 

Εκείνη την ανύπαρκτη, αόρατη ώρα είμαι απλά εγώ. 

Ρωτάω τους πάντες για τα πάντα 

και δεν τρέμω σε καμία ενδεχόμενη απάντηση τους. 

Δεν λέω ούτε καληνύχτα, ούτε καλημέρα, 

μοιράζω μόνο φιλιά και αγκαλιές. 

Δεν ακούω ψέματα, είναι αποκηρυγμένα εκείνη την ώρα. 

Οι πληγές αναβλύζουν κατακόκκινο αίμα κι όχι μαύρο σκοτωμένο. 

Κοιτάζω τον ουρανό και τα μάτια μου τον διαπερνούν, 

δεν κρατιούνται αιχμάλωτα κάτω από αυτόν. 

Ένα μόνο είναι το παράπονό μου, 

αυτή η μια ώρα δεν με κρατάει για πολύ… 

 

 

 

 

 

 

 



“25th hour” project 
 

27 
 

Φραγκίσκος Βασιλείου | 25.5.2014 

25η ώρα, 26η, 27η, 28η, 29η, 30η, 31η, 32η… Καλημέρα!… 33η, 34η, 35η, 

36η, 37η, 38η, 39η, 40η… Καλό απόγευμα!.. 41η, 42η, 43η, 44η, 45η, 46η, 

47η, 48η… 49η! Καλή Χρονιά και καλό μήνα… μπορεί και καλή βδομάδα! 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

28 
 

Άννα Μαρία Ζαγοριανού | 26.5.2014 

Η Κατερίνα βρίσκεται στο ταξί που τη φέρνει στο σπίτι.  Ο Στέφανος 

φεύγει αύριο… 

Κλείνει τα μάτια και προσπαθεί να μην αφήσει τα δάκρυα να κυλήσουν. 

Κάνει υπεράνθρωπη προσπάθεια να μην ουρλιάξει. Νοιώθει ότι πνίγεται. 

Ανοίγει το παράθυρο και παίρνει βαθιές ανάσες. 

Ο Στέφανος φεύγει αύριο… μια φράση που αντηχεί στο μυαλό της  και 

καρφώνει την καρδιά της. Λες και δεν το ήξερε ότι ο Στέφανος φεύγει… 

Το γνώριζε  από την αρχή της σχέσης τους, μα όλο και καθυστερούσε τη 

στιγμή του αποχωρισμού, διώχνοντας αυτά τα μαύρα κοράκια τις 

σκέψεις, που σκίαζαν το γαλανό ουρανό της. Θα γίνει πρόβλημα που θα 

χρειαστεί άμεση αντιμετώπιση όταν έλθει η στιγμή αυτή, έλεγε. Τώρα 

δεν είναι πρόβλημα. Ο Στέφανος είναι εδώ και εκείνη είναι χωμένη στην 

αγκαλιά του, τη ζεστή φωλίτσα της, όπως την ονόμαζε. 

Ζει!  Αγαπά και την αγαπούν!  Αυτό έχει σημασία!  Αυτό αρκεί! 

Πράγμα παράξενο για την Κατερίνα, που πάντα έκτιζε για το μέλλον. Ποτέ 

δεν άφηνε κάτι στην τύχη.  Ήθελε να ξέρει και πάντα προγραμμάτιζε τους 

χειρισμούς και τα βήματα της για να αποφεύγει δυσάρεστες εκβάσεις. 

Και να, που για μια φορά στη ζωή της, ακολούθησε την καρδιά της, 

αψηφώντας τα τσιμπήματα της λογικής. 

«Κατερίνα σύνελθε!» της φώναζε η λογική. «Είναι 26 χρονών και είσαι 

33!» 

«Ε , και;  Επτά χρόνια στην εποχή μας δε θεωρούνται διαφορά. Άλλωστε 

δε φαίνεται». 

«Είναι στρατιωτικός καριέρας και μάλιστα από τους καλούς.» 

«Ε, και; Λίγοι στρατιωτικοί έφτιαξαν οικογένεια;» 

«Δεν είναι από το νησί σου! Νομίζεις ότι είναι εύκολο να σε δεχθούν οι 

δικοί του; Νομίζεις ότι ο ίδιος θέλει να δεσμευτεί από τώρα; Έπειτα κάθε 

τρία χρόνια μετατίθεται. Πριν από τρία χρόνια ήταν στην Αθήνα. Μετά 

ήρθε στο νησί σου. Φεύγει για Γερμανία… και πάλι πίσω. Και μετά… ποιος 

ξέρει για πού. Εσύ ήσουν στη Χίο, τον γνώρισες και ζήσατε ότι ζήσατε 



“25th hour” project 
 

29 
 

αυτούς τους  20 μήνες. Πριν από εσένα, στην Αθήνα, λες να μην άφησε 

κάποια κοπέλα για τους ίδιους λόγους.  Μετά από εσένα, λες να μην 

αφήσει κάποια άλλη , για τους ίδιους πάλι λόγους;  Λες να μην έζησε τις 

ίδιες εικόνες αποχωρισμού;  Λες να μην ήσουν άλλος ένας κρίκος  στην 

αλυσίδα των μετακινήσεων του;  Σύνελθε λοιπόν!»  μαινόταν, η λογική. 

Η Κατερίνα όμως, έκλεινε τα αυτιά… δεν ήθελε να ακούσει. Αρκετά έζησε 

με τη λογική στο παρελθόν. Και ποιο ήταν το όφελος; Έζησε;   Ενώ τώρα 

ζει!  Αφήνεται στον έρωτα χωρίς ταμπού, με τον άνθρωπο που θέλει 

πρώτα να δώσει και μετά να πάρει – με τον άνθρωπο που γίνεται ένα 

μαζί της και τη στηρίζει σε όλα της τα βήματα. 

Ζει! Επιτέλους ζει! Είναι η Κατερίνα και ο Στέφανος τη θέλει μόνο για 

εκείνη και όχι για τη θέση ή το όνομά της ή την περιουσία της. Θέλει την 

Κατερίνα, αυτό το ζεστό κορίτσι που μόνο αυτός γνωρίζει ότι κρύβει ένα 

μικρό ηφαίστειο. 

Ζει!  Δηλαδή, ζούσε μέχρι πριν από 24 ώρες! 

Τώρα την  25η ώρα που ο Στέφανος δεν υπάρχει και στη θέση του αφήνει 

ένα κενό… τώρα τι γίνεται; 

Νοιώθει τα δάκρυα  να κυλούν και τον καυτό κόμπο στο λαιμό της να την 

πνίγει. Πνίγοντας ένα λυγμό, ανοίγει τα μάτια..  Πανικόβλητη , ρίχνει μια 

κλεφτή ματιά στον καθρέπτη του οδηγού. Συναντά το ανήσυχο βλέμμα 

του. Ξεροκαταπίνει και στρέφει το βλέμμα ακολουθώντας ότι αφήνει 

πίσω του το ταξί. 

Ο ταξιτζής δε ρωτά. Καταλαβαίνει πολλά. Το ταξί του είναι ένα μεγάλο 

σχολείο ζωής. 

Απότομη προσγείωση για την Κατερίνα, η επιστροφή. 

Σκούπισε τα δάκρυά της και οχύρωσε την καρδιά της. Οι ψυχολόγοι 

λέγουν – κάπου το διάβασε αυτό – ότι αν κάτι σε βασανίζει, μην το 

κλειδώνεις μέσα στην ψυχή σου. Σε τραυματίζει. Ελευθέρωσέ το. Γράψε 

το σε ένα κομμάτι χαρτί. Διάβασέ το πολλές φορές, μέχρι να απαλύνει ή 

ακόμα και να σβήσει, ο πόνος. 

Αυτό έκανε και η Κατερίνα. 

 Η 25η ώρα  τη βρήκε να γράφει την ιστορία της. Η ιστορία της θα γίνει 

διήγημα – μόνο που θα αλλάξει τα ονόματα των ηρώων της. Ίσως έτσι 



“25th hour” project 

30 
 

μπορέσει να βγει από το τούνελ της επιστροφής.  Μάλιστα προτού 

αλλάξει τα ονόματα θα το στείλει στο Στέφανο. 

Η κοπέλα με χέρι που τρέμει, κλείνει  αργά το βιβλίο. Είναι νέα. Τα μάτια 

της είναι δακρυσμένα. Κάνει προσπάθεια να συγκρατηθεί. Το βιβλίο 

αυτό τη συγκλόνισε. 

«Στο Σταθμό Της Ζωής» - ψυχογραφικά διηγήματα. 

Το διήγημα στη σελίδα 13 με  τίτλο «Η 25η ΩΡΑ» της έφερε μνήμες που 

θέλει να θάψει. Πρόσφατος ο χωρισμός της με το Δημήτρη. Το Δημήτρη 

που μετά από τρία χρόνια τον μεταθέτουν σε άλλη επίλεκτη μονάδα. 

Λες  και το διήγημα έχει γραφτεί από την ίδια. Τα ίδια προβλήματα, ο 

ίδιος τρόπος γνωριμίας, τα ίδια συναισθήματα, η ίδια απόγνωση.. μια 

ιστορία γραμμένη με καρμπόν. 

Ένα τεράστιο  παζλ  όπου όλα σχεδόν τα κομμάτια  ταιριάζουν. 

Άλλωστε, αυτό δεν είναι η Ζωή; Ένα παζλ όπου κάθε άνθρωπος 

προσθέτει το δικό του κομμάτι ζωής; 

 

 

 

 

 

 

 

 

 

 

 

 

 

 



“25th hour” project 
 

31 
 

Ναταλία Ηλία | 27.5.2014 

Λίγο πριν οι δείκτες του ρολογιού δείξουν σκοτάδι, μάζεψα λίγα και καλά 

και προτού προλάβει το μυαλό μου να σαλέψει, έφυγα. Μέσα σε τόπους 

ξένους αναζήτησα κρησφύγετο μακριά απ’ ανθρώπους κι άλλα του Θεού 

πλάσματα. Έψαξα πολύ για να βρω μια ανήλιαγη σπηλιά με θέα τη 

θάλασσα και το ταξίδι μου με οδήγησε κάπου ανατολικά της 

Μαυριτανίας, στο ακρωτήρι Βέρντε. Τα βράδια μου ήταν παγωμένα και 

τα κόκαλα των ποδιών μου σα να έτριζαν κάθε που ο αέρας σήκωνε την 

άμμο της παραλίας και την έφερνε συντροφιά μου. Ο χειμώνας ήταν 

πάντοτε βαρύς σ’ αυτά τα μέρη. Κι όμως, χαμογελούσα κι έκλαιγα και 

θρηνούσα και κραύγαζα και χαμογελούσα ξανά. Κι όλα για το παλιό μου 

χώμα, το μητρικό μου. Στοίχειωνε τις ημέρες και τις ήσυχες στιγμές μου. 

Μέχρι και μ’ ανοιχτά τα μάτια ένιωθα να το πατώ να το λιώνω στα χέρια 

μου κι αυτό να μη στερεύει. Κι έτσι αποφάσισα να βρω κάτι που θα μ’ 

έσερνε στη λήθη. Ίσως και να τ’ ονόμαζα φυλαχτό. Όχι για το κακό, αλλά 

για τις ενοχές και τις θύμισες που με ράπιζαν αλύπητα. 

Δεν είχα αφήσει πίσω μου τίποτα τ’ άξιο λόγου. Μονάχα τη ζωή μου κι 

όλα μου τα εξήντα χρόνια. Κι αυτά τώρα έρχονταν και με τυραννούσαν 

λες κι ήμουν του κόσμου ο πρώτος αμαρτάνων. Μα κι αν ήμουν, τι μ’ 

αυτό; Εξιλεώθηκα όμως, ύστερα από λίγο κι εκεί που οι ελπίδες μου είχαν 

αρχίσει να στερεύουν βρήκα στην άκρη μιας ρεματιάς γεμάτη με 

καρυδιές και φυλλοβόλα δέντρα, ένα ολοκόκκινο τριαντάφυλλο που 

μόλις αντίκριζε για πρώτη φορά αυτό τον κόσμο. Το μόνο που ‘χε 

γεννηθεί σ’ εκείνη την άβατη Εδέμ μέσα στο ψύχος του χειμώνα που σε 

τίποτα δεν έδινε ζωή. Το ξερίζωσα. Δε λογιόταν σαν θάνατος. Θυσία ήταν. 

Ο δρόμος του γυρισμού προς τη σπηλιά ήταν μακρύς και δύσβατος ή έτσι 

μου φαινόταν. Μα, όλο σκεφτόμουν πως αυτό το κόκκινο διαμάντι εμένα 

διάλεξε για να σωθώ απ’ της ζωής μου τα μνημονικά. Κι αυτή η σκέψη 

μου 'δινε κουράγιο και θέληση. Κατάκοπος, μ’ ασθενική αναπνοή 

σκαρφάλωσα στο κρύο σπιτικό μου και έβαλα το φυλαχτό μου στο κουτί 

που φύλαγα κι άλλα διάφορα απ’ την πατρίδα. Κι έπειτα τίποτα. Κενό. 

Ο ύπνος με βρήκε ευτυχισμένο και ήρεμο αγκαλιά με το κουτί μου. Μέσα 

εκεί είχα κρύψει ότι πολυτιμότερο είχα. Κι ήξερα πως το επόμενο πρωί 

θα μ’ έβρισκε ξέγνοιαστο κι ανάλαφρο απ’ το χθες και το προχθές και το 

παλιά. Κι ας έτριζαν τα δόντια μου απ’ το κρύο. Ύστερα από λίγες ώρες, 

κάτι τρομερό συνέβη. Έκανα να κινήσω τα χέρια μου, μα ήταν αδύνατο. 



“25th hour” project 

32 
 

Τα πόδια μου βαριά σαν άγκυρες με τραβούσαν στο υγρό χώμα λες κι 

ήμουν αιχμάλωτος, δεμένος με αλυσίδες. Μα, ποιος ο δυνάστης μου; 

Ποιος μ’ είχε κυριεύσει; 

Φύση λεγόταν κι ακόμα θαρρώ πως έτσι τη φωνάζουν. Κι αφού εγώ της 

εναντιώθηκα για να μη θυμάμαι, αν κι ανθρώπινο το πάθος, έτσι κι αυτή 

πήρε την εκδίκησή της. Εμένα πήρε. Παγωμένο, μα κι ευτυχισμένο μαζί.  

Πια είμαι μια ανάμνηση κι η μόνη μου έγνοια, είναι να μη σβηστώ. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

33 
 

Ισμήνη Παφίτη | 28.5.2014 

…Στη χαράδρα των σελίδων κάποιου ανοιχτού βιβλίου, μεταξύ λάθους 

και σωστού,  νύκτας και μέρας, πρόστυχου και καθωσπρέπει, 

επιπολαιότητας και αυτοσυγκράτησης… 

Αιωρούμαι πάνω από τις πόλεις, πάνω από τα σύννεφα, έλκομαι από τον 

ήλιο όπως τα έντομα απ’ το φως κι όμως μένω στο σκοτάδι κρεμασμένο 

ανάποδα… 

Άσπρο μαζί και μαύρο… Βλέπω το είδωλό μου στο πολύχρωμο τόξο τ’ 

ουρανού και της χυμένης στην άσφαλτο βενζίνης… 

Φυλακισμένο στην άλλη όψη του καθρέφτη και στις σκέψεις που δεν 

εκφράστηκαν ποτέ… Στα φιλιά που δεν δόθηκαν, στα χέρια που δεν 

κρατήθηκαν, στα βλέμματα που στράφηκαν στο πάτωμα χωρίς να γίνουν 

υποσχέσεις. 

Στροβιλίζομαι από τ’ άπιαστα θέλω και τ’ ανεκπλήρωτα όνειρα. Με 

παρασύρουν βρεγμένα ελαστικά και με ρίχνουν στη λάσπη. Κι από’ κει 

με παίρνει η νοτιά και με βάζει στολίδι στα κοριτσίστικα χαμόγελα. 

…Μυρίζω κόκκινο κρασί και καφέ. Αλάτι και ζάχαρη. Λεμόνι και 

καρπούζι. Τριαντάφυλλο και μούχλα… 

Είμαι ο ήχος της γρήγορης ανάσας και του ακανόνιστου χτύπου της 

καρδιάς.  

Του αναφιλητού και του αβίαστου γέλιου… Η γεύση μου φαρμάκι και 

βάλσαμο μαζί… 

Ψιθυρίζω στους ρομαντικούς και ουρλιάζω στους υποψιασμένους. 

Γυρνάω εκεί που είμαι ανεπιθύμητο και φεύγω από κει που με ζητάνε. 

Είμαι όλα τα πιο πάνω και πάλι τίποτα απ’ αυτά. 

…Πάντα όμως συνεπές και πάντοτε στην ώρα μου… Στην 25η ώρα… 

 

 

 

 



“25th hour” project 

34 
 

Σπύρος Μακρυγιάννης | 29.5.2014 

“Την 25η ώρα θα φύγω” είχε πει. Δεν τον πήρε στα σοβαρά. Στις 4:00 

χαράματα 26 Οκτώβρη ‘14 γύρισε το ρολόι μια ώρα πίσω και πήδηξε στο 

κενό. 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

35 
 

Παναγιώτης Ντάϊκος | 30.5.2014 

Ανάμεσα, στα ξενύχτια και τις αϋπνίες. Στο χθες και το σήμερα. Στο γιατί. 

Εκείνη η γαμημένη ώρα, που δεν λέει να περάσει. Οι δείκτες φαντάζουν 

κολλημένοι, μαζί με τη ζωή μας που έχει κολλήσει στο παρελθόν. Ο 

χρόνος δεν έχει νόημα κανένα, περνούν οι μέρες αδιάφορα και όλα 

μοιάζουν κενά νοήματος. Πάλι θα ξημερώσει και θα με βρει η μέρα 

φορώντας το T-shirt σου. 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

36 
 

Κώστας Θερμογιάννης | 31.5.2014 

Ένιωσε έναν πόνο ψηλά στο στήθος. Λίγες στιγμές μετά ένιωθε να 

μουδιάζουν τα χέρια του. Παραπατώντας κατάφερε να φτάσει μέχρι την 

πολυθρόνα στα δεξιά του κι έκατσε απότομα βαριανασαίνοντας. Ένιωθε 

πως ο αέρας γύρω του είχε ξαφνικά αραιώσει, με δυσκολία γέμιζε τα 

πνευμόνια του με οξυγόνο.   

Ήταν τέλη Αυγούστου όταν ο Μανώλης ξεκίνησε το ταξίδι του για τη Νέα 

Υόρκη. Το όνειρο της ζωής του επιτέλους θα γινόταν πραγματικότητα, η 

πόλη που ποτέ δεν κοιμάται στοίχειωνε τα όνειρά του όταν εκείνος 

κοιμόταν! Άφησε τη γυναίκα και τα δυο του παιδιά στα κρύα του λουτρού 

όταν τους ανακοίνωσε την απόφασή του. «Η ζωή μας είναι μικρή και 

θέλω να τη ζήσω» είπε στη γυναίκα του χωρίς να της δώσει άλλες 

εξηγήσεις και δυο μέρες μετά βρέθηκε σε ένα αεροπλάνο με κατεύθυνση 

δυτικά.  

Η πτήση ήταν πολύωρη και του έδωσε την ευκαιρία να σκεφτεί πολλά 

πράγματα. Μια γυναίκα που δεν την ενδιέφερε τίποτα άλλο από το μαλλί 

της και η υποκουλτούρα της τηλεόρασης, δυο παιδιά που είχαν πάρει 

από εκείνη και το διανοητικό τους επίπεδο έμοιαζε να είναι πολύ 

χαμηλό, μια δουλειά που μισούσε κι ένα περιβάλλον που δεν είχε τίποτα 

να του προσφέρει, ήταν αρκετά για να τα παρατήσει όλα και να φύγει. 

Ένιωθε κιόλας ελεύθερος, απαλλαγμένος από όλα τα βάρη του 

παρελθόντος. Είχε πουλήσει την ακίνητη περιουσία του και είχε αφήσει 

το βιβλιάριο της τράπεζας στη γυναίκα του, εκείνος είχε κρατήσει πολύ 

λίγα χρήματα, όσα ήταν απαραίτητα για την “απόδρασή” του.   

Το πρώτο πράγμα που έκανε μόλις πάτησε το πόδι του στη Νέα Υόρκη 

ήταν να πάει στο δικηγορικό γραφείο του εξαδέρφου του, γέννημα 

θρέμμα Αμερικάνος, με το ζόρι ξεστόμιζε λίγες λέξεις ελληνικές. Τον 

περίμενε μια θέση εκεί, στο λογιστήριο της εταιρίας, είχε προς το παρόν 

αποφασίσει να συνεχίσει τη δουλειά που ήξερε να κάνει, αλλά για λίγο 

καιρό, το όνειρό του είχε προτεραιότητα, έπρεπε να γίνει ζωγράφος. 

Νοίκιασε ένα σπίτι στενάχωρο, ένα δωμάτιο όλο κι όλο, κρεβατοκάμαρα 

και σαλόνι μαζί, με μια μικρή κι άθλια κουζίνα που έβλεπε στο 

τσιμεντένιο αίθριο στην πίσω μεριά. Μαζί με τη φασαρία από τα 

αυτοκίνητα που δε σταματούσαν ποτέ να πηγαινοέρχονται, εκείνο το 

σπίτι ήταν γεμάτο κατάθλιψη, κάθε φορά που έμπαινε μέσα ένα μεγάλο 

βάρος τον πλάκωνε. Γι’ αυτό αποφάσισε να κινηθεί γρήγορα, έπρεπε να 



“25th hour” project 
 

37 
 

γίνει γνωστός, πλούσιος, να αγοράσει μια από εκείνες τις επαύλεις που 

έβλεπε στην τηλεόραση και γέμιζαν τα όνειρά του.   

Η δουλειά στο γραφείο ήταν δύσκολη, τα ωράρια ατελείωτα και οι 

απαιτήσεις πρωτόγνωρες. Οι προθεσμίες ήταν εξοντωτικές και ο 

ξάδερφος αποδείχτηκε σκληρός εργοδότης. Το όνειρό του όμως τον 

κρατούσε στην επιφάνεια και δεν τον άφηνε να βουλιάξει. Αγόρασε 

καβαλέτα και καμβάδες αδειανούς και χρώματα και μπογιές που 

περίμεναν να πάρουν τη θέση τους στα έργα του. Η έμπνευση όμως 

χανόταν μέσα στα λογιστικά βιβλία και την αποπνικτική ατμόσφαιρα του 

σπιτιού του. Σκέφτηκε να ενοικιάσει άλλο σπίτι, πιο ευρύχωρο, αλλά τα 

οικονομικά του δεν του το επέτρεπαν. Τα Σαββατοκύριακα γύριζε από 

πάρκο σε πάρκο κουβαλώντας τα σύνεργά του αλλά μάταια, τίποτα δεν 

μπορούσε να ζωγραφίσει. Άρχισε να κάνει συντροφιά με το αλκοόλ 

πνίγοντας όχι μόνο την αδυναμία του να γίνει αυτό που ονειρευόταν 

αλλά και τον πόνο που ένιωθε, όσο περνούσε ο καιρός οι σκυθρωπές 

φατσούλες των παιδιών του την τελευταία φορά που τα είδε στοίχειωναν 

ολοένα και περισσότερο τις σκέψεις του.   

Στο γραφείο τα πράγματα δυσκόλευαν ολοένα και περισσότερο, η 

αδυναμία να συγκεντρωθεί στη δουλειά τον έκανε να αισθάνεται όλο και 

πιο άσχημα. Γεμάτος ενοχές για τα λάθη του άρχισε να ζωγραφίζει 

πίνακες που το μαύρο της ψυχής του κυριαρχούσε. Μια δικιά του 

τεχνοτροπία, που δεν μπορούσε να καταλάβει αν ξεπηδούσε από μέσα 

του εξαιτίας τού ταλέντου που είχε ή των καταχρήσεων και του αλκοόλ, 

έπαιρνε σάρκα και οστά στους πίνακες. Βάλθηκε να ζωγραφίζει με μανία, 

ξεχνούσε να φάει και να κοιμηθεί, ο μόνος του σύντροφος ήταν πια τα 

αδειανά μπουκάλια και οι τσαλακωμένες γόπες στα αυτοσχέδια τασάκια. 

Μια εμμονή για να ζωγραφίζει συνεχώς καρφώθηκε στο μυαλό του και 

τον οδηγούσε κάθε μέρα, από την ανατολή μέχρι τη δύση του ηλίου 

μπροστά στους καμβάδες. Το πλάκωμα που ένιωθε μέσα στο στενό του 

σπίτι έβρισκε εκτόνωση στους πίνακές του που πολλαπλασιαζόνταν 

καθημερινά με αριθμητική πρόοδο. Παράτησε τη δουλειά του, παράτησε 

και τον κόσμο. Κλείστηκε μέσα στους τέσσερις τοίχους του σπιτιού και 

του παραλογισμού του κι έβγαινε έξω μόνο για να αγοράσει τσιγάρα, 

αλκοόλ και μπογιές. 

Τέσσερις μήνες αργότερα δεν χωρούσε στο σπίτι, δεν μπορούσε να 

σταθεί πουθενά, οι πίνακες το είχαν κατακλύσει! Πίνακες που πρόδιδαν 



“25th hour” project 

38 
 

την ψυχική του κατάσταση και στο πιο άπειρο μάτι. Κάτι έπρεπε να γίνει 

και μάλιστα γρήγορα. Ξήλωσε τους καμβάδες και δίπλωσε όλους τους 

μουσαμάδες έναν έναν. Τους πακετάρισε και ήθελε να τους ξεφορτωθεί 

αλλά δεν ήθελε να τους πετάξει. Σκέφτηκε το σπίτι του στην Ελλάδα κι 

αποφάσισε να τους ξαποστείλει εκεί. «Μια χαρά θα βολευτούν στην 

αποθήκη» σκέφτηκε και χωρίς άλλη καθυστέρηση βρέθηκε στο 

ταχυδρομικό γραφείο. Μόλις γύρισε στο αδειανό του σπίτι ένιωσε το ίδιο 

πράγμα που είχε αισθανθεί φεύγοντας από την Ελλάδα, ελαφρύς σαν τον 

άνεμο κι ελεύθερος. Ήπιε μια γερή δόση αλκοόλ κι έπιασε ένα λευκό 

καμβά για να ζωγραφίσει. Δεν τα κατάφερε όμως, το αδειανό του σπίτι 

είχε κάνει και την ψυχή του να αδειάσει. Βγήκε στο δρόμο κι άρχισε να 

τρέχει χωρίς προορισμό. Για μια φορά ακόμα στη ζωή του ένιωσε πως 

είχε κάνει λάθος.   

Ο εξάδερφός του τον βρήκε δυο μήνες αργότερα στο κρατητήριο της 

αστυνομίας. Είχε χάσει κάθε ίχνος του όλο αυτόν τον καιρό, ήταν λες και 

είχε ανοίξει η γη και τον κατάπιε. Τον βρήκαν σε άθλια κατάσταση να 

κοιμάται στα παγκάκια δυο αστυνομικοί, έχοντας στην αγκαλιά του δυο 

μπουκάλια ουίσκι που είχε κλέψει από μια κάβα. Τον μετέφεραν στο 

κρατητήριο και ειδοποίησαν τον μοναδικό του συγγενή. Πλήρωσε την 

εγγύηση και τον πήρε μαζί του. Δεν είπαν πολλά πράγματα, ο Μανώλης 

άρχισε να κλαίει γοερά. «Τα παιδιά μου…» είπε μονάχα κι ένιωσε την 

ανάγκη να τα σφίξει στην αγκαλιά του. Ο εξάδερφος τον πήρε στο σπίτι 

του, τον έκανε πάλι άνθρωπο πετώντας από πάνω του τους δυο μήνες 

της ζωής που είχε ζήσει ως άστεγος και τον έβαλε στο αεροπλάνο της 

επιστροφής. Είκοσι δύο μήνες μετά γύριζε στην πατρίδα του με μια 

έγνοια μόνο, να αγκαλιάσει τα παιδιά του.   

Η γυναίκα του είχε δείξει τους πίνακές του, χωρίς εκείνος να το ξέρει, σε 

μια παλιά συμμαθήτριά της, την Άννα, που ασχολούταν με την τέχνη, 

ήταν κι εκείνη ζωγράφος. Είχε εντυπωσιαστεί με την τεχνοτροπία του 

Μανώλη κι αποφάσισαν να εκθέσουν τα έργα του. Μια μέρα πριν 

πατήσει το πόδι του στην Ελλάδα η έκθεση άνοιξε τις πόρτες της κι ο 

κόσμος γνώριζε τα έργα του! Όλα πουλήθηκαν σε πολύ υψηλές τιμές, θα 

εξασφάλιζαν τόσο στον ίδιο όσο και στα παιδιά του μια πολύ πλούσια 

ζωή. Αλλά εκείνος δεν ήξερε τίποτα, ούτε ευχόταν πια να γίνει πλούσιος, 

τα παλιά όνειρα που είχε πνίγηκαν στο αλκοόλ και στο νόστο, στην 

έλλειψη των παιδιών του που τώρα πια λαχταρούσε να πιάσει πάλι στην 

αγκαλιά του.   



“25th hour” project 
 

39 
 

Το αεροπλάνο προσγειώθηκε ανώμαλα. Λίγο τον ένοιαζε όμως, εκείνο 

που ήθελε ήταν να τρέξει στο σπίτι του, αν είναι δυνατόν να πετάξει. Σε 

μια ώρα θα έπεφτε στην αγκαλιά των παιδιών του. Άρχισαν να 

κατεβαίνουν οι πρώτοι επιβάτες, εκείνος όμως με δυσκολία κατάφερνε 

να περπατήσει. Ένιωθε ένα έντονο μούδιασμα στο δεξί του πόδι που δεν 

τον άφηνε να κινηθεί γρήγορα. Έφτασε στον έλεγχο των διαβατηρίων. 

Ένιωσε έναν πόνο ψηλά στο στήθος. Λίγες στιγμές μετά ένιωθε να 

μουδιάζουν τα χέρια του. Παραπατώντας κατάφερε να φτάσει μέχρι την 

πολυθρόνα στα δεξιά του κι έκατσε απότομα βαριανασαίνοντας. Ένιωθε 

πως ο αέρας γύρω του είχε ξαφνικά αραιώσει, με δυσκολία γέμιζε τα 

πνευμόνια του με οξυγόνο. Το ασθενοφόρο τον μετέφερε γρήγορα στο 

νοσοκομείο αλλά ήταν αργά, οι γιατροί είπαν πως ένας θρόμβος είχε 

φράξει την αρτηρία της καρδιάς του. Έφυγε χωρίς να μπορέσει να δει τα 

παιδιά του, ο θρόμβος εκείνος έβαλε την τελευταία πινελιά στη ζωή του, 

δεν του χάρισε μια ώρα ακόμα… μια ώρα που τόσο αποζητούσε. Τις 

έζησε όλες τις στιγμές της ζωής που δικαιούταν. Μια ώρα ακόμα ήθελε, 

την 25η ώρα εκείνης της καταραμένης μέρας… 

 

 

 

 

 

 

 

 

 

 

 

 

 

 



“25th hour” project 

40 
 

Κωνσταντίνος Κοφινάς | 1.6.2014 

Πες την αλήθεια! 

Που θα ’θελες να βρίσκεσαι τώρα; 

Μία κλεφτή ματιά ρίχνεις στο πριν και σωπαίνεις... 

Η σιωπή πρωταγωνιστής, η αγάπη απέχει... 

Μου πες “Σ’ αγαπώ” και νόμιζα πως νίκησα. 

Έτσι απομακρύνθηκα και για πρώτη μου φορά δεν πόνεσα... 

...Οι λεπτοδείκτες όμως, έπαψαν να κάνουν παρέα με το «τικ τακ»... 

Αν ποτέ έχεις δακρύσει από χαρά... 

Αν ποτέ έχεις τρομάξει με το γέλιο σου ότι σε φοβίζει... 

Τότε ξέρεις πως γελά το παιδί εντός σου! 

...Κάποιοι αυτό το παιδί το λένε ψυχή... 

Θαυμάσιο συναίσθημα αλλά... 

Δεν μπορείς να το μοιραστείς. 

Όλοι ακίνητοι και ξένοι. 

Ώσπου μια μέρα... 

Οι λεπτοδείκτες ζωντάνεψαν! 

H παιδική απορία ζωγραφίζεται στο πρόσωπο σου... 

Και η αγάπη που προσφέρεις, δεν είναι τίποτε άλλο παρά τα εύρετρα... 

...για το «φιλί της ζωής» που σου έδωσε ένα χαμόγελο... 

Ο καθένας ανεξάρτητα από τα αποθέματα που έχει,  

προσφέρει όση αγάπη μπορεί. 

Για μερικούς ακόμη και ένα γραμμάριο αγάπης είναι πολύ... 

...Μην ζητάς περισσότερα... 

 

 

 

 

 

 



“25th hour” project 
 

41 
 

Βαγγέλης Τσερεμέγκλης | 2.6.2014 

Είκοσι τέσσερις και μία οι ώρες μέχρι την ελπίδα 

κι αν πεις πως έφυγαν οι πρώτες 

σου έμεινε θαρρείς η μία; 

Είναι ένα σύνολο, μια ομάδα 

καθόλου μην τις δεις ξέχωρες 

γιατί είναι πονηρές οι ώρες 

κι οι εικοσιπέντε από μόνες. 

Η κάθε μια σε σαγηνεύει, 

το νου, σου κάνει ένα κουβάρι, 

μέχρι να έρθει η τελευταία 

που θα σου γδάρουν το τομάρι. 

Είναι η εικοστή και Πέμπτη 

όπου κανένας δεν σε ξέρει 

και που σκληρά διαπιστώνεις 

πως δεν μπορείς ν’ απλώσεις 

ούτε τρεμάμενο το χέρι. 

Είναι που στέκεις μοναχός 

μπροστά σε όσα έχεις κάνει 

κι ολόγυμνος, μα ακόμα ζωντανός 

αναζητάς το τέλος που δεν φτάνει. 

Γι’ αυτό σου λέω, δες καλά 

τι θα προφτάσεις να διαπράξεις 

γιατί στην εικοστή και Πέμπτη 

δεν έχει λόγια ούτε πράξεις. 

 

 

 

 

 

 

 



“25th hour” project 

42 
 

Εύα Πετροπούλου-Λιανού | 3.6.2014 

Και οι ημέρες απλώς περνούσαν.  

Και τις νύχτες τα αστέρια κρατούσαν συντροφιά. 

Ακόμη δεν είχε έρθει η 25η ώρα. 

Οι σκέψεις έμοιαζαν να ακουμπούν η μια την άλλη. 

Σαν δείκτες ρολογιού. 

Ακόμη δεν είχε φτάσει η 25η ώρα. 

Τα χέρια της αναζητούσαν τα δικά του. 

Αδύνατο να βρεθούν. 

Ένα νεφέλωμα να σκεπάζει την κάθε ελπίδα. 

Εικόνα στην εικόνα. 

Μονάχα η φαντασία παίζει. 

Ακόμη η 25η ώρα δεν έλεγε να φανεί... 

 

 

 

 

 

 

 

 

 

 

 

 

 

 

 

 



“25th hour” project 
 

43 
 

Δήμητρα-Βασιλεία Κοκκόρη | 4.6.2014 

Εικοστή πέμπτη ώρα μακριά σου. 

Αιμορραγώ στη δύση των δευτερολέπτων μιας αιματοβαμμένης 

παρουσίας. 

Κόψαμε τον ομφάλιο λώρο που μας ένωνε 

και αδρανοποιήσαμε την ισχύ του πόνου, στη μειωμένη ταχύτητα της 

σκέψης μας. 

Χίλια πεντακόσια λεπτά εκούσιας οδύνης. 

Αρκετός χρόνος για την αυτοχειρία των συναισθημάτων.- Ζούμε 

επικίνδυνα, παρ’όλα αυτά, ασφαλείς, ανάμεσα σε τοίχους από φελιζόλ 

και σκοτωνόμαστε με το βαμβάκι. 

Αηδίες. 

Μόνο όταν στρίψω το μαχαίρι στον απρόσιτο εαυτό σου, θα μπορέσεις 

να καταλάβεις 

την ακριβή έννοια του πόνου. 

Μια μέρα και κάτι. Λίγη ζωή, παρά κάτι. 

Στο ξόδεμα του χρονοβόρου πόνου εγώ, παραδομένη. 

Πλήρης παραίτηση σε κάθε απαίτηση απ’ το προσδόκιμο. 

Βγαίνω έξω κάθε βράδυ. 

Κοιμάμαι όλη μέρα. 

Πόσο λίθιο παραπάνω, να κοιμίσει την απελπισία. 

Να γλιτώσω ό,τι απέμεινε από σάρκα. 

Την εικοστή πέμπτη ώρα της αγρύπνιας. 

Στην ασφυξία των ανυπότακτων «θέλω». 

Εικοσιπέντε ώρες, χίλια πεντακόσια λεπτά, ενενήντα χιλιάδες 

δευτερόλεπτα. 

Μέτρησέ τα σε ό,τι θες. 

Το ίδιο κόστισαν. 



“25th hour” project 

44 
 

Ασημίνα Ξηρογιάννη | 5.6.2014  

[1] Στο περιθώριο της ζωής ανθίζουν τα ποιήματα. 

[2] Κι όμως το περιθώριο είναι η αληθινή ζωή. 

[3] Εκεί όπου ο χρόνος δεν ορίζεται. 

[4] Και δεν πρέπει να κάνεις το λάθος 

[5] να πεις τον αριθμό 24 

[6] ή έστω να τον σκεφτείς. 

[7] Τα ωραία έρχονται μετά: 

[8] Όταν πέφτεις στο κενό του χρόνου, 

[9] όταν ταλαντεύεσαι μαγικά ανάμεσα στο πάντα και το ποτέ, 

[10] όταν αιωρείσαι πάνω από την λευκή κόλλα χαρτί, 

[11] τότε αλλάζει ο μέσα σου ρυθμός. 

[12] Και το εσωτερικό τοπίο φωτίζεται. 

[13] Τότε η αμηχανία σου μοιραία γίνεται λέξη 

[14] και η λέξη γίνεται στίχος. 

[15] Στίχος που δεν χωρά σε μια συμβατική μέρα, 

[16] που δεν μπορεί να κλειστεί μέσα σε 24 ώρες -αλίμονο!- 

[17] Το ξέρεις πια… Σε ένα άχρονο παρόν ανθίζουν τα ποιήματα. 

[18] Όταν δεν είσαι αναγκασμένος να μετράς τις ώρες 

[19] και να πρέπει να τις βγάζεις πάντα 24, 

[20] όταν τολμάς να επινοήσεις μια δική σου ώρα, 

[21] τη δική σου ώρα που θα ’ναι συνώνυμη της αιωνιότητας, 

[22] που θ’ αποτελείται από άπειρα λεπτά και δευτερόλεπτα, 

[23] άπειρα ερεθίσματα της ψυχής και της νόησης. 

[24] Την ώρα που συνιστά τον δικό σου λόγο για το άρρητο. 

[25] Την 25η Ώρα: την Ποίηση 



“25th hour” project 
 

45 
 

Αμαλία Ρούβαλη | 6.6.2014 

Περπάταγες γυμνά 

και δεν είχα 

κλαριά να σκεπάσουνε 

το μυαλό σου. 

Περπάταγες σιγά 

και κράταγα απ’ το χέρι 

το παιδί να συνταιριάξουμε 

βήματα, σκεπασμένοι 

από βλέμματα συμπάθειας, 

τα μικρά παιδιά συγκινούν, 

έτσι δεν λένε οι ανθολογίες;  

Αφήσαμε το χέρι, 

μεγαλώσαμε πια. 

Ξέχασα πώς περπατάς. 

Δεν θυμάμαι αν χρειάζεσαι 

σκέπασμα. 

Το όλον: ταινία 24 ωρών. 

Έφτασε η 25η. 

Εκείνες τις θάλασσες 

τις θυμάσαι 

ή να γυρίσουμε την ταινία πίσω; 

Άσε, 

νέα, μοτέρ, πάμε. Κλακέτα 25η ώρα, 

σκηνή α’, λήψη β’ –φύγετε όλοι από τη μέση, είπαμε, τώρα!!!- 

(απ’ το σκριπτ: προσοχή στον βηματισμό) 

 

 

 

 

 

 

 



“25th hour” project 

46 
 

Σπύρος Γλύκας | 7.6.2014 

Βρισκόμουν για μια ακόμη νύχτα στο Minton’s playhouse, στη Νέα Υόρκη. 

Στην είσοδο υπήρχε μια τέντα πάνω σε ένα μεταλλικό σκελετό που 

σχημάτιζε καμάρες και πάνω σ’ αυτήν είχαν στερεωθεί τα γράμματα 

αυτού του διάσημου τζαζ κλαμπ, γεμάτα με μικρά λαμπάκια που σε 

έκαναν να μπορείς να τα διαβάσεις πολύ πριν φτάσεις στο νούμερο 206 

της 118ης λεωφόρου. Στην πόρτα μπορούσες να συναντήσεις, έτοιμους 

να μπούνε μέσα και να καταπλήξουν το κοινό που είχε καταλάβει τα 

τραπέζια και τα σκαμνάκια της μπάρας, τους καλύτερους και πιο 

διάσημους μουσικούς της εποχής. Η δεκαετία του σαράντα έφτανε στο 

τέλος της, το bebop κυριαρχούσε κι εγώ παρακολουθούσα όλη αυτή την 

μαγεία κάθε νύχτα από …. την κουζίνα που βρισκόταν στο πίσω μέρος 

του μαγαζιού. Jimmy the Greek με φώναζαν κι όχι Jimmy the cook ή έστω 

Jimmy the bartender. Έπλενα πιάτα, βοηθούσα τον μάγειρα και καθάριζα 

το μαγαζί λίγο μετά τις τέσσερις το πρωί που όλα τελείωναν και οι νότες 

παρέμεναν στο κεφάλι μου τόσο μπλεγμένες που έπρεπε να βγω στο 

δρόμο για να ησυχάσω. 

Εκείνο το βράδυ είχαν παίξει μαζί ο Dizzy Gillespie, o Roy Eldridge και το 

κουαρτέτο του Kenny Clarke. Στην κουζίνα επικρατούσε πανικός, δεν 

προλάβαινα να μιλήσω απ’ τη δουλειά κι όλα αυτά όταν το προηγούμενο 

βράδυ δεν είχα κλείσει μάτι από ένα κρυολόγημα που ξεσπούσε με 

πυρετό και μπόλικο συνάχι. Όταν λοιπόν έφυγε κι ο τελευταίος θαμώνας 

και τα φώτα έσβησαν, αποκοιμήθηκα αποκαμωμένος σε ένα τραπέζι κι 

όταν ξανάνοιξα τα μάτια μου είδα για πρώτη φορά να μπαίνει σε εκείνο 

το ευλογημένο μέρος ο Ήλιος. Αν και το είχα ξαναδεί με όλα τα φώτα 

αναμμένα, η ημέρα το έκανε να δείχνει καταθλιπτικό, εγκαταλειμμένο, 

δίχως ζωή. Πόσο διαφορετική μπορεί να είναι η πραγματικότητα μέσα σε 

ένα εικοσιτετράωρο. 

Επέστρεφα στο δωμάτιο που έμενα το οποίο βρισκόταν σε μια απ’ τις 

τρεις σοφίτες ενός δωδεκαόροφου κτιρίου του οποίου τα τούβλα που 

πρασίνιζαν εδώ κι εκεί από μπαλώματα βρύων μπορούσες να δεις και να 

μετρήσεις, όταν παρατήρησα στην είσοδο την άκρη ενός φακέλου να 

εξέχει απ’ το μεταλλικό κουτί που τελούσε χρέη ταχυδρομικής θυρίδας 

σε μια σειρά από πενήντα δύο όμοια γκρίζα αδελφάκια. Γράμμα εγώ δεν 

πρέπει να είχα ξαναπάρει στη ζωή μου. Το βλέμμα μου παρόλα αυτά, 

εξαιρετικά ανήσυχο απ’ τη φύση του, έπεφτε σχεδόν πάντα σ’ αυτήν την 



“25th hour” project 
 

47 
 

πλευρά του τοίχου γιατί όπως και να το κάνουμε μια και έπιανε ένα 

μεγάλο μέρος του, δεν θα μπορούσε να περάσει απαρατήρητη ακόμα κι 

αν η νύστα απειλούσε ανά πάσα στιγμή να με πετάξει κάτω. «Για να 

δούμε» σκέφτηκα, σίγουρος ότι είχε γίνει λάθος, έτοιμος να βάλω την 

επιστολή εκεί που πραγματικά ανήκε. Αλλά, όχι, να το όνομα μου 

δακτυλογραφημένο με κεφαλαία γράμματα, η διεύθυνση και ο 

αποστολέας πάνω αριστερά. Τα χέρια μου έτρεμαν λίγο, ίσως να ‘ταν κι 

απ’ την κούραση. Δεν ήξερα από που να ανοίξω το γράμμα για να μην το 

καταστρέψω. Εκείνη τη στιγμή περισσότερο με ενδιέφερε το ίδιο το 

αντικείμενο παρά το περιεχόμενο του. Θα το φύλαγα για πάντα, ήταν το 

πρώτο μου γράμμα. Αφού δεν μου περνούσε η συγκίνηση, αποφάσισα 

να το ανοίξω επάνω, στο δωμάτιο, με ένα μαχαίρι της κουζίνας. Πιο 

ανώδυνα και πιο αποτελεσματικά. Μέχρι ο ανελκυστήρας να σταματήσει 

στο τέρμα της διαδρομής του είχα συμπεράνει ότι μέσα υπήρχαν δύο 

χαρτιά. Τελικά είχα κάνει λάθος. 

Ξεδίπλωσα ένα λεπτό φύλλο σαν τσιγαρόχαρτο που αποδείχτηκε αρκετά 

μεγάλο κι έπιασα να διαβάζω το περιεχόμενο. «Αγαπητέ Jimmy …» 

Δυστυχώς το γράμμα που είχε στείλει ο θείος μου κάπου χάθηκε μέσα 

στο βάθος του χρόνου γιατί έχουν περάσει πολλά χρόνια από κείνο το 

πρωινό και η φτωχή μου πια μνήμη δεν μου επιτρέπει να το αναπαράγω 

γραπτώς σε τούτο δω το σημειωματάριο. Η αλήθεια όμως είναι, κι αυτό 

το θυμάμαι καλά, ότι λίγη ώρα μετά κοιμήθηκα. Κι όταν ξύπνησα είχε 

βραδιάσει και πάλι. Έπρεπε να ετοιμαστώ για το κλαμπ, είχα ήδη 

αργήσει. Το μυαλό μου ταξίδευε στην άλλη μεριά του Ατλαντικού, στο 

Παρίσι. Είχα την ευκαιρία να πετάξω με ένα Douglas DC-4 για ώρες κι 

αυτό από μόνο του με έκανε να νοιώθω ότι τα πόδια μου δεν πατούσαν 

πια στη γη. Για πέντε ημέρες θα ξεχνούσα τους ήχους απ’ τις τρομπέτες, 

τα σαξόφωνα, τα τύμπανα. Θα κοιμόμουν στο σπίτι του θείου μου, λίγο 

έξω απ’ την γαλλική πρωτεύουσα και θα τον βοηθούσα να επισκευάσει 

τον αχυρώνα του. 

Ο θείος μου δεν ήταν πραγματικός μου συγγενής. Ήταν κάτι σαν θετός 

πατέρας. Ένας Ελληνοαμερικάνος που με είχε μαζέψει από ένα 

ορφανοτροφείο και με είχε μεγαλώσει με τη γυναίκα του ένα όροφο πιο 

κάτω απ’ το δωμάτιο που έμενα. Ήμουν το παιδί-υπηρέτης. Σχολείο δεν 

πήγα κι ότι γράμματα έμαθα ήταν απ’ τη γυναίκα του. Κάποια στιγμή, κι 

ενώ ο θείος μου είχε ήδη βρει δουλειά στο κλαμπ, το ζευγάρι χώρισε. 

Εκείνος σε ένα απ’ τα ταξίδια του είχε γνωρίσει μια γαλλίδα που του πήρε 



“25th hour” project 

48 
 

τα μυαλά και μια μέρα ανήγγειλε την αναχώρηση του για το Παρίσι. 

Έπειτα από ένα θυελλώδη καυγά όπου λίγα οικογενειακά κειμήλια 

διασώθηκαν η γυναίκα του έφυγε απ’ το σπίτι κι έτσι ο θείος μου αφότου 

μετακόμισε το νοίκιασε στον μπάρμαν του κλαμπ όπου κι έμεινε με την 

οικογένεια του. 

Μίλησα στον κύριο Minton για την επικείμενη απουσία μου. Φαίνεται 

πως όλα συνηγορούσαν στο να πραγματοποιήσω το πρώτο μου ταξίδι με 

αεροπλάνο στην Ευρώπη διότι αν και είχα πολλές επιφυλάξεις δεν 

υπήρξε καμία αρνητική αντίδραση εκ μέρους του, μου ανέθεσε μάλιστα 

να παραδώσω ένα μικρό πακέτο σε ένα φίλο του στην γαλλική 

πρωτεύουσα. Δανείστηκα ένα ταξιδιωτικό σάκο απ’ τον σερβιτόρο και 

ξεκίνησα να τον ετοιμάζω απ’ την επόμενη μέρα λες και το αεροπλάνο θα 

έφευγε σε μερικές ώρες. Οι μέρες που μεσολάβησαν μέχρι την 

αναχώρηση μου θα μπορούσαν να είναι ένας χρόνος ολόκληρος. 

Ευτυχώς δούλευα όσο περισσότερο άντεχα, κοιμόμουν μέχρι να πιαστεί 

το κορμί μου στο στρώμα κι έτσι έφτασε επιτέλους το πρωινό που 

στάθηκα με δέος μπροστά στην ασημένια άτρακτο του Douglas, 

περιμένοντας τη σειρά μου για να ανέβω στην κινητή σκάλα που θα με 

οδηγούσε στο εσωτερικό του. Κάθισα δίπλα στο παράθυρο, μπροστά απ’ 

το αριστερό φτερό και λίγα λεπτά αργότερα άκουσα μια γυναικεία φωνή, 

σπασμένη απ’ την ηλικία, να μου μιλάει: «Νεαρέ μου, θα σας 

παρακαλούσα να με αφήσετε να κάτσω στο φινιστρίνι. Θέλω να βλέπω 

έξω». Γύρισα και την κοίταξα θυμωμένος, έτοιμος να υπερασπιστώ τη 

θέση μου αλλά το εύθραυστο παρουσιαστικό της και η προχωρημένη 

ηλικία της δεν μου άφησαν περιθώριο. «Πολύ ευχαρίστως» της είπα και 

σηκώθηκα, στάθηκα για λίγο κοντά της για να γυρίσει τον κορμό της και 

να μεταφερθεί στην καρέκλα μου. 

«Είστε πολύ ευγενικός νεαρέ μου» μου είπε χαμογελώντας ενώ έδενε τη 

ζώνη ασφαλείας της. «Βλέπετε, ίσως να μην έχω την ευκαιρία να 

ξαναταξιδέψω κι αυτό είναι κάτι που πάντα έχουμε κατά νου εμείς οι 

γέροι. Ενώ εσένα σου εύχομαι να κάνεις όσα ταξίδια θέλεις για να ’χεις 

να θυμάσαι μετά, όταν θα γίνεις σαν και μένα». Εκείνη τη στιγμή πίστεψα 

ότι η γιαγιά θα με λιβάνιζε μέχρι να τροχοδρομήσουμε στο Ορλύ αλλά 

μόλις το αεροπλάνο βρέθηκε στους αιθέρες, έκλεισε τα μάτια της και δεν 

τα ξανάνοιξε παρά μονάχα μετά από οκτώ ολόκληρες ώρες. 

«Φτάνουμε νεαρέ μου;» μου είπε νυσταγμένα. 



“25th hour” project 
 

49 
 

«Κοντεύουμε» της είπα. Μου ζήτησα να σηκωθώ για να πάει στην 

τουαλέτα κι έτσι βρέθηκα για μια ακόμα φορά να βηματίζω απ’ τη μια 

άκρη του αεροσκάφους στην άλλη όπως είχα κάνει ήδη άπειρες φορές 

όλο αυτό το διάστημα που κοιμόταν. 

«Είσαι πολύ ευγενικός» μου είπε όταν επέστρεψε. «Γι’ αυτό θα σου 

εκμυστηρευτώ ένα μικρό μυστικό. Πόσο χρονών είσαι»; 

«Είκοσι δύο». 

«Ξέρω ότι δεν πρόκειται να με πιστέψεις τώρα. Αλλά θα ’ρθεις στα λόγια 

μου όταν οι μήνες θα ’ναι χρόνια, οι μέρες σου θα είναι μήνες κι οι ώρες 

μέρες». Την κοίταξα απορημένος. 

«Ω, ναι, πρόκειται για τις αναμνήσεις αγόρι μου. Αυτές που μαζεύεις 

σήμερα, που θα μαζεύεις κι αύριο και κάθε μέρα στη ζωή σου. Αυτές 

λοιπόν τις φυλάει το μυαλό σου μετά από είκοσι τέσσερις ώρες σε ένα 

κενό που δεν το αντιλαμβάνεσαι. Είναι η περίληψη όσων έχεις βιώσει, 

αυτών που σε έκαναν να γελάσεις ή να κλάψεις. Αυτές λοιπόν κρύβονται 

στην εικοστή πέμπτη ώρα. Κάθε τέτοια παραμένει στο πίσω μέρος του 

εγκεφάλου σου κι όταν πια γεράσεις, γίνονται μια γιατί το μυαλό σου δεν 

μπορεί να τις διατηρεί όλες πια. Κι αυτή η μια, η τελευταία εικοστή 

πέμπτη σου ώρα, αυτή με τις πιο έντονες στιγμές της ζωής σου, είναι 

αυτή που θα σου κάνει παρέα μέχρι το τέλος». 

«Μάλιστα» είπα κάπως αμήχανα. 

«Ξέρω, ωραίο παραμύθι μου είπε η γιαγιά θα σκέφτηκες. Το ίδιο είχα 

σκεφτεί κι εγώ κάποτε. Όχι βέβαια σε ένα ταξίδι πάνω απ’ τον Ατλαντικό. 

Αλλά αυτή είναι μια άλλη ιστορία που δεν θέλω να σου διηγηθώ. Θα ’ρθει 

η ώρα που θα την καταλάβεις. Και τότε θα αποκτήσεις κι εσύ την ανάγκη 

να την μεταφέρεις σε κάποιον άλλον … Ξύπνα με όταν θα φτάσουμε, 

αυτά τα ταξίδια είναι πολύ κουραστικά». 

Τα χρόνια πέρασαν πολύ πιο γρήγορα απ’ όσο θα είχα μπορέσει να 

φανταστώ. Η ζωή μου δεν ήταν κακή, οι δυστυχίες λίγες. Νοιώθω ότι 

φτάνω στο τέλος και τώρα που αισθάνομαι ότι η εικοστή πέμπτη ώρα 

είναι μαζί μου αποφάσισα να σας γράψω για το μυστικό μου… 

 

 



“25th hour” project 

50 
 

Βάσω Αποστολοπούλου-Αναστασίου | 8.6.2014 

Νιώθει να αιωρείται. Δυο δυνατά χέρια την κρατούν απαλά και μια 

μπάσα, αγαπημένη φωνή τής ψιθυρίζει λόγια που δεν καταλαβαίνει 

αλλά που την κάνουν να αισθάνεται τόση ασφάλεια, τόση ζεστασιά… Ένα 

ολόγιομο φεγγάρι της χαμογελά από ψηλά - κι εκείνη το κοιτάζει με τα 

έκπληκτα μωρουδιακά της μάτια… 

Το σκηνικό αλλάζει… Περπατά δίπλα του, σ’ ένα καλντερίμι δίπλα σ’ ένα 

ποτάμι, με το μικρό παιδικό της χεράκι μέσα στη δυνατή του χούφτα. 

Ακούει τη φωνή του να της λέει ιστορίες για αρχαίους ήρωες και για 

ηρωικούς επαναστάτες – κι εκείνη τον ακούει συνεπαρμένη και 

ταξιδεύει… 

Είναι πια μεγάλη. Κάθεται απέναντί του κι εκείνος της μιλά για τα όνειρά 

του… Όνειρα για το μέλλον της, για την πορεία της στη ζωή. Τα χέρια του 

συνοδεύουν τα λόγια του με κινήσεις κοφτές, δυνατές, αποφασιστικές - 

κι εκείνη νιώθει να γεμίζει σιγουριά από τη σιγουριά του… Από την 

έγνοια του γι αυτήν… 

Ντυμένη στα ολόλευκα στηρίζεται στο μπράτσο του. Της χαϊδεύει το χέρι 

και της ψιθυρίζει «να είσαι ευτυχισμένη, κορίτσι μου»… Γυρίζει και τον 

κοιτάζει βουρκωμένη – χαμογελά η ματιά του. Ανεβαίνουν τα σκαλιά, ο 

καλός της την περιμένει… Κι εκείνη κάνει το πρώτο βήμα στη νέα της 

ζωή… 

Του δίνει να κρατήσει το πρώτο της παιδί… Τα δυνατά του χέρια το 

κανακεύουν τρυφερά… Του μιλά, το καλωσορίζει στον κόσμο. Εκείνη 

τους παρακολουθεί με μάτια γελαστά, συγκινημένα - κι εκείνος την 

κοιτάζει με ευγνωμοσύνη για το δώρο που του έκανε… Και της χαμογελά 

με απέραντη αγάπη… 

Ταξιδεύουν… Οι δυο τους… Προσκύνημα σε μέρη παλιά, αγαπημένα, 

δικά τους μέρη… Σεργιανίζουν σε σοκάκια αναλλοίωτα από τον χρόνο. 

Αναθυμούνται τόσα και τόσα που ζήσανε μαζί. Της διηγείται ξανά 

ιστορίες - κι εκείνη ακούει τη φωνή τη λατρεμένη και ταξιδεύει ξανά σε 

χρόνια παλιά… Σε χρόνια ανεκτίμητα… 

Τον παρακολουθεί να πλησιάζει στο σπίτι. Βήμα αργό, φορτωμένο με τα 

χρόνια που βαραίνουν τους ώμους του - κι ωστόσο πάντα σταθερό και 

σίγουρο… Τα χέρια του στηρίζονται στο μπαστούνι, στη «μαγκούρα» του, 



“25th hour” project 
 

51 
 

όπως τη λέει. Την καλησπερίζει με την ίδια βαθιά, μπάσα φωνή – κι 

εκείνη τον κοιτάζει με απέραντη τρυφερότητα κι αγάπη… 

Τον ακουμπά μαλακά στα μαξιλάρια. Φαίνεται τόσο εύθραυστος… Κι 

ωστόσο το χέρι του στη χούφτα της είναι πάντα τόσο δυνατό… Της 

ψιθυρίζει λόγια που εκείνη δεν καταλαβαίνει, είναι τόσο σιγανά… Την 

τυλίγει με μια ματιά που κλείνει μέσα της την αγάπη όλου του κόσμου 

και διαβαίνει την Πύλη του Ονείρου… Κι εκείνη νιώθει τον κόσμο της να 

γκρεμίζεται… 

Ανοίγει τα μάτια, χαμογελά δακρυσμένη. Το ίδιο όνειρο πάλι… Πάλι ήταν 

εκεί, κοντά της, δίπλα της… όπως σε όλη τη ζωή της… 

Κοιτάζει το ρολόι - 24.50. «Η 25η ώρα», σκέφτεται με μια γλυκόπικρη 

γεύση στα χείλη… «Η δική μας ώρα, Πατέρα μου…» 

 

 

 

 

 

 

 

 

 

 

 

 

 

 

 

 

 



“25th hour” project 

52 
 

Πόπη Αντιμισάρη | 9.6.2014 

Όταν δίνεις υπόσχεση για αύριο, σε κάποιον που αγαπάς, το σήμερα 

τρέχει... 

Τρέχει να φύγει, να δώσει τη θέση του στο αύριο. 

Και η ώρα πάει 12 και η αγάπη, άλλοτε με γέλιο χαράς και άλλοτε με 

δάκρυ πόνου κρατάει την υπόσχεσή της… 

Ορθώνει το ανάστημά της και γεμίζει από έναν εφηβικό έρωτα, από γέλια 

Αυγουστιάτικα, από πάθη του Οκτώβρη, από την προσμονή μιας άνοιξης 

που ποτέ δεν ήρθε, από ένα καλοκαίρι που ποτέ δεν μοιράστηκε, από 

παγωμένους χειμώνες, από κόκκινο, από μαύρο και λευκό... 

Εκείνος κατάφερε να σβήσει όλα τα αστέρια απ’ τον ουρανό της... 

Εκείνη καθισμένη πίσω απ’ το ανοιχτό παράθυρο φώναζε, «μα δες, είναι 

πολύ φωτεινό για μαύρο…» 

Άδικος κόπος, δεν θα το έβλεπε ποτέ... 

Η χθεσινή παράκληση ήταν να χτιστεί το παράθυρο, εκείνη να μην 

ξαναδεί το φως απ’ το σκοτάδι του… και η αγάπη κράτησε την υπόσχεσή 

της!!! 

 

 

 

 

 

 

 

 

 

 

 

 



“25th hour” project 
 

53 
 

Ηλέκτρα Κατσίκη | 10.6.2014 

Ήταν βράδυ. Τα αστέρια φώτιζαν το σκοτεινιασμένο δωμάτιό της, 

περιμένοντάς τον. Τον περίμενε και θα τον περίμενε αιώνια αν 

χρειαζόταν. Δεν ήταν εύκολο για εκείνη να καταλάβει. Να καταλάβει τα 

«θέλω» του... Γι’ αυτό και σκεφτόταν περιμένοντάς τον. Έκανε όνειρα. 

Προσπαθούσε να βρει μια αδιέξοδο. Ήταν έρωτας; Ήταν πάθος; Ήταν 

απλά ένας ενθουσιασμός; Τι από όλα; Όλα αυτά την βασάνιζαν 

περιμένοντάς τον. 24 ώρες. Ναι γιατί αξίζει λένε να ζεις για ένα όνειρο κι 

αν η φωτιά του σε κάψει. Μέχρι που πήγε 12 τα μεσάνυχτα. Και οι χτύποι 

της καρδιάς της αυξήθηκαν. Λες και περίμενε κάτι, λες και είχε την 

αίσθηση ότι θα της χτυπήσει την πόρτα. Έβαλε μουσική. Μια μπύρα. 

Άναψε τσιγάρο και την 25η ώρα χτύπησε το κουδούνι... 

 

 

 

 

 

 

 

 

 

 

 

 

 

 

 

 

 



“25th hour” project 

54 
 

Μαρία Νικολάου | 11.6.2014 

Την τύλιξε με τα χέρια του και της έβγαλε τα ρούχα αργά. Περίμενε. 

Περίμενε όλη του τη ζωή. Για μια ώρα. Για εκείνη την 25η ώρα που θα 

ήταν μαζί. Την ξάπλωσε στο ξένο κρεβάτι και για λίγο έκλεισε τα μάτια 

στο παρελθόν της. Της δόθηκε διστακτικά. Μα άγρια. Χάθηκε το 

δωμάτιο. Σκούριασαν οι αλυσίδες της απόστασης, οι τοίχοι ξεθώριασαν, 

τα έπιπλα άλλαξαν μορφή. Σώθηκε η θάλασσα που τους περίμενε απ’ 

έξω. Ακόμα και για μια στιγμή έκανε ένα μικρό όνειρο για το μέλλον. 

Άνοιξε τα μάτια του ξαφνικά. Έψαξε ένα χέρι, εκείνο που κρατούσε το 

προηγούμενο βράδυ. Ακουμπισμένο στο μαξιλάρι της. Λευκό και 

αφηρημένο. Τεντώθηκε, σύρθηκε στα σεντόνια, μα αμέσως τραβήχτηκε 

στην θέα του γυμνού της σώματος. Φοβήθηκε τον κόσμο του που 

απαιτούσε μια αλλαγή. Μια αλλαγή που θα έκανε πραγματικότητα την 

25η ώρα. 

Δεν κατάλαβε δυστυχώς πως ήταν δική του. 

Και έτσι την έχασε την επόμενη μέρα. 

 

 

 

 

 

 

 

 

 

 

 

 

 



“25th hour” project 
 

55 
 

Μηλέβα Αναστασιάδου | 12.6.2014 

Η μαγική σκάλα ήταν ακουμπισμένη περήφανα στον τοίχο εδώ και 

χρόνια ως οικογενειακό κειμήλιο, σαν να είχε διεκδικήσει και κερδίσει 

τούτη τη θέση με τα κατορθώματά της. Ήταν μια ξύλινη σκάλα, από 

εκείνες τις παλιές που πια δεν φτιάχνονται, χειροποίητη και γερή για 

πολλά χρόνια, ικανή να σηκώσει το βάρος δέκα ανθρώπων, χωρίς 

γκρίνια, τριξίματα και ζημιές. Μια πιο ελαφριά και εύχρηστη, σιδερένια 

σκάλα είχε αναλάβει τον χρηστικό, πρακτικό και ταπεινό, αλλά 

απαραίτητο ρόλο της στις δουλειές του σπιτιού. 

Ο παππούς περνούσε τον περισσότερο χρόνο του καθισμένος στην 

αγαπημένη του πολυθρόνα, τοποθετημένη μπροστά από την παλιά 

σκάλα, αναπολώντας τις μέρες που πέρασαν. Περισσότερο από κάθε 

άλλη εποχή της δύσκολης ζωής του, ο γέρος άνθρωπος θυμόταν τον 

καιρό εκείνο που, κυνηγημένος, αναγκαζόταν να κρύβεται για να 

γλιτώσει από τους διώκτες του. Για τον παππού, το παρελθόν 

αποτελούσε περισσότερο ένα ασφαλές κι απάνεμο λιμάνι, όπου η σκέψη 

του δραπέτευε, όταν είχε ανάγκη να ξεφύγει από το κενό παρόν, παρά 

φωτεινό φάρο να τον καθοδηγεί στο μέλλον, όπως συνήθως συμβαίνει 

με τους ηλικιωμένους ανθρώπους άλλωστε. 

Έμεινε μόνος του ο παππούς εδώ και καιρό με τον εγγονό του, ο οποίος 

προσπαθούσε κάθε τόσο να ξεκλέβει χρόνο για να συντροφέψει τον 

μεγαλύτερο άνθρωπο και να ακούσει αυτά που είχε να του διηγηθεί, 

ξαπλωμένος απέναντί του, πάνω στο μπαούλο που χρησίμευε και ως 

αποθηκευτικός χώρος για την καινούρια σκάλα. Ακόμα θυμάται ο 

παππούς την εποχή που τον κυνηγούσαν κι αναγκαζόταν να κρυφτεί στο 

πατάρι για μέρες, με ελάχιστο φαγητό και νερό. Όταν δεν είναι χαμένος 

στον αχανή λαβύρινθο του μυαλού του, με τα μάτια του καρφωμένα σε 

ένα απροσδιόριστο σημείο πέρα από τον τοίχο, μιλά για την μέρα εκείνη 

που οι εχθροί ανακάλυψαν την κρυψώνα, την μέρα που ο νους του έχασε 

τον δρόμο του για πάντα κι από τότε δεν κατόρθωσε ποτέ να ξαναβρεί τα 

λογικά του. Δεν κατόρθωσαν να τον βρουν, λέει. Η μαγική σκάλα τον είχε 

σώσει. Σύμφωνα με την ιστορία του παππού, η οποία έγινε με τα χρόνια 

θρύλος για τον ίδιο και παραμύθι για τους υπόλοιπους, η ξύλινη σκάλα 

δεν τον είχε οδηγήσει στο γνωστό πατάρι, αλλά σε ένα μέρος όμορφο κι 

απόκοσμο, στο οποίο ο χρόνος δεν μετρούσε όπως συνήθως. 



“25th hour” project 

56 
 

«Χάρη σε τούτη την μαγική σκάλα, ήμουν αρκετά τυχερός στην ζωή μου, 

ώστε να επισκεφτώ την χώρα των θαυμάτων», συνήθιζε να διηγείται ο 

ηλικιωμένος, χωρίς να γνωρίζει τίποτα για το ομώνυμο γνωστό 

παραμύθι. 

Τα παιδιά του ανέβηκαν πολλές φορές στο πατάρι, για να αναζητήσουν 

προμήθειες και να αποθηκεύσουν άχρηστα πράγματα. Ποτέ κανείς δεν 

οδηγήθηκε στην μαγική χώρα του παππού, μέχρι που η σκάλα, κατέληξε 

σε αχρηστία κι αυτή κι αντικαταστάθηκε με την πιο σύγχρονη, σιδερένια 

εκδοχή της. 

«Ίδιος ο παράδεισος ήταν. Δεν αποκλείεται να βρέθηκα στον ίδιο τον 

παράδεισο για λίγο, γιατί ο τόπος ήταν γεμάτος λιβάδια και βουνά και 

λίμνες κι ήμουν μόνος, αλλά δεν ένιωθα φόβο, ούτε μοναξιά, αλλά μια 

απέραντη ευτυχία. Ήθελα τόσο πολύ να μείνω εκεί για πάντα, αλλά 

δυστυχώς αυτό δεν ήταν επιτρεπτό. Μόνο μια ματιά πρόλαβα να ρίξω σ’ 

αυτό το μαγικό μέρος». 

Έλειπε για μέρες τότε, αλλά του είχε φανεί ότι ήταν εκεί μόλις μια ώρα. 

«Με έψαχναν μόλις για λίγα λεπτά, αλλά δεν μπόρεσαν να με 

εντοπίσουν. Κατάφερα να δραπετεύσω με ένα ταξίδι στο χώρο και το 

χρόνο και, χάρη στη σκάλα, να βρεθώ στην 25η ώρα της ημέρας. Αυτή που 

δεν υπάρχει στο ρολόι και οι περισσότεροι άνθρωποι δεν την αναζητούν 

ποτέ, βέβαιοι ότι δεν υπάρχει», έλεγε περήφανα ο παππούς. 

Τα πράγματα δεν έγιναν έτσι βέβαια. Τον έπιασαν τον παππού και τον 

βασάνισαν για μέρες. Για να αντέξει τον πόνο, ο ηλικιωμένος είχε 

προτιμήσει να αντικαταστήσει την πραγματικότητα με φανταστικές 

αναμνήσεις, ανακουφιστικές και οπωσδήποτε λιγότερο βασανιστικές 

από τα αληθινά γεγονότα. Τρελάθηκε ο παππούς με τα βασανιστήρια κι 

ο εγγονός δεν ήταν καθόλου πρόθυμος να του χαλάσει το παραμύθι που 

είχε τόσο επιδέξια στήσει με την φαντασία του για να τον προστατεύει 

από την οδύνη. Πιθανότατα η μαγική χώρα του παππού να ήταν η χώρα 

της λήθης, μέσα στην οποία, κάθε έννοια του χώρου και του χρόνου 

χάνεται και σβήνουν οι μνήμες, από τα αποκαΐδια των οποίων 

γεννιούνται όνειρα ευδαιμονίας. Την χώρα των λωτοφάγων είχε 

επισκεφτεί ο παππούς κι είχε ξεχαστεί. 

Τον εγγονό δεν τον κυνηγούν άνθρωποι, αλλά υποχρεώσεις. Η μαγική 

σκάλα είναι η τελευταία του ελπίδα. Υπάρχει άνθρωπος που επιθυμεί να 



“25th hour” project 
 

57 
 

τρελαθεί; Γίνεται να επιθυμείς τόσο πολύ να τρελαθείς που στο τέλος να 

τα καταφέρνεις; Τέτοια ερωτήματα βασάνιζαν το μυαλό του τις 

τελευταίες μέρες, από την στιγμή που έχασε τη δουλειά του, μαζί με κάθε 

ελπίδα για μια ζωή περισσότερο υποφερτή. Τον ζήλευε τον παππού του 

και την μακαριότητα που περιέφερε μαζί με τα γέρικα πόδια του. Ο 

παππούς δεν έχει ανάγκη, σκεφτόταν τα βράδια πριν κοιμηθεί. 

Μοναδικός του στόχος κι όνειρο έγινε να μην έχει ούτε ο ίδιος ανάγκη. 

Δουλειά δεν επιθυμούσε πια να βρει, αλλά γνώριζε καλά ότι και να 

ήθελε, δεν θα έβρισκε. Μύριζε η ανάσα του θλίψη και φτηνό κρασί, όταν 

αποφάσισε να ανέβει την σκάλα για να δοκιμάσει την τύχη του και την 

ιστορία του παππού. 

Η μέθοδος της μαγικής σκάλας αποδείχτηκε πιο δύσκολη απ’ ότι 

περίμενε. Έπρεπε να την μετακινήσει και να την στερεώσει ξανά στην 

παλιά της θέση. Αφού ανέβηκε δειλά δειλά τα πρώτα σκαλοπάτια, για 

λίγο κοντοστάθηκε, καθώς η σκάλα έτριζε και κουνιόταν επικίνδυνα κι ο 

εγγονός φοβήθηκε ότι δεν θα κατάφερνε με τίποτα να φτάσει στον 

προορισμό του. Η σκάλα ήταν πιο μεγάλη απ’ ό,τι φανταζόταν και το 

ανέβασμα του φάνηκε πιο κουραστικό κι από αναρρίχηση σε ψηλό 

βουνό. Ο φόβος όμως υποχωρούσε σιγά σιγά κι όσο υποχωρούσε, τόσο 

πιο ασφαλής γινόταν η ανάβαση, τόσο πιο γερή η σκάλα. Δεν κοίταζε 

κάτω, καθώς κατευθυνόταν με κλειστά μάτια προς το πατάρι ή τον δικό 

του παράδεισο, ακόμα δεν γνώριζε. Σκαλί το σκαλί συνέχιζε να ανεβαίνει 

κι ο δρόμος του φάνηκε μακρύς, σαν καλοκαίρι ατέλειωτο, ζεστό, 

δυσβάσταχτο και κουραστικό, όπως συμβαίνει όταν το καλοκαίρι χάνει 

τον στόχο του, παύει να συνδέεται με ανέμελα ταξίδια και ξέγνοιαστες 

ηδονές και μετατρέπεται σε γλυκιά, ζεστή αγγαρεία. 

Άνοιξε τα μάτια του, όταν πάτησε στο τελευταίο σκαλί και δεν είχε πια 

από πουθενά να πιαστεί. Κοίταξε γύρω του ερευνητικά. Αποκαμωμένος 

από την προσπάθεια αναστέναξε. Ο παππούς ήταν εκεί και τον περίμενε. 

Γύρισε να τον αγκαλιάσει, αλλά τελευταία στιγμή άλλαξε γνώμη. 

«Έτσι κι αλλιώς, εδώ θα μείνω μόνο για μια ώρα» σκέφτηκε. Αγκάλιασε 

σφιχτά τον εαυτό του κι έμεινε εκεί χαμογελώντας, μέχρι που 

αποκοιμήθηκε. 

 

 



“25th hour” project 

58 
 

Μαντώ Εξηντάρη | 13.6.2014 

Ό,τι αγγίζουμε, μας επιτρέπει να το ερωτευτούμε, να το σεβαστούμε, να 

το αγαπήσουμε, να το καταστρέψουμε, να το… ζήσουμε! 

Ό,τι δεν αγγίζουμε μένει νεκρό αυτό και ανικανοποίητοι εμείς. 

Ο φόβος του «θανάτου», μας σταματάει από το να ζήσουμε. Του 

θανάτου του έρωτα, της αγάπης, της φιλίας… της «ψυχής» μας. 

Όμως ένας θάνατος… ένα τέλος, δίνει τον χώρο για το «νέο». 

Σαν ένα χωράφι που καίγεται και λίγο αργότερα είναι έτοιμο για τη νέα 

σπορά. 

Ο φόβος του θανάτου του άυλου και του υλικού, μας αποτρέπει απ’ το 

να σπείρουμε το νέο αλλά και από το να δούμε την ήδη υπάρχουσα 

σπορά. 

Γιατί αγαπάμε το Φως, το Θείο, το Πνεύμα, τη θάλασσα, τον Ήλιο…; 

Μήπως γιατί έχουν την αίσθηση της αιωνιότητας… της αθανασίας, της 

25ης ώρας; 

Αποδοχή… του θανάτου, του τέλους, του πένθους αλλά ακόμα 

περισσότερο… αποδοχή της γέννησης και της ζωής! 

 

 

 

 

 

 

 

 

 

 

 

 



“25th hour” project 
 

59 
 

Χρήστος-Τάσος Μ | 14.6.2014 

Δε φτάνουν τα χάπια, δηλητήριο πικρό το αλκοόλ.  

Άλλη μια ώρα στο μαρτύριο αυτό, 

προσπαθώντας να δαμάσω αϋπνία και μοναξιά. 

Ανούσιες περιπλανήσεις στους δρόμους, 

δεν μου έμεινε και κάτι άλλο. 

Όσο περνάει η νύχτα, σφίγγει περισσότερο η θηλιά στο λαιμό. 

Μόνη μου παρέα οι αδέσποτες γάτες, μην μπορώντας να φλερτάρω ούτε 

μ’ αυτές.  

Κάποτε ήμασταν φίλες, τώρα με κοιτάνε περίεργα.  

Με ένα σουγιά στο χέρι, προσπαθώντας να ανοίξω μια πληγή. 

Δεν νιώθω τίποτα, είμαι γεμάτος απ’ αυτές που μου αφήσατε.  

Άλλη μια ώρα με δακρυσμένα μάτια,  

με ανέλπιδες προσπάθειες για μια λύτρωση που δεν θα έρθει ποτέ. 

Βλέπω την αλήθεια κατάματα.  

Κουράστηκα, όσα έχασα είναι άπειρα. 

Δεν τα χρειάζομαι αυτά τα εξήντα λεπτά. 

Χάρισμα σας, μου είναι βάρος. 

Αν βρήκατε το δρόμο, κρατήστε μια ώρα σιγής και για μένα. 

Κι αν τελικά με πάρει ο ύπνος, μην με ξυπνήσετε ποτέ. 

 

 

 

 

 

 



“25th hour” project 

60 
 

Βασιλική Χαϊντούτη | 15.6.2014 

«Οι επόμενες είκοσι τέσσερις ώρες είναι κρίσιμες!» 

Ο γιατρός χάνεται βιαστικά στο βάθος του διαδρόμου. Το σώμα μου 

χύνεται στην καρέκλα της αίθουσας αναμονής. Δεξιά μου κάποιοι 

άγνωστοι μιλούν. Αριστερά μου … απλώς κάποιοι άγνωστοι. Μπροστά 

μου πόρτες κλειστές. Μέσα μου κενό. 

Κλείνω τα μάτια. Τα ανοίγω ξανά. Ο λεπτοδείκτης του ρολογιού απέναντί 

μου έχει μετακινηθεί απλώς δύο θέσεις. Δεν μπορώ να σηκωθώ. Γιατί να 

σηκωθώ; Να πάω πού; Ό,τι έχω και δεν έχω είναι εδώ, πίσω από δυο 

κλειστές πόρτες. Ένα ρολόι μέσα μου μετρά αντίστροφα και με 

ενημερώνει. 

«Είκοσι τρεις ώρες ακόμη…» 

Είκοσι τρεις Μαΐου ήταν όταν τον γνώρισα. Ήταν ο αδερφός της 

καλύτερής μου φίλης… Είναι, ακόμα είναι… Μακάρι ακόμη να είναι… 

Μόλις είχε έρθει από τη Βιέννη όπου ζούσε με τον πατέρα του. Στάθηκε 

μπροστά μου και η αλήθεια είναι ότι ξαφνιάστηκα όταν τον άκουσα να 

μου μιλά σε άπταιστα ελληνικά. «Νίκος, ο αδερφός της Έλλης. Εσύ, 

ασφαλώς, θα είσαι η Μαργαρίτα! Χαίρομαι που σε γνωρίζω!» 

«Είκοσι δύο ώρες ακόμη…» 

Είκοσι δύο χρονών ήμουν τότε. Κι ο Νίκος θα πλησίαζε τα τριάντα. Είκοσι 

δύο χρόνια έχουν περάσει από τότε. Τώρα που το σκέφτομαι, η μισή μου 

ζωή εκείνος είναι! 

«Είκοσι μία ώρες ακόμη…» 

Τόσες ώρες, θυμάμαι, είχαμε μείνει εγκλωβισμένοι από το χιόνι σε ένα 

μικρό καταφύγιο κάπου στην ορεινή Ναυπακτία. Κι ήταν λες και τότε 

γνωρίσαμε πραγματικά ο ένας τον άλλο. Ήταν λες και τότε ο καθένας μας 

γνώρισε καλύτερα τον ίδιο του τον εαυτό. Θυμάμαι να λέω στο Νίκο 

πράγματα που δεν είχα ξεστομίσει ποτέ. Έμαθα για εκείνον τόσα, που 

άλλοι θέλουν δυο ζωές κι ακόμη δεν τα ξέρουν. Με άκουσε όπως κανείς. 

Τον άκουσα, όπως δεν είχα ακούσει κανέναν! Ειλικρινά, δεν ξέρω αν 

χάρηκα όταν μας απεγκλώβισαν! 

«Είκοσι ώρες ακόμη…» 



“25th hour” project 
 

61 
 

Ιούλιος ήταν όταν παντρευτήκαμε. Είκοσι του μήνα. Ζέστη πολλή αλλά 

ευτυχία περισσότερη. 

«Δεκαεννιά ώρες ακόμη…» 

Δεν πρόκειται ποτέ να ξεχάσω αυτή την ημερομηνία. Δεκαεννιά 

Οκτωβρίου κι εγώ να κρατώ ένα θετικό τεστ εγκυμοσύνης μετά από 

δεκαεννιά μέρες καθυστέρησης. 

«Δεκαοχτώ ώρες ακόμη…» 

Αίμα. Πολύ αίμα. Και πόνος. Πολύς πόνος. Ο Νίκος δεν ήξερε τι να κάνει 

κι εγώ δεν μπορούσα να βοηθήσω με κανέναν τρόπο. Έχασα δυο φορές 

τις αισθήσεις μου. Ήταν δεκαοχτώ Νοεμβρίου όταν σταματήσαμε να 

ετοιμάζουμε το παιδικό δωμάτιο. 

«Δεκαεπτά ώρες ακόμη…» 

Δε θέλω να πάρω κανέναν τηλέφωνο. Κανένας δεν μπορεί να με 

βοηθήσει. Θέλω μόνο να κλάψω. Να κλάψω για όσα έχασα… Αν εκείνο 

το παιδί είχε γεννηθεί, τώρα θα ήταν δεκαεπτά ετών. 

«Δεκαέξι ώρες ακόμη…» 

Ο γιατρός περνά από μπροστά μου αλλά δεν με κοιτά. Ούτε κι εγώ του 

μιλάω. Νιώθω πως δεν έχω δύναμη ούτε να τον κοιτάξω. Τι να τον 

ρωτήσω; Και τι να μου απαντήσει κι εκείνος; Ότι οι επόμενες δεκαέξι 

ώρες είναι κρίσιμες, το ξέρω. Πώς θα περάσουν, όμως; Κι όταν περάσουν; 

«Δεκαπέντε ώρες ακόμη…» 

Το τηλέφωνό μου δονείται. Μηχανικά το βγάζω από την τσάντα μου και 

απλά το κοιτώ μέχρι που η Έλλη σταματά να καλεί. Άλλη μια αναπάντητη 

κλήση. Δεκαπέντε στο σύνολο. Πώς να απαντήσω; Αισθάνομαι πως δεν 

έχω μιλιά. Ίσως γιατί δεν έχω ανάσα. 

«Δεκατέσσερις ώρες ακόμη…» 

Αύριο η κόρη μου γίνεται δεκατεσσάρων ετών. Θα γίνει; Ποιος ξέρει; Μια 

κλειστή πόρτα μας χωρίζει. Ούτε το δώρο της δεν έχω αγοράσει. Τι να της 

πάρω; Ξαφνικά διαπιστώνω πως τα είχε όλα και δεν έχει τίποτα. Ό, τι κι 

αν ζητήσει θα το έχει! Αρκεί να το ζητήσει! 

«Δεκατρείς ώρες ακόμη…» 



“25th hour” project 

62 
 

Κι αν ζητήσει να δει τον μπαμπά της; Τι θα της πω; Πού είναι; Το μόνο 

που έχω να της δείξω είναι μια πόρτα κλειστή. 

«Δώδεκα ώρες ακόμη…» 

Ο γιατρός περνάει πάλι από μπροστά μου. Αυτήν τη φορά κοντοστέκεται. 

«Κυρία Παύλου, θα θέλατε να ειδοποιήσουμε κάποιον να έρθει να μείνει 

μαζί σας; Θέλω να πω, είναι δύσκολη η αναμονή και θα ήταν καλύτερα 

να έχετε παρέα». «Εντάξει είμαι, γιατρέ. Καλύτερα έτσι»! «Να σας δώσω 

ένα ηρεμιστικό να πάτε να κοιμηθείτε σε ένα θάλαμο για λίγο»; 

Καταλαβαίνω ότι θέλει να με βοηθήσει αλλά δεν είναι αυτός ο τρόπος. 

Την Κατερίνα και το Νίκο θέλω και θα είμαι μια χαρά. 

«Έντεκα ώρες ακόμη…» 

Κοιτάζω την Έλλη και δεν μπορώ ούτε να κλάψω. Τελικά δεν άντεξα και 

της τηλεφώνησα. Θα ήταν πολύ εγωιστικό να μην την ενημερώσω για την 

κατάσταση του αδερφού της. Τώρα είμαστε δυο που κοιτάμε τις κλειστές 

πόρτες. 

«Δέκα ώρες ακόμη…» 

Κάτι τέτοιες στιγμές δεν ξέρεις πώς να απασχολήσεις το μυαλό σου, τα 

χέρια σου… Σκέφτομαι να πάρω ένα πακέτο τσιγάρα αλλά δεν έχω το 

κουράγιο να σηκωθώ. Δεκατέσσερις ώρες, σχεδόν, είμαι σε αυτή την 

καρέκλα. Τα πόδια μου μουδιάζουν, τα τεντώνω και συνέρχονται. Το 

μυαλό μου, δυστυχώς, δεν μουδιάζει με τίποτα. 

«Εννιά ώρες ακόμη…» 

Η Έλλη φέρνει καφέ. Θέλει να της πω για άλλη μια φορά πώς έγιναν όλα. 

Δεν με καταλαβαίνει. Αλλά ούτε να αρνηθώ δεν έχω το κουράγιο. 

«Έφυγαν από το σπίτι στις εννιά. Ο Νίκος θα άφηνε την Κατερίνα στο 

κολυμβητήριο και θα πήγαινε να παραδώσει σχέδια για μια οικοδομή. 

Του τηλεφώνησα γιατί κάποιος τον ζήτησε στο σπίτι. Εκείνος δεν 

απαντούσε. Ξανατηλεφώνησα. Καμία απάντηση. Λίγη ώρα αργότερα με 

πήραν από το νοσοκομείο. Η Κατερίνα δεν πρόλαβε να πάει 

κολυμβητήριο ούτε κι ο Νίκος στο γραφείο. Τράκαραν σε μια 

διασταύρωση. Κάποιος παραβίασε το stop. Δεν ξέρω ποιος. O Νίκος 

έτρεχε. Όλο το πρωί φώναζε στην Κατερίνα ότι είχαν αργήσει.» Είμαι 

σίγουρη ότι έτρεχε. 

«Οχτώ ώρες ακόμη…» 



“25th hour” project 
 

63 
 

Δεν ξέρω αν είναι λογικό αλλά μερικές φορές δεν νιώθω τίποτα. Σαν να 

συνήθισα να περιμένω. Κι άλλες, πάλι, νιώθω θυμό για το Νίκο. Έχω την 

αίσθηση πως με την πρώτη ευκαιρία που θα συναντηθούμε θα 

μαλώσουμε. Είμαι σίγουρη ότι έτρεχε. Ένα κομμάτι μου τον θεωρεί 

υπεύθυνο που η κόρη μας μπορεί να μην γίνει δεκατεσσάρων. Ένα 

κομμάτι μου τον αγαπάει. Πολύ. 

«Εφτά ώρες ακόμη…» 

Ξημέρωσε. Κοντεύει εφτά. Η Έλλη με πιέζει να φάω κάτι. Το ίδιο κι ο 

γιατρός. Αν η κόρη μου δεν μπορεί, ούτε κι εγώ μπορώ. 

«Έξι ώρες ακόμη…» 

Πόσο αργά περνά ο χρόνος όταν κάτι περιμένεις… Όταν η Κατερίνα είναι 

στο σχολείο, έξι ώρες λείπει. Κι εμένα ποτέ δεν μου φτάνουν. Μαγείρεμα, 

καθάρισμα, πλυντήριο, σιδέρωμα, ψώνια… Ποτέ δεν μου φτάνει ο 

χρόνος. Τώρα έχω την αίσθηση πως προλαβαίνω ολόκληρο σπίτι να 

χτίσω! 

«Πέντε ώρες ακόμη…» 

Θυμάμαι τότε που ήμουν έτοιμη να γεννήσω. Ούτε τότε περνούσε ο 

χρόνος. Ο Νίκος στην αίθουσα αναμονής να τρώει τη μια καραμέλα μετά 

την άλλη, αφού να καπνίσει απαγορευόταν, κι εγώ μέσα στην αίθουσα 

τοκετών να πονάω τόσο που να έχω χάσει την αίσθηση του χρόνου. Πέντε 

ώρες κράτησε όλη η διαδικασία αλλά μου φάνηκε αιώνας. Μέχρι που 

είδα την κόρη μας και τα ξέχασα όλα. 

«Τέσσερις ώρες ακόμη…» 

Δεν ξέρω αν πονούν. Μακάρι να μην πονούν. Η Κατερίνα δεν αντέχει τον 

πόνο… Άραγε να ξέρουν; Να πρόλαβαν να καταλάβουν τι έχει συμβεί; Τι 

να σκέφτονται; Αν, βέβαια, σκέφτονται… Τι να αισθάνονται; 

«Τρεις ώρες ακόμη…» 

«Σε λίγες ώρες θα ξέρουμε, κάντε λίγη υπομονή.» Λύγισα. Δεν άντεξα. 

Μια νοσοκόμα προσπαθεί να με ηρεμήσει. Η Έλλη δεν μιλάει καν. Κι εγώ 

κλαίω, κλαίω… Μετά δεν θυμάμαι τίποτα. 

«Δυο ώρες ακόμη…» 



“25th hour” project 

64 
 

Αν και λιπόθυμη, το ρολογάκι μέσα μου εξακολουθεί να μετρά. 

Αντιλαμβάνομαι σκιές γύρω μου. Διακρίνω την Έλλη. Κλαίει. «Ρίτα, αν 

μου πάθεις κάτι κι εσύ, θα σε σκοτώσω! Σου το ορκίζομαι, θα το κάνω!» 

Νομίζω χαμογελάω. 

«Μια ώρα ακόμη…» 

Πόσα λεπτά έχει μια ώρα; Εξήντα. Πόσα δευτερόλεπτα; Τρεις χιλιάδες 

εξακόσια. Πόσα πλακάκια έχει ο διάδρομος; Υπολογίζω εννιά στο 

τετραγωνικό. Δεν θα είναι είκοσι τετραγωνικά εδώ που είμαστε; Να τα 

αμέσως αμέσως τα εκατόν ογδόντα πλακάκια. Πόσο θα περιμένουμε 

ακόμη; Πόση υπομονή μπορεί να έχω; Πόσο τραγικά πολλές μπορεί να 

γίνουν είκοσι τέσσερις ώρες! Σχεδόν ατέλειωτες! «Κυρία Παύλου!» 

«25η ώρα αναμονής». 

«Από εδώ και πέρα περιμένουμε». Αυτά ήταν τα λόγια του γιατρού. Δεν 

μπορούσα ποτέ να φανταστώ πόση μεγάλη χαρά μπορείς να πάρεις από 

ένα βλέμμα. Αυτό λαχταράω! Να δω τα ματάκια της Κατερινούλας μου, 

να δω τα μάτια του Νίκου… Αυτά τα μάτια που με έκαναν να αγαπήσω. 

Αυτή η παράταση αναμονής με τσακίζει. Τώρα μπορώ να τους δω πίσω 

από ένα τζάμι αλλά είναι αβάσταχτη η απόσταση. Τελικά πόσο λυτρωτική 

μπορεί να είναι μια κλειστή πόρτα! 

Ξαφνικά νιώθω βρώμικη. Και απεριποίητη. Τρέχω στην τουαλέτα. Πλένω 

τα χέρια μου, ρίχνω λίγο νερό στο πρόσωπό μου και πιάνω τα μαλλιά 

μου. Θέλω να είμαι όμορφη όταν θα με κοιτάξουν. Να μην τους 

απογοητεύσω. 

Το κινητό μου χτυπά. Η Έλλη. «Έλα! Ο Νίκος συνήλθε». 

Δεν έχω αποφασίσει αν του έχω θυμώσει ή όχι. Μόνο τρέχω. Και κλαίω. 

Ο γιατρός με σταματά και μου εξηγεί ότι ο Νίκος μάλλον δεν γνωρίζει για 

την Κατερίνα. Είναι ακόμη σε σύγχυση. 

Μπαίνω στο θάλαμο. Του κρατώ το χέρι. Κάτι προσπαθεί να πει μέσα από 

τη μάσκα του οξυγόνου. Κοιτάζω το γιατρό. Του βγάζει για λίγο τη μάσκα. 

«Συγγνώμη». 

Και βέβαια ξέρει! Και βέβαια νιώθει! 

Η Κατερίνα δεν έχει συνέλθει ακόμη. Είκοσι πέντε ώρες … λες και 

ισοδυναμούν με είκοσι πέντε χρόνια. Τόσο γερασμένη νιώθω. Κάθε 



“25th hour” project 
 

65 
 

λεπτό που περνά σκέφτομαι μόνο πόσο πολύ θέλω να πω στην κόρη μου 

χρόνια πολλά! Και να είναι πολλά! Και θα της φτιάξω ένα μενταγιόν με 

τον αριθμό 25 για τις ώρες που την περίμενα. 

Το είκοσι πέντε ήταν πάντα ο αγαπημένος μου αριθμός. 

Σήμερα τον μίσησα. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

66 
 

Δημήτρης Αναγνωστόπουλος | 16.6.2014 

η 25η ώρα 

η ώρα της ευτυχίας 

για να πετύχει 

θέλει μόνο 2,5 λεπτά ομορφιάς 

από την κάθε ώρα της μέρας σου 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

67 
 

Αντριάνα Μίνου | 17.6.2014 

24 ώρες σε περίμενα ποτίζοντας τα μη-με-λησμόνει 

Γέμισε η βεράντα νερά 

Τα κάγκελα γίνανε καφέ 

Τώρα για δεύτερη φορά 

Άρχισε να ξημερώνει 

Και το κοτσύφι νυσταγμένο αναρωτιέται 

Τα μη-με-λησμόνει γιατί είναι πάντα μπλε 

24 ώρες γαλάζιες σαν μη-με-λησμόνει μπλαβισμένα 

Μα αυτή είναι η ώρα του ολοστρόγγυλου πάγου 

Η ώρα αριθμός 25 

Που θυμάμαι πως αναπνέω για μένα 

Με τη ζάχαρη πάχνη στο πνευμόνι 

Που θυμάμαι πως για πάντα 

Θα ’ναι μπλε τα μη-με-λησμόνει 

Σου το ’χα πει πως μπορούσα 

Να ελπίζω αντιστρόφως 

Προς τα μπρος να θυμάμαι 

Δίχως γαλανές αναστολές 

Δροσισμένα τα μάτια 

Βλέπουν πιο καθαρά 

Ποταμούς που κυλούν 

Στα υπόγεια του εγκεφάλου 

Ωκεανούς υποδόριους 

Αχνιστές φερομόνες 

Κι όλα πλέον μαλακά 

Θα συντρίβονται πάνω μου 

 

 

 

 

 

 



“25th hour” project 

68 
 

Γιάννης Δ. Καρνεσιώτης | 18.6.2014 

Έλα, καλημέρα, φιλαράκι! Τι, τι καλημέρα; Επειδή μεσημέριασε; Ε, και; 

Εγώ τώρα ξύπνησα, τώρα λέω καλημέρα! Τι να πω; Καλησπέρα; Δεν πάει! 

Τι είν’ οι ώρες, ρε; Οι μέρες, τα χρόνια, τι είναι; Έρχονται από πουθενά, 

εκεί έξω; Out there, που λένε; Σιγά, ρε! Σύνελθε! Εμείς τα φτιάξαμε αυτά, 

για να συνεννογιόμαστε. Να δίνουμε τα ραντεβού μας και να μην 

χανόμαστε, να ξέρουμε πότε είναι για να δουλεύουμε και πότε για να την 

αράζουμε, πότε είναι για ταξιδάκια και πότε για τα κεφάλια μέσα. Κι 

αφού δουλειά δεν έχουμε, ρε φίλε, κι όλο αράζουμε, ούτε 

ραντεβουδάκια φιξ παίζουνε. Τι να τις κάνουμε, λοιπόν, τις ώρες; Να 

‘χαμε ζωή να βάλουμε σε τάξη, να το καταλάβω. Τι μου λες εσύ τώρα για 

25 ώρες και τέτοια; Μου δίνεις μια 25η ώρα να την κάνω ό,τι θέλω… Τι, 

δηλαδή; Δεν έχω που δεν έχω τι να βάλω στις άλλες 24, να πάρω κι άλλη; 

Θα σαλτάρω, λέμε! Μήπως να σου δώσω εγώ κάνα δυο ώρες από τις 

δικές μου, να ‘χεις εσύ 25 και 26, πού ‘σαι και πολυάσχολος, πανάθεμά 

σε; 

Και άντε και την πήρα, να σου κάνω το χατίρι. Και; Να την χώσω κάπου 

στο πρωινό, μπας και βρω καμιά αγγελία παραπάνω για δουλειά; Κι 

αυτές λίγες είναι. Μια χαρά τις προλαβαίνω. Κυκλάκι, τηλεφωνάκι και 

τελειώνω στο τσακ μπαμ! Τζίφος πάλι, όλο τζίφος, και φωνάζει η μάνα 

από μέσα πως είν’ έτοιμο το μεσημεριανό – κάθε μέρα μακαρόνια, 

νισάφι πια, αλλά και τι να κάνει η έρμη, εδώ που τα λέμε;  

Να την χώσω στο απόγευμα; Άστο! Μεγάλο βάσανο το απόγευμα. Δεν 

περνάει με τίποτε. Καφές στον καφέ - κι όχι σε τίποτε καφετέριες με 

κολλητούς και έτσι. Αραιώσαμε όλοι. Πόσους καφέδες να πιούμε, μωρέ, 

για να λέμε τα ίδια και τα ίδια Και 3 ευρώ; Και 23% ΦΠΑ από πάνω, για 

να μου το δώσει στο χέρι το μωρό με το σορτσάκι; Σώπα, καλέ… Στο σπίτι. 

Facebook και ξερό ψωμί! Ατάκες στο Twitter και έτσι. Τότε διαβάζω τα 

καλύτερα κιόλας. Prime time, που λένε, από τις 6 και μετά. Πού τα 

βρίσκουν μερικοί και τα γράφουν, ε; Μιλάμε για μυαλό ξυράφι. Σκίζουν. 

Αλλά, δεν βαριέσαι… Σάμπως έχουν κι αυτοί δουλειά; Στο ψάξιμο είναι. 

Τσατάρω με μερικούς και το ‘χω τσεκάρει. Ένα σωρό ιδέες κι εξυπνάδες 

και δεν ξέρουν τι να τις κάνουν. Τζούφιοι όλοι. Τζούφιες οι ώρες τους, 

άδειες, άχρηστες, πώς το λένε; Να τους πω να σου δώσουν κι αυτοί 

μερικές; Να τις φτάσεις 30 τις δικές σου! Θέλεις; Από ώρες, άλλο τίποτε! 



“25th hour” project 
 

69 
 

Κανένας δεν τις θέλει. Όσο πιο πολλές έχουν τόσο πιο τζούφιοι γίνονται, 

χαζεύουν. 

Και δεν περνάει κι ο καιρός, γαμώτο, δεν περνάει. Σκέψου, δηλαδή, να 

βάλεις κι άλλην ώρα, 25η. Τότε είναι που δεν θα φεύγει με τίποτε. Πάνω 

μας θα κάθεται και θα αράζει μ’ όλο του το βάρος. Να εδώ, πάνω στο 

στήθος μας, στο στέρνο, πέτρα, βράχος ακούνητος. Ο καιρός, ο χρόνος. 

Και τάβλα εμείς. Στο κρεβάτι, στον καναπέ, στην πολυθρόνα. Ακούνητοι 

απ’ το βάρος. 

Πολύ βάρος ο καιρός. Οι ώρες, οι μέρες, οι μήνες, βάρος. Εμείς τα 

φτιάξαμε αυτά – στο ‘πα; Ανάθεμα την ώρα και την στιγμή, που τα 

φτιάξαμε για να συνεννογιόμαστε τότε που ‘χαμε πράματα να 

συνεννοηθούμε και τώρα που δεν έχουμε γίνανε βράχος, βρόχος. Βάρος 

ασήκωτο. Και το βράδυ βάρος. Πιο πολύ το βράδυ. Ευτυχώς που ‘χουμε 

τον ύπνο και κάτι γίνεται. Φεύγουμε λίγο, ξεφεύγουμε. Ευλογημένο 

πράμα ο ύπνος. Εδώ μάλιστα! Να βάλουμε όσες ώρες θες – αρκεί να 

κοιμόμαστε, όχι να ξαγρυπνάμε! Πού πάμε όταν κοιμόμαστε, άραγε; Πού 

είμαστε; Σε ποια χώρα, σε ποιο χρόνο; Ποιο καιρό; Είναι ωραία εκεί! Σαν 

ανάλαφρα. Έτσι μου φαίνεται. Δεν θυμόμαστε τίποτε. Ούτε σχεδιάζουμε. 

Δεν μιλάει κανείς, δεν μας πρήζει. Δεν ακούμε, δεν λέμε, δεν βλέπουμε. 

Παράδεισος. Γι’ αυτό μεσημεριάζει, για να ξυπνήσω – κατάλαβες; 

Έτσι, φίλε, κι άντε, καλημέρα και στην χαρίζω την 25η ώρα σου. Εγώ ίσα 

που κάνω κουμάντο τις 24 κι είμαι κομπλέ! Αλλά, που ‘σαι; Άμα έχεις 

τίποτε για πάνω από 140 χαρακτήρες στο Twitter, ρίξε σύρμα. Δεν μου 

φτάνουν οι 140, ρε παιδί μου, για μια ατάκα της προκοπής. Δεν το ‘χω το 

αναθεματισμένο, δεν το ‘χω. Το παλεύω, όμως. Σιγά μην το βάλω κάτω! 

 

 

 

 

 

 

 

 



“25th hour” project 

70 
 

Ειρήνη Φράγκου | 19.6.2014 

Είναι κάποιες νύχτες που διαρκούν περισσότερο από άλλες. Είναι 

κάποιες νύχτες που τα όλα τα ρολόγια του κόσμου αντηχούν μέσα στο 

μικρό μου διαμέρισμα. Κι είναι αυτές τις νύχτες παγίδας που έρχονται τα 

όνειρα του πυρετού. 

Ακριβώς την στιγμή που το ρολόγια δείχνουν την μυστική, την κρυφή 25η 

ώρα.  

 

Νύχτα 7621η. 

Αν κάποτε θυμόμουν που βρίσκομαι, τώρα πια το έχω ξεχάσει. Κι η 

ομίχλη καταπίνει κάθε τι γύρω μου. Κάθε τι που θα μπορούσε, ίσως, να 

με βοηθήσει να φέρω πίσω τις μνήμες του εαυτού μου. 

Ήρθαν ξανά τα όνειρα του πυρετού κι έφεραν μαζί τους Εκείνον. 

Ανοίγω τα μάτια κι ανασηκώνομαι. Η κουβέρτα δεν με σκεπάζει πια. Είναι 

πεταμένη στο πάτωμα. Αλλά δεν είναι αυτός ο λόγος που νιώθω το κρύο 

να με πονάει. 

Εκείνος στέκεται πάλι δίπλα στην πόρτα. Αρκετά μακριά από το κρεβάτι 

μου, αλλά ταυτόχρονα απειλητικά κοντά μου. 

Φοράει, όπως πάντα, μακρύ παλτό και ψηλό καπέλο. Δεν προσπαθεί να 

με πλησιάσει. Δεν σαλεύει. Αρκείται στο να με κοιτάζει με τα αεικίνητα 

μάτια του. 

Σηκώνω την κουβέρτα και σκεπάζομαι. Δεν πρέπει να του δίνω σημασία. 

Τα λεπτά της μυστικής ώρας θα κυλήσουν, τα ρολόγια θα σιωπήσουν, ο 

πυρετός θα φύγει και θα μαζί του θα πάρει κι Εκείνον. Έτσι δεν συμβαίνει 

πάντα; 

 

Νύχτα 7812η. 

Ανοίγω τα μάτια αλλά δεν μετακινούμαι από τη θέση μου. Το κεφάλι μου 

ακουμπά βαρύ στο μαξιλάρι. Δεν χρειάζεται καν να κοιτάξω. Ξέρω ότι 

Εκείνος στέκεται στην άκρη του δωματίου και με κοιτάζει. 



“25th hour” project 
 

71 
 

Όμως, εγώ δεν έχω το σθένος να τον αντικρίσω απόψε. Εύχομαι να με 

πάρει ο ύπνος. 

«Κοίταξέ τον» ακούω τη φωνή μου να με προστάζει. «Μην τον αγνοείς. 

Δεν ξέρεις τι είναι ικανός να κάνει αν συνεχίσεις να τον αγνοείς. Κοίταξέ 

τον. Αυτή είναι η δική του ώρα». 

Σηκώνομαι και ανάβω το φως. Παλιότερα τον φόβιζε το φως. Είχα έναν 

τρόπο να τον διώχνω. Τώρα δεν έχω τίποτα. 

«Τι θέλεις από εμένα;» του φωνάζω, μα η φωνή μου τρέμει από το φόβο 

μήπως, τυχόν, μου απαντήσει. Αλλά Εκείνος δεν απαντά. Μόνο με 

καταπίνει με το βλέμμα του. 

Κι ευτυχώς που τελειώνει ο χρόνος του πριν τελειώσουν οι ανάσες μου. 

 

Νύχτα 7864η. 

Ατέλειωτες που είναι οι νύχτες μου. 

Σκοτεινιάζει, βραδιάζει, ξημερώνει κι εγώ μένω άυπνος θεατής των 

σκιών. 

Κλειδώνομαι στο σπίτι, που μοιάζει πλέον με την προσωπική μου 

φυλακή. Κι έχω αναλάβει διπλό ρόλο. Του φύλακα και του 

φυλακισμένου. 

Προσέχω να κλειδώνω σωστά, να μην υπάρχει διέξοδος διαφυγής. Κι 

ύστερα κρύβομαι σε μια γωνιά και προσεύχομαι η νύχτα να διαρκέσει 

όσο και οι συνηθισμένες της ώρες. 

Μετράω ένα-ένα τα λεπτά που απομένουν ως το πρωί. 

Ο Ήλιος είναι το κλειδί. Ξεκλειδώνω και βγαίνω από την φυλακή. Μέχρι 

να νυχτώσει έχω πολλά να κάνω. Και σχεδόν τα καταφέρνω! Αν και τα 

πρόσωπα των ανθρώπων μοιάζουν ξένα και παράξενα, αν και αντί για τις 

φωνές τους, ακούω ένα ενοχλητικό βουητό. Σχεδόν τα καταφέρνω, αν και 

οι λέξεις που προφέρω δεν έχουν νόημα κι όσα γράφω αμέσως τα ξεχνώ. 

Μόλις φανεί το φεγγάρι τρέχω στο σπίτι. 

Κλειδώνω και περιμένω. Θα φανεί η δεν θα φανεί; 

Περιμένω κι εύχομαι. Να μην φανεί, να μην φανεί. 



“25th hour” project 

72 
 

Εύχομαι και φοβάμαι. Τι θα κάνω αν φανεί; 

 

Νύχτα 7902η. 

Είμαι ήδη στο μπαλκόνι. Φαίνεται, ξέχασα να κλειδώσω. 

Δεν είναι δύσκολο. Ένα σάλτο κι όλα θα τελειώσουν. Αυτό δεν θέλω; 

Κλαίω και τα δάκρυα καθαρίζουν το βλέμμα μου. 

Η αλήθεια είναι πως δεν θέλω να τελειώσουν όλα, μόνο αυτή η 

αναθεματισμένη ώρα! 

Οι χτύποι των ρολογιών βουίζουν στα αυτιά μου. Ορμώ μέσα στο 

διαμέρισμα και αρχίζω να σπάω ό,τι βρίσκω μπροστά μου με την ελπίδα 

ότι θα σπάσουν και τα κρυμμένα ρολόγια. Τελευταία σπάω τα τζάμια στα 

παράθυρα και ο θόρυβος από το γυαλί που σπάει υπερκαλύπτει την 

βουή των ρολογιών. 

Βρίσκομαι ξανά στο μπαλκόνι. Ακουμπώ στα κάγκελα και ανασαίνω 

βαριά. Τώρα ακούω μόνο τα γουργουρητά της πόλης. Ήχοι από τον 

δρόμο, ένα μηχανάκι, τα τακούνια μιας κοπέλας στο πεζοδρόμιο, το 

γάβγισμα ενός σκύλου, τα γέλια μιας παρέας, τον αέρα. 

Εκείνος στέκεται δίπλα μου. Δεν ακουμπάει όμως στα κάγκελα. Με 

παρακολουθεί και για πρώτη φορά διακρίνω κάτι να διαφαίνεται στα, 

άλλοτε, ανέκφραστα μάτια του. Έκπληξη; 

Ασυναίσθητα αρχίζω να γελάω δυνατά. Τον πλησιάζω τόσο πολύ που 

αναπνέω την παγωμένη του ανάσα. 

«Αυτή θα είναι κι η τελευταία σου.» του λέω. 

Βάζω όλη μου την σκέψη, όλη μου την δύναμη, όλη μου την ψυχή σε αυτό 

το σπρώξιμο. 

Τον παρατηρώ να πέφτει… Και να χάνεται. Κι οι ήρεμες ανάσες μου 

αντηχούν σε ολόκληρο τον κόσμο. 

 

 

 



“25th hour” project 
 

73 
 

Θωμάς Τσιναφορνιώτης | 20.6.2014 

Κρυφτὸ 

Κουτιὰ εἰκοσιτέσσερα, ἴσα μὲ ὦρες 

Στὴν πλάτη δυὸ δεῖκτες, στὰ χέρια: κλειδὶ 

Τὰ ἄνοιξα ὅλα. Κανένα δὲν σὲ εἶχε 

Ἀγόρασα ἕνα 

Κουτὶ εἰκοσιπέντε 

Τὸ ’τριψα, τὸ ’σκισα, τοῦ φόρεσα γράμματα, ἑπτὰ : γιὰ νὰ ’μαι κι ἐγὼ 

**** 

Χώθηκα μέσα του, παιδὶ σὲ κρυφτό. Κυνηγημένος, φτωχὸς μετανάστης, 

σωστὸς διοικητής σου, καὶ μίας μοναξιᾶς πιά, κάθιδρης. Σὲ ἕνα βασίλειο 

τέσσερα ἐπὶ τρία. Κουδοῦνι ἑπτά, στὴν ἄκρη τοῦ δρόμου. 

Ὦρες ζυγὲς πιὰ δὲν μετρῶ. Στὸ καθεστώς σου τὸ ἄχρονο, μονήρης μὲ 

στέμμα τὰ φῶτα. Στ’ αὐτιά μου στριμώχνω τὰ κύματα στὴ θάλασσα αὐτή. 

Σ’ τὸ λέω ξανά, δὲν ξέρω πιὰ νὰ κολυμπῶ. Μητροπολιτικὴ ἀκρογιαλιά, 

ποὺ στέκω σὲ βράχο. Λονδίνο. Σὰν Ποσειδῶνας στὴ στεριά, δὲν περιμένω 

πιὰ γιὰ τοὺς Τελχίνες. Ἄραγε, ἐσὺ πόσο καιρὸ ἔχεις νὰ δεῖς θεό; 

Κρεβάτι ξέστρωτο, τοῦ φεύγουν οἱ νύχτες. Πλαγιάζω ἀντίκρυ σε δυὸ 

ψηλοτάβανα «ἐγώ». Μὰ τόσο ἀνόητος, πῶς χάσκει τὸ στόμα; Ποιός μου 

’πε τάχα πῶς παίρνει τὸ «ἐγὼ» ἀναδιπλασιασμό; 

Σῶμα γυμνό. Μοιάζει μὲ σκέψη. Πάντα ἀγαποῦσες τὰ καλοφόρετα κλισέ. 

Σῶμα σὰν κάστρο. Δὲν ἔχει στὸ τώρα δικό σου πιὰ πολιορκητικὸ κριό. 

Ἔσκυψα μπρός μου στὰ γόνατα. Σὲ μία συσκευὴ ἀόρατη νὰ σοῦ μιλῶ. 

Ἔφερα στόμα μου τὶς λέξεις στὸ φῶς. Σύρε τὰ ἀφτιά σου νὰ ἀκούσεις πὼς 

πᾶνε, πέρασαν χέρια ξένα, σταμάτησαν πιά. Ἄραξαν τρένα δικάσου, σὰν 

σὲ παιχνίδι.  

**** 

Ἀνοίγω τὸ στόμα, γλιστράει μία λέξη. 

[Σιωπὴ] 

Μοῦ ’χεις λείψει. 



“25th hour” project 

74 
 

Καὶ πέρασαν μέρες. 

[Ἀνάσα] 

Εἰκοσιπέντε ― κουτὶ σὰν τὰ χρόνια σου. 

Κουτὶ εἰκοσιπέντε, καὶ νᾶμε ἐδῶ. 

[Ἀνάσα] 

―βαθιά― 

καὶ μετράω. 

Θυμοὺς ὅσες μέρες. 

Θυμούς. 

Εἰκοσιπέντε ―κουτιὰ σὰν ἐσένα. 

Σὲ βράδια εἰκοσιπέντε ― κουτιὰ σὰν τὶς ὧρες 

Φέρνω παράδεισο μὲ πόδια γδαρμένα 

Σὲ νύχτες βαλπούργιες γιὰ δέκα τὴν ὥρα, 

εὐρὼ 

Κουτὶ τούτη ἡ ὥρα, μικρὴ μὲς στὸ χρόνο. 

[Σιωπὴ] 

Καὶ θυμᾶμαι. 

Σαράκι τὸ φταίξιμο, σὲ τρώει τὰ βράδια; 

Σὲ κουτιὰ εἰκοσιτέσσερα ― παιδιὰ σὰν ἐσένα 

Κανεὶς δὲν τὰ μάλωσε 

Κανεὶς δὲν τοὺς εἶπε 

Μὲ στόμα κλεισμένο ἀγάπη δὲν γίνεται 

[πνοὴ] 

Καὶ ἡ μοναξιά σου μειλίχιο ἑρπετὸ 

Σέρνεται ἀνέστια σὲ μαῦρο κουτὶ 

― κουτὶ σὰν τὴν ὥρα 



“25th hour” project 
 

75 
 

― κουτὶ δίχως χρόνους 

Ἀδειάσαν κι οἱ ὧρες μου 

―κουτιὰ σὰν ἐμένα― 

[πνοὴ] 

Πιὰ δική μου 

Δίχως δική σου 

[Πνοὴ] 

Εἰκοσιέξι ― κουτὶ δίχως χρόνο 

[Ἀπόφαση] 

Κουτὶ εἰκοσιπέντε καὶ τὰ ἄλλα γεμάτα 

Κουτιὰ ὅσα ἔχω καὶ αὐτὰ σὰν τὸ χρόνο 

[πνοὴ] 

Δὲν χωρᾷς πιὰ πουθενὰ 

[Σιωπὴ] 

Σὲ τόσες ἀνάσες 

Κουτάκια στὸ χρόνο 

*** 

[Πνοὴ] 

Πιὰ ξανὰ 

Καὶ σταματῶ 

Δική μου πιὰ εἶναι 

Σὲ κουτιὰ εἰκοσιτέσσερα, ἴσαμε ὧρες 

Στὰ πόδια ἀνοιγμένα, δίχως κλειδὶ 

Ἀνοίγω τὰ μάτια μου 

Φτού! 

Λέω καὶ βγαίνω 



“25th hour” project 

76 
 

**** 

[Νύχτα] 

Δική μου 

Ὁλότελα πιὰ 

Ἐγὼ βασιλιὰς 

Ἐγὼ διοικητὴς 

[ἀνάστημα] 

Ὀρθώνομαι 

Κοίτα μέ, τρέχω! 

Παιδὶ-νικητὴς 

χωρὶς πιὰ κρυφτὸ 

[Ἀνάσες] 

Ποῦ ἔχασες 

Καὶ δὲν μὲ προφταίνεις 

[φῶς] 

καὶ 

Στὸ τέλος 

Πιὰ ξέρω πὼς θὰ ’ναι. 

[ΖΩΗ] 

Καλῶς ἦρθες 

Ξανά. 

 

 

 

 

 



“25th hour” project 
 

77 
 

Άννα Ρουμελιώτη | 21.6.2014 

Αυτήν την ώρα διάλεξα να σεργιανίσω 

δεν είναι βράδυ μήτε πρωί 

μα μην το ψάχνεις και πολύ. 

Είναι η δική μου ώρα 

τότε που ο άθλιος εαυτός μου 

αποκαλύπτεται ξεπληρώνοντας 

έτσι το χρέος του απέναντί μου. 

Μπορείς να φύγεις τώρα 

θα μου κάνει παρέα ο ουρανός!! 

 

 

 

 

 

 

 

 

 

 

 

 

 

 

 

 

 

 

 



“25th hour” project 

78 
 

Καλλιόπη Δημητροπούλου | 22.6.2014 

Φυλλομέτρησα 24 ολάκερες ώρες. Μικρά χλωμά αδύναμα λεπτά 

δεύτερα τρίτα. Και τέταρτα ενίοτε. Βιάσου. Ανέβα κατέβα τρέξε 

σκόνταψε στάσου. Κλιμακοστάσια γωνίες ευθείες. Καθάριοι βουβοί 

γυναικείοι πόθοι. Φούχτες άδειες προσμένουσες σπόρους. Ο ίδρως τ’ 

αλέτρι ζουλάει. Χιονάρης μήνας η ώρα. Βιάσου. Δεν βλέπεις. Όλος ο 

κόσμος φροντίδες. Αμφιθέατρα κατάμεστα κόσμους. Κριτικές ταλέντα 

φτηνή τζαζ αποθέωση. Πόνος βουβός ώρες αγκίστρια. Φυλακή δεσμά 

δεσμοφύλακες. Ονείρατα πεταρίζουν δια βίου αιχμάλωτα. Κάπου 

ξεχάσαν ανθρώπους. Μια θύμηση γεννιέται ξεφτίζει πεθαίνει. Τα 

βλέφαρα κλείνουν. Μάτια διαμάντια βροχής. Θα βρέξει. Δεν ξέρω πάντα 

βρέχει κοιμήσου. Λιοπύρι η ώρα. Βιάσου. Ο χρόνος παγίδα. Ζητιάνα 

σαλεύει το μωρό στο ισχνό το βυζί της. Μιλιούνια οι ώρες. Κυνηγάς την 

πλέρια πραγμάτωση. Πουλάς ξεπουλάς εξαγοράζεις. Μυαλά 

στρουμπουλά διαλυμένα. Είμαι ένας άνθρωπος. Μισός άνθρωπος που 

πέρασε από τη γη. Έτσι τυχαία ρίχτηκε σε τούτον τον πλανήτη. Μοναχός 

ανατολές δύσεις. Γράφει μετράει συλλογάται συμπεραίνει θνήσκει. Ένα 

δάκρυ αυλακώνει το μάγουλο δυο τρία. Μικρά χλωμά αδύναμα λεπτά 

δεύτερα τρίτα. Και τέταρτα ενίοτε. Φυλλομέτρησα 24 ολάκερες ώρες. 

Ο Ήλιος έγειρε τον πήρα στο κατόπι. Άσε το όνειρο να τραβήξει το δρόμο 

του. Ναύλωσα και το φεγγάρι. Τραβώ για το δικό μου όνειρο την 25η 

ώρα! 

 

 

 

 

 

 

 

 

 

 



“25th hour” project 
 

79 
 

Βάιος Αποστολάκης | 23.6.2014 

Είναι διαστολή του χρόνου της ημέρας  

ή συστολή της ώρας των 60 λεπτών; 

Είναι η ώρα των ονείρων στη φάση αυτή του ύπνου; 

Είναι η ώρα που περιμένεις το λεωφορείο που αργεί; 

Είναι οι ώρες που δεν περνούν στην αρρώστια 

ή στην αναμονή σημαντικών ειδήσεων; 

Είναι ώρα καταστολής του αυτιστικού 

ή της επήρειας ουσιών ή ψυχοτρόπων; 

Είναι η ώρα που φεύγει η ψυχή 

ή στο ψυχοπάλεμα η ώρα του θανάτου; 

 

 

 

 

 

 

 

 

 

 

 

 

 

 

 

 

 

 



“25th hour” project 

80 
 

Ερασμία Εμφιετζόγλου | 24.6.2014 

Υπερωρία σε μια μέρα 

Που ξέμεινε από ανθρωπιά 

Αναζητάς λίγο αέρα 

Μα πουθενά η κλειδαριά 

Μετράς τα θέλω μας στο τώρα 

Και δεν μετριέσαι σε λεπτά 

Στεγνή παρέμεινες σε μπόρα 

Χιονάτη δίχως τους 7 

Γνωστή στο νου δεν είσαι χώρα 

Μπροστά του βλέπει οχυρό 

Και κατεβαίνει ανηφόρα 

Έχοντας μόνο ένα φτερό 

Δεν είσαι ώρα σαν τις άλλες 

Που στο ρολόι κανείς κοιτά 

Εσύ ψυχές κρύβεις σε μπάλες 

Που μνήμες δίνουν μια κλωτσιά 

 

 

 

 

 

 

 

 

 

 

 

 

 



“25th hour” project 
 

81 
 

Μαρία-Ελένη Φραγκιαδάκη | 25.6.2014 

Σαν χνούδι ελαφρύς, μα πώς να σε βοηθήσω; 

Μπουσουλάω ακόμα 

Έντγκαρ. 

Οι μνήμες σου διάφανη ίνα 

ξεφλουδίζουν πάνω μου. 

Πιάστηκες σε ομιλούσες ξόβεργες. 

Να χαμογελάς απ’ το καλό προφίλ 

τώρα Έντγκαρ, 

όχι από ’κει που μαδάς.  

 

 

 

 

 

 

 

 

 

 

 

 

 

 

 

 

 

 

 



“25th hour” project 

82 
 

Σωτήρης Μιχ. Τσιλίκας | 26.6.2014 

Κρίσιμο το 24άωρο, λεν στην Εντατική 

Να ’ταν να τρέξει γρήγορα να πάρουμε ανάσα 

Αργοί οι δείκτες, κολλημένοι στο καντράν 

Σαδιστικά ακίνητοι, ορίζανε τον χρόνο  

Τον βρήκανε στο εξοχικό, που του ‘δινε ζωή 

Άψυχο σχεδόν στον καναπέ, δίπλα στο παραθείο 

Αγώνα δρόμου κάνανε με τους θεούς γιατρούς 

Και οι σειρήνες ούρλιαζαν να μην κοπεί το νήμα  

Ποιος του ’δωσε το κώνειο, σαν γιατρικό να πιει 

Ποιος κίνησε το χέρι του ν’ απλώσει στο ποτήρι 

Ποιος του ’κρυψε έρμους γονείς, γυναίκα και παιδί 

Ποιος το μυαλό του θόλωσε να κάνει χαρακίρι  

Πιέστηκε όπως όλοι μας στους χρόνους τους κακούς 

κι αντί να βγάλει το θυμό σ’ αυτούς τους δολοφόνους 

έκανε την απόσυρση σε φίλους και γνωστούς 

κι ήρθαν απ’ τα Μνημόνια, θλίψη πολλή με πόνους  

Λούφαξε, λαβωμένο ζωντανό, μήπως και πάψει να πονά 

Στης μοναξιάς τη σιωπή, μες στην πλανεύτρα νύχτα 

Χάθηκε η αγάπη κι έπαψε πια τον εαυτό να συμπονά 

Κακά φαντάσματα, ενοχές, θέριεψαν τον πόνο και την πίκρα  

Νοιώθεις πως φταις εσύ για όλα αυτά, πως είσαι εσύ ο θύτης 

Και στην κακιά μαύρη στιγμή, ταυτίζονται θύμα και θύτης 

Ψάχνεις ανέλπιδα ανάσαση να βρεις, τον πόνο να ξορκίσεις 

Κρατάς μαχαίρι κοφτερό, με στόχο τον θύτη να ξεσχίσεις  

Στο 24ωρο ακριβής, η Άτροπος σκούπισε το ψαλίδι 

Στ’ αλώνια της Εντατικής, ο Χάρος το πήρε το παιχνίδι 

Αχ! Να είχαν μια ώρα ακόμα οι θεοί, να κάνανε το θαύμα 

Στις 25 ώρες να ηχεί χαρμόσυνα η καμπάνα  

Όμως 

Μαύρες καμπάνες χτύπησαν και σήμαναν το τέλος  

Ανάθεμα στην μοναξιά 

Φωτιά στους δολοφόνους 



“25th hour” project 
 

83 
 

Κρεμάλα στους δωσίλογους 

Σφαίρες στους Εφιάλτες 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

84 
 

Κωνσταντίνος Κουράσης | 27.6.2014 

Όταν φύγει αυτή η Δευτέρα 

ν’ ανασάνω μια τζούρα αέρα 

θέλει ο άγιος προσευχή και φοβέρα 

κι η ζωή μια 25η ώρα. 

Θα με βρεις καθιστό στη γωνία 

να μετρώ πόσα ήταν τα πλοία 

που χαθήκαν σε μια τρικυμία 

κι ακουμπήσανε στον πάτο με φόρα. 

Μία ώρα κενή και γαλήνη 

Ό,τι ήταν να δω έχει γίνει 

Επί Γης θα υπάρξει ειρήνη 

πριν να πνίξει τα σπίτια μια μπόρα 

Ας κρυφτεί το φως, ησυχία 

Στην καρδιά είχα πάντα αταξία 

Τελικά όταν πιω την ουσία 

η ψυχή, στο ψωμί μου η κόρα 

 

 

 

 

 

 

 

 

 

 

 

 

 



“25th hour” project 
 

85 
 

Ntina Dard | 28.6.2014 

Οι μέρες της περνούσαν ανούσια, προγραμματισμένα και ακίνδυνα 

καθώς το αύριο ήταν πιστή αντιγραφή του χθες, -το σώμα σε εγρήγορση, 

το μυαλό σε νάρκη-. Δεν γύρευε χρόνο δικό της, τι να τον έκανε άλλωστε 

αφού τα όνειρά της την είχαν εγκαταλείψει; 

«Όχι, όχι», μάλωνε καμιά φορά τον εαυτό της, «εσύ αφέθηκες στην 

εγκατάλειψη», και έδιωχνε στη στιγμή τη σκέψη αυτή με μια επίμονη 

κίνηση του χεριού της. 

Εκείνο το χάραμα ξύπνησε απ’ τα αναφιλητά της, το όνειρο που είδε την 

τάραξε πολύ. Καθόταν καταμεσής ενός σκοτεινού δωματίου παρέα με το 

κενό της ψυχής της. Ξάφνου, χέρια πολλά γαντζώθηκαν πάνω της και την 

τραβούσαν με βία. Γνώριμες φωνές την πρόσταζαν να βγει για να 

θαυμάσει τα δώρα της ζωής. Άπλωσε με λαχτάρα τα χέρια της για ν’ 

αγκαλιάσει τους αγαπημένους της, πρώτη φορά από τότε που έφυγαν 

οριστικά την επισκέφτηκαν όλοι μαζί. Η ορμή τους την παρέσυρε και 

πέρασε το κατώφλι. Το φως την τύφλωσε, η ζωή την καλωσόρισε κι 

εκείνη, χαμένη και μπερδεμένη, ένιωσε να ξαναγεννιέται. 

Δεν θέλει πια να επαναλάβει το χθες μα δεν ξέρει πως να αλλάξει το 

σήμερα. Νυχθημερόν στύβει το μυαλό της για να βρει ένα ξεχωριστό 

δώρο που θα κάνει καθημερινά στον εαυτό της. Σε κάθε σκέψη βρίσκει 

κι από ένα ψεγάδι. Παιδεύτηκε πολύ μέχρι τη στιγμή που το πρόσωπό 

της φωτίστηκε. Ξεκλέβοντας δυόμισι λεπτά απ’ την κάθε ώρα του 

μερόνυχτου, θα του έκανε δώρο την εικοστή πέμπτη ώρα. Έφτασε η ώρα 

της, η κατά δική της ώρα. Πόσο ταιριαστά συνυπάρχουν οι δυο τους! 

Συμβιβάζεται με το παρελθόν, απομυζά το παρόν και επενδύει σε όνειρα 

για το μέλλον. 

 

 

 

 

 

 

 



“25th hour” project 

86 
 

Μάνος Κατσέλης | 29.6.2014 

Να σου πω το πιο τρελό μου όνειρο; 

Θέλω να φτιάξουμε κόντρα σε κάθε κανόνα, κάθε τετριμμένο, 

κάθε γραπτό και άγραφο νόμο, την δική μας μέρα. 

Να ανατρέψουμε τα πάντα.  

Μακριά από τα συνηθισμένα.  

Ξέχωρα από τα γνώριμα.  

Θέλω λοιπόν, μια μέρα με 25 ώρες.  

Και η 25η να είναι η δική σου. 

Αυτή θέλω να είναι η ώρα σου στην ημέρα μου.  

Να είναι ολόδική σου.  

Να τη σφραγίζεις εσύ με την παρουσία αλλά κυρίως με την απουσία 

σου, 

μιας και η απουσία χαρίζει τις δύσκολες στιγμές.  

Ακόμα και τότε όμως, εκεί σε θέλω.  

Αυτή η ώρα να έχει την μορφή, την ανάσα, το φιλί και το χάδι σου.  

Το κορμί και η ψυχή σου να τη ζεσταίνει.  

Αυτήν την ώρα θέλω να σε νιώθω βαθιά μέσα μου, 

να εισβάλεις μέχρι τα σωθικά μου.  

Να με κατακλύζεις... 

Να με ορίζεις..  

Να με εξουσιάζεις... 

Οι άλλες ώρες της ημέρας είναι απρόσωπες για μένα.  

Δεν σε θέλω στο τυπικό, κοινό 24ωρο. 

Σ’ εκείνο δίνεσαι και μοιράζεσαι παντού.  

Στη δουλειά, σε φίλους, στη βαρετή καθημερινότητα.  

Θέλω την δική μας ώρα.  

Αφιέρωση να την κάνεις σε εμάς.  

Κονσέρτο ερωτικό αυτή η ώρα, ωδή στην αγάπη μας. 

Ρυθμό και τέμπο να δίνουν τα χτυπήματα του ρολογιού 

και κάθε δευτερόλεπτο, με υποθήκη να σφραγίζει τον έρωτά μας.  

Αυτή η ώρα... 

Η δική μας ώρα... 

Αυτήν την ώρα σε θέλω.  

Την 25η ώρα μας... 

 



“25th hour” project 
 

87 
 

Μαίρη Μαργαρίτη | 30.6.2014 

Κατέβαινε με ταχύτητα τη λεωφόρο. Το αυτοκίνητο κυλούσε λες και 

κινούνταν πάνω σε αόρατες ράγες σε μια προκαθορισμένη άψογη ευθεία 

ενώ σε μικρές κλίσεις του δρόμου, όταν χάνονταν η απόλυτη επαφή με 

το έδαφος, έμοιαζε σαν να ίπταται για κλάσματα δευτερολέπτου και λίγο 

μετά ένα ελαφρό τράνταγμα το προσγείωνε στο τσιμεντένιο οδόστρωμα. 

Η οδηγός, αγχωμένη, πατούσε το γκάζι. Ο ανοιξιάτικος αέρας που 

έμπαινε απ’ τα ορθάνοιχτα παράθυρα σάρωνε τα καλοχτενισμένα 

μαλλιά της και τα τίναζε προς τα πίσω σε μια κίνηση που θύμιζε 

κινηματογραφικό πλάνο. 

Είχε ήδη αργήσει. Δύο και κάτι, δυόμιση, το μάτι της έπεσε στο ρολόι του 

χεριού και σχεδόν ταυτόχρονα στο καντράν για διασταυρώσει την 

ένδειξη. Δύο και εικοσιπέντε τελικά. Τα παιδιά πρέπει να είχαν ήδη 

σχολάσει και τα περισσότερα πρέπει να τα είχαν παραλάβει οι γονείς 

τους ενώ το δικό της πιθανότατα να την περίμενε ακόμη μόνο και 

απογοητευμένο κάτω απ’ το υπόστεγο. Αργούσε συχνά επειδή πάντα 

κάτι τύχαινε στο γραφείο τελευταία στιγμή και έπρεπε να παραμείνει ίσα 

που ετοιμαζόταν να σχολάσει. Παράπονα δεν χωρούσαν -τουλάχιστον 

προς το παρόν-. Μόλις είχε μεταφερθεί σ’ εκείνο το δικηγορικό γραφείο 

και δεν θα ήταν πρέπον ν’ αρχίσει με το πρώτο τις διαμαρτυρίες και τις 

απαιτήσεις. Ούτε ήθελε να δώσει έμφαση στο γεγονός πως ως μητέρα 

και μάλιστα διαζευγμένη είχε επιπλέον υποχρεώσεις γιατί τότε αυτόματα 

θα υστερούσε σε σχέση με τους άλλους συναδέλφους της που δεν είχαν 

ανάλογες ευθύνες και άρα είχαν περισσότερο χρόνο και διάθεση για 

δουλειά. Εξάλλου, δεν τους ένοιαζαν καθόλου τα προσωπικά ή 

οικογενειακά των άλλων εκτός αν ήταν πελάτες τους και έπρεπε να ακούν 

με προσοχή τις εξομολογήσεις τους για να επιτύχουν ένα καλό 

αποτέλεσμα στη δίκη. Κατά τ’ άλλα δεν τους ενδιέφεραν προβλήματα ή 

παράπονα άλλων. 

Ο αέρας απ’ τα παράθυρα του αυτοκινήτου έμπαινε αναζωογονητικός 

και αισιόδοξος. Το μέτωπό της και τα μάγουλα δεχόταν την ευεργετική 

του επίδραση. Τα μακριά μαλλιά της είχαν ανακατευτεί και το χτένισμα 

είχε χαλάσει προ πολλού αλλά δεν την ένοιαζε. Ξάφνου την έπιασε ένα 

παράπονο. Επειδή η άνοιξη στην πόλη κρύβεται μέσα στο τσιμέντο και 

δεν φαίνεται όσο πρέπει ή όσο της αξίζει. Επειδή στην πόλη η άνοιξη 

είναι μια ιδέα που καταγράφουν τα ημερολόγια, μια ιδέα ανολοκλήρωτη 



“25th hour” project 

88 
 

που την απεικονίζουν οι φωτογραφίες στο διαδίκτυο, οι γεμάτες με 

καταπράσινο χορτάρι και κόκκινες παπαρούνες, που την κελαηδούν τα 

πουλιά κάπου μακριά και αυτά τα κελαηδήματα δεν φτάνουν ποτέ ως 

την πόλη. Επειδή η άνοιξη είναι μακρινή τώρα πια. 

Έκλεισε για λίγο μόνο τα μάτια της. Είδε τότε που ήταν παιδί και ζούσε 

ακόμη στο νησί. Της άρεσε να πηγαίνει στο λόφο δίπλα απ’ το 

ανεμόμυλο. Από κάτω θάλασσα και από πάνω γαλάζιος ουρανός. 

Στεκόταν στην άκρη του λόφου, άκρη άκρη, σαν να ήθελε να κινδυνέψει 

να πέσει κάτω, σαν να ήθελε στ’ αλήθεια να πέσει. Ξεκούμπωνε άλλα δυο 

τρία κουμπιά απ’ το πουκάμισό της για να περνάει μέσα ο αέρας. Εκείνος 

ο ατόφιος θαλασσινός αέρας, αυθεντικός και ζωογόνος. Έμπαινε και 

σάρωνε το στήθος της, τα πλευρά της, την πλάτη της. Το πουκάμισό της 

τιναζόταν προς το πίσω, φούσκωνε απ’ τα πλάγια και γινόταν αερόστατο 

που την τραβούσε προς τα πάνω. Τα πέλματά της ξεκολλούσαν σιγά σιγά 

απ’ το έδαφος και πετούσε μ’ ανοιχτά τα χέρια μέσα στον γαλανό 

ουρανό. 

Από ψηλά αντίκριζε όλο το τοπίο. Εκτάσεις σπαρμένες με κατακόκκινες 

παπαρούνες που έπνιγαν στο αίμα τους το πράσινο φόντο και όλο 

ζητούσαν να κυριεύσουν κι άλλο τον χώρο. Δέντρα που τα κλαδιά τους 

ζητούσαν κι άλλον ουρανό. Θάμνοι που εύχονταν μια μέρα να πάψουν 

να ζουν γονατιστοί. Τη θάλασσα που έγλειφε την αμμουδιά και ζητούσε 

να την κάνει δικιά της. Από πάνω της έκαιγε ο Ήλιος που πάσχιζε να 

νικήσει το σκοτάδι της νύχτας. Από δίπλα της φτερούγιζαν βιαστικά 

πουλιά που συναγωνίζονταν τον άνεμο. Έβλεπε όλο το τοπίο. Έβλεπε και 

δεν χόρταινε το βλέμμα. Νόμιζε πως μπορούσε να έχει ό,τι θέλει, μόνο ν’ 

απλώσει το χέρι της να το πιάσει. Μόνο αυτό. Το πουκάμισό της 

φούσκωνε σαν αερόστατο. Μέσα στον γαλάζιο ουρανό που πετούσε, όλα 

έμοιαζαν πιο εύκολα, πιο ποθητά, πιο δικά της. 

Είχε όλη τη ζωή μπροστά της και το ήξερε. Αυτό της έδινε δύναμη. Άκουγε 

τον θόρυβο απ’ τον ανεμόμυλο που γύριζε και νόμιζε πως έτριζαν τα δικά 

της τα φτερά. Τα φτερά εκείνα που ήταν φτιαγμένα από αέρα θαλασσινό, 

γαλάζια και ευκίνητα. Στην άκρη άκρη του λόφου που έστεκε, τα πέλματά 

της ξεκολλούσαν σιγά σιγά απ’ το έδαφος και τα φτερά της την ύψωναν 

μες τον γαλάζιο ουρανό. Πετούσε και πάλι. Πήγε πιο πέρα αυτή τη φορά 

και είδε έναν άνθρωπο που έκλαιγε στην ακροθαλασσιά. Φορούσε μια 

μαύρη πένθιμη κορδέλα στο μπράτσο και είχε μάτια κόκκινα απ’ το 



“25th hour” project 
 

89 
 

κλάμα και την αγρύπνια. Του γύρισε απότομα τη πλάτη της και 

απομακρύνθηκε. Δεν είχε διάθεση για δράματα και τέτοια. Ο Ήλιος 

φώτιζε τον ουρανό και τον έκανε από γαλάζιο σχεδόν λευκό. Μέσα στον 

λευκό ουρανό δεν υπήρχε καμιά κηλίδα μίσους και πόνου. Ήταν 

ολοκάθαρος, αισιόδοξος, λαμπερός. 

Στην άκρη άκρη του λόφου το σώμα της έγερνε προς τα μπρος. 

Ισορροπούσε τον κίνδυνο. Τα πουλιά πετούσαν βιαστικά στο πλάι της. 

Περνούσαν δίπλα απ’ τα τεντωμένα της χέρια. Άκουγε τα ρυθμικά 

φτερουγίσματα τους και νόμιζε πως της έπιαναν τα χέρια -έτσι 

τεντωμένα που ήταν- και τη σήκωναν ψηλά. Και πως πετούσε σιγά σιγά 

μαζί τους. Τα πόδια της άφηναν λίγο λίγο το έδαφος και ανέβαιναν ψηλά, 

αιωρούνταν στον αέρα. Πετούσε και πάλι. Αυτήν τη φορά διάλεξε να πάει 

ακόμη πιο μακριά. Εκεί είδε ανθρώπους που χαλούσαν τη ζωή τους, που 

ρήμαζαν τη γη, που κυνηγούσαν το κέρδος, που πολεμούσαν, που 

σκότωνε ο ένας τον άλλο, που ροκάνιζαν τον εαυτό τους. Είδε ανθρώπους 

που δεν ξέρανε ν’ αγαπήσουν τον άλλο άνθρωπο ούτε καν τον εαυτό 

τους. Τα είδε όλα καθώς πετούσε και φοβήθηκε γιατί είχε απομακρυνθεί 

πολύ γι’ αυτό έβλεπε τόσο θλιβερά πράγματα. Έπρεπε να γυρίσει πίσω. 

Δεν την αφορούσαν τέτοια πράγματα ακόμη. 

Ένα κορνάρισμα αυτοκινήτου που της έκανε προσπέραση, την 

επανέφερε στην πραγματικότητα. Έτρεχε ακόμη στη λεωφόρο και είχε 

αργήσει. Πάντα κάτι προέκυπτε τελευταία στιγμή στη δουλειά και την 

καθυστερούσε. Και δεν είχε το θάρρος ακόμη να ζητάει χάρες. Ο μικρός 

της θα περίμενε κάτω απ’ το υπόστεγο του σχολείου. Ίσως να είχε βάλει 

και πάλι τα κλάματα, όπως τις προάλλες. Δίπλα της, στη λεωφόρο, 

βούιζαν αυτοκίνητα. Το αμάξι της, όταν συναντούσε μικρές κλίσεις, έχανε 

την απόλυτη επαφή με το έδαφος και σηκωνόταν κάπως σαν να πετούσε. 

Ο αέρας τής τίναζε τα μαλλιά προς τα πίσω, όπως τότε που ήταν παιδί 

πάνω στο λόφο. Ο θαλασσινός αέρας του λόφου με τον ανεμόμυλο, ο 

αυθεντικός και ζωογόνος, φυσούσε ακόμη μες τη ζωή της. Ο παιδικός της 

εαυτός, ο ανέμελος και αισιόδοξος, ο ελεύθερος και δυνατός, 

κατοικούσε ακόμη μες την ψυχή της. Παρά το άγχος και τη βιασύνη ένα 

χαμόγελο αισιοδοξίας άνθισε στο στόμα της. Προς στιγμή νόμιζε πως με 

τις σκέψεις είχε περάσει πολύ η ώρα. Πόση ώρα είχε περάσει άραγε; 

Κοίταξε το ρολόι της στο χέρι και σχεδόν ταυτόχρονα την ώρα στο 



“25th hour” project 

90 
 

καντράν. Ήταν δυο και εικοσιπέντε ακόμη. Την 25η ώρα δεν την έδειχναν 

ποτέ τα ρολόγια. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

91 
 

Αναστασία Σταμπολόγλου | 1.7.2014 

Οι δείκτες παίζουν το παιχνίδι της ζωής 

διαγράφουν κύκλους 24ωρους ίδιους ολόιδιους θαρρείς 

και η ροή είναι ασταμάτητη... 

Μες την ηχώ της ώρας πάλι... 

Πάλι θα τρέξω, θα αγωνιστώ, θα ματώσω, 

πάλι θα νιώσω, θα τολμήσω, θα θυμώσω, 

πάλι θα ιδρώσω, θα πονέσω, θα νοιαστώ, 

πάλι θα αγαπήσω, θα ποθήσω, θα χαρώ, 

πάλι θα λυγίσω, θα αντέξω, θα ονειρευτώ...  

Μες την ηχώ της ώρας κάτι... 

Κάτι θα δώσω, θα χάσω, θα κερδίσω, 

κάτι θα ονειρευτώ, κάτι θα αναπολήσω, κάτι θα αφήσω πίσω, 

κάτι θα με πειράξει, κάτι θα με λυτρώσει, 

κάτι θα με γιατρέψει, θα με νιώσει, 

κάτι θα με πεισμώσει, θα με κουράσει, 

κάτι στα βάθη της ψυχής μου θα φωλιάσει... 

Μες την ηχώ της ώρας κάποιος... 

Κάποιος θα με αισθανθεί, θα με πονέσει, 

κάποιος θα με αγαπήσει, θα με λατρέψει, 

κάποιος θα με ζεστάνει, θα με δροσίσει, 

κάποιος θα με κατανοήσει, θα με βλάψει, 

κάποιος για εμένανε θα κλάψει... 

Και έτσι οι δείκτες αργά 24ωρα κινούν 

μες το παιχνίδι της ζωής ισορροπούν 

κι ενώ τις πρώτες ώρες σπάταλα σκορπώ 

τώρα αρχίζω το βλέμμα πότε πίσω πότε μπρος να το γυρνώ, 

μέρα την μέρα, ώρα την ώρα, λεπτό το λεπτό, 

το παιχνίδι με τους δείκτες κατανοώ, 

και όταν για μια φορά σπάσω της ώρας τον φραγμό 

την 25η ώρα θα ’μαι ευτυχισμένη που τόλμησα να ζω!!! 

 

 

 



“25th hour” project 

92 
 

Ευανθία (Εύη) Φωτάκη | 2.7.2014 

Πάντα είχα θέμα με την ώρα. Όχι με τον χρόνο, με την ώρα. Κάθε 

φθινόπωρο που ξυπνάω μια Κυριακή και το ρολόι μου έχει χαρίσει μια 

ώρα χουζουρέματος, ας πούμε πως αγαπώ όλο τον κόσμο και είμαι σαν 

να βγήκα από το Woodstock! Αντίθετα, όταν αυτή η Κυριακή της άνοιξης 

μου κλέψει μια ώρα από τον ύπνο μου, ας πούμε πως δεν είμαι και το 

πιο social άτομο του κόσμου. 

Από μικρή λοιπόν, έχω αναπτύξει μια θεωρία (που την έχω εμπλουτίσει 

μεγαλώνοντας). Αυτή η εναλλαγή της ώρας γίνεται για έναν 

συγκεκριμένο λόγο: magic! Έχει βρεθεί αυτός ο μαγικός τρόπος που τί 

κάνει; Παίρνει τα ωρολογιακά γρανάζια από πολλούς ανθρώπους, με 

διαφορετικό φύλο, χρώμα, ύψος, βάρος, σεξουαλική προτίμηση κτλ και 

όοολα μαζί τα συγχρονίζει! Εκείνη την ώρα σε όποια χώρα και αν είσαι, 

ό,τι κι αν κάνεις -χωρίς καν να το καταλαβαίνεις- έρχεσαι σε πλήρη 

εναρμόνιση με κάποιον που πιθανότατα δεν θα γνωρίσεις ποτέ. Γίνεστε 

ένα! Για πάντα! Και μάλιστα αυτό μπορεί να σου συμβεί δύο φορές τον 

χρόνο, κάθε χρόνο! Αν δεν είναι αυτό μαγικό, τότε τί είναι; 

Χμμ, τώρα που το σκέφτομαι (εδώ έρχεται ο εμπλουτισμός που έλεγα 

παραπάνω), ακόμα πιο μαγικό θα ήταν τελικά σε ανύποπτο χρόνο να τον 

γνώριζες αυτόν τον κάποιον, να τον κοίταζες στα μάτια και να 

καταλαβαίνατε πως τα γρανάζια μέσα σας κινήθηκαν ταυτόχρονα! Oh 

wow! Πόσο τυχεροί είμαστε αν έχουμε γνωρίσει τέτοιους ανθρώπους 

στη ζωή μας! 

Αυτή η στιγμή που γίνονται όλα τα μαγικά είναι η 25η ώρα! Μπορεί να 

πηγαινοέρχεται σ’ ένα ρολόι αλλά δεν είναι σαν τις άλλες 24. Δεν έχει 

κατοχυρωμένο χρονοδιάγραμμα. Κρατάει όσο θέλουμε εμείς, αρκεί να 

έχουμε τα γρανάζια μας συγχρονισμένα! 

Μεγαλώνοντας, έψαξα και έμαθα πώς εξηγεί ο υπόλοιπος πλανήτης 

αυτό το «ανεβοκατέβασμα» της ώρας. Παράλληλα ήρθαν πράγματα στη 

ζωή μου όπως άγχος, ευθύνες, υποχρεώσεις, κρίσεις πανικού κι άλλα 

πολλά τέτοια «καλά». Με πολύ εσωτερικό ξεσκόνισμα, κατέληξα στο 

εξής συμπέρασμα: όλα αυτά τα «ανεβοκατεβάσματα» της ώρας και τα 

«καλά» που συμβαίνουν στη ζωή μας είναι περαστικά. Μετριούνται σε 

ένα ρολόι -είτε αυτό είναι κλασικό με δείκτες, είτε είναι digital- κρατάνε 

κάμποσο και μετά πάνε… Φεύγουν… 



“25th hour” project 
 

93 
 

Όμως αυτά που συμβαίνουν την 25η ώρα (αυτή που δημιούργησε το 

μικρό και που μετέπειτα υιοθέτησε το μεγαλύτερο μου μυαλό) παρέα με 

τους ανθρώπους που έχεις συγχρονιστεί, είναι αυτά που μένουν και τα 

ξεπερνούν όλα by far! 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

94 
 

Μαρούλλα Πανάγου | 3.7.2014 

Κλείνω τα μάτια κι απ’ το μυαλό περνάς αγαπημένε. 

Χαϊδεύω με την παλάμη του μυαλού, την χαρακιά που αυλακώνει τα 

φρύδια. Την πίκρα που σκιάζει το χαμόγελό σου, την μελαγχολία που 

βαραίνει βλέμμα σου. 

Όμως εγώ βλέπω. 

Μπορώ και διακρίνω, και διαβάζω την ατυχία, που γαντζωμένη επάνω 

σου σαν τσιμπούρι, καλοκάθησε ριζώνοντας την δυσπιστία. 

Η καρδιά σου προδομένη και μια, και δυο, και τρεις φορές, σταμάτησε 

να πιστεύει στην ευτυχία. 

Τόσο όμοια με την δικιά μου, και πώς τώρα στο τέλος να πιστέψουμε ότι 

αντάμωσαν δυο καρδιές. 

Η ελπίδα κτύπησε την πόρτα των ψυχών, που δυσκολεύονταν να 

πιστέψουν. 

θα έμπαινε στον κόπο, να διαβεί το κατώφλι; 

Θα γινόταν η δική μας ιστορία; 

Το «σ’ αγαπώ» πάντα δεν σημαίνει και το ευτυχισμένο τέλος. 

Όμως ελπίζαμε! Να καρφώσει και πάλι το χαμόγελο στο βάθος των 

ματιών μας, διατρυπώντας τον πάγο, που πάγωσε τις ψυχές μας. 

Κι όμορφη η αγάπη, π’ άρχισε να κυοφορεί δειλά το όνειρό μας. 

Άρχισε να ψιθυρίζει στ’ αυτί μας, ότι η ζωή δεν είναι μόνο τα «πρέπει» 

και τα «μη» και το «δεν γίνεται», μα υπάρχει κι η θέληση. 

Όταν το θέλει ο έρωτας, μπορεί τα πάντα να παραμερίσει. 

Ήρθαμε πιο κοντά κι οι δυο καρδιές μας κτυπούσαν στον ίδιο σκοπό, στον 

ίδιο έρωτα, μα ακόμα ανάμεσα μας η αμφιβολία, δεν μας άφηνε να 

εμπιστευτούμε. 

Σαν το σαράκι να κατατρώει την καρδιά μου, όταν οι μέρες περνούσαν 

αργά, βασανιστικά στην σιωπή σου. 



“25th hour” project 
 

95 
 

Θέριευε κι έδιωχνε την χαρά και το τέλος αδυσώπητο εν όψη. 

Μουρμουρίζοντας ότι ίσως είναι το καλύτερο για μας, κι αποχαιρετούσε 

άλλη μια φορά την ελπίδα. 

Κι ήταν σκληρή η προσπάθεια, να αποδεχτεί το αναπόφευκτο τέλος που 

σκοτείνιαζε τον ουρανό της αγάπης. 

Μέχρι την επόμενη φορά που εμφανιζόσουν απ’ το πουθενά κι ανέτελλε 

και πάλι ο Ήλιος της ευτυχίας. 

Ασήμαντο κι αν δεν έλεγες πολλά. Μια λέξη εδώ κι εκεί, ένα «σε θέλω» 

κι η ευτυχία ανέβαινε στον ουρανό άλλη μια φορά. 

Η νύχτα τότε ονειρεμένη να κανακεύει τ’ όνειρό μου. 

Τι όμορφο ν’ αγαπάς και ν’ αγαπιέσαι, κι η καλημέρα μου, πετούσε το 

επόμενο πρωί, να σου ευχηθεί. Να ’σαι καλά και να μην ξεχνάς πως σ’ 

αγαπώ. 

Ερχότανε το βράδυ και εκεί να περιμένω το δικό σου «Σ’ αγαπώ». 

Το δικό σου το «θέλω» που δεν ερχόταν, σαν χανόσουν και πάλι. 

Τότε το βάσανο της απόστασης, έκτιζε μεγάλα τα τείχη ανάμεσά μας, κι 

οι καρδιές να καίγονται στην φωτιά του «θέλω» που μια κόλαση η 

προσμονή, ζυμωμένη στο αρσενικό της αμφιβολίας. 

Κι ήρθες άλλη μια φορά, σαν τον βιαστικό αγέρα να ρωτάς, το πότε θα 

ήταν η συνάντησή που θα ’φερνε την λύτρωσή μας. 

Χωρίς την καθησύχαση του «αγαπώ» σου και μόνο το «σε θέλω» που δεν 

ήταν αρκετό, για τον φόβο που καραδοκούσε ακόμα εκεί, ανάμεσα μας 

και να σταματάει το αυθόρμητο. 

Μέρες περάσανε σιωπηλές χωρίς μια λέξη, κι εγώ περίμενα. 

Μια ανέλπιδη Πηνελόπη να υφαίνω και να ξεϋφαίνω το «θα 'ρθεις», 

άλλη μια φορά. 

Και πέρασαν πολλά, πρωινά σιωπηλά, μέχρι που η ελπίδα γκρεμίστηκε 

μπροστά στην κλειστή σου πόρτα. 

Σαν την αντίκρισε, βουβάθηκε πικραμένη η καλημέρα. 

Το ωραίο χάθηκε στην σιωπή, μ’ ακόμα να επιμένει η καρδιά στον ερχομό 

σου, κι ας μην ήξερε τι περιμένει. 



“25th hour” project 

96 
 

Σε ήθελε να είσαι εκεί και σε πρόσμενε μέχρι την εικοστή πέμπτη ώρα 

Μα δεν φάνηκες. 

Μάζεψε τότε τις αναμνήσεις, τις έκλεισε μες στην καρδιά, και σώπασε 

στο τελειωτικό γκρέμισμα του ονείρου. 

Πήρε την πίκρα κι έμπλεξε το αποχαιρετιστήριο άσμα, και σ’ άφησε 

ελεύθερο στην εκλογή σου. 

Έδωσε φτερά στην αγάπη σου να πετάξει μακριά, ή να ξαναγυρίσει και 

πρόσμενε μέχρι την εικοστή πέμπτη ώρα που δεν φάνηκες. 

Σου ευχήθηκε τότε μυστικά την ευτυχία κι έκλεισε πίσω σου, την πόρτα 

της ψυχής σαν είπε ΑΝΤΙΟ... 

 

 

 

 

 

 

 

 

 

 

 

 

 

 

 

 

 



“25th hour” project 
 

97 
 

Σωτηρούλα Βασιλείου | 4.7.2014 

Σήμερα, ενώ το ψηφιακό ρολόι μηδένιζε, αποφάσισα να φύγω… Να ζήσω 

το όνειρό μου. Λίγο μετά τα μεσάνυχτα –την 25η ώρα για να είμαι πιο 

ακριβής– ελήφθη η μεγάλη απόφαση. Ναι! ήταν η 25η ώρα μου… Μια 

ανάσα πριν τον πνιγμό. Διότι αν δεν έφευγα δεν θα μπορούσα πια να 

ονειρεύομαι, ίσως να μην μπορούσα ούτε και να ζήσω… Θα φύγω. 

Μεγάλη απόφαση! Μεγάλη ανατροπή! Αλλά πρέπει να το πράξω. Δεν 

ήμουν φτιαγμένη εγώ για αετός· για χαρταετός ήμουν φτιαγμένη, ή για 

αλκυόνη, ή για χελιδόνι. Θέλω φως, πολύ φως και ουρανό, πολύ ουρανό 

και πολύ γαλάζιο, δεν μπορώ να ζήσω στο θάμπος μιας λάμπας θυέλλης. 

Ξέρω… Φυσάει πολύ στις μέρες μας, ο ουρανός δεν είναι γαλάζιος και το 

φως αγνοείται, ηττημένο δολίως από το θάμπος. Κάποτε σκεφτόμουν και 

να φύγω μακριά, σε άλλη χώρα, σε άλλη ήπειρο, σε άλλο ημισφαίριο 

αλλά τι θα άλλαζε; Το παν είναι η πόλη μας και αυτή την κουβαλούμε 

όπου και να πάμε. Φεύγω σήμερα ουσιαστικά από την πόλη αυτή, 

αποτινάζω αυτή την πόλη που μου έγινε κελί ή σπήλαιο ευάερον κι 

ευήλιον. Φεύγω λοιπόν από το βόλεμά μου, από τον εναγώνιο αγώνα 

μου σε ένα στίβο που επέλεξα για να βολέψω την ύπαρξή μου. Σφάλματα 

μιας επαρμένης πρώτης νιότης που πίστευε πως μπορούσε να 

συμβιβάσει τα πάντα. Ζούμε σε σεισμογενή ζώνη κι εγώ πάντοτε 

φοβόμουν τα ρήγματα. Το τόλμησα όμως! Προέβην στο άλμα της ζωής –

μου– προτού η φθορά με προλάβει, προτού σμίξω με το τέλμα, προτού 

παρέλθει και η μοναδική 25η ώρα. 

Για χρόνια πετούσα –ή έστω προσπαθούσα να πετάξω– με δύο 

φτερούγες, μία γαλάζια και μια κόκκινη! Η κυανή, η γαλήνια κι επίσημη 

πλευρά μου, μου πρόσφερε ένα έρμα, ένα σημείο αναφοράς. Η ερυθρή, 

η ματωμένη και παθιασμένη μου άνοιγε το παράθυρο στα όνειρα. Τώρα 

που το σκέφτομαι επρόκειτο για έναν ανέφικτο όσο και υπεροπτικό 

συμβιβασμό, για ένα θέατρο σκιών με εναλλαγή προσωπείων. Ο κυανός 

εαυτός συναινούσε με ικανοποίηση μπρος στην προσπάθεια 

συμβιβασμού. Μου έκλεινε το μάτι συνωμοτικά, σχεδόν ύπουλα. Έτσι 

είναι αυτή η πλευρά η γήινη· βολεύεται. Ο ερυθρός εαυτός με κοιτούσε 

κατηφής. Κάθε φορά που επιδίωκα το συμβιβασμό ξέπεφτα στα μάτια 

του. Κι εγώ πάλευα μαδημένη να του εξηγήσω. Αλλά πώς να πεις ψέματα 

στον ίδιο σου τον εαυτό χωρίς να ψευτίσεις και να ξεφτίσεις εσύ ο ίδιος; 



“25th hour” project 

98 
 

Ψες, την 24η ώρα, κοίταξα τον ουρανό και γύρεψα τα άστρα. Έντρομη 

ανακάλυψα πως δεν μπορούσα να δω τα αστέρια μου, δεν μπορούσα να 

μιλήσω μαζί τους. Τα αστέρια μου… Υπεροψία και πάλι, λες και τα 

αστέρια έχουν ιδιοκτήτη. Αλλά… είναι νύχτες που τα ένιωθα να μου 

μιλούν, να οδηγούν τον ειρμό της σκέψης του, να καθοδηγούν τη 

διαδρομή των δακτύλων στο πληκτρολόγιο. Ψες ωστόσο βίωσα έκλειψη 

άστρων. Και απρόσκλητη έφτασε, λίγο πριν το εικοσιτετράωρο κλείσει, η 

υποψία πως τα αστέρια με αρνήθηκαν, απαντώντας στη δική μου 

άρνηση. Δούναι και λαβείν, αλλά η ψεσινή λαβή υπήρξε πολύ αιχμηρή. 

Ή μήπως ήταν κάταγμα ψυχής; Είχαν βέβαια υπάρξει και 

προειδοποιητικά σημάδια… Κάτι χάσματα στην έμπνευση που δεν είχα 

εκλάβει ως σοβαρά. Από μια άποψη είχα βολευτεί για να ασχοληθώ 

απερίσπαστη με τα πεζά της καθημερινότητας. 

Όμως ψες αναρωτήθηκα πώς θα μπορούσα να ζήσω χωρίς τα αστέρια 

μου, πώς θα μπορούσα να ζήσω χωρίς τα ρήματά τους τα ως είθισται 

ανείπωτα; Ξέρω… κατά το διάστημα των προειδοποιήσεων προσπάθησα 

να ζήσω και τα κατάφερα. Μάλλον δεν έζησα, επιβίωσα. Έπρεπε. Κι 

εκείνα τα άρρητα τι είχαν απογίνει τα βράδια της απουσίας μου; Είχαν 

δοθεί σε άλλον αστροπαρμένο ή απλά είχαν χαθεί; Και αποφάσισα μες 

τη συντριβή μου πως ήμουν φτιαγμένη για χαρταετός. Το είχα πει κάποτε 

σε έναν φίλο και με κοίταξε με λύπηση. Τον ένιωσα αξιολύπητο τότε. Ψες 

η αξιολύπητα αξιοκατάκριτη ήμουν εγώ. Διότι ένιωσα πως πετούσα το 

δώρο της Μοίρας, το άστρο μου, στον κάδο ανακύκλωσης… Διότι το δώρο 

αυτό κρίθηκε και κατακρίθηκε ως πρακτικά ανάπηρο. Ανάπηρο το 

έμπυρο, το άλικο δώρο; Κι όμως… Είναι που οι κριτές διαθέτουν άλλα 

μέτρα και σταθμά, είναι που τα έπεα τα αστερόεντα τα στιγματίζουν ως 

έπεα πτερόεντα. Έπεα αστερόεντα και πτερόεντα! Ένιωσα ψες πως 

ήμουν ο δολοφόνος του άστρου και μετανιωμένη έκλαψα πολύ. Ενώ τα 

λεπτά περνούσαν εκείνα τα μαργαριτάρια της μετάνοιας πήραν να 

ζωντανεύουν το άστρο και να με ζωντανεύουν. Και την 25η ώρα 

συντελέστηκε, μέσα από την απόφαση, η ανάσταση. 

Εδώ και ώρες η σκέψη μου σφυρηλατεί κάτι αλκυόνες με αστεράκια στα 

φτερά… Και αυτές οι αλκυόνες οι αστερόεσσες έκαναν τη νύχτα λιγότερο 

κρύα, το μέταλλο της νύχτας έγινε λιγότερο παγωμένο, άρχισε να πλάθει 

κόσμημα. Και πλέον αχνοφέγγει μέσα μου η ελπίδα πως η αποστασία 

μου ίσως και να έλαβε συγχώρεση. Η απόφαση της φυγής ιαίνει την 

πληγή. Δεν ήταν εύκολη η απόφαση. Ήταν ένα δίλημμα σαν κύμα κι εγώ 



“25th hour” project 
 

99 
 

πάντοτε φοβόμουν τα κύματα. Το τόλμησα όμως. Επέλεξα το ταξίδι από 

τον εγκλεισμό. «Λες η αδιαφορία να είναι τελικά η λύση;» είχα 

καταδεχτεί κάποια στιγμή να σκεφτώ ξανά. Και έπειτα, ποιος θα ήταν ο 

φόρος της αδιαφορίας; Μήπως ο οριστικός θάνατος του άστρου μου, η 

οριστική έκλειψη των άστρων; Τρόμαξα πολύ και μάτωσα μόνο με την 

σκέψη. Ναι, είμαι φτιαγμένη για χαρταετός. Ίσως και για αλκυόνη, 

καταδικασμένη σε πρόσκαιρα ξαστερώματα. Για άνθρωπος λίγο δύσκολο 

να είμαι φτιαγμένη. Είναι αυτή η οπή… Που παρουσιάζει πλέον ο 

άνθρωπος αντί της όψεως. Η κοινωνία των ανθρώπων μάλλον με φοβίζει 

και με βυθίζει. Κι εκεί στο βυθό γυρεύω απεγνωσμένα παραμυθία στα 

παραμύθια μου, στους μύθους μου και στα ήθη τους. Βαθύς θυμός, 

πολλή λύπη, μνησιπήμων πόνος! Ζητείται παυσίθυμον, παυσίλυπον, 

παυσίπονον, πνευματικό ηδύποτον! Ζητείται ελπίς, έστω! Αυτά τα 

ασυνάρτητα, αλλά τόσο συναρτημένα με την ψυχική μου κατάσταση, 

ούρλιαξα στην ημέρα που γεννιόταν με επίγνωση της άγνοιάς μου. Κι ένα 

αρτιγέννητο άστρο σαν να μου απάντησε με ένα σελάγισμα σαν 

προσκλητήριο. Κι έτσι αποφάσισα οριστικά να αφεθώ στο κύμα και στο 

όνειρο. «Μα θα τα καταφέρεις;», ούρλιαξε εξοργισμένο το λογικό 

κομμάτι μου. Για να πω την αλήθεια δεν είμαι σίγουρη απόλυτα. Ξεκινάω 

μεγάλα ταξίδια με πλεούμενα νούφαρα. Αλήθεια τώρα αντιλαμβάνομαι 

πως το νούφαρο περικλείει το φάρο στο σώμα του. 

Από τη στιγμή αυτή θα ζω το όνειρό μου· θα ζω γι’ αυτό και από αυτό. 

Ζητώ συγγνώμη από τους ανθρώπους που πίστεψαν σε μια άλλη εξέλιξή 

μου, πιο προσγειωμένη, πιο γήινη. Απολογούμαι που πρόδωσα την 

εμπιστοσύνη τους. Ζητώ συγγνώμη για την εγωκεντρική απόδρασή μου 

εκτός χρόνου και τόπου. Απολογούμαι που δεν τίμησα όσο θα έπρεπε το 

πολυτελές σπήλαιο που μου ετοίμασαν. Για το καλό μου το έκαναν, δεν 

αμφέβαλα στιγμή γι’ αυτό, για την πρόοδο μου προσπάθησαν. Όμως εγώ 

δεν μπορούσα να κάνω διαφορετικά. Εκείνο το έλλογο ευ ζην έμοιαζε με 

ευθανασία. Εκείνο το έλλογα θαλερό το θεωρούσα θανατερό. Ίσως με 

ονομάσουν δειλή, ίσως με νομίσουν τρελή. Ίσως με πουν επαρμένη κι 

ανεύθυνη πεταλούδα που μοιραία θα απωλέσει τα πολύχρωμα φτερά 

της, όπως κι ο Ίκαρος τα δικά του. Δεν είμαι όμως δειλή· τουναντίον μόλις 

προέβην στην πιο θαρραλέα πράξη της ζωής μου. Προτίμησα την άλογη 

πτήση αφού αρνήθηκα την πτώση με αλεξίπτωτο την πρακτική 

χρησιμότητα. Όσο για την τρέλα… ίσως, από μια άποψη, είναι στην φύση 

μου. Έτσι μου είπε κάποτε ένας ευυπόληπτος κύριος αφού του 



“25th hour” project 

100 
 

εξομολογήθηκα πως ο χρυσός που ονειρεύομαι είναι άυλος και 

ζωντανός. 

Ζωντανός! Αυτή είναι η λέξη κλειδί. Ανέκαθεν αγαπούσα ό,τι αληθινά 

ζωντανό. Από την άλλη τους καταχρηστικά και κατά συνθήκην 

επονομαζόμενους ζωντανούς ουδέποτε τους αγάπησα. Με τρόμαζαν και 

με τρομάζουν, με τις φωνές τους, με τη βιασύνη τους. Μιλούν 

ακατάπαυστα και ανούσια και αρνούνται να ακούσουν ουσιαστικά. 

Πάντα βιάζονται διότι αργούν. Κι εγώ όμως, τους τρόμαζα με τη σιωπή 

μου, με το αστρομιλητό μου, με το βλέμμα μου. Μου έλεγαν, ενίοτε, πως 

το βλέμμα αυτό, που μοιάζει με καρφί, ανήκει αλλού, πως είναι φευγάτο, 

πως μαρτυρεί τάσεις φυγής. Μάλλον δεν είχαν άδικο. 

Συνειδητά αφήνω πίσω μου απερπάτητη την προδιαγεγραμμένη πορεία 

μου και βαδίζω σε δρόμους άγνωστους. Δεν είναι σπαρμένοι με 

ροδοπέταλα αλλά αισθάνομαι ήδη το άρωμα, ή μάλλον τη ζείδωρη 

ανάσα των ρόδων. Ματώνω ήδη αναλογιζόμενη τις συνέπειες της 

άρνησης. Είναι αυτά τα αγκάθια των ρόδων που μου ματώνουν τα 

πέλματά. Αλλά θα το αντέξω. Και τα ρόδα θα γίνονται όλο και πιο 

κόκκινα, όλο και πιο ευωδιαστά, όλο και πιο σαγηνευτικά. Κι εγώ 

αιχμάλωτη της σαγήνης τους αλλά απελευθερωμένη θα ακολουθώ το 

μονοπάτι των ρόδων και των άστρων σαν αλλόκοτο μέλος κι εγώ της 

Πλειάδος. Κάποιος είπε πως άμα στοχεύεις το φεγγάρι, σε περίπτωση 

αποτυχίας θα βρεθείς ανάμεσα στα άστρα. Δεν υπήρξα ποτέ τόσο 

υπερόπτης ώστε να στοχεύσω στην κατάκτηση της σελήνης. Πάντα με τα 

άστρα συνδιαλεγόμουν. 

Με πλήρη επίγνωση των πράξεών μου και των συνεπειών τους, φεύγω, 

έφυγα ήδη από τα υπόγεια και από τα συμβατικά γήινα. Δεν μπόρεσα να 

ταιριάξω σε αυτά, υπήρξα απογοητευτικά κατώτερη των περιστάσεων, 

αποδείχτηκα ελλιπών προδιαγραφών. Πλέον πετώ και είμαι ολόκληρη 

κόκκινη, σαν ρόδινη και σαν αιμάτινη. Πραγματοποιώ την ελεύθερη 

κατάδυσή μου στα άδυτα, περιδεής και δεομένη τη δημιουργία. Είναι 

καθόλα πρωτόγνωρη ετούτη η ηδονή στη δίνη της οδύνης. Φωτιά που 

πυρπολώντας φωτίζει και θερμαίνει. Κάποτε ονειρευόμουν απελπισμένη 

και αναποφάσιστη τη φυγή. Σήμερα, την 25η ώρα, σαν έτοιμη από καιρό 

έφυγα· έλαβα υπεύθυνα την ανεύθυνη απόφαση της φυγής στο όνειρο 

με έρμα την ελπίδα και οδηγούς τα πλάσματα του ουρανού. 

 



“25th hour” project 
 

101 
 

Γιάννης Βλοντάκης | 5.7.2014  

Δεν θυμάμαι πώς βρέθηκα εκεί στοιβαγμένος ασφυκτικά μαζί με άλλους 

σε ένα σκοτεινό προαύλιο. Μικρές ριπές ηλιακού φωτός χαράζουνε εδώ 

κι εκεί τον σκοτεινό χώρο. Στριφογυρίζουμε όλοι δίπλα-δίπλα ο ένας στον 

άλλο σε μια κατάσταση damnatio memoriae. 

Κανείς δεν μου απήγγειλε την κατηγορία που με βαραίνει για να 

υφίσταμαι αυτό το μαρτύριο. Σίγουρα θα έχω κάνει κάτι πολύ σοβαρό, 

κάποιο ανοσιούργημα, όπως και οι υπόλοιποι που στοιβάζονται εδώ 

μέσα. Ίσως είναι ένας χώρος με βαρυποινίτες. Σε αυτή την τρώγλη τρώμε 

πολύ, αλλά δεν μπορούμε να κινηθούμε καθόλου. Υπάρχει ένταση στον 

αέρα και η ατμόσφαιρα μυρίζει, εκτός από την αποφορά των σκατών και 

των ούρων, μπαρούτι. Μερικές μέρες κάποιοι έρχονται και μας κάνουν 

ενέσεις. Έχω σκεφτεί μήπως βρίσκομαι σε κάποιο πείραμα, όμως δεν 

νομίζω ότι υπάρχουν τόσο σκληρά πειράματα. Σίγουρα έχω κάνει κάποιο 

έγκλημα. Τους φωνάζω να μου εξηγήσουν. Σκούζω με όλη μου τη 

δύναμη. Ένα «γιατί;». 

Με χτυπάνε. Χτυπάνε και τους γύρω μου πολλές φορές, γιατί φωνάζουμε 

και μαλώνουμε μεταξύ μας. Έχουμε φτάσει σε τέτοιο σημείο απόγνωσης 

και εγκλεισμού που δαγκώνουμε από τη μονοτονία ο ένας τον άλλο. Η 

χρυσή αχτίδα του Ήλιου είναι η μόνη που καταφέρνει να ξεγλιστρά από 

αυτήν τη μαύρη τρύπα. Ξεχνιέμαι καμιά φορά και ακολουθώ το νήμα της 

μέχρι την οπή, από εκεί που κλεφτομπαίνει. Πόσο θέλω να βγω εκεί έξω 

να τρέξω μέχρι το τέλος της ηλιαχτίδας! Πνίγομαι εδώ και κάνει ζέστη και 

είμαστε τόσο κοντά ο ένας στον άλλο. Ο θάνατος είναι εκεί, μέσα σε αυτή 

τη φυλακή και φοβάμαι τόσο πολύ. 

Μερικοί άλλοι έχουν χάσει τελείως τα λογικά τους. Μένουν για μέρες 

κάτω στο πάτωμα, με βλέμμα άστοχο και κενό, παραδομένοι στην τρέλα 

του μαρτυρικού εγκλεισμού. Μερικοί έχουν σαλέψει τελείως και κάνουν 

κακό στον εαυτό τους, προσπαθώντας να τον δαγκώσουν. Ένα ερέθισμα 

ψάχνουμε εδώ μέσα. Αυτή η έλλειψη ερεθισμάτων μας έχει ξεκάνει. Δεν 

είμαι ζωντανός μέσα σε αυτή την ασάλευτη μονοτονία που βαραίνει το 

κορμί μου και το μυαλό μου. Θέλω να ελευθερωθώ. Πότε θα με βγάλουν 

και μένα από δω νεκρό να πάω να βρω την άκρη του χρυσού νήματος 

εκεί έξω; 



“25th hour” project 

102 
 

Με φοβάμαι. Αρχίζω να τα χάνω κι εγώ. Βλέπω πράγματα που δεν 

υπάρχουν. Δεν έχω αποσυνδεθεί τόσο από την φρικτή πραγματικότητα, 

όμως καμιά φορά γλύφω και ξαναγλύφω τα δάχτυλά μου σε τέτοιο 

σημείο που έχει φύγει το δέρμα. Δεν ξέρω γιατί το κάνω, όμως με κρατάει 

εδώ. Ο πόνος μου είναι το μόνο ερέθισμα που μου θυμίζει πως ζω. Μόνο 

η μελόχρωμη αχτίδα ζωντανή φτερουγίζει εκεί ψηλά, μακριά από τον 

θάνατο και την αποκάρωση της ψυχής. 

Χθες είδα στον ύπνο μου πως με έλουζε αυτό το χρυσό φως. Με πήρε 

ψηλά, μακριά από δω. Πέταξα σε κοιλάδες κιτρινοπράσινες και σε άγρια 

βραχώδη βουνά. Κάθισα σε απάτητες κορυφές, δίπλα σε έναν χρυσαετό 

που άκουσε το μαρτύριό μου. Τρόμαξα στην αρχή πως θέλει να με φάει. 

Κλαίγοντας, του μίλησα για την ειρκτή που ζω, τη στέρηση της 

ελευθερίας, τη στέρηση της ελπίδας, μα πιο πολύ, για την ατέρμονη 

μονότονη επανάληψη. Με κοίταζε με αυτά τα άγρια επιβλητικά μάτια 

γεμάτα δάκρυα. Δεν πίστευε πως μπορεί πλάσμα να αντέξει αυτόν τον 

εξευτελισμό, αυτόν τον καταναγκασμό. Σήκωσε την ασπρόμαυρη 

φτερούγα του και με σκέπασε και αγναντεύαμε από κει ψηλά την άκρη 

του κόσμου, μέχρι εκεί που φτάνει το μάτι και πιο πέρα, εκεί που 

καλπάζει ο λογισμός. Κάλπαζα, ναι κάλπαζα, έτρεχα αφιονισμένα. Η 

καρδιά μου χτύπαγε τόσο γρήγορα, τα πόδια μου ασυντόνιστα 

ποδοβολούσανε και έστεκα εκεί, δίπλα στον περήφανο αετό, σιωπηλός, 

γεμάτος ζωή, μια αλίμενη ψυχή. 

Μετά από ώρες αποχαιρέτησα τον αετό και, ντυμένος στα χρυσά, 

ξαναπέταξα σε μέρη που τα φανταζόμουν εκεί μέσα κλεισμένος. Τέτοια 

ανείπωτη ευτυχία! Πετάξαμε πάνω από μπλε ωκεανούς και είδα 

πλάσματα ελεύθερα, γεμάτα ζωή να σκίζουν τον αφρό της θάλασσας. 

Βουτήξαμε σε γαλάζια νερά και ξαναβγήκα στον κόσμο τόσο 

ανανεωμένος, γεμάτος αγάπη και ελπίδα για τον πλανήτη και τα 

πλάσματά του. Κοπάδια ανέμελων ζώων να βόσκουν την πράσινη γη και 

σμήνη πουλιών να ταξιδεύουν γαλήνια στον προορισμό τους. 

Φτάσαμε και σε μέρη με πολλή ζέστη. Μου θύμιζε τη ζέστη της φυλακής. 

Πετάξαμε πάνω από το κέρας της Αφρικής και η αχτίδα με κατέβασε στον 

μοναδικό ίσκιο σε ακτίνα χιλιομέτρων, κάτω από έναν τεράστιο αιωνόβιο 

κορμό. Έπρεπε να μοιραστώ αυτή τη σκιά με τον βασιλιά της ζούγκλας. Η 

καρδιά μου σταμάτησε. Αυτήν τη φορά σίγουρα θα με έτρωγαν. 



“25th hour” project 
 

103 
 

Κουλουριάστηκα πεισιθάνατος και έσκουζα, λέγοντας λόγια 

ακατάληπτα, λόγια παρακλητικά. 

«Ηλιαχτίδααααα», φώναζα με όλο μου το κορμί να έρθει να με πάρει από 

δω. 

Το λιοντάρι πλησίαζε νωχελικά προς το μέρος μου. Το τέλος μου έφτασε. 

Τουλάχιστον λεύτερος. 

«Τι σημάδια είναι αυτά στα πόδια σου», μου λέει κοιτάζοντας τα 

κατατρυπημένα και ματωμένα μου πόδια. 

«Χτυπήματα», αποκρίθηκα σαν τρεμουλιαστή φλόγα. 

«Μας χτυπάνε στα πόδια με ξύλα που έχουν άγκιστρα μπροστά». 

Το λιοντάρι κάθισε και συνέχισα να του λέω για αυτά που έχω τραβήξει, 

για το πώς μου τροχίσανε τα δόντια χωρίς αναισθησία για να μην έχω 

τίποτα που θα μπορούσε να κάνει κακό σε μένα και στους άλλους, ώστε 

να μπορούν να μας βασανίζουν όσο καιρό θέλουν, για την απόγνωση, τη 

βία, τη μυρωδιά θανάτου, τις αρρώστιες και τους ημιθανείς 

συγκρατούμενους που στέκαν ασάλευτοι και αβοήθητοι μέρες εκεί, 

μέχρι να τους φύγει η πνοή. Καμιά φορά την έβλεπα να φεύγει τη ζωή 

από το στόμα τους. Ήταν λευκή, διάφανη, ζωηρή και πέταγε ψηλά, ποιος 

ξέρει για πού, αφήνοντας λυτρωμένο το κουφάρι το ταλαιπωρημένο. 

Δεν τολμούσα τόση ώρα να το κοιτάξω το λιοντάρι στα μάτια. Δειλά 

γύρισα τις κόρες μου και, όταν συνάντησα τα δικά του μάτια, είδα δύο 

υγρές κόγχες, γεμάτες πόνο και λύπηση. Άρχισα να κλαίω και ’γω. 

Σύρθηκα δειλά κοντά του και κρύφτηκα κάτω από την ξανθιά χαίτη του. 

Και έμεινα εκεί ξαπλωμένος, στην χρυσόσπαρτη στέπα, με τα μάτια 

κλειστά, ασφαλής και ευτυχισμένος, με τον νου μου να πετάει στις 

τέσσερις άκρες του κόσμου. 

Αποχαιρέτησα τον περήφανο φίλο μου και χάθηκα ψηλά στον ουρανό. 

Είχε πέσει το σύθαμπο, όμως εμείς συνεχίζαμε το ταξίδι μας. Ξανάδα γη 

και θάλασσα, βουνά και κάμπους λουσμένα με το απογευματινό γλυκό 

φως ενός τεμπέλη Ήλιου. Ξανάδα τα ζωντανά ελεύθερα πλάσματα αυτού 

του κόσμου να ετοιμάζονται για το τέλος της ημέρας. Οι ρυθμοί έπεφταν 

σιγά σιγά και όλη η Πλάση έδειχνε πως είχε συνεννοηθεί και ενωθεί σε 

ένα κοινό πρόγραμμα. Όλα μοιάζαν τόσο αρμονικά από δω πάνω. 



“25th hour” project 

104 
 

«Σίγουρα, αν μας κοιτάει κάποιος Θεός, από δω ψηλά θα μας βλέπει», 

σκέφτηκα. 

Την επόμενη στιγμή η ηλιαχτίδα έσβησε και άρχισα να πέφτω αβοήθητος 

σε ένα μαύρο κενό. Προσεδαφίστηκα κακήν κακώς στο χώμα, χωρίς να 

καταλάβω σε τι κατάσταση ήμουν. Νόμιζα πως σώθηκα. 

Με κοίταζε με τεράστια απορία ένας άνθρωπος, μια εμένα μια ψηλά στον 

ουρανό. Πάγωσα. Ήταν ίδιος με τους βασανιστές μου. Ήξερα πως και να 

του έλεγα την ιστορία μου δεν θα τον συγκινούσα. Δεν τον ένοιαζε αν 

εγώ βασανιζόμουν. Είχε μάθει πως έτσι έχουν τα πράγματα. Οι άνθρωποι 

τρώνε τα γουρούνια, τα γουρούνια είναι φαγητό, δεν πονάνε, δεν 

υποφέρουν. 

Προσπάθησα να τρέξω, όμως το υπερφυσικό μου βάρος και τα αδύναμα 

και αγκυλωμένα πόδια μου δεν με βοηθούσαν. 

Με άρπαξε από το πίσω πόδι, ενώ έσκουζα με όλη μου τη δύναμη και 

προσπαθούσα μάταια να ξεφύγω κλαίγοντας. Το τέλος μου είχε έρθει. 

Είχα συναντήσει τον πιο αδίστακτο θηρευτή. Άρπαξε, τραβώντας με, μια 

μεγάλη πέτρα από το χωράφι και άρχισε να με χτυπάει στο κεφάλι. 

Πονάω, θέλω να ζήσω και εγώ, δεν έχω κάνει τίποτα. Είμαι ένα ζώο και 

’γω και από κει ψηλά που βλέπει ο Θεός, είμαστε όλοι ίσοι και αρμονικοί 

σε αυτόν τον κόσμο. 

Με χτυπάει με λύσσα. Θέλει να πεθάνω. Το κρανίο μου δεν θα αντέξει σε 

λίγο. 

«Στάθη, ξύπνα ρε, τι έχεις πάθει τόσα βράδια;» 

Πετάγεται έντρομος, φρουμάζοντας, σαν να τον σφάζανε. Κοιτάει γύρω 

του και νοιώθει ασφαλής. Όλα είναι στη θέση τους… Ο μικρός νιπτήρας, 

το κρεβάτι, τα κάγκελα, ο τοίχος. Είναι ασφαλής στους τοίχους της 

φυλακής. 

«Βλέπω εφιάλτες τον τελευταίο μήνα πολλούς, ρε Άλκη. Βλέπω πως είμαι 

γουρούνι και με έχουν μαντρωμένο, με χτυπάνε, με σφάζουν, με 

βασανίζουν». 

«Χαχαχαχα, γουρούνι είσαι ρε εδώ μέσα», του απαντά ο Άλκης με 

σιγουριά. 



“25th hour” project 
 

105 
 

«Μην ανησυχείς. Πυρετό της Πύλης τον λένε. Έχω ακούσει από τους 

παλιούς πως πολλοί το παθαίνουν μετά από χρόνιο εγκλεισμό. Όσο 

πλησιάζει η μέρα της αποφυλάκισης τρελαίνονται από το άγχος. Τι τους 

περιμένει; Ποιος θα δεχτεί έναν στιγματισμένο φυλακόβιο; Φίλε, αυτό 

έχεις πάθει και σε λάιτ μορφή. Έχω ακούσει για αυτοκτονίες πριν την 

αποφυλάκιση». 

«Ίσως να έχεις δίκιο. Αύριο βγαίνω και έχω τρελό άγχος. Αντί να χαίρομαι, 

έχω τρελαθεί από φόβο. Και αυτά τα όνειρα είναι τόσο ζωντανά. Ποτέ 

δεν είχα σκεφτεί ότι αυτά τα ζώα πονάνε, φοβούνται και νοιώθουν τα 

ίδια όπως εμείς. Ίσως να ασχοληθώ με τα ζώα βγαίνοντας από αυτή τη 

σκατότρυπα». 

«Καλά, κάνε ό,τι θες. Γίνε και θηριοδαμαστής… Άσε με να κοιμηθώ. Έχω 

να κάνω άλλον ένα χρόνο εδώ μέσα εγώ». 

Την επόμενη μέρα η πύλη άνοιξε. Είχε έρθει η ώρα. Η πρωινή χρυσή 

ηλιαχτίδα διάτρεξε τον κοιμισμένο ακόμα ουρανό και έσκασε πάνω στο 

κορμί του φυλακισμένου γουρουνιού. 

Δεν γύρισε να κοιτάξει πίσω του. Παρέα με την ηλιαχτίδα φύγανε, 

πετώντας ψηλά, πάνω από έναν αρμονικό και αγαπημένο κόσμο. Δεν 

ξανάφαγε κρέας ποτέ και πολλές φορές αναρωτιόταν αν το μάτι του 

Θεού δακρύζει με όλη αυτή την αδικία. 

 

 

 

 

 

 

 

 

 

 

 



“25th hour” project 

106 
 

Ελένη Γιαννάκαρη | 6.7.2014 

Δεν ήταν απλά και μόνο ένα λουλούδι 

Ή έστω μια ανθισμένη σφηκοφωλιά υπόχρους 

Σε πελιδνό και άκαρπο χώμα βαθιά ριζωμένο 

Δεν ήταν μια πινελιά ερασιτέχνη ζωγράφου 

Η έστω ένα ανώνυμο κι αδέσποτο στον άνεμο άνθος 

Που το προσκλητήριο απαρνήθηκε του έρωτα και της πέτρας τη γητειά 

Κι έμεινε να αιωρείται στο φως ανυπότακτο κι ωραίο 

Ελεύθερο μες στην μοναξιά και παρήγορο μες τα χάη 

Τίποτα απ’ όλα αυτά 

Παρά μονάχα ο γλυκός κλαυσίγελος ενός μωρού 

Όταν το αποκόπτουν βίαια την 25η ώρα απ’ την θηλή της μάνας του!  

 

Δεν ήταν απλά και μόνο ένα λουλούδι 

Ήταν το χέρι της γης που γενναία αμύνεται 

Στην επέλαση των μικροσκοπικών εναεριτών του αιθέρα 

Το φουστάνι της νύφης που η προγιαγιά τύλιξε 

Σε σκούρο περιτύλιγμα μ’ ένα κλωνάρι λεβάντας 

Μ’ αυτό η γυμνή αθανασία την φτερούγα της να στολίσει 

Κι ακόμα το χρυσό κεντρί της μέλισσας 

Που σε λουλούδι μαγιάτικο αφήνει το φίλημά της κι αυτό αθόρυβα 

καρπίζει!  

 

Δεν ήταν απλά και μόνο ένα λουλούδι 

Αλλά η μπουτονιέρα που η Θεά Δήμητρα 

Καρφίτσωσε στο πέτο μ’ ένα κομμάτι κρύσταλλο 



“25th hour” project 
 

107 
 

Στην κόρη της την αγαπημένη τρυφερό να το παραδώσει 

Σαν η ώρα πληρωθεί 

Στην μικρή της διαιρεμένη Περσεφόνη 

Κι ας μην αγαπά εκείνη τους χειμωνανθούς 

Και τα βρύα του Φθινόπωρου 

Φτάνει που μόνο αυτή γνωρίζει από ξόρκια και μεταμορφώσεις 

Φτάνει που μόνο αυτή ξέρει πως την ταπεινότητα 

Μαγικά θα την προαγάγει σε αρχοντική του ρόδου ουσία!  

 

Γιατί το έαρ σπλαχνικό είναι σκληρό και ριψοκίνδυνο 

Και στην πλακέτα του σημειώνει με μελάνη σινική 

Την μεγάλη γραφή των αφανών ποιητών 

Γραφή τρεμάμενη και αναριγούσα 

Που οι μυημένοι διαβάζουν και ακολουθούν πιστά 

Ξέροντας σαν από όνειρο 

Πως η ώρα έφτασε 

Τα δεσμά πέσαν 

Ο Άδης ενικήθη 

Το χρέος εξετελέσθη 

Η 25η ώρα παραδίδει τα κλειδιά της σε εσένα 

Στρίβοντας καπνό από βότανα ιερά 

Και σε τρίποδα χρυσό τον χρησμό κρυφά σου εξηγεί: 

Το πως να περπατάς αγέρωχος στον κονιορτό και στα γκρέμια 

Έχοντας στο μαντήλι σου σταμπωμένο το αέρινο αυτό άνθος 

Στον κόσμο επίλεκτος και βροτός να είσαι εσύ και η γενιά σου όλη! 

 



“25th hour” project 

108 
 

Φωτεινή Κοκκινάκη | 7.7.2014 

Είμαι 25 χρονών. 

Παιδί ακόμα, παγιδευμένη σε σώμα κοριτσιού. Παιδί που ζει - μεταξύ 

άλλων κρίσεων - και την προσωπική του κρίση. Τι σημασία έχει αυτό για 

κάποιον που θα διαβάσει τις παρακάτω αράδες; Μάλλον καμία. Έχει για 

μένα όμως. Γιατί αυτά τα πρόσφατα, τα εικοστά πέμπτα γενέθλια ήταν 

αυτά που με έκαναν να νιώσω τον πνιγμό μου. Με κέρδισε η 

πραγματικότητα, η αδικία με κατάπιε… 

Μέσα μου κάθε μέρα συμβαίνουν ένα σωρό τραγωδίες. Άλλες 

σημαντικές και άλλες παντελώς ασήμαντες. Αλλά ούτε αυτό έχει 

σημασία… Σημασία έχει που η απάντηση στο αισιόδοξο «τα καλύτερα 

είναι μπροστά σου» είναι αυτή η θλίψη που βγαίνει από μέσα μου όταν 

αναρωτιέμαι αν ζω τη ζωή που συμβαίνει τώρα! Αν κάνω τον κόσμο 

καλύτερο, όπως τον ονειρεύομαι από τότε που θυμάμαι τον εαυτό μου, 

αν προσπαθώ, τώρα… 

Η 25η ώρα… 

Είναι η ώρα που συναντώ εμένα. Το σύντομο ταξίδι μου στην 

αυτογνωσία. 

Είναι οι στιγμές που βλέπω, που με βλέπω καθαρά. 

Απαλλαγμένη από ρόλους, από υποχρεώσεις. 

Γυμνή από ταμπέλες και κάθε είδους περιττά κομμάτια, που με τόση 

επιμέλεια έβαλα στο παζλ της ζωής μου. 

Είναι η ώρα που γίνομαι αυτός ο άγνωστος… «Εγώ». 

Πιο Φωτεινή από κάθε άλλη ώρα. Είναι η στιγμή που με χτυπάει η 

μοναξιά, η μόνη στιγμή αναμέτρησης με την απώλεια. 

Θα συνεχίσω να κλείνομαι ξανά και ξανά στις στιγμές, να περιπλανιέμαι 

στην θύμηση. Πίσω ξανά στην τελευταία ανάμνηση αθωότητας. 

Πάντα θα αναρωτιέμαι ποια είμαι. Τι απ’ όλα αυτά δεν θέλω να είμαι. 

Πάντα θα επιλέγω να χάνομαι στις πτυχές που δεν φωτίζονται, 

κυριευμένη από ένα είδος αρρωστημένης και επώδυνης αυταρέσκειας. 

Ένα συχνό ταξίδι στη θλίψη μου… 



“25th hour” project 
 

109 
 

25 χρόνια ολόκληρα η ίδια ιστορία. 

25 χρονών κορίτσι. 

Παιδί ακόμα… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

110 
 

Κλεομένης Παπαϊωάννου | 8.7.2014 

Δεν πίστευα ότι θα ξανακούσω την φωνή του, τουλάχιστον όχι μέχρι να 

έρθει η ώρα να πεθάνω. Ήταν ξεκάθαρος, «Σε 25 ώρες από τώρα να είσαι 

στο παλιό λύκειο». Δεν έχω άλλη επιλογή. Πρέπει να πάω να τον βρω, 

αλλιώς θα με βρει αυτός. Απόψε στη 1:00 πρέπει να είμαι στη θέση μου, 

στην ίδια θέση που ήμουνα πριν από ένα χρόνο. Ανεβαίνω το ίδιο 

δρομάκι και περνάω το τρίστρατο που τον συνάντησα για πρώτη φορά 

πριν ένα χρόνο. Εδώ και ένα χρόνο αποφεύγω αυτόν τον δρόμου, μου 

θυμίζει γεγονότα που θέλω να ξεχάσω. 

Είχα τσακωθεί άσχημα με την γυναίκα μου πριν δυο δικά μου χρόνια, δεν 

θυμάμαι τον λόγο, το μόνο που θυμάμαι είναι πώς ήταν άσχημος καβγάς. 

Της είχα πει πως δεν ήθελα να την ξανά δω ποτέ. Εκείνη θύμωσε, πήρε 

τα κλειδιά του αυτοκινήτου της και έφυγε μες στη νύχτα. Εγώ λίγο 

αργότερα βγήκα για έναν περίπατο, ήθελα να σκεφτώ. Γυρνώντας είχα 

μετανιώσει για τα βαριά μου λόγια. Ήταν πολύ αργά για συγγνώμες. Με 

το που μπήκα στο σπίτι χτύπησε το κινητό μου. Με ενημέρωσαν πως η 

γυναίκα μου είχε τραυματιστεί θανάσιμα σε αυτοκινητιστικό δυστύχημα. 

Εγώ, εγώ ευθυνόμουν για τον θάνατό της. Ήθελα, ήθελα να γυρίσω τον 

χρόνο πίσω, να διορθώσω το κακό που είχα κάνει... Σύντομα οι ενοχές με 

σύστησαν στην παράνοια και έτσι ασχολήθηκα με τον αποκρυφισμό και 

την μαύρη μαγεία. Λίγο μετά την συμπλήρωση ενός χρόνου από τον 

θάνατο της, την έκανα την τρέλα. Δεν θέλει και πολλά· πανσέληνο, ένα 

τρίστρατο, μερικά κόκαλα γάτας και την απαγγελία μερικών στίχων. Ο 

Διάβολος δεν εμφανίζετε ποτέ αυτοπρόσωπος, παρόλα αυτά και ο 

λευκοντυμένος δαίμονας που ξεγλίστρησε απ’ τις φλόγες έκανε μια χαρά 

την δουλειά του. Εγώ, του είπα για τις τύψεις που με κατέτρωγαν, του 

είπα ότι η ζωή μου είχε χωριστεί στο πριν και το μετά του θανάτου της. 

Δεν με ρώτησε πολλά, ήξερε τι ζητούσα... 

«Εσύ τι θα δώσεις;», ρώτησε. 

«Τη ζωή μου, την ψυχή μου», απάντησα. 

Συμφώνησε, χωρίς να ζητήσει κανένα πειστήριο. 

Ήξερα ότι στις συμφωνίες με δαίμονες υπάρχει πάντα μια παγίδα αλλά 

και ένας τρόπος να γλιτώσεις και εγώ πίστευα ότι θα τον έβρισκα, θα 

έπαιρνα την ζωή μου πίσω. Με γύρισε πίσω, 24 ώρες πριν τον καβγά, 

σχεδόν έναν χρόνο πριν. Είδα τον εαυτό μου να μπαίνει στο σπίτι μου. 



“25th hour” project 
 

111 
 

«Πως μπορώ να παρέμβω στα γεγονότα αν είμαι σε δύο μέρη 

ταυτόχρονα», ρώτησα τον δαίμονα. 

«Γνωρίζεις το φαινόμενο της πεταλούδας»; 

«Ναι». 

«Για της επόμενες 24 ώρες θα είσαι αόρατος, μπορείς να αλλάξεις την 

μοίρα της γυναίκας σου, να δημιουργήσεις έναν παράλληλο χρόνο στον 

οποίο θα μείνει ζωντανή». 

«Αν της αχρηστέψω το αυτοκίνητο τι θα συμβεί»; 

«Θα πάει σε ένα μπαράκι εδώ πιο κάτω και θα μείνει εκεί μέχρι το πρωί» 

Πήρα μια πρόκα και έσκασα τα λάστιχά του αυτοκινήτου της και με μια 

πέτρα ράγισα το τσάμι του παρμπρίζ. Ευτυχώς ο συναγερμός ήταν 

απενεργοποιημένος. Τις υπόλοιπες ώρες μου τις πέρασα ακολουθώντας 

την γυναίκα μου. Δεν θα την ξανάβλεπα ποτέ, ήθελα να περάσω χρόνο 

μαζί της. Η ώρα του καβγά πέρασε. Το αυτοκίνητο της ήταν στο 

συνεργείο. Εκείνη έφυγε με τα πόδια. 

«Έχεις ακόμα ένα λεπτό», είπε ο δαίμονας. 

«Τι θα γίνει μετά», τον ρώτησα. 

«Αυτό δεν σε αφορά, εσύ ήθελες μόνο να την σώσεις». 

«Είναι αλήθεια πως αν αυτοκτονήσει ένας άνθρωπος η ψυχή του πάει 

στην κόλαση», ρώτησα. 

«Ναι», είπε. 

«Και αν κάποιος δαίμονας σκοτώσει ένα θνητό;» 

«Ισχύει το ίδιο», είπε. 

«Αν σου βρω μία ψυχή ίδια με την δικιά μου θα πάρω την ζωή μου πίσω»; 

«Όχι, ήρθα εδώ μόνο για την δικιά σου ψυχή». 

«Αυτή θα την πάρεις ούτως ή αλλιώς. Αν μου δώσεις άλλη μια ώρα, θα 

σου δώσω μελλοντική παρακαταθήκη άλλη μια ψυχή», είπα. 

«Εντάξει», είπε και χαμογέλασε λες και κοίταζε κατευθείαν μέσα στην 

ψυχή μου, λες και διάβαζε τις πιο απόκρυφες σκέψεις μου. Ναι, σίγουρα 

αυτό έκανε. 



“25th hour” project 

112 
 

Κρύφτηκα πίσω από κάτι θάμνους στο παλιό λύκειο. Είναι ερημότοπος 

τέτοια ώρα εκεί σκέφτηκα. Μετά από λίγο τον είδα να περνάει από 

μπροστά μου, το άλλο μου εγώ είχε βγει για τον βραδινό του περίπατο. 

Περίμενα να κάνει δυο, τρία βήματα ακόμα και του όρμισα από πίσω. 

Τον τράβηξα απ’ το μπουφάν και τον πέταξα ανάσκελα κάτω, είχε 

χτυπήσει στο πίσω μέρος του κεφαλιού του. Όρμησα πάνω του και 

έκατσα ακριβώς πάνω στο στέρνο του ούτως ώστε να μην μπορεί να 

πάρει ανάσα και να κουνηθεί. Τύλιξα τα δάχτυλα μου γύρω απ’ τον λαιμό 

του αλλού μου εαυτού, έβαλα όλη μου την δύναμη στις άκρες των 

δακτύλων μου για να τον στραγγαλίσω, -το να στραγγαλίσεις κάποιον 

είναι πιο δύσκολο απ’ όσο φαίνεται- λίγο πριν ξεψυχήσει έβαλε τα χέρια 

του πάνω στους αγκώνες μου, τότε κατάλαβα ότι δεν ήμουν πια αόρατος. 

Εκείνος ένιωθε το σώμα μου πάνω στο σώμα του και έβλεπε το ίδιο του 

το πρόσωπο στο πρόσωπο του δολοφόνου του. Είδα το έκπληκτο βλέμμα 

του λίγο πριν τα μάτια του κλείσουν για πάντα. Δεν θα άφηνα κανέναν 

να ζήσει την ζωή μου, ούτε καν τον ίδιο μου τον εαυτό. Είχα 

δημιουργήσει έναν παράλληλο κόσμο και θα έπαιρνα πίσω την ζωή μου 

και την γυναίκα μου με κάθε κόστος. Το μετά, το μετά δεν με ’νοιαζε, ούτε 

με νοιάζει. Άμα πεθάνεις πέθανες. Έτσι σπατάλησα την 25η μου ώρα 

σκοτώνοντας τον εαυτό μου και παίρνοντας την ζωή του, την ζωή μου 

πίσω. Γύρισα στον λευκοντυμένο άνδρα, «πες μου», τον ρώτησα, «σε τι 

διαφέρει αυτό απ’ την αυτοκτονία; Πες μου έχεις δει κάτι πιο δαιμονικό 

θέαμα απ’ αυτό; Πάρε αυτόν για τώρα, η ψυχή του είναι πιο αγνή απ’ την 

δικιά μου και συνάμα ίδια, άσε με να ζήσω την ζωή μου και μετά τον 

θάνατο μου πάρε την και αυτήν. Θα έχεις δύο ίδιες ψυχές. Τι λες;» 

Εκείνος έγνεψε καταφατικά. 

«Εγώ θα πάρω την ψυχή» είπε, το πτώμα είναι δικό σου λογαριασμός». 

«Καλά, εντάξει» είπα. 

«Μπράβο σου πάντως, τιμάς τον τίτλο του δαίμονα. Η Κόλαση μαζί σου», 

είπε. 

Ο λευκοντυμένος άντρας σχημάτισε ένα ελαφρύ μειδίαμα στα χείλη του, 

σήκωσε ελαφρά το καπέλο του ως ένδειξη χαιρετισμού και χάθηκε μέσα 

σε ένα στρόβιλο μαύρου καπνού. Σήκωσα το πτώμα και το πέταξα πίσω 

στους θάμνους οπού πριν από λίγα λεπτά κρυβόμουν. Πήγα στο σπίτι 

μου, πήρα τα κλειδιά του δικού μου αυτοκίνητου και οδήγησα μέχρι τον 



“25th hour” project 
 

113 
 

έρημο πεζόδρομο έξω απ’ το λύκειο. Το πτώμα είχε κοκαλώσει. Παρά 

ταύτα κατάφερα και τον έβαλα στο πίσω κάθισμα. Πήγα στο σπίτι μιας 

θείας μου που είχε πεθάνει πριν από μερικές μέρες. Θυμόμουν ότι ο 

ξάδερφος μου, μου είχε δώσει τα κλειδιά του σπιτιού για να τον 

βοηθήσω με κάτι πράγματα που ήθελε να πάρει. Εκεί με έθαψα, στην 

πίσω αυλή με τον ψηλό φράκτη, τα γύρω σπίτια ήταν μονοκατοικίες, δεν 

θα με έβλεπε κανείς. Ήξερα από τότε ότι το 70% τον φόνων δεν 

εξιχνιάζονται ποτέ και αυτό γιατί είναι προμελετημένοι, αυτό το 30% που 

τελικά εξιχνιάζετε είναι κατά κύριο λόγο οι εν βρασμό. Η δολοφονία του 

εαυτού μου ανήκει μάλλον στην δεύτερη κατηγόρια αλλά δεν με 

έπιασαν, ούτε και θα με πιάσουν ποτέ για όσα έκανα εκείνο το βράδυ, 

εκείνο το βράδυ είχα την Κόλαση μαζί μου. 

Γύρισα σπίτι. Η ώρα ήταν 03:20. Έκανα μπάνιο, ντύθηκα και πήγα να βρω 

την γυναίκα μου στο μπαρ, που ήταν λίγα τετράγωνα μακριά απ’ το σπίτι 

μας. Της ζήτησα γονατιστός συγγνώμη με δάκρια στα μάτια. Εκείνο το 

βράδυ κάναμε έρωτα, είχα ένα χρόνο να κάνω ερωτά μαζί της. Ήταν η πιο 

ευτυχισμένη βραδιά της ζωής μου. Εκείνη μου είπε πως μετά από καβγά 

κάνουμε το καλύτερο sex. 

Τώρα, ένα χρόνο μετά, αυτός με ξανακάλεσε. Είναι περίεργο ώρες, ώρες 

έχω τύψεις λες και εκείνο το βράδυ σκότωσα έναν τελείως ξένο 

άνθρωπο. Έφτασα. Βλέπω τον λευκοντυμένο άντρα να στέκετε λίγα 

μέτρα μακριά μου. Τον πλησιάζω. «Τι θες;» ρωτάω. Χαμογελάει, «Εγώ, 

τίποτα… Βλέπεις, έχουμε Halloween απόψε και υπάρχουν πράγματα που 

δεν περνάνε από το χέρι μου», είπε. Νιώθω κάτι να με τραβάει προς τα 

πίσω με δύναμη πέφτω ανάσκελα, το κεφάλι μου χτυπάει στο έδαφος. 

Μια μαυροντυμένη φιγούρα με μαύρη κουκούλα και κατά κόκκινα χέρια 

κάθετε επάνω στο στέρνο μου και με ακινητοποιεί. Δεν μπορώ να πάρω 

ανάσα. Τυλίγει τα αιματοβαμμένα δάχτυλα του γύρω απ΄ τον λαιμό μου 

και τον σφίγγει χωρίς ιδιαίτερη προσπάθεια. Δεν μπορώ να δω το 

πρόσωπο του, το μόνο που μπορώ να διακρίνω είναι η φλογισμένη του 

ανάσα και δυο μυτερές προεξοχές που μάλλον είναι οι κυνόδοντες του. 

Σταματάω να τον κοιτάω. Ξέρω ποιος είναι. Ήρθε για να με πάρει μαζί 

του. Ξέρει ότι τον αναγνώρισα. Στρέφω το βλέμμα μου στον 

λευκοντυμένο άντρα, το πρόσωπο του είναι η τελευταία εικόνα που θα 

πάρω μαζί μου στην Κόλαση. Δεν το πιστεύω ότι φέρθηκα τόσο ηλίθια, 

κατά κάποιο τρόπο είχα την ευκαιρία να σώσω την ψυχή μου απ’ την 

αρχή αλλά εγώ, εγώ ζήλευα ακόμα και τον ίδιο μου τον εαυτό και τώρα 



“25th hour” project 

114 
 

πληρώνω το τίμημα. Δεν θα αντισταθώ όπως εκείνος ένα χρόνο πριν. 

Απόψε είναι η σειρά του. απόψε έχει την Κόλαση μαζί του. Εκείνη θα 

ζήσει, αυτό μου φτάνει. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

115 
 

Αριστέα Κουτά | 9.7.2014 

Σφίγγεται η καρδιά σου σε κάθε αναγγελία. 

Μουδιάζει το μέσα σου. 

Αδειάζει. 

Ο θάνατος που χτύπησε την πόρτα του άλλου 

σε τρόμαξε. 

Για λίγο. 

Χλωμιάζεις. 

Λεπτά, δευτερόλεπτα 

στιγμές που χάθηκαν ήδη. 

Έπειτα γυρίζεις το κεφάλι και συνεχίζεις 

το πότισμα 

το σκούπισμα 

τις πωλήσεις 

το ονειροπόλημα 

το ράψιμο ή το θάψιμο 

το χασκόγελο, αν με αυτό συνηθίζεις να 

γεμίζεις τις ώρες. 

Ο θάνατος πέρασε. 

Αυτό ήταν. 

Η εικοστή πέμπτη ώρα δεν ήρθε για σένα. 

Ειρωνικά σε κοιτάζει ο ουρανός καθώς ντύνεται τα μαβιά 

του υφάσματα 

μα εσύ ασχολείσαι με το είδωλο που τράβηξες 

στο αντιφέγγισμα του παραθύρου. 

Τόσο ψεύτικο, όσο και η θλίψη σου. 

Αν σκεφτόσουν την ώρα εκείνη λίγο ακόμα 

θα ρουφούσες την κάθε στιγμή. 

 

 

 

 

 

 



“25th hour” project 

116 
 

Μαίρη Μαυρογιαννάκη | 10.7.2014 

Αποφάσισε να κάνει μια βόλτα στο κοντινό δάσος. Ήταν ένα όμορφο 

απόβραδο και οι ευωδιές της επερχόμενης άνοιξης γέμιζαν τον αέρα, που 

φυσούσε απαλά. 

Περπατούσε και απολάμβανε τη φύση παίζοντας αφηρημένα μια τούφα 

από τα εβένινα μαλλιά της. Ξαφνικά άκουσε βήματα. Γύρισε. Πίσω της 

στεκόταν ένας νέος, μελαχρινός, ψηλός άντρας με μάτια τόσο λαμπερά 

που δεν άντεxε να τα κοιτά. Ήταν έτοιμη να τρέξει, να χαθεί μέσα στο 

πυκνό δάσος, κινούμενη από ένα αδιόρατο φόβο μιας παλιάς 

ανάμνησης. Όμως έμεινε εκεί κοιτάζοντάς τον. 

Τότε εκείνος την πλησίασε, άπλωσε το χέρι και της χάιδεψε το μάγουλο 

με άγγιγμα ανάλαφρο σαν πεταλούδας. Ρίγησε σύγκορμη! Το άγγιγμά 

του διαπέρασε όλο της το κορμί και φθάνοντας στην ψυχή της, γιάτρεψε 

όλους τους ανθρώπινους καημούς της: τη θλίψη, την απορία, την 

επιφυλακτικότητα, το φόβο, τη ντροπή. 

Ο άγνωστος άντρας της χάιδεψε τα μαλλιά σαν μουσικός που χαϊδεύει 

τις χορδές μιας άρπας. Άθελά της αναστέναξε και της φάνηκε ότι ο μικρός 

της αναστεναγμός ήχησε σαν βροντή μέσα στο δάσος. Άκουσε τα πουλιά 

να πεταρίζουν τρομαγμένα. 

Όπως τον παρατηρούσε αναρωτήθηκε ποιος είναι.  

Κυκλοφορούσαν πολλές παράξενες ιστορίες γι’ αυτό το δάσος. Οι 

συγχωριανοί της έλεγαν ότι κατοικούσαν θεοί. Ίσως κι εκείνος να ήταν 

ένας θεός του δάσους. 

Ο δικός της θεός. 

-Έλα μαζί μου! της είπε χωρίς να μιλήσει. 

Τον ακολούθησε δίχως δισταγμό απορώντας με τον εαυτό της. 

Προχώρησαν βαθιά στο δάσος ώσπου έφθασαν στην όχθη ενός μικρού 

ποταμού, που ήταν καλυμμένη με βελούδινα μούσκλια. Ανθισμένα 

ρείκια άνοιγαν δειλά τα λουλούδιά τους γεμίζοντας τον αέρα με 

μεθυστικά αρώματα. Ηράνθεμα έφτιαχναν ένα απαλό στρώμα. 

Εκεί την οδήγησε. Εκεί πάνω στα ηράνθεμα, έμαθε το απολαυστικό 

παραλήρημα του έρωτα, δίχως διαμαρτυρία, χωρίς σκέψη, δίχως ντροπή, 

χωρίς φόβο.  



“25th hour” project 
 

117 
 

Έφυγε λίγο πριν ξημερώσει με τη βουβή υπόσχεση επιστροφής και 

αιώνιου έρωτα. Την άφησε αλλά δεν χώρισαν! Εκείνος, ο θεός του 

δάσους, δεν της χάρισε τον έρωτα αλλά τον ρυθμό του κόσμου που σαν 

ανελέητη φλόγα μπήκε μέσα στην καρδιά της και έμεινε εκεί για πάντα. 

Κουλουριάστηκε και αποκοιμήθηκε ανάμεσα στα ηράνθεμα και τις 

φτέρες, παρέα με τη σκέψη του. Μαζί του ένοιωσε την υπέρτατη ηδονή 

και διαισθάνθηκε τον απόλυτο πόνο. 

Ακόμα και σήμερα, που έχουν περάσει δεκάδες αιώνες, θυμάται κάθε 

στιγμή, κάθε λεπτομέρεια του κορμιού του κάθε μικρό αναστεναγμό.  

Εκείνο το απόβραδο που άλλαξε τη ζωή της τον είδε πρώτη και τελευταία 

φορά. 

Χιλιάδες χρόνια τριγυρίζει μόνη της τον κόσμο αναζητώντας εκείνον, τον 

μεγάλο έρωτα της ζωής της, που ένα ανοιξιάτικο βράδυ της χάρισε μαζί 

με τον απόλυτο έρωτα και την αιωνιότητα. 

Μια αιωνιότητα επώδυνη και μοναχική. 

Έχει ζήσει όλα όσα μπορεί να ποθήσει μια γυναίκα χωρίς η κουρασμένη 

της ψυχή να βρει λύτρωση. Έχει γευτεί όλες τις εμπειρίες που της 

προσέφερε η μακροχρόνια παραμονή της στη γη. Έχει καθίσει δίπλα στο 

Θεό και έχει γευματίσει με το διάβολο! Έγινε βασίλισσα, πόρνη, μούσα! 

Κι όμως το κουρασμένο από τα χάδια κορμί της επιθυμεί ακόμα και τώρα 

το δικό του άγγιγμα. Οσφραίνεται ακόμα τη μυρωδιά του κορμιού του 

πάνω στο δικό της κορμί. 

Αυτά σκεφτόταν καθώς περπατούσε ανάμεσα στο πλήθος. Τα βήματά 

της την οδήγησαν ξανά στον ιερό βράχο. Οι ευωδιές της άνοιξης γέμιζαν 

τον αέρα. Κάθισε σ’ ένα καφέ στην οδό Διονύσου Αρεοπαγίτου και 

κοίταξε τον Παρθενώνα. 

Είχε γυρίσει όλο τον κόσμο αλλά αυτός ο τόπος ασκούσε πάνω της 

ακαταμάχητη γοητεία. Ήταν τόπος γεμάτος εικόνες, μυστήριο, ιστορία 

μεγάλων ανδρών που έζησαν για να τον δοξάσουν.  

Ένα κομμάτι της ιστορίας του το είχε ζήσει κι κείνη μαζί τους. 

Ήταν εκεί τη μέρα που αναρτήθηκαν στον Παρθενώνα, ως τρόπαια, μετά 

τη νίκη του Μεγάλου Αλεξάνδρου στο Γρανικό ποταμό, οι χρυσές ασπίδες 

που έστειλε ο Έλληνας στρατηλάτης. 



“25th hour” project 

118 
 

Θυμάται τη πομπή της λαμπαδηφορίας, τα λαμπρά κτίρια, τις στοές. 

Άκουγε τον κόσμο να συζητά στην αρχαία αγορά, τον έβλεπε να 

αγωνίζεται στα στάδια και να πανηγυρίζει στα θέατρα. 

Ήταν εκεί όταν ο Φειδιππίδης έστειλε στην άκρη της ιστορίας την κραυγή 

«ΝΕΝΙΚΉΚΑΜΕΝ», ξοδεύοντας μαζί με τη χαρά του και τους τελευταίους 

χτύπους της καρδιάς του. 

Αναδύεται στο μυαλό της η εικόνα του Παρθενώνα με πανσέληνο. 

Όποιος έχει δει το αιώνιο κάλλος κάτω από το σεληνόφως γνωρίζει το 

σημείο που τέμνονται η φύση, η τέχνη και η ανθρώπινη δύναμη. Οι 

Έλληνες των κλασσικών χρόνων, με τους οποίους έζησε, γνώριζαν την 

πραγματική έννοια του καλού και αγαθού. Η έμφυτη ορμή τους προς την 

αισθητική κίνηση, την πνευματική αγαθότητα και το σωματικό κάλλος 

ενέπνευσαν τα αγάλματα της εποχής του Φειδία και του Πραξιτέλη. 

Εκείνοι οι Έλληνες δεν εγνώριζαν κατανυχτικότερη έκφραση ευχαριστίας 

προς τους θεούς από την εκτελούμενη τελετή αναπτερωτικής κίνησης 

που βρίσκει τη φυσική της συνέχεια στα υψωμένα χέρια του 

Μαραθωνοδρόμου, που τερματίζει στο στάδιο ενορχηστρώνοντας 

συγχρόνως Θεό, τέχνη και κίνηση σε ένα κρεσέντο ομορφιάς. 

Θυμάται τον Περικλή, τον Πλάτωνα, τον μεγάλο Σωκράτη, έναν γενναίο 

φιλόσοφο γεμάτο αγάπη για την ανθρώπινη ύπαρξη. Έναν σπουδαίο 

καλλιτέχνη της ψυχής που είχε την τιμή να την εμπιστευτεί και να την 

αγαπήσει. 

Θυμάται με περισσή νοσταλγία τους απογευματινούς περιπάτους τους 

και την εξερεύνηση σε γωνιές του μυαλού της ανεξερεύνητες. Ένοιωθε 

τόσο περήφανη, που αυτός ο θεός του πνεύματος την ερωτεύτηκε, την 

αγάπησε, την άκουσε, την κατάλαβε και την πίστεψε!  

Αυτή η περιπλάνηση σε τοπία συναισθημάτων την έκανε να νοιώθει μια 

μεγαλειώδη μοναχικότητα. Η τελετουργία των αναμνήσεων, που μερικές 

φορές καταχωνιάζονται σε δυσπρόσιτες γωνιές της μνήμης, είναι μια 

τελετουργία που εξορκίζει τη λήθη. 

Θυμάται, στην ατέλειωτη ζωή της, ρινίσματα φράσεων και προσώπων 

σμιλεμένα από το χρόνο. Η κατάθλιψη της διάρκειάς της, η ψύχραιμη 

αιωνιότητα που ζούσε, η παγωμένη ερωτική της μοναξιά συναιρούνταν 



“25th hour” project 
 

119 
 

σε ύλη ονείρου σαν μαγικό αντίδοτο, σαν θρησκευτική μυσταγωγία που 

δονεί, θέλγει και συναρπάζει μέσα στο ρευστό αστρικό χρόνο. 

Μικρές αναλαμπές αναμνήσεων αποτυπωμένες σαν ερωτική 

αντιφώνηση σαν εξαίσια πανδαισία μελωδιών και αρωμάτων της νιότης 

αποκαθιστούσαν μια γνήσια συγκίνηση. Η παράτολμη μνήμη της, που 

έβλεπε μόνον σκιές χωρίς το είδωλο τους, νεφελώματα χωρίς διαύγεια, 

πενθούσε τελεσιδίκως. 

Την πόνεσε μια πληγή στο κορμί της. Μια μικρή πληγή της νεανικής της 

σάρκας που δεν συγκρίνεται μ’ αυτή της ψυχής της, που αιμορραγούσε 

εδώ και χιλιάδες χρόνια. 

Δεν άντεχε άλλο να ζει, να τον ψάχνει και να πονά ολομόναχη μέσα στη 

δίνη του βουλιμικού χρόνου. Έπρεπε να τον τιμωρήσει που την άφησε να 

περιπλανάται στον κόσμο σ’ ένα ατέρμονο ταξίδι. Άλλη τιμωρία από τη 

λησμονιά δεν υπήρχε!  

Θα τον ξεχνούσε και θα τον έστελνε πίσω στην ανυπαρξία και τη λήθη. 

Συνέχισε την εφικτή ονειροπόλησή της, προσπαθώντας να ξεχάσει το 

ανέφιχτο. Άνοιξε την τσάντα της ψάχνοντας για τσιγάρα. Το βλέμμα της 

έπεσε πάνω στον νεαρό άνδρα που καθόταν στο διπλανό τραπέζι. Οι 

ματιές τους διασταυρώθηκαν. Της χαμογέλασε αδιάφορα στην αρχή κι 

έπειτα την κοίταξε επίμονα με την έκπληξη ζωγραφισμένη στο πρόσωπό 

του. 

-Γνωριζόμαστε, τη ρώτησε.  

Εκείνη πάγωσε. Το αδιάφορο βλέμμα του πάνω της καρφώθηκε σαν 

μαχαιριά στην καρδιά της. 

Ήταν εκείνος! Όμως δεν την αναγνώρισε. 

Αυτή λοιπόν ήταν η τιμωρία του που την έκανε αθάνατη!  

Η λησμονιά! 

-Δεν με θυμάσαι, τον ρώτησε τρέμοντας. 

-Μοιάζεις … μοιάζεις με τη γυναίκα που βλέπω στα όνειρά μου. Μα… 

πώς είναι δυνατόν; Ποια είσαι; 

-Εγώ!  

-Δεν σε θυμάμαι! Έχουμε γνωριστεί; Γιατί σε βλέπω στα όνειρά μου; 

Δεν του απάντησε. 



“25th hour” project 

120 
 

Σηκώθηκε. 

-Πού πας; Περίμενε! Πρέπει να μάθω! Της φώναξε. 

 Με κουρασμένα βήματα ανέβηκε στην Ακρόπολη. 

Εκείνος την ακολούθησε. 

Γύρισε τον κοίταξε και του είπε:  

-Χιλιάδες χρόνια τριγυρίζω τον κόσμο ψάχνοντας σε. Και τώρα που σε 

βρήκα δεν με θυμάσαι! 

-Μα ποια είσαι; 

-Η αιώνια αγαπημένη σου.  

-Λυπάμαι αλλά δεν σε θυμάμαι!  

Εκείνη κοίταξε από ψηλά για τελευταία φορά την όμορφη πόλη, άπλωσε 

τα χέρια της και πήδησε από τον Ιερό βράχο. Η τελευταία εικόνα που 

στροβιλίστηκε στο μυαλό της, πριν δώσει τέλος στο ατέρμονο ταξίδι της, 

ήταν το αδιάφορο βλέμμα του. 

Εκείνος συγκλονισμένος κοίταζε το άψυχο σώμα της να κείτεται στο 

χώμα. 

Και τότε θυμήθηκε! 

Έτρεξε σαν τρελός κοντά της. Της χάιδεψε τα εβένινα μαλλιά σαν 

μουσικός που χαϊδεύει τις χορδές της άρπας του. Δάκρυα κύλησαν στα 

μάγουλα του κοιτάζοντας τ’ άψυχα μάτια της. Την φίλησε στα χείλη και 

την πήρε στην αγκαλιά του.  

-Την γνωρίζετε, τον ρώτησε ένα μεσήλικας κύριος, που στεκόταν δίπλα 

του. 

-Ήταν η αιώνια αγαπημένη μου! του αποκρίθηκε. 

Το ρολόι χτύπησε! Ξανά και ξανά!  

Έφθασε η ώρα!  

Μετά από χιλιάδες χρόνια επιτέλους! 

Η ώρα να ενωθεί με την αιώνια αγαπημένη του. 

Η 25η ώρα! 



“25th hour” project 
 

121 
 

Θεόδωρος Τανούλας | 11.7.2014 

…Μια φορά κι έναν καιρό ένα μποέμικο «ναι» ξεστράτισε από μια 

πρόταση του και βρέθηκε μόνο του, χωρίς ταυτότητα. 

Σ’ ένα πλακόστρωτο ημιφωτεινό δρομάκι με λάμπες υγραερίου 

συνάντησε κάποια ερωτηματικά που τρωγόπιναν ανέμελα και σκόρπιζαν 

νότες στον αέρα. 

«Για που το βαλες εσύ;» το ρώτησαν. 

«Ψάχνω να βρω μια πρόταση» απάντησε. 

«Προς το παρόν, έλα να κεραστείς» προσφέρθηκαν. Και στη γωνία ένα 

τζουκ μποξ ξεκίνησε να παίζει ένα βαλς, αφιερωμένο σε μια Αμελί… 

 

Το "ναι" αρνήθηκε ευγενικά την πρόταση των ερωτηματικών. Δεν είχε 

χρόνο για ποτά και κεράσματα. Από την στιγμή που το έσκασε από την 

πρόταση, έψαχνε να βρει τον λόγο ύπαρξης του. Όχι, σίγουρα δεν ανήκε 

σε εκείνη την πρόταση, σε εκείνη που τόσο άκομψα ο φερόμενος ως 

συγγραφέας ήθελε να το τοποθετήσει. «Συγγραφέας, άκου ήθελε να 

λέγεται και συγγραφέας, τρομάρα του», σκέφτηκε. «Μα να θέλει να το 

τοποθετήσει ως συνέχεια σε μία ερώτηση φρικτή και απεχθή; Είναι 

δυνατόν; Υπάρχει άνθρωπος καλός και σωστός που θα έβαζε εμένα το 

χαριτωμένο και ευγενικό “ναι” να απαντάω καταφατικά σε μία ανήθικη 

πρόταση δωροδοκίας; Δεν γίνεται!», μονολογούσε σε όλη την διαδρομή 

αναζήτησης εκείνης της κατάλληλης και σωστής πρότασης. 

Τριγυρνούσε ώρες. Συνάντησε κόμματα, τελείες, αποσιωπητικά, 

συνάντησε ακόμη και μία άνω τελεία -πόσο σπάνια πια- συνάντησε όλα 

τα σημεία της στίξης, όλα τα σημεία της σύνταξης. Έψαχνε, έψαχνε και 

δεν έβρισκε την πρόταση να κουρνιάσει. Ο αέρας το πηγαινόφερνε δεξιά 

και αριστερά, πάνω και κάτω. Πουθενά όμως δεν αισθανόταν οικεία, 

πουθενά δεν έβρισκε την κατάλληλη πρόταση να ενωθεί μαζί της. Έπεσε 

τυχαία επάνω στην Γραμματική. Βαριά όπως ήταν φοβήθηκε αρχικά να 

την πλησιάσει. Μάζεψε όσα κουράγια είχε και την ρώτησε: «Κυρά 

Γραμματική, καλησπέρα. Μπορώ να σε ενοχλήσω λίγο;» 

«Βρε καλώς τον επαναστάτη», αποκρίθηκε χαμογελώντας η Γραμματική. 

«Με … ξέρεις; Ξέρεις ποιος είμαι;» απόρησε το “ναι”. 



“25th hour” project 

122 
 

«Μα φυσικά! Αλίμονο αν δεν ξέρω εγώ, τι συμβαίνει στον κόσμο της 

γραφής. Ξέρω ποιος είσαι, ξέρω από πού το έσκασες και ξέρω επίσης και 

πόσο χρόνος σου απομένει, μέχρι…» 

«Πόσος χρόνος μου απομένει; Τι εννοείς κυρά Γραμματική; Τι εννοείς; 

Τρομάζω…» 

«Μην φοβάσαι, ηρέμησε. Άκου με! Φεύγοντας από την πρόταση του 

συγγραφέα, δυστυχώς ενεργοποίησες την κλεψύδρα της διαγραφής. 

Είναι μία κλεψύδρα διάρκειας 25 ωρών. Όσοι χαρακτήρες το σκάνε από 

προτάσεις έχουν μόνο 25 ώρες να βρουν άλλες προτάσεις να χωθούν, 

αλλιώς τους αρπάζει η λήθη. Έτσι κι εσύ, αλλά το κακό είναι ότι έχεις ήδη 

ξοδέψει αρκετές ώρες και ο χρόνος που σου απομένει είναι λίγος. 

Βιάσου, αν δεν θες να ξεχαστείς για πάντα». 

Έφυγε μα σκυμμένο κεφάλι. Τρομοκρατημένο και απογοητευμένο. 

Συνάντησε πολλούς ανθρώπους. Άκουσε πολλές συζητήσεις, μπήκε 

πολλές φορές στον πειρασμό να τρυπώσει ανάμεσα στις προτάσεις τους, 

κάποια στιγμή θέλησε να μπει καταφατικά και με ορμή σε μία πρόταση 

γάμου, αλλά ευτυχώς έκανε πίσω βλέποντας το βλέμμα αδιαφορίας της 

μέλλουσας νύφης. Η απογοήτευση το κυρίευε. Η απόγνωση του 

μεγάλωνε. Η ανησυχία ότι θα έμενε για πάντα μόνο του, ένα απλό και 

ταπεινό “ναι” να αιωρείται στο σύμπαν, ξεχασμένο από όλους του 

προκαλούσε μελαγχολία. Ώσπου ξαφνικά, άκουσε έναν γνώριμο ήχο. Ένα 

μικρό, απλό χαριτωμένο βαλς. Προερχόταν από το ίδιο τζουκ μποξ, από 

την ίδια γωνιά στην αρχή της περιπέτειας του. Μόνο που τώρα στο 

τραπεζάκι δεν καθόταν ο συγγραφέας, δεν βρίσκονταν πουθενά μολύβια 

και χαρτιά, δεν υπήρχαν ποτήρια γεμάτα αλκοόλ, δεν υπήρχε πουθενά 

στον χώρο η μυρωδιά των βαριών άφιλτρων γαλλικών τσιγάρων αυτού 

του «ποταπού υποκειμένου». Είχε φύγει από ώρες. Κοίταξε το ρολόι. Στη 

θέση που πριν από 25 ώρες εγκατέλειψε το κείμενο, βρισκόταν ένα 

ηλικιωμένο ζευγάρι. Αυτός γύρω στα 80. Ανοιχτόχρωμη μπεζ τραγιάσκα 

( με λεπτές, σκούρες μπλε, ζιγκ-ζαγκ ρίγες), γκρίζα κοντοκουρεμένα 

μαλλιά στους κροτάφους, χωρίς γυαλιά, με ένα μπλε σουέτερ και γκρι 

παντελόνι. Αυτή όχι πάνω από 75, με επιμελημένη πάντα την γκρι-μπλε 

κόμμωση της, γυαλιά πρεσβυωπίας καθισμένη να διαβάζει ένα μικρό 

καφέ βιβλίο. Ένα επίσης κομψό γκρι ταγεράκι, την έκανε να φαίνεται 

νεότερη από ότι ήταν. 



“25th hour” project 
 

123 
 

Το τζουκ μποξ σταμάτησε να παίζει. Το “ναι” παρακολουθούσε από 

μακριά. Του κίνησε την περιέργεια το ζευγάρι των ηλικιωμένων. Αυτός 

σηκώθηκε με δυσκολία και με αργά βήματα πλησίασε το μηχάνημα. 

Έβγαλε από την τσέπη του ένα κέρμα, το έπαιξε λίγο στα δάκτυλα και το 

έριξε στη σχισμή. Πάτησε τον κωδικό Σ 94, παρακολούθησε τον δίσκο να 

σηκώνεται από την θέση του, γύρισε το κορμί του, πήρε την στάση του 

χορευτή και ζήτησε από την αγαπημένη του να χορέψουν. Αυτή 

σηκώθηκε, του χαμογέλασε, τον πλησίασε και ξεκίνησαν να χορεύουν. 

Δεν αντάλλαξαν κουβέντα. Μιλούσαν μόνο τα μάτια. Μετά από τόσα 

χρόνια άλλωστε, δεν χρειάζονταν πολλά λόγια. Το “ναι” στεκόταν 

αμίλητο, άδειο από σκέψεις και έγνοιες και καμάρωνε το ζευγαράκι. 

Έδειχναν τόσο ευτυχισμένοι. Ξάφνου, αυτός χαμογελά, σκύβει την φιλάει 

απαλά και…: «Μ’ αγαπάς;» 

…αυτό ήταν, δίνει μια και τρυπώνει ανάμεσά τους. 

 

 

 

 

 

 

 

 

 

 

 

 

 

 

 

 



“25th hour” project 

124 
 

Κώστας Ζαχαράκης | 12.7.2014 

αfter midnight 

σ’ εκείνο το στενό σοκάκι στο Ρέθυμνο 

όταν μεθυσμένος περπατήσεις σπρώχνοντας 

τον καλύτερό σου φίλο 

και φτύνοντας 

θα νιώσεις μια ριπή χρόνου 

να έρχεται καταπάνω σου 

-αρκεί να είσαι ερωτευμένος 

και ντυμένος ελαφρά- 

αν και προϊόν νεότητος 

η κερδισμένη ώρα θα μείνει 

μαζί σου ως τα γεράματα, 

έχε το υπόψιν και μέθα 

από κείνο το δρόμο το συντομότερο. 

 

 

 

 

 

 

 

 

 

 

 

 

 

 

 



“25th hour” project 
 

125 
 

Γιώργος Σκαγιάκος | 13.7.2014 

…Όχι δεν γνώριζε το μέρος. Δεν ήξερε ούτε καν το όνομα της πλατείας. 

Βρέθηκε απλώς εκεί, να στέκεται στηριζόμενος στους μεταλλικούς 

κηδεμόνες που αγκάλιαζαν τα κάτω άκρα του. Την πρώτη του φορά εκεί, 

την πέρασε, χωρίς να κάνει τίποτε. Εάν τα αργά πέντε-έξι βήματα, που 

έσυρε, θεωρούνται ενέργεια, τότε θα ανασκευάσω λέγοντας «χωρίς να 

κάνει σχεδόν τίποτε». 

Μετά, βρέθηκε και πάλι στην πολυθρόνα του απέναντι από το παλιό 

εκκρεμές. Ο γέρο Κασπάρ, δεν θυμόταν τίποτε απολύτως, να 

προηγήθηκε αυτής της σκηνής. Σαν να έπεσε από τον ουρανό ή να 

αναδύθηκε από τα έγκατα της Γης, εκείνη ακριβώς την στιγμή, που το 

εκκρεμές ξεκινούσε να ηχήσει μεσάνυχτα. Ξυπνούσε ξανά στην 

πολυθρόνα του μόλις το παλιό ρολόι, ολοκλήρωνε τον πρώτο από τους 

δώδεκα καλοκουρδισμένους χτύπους του και περνούσε ολόκληρη την 

νύχτα, ειρωνευόμενος εκείνους τους δαίμονες που κατοικούσαν στο 

μυαλό του, που τα γνώριζαν όλα. 

- ...Γελοία υποκείμενα όλα σας. Γνωρίζετε τάχα τα πάντα, αλλά δεν ξέρετε 

καν από που ήρθα... Δεν έχετε ιδέα, φαιδροί όλοι σας, ποιος είμαι... 

Η βιαστική τους εξαφάνιση και η νεκρική σιγή που τηρούσαν στα 

ειρωνικά του σχόλια έκαναν τον Κασπάρ Χάουζερ να γελάει δυνατά μέσα 

στην νύχτα. Όχι πραγματικά όμως. Έπνιγε στο γέλιο, την απόγνωση, που 

όλα αυτά τα χρόνια, θέριευε μέσα του και κάπως έτσι, με το πονεμένο 

μειδίαμα, ζωγραφισμένο στο πρόσωπο του, ο ύπνος τον έπαιρνε, λίγο 

πριν την νέα ανατολή. 

Έτσι και απόψε. Καθισμένος όσο πιο αναπαυτικά μπορούσε, στην 

φθαρμένη μπερζέρα απέναντι από το ρολόι κοιτούσε τον δείκτη των 

δευτερολέπτων να τρέχει σαν να του είχαν βάλει νέφτι και σε κάθε 

ολόκληρο κύκλο που συμπλήρωνε πάνω από τον υποκίτρινο δίσκο, 

έσπρωχνε τον μεγάλο του αδερφό, λίγο πιο κοντά στο 12. 

Προσπάθησε να συγκεντρωθεί. Θα κρατούσε τον πιο έξυπνο δαίμονα και 

θα έδιωχνε όλους τους υπόλοιπους. Του υπαγόρευε συνεχώς πως 

έπρεπε να είναι σε επιφυλακή. Να κρατήσει ό,τι στοιχείο ήταν χρήσιμο 

και στο ξύπνημα, να θυμάται. Έτσι, την επόμενη βραδιά δεν θα ξεκινούσε 

από την αρχή. Ο δαίμονας, έβγαλε το κεφάλι του από το σκοτάδι. Άκουσε 

προσεκτικά κάθε οδηγία και λίγο πριν το κρίσιμο «τακ» του δείκτη, 



“25th hour” project 

126 
 

τραβήχτηκε πίσω στο αβυσσαλέο μαύρο, που κατοικούσε. Η πρώτη 

καλοκουρδισμένη νότα του εκκρεμούς ξεκίνησε να ηχήσει, μα διακόπηκε 

απότομα. 

Ο γέρο Κασπάρ άνοιξε τα μάτια του, κάτω από τον μολυβί ουρανό που 

σχεδόν ακουμπούσε τις μυτερές κορφές των κτιρίων. Έφερε τα χέρια του 

μπροστά στο πρόσωπο του και κοίταξε τα δάκτυλα. Παρατήρησε τις 

παλάμες και μ’ αυτές άγγιξε το πρόσωπο του. Κοίταξε γύρω του, το κόσμο 

που πηγαινοερχόταν στην πλακόστρωτη πλατεία. Σήκωσε το πόδι του και 

πριν προλάβει να στηριχτεί, έπεσε κάτω. Ένας καλοντυμένος κύριος τον 

πλησίασε και έσκυψε από πάνω του. 

- Είσαι καλά; Χτύπησες; 

Ο νεαρός Κασπάρ τον κοίταξε στα μάτια. Κατάλαβε τι εννοούσε, μα δεν 

γινόταν να του απαντήσει.  

- Κασπάρ Χάουζερ, του είπε με πολύ προσπάθεια. 

Ήταν το μόνο που μπορούσε να ανακαλέσει από την μνήμη του. 

- Χτύπησες; Μπορείς να σηκωθείς; 

- Κασπάρ Χάουζερ, επανέλαβε. 

Τότε μόνο είδε τους μεταλλικούς κηδεμόνες που προεξείχαν από τις 

δερμάτινες μπότες του. Έδεναν λίγο πιο πάνω από τα γόνατα του με την 

βοήθεια ενός δερμάτινου λουριού. Η κυρία που στεκόταν πάνω από τον 

κύριο, φάνηκε να λυπάται. 

- Είναι ανάπηρος... 

«Όχι, δεν είμαι» σκέφτηκε μα και τούτο δεν μπορούσε να το πει. 

- Που είναι το σπίτι σου; 

Θυμήθηκε μια σιδερένια πόρτα … και πολλά σιδερένια κιγκλιδώματα, 

γύρω του και θόρυβο από τα σίδερα που χτυπάν μεταξύ τους. «Ναι ... και 

το ταβάνι που έκρυβε τον μολυβί ουρανό, ήταν και αυτό σιδερένιο» 

-Κασπάρ Χάουζερ. 

Ο ευγενικός κύριος τον βοήθησε να σταθεί στα πόδια του και η κυρία του 

έδωσε το μαντήλι της, για να σκουπίσει τις παλάμες του. Τον χαιρέτησαν, 

χαμογελώντας και συνέχισαν την βόλτα τους. Το μεγάλο ρολόι της 



“25th hour” project 
 

127 
 

εκκλησίας χτύπησε μία φορά, κάνοντας τον να σηκώσει το κεφάλι του. 

Μερικές δεκάδες από περιστέρια διέγραψαν σύντομες, ξαφνιασμένες 

τροχιές πάνω από την πλατεία και ξανακούρνιασαν. Ο μικρός δείκτης 

ήταν στο ένα και ο μεγάλος στο έξι. 

«Τι ήρθες να κάνεις εδώ, Κασπάρ Χάουζερ; Ποιόν ...τι...» 

Κοίταξε το πλακόστρωτο και έσυρε αργά, το δεξί του πόδι προς τα μπρος. 

Μετά με την ίδια δύναμη έφερε δίπλα και το αριστερό. Δεν ήξερε αν 

πρέπει να χαρεί. Δεν ήξερε καν πως χαίρεται κανείς. 

Σκέφτηκε πως δεν έχει καμιά σοβαρή σημασία, μα την επόμενη στιγμή 

είδε πως είχε άπειρες κατευθύνσεις που μπορούσε να ακολουθήσει, μα 

χωρίς να έχει κίνητρο. 

«..μα ναι!.. από τις 1 Δεκεμβρίου, που κυκλοφόρησε, μετρώ ήδη 15 

παραγγελίες» 

Ο κύριος με το παχύ μουστάκι ήταν ενθουσιώδης, πράγμα που 

συμμερίστηκε και ο φίλος του. 

«..αν κατάφερε ο Άγγλος μέσα σε δύο εβδομάδες να πουλήσει 15 φορές 

τον «παράδεισο» του, πρόκειται για επιτυχία» 

Έκανε άλλο ένα βήμα προς το πέτρινο πεζούλι, που έμοιαζε σαν όαση για 

τα πόδια του. Μόλις έκατσε, ένοιωσε το σώμα να βολεύεται μόνο του. 

Δεν χρειάστηκε να κάνει καμιά επιπλέον διόρθωση. Έμοιαζε, η 

κατασκευή του, να βρήκε την φυσική της θέση. Τότε στο μυαλό του 

ήρθαν και πάλι τα σιδερένια κιγκλιδώματα. Ένα κλουβί, ίδιο με εκείνο 

που κρατάνε τα ζώα και ο ίδιος δεμένος στο κέντρο του, καθιστός. Ένα 

παιδί με κοντό παντελονάκι και τιράντες, έτρεξε προς το μέρος του. 

Στάθηκε επιφυλακτικά, δύο βήματα μακρύτερα και εναλλάξ κοίταξε τους 

μεταλλικούς κηδεμόνες και τον Κασπάρ. Η μητέρα του έδωσε στον 

Κασπάρ ένα μεταλλικό κέρμα και πήρε μακριά, το γιό της. 

Βάζοντας στην τσέπη το σιδερένιο αντικείμενο, ένοιωσε στην αφή, κάτι 

άλλο, διαφορετικό από μέταλλο. Έβγαλε το χαρτί και το ξεδίπλωσε… Το 

ρολόι της πλατείας χτύπησε μί… 

Ο ήχος του εκκρεμούς, έκανε τον γέρο Κασπάρ να ανοίξει τα μάτια του. 

Ακολούθησαν ακόμη έντεκα χτύποι από τα έγκατα του παλιού ρολογιού. 

Κάθε φορά τους μετρούσε σαν να ήθελε να επιβεβαιώσει πως δεν 

κοιμόταν – ή έστω πως δεν ονειρευόταν. Σήκωσε την πλάτη του, από την 



“25th hour” project 

128 
 

πολυθρόνα, ενώ από τα σκοτάδια του μυαλού του, είχε αρχίσει να 

σχηματίζεται η φιγούρα του δαίμονα. 

«Τζων Μίλτον...» 

Δεν ήξερε αν άκουσε το δαίμονα να του μιλάει ή αν το όνομα 

σχηματίστηκε στο γέρικο μυαλό του απλά και μόνο στην θέα του. Ο ίδιος, 

Κασπάρ Χάουζερ ήταν ανάμεσα σε κείνους που παράγγειλαν την πρώτη 

Γερμανική έκδοση του «Χαμένου Παράδεισου». Τα μάτια του 

φωτίστηκαν. Όταν η 25η ώρα σήμαινε στο εκκρεμές του, εκείνος δεν 

κοιτούσε το παρελθόν. Κοιτούσε το μέλλον, αφού εδώ και μερικά λεπτά, 

η μέρα ήταν η 14η του Δεκέμβρη και όλα συνέκλιναν πως μπορούσε να 

συναντήσει τον έφηβο του εαυτό του, στην πλατεία, την μία μετά το 

μεσημέρι. 

Ο Κασπάρ Χάουζερ πέρασε τη νύχτα, μιλώντας με τον έξυπνο δαίμονα 

που πλέον δεν είχε ανάγκη να κρυφτεί. Του μιλούσε για όλα αυτά που 

σκόπευε να κάνει με τον έφηβο Κασπάρ, να του εξηγήσει πως έπρεπε να 

περπατήσει πιο γρήγορα, να ρωτήσει, να μάθει και έτσι και ο ίδιος, ο 

γέρο Κασπάρ, θα έλυνε το μυστήριο ολόκληρης της ζωής του. Μετά 

ξημέρωσε ακόμη μία μέρα που τον βρήκε να κοιμάται πλάι στον δαίμονα 

του. Χαμογελούσε και σήμερα μα η έκφραση στο πρόσωπο του δεν 

έμοιαζε με τις άλλες. Ήταν ικανοποιημένος. Πριν αφήσει το σπίτι, για το 

ραντεβού με την ιστορία του, δίπλωσε το χαρτί με τις αράδες που είχε 

γράψει και έριξε στην τσέπη του, το μικρό στιλέτο, που είχε από 

συνήθεια πάντα πάνω του. 

Την επόμενη φορά, που θα ένοιωθε μόνος και ανήξερος, ο νεαρός 

Κασπάρ, αρκεί να άνοιγε το χαρτί και τότε θα γνώριζε τι ψάχνει.  

Στηριζόμενος στις βακτηρίες του, περπάτησε πάνω στο πλακόστρωτο της 

πλατείας Unschlitt. Τα μολυβί σύννεφα επιβεβαίωναν τους σχεδόν 

τρελούς, ισχυρισμούς του. Το ρολόι του καθεδρικού, να και του φάνηκε 

κολλημένο, ήθελε ακόμα λίγα λεπτά για να χτυπήσει μία φορά. Στάθηκε 

περίπου εκεί που υπολόγισε πως θα εμφανιζόταν ο νεαρός Κασπάρ. Είδε 

από μακριά, έναν καλοντυμένο κύριο με ημίψηλο, να συνοδεύει μια 

πολύ όμορφη κυρία και χαμογέλασε. Έρχονταν προς το μέρος του. Τίποτε 

δεν γινόταν να πάει καλύτερα. Το ρολόι χτύπησε μία. Έψαξε τριγύρω. Ο 

μικρός Κασπάρ δεν φαινόταν πουθενά. Μόνο ο δαίμονας του, είχε 

ξαπλώσει στο πλακόστρωτο και φάνηκε να απολαμβάνει το μουντή, υγρή 



“25th hour” project 
 

129 
 

μέρα. Ο καλοντυμένος κύριος, μπρος στα έκπληκτα μάτια του, έσκυψε 

πάνω από το δαίμονα. 

- Είσαι καλά; Χτύπησες; 

- Κασπάρ Χάουζερ, είπε με αρκετή προσπάθεια. 

O άνδρας με το παχύ μουστάκι έδειχνε ευχαριστημένος. 

- ..λες να πάει χαμένο; Πέθανε ο άνθρωπος, δεν θα πάω στο τάφο του, 

να ζητήσω το αντίτιμο... 

Ο φίλος του γέλασε με το αστείο καθώς προσπερνούσαν τον γέρο 

Κασπάρ και τον δαίμονα του.  

Ο νεαρός Κασπάρ Χάουζερ βρέθηκε χτυπημένος από στιλέτο, στην 

πλατεία την 14η Δεκεμβρίου του 1833. Υποστήριξε πως ένας 

μυστηριώδης άντρας τον μαχαίρωσε, χωρίς καμιά προφανή αιτία. Στην 

τσέπη του, είχε ένα χαρτί που έγραφε: 

Hauser will be 

able to tell you quite precisely how 

I look and from where I am. 

To save Hauser the effort, 

I want to tell you myself from where 

I come _ _ . 

I come from from _ _ _ 

the Bavarian border _ _ 

On the river _ _ _ _ _ 

I will even 

tell you the name: M. L. Ö. 

Τα παραπάνω μπορούσαν να διαβαστούν, μόνο με την βοήθεια 

καθρέπτη. Πέθανε από το τραύμα του τέσσερις μέρες μετά. 

 

 



“25th hour” project 

130 
 

Μαρία Τολούδη | 14.7.2014 

Μετρούσε τα σκαλιά κάθε φορά που ήθελε να τ’ ανεβεί. Μικρότερη, για 

ν’ αποδείξει ότι ήξερε να μετράει. Τα κατέβαινε και ο γιαλός απέναντί 

της. Η ομορφιά του, μια έκπληξη καθημερινή, δεν την άφηνε να τα 

μετρήσει. Βιαζόταν να τον φθάσει, να συναντήσει τα παιδιά. 

Ο γιαλός περίμενε άλλοτε φουρτουνιασμένος, άλλοτε γυαλί. Αυτό 

καθόριζε και την ενασχόληση. Οι νοτιάδες και τα βοριαδάκια καθόριζαν 

αν θα κατρακυλήσει τα σκαλιά ή θα τα περπατήσει. Η επιστροφή στο 

σπίτι επέβαλε το μέτρημα. Αργότερα, τα βάρη. 

Στο 10ο φαινόταν η καπνοδόχος, 12ο η κεραμιδοσκεπή, στο 15ο μέρος απ’ 

τα παράθυρα, το κυπαρίσσι, το κουρτινάκι. Η πόρτα αρχίζει να φαίνεται 

κι αυτή και να σου στο 20ο η γιαγιά της στο κατώφλι. 

«Βρε θα τις φας πάλι. Τι ώρα είναι αυτή; Πήρε να βραδιάζει και συ ακόμη 

να φανείς. Αυτή την φορά δεν τη γλυτώνεις. Τα καλά κορίτσια είναι σπίτι 

τους. Η Μαριγούλα, η Ζωή, η Σωτηρούλα. Εσύ που γυρνάς; Άντε βιάσου, 

κακομοίρα μου», έλεγε κι εκείνη ήδη βρίσκονταν στο 24ο. 

Στο 25ο η μάνα της την άρπαζε απ’ τη κοτσίδα και την τραβούσε μέσα. Να 

μην βλέπει κι η γειτονιά γιατί τις φωνές της μιας και της τσιρίδες της 

άλλης θα τις ακούγανε. 

«Με χτίκιασες πια. Του πατέρα σου μοιάζεις. Όλο ξεχνιέται κι αυτός. Που 

ξεχνιέσαι, βρε; Πες μου; Το σπίτι δεν έχει νερό; Ποιος γιαλός; Αγνάντευέ 

τον κι απ’ εδώ, απ’ το πεζουλάκι να μην γανιάζω κι εγώ. Δεν θέλω 

εξηγήσεις. Τι πάει να πει σου αρέσει; Πάρε ένα εργόχειρο στα χέρια. 

Μάθε το βελονάκι, να δεις πως περνάει η ώρα. Ένα, δύο και πάτημα. Πάλι 

απ’ την αρχή, στο τρία προσθέτεις και ξαναρχίζεις. Στο τέλος θα 

καμαρώνεις για το τι έκαμες. Τώρα; Τελευταία φορά, αύριο θα μείνεις 

μέσα. Δεν ακούω τίποτα. Άκου κορίτσι πράμα. Με τ’ αλάνια εσύ; Τι θα 

πει βαριέσαι εδώ πάνω; Τα καλά κορίτσια μαζί με την μάνα τους 

βρίσκονται. Τσέρκια και βόλοι, πετονιές και καβούρια είναι για τα’ 

αγόρια. Πάρε κι αυτό το τενεκεδάκι με τούτα τα βρωμερά τα πλάσματα». 

Έδινε μια και το τενεκεδάκι άδειαζε το περιεχόμενο στο πάτωμα. Τα 

καβουράκια πανικοβλημένα έτρεχαν τα καημένα να κρυφτούν. Βραχάκια 

δεν υπήρχαν. Στα γόνατα η Μέλπω να τρέχει να τα ξαναβάλει πίσω στο 

τενεκεδάκι. 



“25th hour” project 
 

131 
 

Η σκηνή αυτή για χρόνια δεν άλλαζε, τα χρόνια που περνούσαν το θέμα 

του καυγά άλλαζαν. 

Το κέντημα και το βελονάκι είχαν τώρα όνομα «τα προικιά». Στο 25ο η 

κυρά Παγώνα πρόσθετε και το «βρε πως να σε παντρέψουμε» στις 

αναμενόμενες από την Μέλπω αγριοφωνάρες της. 

Το βράδυ κρυφάκουγε και την μουρμούρα της στον πατέρα. 

«Από το σόι σας πήρε. Τι να δει το παιδί; Τον πατέρα της να τρεκλίζει 

ανεβαίνοντας; Οι άλλοι πάν στην δουλειά κι εσύ μου γυρίζεις. Και πως 

γυρίζεις; Άδεια χέρια, άδειες τσέπες. Το κομπολόι δεν το ξέχασες, ε; Το τι 

θα φάμε και πως θα πορευτούμε ξέχασες. Το παιδί; Να ακούει για να 

μαθαίνει. Να μην ψάχνει τους ομορφονιούς. Τι κατάλαβα που σε πήρα; 

Ομορφονιός κι απένταρος. Χίλιες φορές τον σακάτη τον Σωκράτη να 

έπαιρνα… Με τις σόλες και τα τακουνάκια το έφτιαξε το δίπατο. Εμάς, θα 

πέσει κι η σκεπή. Κοίτα να μιλήσεις της λεγάμενης της κόρης σου να 

συμμαζευτεί, γιατί δεν θα ‘χουμε καλό τέλος. Και κοίτα … αύριο; Νωρίς! 

‘Μα’ και ‘σου’ δεν θέλω. Ακόμη μια φορά και θα φύγω. Έφυγαν όλες απ’ 

το Ροδολίβος … πήγαν Γερμανία. Θα κουράζομαι, αλλά θα ησυχάσω. Τι 

να τη κάνω την Καβάλα; Τα σέα της και τα μέα της, για τους λεφτάδες. 

Με ρωτάς αν έχω χρόνο να τ’ αγναντέψω; Κι μάνα σου; Εκείνη 

παντρεύτηκα, όχι το γιο της». 

Γύρω στα 70 στο 20ο δεν φάνηκε πια η γιαγιά. Την έχασε κι αυτήν, τα 

κανακεύματά της, τα καλούδια της, το χαρτζιλίκι της, τις αγκαλιές της, τις 

συμβουλές της, τις παρηγοριές της. 

Μεγάλη αναντικατάστατη απώλεια. Χάθηκε η γέφυρα με την μάνα της. 

Βυθίστηκαν στο πένθος και οι δυο τους. 

Δεν τους ένωσε όμως. Η απόστασή τους μεγάλωνε, όπως και τα 

προβλήματα. Πάνω της έπεσε θαρρείς το παράπονο του γάμου της. Του 

αποτυχημένου. Δεν ήταν η φτώχεια, όλοι φτωχοί ήταν στις γειτονιές των 

καπνεργατών, ήταν τα άλλα, τα χούγια του πατέρα που κάναν την ζωή 

της Παγώνας μαύρη. Πήρε καιρό να καταλάβει. Άργησε, αλλά κατάλαβε. 

Εκεί τέλος 70, στο 25ο η μάνα της, απηυδισμένη πια από τις αργοπορίες, 

και μεγάλη ήδη η Μέλπω, δεν την άρπαζε άλλο απ’ το μαλλί. Η κοτσίδα 

είχε κάνει φτερά το 67, η χούντα ήρθε, κι εκείνη την κοτσίδα την έκοψε. 

Ο θυμός κι η συνήθεια δεν άφησαν την Παγώνα να δει ότι η Μέλπω 



“25th hour” project 

132 
 

έφερε μαζί της και μια ξανθόψειρα, όπως αργότερα χαρακτήρισε τον 

Παύλο. 

Η σουρτούκα και η ξανθόψειρα. 

Φιλιά και φτώχεια έχτισαν το σπιτικό τους, το στέγασαν εκεί ψηλά, μαζί 

με την Παγώνα και τον διαρκώς απουσιάζοντα Μιλτιάδη. Κουράστηκε η 

γειτονιά, κι αυτή να μουρμουρίζει και να φωνάζει. Τώρα είχε άλλη 

σκοτούρα, τη ξανθόψειρα και το εγγόνι που δεν έλεγε να φανεί. 

Όταν ανακοινώθηκε, η άφιξη του πολυαναμενόμενου εγγονιού, μπήκαν 

όλα στην θέση τους. 

Ο Μίλτος έμεινε επιτέλους σπίτι, στο κρεββάτι βέβαια. «Πολλαπλά 

εγκεφαλικά», είπαν οι γιατροί, το αποτέλεσμα ένας Μίλτος φυτό. Η 

Παγώνα να τον «ξεσκατώνει», όπως μουρμούριζε από το πρωί μέχρι το 

βράδυ. Ο ξανθόψειρας έπιασε δουλειά στην υπηρεσία καθαριότητας του 

Δήμου και η Μέλπω με την κοιλιά καρπούζι να ανεβοκατεβαίνει τα 

σκαλιά, πηγαίνοντας και γυρίζοντας απ’ την δουλειά της, πωλήτρια σε 

σούπερ μάρκετ. 

Το αξέχαστο έτος 1980, τον Απρίλη, στις 24, μια μέρα πριν γεννήσει, η 

Μέλπω αντίκρισε την μάνα της να κάθεται στο πεζουλάκι, αυτή 

λαχανιασμένη, ξέπνοη καλύτερα, έχοντας μόλις δρασκελίσει το 25ο, πήρε 

τη γενναία απόφαση και δήλωσε: «Από βδομάδα μετακομίζουμε. Βρήκα 

σπίτι κάτω στον γιαλό». 

Άφωνη η Παγώνα, πρώτη φορά που δεν έβγαλε κιχ. Άδειασε μέσα της. 

Έμεινε να κοιτάει την Μέλπω και τη κοιλιά της. 

Η Μέλπω κατέβηκε την άλλη μέρα τα σκαλιά σηκωτή απ’ τη ‘ξανθόψειρα’ 

και ένα γείτονα, μέχρι να φθάσει το ασθενοφόρο. 

Έκανε χρόνια να τα ξανανεβεί. Πριν σαραντίσει έφυγε ο Μίλτος. «Οι 

λεχώνες δεν πάνε στις κηδείες», της είπαν. Στα σαράντα του Μίλτου 

κατέβηκε και η Παγώνα κι εγκαταστάθηκε, για ένα βράδυ στην αρχή, δύο 

την άλλη και ξέμεινε τη τρίτη. 

Ο Ήλιος κοντεύει να δύσει κι εκείνη, με το ξανθό σγουρομάλλικό της, 

είναι ήδη στο 10ο.«Τώρα θα φανεί η καπνοδόχος» είπε και σήκωσε το 

χέρι για να δείξει και το βλέμμα της μικρής να την ακολουθήσει. 

Ο χρόνος κατρακύλησε στα σκαλιά. 



“25th hour” project 
 

133 
 

Κάτια Μαρκουίζου | 15.7.2014 

Μανιτάρι προσεχτικά κολλημένο στη γη, 

η αγάπη, η ζωή 

η λήθη, το είναι 

και εγώ. 

Στο χλωμό μανιτάρι 

στο σύμβολο τεσσάρων πλευρών του κύβου 

στον δείκτη της 25ης ώρας του Ήλιου, 

εγώ. 

Στη διάστικτη καμπάνα του, 

στάχια, λίμνες, πουλιά 

δάκρυα, κοχύλια, σταγόνες,  

αλάτι πικραλίδες 

και εγώ. 

Στο κίτρινο φουγάρο του 

κορμοί, σύννεφα, διπλοκατοικίες 

έρωτες, διυλιστήρια, πληγές 

βυθός και εγώ δίπλα τους. 

Μανιτάρι, κύβος, φουγάρο, στάχια  

25η ώρα του Ήλιου 

Άνθρωπος, και μέσα τους 

ΕΣΥ! 

 

 

 

 

 

 

 

 

 



“25th hour” project 

134 
 

Μίνως-Αθανάσιος Καρυωτάκης | 16.7.2014 

«Αγόρι μου, να θυμάσαι ότι το τελευταίο φιλί μαζί της θα συνεχίσει να 

σε στοιχειώνει για πάντα. Μην της το δώσεις ποτέ», είπε ο σεβάσμιος 

γέροντας καθώς ενατένιζε τα άστρα… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

135 
 

Στέλλα Μαντωνανάκη | 17.7.2014 

Κατηφορίζω προς τη θάλασσα. O αέρας πνέει ανατολικός. Το σκοτάδι 

απλώνει τα πέπλα του. Η ησυχία της νύχτας με καθησυχάζει. Σφαλίζω τα 

μάτια και με το μυαλό άδειο από σκέψεις τις κλειδώνω σε μια άκρη του 

μυαλού. Ξέρω ότι με τις πρώτες ακτίνες του Ήλιου θα τις ξεκλειδώσω, θα 

είναι τότε που όλα θα αποκτήσουν κίνηση και το πρώτο φως της ημέρας 

θα μου αποκαλύψει για άλλη μια φορά ότι ο κίνδυνος έχει χρώμα λευκό. 

- Θύμα του λευκού, εγώ, που εκείνο το βράδυ των γενεθλίων μου, όταν 

έκλεινα τα 12 μου χρόνια η μάνα και ο πατέρας είχαν γεμίσει το σπίτι με 

άσπρα μπαλόνια και στις γλάστρες είχαν καρφώσει μικρές κόκκινες 

ταμπελίτσες που έγραφαν με λευκά γράμματα «Η βραδιά της 

Γιασεμούλας μας που κλείνει τα 12 χρόνια της». 

Θυμάμαι ότι στο ξεφάντωμα άστραφταν τα φλας και εγώ καμάρωνα και 

έπαιρνα πόζες, με χαμόγελα, πατώντας με τα ακροδάχτυλα το άσπρο 

χαλί. Άσπρο σαν την ανάσα του θεού. Σαν την άσπρη περιστέρα μου, την 

Μαρολίνα. Σαν το άσπρο της πιο άδολης αγάπης. Αυτής που όταν 

έπαιρνα βαθιές αναπνοές στο σπίτι μας, όταν τέλειωνε το 24ωρο, γέμιζαν 

τα πνευμόνια μου μυρωδιά βανίλιας. 

Ήταν η 25η ώρα μου, έδινα παράταση για να χωρέσει η ευτυχία μου. 

Η άμμος είναι νοτισμένη. Ώρα τώρα παίζω με το ασημοκόκκινο της. Κάνω 

πάπλωμα την άμμο. Κλείνω τα μάτια και απολαμβάνω την ησυχία. 

Το χελιδόνι μου ο Ροδάμανθος, έχει χτίσει την φωλιά του ανάμεσα στα 

μικρά λευκορόδινα άνθη του αλμυρικιού. 

Μαζί του έχω βουβό ραντεβού κάθε Απρίλη. 

Σήμερα θα του μιλήσω για το ανείπωτο. 

Το χωριό μου, στο νησί, ήταν δεκαοκτώ χιλιόμετρα μακριά από την πόλη. 

Σχολείο δεν υπήρχε και έτσι αναγκάστηκα να νοικιάσω σπίτι στο κέντρο. 

Δίπλα ακριβώς υπήρχε ένα ανθοπωλείο, το είχε ο Κος Γιώργος, περίπου 

στα σαράντα πέντε. Άνθρωπος εσωστρεφής, με πονηρό ψεύτικο 

χαμόγελο. Κανείς δεν ήξερε την καταγωγή του. Ούτε το επώνυμο. 

Κάποια μέρα, καθώς λέγεται - πριν δέκα χρόνια εμφανίστηκε στη 

γειτονιά - κρατούσε μια άσπρη δερμάτινη τσάντα. Μπήκε στο μαγαζί του, 

πήρε χώμα, νερό, σπάτουλα, ασβέστη και άρχισε να μερεμετίζει. 



“25th hour” project 

136 
 

Ώσπου έφερε το εμπόρευμα. 

- Άλαλο χελιδόνι μου, υπάρχει άφθαρτη τελειότητα; Χμ! Νομίζω έχεις 

ακούσει τα πάντα. Άκου και αυτό. 

Δευτέρα πρωί. Μόλις είχα ξυπνήσει. 

Πάντα υπήρχε ένα κόκκινο τριαντάφυλλο στο βάζο. Στην εποχή του το 

έκοβα από τον κήπο μου, τον υπόλοιπο καιρό κάθε μέρα αγόραζα από 

τον κύριο Γιώργο απέναντι. 

Μπήκα στο ανθοπωλείο. Τη στιγμή εκείνη είδα δύο πελώρια χέρια να 

αγγίζουν τα τριαντάφυλλα. Να τα ραντίζουν με νερό. Να κόβουν τα 

κοτσάνια, να τα τοποθετούν με θυμό στα βάζα και να τα τρίβουν με 

αηδία στην άσπρη ποδιά. 

«Δεν του αρέσει η δουλειά του», σκέφτηκα. 

Αυτές οι κινήσεις τυπώθηκαν στο μυαλό μου για πολλά χρόνια. Ήταν 

χέρια άνυδρα που πάλευαν την ομορφιά, την κακομεταχειρίζονταν. 

- Καλώς την. Σήμερα θα στο χαρίσω το τριαντάφυλλο. Έλα. 

Με οδήγησε στην πίσω μεριά του μαγαζιού. Φορούσα ένα κόκκινο 

φόρεμα. Ένοιωθα ότι βρισκόμουν στον φυσικό μου χώρο. Με πλησίασε… 

Κόλλησε με βαρβαρότητα στο παιδικό μου κορμάκι. 

Άπραγη και αμάλαγη καθώς ήμουν έμεινα με ψυχή διαλυμένη και οργή 

που δεν λέει να καταλαγιάσει. 

Σε ώριμη ηλικία τώρα, γυρεύω ακόμα έξοδο. Να κλείσω τη σελίδα και να 

ανοίξω μια νέα. 

Δεν είναι εύκολο. Τη γεύση από το γάλα του στήθους της Μάνας είχα στο 

στόμα. Την αφή από τα κρινοδάχτυλα της. Και αυτό, αχ! αυτό το 

τριαντάφυλλο γέμισε με αγκάθια και πληγές το κορμί μου. Γάλα, 

προστατευτικά χέρια και τριαντάφυλλο. Πως ταιριάζουν με το σιχαμερό 

γεννητικό υγρό, τα πελώρια αρπακτικά χέρια και τις πινελιές από αίμα 

στη φούστα μου; Εύκολο είναι; 

Έμεινα στο σπίτι τέσσερις μέρες. Πάλευα με τα σκοτάδια μου. Φοβόμουν 

μήπως μισήσω τα τριαντάφυλλα. Τελικά μίσησα τα στεγνά μάτια, τα 

πελώρια χέρια, το χώμα και το λευκό. 

- Ροδάμανθε απορείς; 



“25th hour” project 
 

137 
 

- ……………… 

- Ναι το λευκό. 

Παρασκευή… Αποφάσισα ότι πρέπει να βγω, αναγκαστικά. 

Το μαύρο χρώμα δεν το αγαπώ καθόλου. Άνοιξα την ντουλάπα. Όλα μου 

τα ρούχα είχαν το χρώμα της αυγής. Βρήκα ένα μαύρο φόρεμα, αλλόκοτα 

παράταιρο μέσα στην πολύχρωμη ντουλάπα μου. Ήταν της Ζαμπέτας της 

ξαδέλφης μου. Το είχε φορέσει γιατί πενθούσε μια χαμένη αγάπη. Το 

φόρεσα γιατί πενθούσα την χαμένη μου αθωότητα. 

Κοίταξα απέναντι, τα ρολά του ανθοπωλείου κατεβασμένα. Φώναξα τη 

γειτόνισσα. 

- Δεν μου λες θειούλα, ο ανθοπώλης πέθανε; 

- Τι λες, Γιασεμούλα μου; Μια χαρά είναι ο άνθρωπος. Μετακόμισε τη 

Δευτέρα το βραδάκι. 

- Έφυγε Ροδάμανθε, ακούς; Έφυγε. Στον έξω από εδώ πήγε. 

Περνούσε ο καιρός. Τελείωσα το σχολείο. Πήγα Πανεπιστήμιο. Έπιασα 

δουλειά. Όσοι τόλμησαν να χτυπήσουν την πόρτα της καρδιάς μου 

αποτύγχαναν, την έβρισκαν ερμητικά κλειστή. 

- Μαυρούλη μου άλλαξα τόπους. Με βοήθησε πολύ και η φύση της 

δουλειάς μου. Αεροσυνοδός. 

- ….. 

- Πετούσα σαν και εσένα.  

Σε κάποιο ταξίδι μου ξαπλωμένη στο κρεβάτι και ενώ διάβαζα άκουσα 

στην τηλεόραση την φωνή του εκφωνητή να λέει: 

- Στην Καλαμπάκα θανατηφόρο. Δυο άντρες σε μετωπική σύγκρουση με 

αυτοκίνητα. Ο ένας νεκρός, ο άλλος χαροπαλεύει. Σήκωσα το κεφάλι. 

Αντίκρισα το ματωμένο πρόσωπο του εφιάλτη. 

Έφτασα στο Νοσοκομείο των Τρικάλων με την ψυχή στο στόμα. Τώρα είχε 

να κάνει με την Ιασμή και όχι με την μικρή Γιασεμούλα. 

Θα πρέπει να βρισκόταν σε λήθαργο. ‘Όταν μπήκα στάθηκα από πάνω 

του. Τον σκούντηξα μερικές φορές απαλά στην αρχή πιο άγρια στο τέλος. 

Ώσπου άνοιξε τα μάτια. 



“25th hour” project 

138 
 

- Με θυμάσαι; Έγνεψε “ναι’’. 

- Μπορείς να μιλήσεις; Έγνεψε “όχι’’. 

- Θυμάσαι το πόσο βάρβαρα μου φέρθηκες; Μου είχες πει… δεν ζεις σε 

ένα κόσμο αγγελικά πλασμένο. Το διαπίστωσα. Απλά το ένιωσα νωρίς. 

Δεν με άφησες να μεγαλώσω. 

Τα μάτια του, αυτά τα άνυδρα μάτια υγράνθηκαν. Άπλωσε τα χέρια. Με 

κυρίεψε ο φόβος. Απομακρύνθηκα. 

Μπήκε μέσα η νοσοκόμα. 

- Είστε συγγενείς, με ρώτησε.  

- Όχι. Είμαι το θύμα του, απάντησα.  

Γύρισα το κεφάλι. Είδα την χλομάδα του θανάτου στο πρόσωπο του. Είχε 

ξεψυχήσει.  

Ήταν η 25η ώρα του. 

- Καλό βράδυ, Μαυρούλη μου. Αύριο πάλι. 

Η ανάγκη να μιλήσω ήταν αποτελεσματικότερη, σκέφτηκα, από το να 

μονομαχώ καθημερινά με τους εφιάλτες. Στο τέλος βγαίνουν νικητές 

αυτοί και όχι εγώ. Το πήρα απόφαση. Το λευκό θα το αγαπήσω. 

Πήρα το γράμμα που «περίμενε» μέρες τώρα πάνω στο τραπέζι.  

Το άνοιξα. Πόσο μπορεί να με βλάψει ένα ερωτικό γράμμα;  

Κοίταξα τις πρώτες δέκα σειρές και κατάλαβα τον αποστολέα.  

Ήταν ο Άγγελος. Τα μάτια του ήταν υγρά και τα χέρια του κλάδευαν με 

ευλάβεια τις τριανταφυλλιές. Τον παρακολουθούσα καθημερινά.  

Τον πήρα τηλέφωνο χωρίς σκέψη… Απόρησε... Δεν το περίμενε.  

Η φωνή του είχε χρωματισμένο μέταλλο.  

Τον κάλεσα σπίτι.  

Έφτασε με ένα κόκκινο τριαντάφυλλο. Τον αγκάλιασα. 

Μου άπλωσε το χέρι. Το πήρα στο δικό μου... 

Ο έρωτας έχει μυρωδιές. Κρατάει τριαντάφυλλο χωρίς αγκάθια. Κοιτάζει 

με βλέμμα ερωτευμένου και λέει: 



“25th hour” project 
 

139 
 

Ο κόσμος είναι Αγγελικά πλασμένος.  

Την επόμενη μέρα πήγα να επισκεφτώ τον Ροδάμανθο. Ήλπιζα να τον 

βρω στη φωλίτσα του. Δεν ήταν εκεί…  

Πήγα την επομένη… ούτε…  

Ο Ροδάμανθος έφυγε.. Είχε κάνει το Θαύμα του. 

Ήταν η 25η ώρα μου... 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

140 
 

Φωτεινή Τέντη | 18.7.2014 

Όσο θυμόταν τον εαυτό της, διέσχιζε τις εικοσιτέσσερις ώρες με 

ιλιγγιώδη ταχύτητα. 

Διαρκώς έτρεχε. 

Προσπαθούσε να τους ξεφύγει, να μην τη φτάσουν, όμως εκείνες ήταν 

γρηγορότερες και τη νικούσαν. 

Μετά, έρχονταν και κάθονταν στην πλάτη της και έμεναν εκεί για πάντα. 

Με τα χρόνια οι ώρες συσσωρεύτηκαν, έγιναν κύρτωμα και εκείνη άρχισε 

να καμπουριάζει και να γίνεται όλο και πιο δυσκίνητη. 

Όσο πιο αργή γινόταν, τόσο πιο εύκολα οι ώρες τη νικούσαν στο τρέξιμο 

και τόσο φορτώνονταν στην πλάτη της. 

Εκείνο το βράδυ, ξάπλωσε μαζί του για πρώτη φορά. 

Το βλέμμα του της είχε πει πως η κορμοστασιά της ήταν η πιο όμορφη 

στον κόσμο. 

Ενώ την αγκάλιαζε, ένιωσε τα χέρια του να χαϊδεύουν το κύρτωμα στην 

πλάτη της. 

Δεν τον ενόχλησε. Την αγκάλιασε πιο σφιχτά. 

Όταν βυθίστηκαν μαζί στην 25η ώρα, εκείνη κατάλαβε ότι οι ώρες θα 

έπεφταν πια από το σώμα της και θα απαλλάσσονταν από το βαρύ 

φορτίο της. 

Ταξίδεψαν αγκαλιασμένοι σε μια άκρη του σύμπαντος, εκεί που 

κυκλοφορούν οι ψυχές των νεκρών. 

Είδαν τις χλωμές ψυχές όσων πέθαναν στα κρεβάτια τους, τις πορφυρές 

όσων πέθαναν πάνω στον έρωτα και τις διάφανες των πεθαμένων 

παιδιών. 

Οι τελευταίες μοσχοβολούσαν ρόδο κι ήταν πιο ανάλαφρες κι από τον 

άνεμο. «Θέλεις να πάρουμε ένα διάφανο παιδί;» τη ρώτησε εκείνος. 

Του έγνεψε καταφατικά και τότε το πιο ανάλαφρο και μυρωδάτο απ’ όλα 

ήρθε και στάθηκε ανάμεσά τους. 



“25th hour” project 
 

141 
 

Το πρωί εκείνη ξύπνησε με ένα διάφανο μωρό στην αγκαλιά της. Δεν το 

έβλεπε κανείς εκτός από αυτήν και τον αγαπημένο της. 

Σε εννιά μήνες, βυθίστηκε πάλι στην 25η ώρα και γέννησε ένα μωρό μ’ 

αγγελική μορφή που μοσχομύριζε ρόδο. 

Από τότε, όλες οι ώρες γλίστρησαν από την πλάτη της κι έμεινε μόνο η 

25η, η πιο βαριά γιατί μέσα σ’ εκείνη μεγάλωνε τον άγγελό της. 

Όμως δεν την ένοιαζε, τη σήκωνε με τόση ευκολία όσο ένα φτερό. 

Δεν ξανακύρτωσε ποτέ της. Ούτε ξανάτρεξε να ξεφύγει. 

Άλλωστε, τα παιδιά που πιάνονται και γεννιούνται την 25η ώρα ξεγελούν 

το χρόνο και τον αλλάζουν σε ένα γηραλέο πλάσμα που περπατάει αργά 

σέρνοντας τα πόδια του. 

Κι οι ώρες γέρασαν κι αυτές και σταμάτησαν να την κυνηγούν. 

Τις είχε νικήσει. Και τις είκοσι τέσσερις… 

Την 25η δεν θέλησε να την προσπεράσει ποτέ. Ήθελε μονάχα να 

περπατάει μαζί της.  

Κι αυτά δεν τα ήξερε κανείς.  

Μόνο εκείνη και ο αγαπημένος της κι όλα τα άλλα ζευγάρια που 

ταξίδεψαν κάποτε σε μια άκρη του σύμπαντος για να τα διαλέξει ένα 

διάφανο παιδί που μοσχοβολούσε ρόδο. 

 

 

 

 

 

 

 

 

 

 



“25th hour” project 

142 
 

Μικέλα Φερούση | 19.7.2014 

Η τύχη του ήταν τέτοια που τον έριξε ώρα αιχμής στην Κηφισίας. Το 

αυτοκίνητο στ’ αριστερά του φιλοξενούσε ένα ζευγάρι που τσακωνόταν 

για το δρομολόγιο. Η κοπέλα επέμενε να πάνε από κέντρο, ενώ ο 

αγαπημένος της επιχειρηματολογούσε υπέρ της Καλλιρόης, βασιζόμενος 

στη γυναικεία ικανότητα οδήγησης. Απ’ τα δεξιά, η εξάτμιση μιας 

μηχανής βρυχόταν, αναδεικνύοντας τον νευρικό οδηγό της που μόλις 

είχε αρχίσει να βρίζει γιατί δεν χωρούσε να περάσει μπροστά. Κι ο 

Γιώργος στη μέση, πνιγμένος μες τα σωληνάκια του οξυγόνου, δεμένος 

εδώ κι ένα τέταρτο στο φορείο του ασθενοφόρου που αγκομαχούσε να 

φτάσει στον προορισμό του. Ένας Γιώργος μέσα στους τόσους άλλους, 

που μόλις ένα εικοσιτετράωρο πριν σχεδίαζε το τριήμερο του Αγ. 

Πνεύματος. 

Τί ζήτησε; Μια μέρα επιπλέον άδεια, να προλάβει να ευχαριστηθεί το 

χωριό του. Να πάρει τη γυναίκα του και την κόρη του να πάνε μια 

εκδρομή, να προλάβει λίγο να τους δει προτού ξαναβουτήξει στην οθόνη 

με τα νούμερα και τον υπερβολικό κλιματισμό που του αναζωπύρωνε το 

αυχενικό του. Να δει και η Λυδία λίγο τον παππού της, να πάψει να 

παραπονιέται ότι της λείπει. Να σταματήσει και η γυναίκα να γκρινιάζει 

ότι τον έβλεπε μονίμως κουρασμένο, ότι είχε βαρεθεί να ζει μ’ έναν 

άντρα 38 χρονών που συμπεριφερόταν σαν πενηντάρης. Αλλά ούτε αυτή 

τη χάρη δεν του έκανε ο άπληστος διευθυντής του. 

«Πάλι θα λείψεις βρε Γιώργο; Προχθές ήσουν για check up, τώρα θέλεις 

άλλη μια μέρα ενώ έχουμε τριήμερο. δεν μπορώ να σου δώσω κι άλλη 

άδεια, πρέπει να προλάβουμε να κλείσουμε το project πριν τη Δευτέρα, 

να μας βγάλουν την εκκαθάριση για να πληρωθούμε. Μια Παρασκευή 

είναι, κάνε υπομονή». 

Το ξανασκέφτηκε ο Γιώργος κι είπε να κάνει υπομονή. Σε τελική ανάλυση, 

για την οικογένειά του τα έκανε όλα. Την υπομονή, τις υπερωρίες, το να 

κρατάει το στόμα του κλειστό κάθε φορά που ο διευθυντής εξαπέλυε 

άλλη μια προσβολή… Για να έχει η Λυδία όσα παιχνίδια θέλει, για να 

μπορεί να κάνει και μπαλέτο, για να είναι η γυναίκα του περήφανη για 

τον ικανό άντρα που διάλεξε. 

Τόση προσπάθεια και να μην μπορεί τώρα να ξεκολλήσει απ’ την 

Κηφισίας. Μόλις άρχισε να ακούει τη σειρήνα, ένιωσε μια αργή κίνηση. 



“25th hour” project 
 

143 
 

Τα κορναρίσματα γύρω-γύρω επιδείνωναν την ταχυπαλμία του. Τα 

μηχανήματα που τον κράταγαν δέσμιο άρχισαν να τσιρίζουν κι ο 

νοσοκόμος πήδηξε στο πίσω μέρος του ασθενοφόρου για να δει τι 

συνέβαινε. Ο οδηγός κορνάριζε κι εκείνος τώρα, προσπαθώντας να βρει 

ένα κενό για να περάσει. Με τον Ευαγγελισμό να απέχει μόλις ένα 

χιλιόμετρο κι όμως, να μοιάζει σαν να βρίσκεται σε άλλο νομό. 

Ο Γιώργος είχε από χθες φτιάξει τη βαλίτσα του για το τριήμερο. Ήθελε 

να είναι έτοιμος για να φύγουν Παρασκευή απόγευμα, να μην χάσουν 

άλλη μια μέρα. στις έξι θα απελευθερωνόταν από το μαντρί του 

γραφείου, θα είχε τρεις μέρες ολόδικές του. Μόλις που είχε πάει 16:10 

όταν οι συνάδελφοί του κάλεσαν το ασθενοφόρο. Ακόμη και πεσμένος 

στο πάτωμα, εξακολουθούσε να σκέφτεται. Τι ατυχία! Ένα ήσυχο 

τριήμερο ζητούσε, ήταν πολύ; Δεν το δικαιούνταν; Η διάγνωση ήταν 

άμεση, σαν την άρνηση της μιας επιπλέον ημέρας άδειας. Έμφραγμα. 

Τριάντα λεπτά στην Κηφισίας και το ασθενοφόρο μόλις που είχε διανύσει 

άλλα δέκα μέτρα. Ο οδηγός υπερέβαλε εαυτόν, μέχρι που βγήκε έξω και 

παρακαλούσε έναν-έναν τους οδηγούς να καβαλήσουν το κράσπεδο για 

να μπορέσει να περάσει. Ήταν δεν ήταν τέσσερα αυτοκίνητα που 

υπάκουσαν. Οι υπόλοιποι μάλλον φοβήθηκαν μην χαλάσει το σασί. Ο 

τύπος απ’ τα δεξιά έβριζε την κοπέλα θυμίζοντάς της ότι εκείνος είχε πάλι 

δίκιο που επέμενε να πάνε από Καλλιρόης. Κι ο Γιώργος εκεί, 

σφηνωμένος κι άρρωστος, σκεφτόταν πως δεν έπρεπε να τον πάρει ο 

ύπνος το πρωί, έπρεπε να είχε ξυπνήσει στην ώρα του για να προλάβει 

να πληρώσει τη ΔΕΗ. Έπρεπε οπωσδήποτε να το τακτοποιήσει την Τρίτη 

το πρωί, να μην καθυστερήσει άλλο. Την Τρίτη τ’ απόγευμα είχε και την 

ετήσια επίδειξη της Λυδίας. Όπως κάθε χρόνο, θα γύρναγε στο σπίτι για 

να κάνει μπάνιο και ν’ αλλάξει ρούχα. Έπειτα θα πήγαινε να βρει τη 

γυναίκα του στο σχολείο και να παρακολουθήσουν μαζί τις γυμναστικές 

επιδείξεις. Και την Τετάρτη με το καλό, θα πήγαιναν οι δυο τους στο σπίτι 

των κουμπάρων τους, που τους είχαν καλέσει για φαγητό λόγω της 

επετείου τους. 

«Αλλά πότε θα προλάβω να τους πάρω δώρο;», είπε και τινάχτηκε, 

βγάζοντας κατά λάθος τον καθετήρα απ’ το χέρι του. 

«Μην κουνιέστε, σας παρακαλώ, φτάνουμε», τον καθησύχασε ο 

νοσοκόμος. Μόνο που το ασθενοφόρο εξακολουθούσε να κινείται με 

ρυθμό χελώνας, μέσα σε μια Κηφισίας γεμάτη από βιαστικούς οδηγούς 



“25th hour” project 

144 
 

που είχαν σχολάσει και δεν έβλεπαν την ώρα να ξεκινήσουν το τριήμερό 

τους. 

Στα σαράντα πέντε λεπτά ο Γιώργος είχε αρχίσει να αφυδατώνεται. Η 

θερμοκρασία ήταν ήδη αφύσικα υψηλή για αρχές Ιουνίου και το 

ασθενοφόρο, ελλείψει κονδυλίων, δεν είχε περάσει ακόμη από service, 

με αποτέλεσμα να μην λειτουργεί ο κλιματισμός. Τουλάχιστον, του είχε 

περάσει το αυχενικό. Μιας και θα πήγαινε στο νοσοκομείο, έπρεπε να 

θυμηθεί να το αναφέρει στο γιατρό για να το κοιτάξουν. Να του δώσει 

τέλος πάντων μια αγωγή και να πάει σπίτι να φορτώσει τ’ αμάξι για 

αύριο. Α, και να μην ξεχάσει να πάρει μαζί του την παλιά σκούπα, να την 

αφήσει στον πατέρα του για εφεδρική. 

«Μα τόσο αναίσθητοι είναι όλοι;», απευθύνθηκε εκνευρισμένος στο 

νοσοκόμο. 

«Κάντε υπομονή, φτάσαμε!», του απάντησε ενώ το όχημα κατευθυνόταν 

προς τα επείγοντα, με τις σειρήνες ακόμη αναμμένες. Αλλά ο Γιώργος δεν 

ένιωθε πια να κινείται. Αντιθέτως, είχαν όλα ακινητοποιηθεί. Τον δρόμο 

δεν τον ένιωθε κάτω απ’ τις ρόδες, τα σωληνάκια δεν πήγαιναν πέρα 

δώθε ρυθμικά, η φιάλη με το οξυγόνο δεν τρεμόπαιζε κι ο ίδιος είχε 

μουδιάσει ως τα βλέφαρα. Μπόρεσε όμως να δει το νοσοκόμο να κινείται 

προς το στήθος του κρατώντας τον απινιδωτή. Μπόρεσε να δει το ρολόι 

να γράφει 17:10 ενώ άνοιγε η πόρτα του ασθενοφόρου, αφήνοντας το 

φως να πέφτει πάνω του σαν προβολέας. Δεν πρόλαβε ωστόσο να 

καταλάβει, γιατί είχε χαραμίσει αυτή την εικοστή Πέμπτη ώρα 

σκεπτόμενος υποχρεώσεις, δουλειές και εκκρεμότητες. Αλλά δεν είχε 

σημασία, κανείς δεν θα το μάθαινε. Το φως ξαφνικά γινόταν όλο και πιο 

έντονο. 

 

 

 

 

 

 

 



“25th hour” project 
 

145 
 

Σταυρούλα (Λίνα) Βέλκου | 20.7.2014 

ΑΝΑΚΟΙΝΩΣΗ 

«Σας ενημερώνουμε πως την ημέρα Πέμπτη, 22 Μάιου 2014, θα υπάρξει 

για τον κόσμο ολόκληρο η 25η ώρα. Σύμφωνα με το υπάρχον ρολόι θα 

είναι ξημέρωμα Παρασκευής 00:00 έως 01:00. Ορίστηκε η ώρα αυτή ως 

25η ώρα καθώς θα είναι η τελευταία ώρα ύπαρξης του ανθρώπινου 

είδους, του κάθε ζωντανού οργανισμού, της Γης ολόκληρης.» 

 

Η ανακοίνωση μόλις ακούστηκε στο ραδιόφωνο και σε όλα τα Μ.Μ.Ε. Τα 

νέα μεταδόθηκαν από στόμα σε στόμα με τρομαχτικούς ρυθμούς 

παγκοσμίως. Είναι επίσημο πλέον έχουμε να ζήσουμε κάτι παραπάνω 

από 24 ώρες. 

Βγήκα να περπατήσω με το που άκουσα τα νέα. Οι τηλεφωνικές γραμμές 

σίγουρα θα είχαν πάρει φωτιά και αναμενόμενο ήταν πως θα 

μπλοκάρουν. Παρόλα αυτά το μόνο που πήρα μαζί μου φεύγοντας ήταν 

το κινητό μου και τα κλειδιά μου. Λες και αν άφηνα ανοιχτά θα γινόταν 

τίποτα. Ακόμη και να γινόταν τι σημασία είχε πια; Περασμένη ώρα, 

νύχτα, αλλά ο κόσμος ακόμη δεν φαινόταν διαφορετικός, ίσως λίγο πιο 

ανήσυχος. Δεν το είχαν πιστέψει ακόμη, μα εγώ ήμουν σίγουρη πως θα 

συνέβαινε. Χαμένη στις σκέψεις μου περπατούσα δίπλα στη θάλασσα 

ώσπου το κουδούνισμα του κινητού με επανέφερε. Ποιος άλλος, οι 

γονείς μου στο τηλέφωνο. 

- Πού είσαι; 

- Είσαι καλά; 

- Τα άκουσες; 

- Τι θα κάνεις;  

- Θα έρθεις; 

Τόσα ερωτήματα για τα οποία δεν είχα ολοκληρωμένες απαντήσεις, ούτε 

χρόνο για να τις βρω. Θα τα πούμε αργότερα απάντησα και το έκλεισα. 

Ήταν ήρεμοι σαν αυτοί να ήξεραν τι να κάνουν. Απορούσαν για το τι θα 

επιλέξω εγώ να κάνω. Πήρα τον δρόμο της επιστροφής σκεπτόμενη πως 

για να πάω να τους βρω δεν υπάρχει περίπτωση, είναι μακρινό το ταξίδι. 

«Θα βολευτώ εδώ». 



“25th hour” project 

146 
 

Έριξα μια ματιά τριγύρω. Ο κόσμος τώρα μου φαινόταν περισσότερος και 

πιο πολύ δραστήριος Έβαλα τα ακουστικά στα αυτιά να ακούσω 

ραδιόφωνο. Η ανακοίνωση επαναλαμβανόταν, την έπαιζαν σαν 

διαφημιστικό σποτάκι. Ο κόσμος πείσθηκε, άρχισε ο πανικός στους 

δρόμους. Τη νύχτα αυτή κανείς δεν θα κοιμόταν, πουθενά. Σκέφτηκα πως 

ίσως κάποιοι να θελήσουν να «κοιμηθούν» νωρίτερα και με δική τους 

πρωτοβουλία. Ίσως κάποιοι απλά να θελήσουν να μείνουν ψύχραιμοι και 

ήρεμοι χωρίς να ταράξουν την αύρα τους. Σίγουρα οι περισσότεροι ήταν 

στους δρόμους. Όλα τα καταστήματα ανοιχτά, φώτα παντού, κίνηση 

παντού. Ακόμη και τα μικρά παιδιά ήταν στις παιδικές χαρές. 

Κάθισα κοντά στην γειτονιά μου σε ένα παγκάκι, δεν ήθελα να γυρίσω 

σπίτι. Η θάλασσα απέναντί μου τόσο γαλήνια, τόσο μελωδική με ένα 

απαλό αεράκι να την χαϊδεύει αραιά και που. Ο καιρός σχετικά ζεστός. 

Μα πως σε λιγότερο από 25 ώρες όλα αυτά θα σταματήσουν να 

υπάρχουν; Απίστευτο! 

«Δουλειά – σπίτι – δουλειά. Μια συνεχής επανάληψη, μονοτονία στην 

καθημερινότητα και μοναξιά. Από επιλογή ή απλά έτυχε»; Σκέψεις 

διάφορες τρέχανε μέσα στο μυαλό μου, ο τελευταίος απολογισμός. 

Πίσω μου ένας μεγάλος δρόμος και απέναντι κόσμος να μπαινοβγαίνει 

στα μαγαζιά. Φυσικά υπήρχαν και οι ταραξίες. Αντίδραση, ένταση, 

σπασμένα τζάμια παντού και πλιάτσικο σε ορισμένα μαγαζιά. Λίγο πιο 

κάτω στην διασταύρωση έκαιγαν σκουπιδοτενεκέδες και αυτοκίνητα. 

Τους γύρισα την πλάτη μου στην κυριολεξία. Αποφάσισα να μιλήσω 

στους δικούς μου, χωρίς να έχω σκοπό να τους χαιρετήσω, απλά να 

μιλήσουμε. Έμαθα πως θα είναι όλοι μαζί, μικροί – μεγάλοι, στο εξοχικό 

μας στο χωριό. Αποφάσισαν να κάνουν εκεί το τελευταίο τραπέζι. Ούτε 

αυτοί θα πέσουν για ύπνο απόψε, είχαν προετοιμασία να κάνουν και όχι 

πολύ χρόνο να ετοιμαστούν. Χάρηκα για αυτούς που δεν ανήκαν στην 

τρελαμένη μάζα. Και εγώ κάτι τέτοιο σκεφτόμουν. Απολαύσεις της 

τελευταίας στιγμής. Έκανα μια λίστα: 

1. ΥΠΝΟΣ: είναι απολαυστικός μόνο όταν σου δίνει δύναμη για να 

ακολουθήσουν άλλες απολαύσεις à ΑΠΟΡΡΙΠΤΕΤΑΙ 

2. ΦΙΛΟΙ: είναι απολαυστικοί όταν έχεις χρόνο να αλληλεπιδράσεις 

μαζί τους à ΑΠΟΡΡΙΠΤΕΤΑΙ 



“25th hour” project 
 

147 
 

3. ΕΡΩΤΑΣ: είναι απολαυστικός όταν υπάρχει παρτενέρ που το 

απολαμβάνει εξίσου à ΧΜ … 

4. ΦΑΓΗΤΟ: απολαυστικό à ΠΑΝΤΑ 

5. ΠΟΤΟ: απολαυστικό à ΠΑΝΤΑ 

6. ΜΟΝΑΞΙΑ: απολαυστική όταν ξέρεις καλά τον εαυτό σου à 

ΕΓΚΡΙΝΕΤΑΙ 

Κατέληξα. Πήγα στο σπίτι για λίγο και βρήκα ευκαιρία να χαζέψω τις 

φωτογραφίες μου. Πέρασε αρκετή ώρα, το ευχαριστήθηκα ακούγοντας 

τον αγαπημένο ραδιοφωνικό σταθμό. Όλοι όσοι έκαναν εκπομπή ήταν 

μαζί στο στούντιο. Μιλούσαν παίζοντας ωραία μουσική. Ο καθένας το 

δικό του, πολλές εναλλαγές, μεγάλη ποικιλία και η ανακοίνωση συνέχιζε 

να ακούγεται. 

Ξημέρωνε πια. Βγήκα να πάρω τα δυο τρία απολύτως χρήσιμα 

πραγματάκια για απόψε. Ο πανικός μεγάλωνε και ο κόσμος μαζευόταν 

σιγά σιγά για να καταλήξει όπου είχε επιλέξει. Στο μαγαζάκι της γειτονιάς 

μου βρήκα ένα γείτονα που ήρθε και μου μίλησε: 

- Στην ίδια πολυκατοικία μένουμε, σωστά; 

- Ναι. 

- Είσαι από εδώ; 

- Όχι, είμαι από αρκετά μακριά για να ταξιδέψω τώρα, δεν θα 

προλάβαινα. Εσύ; 

- Ούτε και εγώ, αποφάσισα να μείνω εδώ, παρότι θα μπορούσα να 

επιστρέψω. 

- Και εγώ, απάντησα χαμογελώντας, ετοιμάζομαι να το απολαύσω! 

- Χωράω στην παρέα; 

- Αν δεν τρως πολύ, του απάντησα χωρίς να τον κοιτάω και χαμογελούσα 

περιπαιχτικά. 

Ψωνίσαμε μαζί, ο καθένας του γούστου του και πήγαμε σπίτι μου. 

Σιωπηλοί την περισσότερη ώρα μέχρι που τον άκουσα να μουρμουρίζει: 

- Ακόμη και έτσι, χάρηκα! 



“25th hour” project 

148 
 

- Αυτό σκεφτόσουν τόση ώρα που δεν μιλούσες, του είπα πειράζοντάς 

τον και πάλι. 

- Όχι, τώρα το σκέφτηκα, απάντησε χαμογελώντας. 

Δεν κάναμε κάτι δύσκολο, σερβίραμε το κρασί μας και επιλέξαμε να 

καθίσουμε στο σαλόνι στο πάτωμα, μπροστά από το χαμηλό τραπεζάκι. 

Το ραδιόφωνο συνέχισε να παίζει. Δεν υπήρχε λόγος να πούμε πολλά, 

εξάλλου λίγα πράγματα ήξερε ο ένας για τον άλλον και δεν υπήρχε 

χρόνος να μάθουμε περισσότερα. 

Κρασί, ωραία μουσική, καλή παρέα, κάτω από άλλες συνθήκες θα ήταν 

ότι καλύτερο. Χτύπησε το τηλέφωνο του και για αρκετή ώρα 

πηγαινοερχόταν μέσα στο δωμάτιο μιλώντας, θέλοντας να κρύψει την 

αμηχανία της στιγμής. Βρήκα την ευκαιρία να γράψω. 

Ακούστηκε από το ραδιόφωνο «αυτή είναι η τελευταία ανακοίνωση. 

Μπήκαμε στην 25η ώρα!». Παγώσαμε και οι δυο. Έκλεισε το τηλέφωνο, 

ήρθε κάθισε δίπλα μου. Τον ρώτησα να μου πει την πιο ευχάριστη και 

την πιο δυσάρεστη εμπειρία του. Ακόμη και εκείνη την ώρα καταφέραμε 

να γελάσουμε με την καρδιά μας! Ακολούθησε η σειρά μου. Δεν ήθελα 

να συγκρίνω καμία εμπειρία της ζωής μου και να πω η πιο ευχάριστη ή 

πιο δυσάρεστη. Η στιγμή αυτή είναι η πιο ευχάριστη και η πιο δυσάρεστη 

μαζί! Θυμήθηκα μόνο την νάρκωση από την εγχείριση που είχα κάνει. 

Μου είχαν πει «μέτρα ανάποδα από το δέκα και θα κοιμηθείς». Έτσι 

ένιωθα, πως απλώς θα κοιμηθώ. Με κράτησε στην αγκαλιά του και 

βλέπαμε το ρολόι στο χέρι του. Τελείωνε η 25η ώρα… 

ΚΑΛΗΝΥΧΤΑ, είπαμε και… 

 

 

 

 

 

 

 

 



“25th hour” project 
 

149 
 

Σμαραγδή Μητροπούλου | 21.7.2014 

Άνοιξε το παράθυρο να μπει, δροσιά να μπει του Μάη... Γλυκό 

νοσταλγικό τραγούδι που με ξυπνά. Πάλι ξέχασα ανοιχτό το ραδιόφωνο 

χθες βράδυ. 

Μια αχτίδα φωτός κατορθώνει να τρυπώσει από τις γρίλιες στο μικρό 

μου καθιστικό. Σίγουρα, ο Ήλιος θα ’χει ανατείλει τώρα. Σηκώνομαι αργά 

από το κρεβάτι κι ανοίγω το παράθυρο που βλέπει στον δρόμο. Νιώθω 

να κουράζομαι εύκολα, τελευταία. 

Σηκώνω ψηλά το κεφάλι, μήπως κι ανακαλύψω έστω ένα τόσο δα 

κομματάκι ουρανού, ανάμεσα στη βουή της λεωφόρου και στα ψηλά, 

πολυώροφα κτίρια. 

Τι καινούργιο περιμένεις να δεις, αλήθεια, αναρωτιέμαι. 

Λιγάκι ουρανό, έστω και γκρίζο, ακούω τον εαυτό μου να λέει. 

Ρίχνω μια ματιά στο ημερολόγιο που κρέμεται στον τοίχο της κάμαράς 

μου. Χαμογελώ αχνά… 

Σαν σήμερα… Τότε… Μονολογώ... 

Ναι, σήμερα δεν είναι μια μέρα σαν τις άλλες. 

Μια σκέψη που μου ’ρχεται στο νου, με κάνει και κοκκινίζω. 

Χαμογελώ αινιγματικά. 

Ανοίγω την βαριά σκαλιστή ντουλάπα -απομεινάρι από άλλες εποχές- 

που «αγωνιά να αναπνεύσει», στριμωγμένη ανάμεσα στο κρεβάτι και 

στην πόρτα της κρεβατοκάμαρας. 

Βάζω το χέρι μου ανάμεσα στα σκουρόχρωμα κρεμασμένα ρούχα και 

βγάζω ένα μακρύ, μεταξωτό φόρεμα, με δαντέλες στα μανίκια και το 

μπούστο, σε χρώμα βαθύ γαλάζιο. Με αργές, σχεδόν τελετουργικές 

κινήσεις το αφήνω να γλιστρήσει πάνω μου. 

Κοιτάζομαι στον καθρέφτη. 

Θαρρείς κι ένα μαγικό ραβδί σταματά το χρόνο και στη θέση του 

γερασμένου ειδώλου που με κοιτά, βρίσκεται η Ευανθία, η μοναχοκόρη 

του άρχοντα Σαρρή, από την Πάτμο, που ονειρευόταν μια ζωή γεμάτη 

απέραντο γαλάζιο. 



“25th hour” project 

150 
 

Η Ευανθία… Η μοναχοκόρη του άρχοντα Σαρρή… Εγώ… Με τον κρυφό 

καημό στα στήθη, που δεν ήταν άλλος από τον Αγγελή το βιολιστή. 

Τον πρωτοαντίκρισα στο πανηγύρι του Θεολόγου, να παίζει μουσική και 

να τραγουδά για αγάπες κι έρωτες, θάλασσες και μαϊστράλια. 8 Μάη, 

τότε που τα τριαντάφυλλα, το αγιόκλημα και οι βουκαμβίλιες ήταν στις 

δόξες τους. 

Έσερνα το χορό, παρακαλώντας τον Άγιο που γιόρταζε να με βοηθήσει να 

κλέψω έστω ένα βλέμμα του Αγγελή. 

Θαρρείς κι οι ουρανοί ήταν ανοιχτοί εκείνο το βράδυ.  

«Μιλήσαμε» ο ένας στον άλλο με τις ματιές μας. Και είπαμε πολλά. 

Κι ένα ζεστό απόγευμα, δώσαμε το πρώτο μας φιλί στο μουράγιο. 

Ένα φιλί κι ένα μενταγιόν με μια γαλάζια καρδιόσχημη πέτρα που μου 

κρέμασε στο λαιμό λίγο πριν φύγει απ’ το νησί. 

Θα σε περιμένω… Θα σε περιμένω… Επανέλαβα μέσα μου πολλές φορές, 

καθώς το πλοίο απομακρυνόταν από το λιμάνι. 

Δεν ξαναγύρισε ποτέ. Σαν να τον κατάπιε η θάλασσα. 

Στους μήνες και στα χρόνια που πέρασαν δεν μπόρεσα να μάθω κάτι γι’ 

αυτόν. 

Σαν να μην υπήρξε ποτέ. 

Μοναχά στη σφαίρα του ονείρου. 

Κάπου είχα διαβάσει πως δεν υπάρχει μεγαλύτερος πόνος απ’ τον πόνο 

των γκρεμισμένων ονείρων έστω κι αν αυτά κράτησαν τόσο λίγο όσο μια 

στιγμή. 

Δεν μπορείς να θρηνείς μια ζωή για έναν έρωτα που κράτησε όσο το 

πετάρισμα ενός βλεφάρου… Σε ποιο βιβλίο άραγε το είχα δει αυτό; 

Η ξανθομαλλούσα Ευανθία, η νησιωτοπούλα, έδωσε τη θέση της στην 

κυρία Εύη, σύζυγο μεγαλεμπόρου. Σ’ ένα ρετιρέ μιας σικ (πάντα 

σιχαινόμουν αυτή τη λέξη, αλλά…) περιοχής της Αθήνας, προσποιούμουν 

ότι ζούσα. Μόνη μου παρηγοριά οι γλάστρες με τις βουκαμβίλιες και τα 

γιασεμιά στο μπαλκόνι μου, να μου θυμίζουν εκείνο τον Μάη που το 

όνειρο του έρωτα γεννήθηκε και πέθανε την ίδια στιγμή. 



“25th hour” project 
 

151 
 

Μια τρικυμισμένη θάλασσα η ζωή μου… 

Κι απάγκιασα σ’ ένα μικρό ημιυπόγειο διαμέρισμα μετά την οικονομική 

καταστροφή και το θάνατο εκείνου… Του άντρα μου.  

Μόνη. 

Κάθε χρόνο, τέτοια μέρα, φορώ και πάλι το γαλάζιο μεταξωτό φόρεμα 

που φορούσα τότε, κρεμώ τη γαλάζια καρδιά στο λαιμό και νοερά 

κατεβαίνω στο λιμάνι, με την ελπίδα να αντικρίσω έναν παλιό, ξεχασμένο 

έρωτα. 

Είναι αυτή, η 25η ώρα της μέρας, που μπορώ να ονειρεύομαι, που μπορώ 

να τον νιώθω να με κρατά σφιχτά και να μου ψιθυρίζει λόγια αγάπης και 

έρωτα. 

Οι δυνάμεις μου σαν να με εγκαταλείπουν. Το άτακτο χτύπημα της 

καρδιάς μένει να μου θυμίζει το άλλοτε ξένοιαστο, ρομαντικό κορίτσι… 

Κλείνω τα μάτια κι ακούω μουσική… Και φωνές… Πολλές φωνές… 

«Κυρία Εύη! Κυρία Εύη!» 

Κάποιος με ταρακουνά. 

Όμως εγώ, δεν είμαι πια εδώ, ταξιδεύω. Μοναδικές μου αποσκευές ένα 

φιλί κι ένα μενταγιόν. 

Δεν χρειάζομαι τίποτε άλλο. 

 

 

 

 

 

 

 

 

 

 



“25th hour” project 

152 
 

Κίμων Maximiliano Γκολογκίνας | 22.7.2014 

Υπάρχουν κάποια δάκρυα διαφορετικά από αυτά που βλέπεις. Δάκρυα 

που δεν προλαβαίνουν να γεννηθούν. Να γίνουν υγρό και να 

γλιστρήσουν στο μάγουλο. Να πιάσουν την άκρη του χειλιού και στο 

στόμα να τρυπώσουν.  

Να αγγίξουν τη γλώσσα και να σε κάνουν την αρμύρα να γευτείς. 

Υπάρχουν κάποια δάκρυα που κολλάνε πίσω από το μάτι και δεν λένε να 

βγουν παραέξω. Γαντζώνονται σε κάποιον ιστό και τραβιούνται προς τα 

πίσω. Καμιά φορά συνεχίζουν και πιο μέσα. 

Πιο βαθιά. 

Περνούν από τη μύτη και βυθίζονται μέσα στο λαρύγγι. Στριμώχνονται 

στο στήθος και στάζουν στην καρδιά. Σταγόνα με τη σταγόνα. Λιμνάζουν 

εκεί για τα καλά. Την φουσκώνουν. Την βαραίνουν. Την σαπίζουν. 

Δευτερόλεπτα. Λεπτά. Ώρες. Άμμος σε κλεψύδρα. Οι κολοκύθες δεν 

γίνονται ποτέ άμαξες και τα ποντίκια άτια. 

Υπάρχουν κάποια δάκρυα. 

Ίσως να είναι μπλε. Ίσως να είναι και κόκκινα. Δεν θα το μάθει κανείς 

αυτό. Εξάλλου δεν έχει και σημασία. 

Σημασία έχει... 

Να τα φοβάσαι αυτά τα δάκρυα. Είναι τα δάκρυα της 25ης ώρας, κι είναι 

επικίνδυνα. 

 

 

 

 

 

 

 

 



“25th hour” project 
 

153 
 

Μαρία Κανελλάκη | 23.7.2014 

“Παρακαλώ αφήστε τις αποσκευές σας στον προθάλαμο και περάστε στο 

χώρο υποδοχής. Καθίστε. Έχετε κάτι να δηλώσετε;” 

“Μόνο μια προσδοκία”. 

“Αξίας;” 

“Ανεκτίμητης”. 

“Θα την πάρετε μαζί σας;” 

“Μοιραία, ναι… Έμεινε ανεκπλήρωτη”. 

“Πώς ήταν το ταξίδι σας στη ζωή;” 

“Κοπιαστικό, αλλά διδακτικό”. 

“Τι ακριβώς σας δίδαξε;” 

“Πως η θυσία είναι το άλλοθι για ένα προδομένο όνειρο”. 

“Στο βιογραφικό σας βλέπω πως κάνατε οικογένεια, παιδιά και εγγόνια. 

Υπήρξατε τρυφερή κόρη και αδερφή, υποδειγματική σύζυγος, στοργική 

μητέρα και υποστηρικτική γιαγιά. Ποιον ακριβώς προδώσατε;” 

“Τον εαυτό μου”. 

“Θέλετε να μου πείτε λεπτομέρειες; Κάνουμε μια έρευνα για τους 

γήινους και η γνώμη σας θα μας φανεί πολύ χρήσιμη”. 

“Από τότε που θυμάμαι τον εαυτό μου, έκανα ό,τι όριζε το περιβάλλον 

μου. Ακόμα και την κοιλιά της μάνας μου, δεν την κλώτσησα ποτέ. Λες 

και ήξερα πως ήταν μια τυραννισμένη γυναίκα που δούλευε νυχθημερόν 

στα χωράφια για να μεγαλώσει μια πολυπληθή οικογένεια. Όλως 

παραδόξως, γεννήθηκα από μια κλωτσιά. Την είχε δώσει ο πατέρας μου 

στην κοιλιά της μάνας μου ένα βράδυ που γύρισε μεθυσμένος σπίτι. 

Εκείνη σφάδαζε απ’ τους πόνους κι εκείνος την έβριζε. Γεννήθηκα 

πρόωρα κι ύστερα από λίγες ώρες, εκείνη έφυγε. Με μεγάλωσαν 

συγγενείς. Όχι από αγάπη. Από υποχρέωση και συμφέρον. Δούλεψα στα 

χωράφια και δεν τέλειωσα το σχολείο. Από φόβο μην τους επιβαρύνω με 

τις σπουδές μου. Εκείνος αρρώστησε βαριά απ’ το συκώτι του. Ήμουν στο 

πλάι του, ως την τελευταία του στιγμή. Του έκλεισα τα μάτια και τον 

συγχώρεσα. Μεγάλωσα κι ερωτεύτηκα ένα παλικάρι που δούλευε μαζί 



“25th hour” project 

154 
 

μου στο σταροχώραφο. Δεν χρειάστηκε να πούμε λέξη. Τον είδα κι ήξερα 

πως ήταν της μοίρας μου να τον αγαπήσω. Τα απογεύματα που φεύγαμε 

αποκαμωμένοι απ’ τις φυτείες, με παρακάλαγε γονατιστός να έρθει να 

με ανταμώσει. Να με ζητήσει απ’ τους θείους μου. Να κάνουμε 

οικογένεια. Στο μεταξύ, με προξενεύανε σε κάποιον μεγαλέμπορα που 

ερχόταν στο χωριό για δουλειές. Είχε την ηλικία του πατέρα μου, ήταν 

γλοιώδης και είχε πρόστυχο βλέμμα. Σε δυο μήνες με παντρέψανε. Το 

αντάλλαγμα ήταν δελεαστικό. Βοήθησα τ’ αδέρφια μου να μεγαλώσουν 

και να σπουδάσουν. Του έκανα δυο κόρες και λίγο πριν πεθάνει μου 

χρέωσε πως δεν ήμουν άξια να του κάνω έναν διάδοχο”. 

“Κι ο άλλος;” 

“Είδε κι αποείδε ο φουκαράς κι εξαφανίστηκε απ’ το χωριό. Πριν 

παντρευτώ, μου έστελνε κρυφά γράμματα με τη μικρή μου αδερφή. Κάτι 

μουντζουρωμένα χαρτιά, με ανορθόγραφες λέξεις, μουσκεμένες στα 

δάκρυα του, αγωνιώδεις φωνές να του παραχωρήσω έστω μια ώρα. Μια 

μόνο ώρα. Να μου μιλήσει, να κλάψει μπροστά μου, να μου 

εξομολογηθεί το μαρτύριο του… Ποτέ δεν του την παραχώρησα αυτή την 

ώρα. Ποτέ…” 

“Μα γιατί;” 

“Δείλιασα. Τον αγαπούσα τόσο πολύ, που ήξερα πως δεν θα μπορούσα 

ν’ αντισταθώ. Κι ύστερα… είχα πάντα την ελπίδα και την προσμονή, πως 

θα έρθει εκείνη η ώρα που θα του εξηγούσα … θα του ζητούσα να με 

συγχωρέσει και να καταλάβει γιατί πήρα λάθος αποφάσεις…” 

“Ήταν η προσδοκία που λέγατε;” 

“Ναι… Στο μεταξύ χήρεψα, μεγάλωσα τις κόρες μου δίχως να φύγω λεπτό 

απ’ το πλευρό τους, τις σπούδασα και τις καμάρωσα νυφούλες. Έγινα 

νωρίς γιαγιά και ξανάρχισα απ’ την αρχή να μεγαλώνω τα μωρά τους, να 

τα φροντίζω τις ώρες που εκείνες δούλευαν, να ξενυχτάω στις αρρώστιες 

τους και να προσφέρω ό,τι έχω και δεν έχω, για να μεγαλώσουν και να 

σπουδάσουν”. 

“Κι εσείς; Τι κάνατε για τον εαυτό σας;” 

“Μόνο πρόσφερα. Ξόδεψα αλόγιστα τις δυνάμεις και το χρόνο που μου 

αναλογούσε στη γη. Όταν γέρασα κι ήμουν πλέον ένα άχρηστο εργαλείο, 

βρέθηκα σ’ έναν οίκο ευγηρίας. Παρατημένη και ξεχασμένη απ’ όλους”.  



“25th hour” project 
 

155 
 

“Κι εκείνος;” 

“Μου είχε γράψει ένα γράμμα λίγο πριν πεθάνει. Το άνοιξε η μεγάλη μου 

κόρη και μου το έδωσε μετά από ένα χρόνο. Πριν με κλείσουν στο 

γηροκομείο. Γέλαγε ειρωνικά όταν μου το φανέρωσε. «Κράτα κι αυτό, για 

να θυμάσαι τους γεροντοέρωτες σου…»”. 

“Τι σας έγραφε;” 

“Πως ακόμα και τώρα, υπάρχει ο χρόνος για ν’ ανταμώσουμε και να 

ζήσουμε αυτά που η ζωή μας είχε πιστώσει να χαρούμε. «Θα σε 

περιμένω στο ξέφωτο το βράδυ, εκεί που παλιά κορφολογούσαμε τα 

καλαμπόκια. Θυμάσαι; Μαζί με το θρόισμα των φύλλων, άκουγα και την 

καρδιά σου να χτυπάει ξέφρενα. Μου έδινε δύναμη να δουλεύω 

ακούραστα. Να κάνω όνειρα για μας. Ασπασία, δεν έχω πάψει να ελπίζω. 

Πως μας αξίζει ένα ξεκίνημα. Έστω και καθυστερημένα»…” 

“Ασπασία… αυτό είναι το όνομά σας;” 

“Μάλιστα”. 

“Η ώρα που χρωστάτε στον Άγγελο… Αυτό δεν είναι το γήινο όνομά του;” 

“Πώς… πώς το ξέρετε; Αυτό είναι … δηλαδή, ήταν…” 

“Είναι! Στην ώρα αυτή, δεν υπάρχει παρελθόν. Η 25η ώρα είναι μια 

χαραμάδα στο συμβατικό χρόνο και βιώνεται μόνο απ’ όσους 

επιβεβαιωμένα τη δικαιούνται. Ο Άγγελος σας περιμένει στον 

προθάλαμο των καταδικασμένων να ζήσουν ξανά. Παρακαλώ περάστε 

από δω…” 

Η πόρτα άνοιξε και πίσω της εμφανίστηκε ένας ηλικιωμένος άντρας, με 

βουρκωμένα μάτια και τα χέρια του ορθάνοιχτα για να την σφίξουν μέσα 

τους. Όλη την ώρα, την ξόδεψαν σε μια βουβή αγκαλιά. Οι καρδιές τους 

άρχισαν να χτυπούν ξανά, οι παλμοί επανήλθαν, το δέρμα τους ξανάγινε 

ροδαλό και οι δακρυγόνοι αδένες ενεργοποιήθηκαν. Τις χάιδευε 

τρυφερά τα μαλλιά, της φίλαγε τα χέρια, έκλαιγε γοερά ψιθυρίζοντας με 

λυγμούς τ’ όνομά της “Ασπασία μου!”... 

****** 

Ο γιατρός που είχε βάρδια εκείνο το βράδυ, ορκιζόταν πως έγινε θαύμα. 

Η ασθενής που ήταν με μηδενικούς παλμούς και ψυχορραγούσε όλη τη 

νύχτα, το επόμενο πρωί εμφανίστηκε στο γραφείο υποδοχής και ζήτησε 



“25th hour” project 

156 
 

εξιτήριο. Μαζί της ήταν ένας ασπροντυμένος ηλικιωμένος κύριος, με 

σεβάσμια φωνή και απόκοσμο ύφος. Έφυγαν πιασμένοι χέρι-χέρι, σαν 

ερωτευμένοι που βολτάρανε αμέριμνα. Η κόρη που κατέφτασε 

ωρυόμενη στο νοσοκομείο, αρνήθηκε πεισματικά τις εξηγήσεις του 

γιατρού. 

- Δηλαδή, πώς εμφανίστηκε ξαφνικά ένας γέρος στο δωμάτιο της; 

Oυρανοκατέβατος; 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

157 
 

Ιωάννα Ιωαννίδου | 24.7.2014 

Θα ‘θελα μια ώρα ανάμεσα στη μέρα και τη νύχτα 

μια ώρα που να μου θυμίζει τι έχω πει και τι δεν είπα. 

Μια ώρα που ν’ απαρνιέμαι τα λάθη μου 

και να καταλαγιάζω το θυμό μου. 

Μια ώρα που να κουρνιάζω πλάι σου 

Και να σε νιώθω μόνο δικό μου. 

Μια ώρα μακριά από τ’ άσχημα 

και όσα βαθιά με θλίβουν.  

Μια ώρα γεμάτη με όνειρα 

με όσα στο μέλλον θα γίνουν 

που να ‘χουν σαν γνώμονα τα όμορφα 

και όσα μονάχα επείγουν.  

Εκεί που τα πρέπει συνθλίβονται 

και το παρόν μόνο ζει. 

Εκεί που τα θέλω εχθρεύονται 

ό,τι η λογική ευνοεί.  

Εκεί θα σε περιμένω κι ας άργησες 

κι ας ξέρω πως ακόμα πηγαίνεις 

γιατί εγώ πιστεύω στα θαύματα 

και πως όσο ζεις προλαβαίνεις. 

 

 

 

 

 

 

 

 

 

 



“25th hour” project 

158 
 

Alexandros Raskolnick | 25.7.2014 

Έκλεινε όπου να ’ναι, δυο χρόνια άνεργος. Από τον έκτο μήνα της 

ανεργίας του, μετά από πολλά τηλεφωνήματα σε παλιούς γνωστούς, 

συνεντεύξεις με κυνηγούς κεφαλών και πολλά άλλα που δεν ήθελε ούτε 

να τα θυμάται ούτε να τα σκέφτεται, είχε αρχίσει να συνειδητοποιεί ότι 

τα πράγματα ήταν πολύ σκούρα. Η γκρίνια στο σπίτι, άρχισε από τις 

πρώτες εβδομάδες. Η Έλλη είχε συνηθίσει όλα αυτά τα χρόνια να τον 

ξεπροβοδίζει μέχρι την πόρτα το πρωί και μετά να κάνει τα δικά της, μέχρι 

το βράδυ που εκείνος γύριζε κουρασμένος από τη δουλειά. Συνήθιζαν να 

ανοίγουν ένα μπουκάλι κρασί και να συζητούν πάνω από το φαγητό της 

ημέρας περί ανέμων και υδάτων. Ύστερα έβλεπαν την ταινία που είχε 

πάντα διαλεγμένη από νωρίτερα η Έλλη. Καμιά φορά τον έπαιρνε ο 

ύπνος στον καναπέ, διαλυμένο από τον κάματο της ημέρας. Άλλες φορές 

παράταγαν την ταινία στη μέση κι έκαναν έρωτα στο πάτωμα. Κάπως έτσι 

περνούσε η γλυκιά ρουτίνα τους με μικρές εκδρομές μέχρι τη θάλασσα ή 

περιπάτους στο παρακείμενο δάσος μέχρι το εκκλησάκι του Αγίου 

Προκοπίου, τα σαββατοκύριακα. 

Μετά που έχασε τη δουλειά του στην γερμανική αντιπροσωπεία που 

δούλευε -οι Γερμανοί τα μάζεψαν και φύγανε κι αυτοί με την οικονομική 

κρίση που μάστιζε τους πάντες και τα πάντα και τους κυνηγούσε όλους- 

ο Μένης βρέθηκε να είναι μέσα στα πόδια της Έλλης όλη μέρα, με τις 

εφημερίδες του απλωμένες πάνω στο φαρδύ τραπέζι της κουζίνας, 

ανοιγμένες στις σελίδες των αγγελιών· μαρκαρισμένες εδώ κι εκεί οι 

ελπίδες της ημέρας. Ελπίδες που συνεχώς λιγόστευαν, συνεχώς 

αποδεικνύονταν φρούδες, την ώρα που τα λεφτά της αποζημίωσης από 

την απόλυση, λιγόστευαν κι αυτά. 

Κουτουλούσαν τώρα πια η μία πάνω στον άλλο και το σπίτι σαν να μην 

τους χώραγε και τους δύο μαζί. Άρχισαν οι μικροκαυγάδες, οι πικρές 

κουβέντες, μέχρι και που σταμάτησαν να βλέπουν μαζί ταινίες. Ο ένας 

στις σκέψεις του η άλλη στις δικές της. Μια εκκωφαντική σιωπή, όπως θα 

έλεγαν κι οι λογοτέχνες, τους χώριζε· μια σιωπή που την διέκοπταν που 

και που μόνο πικρόχολα σχόλια, σαν μικρά ραπίσματα, στα πρόσωπα και 

των δυο τους, από τον έναν στην άλλη κι αντίστροφα. 

Μετά τα εννιάμηνα, ο Μένης είχε παραιτηθεί. Δεν έψαχνε πια, στα 

σοβαρά, για δουλειά. Πούλησαν κοψοχρονιά το σπίτι στην τράπεζα και 

με τα λιγοστά λεφτά που πήραν από την εκκαθάριση του δανείου, 



“25th hour” project 
 

159 
 

πλήρωναν το νοίκι και τα έξοδα της διαβίωσής τους. Στον χρόνο επάνω, 

η Έλλη, πήρε λίγα από τα χρήματα που απέμεναν κι αγόρασε τη μεγάλη 

γκρι βαλίτσα. Μια ζωή ολόκληρη, έπρεπε να τη χωρέσει εκεί μέσα, είκοσι 

κιλά πράγμα. Τα κατάφερε. Είχε φύγει -χωρίς καυγάδες, μόνο με 

κρυμμένη τη λύπη της και με τη βαλίτσα των είκοσι κιλών-one way ticket 

για τον Καναδά, φιλοξενούμενη, για αρχή, στης αδελφικής της φίλης της 

Μαίρης, που είχε κανονίσει τα χαρτιά και τα ρέστα από πολύ νωρίτερα. 

Ο Μένης δεν είχε πάρει χαμπάρι. 

Είχε χάσει κάθε ίχνος αξιοπρέπειας αυτά τα δύο χρόνια. Έλιωσε τα 

στραβοπατημένα του παπούτσια για να γυρνάει από γραφείο σε 

γραφείο, από σπίτι σε σπίτι, από μαγαζί σε μαγαζί, να βρει ξεχασμένους 

φίλους, παλιούς γνωστούς. Είχε γρήγορα καταλάβει ότι απ’ όλους αυτούς 

κι από τις εφημερίδες δεν είχε να περιμένει σπουδαία πράγματα. Οι 

καλύτερες δουλειές δεν φτάνουν ποτέ στον τυπογράφο για να γίνουν 

αγγελίες και να δημοσιευθούν στις εφημερίδες· από στόμα σε στόμα τις 

βρίσκεις τις καλύτερες δουλειές, τον συμβούλεψε μια μέρα ο Τάσος, ένας 

παλιός συνάδελφος που συνάντησε τυχαία κι ήπιαν μαζί έναν καφέ. Είχε 

μιλήσει όμως ήδη με όλους, ο Μένης. Δεν υπήρχε ελπίδα. Για τις λιγοστές 

δουλειές, προηγούνταν οι άλλοι που μαζεύονταν κάθε Σάββατο πρωί στο 

γραφείο του τοπικού βουλευτή. Ο Τάσος ήταν μέλος του κόμματος. Θα 

έβρισκε τον γραμματέα του κ. βουλευτή και θα του μιλούσε για την 

περίπτωσή του – το είχε υποσχεθεί. 

Κράτησε την υπόσχεσή του ο Τάσος, και πράγματι κανονίστηκε το 

ραντεβού, ένα από εκείνα τα βροχερά Σάββατα του Νοεμβρίου. 

Ο Μένης είχε σηκωθεί από το κρεβάτι βαρύς κι αδιάθετος, με έναν κόμπο 

στο λαιμό, το καθορισμένο Σάββατο. Ξυρίστηκε, διάλεξε το λιγότερο 

φθαρμένο πουκάμισο από την μικρή εντοιχισμένη ντουλάπα και φόρεσε 

τη γκρι γραβάτα με το λεπτό γαλάζιο μοτίβο, αυτήν που θεωρούσε την 

τυχερή του γραβάτα και που τη φορούσε πάντα στις συνεντεύξεις. Πήγε 

την κανονισμένη ώρα στο γραφείο του βουλευτή. Η μικρή αίθουσα 

αναμονής ήταν γεμάτη κόσμο. Δεν αναγνώρισε κανέναν εκεί μέσα. Το 

μικρό γραφείο του γραμματέα δίπλα στη μεγάλη δρύινη πόρτα, άδειο. 

Αμήχανος βγήκε πάλι έξω. Πάτησε το κουμπί του ασανσέρ για να κατέβει 

από τον πέμπτο όροφο στο δρόμο, να πάρει λίγο αέρα. Ανοίγοντας την 

πόρτα του ασανσέρ έπεσε πάνω στον κ. βουλευτή που εκείνη την ώρα 

ανέβαινε με τη συνοδεία του. Με τα γαλάζια γουρουνίσια στρογγυλά 



“25th hour” project 

160 
 

ματάκια του, ο κ. βουλευτής κοίταξε φευγαλέα τον Μένη που αμήχανος 

κρατούσε την πόρτα για να περάσει ο κοντόχονδρος φαλακρός πατέρας 

του έθνους, ακολουθούμενος από τους αστυνομικούς που τον 

προστάτευαν από την αγάπη του λαού του. Πισωπατώντας, ο Μένης, 

έκανε χώρο για να περάσει η κουστωδία, με τον πατερούλη ανάμεσα 

στους δύο σωματοφύλακες που τον πέρναγαν δυόμισι κεφάλια ο 

καθένας. Ο Μένης μπήκε στο άδειο ασανσέρ που είχε πλημμυρίσει από 

την ακριβή κολόνια του γουρουνομάτη. Του ήρθε να ξεράσει, αλλά 

κρατήθηκε. Περπάτησε στον δρόμο, ρουφώντας καθαρό αέρα κι από τον 

τηλεφωνικό θάλαμο της παρακάτω γωνίας, πήρε τον γραμματέα για να 

τον ενημερώσει ότι ένας υψηλός πυρετός τον είχε κρατήσει κλινήρη. Ο 

γραμματέας του ευχήθηκε περαστικά με εγκαρδιότητα. 

Έτσι περνούσε ο καιρός. Ο Μένης άνεργος, χρεωμένος και 

καταθλιμμένος ζούσε – τι ζούσε, δηλαδή, επιβίωνε ο Μένης, μόνος πια, 

σε μια ημιυπόγεια γκαρσονιέρα. Χρωστούσε τέσσερα νοίκια και έξι 

μηνών κοινόχρηστα κι η γκρίνια της σπιτονοικοκυράς που ζούσε από 

πάνω, στον δεύτερο, ήταν αφόρητη. Κάτι αραιά μεροκάματα του 

ποδαριού που έκανε δεξιά κι αριστερά, τον κρατούσαν ακόμα εκτός των 

ορίων που οδηγούσαν στην εξαθλίωση, αλλά ήξερε ότι αυτή η 

κατάσταση δεν οδηγούσε πουθενά. Ναι, ο Μένης ήταν πια πεπεισμένος 

ότι το πράγμα δεν οδηγούσε πουθενά. Βουτηγμένος στην κατάθλιψή 

του, ήθελε να δώσει ένα τέλος στον μίζερο τούτον εφιάλτη. Του έλειπε η 

Έλλη, του έλειπε ο καναπές τους που τον είχε πουλήσει κι αυτόν 

κοψοχρονιά, του έλειπε η συλλογή με τις ταινίες τους, όλες αυτές οι 

εκατοντάδες σε DVD απ’ όπου η Έλλη διάλεγε κάθε φορά, την ταινία της 

βραδιάς - τότε. Του έλειπαν τα βιβλία του, τα ρούχα του, όλα τα 

πράγματα που είχε πουλήσει με το κιλό στον παλιατζή. Δεν είχε 

καταφέρει να αποσπάσει παρά δυο χιλιάρικα όλα κι όλα για όλα εκείνα 

τα αγαπημένα κτήματα πολλαπλάσιας αξίας. 

Διάβαζε στα ψιλά των εφημερίδων για τους απελπισμένους αυτόχειρες 

που έπεφταν σαν σακιά από τις ταράτσες κι έσκαγαν πάνω στα βρώμικα 

πεζοδρόμια ή τους άλλους που τους έβρισκαν τουμπανισμένους στην 

άκρη του σχοινιού ή πράσινους από την κατάποση του φυτοφάρμακου 

και δεν μπορούσε να τους καταλάβει όλους αυτούς τους ανθρώπους - 

ούτε πώς ούτε γιατί αποφάσιζαν να φύγουν έτσι μόνοι από τον μάταιο 

τούτον κόσμο. Μόνοι! 



“25th hour” project 
 

161 
 

Αυτός την είχε πάρει την απόφασή του από αρκετό καιρό. Είχε ψάξει, είχε 

διαβάσει και είχε καταλάβει τη συνδεσμολογία. Δεν δυσκολεύτηκε να 

βρει λίγη δυναμίτιδα, είχαν μπόλικη οι ψαράδες της περιοχής ούτε ήταν 

δύσκολο να φτιάξει τη μικρή βόμβα, στο μέγεθος ενός χοντρού 

πορτοφολιού που του χρειαζόταν για τη δουλειά του· την είχε έτοιμη και 

ήδη τακτοποιημένη στη μέσα τσέπη του σκούρου μπλε κουστουμιού που 

κρεμόταν σιδερωμένο στη μικρή εντοιχισμένη ντουλάπα. Είχε δώσει και 

κωδική ονομασία στο σχέδιό του: «Η 25η Ώρα». Αν έβρισκε αρκετούς 

μιμητές στο παράδειγμα που ετοιμαζόταν να δώσει, μια μέρα καθόλου 

μακρινή, το ρολόι δεν θα έκλεινε τον κύκλο του για να ξεκινήσει να 

μετράει από την αρχή άλλη μια θλιβερή μέρα. Θα σταματούσε για λίγα 

δευτερόλεπτα παγωμένο κι αίφνης θα ξεκινούσε να μετράει μια νέα 

εποχή, αρχίζοντας το μέτρημα από την 25η ώρα. Έτσι τα είχε φτιαγμένα 

τα πράγματα στο συννεφιασμένο μυαλό του, ο Μένης.  

Ήταν πια έτοιμος! Είχε πάρει τηλέφωνο τον γραμματέα και είχε ζητήσει 

να δει τον κ. βουλευτή το ερχόμενο Σάββατο. Ήθελε να είναι το τελευταίο 

ραντεβού του κ. βουλευτού, μάλιστα. Ο γραμματέας δεν είχε ρωτήσει τον 

λόγο αυτής της παράξενης απαίτησης, ευχαρίστως όμως τον έβαλε 

τελευταίο στη λίστα των επισκεπτών· όλοι γκρίνιαζαν εφόσον τους έβαζε 

τελευταίους. Ήταν γνωστό -μόνο ο Μένης έδειχνε να μην το ξέρει- ότι 

τους τελευταίους στο πρόγραμμα, συνήθως δεν προλάβαινε να τους δει 

ο κ. βουλευτής. Έτσι περνούσαν τα Σάββατα, εκεί στην επαρχία… 

Το ραντεβού ήταν λοιπόν λίγο αόριστο, αλλά πάντως θα γινόταν μετά τις 

τρείς. Ως τελευταίος στο σαββατιάτικο παιχνίδι του κ. βουλευτή, μετά 

από μια σειρά απελπισμένων ανθρώπων που, άλλους ο κ. βουλευτής 

τους ξεπετούσε σε τρία λεπτά κι άλλους, για τους δικούς του λόγους, τους 

έβρισκε πιο ενδιαφέροντες και τους κρατούσε περισσότερο κοντά του. 

Ήταν γνωστός και για τις προτιμήσεις του, ο κ. βουλευτής και την 

αδυναμία του στα όμορφα και δροσερά κορίτσια κι αν του τύχαινε καμιά 

ομορφούλα που να του γυάλιζε, δεν έχανε ποτέ την ευκαιρία· και τότε το 

πρόγραμμα του γραμματέα τιναζόταν στον αέρα από τα παιχνίδια του 

προϊσταμένου του. 

Μετά τις τρείς λοιπόν! 

Αυτή τη φορά είχε ξυπνήσει από τις έξι, πριν φέξει και πολύ πριν 

χτυπήσει το ξυπνητήρι, ευδιάθετος, φρέσκος και χαρούμενος, αυτήν την 

τελευταία μέρα της ζωής του. Έφτιαξε καφέ κι άνοιξε το παράθυρο του 



“25th hour” project 

162 
 

δωματίου του. Κάθισε στη μοναδική καρέκλα, στο πλάι του μικρού 

πτυσσόμενου τραπεζιού που ήταν στριμωγμένο ανάμεσα στον τοίχο και 

στα πόδια του ημίδιπλου κρεβατιού του. Έπινε τον καφέ του με μικρές 

γουλιές και ετοιμαζόταν να ανάψει το πρώτο από τα τρία τσιγάρα της 

ημέρας, χαζεύοντας τους αστράγαλους των περαστικών που περνούσαν 

μπροστά από το διάπλατα ανοιγμένο παράθυρό του ημιυπόγειου 

διαμερίσματος. 

Είχε φτάσει η «25η Ώρα» και με το πάτημα του πυροκροτητή, ο δείκτης 

του ρολογιού δεν θα μηδένιζε τη μέρα, θα την πήγαινε κάπου αλλού, πιο 

πέρα… Καθόταν περασμένες τέσσερεις το απόγευμα και μόνος στον 

καναπέ του καθιστικού της αναμονής, βυθισμένος στις σκέψεις του. Ο 

γραμματέας σιωπηλός στο γραφειάκι του ακριβώς απέναντι, κάτι έγραφε 

σε ένα χοντρό τετράδιο. Η βαριά δρύινη πόρτα μισάνοιξε και μέσα από 

το άνοιγμα γλίστρησε μια αναψοκοκκινισμένη κοπέλα με λίγο 

τσαλακωμένο το γκρι της ταγιέρ κι ελαφρά αναστατωμένα τα μακριά 

μελιά μαλλιά της, με κατεβασμένα τα μάτια και μ’ έναν λεπτό μαύρο 

χαρτοφύλακα στο λεπτό λευκό της χέρι που έδειχνε να τρέμει ελαφρά. 

Την ώρα που η κοπέλα, χωρίς να χαιρετίσει, με το βλέμμα πάντα 

χαμηλωμένο, κατευθυνόταν προς την έξοδο, ακούστηκε μέσα από το 

γραφείο η φωνή του κ. βουλευτή να καλεί μέσα τον γραμματέα του. Ο 

Μένης έμεινε μόνος στην αίθουσα αναμονής. Σηκώθηκε όρθιος, έτοιμος 

από καιρό. Οι παλάμες του ήταν ιδρωμένες, αλλά μέσα του ήταν 

γαλήνιος και ανέπνεε με ηρεμία. Πλησίασε κοντά στην κλειστή 

μεσόπορτα και περίμενε. 

Σε λίγα δευτερόλεπτα, όπως ακριβώς το φανταζόταν ο Μένης, ο 

γραμματέας βγήκε για να του εκφράσει τη λύπη του κ. βουλευτού, 

επειδή δεν θα μπορούσε να τον δει εκείνη τη φορά. Ο Μένης χαμογέλασε 

συγκαταβατικά κι εκεί που ο άλλος καθόλου δεν το περίμενε, 

παραμέρισε με δύναμη τον γραμματέα. Μπήκε με φούρια στο ιδιαίτερο 

γραφείο κλείνοντας με φόρα τη βαριά πόρτα πίσω του και με δύο μεγάλα 

βήματα έφτασε πάνω από τον κ. βουλευτή που εκείνη την ώρα μιλούσε 

στο τηλέφωνο, ξαπλωμένος σταυροπόδι στην δερμάτινη πολυθρόνα του, 

πίσω από το δρύινο γυαλιστερό γραφείο. Ο Μένης, αισθάνθηκε τον 

γραμματέα να ορμάει πίσω από την πλάτη του για να τον σταματήσει. 

Τόσο το χειρότερο για τον γραμματέα, σκέφτηκε ο Μένης έτσι που 

κοίταζε κατευθείαν μέσα στα απορημένα γουρουνίσια του μάτια, τον κ. 



“25th hour” project 
 

163 
 

βουλευτή, την ίδια ακριβώς στιγμή που πίεζε το κουμπί του αυτοσχέδιου 

πυροκροτητή του. 

Κανείς από τους τρεις δεν πρόλαβε ν’ ακούσει τη δυνατή έκρηξη. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

164 
 

Άννα Σοϊλεμετζίδου | 26.7.2014 

Ευχήθηκα μια νύχτα να είχα επιπλέον λίγο χρόνο… 

Ήθελα να ‘χα την εξουσία μου πάνω του, το πρωί που άκουγα το 

ξυπνητήρι να τραγουδά… 

Ήθελα να είχα μια ώρα να πιω το μυρωδάτο καφέ μου. 

Εκεί στο μπαλκόνι με θέα το σιωπηλό χωριό, αμίλητη να περάσω μια ώρα 

με τον εαυτό μου. 

Ήθελα να είχα μια ώρα να πάω για περπάτημα, να χαθώ στα μονοπάτια 

της φύσης… 

Κι όταν αντίκριζα τα μάτια σου, κι ’ταν η ώρα να φύγω… 

Το χρόνο προσδοκούσα να φυλακίσω, ένα φιλί σου ακόμη να ζήσω! 

 

Η 25η ώρα θα με έσωζε, η μαγική ώρα! 

Ο άγγελος μου θα ’χε έρθει να μου τη δώσει, μια νύχτα που τα αστέρια 

έλαμπαν πιο πολύ. 

Με τα φτερά της ακίνητη πάνω στο χέρι μου, θα ήταν μεταμορφωμένη σ’ 

ένα από αυτά τα αστέρια που εκπληρώνουν μια ευχή! 

 

 

 

 

 

 

 

 

 

 

 



“25th hour” project 
 

165 
 

Ευαγγελία Κιντή | 27.7.2014 

Ακριβώς! Το τέλος; Η αρχή: Μια ώρα μετά την προθεσμία. Θ’ ακουστούν 

συγχαρητήρια ή λυπάμαι πολύ; 

Μια ώρα μετά τον α π ο λ ο γ ι σ μ ό της ζωής σου, έχει ελπίδα ή όχι; 

Πως χτυπάει αλήθεια το ρολόι την 25η ώρα του; Χαρούμενα ή λυπημένα; 

Μήπως χτυπάει με τους χτύπους της καρδιάς μας; 

Είναι πρωί, μεσημέρι ή βράδυ; Ξέρει κανείς να μου πει; 

Ποιος δεν την έζησε αυτή την μοιραία ώρα..; Μόνο όποιος δεν έ ζ η σ ε!  

 

 

 

 

 

 

 

 

 

 

 

 

 

 

 

 

 

 

 



“25th hour” project 

166 
 

Στέφανος Λυγίζος | 28.7.2014 

- Πάρε με αγκαλιά, μου κάνει η Νίκη και με τα πόδια της σηκώνει το 

σεντόνι και καλύπτει το γυμνό κορμί μέχρι το στήθος της. 

- Θέλω να κοιμηθούμε αγκαλιά σήμερα, επιμένει. 

Φοράω το εσώρουχο μου και στρίβω τσιγάρο. Καθώς το ανάβω γυρίζω 

και την κοιτάω. 

- Δεν είναι και πολύ καλή ιδέα νομίζω. 

- Από την ημέρα που γνωριστήκαμε δεν έχουμε κοιμηθεί παρέα. Ή θα 

κάνουμε έρωτα μέχρι το πρωί ή θα διασκεδάζουμε. 

- Και τι έχει αυτό, ρωτάω. 

- Τίποτα, μια χαρά… αν είσαι βρικόλακας! 

- Οι βρικόλακες κοιμούνται το πρωί. 

- Εγώ το πρωί θέλω να κάνω άλλα πράγματα. Και σοβαρά τώρα μετά τις 

04:00 δεν είναι διασκέδαση αλλά παρακμή. 

- Ο έρωτας είναι παρακμή; 

- Στέφανε μιλάω όταν είμαστε έξω. Στον έρωτα σου είπα τι με ενοχλεί. 

- Που δεν κοιμόμαστε μαζί; 

- Όχι! 

- Τι; 

- Που δεν κοιμόμαστε αγκαλιά! 

- Νίκη καλύτερα να φύγεις. 

- Πολύ ώριμη αντίδραση. Συγχαρητήρια. Και στα εύκολα, ε! Δηλαδή στα 

δύσκολα τι θα κάνουμε; 

- Πήγε κιόλας 02:00! Θες να σε πάω εγώ στο σπίτι σου; 

- Κατάλαβα… 

Πετάγεται από το κρεβάτι και αρχίζει να ντύνεται. Τα λιτά καστανά της 

μαλλιά αγκαλιάζουν τους ώμους της. Η κόπιτσα από το σουτιέν 

συγκρατεί το στητό στήθος της. Δεν είναι μεγάλο, ούτε μικρό. Είναι το 

ιδανικό. Τα πόδια της αγγίζουν τη γη και φτάνουν μέχρι τον παράδεισο 



“25th hour” project 
 

167 
 

του κάθε άντρα. Εκεί αυτός που τη σμίλεψε είχε έμπνευση. Όχι, θα σου 

αντισταθώ Σειρήνα των απολαύσεων και σαν άλλος Οδυσσέας θα μείνω 

δεμένος στο κατάρτι της καρδιάς μου και θα εκλιπαρώ για ένα χάδι σου. 

- δεν χρειάζεται να έρθεις μαζί μου, κάνει φθάνοντας στη πόρτα. 

- Πριν φύγεις σου χρωστάω μια εξήγηση. 

- Τι, θα μου δώσεις το χάπι μου; Δεν θέλω να την ακούσω. 

- Δεν θέλω να κοιμηθούμε αγκαλιά γιατί δεν θέλω να ξυπνήσουμε 

αγκαλιά! 

- Δεν καταλαβαίνω, απορεί. 

- Λοιπόν αν ξυπνήσουμε αγκαλιά πιθανόν να κάνουμε έρωτα πάλι και θα 

είναι καλύτερος από κάθε άλλη φορά γιατί θα είναι στο φως της ημέρας, 

στο φως της αλήθειας, μετά μπορεί να κάνουμε μαζί και ντους, πιθανόν 

να πάρουμε παρέα και πλούσιο πρωινό με αβγά, μπέικον, αχνιστά 

κρουασάν, χυμούς και φρέσκο καφέ, αργότερα πιθανόν να περάσουμε 

και τη μέρα μαζί κανονίζοντας να δούμε καμιά ταινία ή να ακούσουμε 

μουσική, εκεί πιθανόν να βρούμε ευκαιρία να μιλήσουμε ουσιαστικά ο 

ένας για τον άλλο και πιθανόν στο τέλος της ημέρας να σου έχω γίνει 

απαραίτητος έτσι ώστε να μένεις σπίτι μου τις περισσότερες μέρες και 

πιθανόν στο τέλος της εβδομάδας να μου ζητούσες να σου βγάλω 

δεύτερο κλειδί και εγώ πιθανόν να στο έβγαζα και σιγά σιγά θα 

εμφανιζόταν η οδοντόβουρτσα σου στο μπάνιο μου, λίγα λίγα τα ρούχα 

σου στη ντουλάπα μου, τα προσωπικά σου αντικείμενα σε ολόκληρο το 

σπίτι και πιθανόν στο τέλος του μήνα να μετακόμιζες και συ, πιθανόν να 

το δεχόμουν και πιθανόν το πρώτο καιρό να είναι ειδυλλιακά, να 

κάνουμε έρωτα συνεχώς, να βγαίνουμε να γελάμε, να διασκεδάζουμε, 

πιθανόν να με ενοχλεί τις νύχτες που τρίζεις τα δόντια σου και να ενοχλεί 

εσένα που ροχαλίζω, πιθανόν να με ενοχλεί να βάζεις σε τάξη τα 

πράγματα μου και να ενοχλεί εσένα όταν κατουράω το καπάκι στην 

τουαλέτα, πιθανόν να με ενοχλεί που μιλάς με τις ώρες στο τηλέφωνο με 

τη μάνα σου και να ενοχλεί εσένα που μεθάω και καπνίζω, πιθανόν να με 

ενοχλεί που περιμένω ώρες μέχρι να βαφτείς και να ενοχλεί εσένα που 

δεν δίνω ιδιαίτερη σημασία πάντα σε όσα λες, πιθανόν όμως να μην το 

κάνουμε και θέμα και να κάνουμε υπομονή με την ελπίδα ότι κάποιος 

από τους δυο θα αλλάξει και πιθανόν να ζητήσεις να γνωρίσεις τους 

κολλητούς μου και να κάνεις προσπάθεια να τους αρέσεις και πιθανόν 



“25th hour” project 

168 
 

να γνωρίσω τις φίλες σου και να πήξω μέχρι θανάτου αλλά να το κάνω 

γιατί μου το ζητάς και πιθανόν εντελώς τυχαία να γνωρίσεις την 

οικογένεια μου και πιθανόν να θελήσεις να γνωρίσω και τη δική σου και 

πιθανόν να με ρωτήσεις τι σκέφτομαι για μας και αν θα πάμε παρακάτω 

και πιθανόν εγώ να θέλω να σε χωρίσω γιατί εγώ ήθελα μόνο να γελάμε 

μαζί χωρίς έγνοιες και πιθανόν εσύ να αρχίσεις να κλαις και να το κάνεις 

περισσότερο δύσκολο από ό,τι θα είναι και πιθανόν να μέναμε για λίγο 

καιρό χώρια και πιθανόν σε αυτό το διάστημα να συνειδητοποιούσα ότι 

μου έχεις γίνει απαραίτητη και πιθανόν να κάνω και λάθος τα 

ξαναβρίσκαμε και κάναμε μια προσπάθεια ακόμα και πιθανόν να μην 

είναι όπως το πρώτο καιρό αλλά εμείς επιμένουμε γιατί είμαστε τόσο 

καιρό μαζί που έχουμε ξεχάσει πως είναι να είμαστε μόνοι και αυτό μας 

φοβίζει και πιθανόν να παντρευτούμε και πιθανόν να κλαίμε και οι δύο 

τη μέρα του γάμου μας και πιθανόν να κάνουμε και παιδιά και πιθανόν 

να κάνουμε έρωτα όλο και πιο σπάνια και πιθανόν να συζητάμε τι μπορεί 

να φταίει και πιθανόν να καβγαδίζουμε και όλα αυτά να βγαίνουν στον 

αφρό και πιθανόν τότε να είναι ακόμα πιο δύσκολη οποιαδήποτε 

απόφαση και πιθανόν κάποια στιγμή να κοιταχτούμε στο καθρέφτη και 

να μην αναγνωρίσουμε το είδωλο μας γιατί πιθανότατα θα είμαστε 

κάποιος άλλος… 

Τα καστανά της μάτια βουρκώνουν αλλά τα δάκρυα της είναι περήφανα 

και δεν μου κάνουν τη χάρη να φανερωθούν. Πιάνει το πόμολο της 

πόρτας την ανοίγει και πριν φύγει γυρίζει και με κοιτά. 

- Πιθανόν να έχεις δίκιο… Ξέχασες όμως μια πιθανότητα. Μάλλον την 

βασικότερη. 

- Ποια; 

- Ότι αυτήν την πιθανότητα θα τη ζούσαμε μαζί… βλάκα!! 

Κοπανάει την πόρτα και βγαίνει στο δρόμο. Την παρακολουθώ από το 

παράθυρο προσέχοντας μην με δει. Περπατάει αργά με το κεφάλι 

σκυφτό. Χάνεται στο σκοτάδι. Ίσως ήμουν υπέρ του δέοντος σκληρός. Η 

δέσμευση με φοβίζει από παιδί χωρίς να υπάρχει σοβαρός λόγος. Ο 

φόβος της στέρησης της ελευθερίας με κάνει να αντιδρώ σπασμωδικά. 

Κλείνω το παράθυρο και βάζω ένα Dimple. Μπροστά στο καθρέφτη 

κοιτάω την αντανάκλαση μου. Ξαφνικά παίρνει ζωή. 

- Είσαι καλός με τις πιθανότητες. με ρωτά. 



“25th hour” project 
 

169 
 

Δεν μπορεί. Δεν είναι δυνατόν. Στέφανε είναι οφθαλμαπάτη, μονολογώ. 

Έχω να κοιμηθώ μέρες και μου την έχει βαρέσει στο κεφάλι. Κλείνω τα 

μάτια. Τα ανοίγω πάλι. 

- Η πιθανότητα να ήταν κάπως αλλιώς την έχεις σκεφτεί, επιμένει. 

Χύνω το ουίσκι στον καθρέφτη, η αντανάκλαση μου χάνεται. Κάθομαι 

στον καναπέ και κοιτώ το ταβάνι. Δεν θα μπορεί να ήταν διαφορετικά. 

Όχι. 

- Δεν μπορεί… 

- Δεν μπορεί… 

- Δεν μπορεί… 

- Μπορεί…; 

 

 

 

 

 

 

 

 

 

 

 

 

 

 

 

 



“25th hour” project 

170 
 

Λάζαρος Αντωνιάδης | 29.7.2014 

Είκοσι τέσσερις ώρες· και μετά; 

Η επικάλυψη του θανάτου με φιστίκι βούτυρο 

για την αναμονή στον Παράδεισο. 

Έξω από χρόνους, αιώνες και ασπίδες. 

Καθαρά, άυλα σώματα που γεύονται το πρωινό τους 

πριν την καθορισμένη τους θέση. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

171 
 

Αλεξία Καλογεροπούλου | 30.7.2014 

Κι αν είχε η μέρα 25 ώρες, τι θα έκανες αυτή την επιπλέον ώρα; Μια 25η 

ώρα για να κάνεις ό,τι δεν προλαβαίνεις ή ό,τι δεν μπορείς όλες τις άλλες. 

Θα δούλευες περισσότερο; Θα ερωτευόσουν; Θα διασκέδαζες; Θα 

ξεκουραζόσουν; Θα δημιουργούσες; Ή θα την άφηνες απλώς να ξοδευτεί, 

να κυλήσει σαν τους κόκκους της άμμου μιας κλεψύδρας, ίσα-ίσα να 

περάσει κι αυτή, λεπτό προς λεπτό, με μια κρυφή αγωνία, κι ύστερα θα 

παραπονιόσουν πάλι ότι δεν σου φτάνει ο χρόνος; 

Πόσος χρόνος είναι στ’ αλήθεια αρκετός; Και πόσο έχεις; Και τι θα γινόταν 

άραγε αν κάποιος αντί να σου δώσει μια επιπλέον ώρα σού στερούσε μία 

από το εικοσιτετράωρό σου; Τι θα άφηνες πίσω τότε; Τι θα δεχόσουν να 

συρρικνώσεις; Σε τι θα έλεγες “αντίο”; 

 

 

 

 

 

 

 

 

 

 

 

 

 

 

 

 

 



“25th hour” project 

172 
 

Ευφημία (Έφη) Καραγιάννη | 31.7.2014 

- Μα δεν μου φτάνει η μέρα. Οι ώρες της. Τι να μου κάνουν είκοσι 

τέσσερις ώρες; Εγώ θέλω να είμαι μαζί σου περισσότερο. 

- Ε τότε θα προσθέσουμε άλλη μια ώρα. 

- Μα δεν γίνεται. 

- Αν με αγαπάς γίνεται. Όλα γίνονται. 

- Μα πώς; 

- Θα δεις. 

Έκατσε ο Μάρκος. Σκέφτηκε. Ξανασκέφτηκε. Έπρεπε να βρει τρόπο να 

προσθέσει μια ώρα στη μέρα. Έπρεπε. Της το είχε υποσχεθεί. 

Πέρασε ο καιρός, οι μέρες, τα χρόνια. Παντρεύτηκε ο Μάρκος την Έλλη. 

- Μα δεν μου φτάνει η μέρα. Τόσες δουλειές… Τα παιδιά. Δεν σε βλέπω 

καθόλου. Θέλω λίγο περισσότερο. 

- Μην ανησυχείς. Θα βρω τον τρόπο. Θα προσθέσω άλλη μια ώρα. Αρκεί 

να με αγαπάς και θα δεις. 

Γέρασε η Έλλη. Γέρασε και ο Μάρκος. 

Άργησε ο Μάρκος να έρθει στο τραπέζι. 

Πέρασε η ώρα. Ώρες. Ώρες βαριές, λες και είχε σταματήσει ο χρόνος. 

Έψαξε. Πουθενά ο Μάρκος. 

Κατευθύνθηκε προς την παλιά αποθήκη του κήπου. Αυτή στην οποία 

συναντιόντουσαν κάποτε κρυφά. 

Κι έμεναν εκεί με τις ώρες. 

Εκεί τον βρήκε. Ανάμεσα σε εκατοντάδες ρολόγια, γρανάζια, 

μηχανισμούς. 

Με ένα ρολόι στο χέρι τον βρήκε. Με ένα παγωμένο χαμόγελο στα χείλη 

του. 

Και τότε ακούστηκαν αμυδρά οι χτύποι του ρολογιού που κρατούσε ο 

Μάρκος. Αφουγκράστηκε. 

25 χτύποι. 

Τα είχε καταφέρει. Έφτιαξε ένα ρολόι με έναν χτύπο παραπάνω, μια ώρα 

παραπάνω για να της φτάνει η μέρα της. 

Της το είχε υποσχεθεί. 



“25th hour” project 
 

173 
 

Ιωάννα Γκανέτσα | 1.8.2014 

Μια μέρα, ένας άνθρωπος που είχε φοβία με το χρόνο και την πίεση που 

του δημιουργούσαν οι προθεσμίες στη δουλειά και το πρόγραμμα της 

καθημερινότητάς του, αποφάσισε να επισκεφτεί ένα σοφό γέροντα για 

τον οποίο είχε ακούσει πως γιατρεύει περιπτώσεις εμμονής σαν τη δική 

του.  

“Πες μου, νεαρέ, ποιο είναι το πρόβλημά σου;” τον ρώτησε ο σοφός.  

“Γέροντα, είμαι έρμαιο του χρόνου. Όλη μου η ζωή περιστρέφεται γύρω 

από τα ρολόγια.  

Άλλοτε ο χρόνος μοιάζει να σταματά πάνω σε μια δύσκολη στιγμή και ότι 

κι αν κάνω μου φαίνεται αδύνατο να την προσπεράσω κι άλλες φορές 

τρέχει και εγώ αδυνατώ να τον προλάβω.  

Είναι πάλι κάποιες φορές που γυρίζω σε στιγμές του παρελθόντος και τις 

ζω ξανά και ξανά σε μια προσπάθεια να τις κρατήσω ζωντανές. Πολλές 

φορές πονάω, άλλες φορές μπερδεύομαι, άλλες πάλι νιώθω πως ο 

χρόνος έχει σταματήσει σε μερικά καταραμένα λεπτά δυστυχίας ή 

ευλογημένα λεπτά ευτυχίας και ό,τι και να κάνω δεν μπορώ να τα 

προσπεράσω.   

Βλέπω τους  δείκτες του ρολογιού της ζωής μου κολλημένους στο 

παρελθόν.  

Ύστερα είναι και ο χρόνος που δεν μου είναι ποτέ αρκετός να 

ικανοποιήσω τις ανάγκες τις δικές μου, των φίλων μου, των συνεργατών, 

του αφεντικού μου. Βρίσκομαι, νομίζω, μέσα σε μια δίνη γεμάτη ρολόγια 

που το καθένα αντιπροσωπεύει κάποιον παράγοντα της ζωής μου που 

ζητά το χρόνο μου και εγώ αδυνατώ να προσφέρω όσα θέλω. Δεν ξέρω 

πια τι να κάνω.”  

Ο γέροντας αφού άκουσε τον προβληματισμό του με προσοχή, του είπε:  

Είναι αλήθεια πως οι περισσότεροι άνθρωποι είναι δέσμιοι της ώρας. 

Μετράνε την ευτυχία τους ή τη δυστυχία τους σύμφωνα με το πόσο 

διήρκησε, όχι την ένταση της στιγμής.  

Νομίζουν πως ο χρόνος είναι περιορισμένος μέσα σε έναν αριθμό, το 24 

των ωρών μιας ημέρας. Στενεύει καθώς η νύχτα διαδέχεται τη μέρα, 

τρέχει με ιλιγγιώδη ταχύτητα και οι δείκτες του ρολογιού λαχανιασμένα 



“25th hour” project 

174 
 

περνούν τις ώρες μέχρι να φτάσουν στην 24η και μετά αρχίζουν πάλι από 

την αρχή.  

Όμως, το πραγματικό ρολόι της ζωής δεν είναι αυτό που αντικρίζεις στον 

τοίχο του σπιτιού σου ή του γραφείου σου. Ο αληθινός  χρόνος σου είναι 

εκείνος που βιώνεις μέσα σου. Ο εσωτερικός παλμός σου, που δεν 

γνωρίζει όρια. 

Όσο κι αν πεισματικά αρνούνται οι άνθρωποι να το δουν από φόβο ή 

άγνοια, υπάρχει πάντα χρόνος για να ανασύρεις στην επιφάνεια τις 

βαθύτερες επιθυμίες σου, τις προσωπικές προσδοκίες σου, τα όνειρα 

σου.  

Είναι η 25η ώρα του καθενός. Εκείνη η λεπτή διαχωριστική γραμμή 

μεταξύ της επιφανειακής αντίληψης του χρόνου και των πραγμάτων και 

της εσωτερικής αντίληψης, της αυτογνωσίας, που πολλοί δεν θέλουν να 

αντικρίσουν γιατί νομίζουν πως αυτό που θα δουν πονάει. Γιατί έχουν 

μάθει πως η αλήθεια μόνο πονάει κι έτσι ζουν στο επίπλαστο ψέμα του 

24. Οι δείχτες ενός άψυχου αντικειμένου ορίζουν τους δείκτες της 

ψυχής.”  

Ο νεαρός ήταν σκεπτικός. Καταλάβαινε πως δεν έπρεπε να ορίζει τη ζωή 

του η ώρα αλλά η στιγμή. Έπρεπε να μάθει να μετρά τα χρόνια της ζωής 

του όχι σύμφωνα με το ημερολογιακό έτος αλλά με τις εμπειρίες του.  

Όσες ζωές κι αν είχε κάποιος θα ήταν ανούσιες αν δεν είχε δικές του 

στιγμές.  

Στιγμές που τρέχουν ελεύθερες στους δρόμους της ζωής, υπερπηδούν 

εμπόδια, λυγίζουν σίδερα και βγαίνουν από τις φυλακές των «πρέπει». 

Κυνηγούν τα «θέλω», αρπάζουν τις ευκαιρίες και δοκιμάζουν την 

ελευθερία τους. Γιατί η στιγμή δεν φυλακίζεται, δεν ορίζεται, δεν 

σταματά στο 24. Ζει όσο ο ίδιος θέλεις να τη ζεις.  

Τελικά γύρισε και κοιτάξει τον σοφό γέροντα.  

“Πες μου, δηλαδή, τι πρέπει να κάνω;”, τον ρώτησε όλο απορία.  

Κάνε το πιο απλό πράγμα του κόσμου.  

“Σταμάτα να πιστεύεις τα ρολόγια του τοίχου, και πίστεψε το ρολόι της 

ψυχής”. 

 



“25th hour” project 
 

175 
 

Νατάσσα Καραμανλή | 2.8.2014 

Με δυο φοβίες λένε πως ερχόμαστε αρχικά σε αυτόν τον κόσμο.  

Αυτήν του απότομου θορύβου και την φοβία του ύψους.  

Όλες οι υπόλοιπες είναι επίκτητες.  

Φαντάσου, πως δεν γεννιέται κανείς, ούτε εγώ, ούτε καν εσύ, με τη 

φοβία της αγάπης.  

Ακόμα, όμως, σε βλέπω να τρέχεις μακριά της να κρυφτείς.  

Μόνο για λίγο άφησε με να σου μιλήσω, τη λέξη που φοβάσαι, την ξέρω 

καλά.  

Αν την πάλεψα; Ποιος έχει αυτήν την επιλογή;  

Περίμενα μέρες, για ώρες, τις στιγμές, να μείνω δίπλα σου, με το 

μοναχικό χτύπημα του ρολογιού στις κουρασμένες φλέβες μου, να μετρά 

τα λόγια σου.  

Το χαμόγελο σου πάνω στα βλέφαρα μου, ντυμένο με τον άυπνο ύπνο 

του έρωτα σου.  

Έστεκαν ασάλευτες τότε οι σκιές στους τοίχους, όταν αμίλητοι κι οι δυο 

κυλιόμασταν μέσα στα μπλε σεντόνια και το φεγγάρι, μια χούφτα κίτρινο 

φως στα μάτια σου.  

Και ήταν εκείνη η μικρή, η μεγάλη ώρα η δική μας, η ώρα που δεν 

λογάριαζαν τα ρολόγια.  

Το λευκό σου πουκάμισο κρεμασμένο στο παράθυρο και η καρδιά μου 

μια πύρινη μπάλα, που χτυπούσε πάνω στους ώμους, στις πλάτες σου 

και επέστρεφε λαβωμένη στο στήθος μου.  

Μετρούσα βουβά τις ώρες, μετρούσα τα σ’ αγαπώ.  

Τα δάχτυλα μου έκλειναν σε μια γροθιά που χωρούσε όλες τις λέξεις που 

δεν σου είχα πει.  

Η μέρα ψυχορραγούσε κι η νύχτα πάντα σε καλούσε πίσω. Χανόσουν από 

το δωμάτιο και η κλειστή πόρτα έκρυβε τη θλίψη μου.  

Πόσο μισούσα εκείνη την ώρα! Το χρόνο που κυλούσε έξω από αυτό το 

δωμάτιο. 



“25th hour” project 

176 
 

Θα μείνω μόνη και πάλι, θα ντυθώ με το σεντόνι που έχει κρατήσει το 

άρωμα σου.  

Θα βγω στη βεράντα και το φεγγάρι θα γελά με την αφέλεια μου.  

Τα μάτια μου κλείνουν και σε ονειρεύομαι δίπλα μου. Μα εσύ φοβάσαι 

την αγάπη. 

Μέσα στο πλήθος απαρατήρητος τριγυρίζεις, δίχως μυρωδιά, κενός από 

μνήμη. 

Με μια σταγόνα έρωτα που στέγνωσε μέσα σου, με ένα φως  που 

γλίστρησε στη χαραμάδα του χρόνου σου.  

Την 25η ώρα που με αγαπάς, μόνο να μ΄ αγαπάς. 

 

 

 

 

 

 

 

 

 

 

 

 

 

 

 

 

 



“25th hour” project 
 

177 
 

Βίκη Κοσμοπούλου | 3.8.2014 

Να υπήρχε λέει μια ακόμα 

-μόνο μια ακόμα- ώρα 

ν’ ανταμώσει η αλήθεια 

τ΄ ουρανού με το πλουμιστό 

το ψέμα σ ένα χορό ερωτικό 

και κάπου εκεί ανάμεσα 

-για φαντάσου- 

 εσύ και ‘γω στο μισοσκόταδο 

με χέρια μπλεγμένα 

να πούμε αλήθειες που 

δεν τολμήσαμε ποτέ 

στο φως και το σκοτάδι 

έλα να βρεθούμε μια 25η ώρα 

να σου πω πως σ΄ αγαπώ…  

 

 

 

 

 

 

 

 

 

 

 

 

 

 

 



“25th hour” project 

178 
 

Χαρά Κόμαρη | 4.8.2014 

Είναι στιγμές που νιώθω τόσο μόνη. 

Ξυπνάω μέσα στη νύχτα   

από τι αλήθεια; 

σε ένα κρύο κρεβάτι 

χωρίς να ξέρω καλά καλά αν κοιμήθηκα ή αν κοιμάμαι ακόμα. 

Περιμένω λίγο, 

για κάποια δευτερόλεπτα μπορεί και για μία ώρα 

και σαν βραχούν τα μάτια, σαν δω ότι δεν βγαίνει φωνή, 

αφήνω το σκοτάδι να με τυλίξει.  

το σκοτάδι είναι φίλος 

Φαντάσου με να περπατώ σε άδειους δρόμους, σε μια πόλη φάντασμα 

όπου όλοι είναι εκεί μα όλοι λείπουν.   

εσύ δεν είσαι πουθενά 

Σέρνω τα βήματα, κάθε βήμα και ψίθυρος. 

Ψίθυροι από φιγούρες μισό-ανθρώπινες που δεν μου λένε τίποτα.  

κάποτε μπορεί να μου τους είχες γνωρίσει εσύ  

Βαδίζω εκεί, στον δρόμο που κάποτε περπάτησες  

νομίζω ο αέρας κρατάει ακόμα τη μυρωδιά σου 

και σε βλέπω να στέκεσαι  

πάλι με γελούν τα μάτια μου 

με αυτό το αδιόρατο χαμόγελο που τότε με εκνεύριζε μα τώρα πόσο 

μου λείπει. 

Και είναι αυτή την ώρα, 

την 25η, 

που έχει σταματήσει ο χρόνος για σένα και για μένα, 

που τα έχω όλα μα συνάμα τίποτα, 

που με τρομάζει, όχι η απουσία, αλλά ο ίδιος μου ο εαυτός. 

Με τρομάζει το που θα έφτανα, τί θα έκανα, πόσα θα έχανα.  

για  σένα 

Είμαι εδώ, στο ανάμεσα   



“25th hour” project 
 

179 
 

πάντα στο ανάμεσα εγώ, ποτέ στο δίπλα 

να με γελούν τα μάτια.   

τα μάτια δεν μπορώ να τα εμπιστευτώ πια, ούτε τον νου  

Εμπιστεύτηκα εσένα και απόμεινα εδώ. 

Στο ανάμεσα που δεν το φτάνει η ζωή. 

Στο τίποτα που το πνίγει ο φόβος. 

Στην 25η ώρα που δε χωράει ο χρόνος. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

180 
 

Νότα Μουζάκη | 5.8.2014 

11:30 βράδυ Πέμπτης και ξαπλώνοντας αναπαυτικά στο κρεβάτι 

διαβάζω τις τελευταίες σελίδες από το θρίλερ που διαβάζω τις 

τελευταίες δέκα μέρες. Εξαιρετική τροπή, αναπάντεχη ανατροπή στο 

τέλος, αγωνία και ένα αίσθημα ολοκλήρωσης της ιστορίας στην 

τελευταία σελίδα. Τέσσερα βήματα ως τη βιβλιοθήκη μετά, για την 

επιλογή του επόμενου. Το βρήκα, “The Celestine Prophecy”, μου το 

πρότειναν πρόσφατα ως εξαιρετικό. Αλλά νύσταξα, θα το ξεκινήσω 

αύριο. Σβήνω το φως, ξαπλώνω κι εκεί που είμαι έτοιμη να κοιμηθώ 

ακούω τη «Νέμεσή» μου… Ένα ηχηρό και πεντακάθαρο τικ-τακ 

ρολογιού! «Δεν μπορεί», σκέφτομαι, «εγώ δεν έχω ρολόι πουθενά!» 

Ανάβω το φως κι αρχίζω να ψάχνω τριγύρω για κάποιο ξεχασμένο 

ρολόι, αν κι ήμουν σίγουρη ότι αποκλείεται να υπάρχει κάτι τέτοιο στο 

δωμάτιό μου. Ο ήχος –όπως γίνεται με καθετί ενοχλητικό– αυξάνεται 

όσο εστιάζω σε αυτόν. Γίνεται πιο έντονος. Πλέον ηχεί σαν καμπάνα στα 

αυτιά μου. Τα νεύρα εντείνονται όσο και η –φρενήρης πλέον– 

προσπάθειά μου να βρω την προέλευσή του. Εστιάζω στον τοίχο, 

κολλάω το αυτί μου λες και προσπαθούσα να ακούσω τι λένε οι 

γείτονες και τον εντοπίζω! Μεσοτοιχία με το δωμάτιό μου είναι η 

εξωτερική αποθήκη του ορόφου, όπου και βρίσκονται ρολόγια του 

ρεύματος κ.ο.κ.  

Αναγνωρίζοντας την ξεκάθαρη ήττα μου, μη έχοντας λύση στο πρόβλημά 

μου, βάζω τις ωτοασπίδες και προσπαθώ να κοιμηθώ. Μάταια, όμως. 

Αυτό το τικ-τακ μού ξύπνησε σκέψεις. Σκέψεις σχετικές με τον χρόνο και 

γιατί τον απεχθάνομαι το ίδιο έντονα όσο πιθανόν να τον αγαπώ. Τον 

απεχθάνομαι γιατί περνώντας κάνει κάποιες αναμνήσεις μου να 

ξεθωριάζουν. Μπορεί πιθανόν να μην ξεχάσω ποτέ ότι τη στιγμή που 

έμπαινα μαζί με τη μαμά στο αεροδρόμιο, νιώθοντας ξεριζωμένες – όχι 

από την πατρίδα, αλλά από τους δικούς μας ανθρώπους – για να 

δημιουργήσουμε μια πιο ήρεμη ζωή στο εξωτερικό, ακουγόταν από τα 

μεγάφωνα του αεροδρομίου η μουσική από την «Πολίτικη Κουζίνα»…. 

Αλλά ίσως κάποια στιγμή να ξεχάσω ότι μέσα στο αεροπλάνο – σε αυτές 

τις 3,5 ώρες – πέρασε όλο μου το παρελθόν μπροστά από τα μάτια μου 

κι αναρωτιόμουν αν κάνουμε το σωστό…  

Μπορεί να ξεχάσω πόσο καιρό χρειαστήκαμε για να τακτοποιηθούμε, να 

μπούμε στο σπίτι μας, να ηρεμήσουμε και να δρομολογήσουμε τη – νέα– 



“25th hour” project 
 

181 
 

ζωή μας, αλλά δεν θα ξεχάσω ποτέ ότι σε όλη αυτή τη διαδικασία νομίζω 

ήρθαμε πιο κοντά από ποτέ, περιπλανώμενες μεν σαν αθίγγανες, αλλά 

στηρίζοντας η μία την άλλη στωικά αλλά δυσδιάκριτα για τον «πολύ 

κόσμο».  

Μπορεί κάποια στιγμή να ξεχάσω τους «φίλους» που πέρασαν κι έφυγαν 

από τη ζωή μου σαν τυφώνες…. Τυφώνες, λάθος λέξη. Αυτοί πίσω τους 

αφήνουν ερείπια…. Εγώ νιώθω πιο δυνατή τελικά κάθε φορά που φεύγει 

κάποιος. Γιατί; Γιατί καταλαβαίνω ότι μπορώ και χωρίς αυτόν. Οπότε, 

χμ… Που πέρασαν κι έφυγαν από τη ζωή μου ως περαστικοί. Ναι, 

περαστικοί ήταν. Δε θα ξεχάσω, όμως, ότι έστω στο σύντομο αυτό 

χρονικό διάστημα, μαζί τους γέλασα, έκλαψα, μοιράστηκα, ονειρεύτηκα.  

Μπορεί κάποια στιγμή να ξεχάσω τη φωνή της γιαγιάς μου, που μου 

τηλεφωνούσε ανά δεκάλεπτο για να μου πει κάτι ανούσιο και με 

εκνεύριζε σε βαθμό υστερίας, αλλά δε θα ξεχάσω ποτέ το παγωτό ξυλάκι 

που τρώγαμε για να δροσιστούμε τα καλοκαίρια στο σαλονάκι της (παρά 

την ανυπόφορη μυρωδιά ναφθαλίνης που αναδυόταν από το σπίτι της 

πάντα!)  

Εν ολίγοις, ο χρόνος περνάει. Και παίρνει μαζί του πολλά. Και αφήνει 

πίσω του επίσης πολλά. Κι έρχεται κάποια στιγμή – με αφορμή ένα «τικ-

τακ» ενός ρολογιού από την αποθήκη, που σου ‘ρχονται όλα στο μυαλό. 

Κι αυτά που ξεχνάς ακόμα εκεί είναι. Ίσως να κρύβονται για να μην 

πονάς. Ίσως τα κρύβεις για να μην πονάς. Αλλά θα ‘ρθει μια στιγμή, μια 

ώρα, που θα σου ‘ρθουν πάλι όλα στο μυαλό. Είναι σίγουρα η 25η ώρα… 

Γιατί τελικά εκεί τα φορτώνουμε όλα. Αυτά που δεν έχουμε το κουράγιο 

να διαγράψουμε, να ξεχάσουμε, να ονειρευτούμε ή να ζήσουμε. Στο 

χρόνο που μας λείπει. Στην ώρα που μας λείπει. Στην ώρα που 

υποκρινόμαστε ότι δεν υπάρχει. Στην 25η. 

 

 

 

 

 

 



“25th hour” project 

182 
 

Γιώτα Γουρνά | 6.8.2014 

Ο χρόνος σταματά. Ο εκνευριστικός και αγχωτικός ήχος του ρολογιού, τικ 

τακ τικ τακ, σιγεί. 

Κλείνεις τα μάτια. Βγαίνεις από το σώμα σου και σε βλέπεις. Σε βλέπεις 

να κοιτάς με απορία, σα χαμένη, να μη νιώθεις, να μην ακούς, να μη 

μιλάς, να στέκεσαι και να κοιτάς… 

Το σπίτι που νοικιάζεις και χρυσοπληρώνεις, ακόμα και σε περίοδο 

οικονομικής κρίσης, ενώ δεν το αξίζει, το γεμάτο νεροχύτη από άπλυτα 

πιάτα, τα ψίχουλα που κουβαλούν τα μυρμήγκια, τα ασιδέρωτα στοίβα, 

τα ρούχα που έμειναν άπλυτα γιατί πάλι έβρεξε χώμα… 

το παιδί σου που κοιμάται γαλήνια, αγνό και τρυφερό πια, 

εξουθενωμένο από το πείσμα να σε κάνει ό,τι θέλει, γιατί σε θέλει και δε 

σε έχει, που το μεγαλώνουν ξένοι και όχι εσύ, που γίνεται αγοράκι και το 

θες πάλι μωρό… 

τον άντρα σου που κάποτε τον έβλεπες και έλιωνες και τώρα λιώνετε 

στους τσακωμούς για τα πάντα, από τα πιο μικρά και ασήμαντα έως τα 

πιο ουσιώδη, που προσπαθεί να είναι εκεί δίπλα σου αλλά και να τρέξει 

μακριά σου… 

τη δουλειά σου που σου αρέσει και τη μισείς, που θες να δώσεις και να 

πάρεις, αλλά μόνο δίνεις, που σε πνίγει κάθε μέρα όλο και πιο πολύ… 

τα όνειρά σου που οι καταστάσεις δε σε αφήνουν ούτε καν να τα αγγίξεις, 

τα θέλω σου που πνίγονται στην τρικυμία της καθημερινότητας, την 

έφηβη που δεν έχεις πια μέσα σου, τον έρωτα που δεν έζησες ποτέ, τα 

απωθημένα που δεν εκπληρώθηκαν, τον γλυκό λόγο που δεν παίρνεις, 

την καλημέρα που δεν ακούς, τη μιζέρια που σιχαίνεσαι, τα χαμόγελα 

που δεν βλέπεις, το φιλί που δε δίνεις, τη ζωή που δε ζεις…. 

Ξυπνάς και συνεχίζεις. Ο χρόνος άρχισε πάλι να μετρά και τρέχει. Τρέχει 

γρήγορα. Πολύ γρήγορα… Βιάσου. 

 

 

 

 



“25th hour” project 
 

183 
 

Γιώργος Στασιμιώτης | 7.8.2014 

Χώνεται στο απάνεμο λιμάνι της αγκαλιάς σου..   

Από ώρα αποζητά σαν πληγωμένο αγρίμι να την φυγαδεύσεις μακριά 

από τον άδικο κόσμο που της στερεί το χρώμα και την χαρά στην ζωή της.   

Είναι η 25η ώρα της ημέρας.. ξεχωρίζει από τις άλλες, μια ώρα μαγική…   

Η καρδιά σου πάει να σπάσει, φωνάζει δυνατά σαν ταμπούρλο που το 

βαρούν αλύπητα. Ντοπάρεται  το  είναι σου με αδρεναλίνη, ξεπηδούν 

και χορεύουνε τρελά μπροστά σου αισθήματα καλά κρυμμένα από 

καιρό, το μυαλό σου φέρνει χίλιες βόλτες..   

Είπαμε, η 25η ώρα είναι μια ώρα μαγική.. Όλα μπορούν να συμβούν.   

Κάνετε βήματα μετέωρα, ΑΥΤΗ δεν ξέρει που σε οδηγεί, εσύ δεν 

γνωρίζεις που πας,  αλλά εκείνη την ώρα.. την 25η ώρα της ημέρας.. 

παράξενε ταξιδιώτη δεν έχεις εσύ το πάνω χέρι.. ΑΥΤΗ χαμογελά στην 

καρδιά σου και  συνωμοτεί μαζί της.. Δύσκολο να έχεις «καρδιά».. Άλλοτε 

λυτρωτής, άλλοτε δυνάστης, σαν μην είναι μέσα στο δικό σου σώμα, σαν 

να μην δίνει ζωή σε σένα, παρά δίνεται αλλού χωρίς όρια  χωρίς να σε 

ρωτήσει.. δίχως να λογαριάζει..   

Η 25η ώρα μαζί ΤΗΣ… Σαν όνειρο κάθε φορά αλλά με το χρώμα της 

χαρμολύπης. Γυμνά κορμιά, γυμνές ψυχές, αναστεναγμοί, γέλια, φωνές, 

δάκρυα χαράς και λύπης, όλα ανάκατα, ένα κουβάρι.  Βαριές οι ανάσες, 

σφιχτή η αγκαλιά σαν να’ ταν η τελευταία, τα βλέμματα 

διασταυρώνονται και ψιθυρίζει η ματιά:   

«Τούτη την ώρα μην φοβάσαι άλλο πια.. ΝΙΩΣΕ, ΖΗΣΕ!».   

Την κοιτάς.. αλήθεια είναι όμορφη μέσα στην αγκαλιά σου, δεν κλείνεις 

μάτι,  πλανιέσαι μέσα  στην ψυχή της.. Παλεύεις να αποκωδικοποιήσεις 

τις σκέψεις, τις μικρές κινήσεις στο πρόσωπο της, να «διαβάσεις» 

ανάμεσα  στις σκόρπιες λέξεις και τα φιλιά τις άλλοτε τοσοδούλικες και 

άλλοτε πελώριες σαν τσουνάμι αλλαγές που συμβαίνουν μέσα της.. 

Γρίφοι οι γκριμάτσες της που τόσο αγάπησες αν και σε μπερδεύουν.   

Στάσου, αν η 25η ώρα είναι μαγική,  γιατί  δεν σου έχει απάντηση για 

όλα; Δεν μετριούνται σαν  ατελείωτα τα δευτερόλεπτα της τελικά.. 

στερεύουν και αυτά σαν τόσους και τόσους ποταμούς που κάποτε ήταν 

περήφανοι και πλούσιοι με το νερό της ζωής… την ίδια την ζωή..  Μπορεί 



“25th hour” project 

184 
 

η 25η ώρα σαν μυθική Σειρήνα  να τραβά τους  δείκτες του ρολογιού να 

περάσουν από πάνω της, έξω από την γήινη πορεία τους, αλλά η μαγεία 

της δεν είναι ικανή να τους αναγκάσει να ρίξουν άγκυρα πάνω της..   

Σε παίρνει πρέφα που ΤΗΝ «σκαλίζεις» και σαν την αστραπή που 

κομματιάζει και ηλεκτρίζει την ατμόσφαιρα, σπάει την σιωπή της 25ης 

ώρας:  

«Ποιες σκέψεις σε ταξιδεύουν πάλι; Τι σκέφτεσαι; Και πάνω από όλα.. Τι 

ζητάς..»  

«Τίποτα…ΤΙΠΟΤΑ» απαντάς με μια κομμένη ανάσα,  σε έπιασαν στα 

πράσα σαν τον μικρό κατεργάρη και βίαια προσπαθείς να ξεθάψεις από 

την φαρέτρα του μυαλού σου όλες τις λέξεις που μπορούν να σε 

σώσουν… Ατύχησες φίλε μου!  

Η 25η ώρα είναι μαγική αλλά δεν κρατάει για πάντα, το είπαμε και πριν.. 

KAI σε ξεγέλασε… δεν είναι δωρεάν. Θέλει το κατιτίς της και αυτή.  Ήρθε 

η ώρα να πληρώσεις. Αφού την κάλεσες κοντά σου θα γίνει αυτό που την 

ευχαριστεί και  ορίστε… το δικό σου το «ΤΙΠΟΤΑ» αυτή η 25η ΩΡΑ το 

ψιθυρίζει στα αυτιά ΤΗΣ σαν ένα βαρύ «ΤΑ ΠΑΝΤΑ»..  

Τα λεπτά περνάνε, τα χαμόγελα έφυγαν  και το συναισθηματικό σου 

άλμα, το «ΤΙΠΟΤΑ» που είχες καμουφλάρει και το «ΤΑ ΠΑΝΤΑ» που 

μαρτύρησε η 25η ΩΡΑ, ΤΗΝ τρόμαξε, έφερε μαζί του τα πρώτα σύννεφα… 

σύννεφα δυνατά, μαύρα, που κουβαλούν μαζί τους την μπόρα και 

αστραπές… Δεν μπορείς να κλείσεις μάτι.. Προσπαθείς να δαμάσεις 

αυτές τις 1000 χίλιες σκέψεις στο μυαλό σου.. Ευλογημένοι και 

καταραμένοι όποιοι περιπλανιούνται μέσα τους για να βρουν κάτι από 

τον εαυτό τους, για να επιβιώσουν από τη δίνη των συναισθημάτων..  

Πάντα το μυαλό σε αυτές τις περιπτώσεις ψάχνει να βρει τις ρίζες, την 

αρχή, θέλει να πάει πίσω στο χρόνο να πλάσει την ιστορία από το μηδέν, 

να κάνει τα βήματα ένα ένα, να μην είναι μετέωρα πια,  μήπως και βρει 

τα σωστά πατήματα σε ένα μονοπάτι που δεν ξέρεις αν θα το 

ακολουθήσεις και θα χαθείς ή θα σωθείς.. Μια περιπλάνηση ατελείωτη 

και γύρω σου σκιές που μοιάζουν με ανθρωπόμορφες φιγούρες  που 

φωτίζονται πάνω στο ξεθωριασμένο πανί ενός καλοκαιρινού σινεμά…  

Πήγες πίσω το χρόνο μα σαν να το τραγουδήσαμε πολλές φορές.. Μαγική 

και παράξενη η 25η ΩΡΑ! Τώρα είναι με το μέρος σου..   



“25th hour” project 
 

185 
 

Στην ζωή σου πάντα «έψαχνες» τους αληθινούς ανθρώπους, αυτούς που 

κοιτούν κάτω από την επιφάνεια, που ρωτούν που ενδιαφέρονται, που 

νοιάζονται. ’Έτσι και ΑΥΤΗ.  Άνθρωπος στα δικά σου γούστα.  Με ανάγκη 

να μην μένει στα επιφανειακά, στα ψεύτικα, σε αυτά που γύρω σου 

κυκλοφορούν με τόση ευκολία. Αλλά όταν είσαι πλασμένος και 

πλασμένη έτσι,  μοιάζεις με βάρκα ριγμένη στον ωκεανό, ανυπεράσπιστη 

στις φουρτούνες όταν θα έρθουν.. που θα έρθουν μην αμφιβάλλεις και 

δεν θα είναι μια και δυο..  

Κάτι έχει ραγίσει μέσα ΤΗΣ… «Ο κόσμος όλος είναι γεμάτος με ψεύτικα 

συναισθήματα» διαβάζεις την σκέψη ΤΗΣ… Είναι καλύτερα από τα 

αληθινά, γιατί τα «φτύνεις» κάθε βράδυ που πλένεις τα δόντια σου και 

το πρωί ξυπνάς φρέσκος μ’ ένα καινούριο ψέμα…Ίσως και να έχει δίκιο.. 

αλλά το στόμα και οι λέξεις δεν συμφωνούν με τα μάτια.. αυτά τα 

πράσινα μάτια.. Τα κοιτάς και καθρεφτίζεται μέσα τους η φλόγα της ζωής 

να καίει ακόμα, να προσπαθεί να κάψει όλες αυτές τις γκρίζες εικόνες 

που ΤΗΝ ταλαιπωρούν, να πιστέψει στους αληθινούς ξανά.. στον ίδιο της 

τον εαυτό!  

Ξυπνάει μέσα σου το μεγαλύτερο «κουσούρι» με το οποίο σε ευλόγησε 

η ζωή:  Να θέλεις να δώσεις τα πάντα, να είσαι εκεί όταν δεν στο ζητάνε. 

Εγωιστικό ίσως.. Άκουσε με - Δεν με ακούς.. Το ίδιο γαϊτανάκι με σένα.. 

Η αιώνια μάχη της καρδιάς με την λογική.. Δεν θέλεις να με ακούσεις.. Ε 

τότε προς ΘΕΟΥ σταμάτα τις σκέψεις, τέντωσε το χέρι σου να αγκαλιάσεις 

το δικό ΤΗΣ που αιωρείται ματωμένο, με ζωντανά τα σημάδια από τα 

αγκάθια και τις σκλήθρες.. Παραμένει ανοικτό,  απλωμένο για όποιον 

καταφέρει και αισθανθεί ότι δεν είναι αυτό που πιστεύει.. «ΑΟΡΑΤΗ»..  

Να ’σαι λοιπόν στην αρχή… Ψάχνεις να ζωγραφίσεις ένα χαμόγελο στο 

πρόσωπο ΤΗΣ, να ξορκίσεις το κακό που δεν ΤΗΝ αφήνει να λάμψει! 

Διάολε έχει πολύ λάμψη μέσα ΤΗΣ αλλά όπως όλα τα κρύσταλλα, 

φαίνονται τόσο λαμπρά και μεγαλοπρεπή αλλά είναι ταυτόχρονα τόσο 

εύθραυστα! Την φυλάκισε μέσα της αυτή την λάμψη γιατί κάποτε 

«τόλμησε» να ζήσει αληθινά, την μοιράστηκε απλόχερα.. και όταν 

μοιράζεσαι το «μέσα» σου.. ξεγυμνώνεσαι.. ‘Έπειτα ΑΥΤΗ η ίδια «με 

σταγόνες βροχής» στα μάτια, την έθαψε βαθιά μέσα της αυτή την λάμψη, 

μόνη ΤΗΣ, σαν να ήταν το «κακό το ίδιο»… Κρέμασε πινακίδες ΜΗΝ 

ΕΝΟΧΛΕΙΤΕ! ΜΗΝ ΑΚΟΥΜΠΑΤΕ! Ρεύμα υψηλής τάσης και ΑΪ παραπέρα 

αφήστε με ΜΟΝΗ ΜΟΥ…  



“25th hour” project 

186 
 

Αλλά εσύ εκεί, έτοιμος σαν από παλιά, τολμάς να βουτήξεις στο σκοτάδι 

για να βγάλετε μαζί στην επιφάνεια ότι είναι καλά κρυμμένο.. Όμως 

στάσου.. Δεν είναι τόσο εύκολο νεαρέ μου.. Χρειάζονται πολλές μαγικές 

25ες ΩΡΕΣ για να καταφέρεις κάτι τέτοιο και σκέψου το τίμημα που θα 

σου ζητήσουν..  

Οι άνθρωποι μπερδεύονται μερικές φορές από τα πολλά χρώματα.. 

ζαλίζονται από τις νέες εικόνες, τους πιάνει ίλιγγος από την ταχύτητα των 

αλλαγών και μπορεί να φοβηθούν ακόμα και αυτή την ίδια την…να πως 

στην λένε.. Ναι αυτό είναι.. «Αγάπη». Και είναι ευχή και κατάρα να 

αγαπάς σε αυτή την ζωή σαν μικρό παιδί.. Ίσως και εγωιστικό..  

Πάλι πίσω στο καρδιοχτύπι και την 25η ώρα.. Είπαμε δεν ελέγχεται η 

καρδιά, κάνει του κεφαλιού της και αν και μέσα στο δικό σου στήθος 

χτυπάει, αυτή που σε ταΐζει με την ίδια την ζωή, δεν ξέρει πάντα προς τα 

πού τρέχει και αν θα φας τα μούτρα σου για τα δικά της καμώματα.. 

Τελείωνε με τα λόγια και τις σκέψεις, ξεκίνα προστάζει! Εκεί στο σκοτάδι 

στέκεται μια Πριγκηπέσσα, γύρω ΤΗΣ έχει ορθώσει όλες τις ασπίδες του 

κόσμου και πασχίζει να αναπνεύσει μόνη ΤΗΣ μέσα από τους 

αδιαπέραστους τοίχους του οχυρού της,  «πεθαίνει» να «ζήσει» αλλά η 

ίδια η ζωή ΤΗΣ, ΤΗΣ έχει γίνει βαρίδι.. Νιώθει την αδικία αλλά δεν την 

πολεμά πια.. Νιώθει ανήμπορη, σαν να ΤΗΝ έχει νικήσει..  

Και εσύ; Εσύ τι θα κάνεις τελικά; Θα ακολουθήσεις το βήμα που ΑΥΤΗ 

δειλά σου ζήτησε να κάνετε μαζί; Κακομοίρη μου δεν μπορεί να σου 

υποσχεθεί κανείς τίποτα αλλά τολμάς να χορέψετε μαζί μεθυσμένοι τον 

απίθανο σκοπό της 25ης ώρας;  

«Τα ΠΑΝΤΑ» τελικά ΤΗΝ φοβίζουν.. Μπορείς όμως να βάλεις έτσι απλά 

στην αγάπη όρια; Οι δείχτες του ρολογιού τρέχουν να γυρίσουν πίσω 

στην φυσιολογική πορεία τους.  Αυτή η μασκαράτα των αισθήσεων και 

των παραισθήσεων έφτασε στο τέλος της και στερεύει ο αδυσώπητος 

χρόνος και για αυτή την μαγική 25η ΩΡΑ..   

Μα να τελικά που οφείλει την μαγεία της… Φεύγοντας, βγάζει το 

προσωπείο της και αποκαλύπτεται ένας αγέρωχος 

αθάνατος  Θεός,  μικρός στην όψη, φτερωτός και παντοδύναμος και την 

δική του 25η ώρα την πέρασε σημαδεύοντας εσένα.. αφήνοντάς σε 

έρμαιο ανάμεσα στην κόλαση και τον παράδεισο….παράδεισος για αυτά 

που τόλμησες.. κόλαση για αυτά που δεν έζησες πέρα από την 25η ώρα.. 



“25th hour” project 
 

187 
 

Γιώργος Θεοδωράκης | 8.8.2014 

Θυμόταν εκείνο το στίχο του ποιητή «κάπου ανάμεσα σε Τρίτη και 

Τετάρτη πρέπει να παράπεσε η αληθινή σου μέρα.» Άραγε που να 

χάθηκε τόσος καιρός, μήνες και χρόνια, δίχως να το αντιληφθεί, σαν 

χάντρες πού ανύποπτα του γλίστρησαν απ’ τα χέρια; Και το ρολόι στον 

τοίχο απέναντι, ένας δήμιος πού ακατάπαυστα με το βέλος του 

αποκεφάλιζε τις ώρες που ξαναγεννιόνταν αδιάκοπα όπως τα σπλάχνα 

του Προμηθέα. Παραταγμένες φρόνιμα σε κύκλο, η μια δίπλα στην άλλη 

σαν καταδικασμένοι σε εκτελεστικό απόσπασμα αναμένοντας τη 

στόχευση του πυροβόλου. Κι εκείνος ανήμπορος να κάνει το παραμικρό, 

με μια κίνηση να σταματήσει τον συνεχή εκείνο θάνατο, το τικ τακ το 

κοροϊδευτικό που του ‘κλέβε τη ζωή. 

 Έκλεισε την πόρτα πίσω του και τράβηξε στο γκαράζ. Το χέρι του 

περιεργάστηκε το τιμόνι, είχε να το αγγίξει πάνω από δυο χρόνια, από τη 

μέρα του ατυχήματος. Κάθισε στη θέση που πάνω της είχε ταξιδέψει από 

έφηβος σε δεκάδες διαφορετικές χώρες. Γύρισε το κλειδί και το ένιωσε 

να μουγκρίζει. Γύρισε το γκάζι και μια γνωστή, αγαπημένη δύναμη τον 

τράβηξε προς τα μπρος.  

Πέρασε από το δρόμο που σαν παιδί έπαιζε ποδόσφαιρο με τους φίλους 

του και από κείνον μπροστά απ’ το πρώτο σχολείο του. Τα μέρη εκείνα 

που άλλοτε τα βίωνε δικά του, κομμάτια του κορμιού του, τώρα 

φάνταζαν ολότελα μακρινά σαν τοπία κάποιου παλιού ονείρου. Τράβηξε 

προς το λόφο που είχε πάει στο πρώτο του ραντεβού. Τα δέντρα εκεί 

είχαν μεγαλώσει απλώνοντας πλατιά κλαδιά. Κάθισε κάτω από κείνο που 

είχαν χαράξει τα ονόματα τους μα όσο κι αν ψηλάφησε με τα χέρια δεν 

τα βρήκε. Τότε πίστευε τις μέρες εκείνες παντοτινές, αγνοώντας τον 

καιρό που τρυπάνιζε από κάτω σα σαράκι, τα θεμέλια. 

 Συλλογίστηκε πως από τη μέρα που γεννιέται κανείς μαθαίνει να 

σπαταλάει το χρόνο του σε όφελος των άλλων κρατώντας κάποιες 

βιαστικές στιγμές για τον εαυτό του, τον ελάχιστο εκείνο χρόνο που 

ευτυχεί τελικά αληθινά. Πόσο υπέροχο θα έμοιαζε το ενδεχόμενο να 

υπήρχε έστω μια μονάχα ώρα κάθε μέρα που θα μπορούσε να βρεθεί 

κανείς μόνος με τον εαυτό του, να βιώσει την ένταση, την αγαλλίαση της 

μοναχικότητας δίχως το φόβο κάποιας εξωτερικής παρέμβασης. Για μια 

ώρα μονάχα να γίνει απροσπέλαστος από κάθε τι. Να ερημώσει, ν 

αναπαυτεί, να λυτρωθεί.  



“25th hour” project 

188 
 

Από κάτω η πόλη άναβε σιγά σιγά τα φώτα της. Άλλη μια μέρα τελείωνε, 

οι ωροδείκτες θα επέστρεφαν πάλι στο μηδέν. Ανέβηκε ξανά στη μηχανή 

και γκάζωσε απότομα να βγει στο δρόμο. Η άσφαλτος ένα μαύρο χαλί 

στρωμένο μόνο γι’ αυτόν, κυλούσε ως το άπειρο. Τον τραβούσε ολοένα 

και πιο γρήγορα σα χείμαρρος προς το κέντρο μιας δίνης. Το κοντέρ σαν 

το δείκτη του ρολογιού διέτρεχε τα νούμερα με ταχύτητα, έβλεπε τη 

βελόνα να γυρίζει όλο και πιο δεξιά χαρούμενος που έβλεπε πως 

τελείωναν τα νούμερα, πως απελευθερωνόταν απ’ την αιχμαλωσία των 

αριθμών συναντώντας μια ταχύτητα μη μετρήσιμη, μια ώρα έξω απ’ το 

χρόνο. Επιτάχυνε για να τη συναντήσει. 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

189 
 

Ηρώ | 9.8.2014 

Θυμάσαι μαμά που όταν ήμουν μικρή σε ρωτούσα σε πόση ώρα θα 

ετοιμαστούμε, σε πόση ώρα θα φύγουμε και πόση ώρα έχουμε ακόμα 

για να φτάσουμε, σε πόση ώρα θα φάμε ή πότε θα έρθει ο μπαμπάς κι 

εσύ μου έλεγες «Όχι πολύ, σε καμιά ωρίτσα.»; Εγώ μαμά δεν ήξερα τι 

είναι η ωρίτσα και φανταζόμουν μια ουρίτσα. Όπως η ουρίτσα είναι μια 

μικρή ουρά, έτσι μικρή θα ήταν και η ωρίτσα. Και χαμογελούσα.   

Μετά μαμά, σε ρωτούσα πότε θα αρχίσω να κοιμάμαι κι εγώ αργά το 

βράδυ, πότε θα φάω το πρώτο μου καλοκαιρινό παγωτό, πότε θα μένω 

μόνη μου σπίτι ή πότε θα στολίσουμε το δέντρο. Και μου απαντούσες 

πάντα «Όταν θα έρθει η ώρα». Κι εγώ περίμενα, γιατί στο σχολείο είχαμε 

μάθει πως οι ώρες είναι 24 κι έρχονται πάντα.   

Και ύστερα που μεγάλωσα μαμά και δεν σε ρωτούσα πια , καταλάβαινες 

μόνη σου και μου έλεγες να μην φοβάμαι και να μην αγχώνομαι γιατί δεν 

είναι ακόμα ώρα. Μου ‘λεγες πως είμαι μικρή για να σκοτίζω το 

μυαλουδάκι μου με διάφορα, όλα έχουν την ώρα τους.   

Μεγάλωσα κι άλλο μαμά κ’ είχες δίκιο, δεν ήταν ώρα για στεναχώριες. 

Και τώρα μαμά; Μήπως τώρα είναι η ώρα; Εγώ γιατί δεν έχω μια ζωή 

όπως την φανταζόμουν πάντα; Γιατί δεν έχω εκείνη τη δουλειά που σου 

΄λεγα πως ήθελα να κάνω; Και τους ανθρώπους που χρειάζομαι μαμά 

πότε θα τους βρω όλους; Θυμάσαι που σου ΄λεγα πως θέλω να κάνω 

πολλά ταξίδια; Πότε κι αυτά; Και ξέρω ότι αν στα πω αυτά, θα μου πεις 

πως όλα θα έρθουν στην ώρα τους. Βέβαια, ξέρεις πόσο πιο όμορφα θα 

ήταν, αν μου έλεγες πως όλα θα έρθουν σε καμιά ωρίτσα; Κι έπειτα μαμά, 

ωρίτσα ήταν κι αυτή που έλεγες ότι θα περιμένουμε στο γιατρό –κι ας 

μου φαινόταν εμένα αιώνας–, καμιά ωρίτσα χρειαζόμασταν για να 

κάνουμε και τα ψώνια –κι ας με πονούσαν τα πόδια μου μετά–, όπως 

ωρίτσα ήταν κι αυτή που περιμέναμε για να σβήσουμε την τούρτα – κι ας 

φοβόμουν πως αργούμε και θα περάσουν τα γενέθλιά μου και θα 

φύγουν όλοι μαζί με τα δώρα τους. Αλλά μαμά, τώρα που είμαι μεγάλη 

και φοράω κι εγώ ρολόι στο χέρι όπως κι εσύ, δεν βλέπω ποια είναι αυτή 

η ώρα που μου ‘λεγες. Εσύ, που ήσουν τόσο σίγουρη πάντα, πώς ήξερες 

πότε θα έρθει;   

Ξέρεις τι σκέφτομαι μαμά; Αυτή η ώρα μάλλον δεν χωράει στα ρολόγια, 

είναι μια άλλη, 25η. Η χαρούμενη κουταβίσια ουρίτσα, είναι η ώρα της 



“25th hour” project 

190 
 

αναμονής, είναι μαμά η ώρα που με έκανες με τη σιγουριά σου να 

ελπίζω, η ώρα που πίστευα πως κάτι θα έρθει… ήταν η παράνομη ωρίτσα 

που ονειρευόμουν με τα μάτια ανοιχτά πως κοντεύω…   

…ξέρεις μαμά αυτή η ώρα μπορεί να είναι η ζωή.  

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

191 
 

Αιμιλία Παπαθεοχάρη | 10.8.2014 

Εικοστή πέμπτη ώρα. 

Η ώρα της ανυπαρξίας και της αηδίας. 

Η ώρα των φαντασμάτων και των τρελών. 

Ουσίες, χάπια, αλκοόλ. 

Τόσες ουσίες, 

κι άλλες τόσες απουσίες… 

Μια νοθευμένη εισπνοή 

και χάθηκα, 

στα άχρονα λεπτά αυτής της ώρας. 

Καταραμένη. 

Κι άλλο τόσο ευλογημένη. 

Φλερτάρει με το θάνατο, 

κι εγώ, 

διαλέγω το μηδέν, έξω από το χρόνο, 

που σαν καταρράκτης ορμά και σου ρουφά τη ζωή.  

Εικοστή πέμπτη ώρα, 

μια ετεροτοπία βουτηγμένη στο θάνατο, 

με κάθε μέσο, 

μόνο τόσο ώστε να μην πνιγείς. 

Κι εδώ όλα ζούνε. 

Τίποτα δεν δικαιούται να πεθάνει. 

Έρωτες, θάνατοι… 

Η στάχτη των πάντων πλανάται 

στον ουρανό του μυαλού μου.  

Όλοι φωνάζουν για πόνο. 

Μα κανείς δεν τον υπηρέτησε. 

Κανείς δεν ομολόγησε.  

Όποιος δεν άγγιξε την τραγωδία του, 

παρέμεινε γελοίος. 

Και μόνη του παρηγοριά… 

Αυτή, η εικοστή πέμπτη ώρα. 

 

 

 



“25th hour” project 

192 
 

Velvet | 11.8.2014 

Κοιτάζει το ρολόι στον τοίχο απέναντι 

Η ώρα δώδεκα παρά τέταρτο 

Το στόμα του γλύφει τα γυμνά της κόκκαλα 

Το στήθος της καίει από το αγκομαχητό του 

Στα άσπρα λεκιασμένα σεντόνια είκοσι πέντε ώρες 

Είκοσι πέντε άντρες διάβηκαν στο κορμί της 

Κοιτάζει το ρολόι στον τοίχο απέναντι 

Η ώρα ακριβώς δώδεκα 

Κλείνει τα μάτια να ξεφύγει της απελπισίας 

Όνειρα, νιότη, ελπίδες, όλα κλεισμένα σ’ αυτό το υπόγειο 

Πάνω σ’ αυτό το κρεβάτι των ενταφιασμένων 

Κοιτάζει το ρολόι στον τοίχο απέναντι 

Γυμνή, ολομόναχη και παραδομένη 

Η ώρα δώδεκα και είκοσι πέντε 

Έξω ακούγονται δυνατά οι καμπάνες 

«Συγχώρα με Θεέ μου» ψιθυρίζει 

 

 

 

 

 

 

 

 

 

 

 

 

 

 



“25th hour” project 
 

193 
 

Νίκος Ανδρουλιδάκης | 12.8.2014 

     Ο άντρας καθόταν σκεπτικός στη βεράντα. Ήταν νύχτα, γύρω του δεν 

ακουγόταν τίποτα πέρα από τα ελάχιστα περαστικά αυτοκίνητα και είχε 

σκοτώσει τη γυναίκα και τα παιδιά του. Τα πτώματά τους μάζευαν 

ζωύφια κάπου στο εσωτερικό του σπιτιού κι εκείνος καθόταν και 

σκεφτόταν. 

            Έπρεπε να τους σκοτώσει, το είχε κάνει για το καλό τους. Τώρα, με 

ένα μισοσβησμένο τσιγάρο στο χέρι, ήταν έτοιμος να αποχωρήσει και 

εκείνος από τη ζωή πηδώντας από το μπαλκόνι. Δεν του έμενε και τίποτα 

άλλο. 

            Δεν ήταν ψυχοπαθής και σίγουρα δεν ήταν από εκείνους τους 

ήρεμους τύπους που τρελαίνονται ξαφνικά. Όχι, μέχρι τις τελευταίες 

στιγμές είχε σώας τας φρένας και η απόφασή του ήταν προϊόν λογικής 

σκέψης. 

            Μόλις χθες την είχε πάρει. Την προηγούμενη μέρα είχε γκρεμιστεί 

ο κόσμος του και τότε, σχεδόν μη βλέποντας μπροστά του, πήγε σε ένα 

καταγώγιο και αγόρασε το περίστροφο. Αν υπάρχει διάθεση τα πάντα 

μπορείς να βρεις, έτσι του είχε μάθει η ζωή. 

            Ο άντρας δεν ήταν στο άνθος της ηλικίας του αλλά ούτε και πολύ 

μεγάλος. Σαράντα χρονών, οικογενειάρχης, χωρίς να ενοχλεί κανέναν. 

Ήταν διακριτικός. 

Δυστυχώς, οι διακριτικοί είναι τα μόνα θύματα, σκέφτηκε. 

            Μέχρι χθες δούλευε σε έναν από εκείνους τους απρόσωπους 

δημόσιους οργανισμούς και εκείνη η μέρα δε διέφερε από τις 

προηγούμενες. Κάθισε μπροστά από το μικρό του γραφείο και 

διεκπεραίωνε ό,τι του ζητούσαν μέχρι που ήρθε το χαρτί. 

            Στην αρχή δεν πίστευε στα μάτια του. Αυτό που διάβασε ήταν πως, 

ούτε λίγο ούτε πολύ, τον  απέλυαν. 

Μα, σοβαρά; Μήπως είναι φάρσα; Σίγουρα αφορά εμένα; 

Αυτές ήταν οι πρώτες σκέψεις, σκέψεις που θα περνούσαν από τον 

καθένα. Πήγε στον υπεύθυνο, ξαφνιασμένος και ταυτόχρονα πραγματικά 

θυμωμένος. 



“25th hour” project 

194 
 

            Μόλις τον δέχτηκε πέρασε μέσα. Ο προϊστάμενος ήταν ένας 

κοντόχοντρος φαλακρός, από εκείνους τους βολεμένους που όλο και 

κάπως καταφέρνουν να αγκιστρώνονται σαν άχρηστα βάρη στις 

δημόσιες υπηρεσίες. 

«Συγγνώμη για την ενόχληση», του είπε, «αλλά έλαβα αυτό το… 

έγγραφο» 

Ο άντρας απέναντί του τον κοίταξε σκεπτικός, αναστέναξε και του 

πρότεινε να καθίσει. 

            Ο ανώτερός του δεν ήξερε πώς να αρχίσει το λογύδριο. Ξερόβηξε, 

μετακίνησε νευρικά τα χαρτιά μπροστά του και τελικά έβαλε τα δυο 

παχουλά χεράκια του (χέρια που δεν είχαν ιδέα από εργασία) πάνω στο 

τραπέζι λέγοντας: 

«Κοίτα… οι συνθήκες είναι δύσκολες για όλους. Ασφαλώς και κάνεις 

πολύ καλή δουλειά αλλά… ξέρεις, το Υπουργείο αναδιοργανώνει τις 

υπηρεσίες και…» 

Ναι, ήξερε. Πολύ καλά. Τα Υπουργεία αναδιοργάνωναν τις υπηρεσίες με 

πολύ «αντικειμενικά» κριτήρια: χρήσιμοι ήταν μόνο οι ομοϊδεάτες. 

Αλλά αυτός δεν είχε εκδηλωθεί καθόλου! 

Έξω και οι ανένταχτοι. 

«…Και κρίθηκε σκόπιμο ένας από τους απομακρυνόμενους να είσαι και 

εσύ…» 

            Τότε ήταν που έγινε έξω φρενών. 

«Εγώ;», φώναξε και πετάχτηκε από τη θέση του, «εγώ που κάνω την 

καλύτερη δουλειά από όλους εδώ μέσα; Που πολλές φορές αναλαμβάνω 

αντικείμενα άλλων; Πού…» 

Πού θα ήμουν στη δική σου θέση σε έναν δικαιότερο κόσμο; ήθελε να πει 

αλλά συγκρατήθηκε. 

Μετά τη διακοπή ο προϊστάμενος μίλησε το ίδιο ήρεμα και μονότονα σαν 

να μην είχε συμβεί τίποτα. 

Και τι είπε; Τα ίδια και τα ίδια… ότι εκτιμούν τον κόπο του, ότι δεν ήταν 

μόνο ο ίδιος σε δυσάρεστη θέση, πως αρκετοί αναγκάζονταν να 

ξενιτευτούν λόγω δυσμενών μεταθέσεων… 



“25th hour” project 
 

195 
 

«Ας με μετέθεταν!», διέκοψε φωνάζοντας πάλι. 

Ο προϊστάμενος, ίσως λίγο ενοχλημένος, ξερόβηξε και απάντησε: 

«Τα πράγματα δεν είναι τόσο απλά… ε, η επιλογή για τέτοιες 

μεταθέσεις…» 

«Ναι, τις ξέρω τις επιλογές! Πάνω απ’ όλα το μέσο!» 

            Τότε ήταν που ο υπεύθυνος έγινε άνω ποταμών. 

Αναψοκοκκινισμένος, πετάχτηκε από την καρέκλα του και δήλωσε πως 

δεν επέτρεπε τέτοιους υπαινιγμούς, πως απαιτούνταν πολιτισμός και ότι, 

πάλι, η κατάσταση είναι δύσκολη για όλους… 

«Μωρέ τι μας λες; Παρόμοιες δύσκολες συνθήκες περνάς εσύ με εμένα;» 

«Αυτό ήταν!», του είπε, «ως εδώ! Πέρασε έξω αμέσως!» 

«Άντε να χαθείτε όλοι!», είπε και βρόντηξε την πόρτα πίσω του. 

            Από εκεί και έπειτα ούτε που θυμόταν πολύ καλά τι είχε γίνει. Όλα 

ήταν μια ομίχλη γύρω του. Έφυγε όπως-όπως. 

            Τις επόμενες ώρες περιπλανήθηκε στους δρόμους χωρίς να βλέπει 

μπροστά του από την στενοχώρια. Άκου απόλυση! Εκείνος! Που ήταν 

τόσο συνεπής και τόσο ταπεινός και ποτέ δεν είχε εμπλακεί στις 

κομματικές φατρίες… 

Η δυσμενής μετάθεση δε θα ήταν καλύτερη, ασφαλώς… σκέφτηκε. 

Όχι, αλλά θα είχε δουλειά. Η σύζυγός του ήταν επίσης πρόσφατα 

απολυμένη. Πώς θα συντηρούνταν; Λογαριασμοί, φροντιστήρια, 

χαράτσια, φόροι δικαιολόγησης ακινήτων, φόροι 

δικαιολόγησης τέκνων… όλα έρχονταν καταπάνω τους! Και τα παιδιά 

τους τι θα απογίνονταν; Άλλο στήριγμα δεν είχαν εκτός από τους γονείς: 

θείες και θείοι δεν υπήρχαν, όλοι οι παππούδες είχαν πεθάνει ενώ η 

πεθερά του, η μόνη ζωντανή, ήταν έγκλειστη στο γηροκομείο με χαμένα 

τα μυαλά της. 

            Τόσα πολλά… τόσες πολλές σκοτούρες και μόνο 24 ώρες για να τις 

αντιμετωπίσεις! Ας υπήρχε και μια 25η για να ηρεμήσεις, να σκεφτείς. 

Δεν έλεγαν ότι είχες οχτώ ώρες για να δουλέψεις, οχτώ για να 

αναπαυτείς και οχτώ για να κοιμηθείς; Τώρα, έτσι όπως τα είχαν κάνει, 



“25th hour” project 

196 
 

διέθετες δώδεκα ώρες δουλείας (ναι, δουλείας) και δώδεκα ώρες άγχους 

για την επιβίωση. Μία πολύτιμη 25η ώρα δεν υπήρχε; 

            Επέστρεψε στο σπίτι του πολύ αργά αντιδρώντας μηχανικά στις 

συμπεριφορές της οικογένειας. Με βαριά καρδιά τους έβλεπε να ζουν τη 

συνηθισμένη ρουτίνα τους αγνοώντας ότι είχε απολυθεί. 

            Κι έτσι είχαν περάσει οι ώρες, μέσα στη στενοχώρια. Το πρωινό 

της επομένης άναψε την τηλεόραση. Πάλι τα ίδια πρόσωπα να 

καυγαδίζουν στα τηλεπαράθυρα, πάλι τα ίδια κενά επιχειρήματα. Ο 

πολιτικός δεν ξεχώριζε από τον δημοσιογράφο καθώς όλοι φορούσαν 

κουστούμια και γραβάτες. 

Βέβαια, σκέφτηκε πικρόχολα, η στολή της μαφίας… 

            Ωραία και η ράτσα των δημοσιογράφων! Οι «διεκδικητές του 

Καλού» και οι «υπερασπιστές του Δικαίου». Λες και δεν ήταν γνωστό ότι 

ο καθένας τους δούλευε για συγκεκριμένους οργανισμούς που 

ανεβοκατέβαζαν κυβερνήσεις! 

            Κοίταξε τη γυναίκα του που εκείνη τη στιγμή φρόντιζε τα παιδιά 

και αναστέναξε. Όλα είχαν αλλάξει από τη μια στιγμή στην άλλη… 

            Βγήκε από το σπίτι τη συνηθισμένη ώρα αφήνοντας 

ανυποψίαστους τους δικούς του. Το μόνο που έκανε ήταν να τριγυρίσει 

στο κέντρο της πόλης σαν όρθιο πτώμα. Κάποια στιγμή κοντοστάθηκε και 

κάθισε σε ένα παγκάκι απέναντι από το επίμαχο κτίριο, εκεί όπου είχαν 

μαζευτεί όλοι οι κοινοβουλευτικοί… δυνάστες τους. Το κοίταξε 

ξερογλείφοντας τα χείλη του. 

Πώς θα ήταν άραγε αν κάποιος ορμούσε εκείνη τη στιγμή μέσα ζωσμένος 

με εκρηκτικά; Ή με ένα πολυβόλο; 

Μπα, απαντούσε μια άλλη φωνή μέσα του, οι φρουροί τους θα 

απέκρουαν αστραπιαία το δράστη και 

μετά θα έλεγαν ότι ήταν δάκτυλος τρομοκρατικών οργανώσεων. 

Ναι, λες και αυτοί δεν ήταν τρομοκράτες! Οι τρομοκρατέστεροι όλων! 

            Αφού το στριφογύρισε στο μυαλό του αποφάσισε τι θα έκανε. 

Σηκώθηκε βαρύθυμα από το παγκάκι και προχώρησε στα ενδότερα της 

πρωτεύουσας… 



“25th hour” project 
 

197 
 

            Και έτσι είχε πάρει την απόφαση. Όχι, δεν επιτέθηκε στο 

κοινοβούλιο, όπως λαχταρούσε. Αντίθετα είχε πάει σε ένα διακριτικό 

μαγαζάκι, από τα πολλά του είδους, και αγόρασε ένα όπλο και μερικές 

σφαίρες. Δόξα τω Θεώ είχε ακόμα αρκετά λεφτά και δε χρειαζόταν άδεια. 

            Σε όλο το δρόμο παράδερνε μέσα στις σκέψεις του αδιαφορώντας 

για το αν τον ανακάλυπταν με το όπλο στην τσέπη. Επέστρεψε στο σπίτι 

και, μπαίνοντας στο διαμέρισμα, είδε τη γυναίκα του να ορμάει ανήσυχη. 

«Μα πού ήσουν;», ρώτησε, «ανησύχησα! Και το κινητό σου δεν…» 

Έπρεπε να το κάνει πριν δειλιάσει. 

Ή τώρα ή ποτέ. 

«Σε αγαπώ», της είπε και, πριν προλάβει να του απαντήσει, έβγαλε το 

όπλο από την τσέπη και τράβηξε τη σκανδάλη. 

            Ο πυροβολισμός ακούστηκε εκκωφαντικός στο μικρό διαμέρισμα. 

Δυστυχώς, τα πράγματα σπάνια γίνονται όπως τα έχεις υπολογίσει. Το 

όπλο κλώτσησε τόσο δυνατά που του πόνεσε το χέρι και επιπλέον, 

αστόχησε και την πέτυχε στο λαιμό. Εκείνη έπεσε πίσω ανήμπορη. 

            Στο μεταξύ τα παιδιά του τρομαγμένα από τον ήχο έτρεξαν προς 

εκείνον. Μόλις είδαν τι συνέβαινε άρχισαν να κλαίνε αλλά όχι για πολύ. 

Αυτά ήταν τυχερά και σκοτώθηκαν αμέσως, πέφτοντας λίγα μέτρα 

μακριά από τη μητέρα τους. 

            Πήγε πάνω από τη γυναίκα του, έσκυψε και τη χάιδεψε για 

τελευταία φορά. Λίγα δευτερόλεπτα πριν πυροβολήσει ξανά είδε το 

ξαφνιασμένο βλέμμα της, σαν να μην πίστευε αυτό που γινόταν, 

προσπαθώντας να μιλήσει αλλά βγάζοντας κάτι παράξενους 

λαρυγγικούς ήχους. Φίλησε την ίδια και τα παιδιά του. 

Ένιωσε δάκρυα να γεννιούνται στις άκρες των ματιών του. 

            Τώρα στεκόταν όρθιος στο μπαλκόνι. Πλησίασε τα κάγκελα 

έτοιμος να πέσει. Αναστέναξε και στράφηκε προς τον άναστρο ουρανό. 

Ούτε τα αστέρια δεν τον συντρόφευαν αυτές τις τελευταίες ώρες. 

            Υπήρχε ζωή μετά; Υπήρχε η κόλαση; 

Καμιά κόλαση δεν είναι χειρότερη από αυτή τη ζωή. 



“25th hour” project 

198 
 

Άραγε πώς να ήταν; Άλλοι έλεγαν ότι ήταν γεμάτη από καζάνια που 

ψήνονταν οι αμαρτωλοί, άλλοι πως μετενσαρκωνόσουν για να 

βασανιστείς ξανά για όσα είχες κάνει. 

Θεέ μου… χώσε με στο πιο ζεματιστό καζάνι ή φέρε με πάλι εδώ, δε με 

νοιάζει. Μόνο δώσε μου μια 25η ώρα να την κάνω ό,τι θέλω: να σκεφτώ 

τα λάθη μου, να προσπαθήσω να τα διορθώσω, οτιδήποτε. Τιμώρησέ με 

όσο θες αλλά μόνο αυτό σου ζητώ: μια ώρα ακόμα. 

Και με αυτές τις σκέψεις έφυγε. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

199 
 

Κική Κωνσταντίνου | 13.8.2014 

Εκείνο το πρωινό, δε θα ήταν ίδιο με όλα τα άλλα. 

Το ήξερε! 

Το ένοιωθε! 

Το ζούσε! 

Το μούδιασμα στα ακροδάχτυλα μαρτυρούσε πίεση, σκέψεις, αγωνία, 

φόβο! 

Ήταν το όνειρο; 

Ο εφιάλτης; 

Η πραγματικότητα μας καλοστημένης σκηνής; 

Ούτε κι ο ίδιος ήξερε, ούτε κι ο ίδιος ήθελε να μάθει. 

Σηκώθηκε με δυσκολία από το κρεβάτι και δίχως να σκεφτεί οδηγήθηκε 

στο μπάνιο. 

Κοίταξε το είδωλό του στο καθρέπτη. Όπως θυμόταν τον εαυτό του 

πάντα! 

Ανοιχτόχρωμη επιδερμίδα, καστανά μαλλιά, λίγα αξύριστα γένια και 

δυο μάτια μαύρα που θύμιζαν χρησιμοποιημένο σπίρτο. 

Έριξε νερό με μανία στο πρόσωπό του και κοίταξε ξανά στον καθρέπτη 

με την ελπίδα να δει εκείνη την «λάμψη» στα μάτια του, που την είχε 

αφήσει κάπου «ποδοπατημένη» πίσω, στα παιδικά του χρόνια. 

Τίποτα! 

Καμία λάμψη, κανένα φως, ίσως μόνο ένας μισοχαλασμένος προβολέας 

που ξεχάστηκε αναμμένος από τη χθεσινοβραδινή του παράσταση. 

Και τί παράσταση! 

Ωραία παράσταση! 

Φώτα! 

Κόσμος! 

Σαλτιμπάγκοι! 

Θεατές! 

Μαριονέτες! 

Ζώα! 

Θηριοδαμαστές! 

Χορός! 

Κλουβιά! 

Γέλια! 

Τραγούδια! 

Φωνές! 



“25th hour” project 

200 
 

Ρόλοι! 

Στρας! 

Κραδασμοί! 

Ποτά! 

Ουσίες! 

Καμουφλαρισμένη ανθρωπιά! 

Καμουφλαρισμένοι άνθρωποι! 

Ψυχές υπενδεδυμένες στο τίποτα! 

Κι ένα μαύρο πανί! 

Ένα μαύρο πανί να καλύπτει τα πάντα για να τα ξεσκεπάσει μετά και να 

λάμπουν! 

Να λάμπουν τόσο πολύ, τόσο δυνατά, τόσο εκτυφλωτικά, με σκοπό να 

θαμπώσουν τους θεατές και τον ίδιο για άλλη μία «μοναδικά», υπέροχη 

βραδιά! 

Και κάπου εκεί θυμάται! 

Βλέπει τον εαυτό του να χορεύει ξέφρενα κάτω από το μαύρο πανί και 

εκείνο να τον σφίγγει, να τον σφίγγει ολοένα και περισσότερο, ώσπου 

λίγο πριν το τέλος της αναπνοής του, να τον ελευθερώνει και να του 

«φορά» ένα νέο χρυσαφί κοστούμι που μοιάζει να είναι φτιαγμένο από 

χρυσό! 

Και όλα βαδίζουν καλώς! 

Σύμφωνα με το σωστό σενάριο! 

Τη σωστή καθοδήγηση! 

Τη σωστή σκηνοθεσία 

Κι εκείνον σε μια ερμηνεία που αξίζει επιβράβευση! 

Και όλα πάνε σύμφωνα με το σχέδιο! 

Με τη ζωή! 

Με τα παιχνίδια της, τη θεωρία της, τον «θεσμό» της ύπαρξής της! 

Και νοιώθει τέλεια! 

Φανταστικά! 

Αδρεναλίνη κυλάει στις φλέβες του και χαμογελά! 

Κοιτάζει τον εαυτό του στο καθρέπτη και επιτέλους το είδωλό του του 

χαμογελά! 

Με λάμψη έντονη! Αστραφτερή! 

Μα ψεύτικη, καλοσκηνοθετημένη! 

Δεν τον νοιάζει! Του αρκεί που μπορεί να χαμογελά με το πετσί της 

μάσκας που ονομάτισε Εαυτό! 



“25th hour” project 
 

201 
 

Και το κουδούνι κροά! 

Όλα σκοτεινιάζουν, γίνονται απλώς το δωμάτιο του μπάνιου κι εκείνος 

αναρωτιέται! Πονά! Μια γροθιά στο στομάχι τον κάνει να πονά! 

Το κουδούνι χτυπά ακόμη μια φορά και ο ήχος μοιάζει πιο επίμονος 

από ποτέ! 

Τα χέρια του απλώνονται στο νιπτήρα, τα δάχτυλα ανοίγουν διάπλατα 

και μοιάζουν να τρέμουν! 

Γέρνει το κεφάλι στα δεξιά, κοιτάξει εξονυχιστικά προς την έξοδο του 

μπάνιου και επιστρέφει το βλέμμα στο αντικατοπτριζόμενο εαυτό του! 

Τον κοιτάζει έντονα, μα άγρια, μαχητικά. 

Το κορμί του σφίγγετε, οι φλέβες ξεπηδούν και το γυμνό του στέρνο 

μαρτυρά συσσώρευση οργής. 

Το κουδούνι ακούγεται ξανά και εκείνος θυμώνει περισσότερο. 

Οργισμένος φεύγει από το μπάνιο και κατευθύνεται στο σαλόνι. 

Μεγάλο σπίτι! 

Ευρύχωρο! 

Επιβλητικό! 

Όμορφο μα υπερβολικά άδειο για το μέγεθός του! 

Ακριβώς σαν τον εαυτό του! 

«Οξύμωρο» σκέφτεται, κουνά το κεφάλι και κατευθύνεται στην πόρτα 

που τρίζει από το έντονο κουδούνισμα. 

Στέκεται εμπρός της, ακουμπά το πόμολο μα δεν ανοίγει! 

Σκέφτεται! 

Το κουδούνι σταματά να χτυπά! 

Σχεδόν μηχανικά κοιτάζει τον εαυτό του! 

Ξυπόλητος, γυμνός από τη μέση και πάνω και ένα λευκό παντελόνι 

φόρμας να «σκουπίζει» το πεντακάθαρο, γυαλιστερό πάτωμα. 

Ατενίζει το βλέμμα στην μισάνοιχτη, τεράστια μπαλκονόπορτα που δε 

θυμάται από πότε την είχε ξεχάσει ανοιχτή και θυμάται στο τέλος της, 

εκείνη την γλάστρα με γεράνια! 

Η αγαπημένη της γλάστρα! Η αγαπημένη του γλάστρα! 

Μια γλάστρα που άνθισε σε μια νύχτα και ξεράθηκε σε μία μόνο ώρα! 

Είναι η γλάστρα με τα γεράνια! 

Αχ αυτά τα γεράνια! 

Το κουδούνι ίσα που ακούγεται! Σαν ένα αδύναμο δάχτυλο να 

προσπάθησε να το χτυπήσει! 

Με απότομη κίνηση ανοίγει τη πόρτα! 



“25th hour” project 

202 
 

Στέκει ακίνητος! 

Μοιάζει χαμένος! 

Μα ξέρει! 

Το ήξερε! 

Πάντα ήξερε πως θα έρθει αυτή η στιγμή, αυτή η ώρα! 

«Εσύ;;;» Ρωτά υποδύοντας τον ανήξερο, έναν ακόμη καμουφλαρισμένο 

ρόλο! 

«Ναι! Εγώ!» Ακούστηκε μια λεπτή, γυναικεία, μυστηριώδες φωνή. 

Ο άντρας δεν απάντησε. Το βλέμμα του όμως είπε πολλά. 

«Με περίμενες, έτσι δεν είναι! Ήξερες πως θα ‘ρθω! Όλοι ξέρετε πως 

κάποια στιγμή θα έρθω!» 

Ο άντρας σάστισε. Ήξερε αλλά δεν ήθελε να το παραδεχτεί, δεν ήθελε 

να το πιστέψει. Δεν είναι και εύκολο να παραδεχτείς πως είσαι μια 

κινουμένη μαριονέτα στο προσωπικό σου θίασο… 

Το δεξί του χέρι χάιδεψε νευρικά την αριστερή πλευρά του λαιμού του. 

Η δυσμορφία στο πρόσωπο και η συνοφρύωση των φρυδιών του 

μαρτυρούσαν αγωνία, φόβο και πίεση. 

Παρατήρησε πως η πόρτα ήταν μισάνοιχτη. Την άνοιξε προσεκτικά προς 

τα πίσω και το περιεχόμενο που κρυβόταν ή φανερωνόταν πίσω από το 

κατώφλι της εισόδου ήταν όμορφο μα άκρως επιβλητικό και παράξενο. 

Μια ψιλόλιγνη γυναικεία φιγούρα στεκόταν σαν ορόσημο μπροστά του. 

Ήταν ψιλή, αρκετά ψιλή για γυναίκα. Υπερβολικά αδύνατη μα με ένα 

μακρύ εκρού φουστάνι που θύμιζε δαντελένια νυχτικιά. 

Πρόσεξε τα κόκαλά της. Προεξείχαν σχεδόν από παντού. 

Τα μάτια της ήταν μικρά, στρογγυλά και καφέ. Οι βλεφαρίδες μακριές 

και πυκνές. Τα χείλη της κοραλλί και λεπτά. 

Τα γυμνά σημεία του σώματός της, τα χέρια, ο λαιμός και το πρόσωπό 

της φανέρωναν την χλωμή της επιδερμίδα. 

Το φόρεμα κυριολεκτικά αγκάλιαζε το πάτωμα γύρω της. Ένοιωσε άβολα 

που είδε στην άκρη του φορέματος να αχνοφαίνονται κάποια δάχτυλα 

από τα κάτω άκρα της. Μα πιο άβολα ένοιωσε όταν παρατήρησε κάτι 

καφέ «σχοινιά» να πλαισιώνουν σαν χορδές οργάνων το φόρεμά της. 

Κοίταξε από κάτω προς τα πάνω και ακολούθησε κατά μήκος αυτά τα 

σκοινιά που όχι μόνο «έγλυφαν» το πάτωμα αλλά έμοιαζαν να το 

εξουσιάζουν κιόλας. 



“25th hour” project 
 

203 
 

Ανέβηκε σιγά σιγά με το βλέμμα και κατέληξε στην κορυφή της κεφαλής 

της. 

Αυτά τα σχοινιά, αυτές οι χορδές δεν ήταν τίποτε άλλο από τα μαλλιά 

της. Περίεργα μαλλιά. Μαλλιά σαν ρίζες! 

«Όμορφη μα και κάπως φοβιστική σκέφτηκε κοιτάζοντάς την 

εξονυχιστικά. 

«Ξέρεις ποιά είμαι, έτσι δεν είναι; Με περίμενες άλλωστε» Ακούστηκε η 

λεπτή φωνή της. 

«Ναι νομίζω πως ξέρω ποια είσαι και ομολογώ πως άργησες!». Σχεδόν τη 

μάλωσε με το βλέμμα. 

«Κι όμως έρχομαι πάντα τη κατάλληλη στιγμή» Συνέχισε. 

«Και τί ήρθες να μου δώσεις;» Ρώτησε με φωνή και βλέμμα που 

μαρτυρούσαν λαγνεία. 

«Να δώσω; Όχι δεν ήρθα να δώσω!» Τον αποστόμωσε. 

«Αλλά;» Ρώτησε αποσβολωμένος. 

«Είμαι η 25η ώρα και ήρθα να πάρω!» Η φωνή της βούιξε και τράνταξε 

στο χώρο. 

«Να πάρεις;» Αναρωτήθηκε με μάτια που μαρτυρούσαν φόβο. 

«Ποτέ δε κατάλαβα γιατί οι άνθρωποι θεωρείτε πως πάντα η ζωή σας 

χρωστάει και εσείς δε της χρωστάτε τίποτα, τη στιγμή που σας χάρισε το 

μεγαλύτερο δώρο!» Η φωνή της πιο τρανταχτή από ποτέ αντήχησε στα 

αυτιά του. 

Έκανε ένα βήμα πίσω! Όχι δε το περίμενε αυτό και δεν το ήθελε! 

Το δεξί χέρι της γυναίκας τεντώθηκε προς τη μεριά του. Η παλάμη της τον 

προέτρεψε να την ακολουθήσει. 

Το κάλεσμά της ήταν σαφές! 

Κούνησε το κεφάλι του αρνητικά. Το χέρι της 25ης ώρας έμεινε εκεί να τον 

κοιτά κατάματα. Το βλέμμα της πυρακτωμένο τον έκαψε. 



“25th hour” project 

204 
 

Ο νεαρός άντρας γνωρίζοντας πως δε μπορεί να κάνει τίποτα για να 

αποτρέψει το κάλεσμα της γυναίκας ανταποκρίθηκε διστακτικά και 

προσφέροντας το χέρι του έκλεισε τα μάτια. 

Τικ….  

Τακ… 

Τικ… 

Τακ… 

Οι πατούσες μαρτυρούσαν το δρόμο….. 

Με δυσκολία άνοιξε τα μάτια και είδε μπροστά του μια φωτεινή ευθεία. 

Δεξιά κι αριστερά υπήρχαν πολλά ακαταλαβίστικα πράγματα και 

θόρυβος που μαρτυρούσε ανθρώπινη ύπαρξη και ζωή. Ήταν θολά όμως 

και δε μπορούσε να διακρίνει τίποτα εκτός από σκιές και θορύβους. 

Μόνο μπροστά μπορούσε να διακρίνει φώτα. Φώτα που όσο πλησίαζε 

κοντά τους γινόντουσαν ολοένα και πιο εκτυφλωτικά. 

Ξαφνικά το φως τον θάμπωσε. Πήρε το χέρι του από το χέρι της 25ης ώρας 

και το έφερε στο πρόσωπό του για να το προφυλάξει από το έντονο φως. 

Άκουσε κορναρίσματα. Φανέρωσε τα μάτια με δυσκολία και μέσα σε μια 

κατάσταση με πυκνό λευκό χρώμα είδε ένα αυτοκίνητο να κατευθύνεται 

με μεγάλη ταχύτητα επάνω σε ένα μικρό παιδί. 

Δίχως να σκεφτεί τίποτα και κανέναν έτρεξε προς τη μεριά του παιδιού, 

το έσπρωξε και παίρνοντας τη θέση του έκλεισε και πάλι τα μάτια του 

γιατί δεν άντεχε άλλο το έντονο φως που τον ζάλιζε ολοένα και 

περισσότερο. 

Και ξαφνικά ανοίγει τα μάτια, ένας δυνατός κρότος βγαίνει από το 

λαιμό του και συνειδητοποιεί πως στέκει ολομόναχος μπροστά στον 

καθρέπτη του μπάνιου. 

Πιάνει το λαιμό του και τρομαγμένος συνειδητοποιεί πως νοιώθει σα να 

ανασαίνει για πρώτη φορά. 

Περνάνε λίγα λεπτά ώστε να ανακτήσει τον έλεγχο και να ηρεμήσει. 

Έπειτα αποφασίζει να κατευθυνθεί στο σαλόνι. 

Έκπληκτος συνειδητοποιεί πως η πόρτα του σπιτιού είναι ανοιχτή. Είχε 

όντως επισκέψεις…. 

Ατενίζει το βλέμμα στη μισάνοιχτη βεράντα! Θυμάται τη γλάστρα, τη 



“25th hour” project 
 

205 
 

γλάστρα με τα γεράνια! Στο νου του έρχεται η εικόνα της μητέρας του! 

Πόσο τα αγαπούσε! 

Κατευθύνεται βιαστικά προς τη βεράντα! Βγαίνει έξω και με πια πνοή 

κοιτάει στο τέλος της. Είναι εκεί! Τη βλέπει! 

Πλησιάζει τη γλάστρα και έκπληκτος συνειδητοποιεί πως δίπλα από το 

μαραμένο φυτό, έχει ανθίσει ένας νέος, πράσινος βλαστός. 

Σκύβει, τον μελετά προσεκτικά και χαμογελάει μουδιασμένα. Τον 

αγγίζει απαλά και λέει: 

«Τώρα ξέρω! Η 25η ώρα είναι η ώρα που ξεπληρώνουμε στη Ζωή, τη 

Ζωή με μία νέα Ζωή!». 

Ένα μικρό αεράκι σαν ανάσα ήχησε στο χώρο και σχεδόν απαλά του 

φίλησε το μάγουλο….. 

 

 

 

 

 

 

 

 

 

 

 

 

 

 

 

 

 



“25th hour” project 

206 
 

Ελένη Βασιλείου-Αστερόσκονη | 14.8.2014 

Φρόντισαν του Ήλιου το φιλί, 

στο σκοτάδι να σβηστεί. 

Χάραξαν τον ουρανό. 

 Πού να ψάξω να σε βρω; 

Στο πριν; Στο τώρα; Στο μετά; 

Ξέρω… Μόνο στα όνειρα! 

Η σκέψη μου μπερδεύτηκε, μέσα στις αναμνήσεις. 

Υπομονή… υπομονή. Κάποτε θα γυρίσεις. 

Κι αν δεν γυρίσεις; Πώς θα ζω; 

Εκεί είναι καλύτερα. Από εδώ; 

Μόνο ο αέρας απόψε μ’ αγγίζει. 

Μία νεράιδα το δάκρυ σκουπίζει. 

Χαμογελώ… και δυναμώνω, 

κόντρα στις μέρες και ας ματώνω. 

Αύριο θα φροντίσουν… 

την ελπίδα με ψέμα να ντύσουν, 

θα σου την χαρίσουν, 

θα τραγουδήσουν 

την θλίψη από ψηλά πάλι θα ρίξουν 

την δήθεν αγάπη θα μεταγγίσουν 

την αμφιβολία θα γεννήσουν 

για να μπορέσουν να συντηρήσουν 

τον κόσμο που άλλαξαν, για να πουλήσουν 

ό,τι ποτέ δεν θα αγόραζες 

δέρμα από σάπια κλωστή υλικών, 

για να δέσεις το τέλος των παραμυθιών. 

Στο πριν… στο τώρα… στο μετά… 

Ξέρω θα έρθεις… πάλι στα όνειρα… 

Για λίγες ώρες, για  λίγες στιγμές.  

Νερό της λήθης θα δοκιμάσω. Να κοιμίσω τις ενοχές. 

25 ώρες φτάνουν; Μέσα στο “όνειρο” να χαθώ; 

Ναι. Αν μου υποσχεθείς. Πως μέσα στο “όνειρο” θα σε βρω… 

 

 

 



“25th hour” project 
 

207 
 

Μαρία Ελένη Κωνσταντοπούλου | 15.8.2014 

Οι δείκτες του παλιού ξύλινου ρολογιού συναντήθηκαν πάλι, 

σημαίνοντας την ώρα που ζωντανοί και νεκροί ανταμώνουν. Ο ήχος 

απλώθηκε σε όλο το σπίτι και η νεκρική σιγή μεγέθυνε τους 

κραδασμούς. Οι δονήσεις παρέλυσαν το κορμί μου και εικόνες 

στοίχειωσαν το νου. Ήταν πάλι εδώ! 

Η πόρτα ήταν μπροστά μου. Η επιλογή δική μου. Η βαλίτσα, ανέγγιχτη, 

πλάι ακριβώς από την «έξοδο κινδύνου» με τις λαβές ανασηκωμένες για 

ένα γρήγορο και εύκολο πιάσιμο, όπως την προηγούμενη φορά. Τι 

κρατούσε όμως τα πόδια μου καρφωμένα σε εκείνο το ελεεινό πάτωμα; 

Ήθελα να φύγω. Ή όχι; Κάθε μέρα, την ίδια ώρα: παρελθόν-μέλλον, 

αναμνήσεις-ελπίδα παρατίθονταν σε παράλληλη τροχιά. 

Σήκωσε το χέρι του και άγγιξε τα μαλλιά μου. Ψιθύρισε στο αυτί μου 

εκείνο που πάντα μου άρεσε να ακούω. Χαμογέλασα. 

Το χαμόγελο πάγωσε στα χείλη  σαν κοίταξα πάλι τους δείκτες του 

ρολογιού. Όχι, δεν μπορούσε να με ξεγελάσει. Έπρεπε να επικεντρωθώ 

στους δείκτες, τικ τοκ τικ τοκ. Έκατσα στην πολυθρόνα πλάι στο 

παράθυρο. Το φεγγάρι ήταν γιομάτο. Μπορούσα να διακρίνω τις σκιές 

να τρεμοπαίζουν πάνω του. Παγιδευμένες ψυχές και αυτές όπως και εγώ. 

Γύρισα το βλέμμα μου προς το μέρος της βαλίτσας. 

Με σήκωσε ψηλά. Έριξα τα μαλλιά πίσω με περίσσια περηφάνια. Ήμουν 

ευτυχισμένη. Ήταν δικός μου, για πάντα. 

Αποτίναξα το κεφάλι νευρικά. Τους δείκτες πρόσταξα τον εαυτό μου. Τικ 

τοκ τικ τοκ τικ τοκ. Γύρισα πάλι προς το παράθυρο. Ένα βήμα αρκούσε 

και θα ήμουν έξω από αυτήν την τρέλα. Μονάχα ένα βήμα. Για πόσο 

όμως; Τα χέρια μου έσπρωξαν τα μπράτσα της πολυθρόνας σηκώνοντας 

το σώμα και όλο το βάρος που αυτό κουβαλούσε όλα αυτά τα 

βασανισμένα χρόνια. Έκανα δέκα φορές το δωμάτιο πέρα δώθε. Τα 

πόδια μου δεν ήταν τελικά καρφωμένα πάνω στο πάτωμα. Η ψυχή μου 

ήταν καρφωμένη εδώ. Γύρισα το βλέμμα μου προς κάθε πλευρά του 

σπιτιού. Δεν υπήρχαν σκιές παρά μονάχα στο κεφάλι μου. Σύρθηκα προς 

τη βιβλιοθήκη. Το βαρύ μαονένιο έπιπλο στεκόταν επιβλητικό μπροστά 

μου. Εκείνο κουβαλούσε μεγαλύτερο φορτίο από εμένα. Εκατό ζωές 

ακουμπισμένες πάνω του, εκατό ανθρώπινες ιστορίες, και όχι μια. 



“25th hour” project 

208 
 

Το τραπέζι ήταν στρωμένο για δυο. Μοναδικό φως αυτό των κεριών. 

Καθόταν αντίκρυ μου φορώντας τα καλά του και με χάζευε. Κρατούσε 

τρυφερά το χέρι μου και φιλούσε ένα ένα τα δάκτυλα μου. Το δακτυλίδι 

φεγγοβολούσε. Δεν ξέρω αν  οφειλόταν στα κεριά ή στη λάμψη των 

ματιών μου; 

Το θυμόμουν καλά. Δεν ήταν ένα οποιοδήποτε δείπνο. Τικ τοκ τικ τοκ τικ 

τοκ. Έριξα φευγαλέες ματιές στους δείκτες. Ο χρόνος μετρούσε 

αντίστροφα. Μονάχα λίγη υπομονή. 

Σ αγαπώ! Τα χείλη του ανοιγόκλεισαν απελευθερώνοντας τις λέξεις που 

ήθελα να ακούσω. 

Οι δείκτες δεν ήταν αρκετοί πια, μα… ένας ακόμα κύκλος απέμενε… τικ 

τοκ τικ τοκ τικ τοκ τικ τοκ… και το βασανιστήριο… έληξε! Λίγο ακόμα και 

θα μου σάλευε. Οι σκέψεις εξαφανίστηκαν. Η μαύρη τρύπα έκλεισε. Οι 

βαλίτσες πάλι στη ίδια θέση. Για μια ακόμα φορά τα κατάφερα. Έμεινα 

εδώ! 

 Το χέρι μου τράβηξε το πρώτο βιβλίο που ακούμπησε! 

«Καινούριους τόπους δεν θα βρεις, δεν θα βρεις άλλες θάλασσες. 

Η πόλις θα σε ακολουθεί…* 

 

 

 

 

 

 

 

 

 

 

 

 



“25th hour” project 
 

209 
 

Κασσάνδρα Αλογοσκούφι | 16.8.2014 

Ο ίππος με είχε γοητεύσει. 

Τον είχα συναντήσει αρχές καλοκαιριού και η καρδιά μου σφίχτηκε από 

την πρώτη στιγμή. Τότε ήταν που ράγισε ο χρόνος και εμφανισθεί εκείνη 

η ενδιάμεση η ώρα η από καιρού εξαφανισμένη εντός της οποίας η 

μαγεία η μεταφυσική και κάθε μυστήριο καιρού κρύβεται εντός της. 

Ο ίππος με είχε γοητεύσει. 

Ήταν μαύρος δωδεκαετής και τα πόδια του ξεπέρναγαν το ύψος μου. 

Κάλπαζαν ρυθμικά και τα πέταλά του ακούγονταν πάνω στο τσιμεντένιο 

κράσπεδο σα σήμαντρο εκεί στου Αϊ Γιώργη το εκκλησίασμα. 

Ο ίππος με είχε γοητεύσει. 

Ήμουν ερωτευμένη με τον ίππο. 

Γύρευα μυστικά μια συνεύρεση σε εκείνη την χαμένη ώρα τη λεγόμενη 

25η που κρύβεται μεταξύ των ημερών και μέσα της κρύβει τελώνια 

πνεύματα και κάθε πέρας φυσικής. 

Ήμουν ερωτευμένη με τον ίππο. 

Εκεί, έστεκα δειλά στο πλευρό του. 

Κάθε φορά που δοκίμαζα να τον αγγίξω εκείνος τιναζόταν σαν από 

οίστρο και όντως ένα έντομο πετάριζε στα πέριξ κάθε φορά που ήλπιζα 

να εκδηλώσω την ευγένειά μου. 

Ήταν η μύγα του θυμικού. Ήταν το απώτερο της επιθυμίας. Κρυφή και 

ανέλπιστη πέταγε πάνω από το χαλασμένο φρούτο του καλοκαιριού. 

Κάποια μέρα με τσίμπησε στον καρπό σα να με ξυπνήσει από όνειρο. 

Και ούρλιαξα ηχηρά για πρώτη φορά. 

Το άλογο με κοίταξε για πρώτη φορά. Δάκρυα ιδρώτα κύλησαν ανάμεσά 

στο μάτια του και το ρουθούνισμα του μου φάνηκε μαυλιστικό και 

υπέροχο. 

Με πλησίασε. 

Με μύρισε. 



“25th hour” project 

210 
 

Με οδήγησε σε μία λίμνη και με το πόδι έδειξε τον καθρέπτη της 

επιφάνειας. 

Πλησίασα και έσκυψα να πιώ νερό. 

Αντί να πιώ. Ήπια την πικρή εντύπωση του έρωτά μου σε δηλητήριο. 

Η μύγα και το τσίμπημα. 

Με είχε μεταμορφώσει εκείνη την αναθεματισμένη ώρα και στιγμή- 

εκείνη την ενδιάμεση ώρα την 25ή σε άλογο. 

Βρώμικο και αχτένιστο κυνηγούσα την επιδοκιμασία του έρωτα-αλόγου 

μου. 

Το άλογο με κοίταξε με οίκτο. 

Κίνησα να το αγγίξω. Πισωπάτησε με τρόμο. 

Σήκωσε τα μπροστινά του πόδια. Χλιμίντρισε και μου έδειξε το τρομερά 

αχαμνά του. 

Κοίταξα και κοίταξε ότι το κοίταξα. 

Με απέφυγε με γρήγορο καλπασμό σχηματίζοντας στην σκακιέρα της 

άμμου ένα ελλειπτικό γ. 

Με απόφυγε όπως εγώ απέφυγα την ανθρώπινη μου υπόσταση και φύση 

για χάρη του. 

Μεταμορφώθηκα σε άλογο και άλογο έγινε διαμιάς η ψυχή μου. 

Πλησίασα αυτόν που ονόμασα έρωτα και ο έρωτας ήταν ίππος. 

Ο ίππος γύρισε τρέχοντας όλη την πίστα που σχημάτιζε το ανάχωμα πάνω 

στην καρδιά του πευκόφυτου βουνού. 

Κάτω γκρεμός έστεκε και παρακάτω η θάλασσα μας καλούσε να πέσουμε 

μέσα και να χαθούμε. 

Και μόνο όταν εκτινάχθηκε η 25η ώρα κατάλαβα πόσο παράλογη ήταν η 

σκέψη μου. 

Με γοήτευσε ο ίππος. Και η αλήθεια είναι ότι ερωτεύτηκα τον ίππο. 

Ποτέ όμως. Μα ποτέ όμως δεν παραδέχτηκα για μια στιγμή ότι ήμουν  ο 

οίστρος που αγάπησε το άλογό του. 



“25th hour” project 
 

211 
 

Και σαν οίστρος ονειρεύτηκα να δαγκώσω το μήλο των πειρασμών μου. 

Ονειρεύτηκα ότι από φτερωτή μύγα θα γινόμουν αυτό το αφάνταστο 

όνειρο του αλόγου που θα μπορούσα να ζευγαρώνω με τον υπέροχο 

ίππο του υποστατικού. 

Αντ’ αυτού… 

Ο ίππος ο μαύρος μολύνθηκε από μια μύγα. Με μολυσμένο νερό από μια 

κοντινή πηγή. 

Έπεσε κάτω με σπασμούς. 

Αφέθηκε εκεί μέρες αρκετές. 

Μύγες πολλές κάλυψαν τρώγοντας το κουφάρι ίσα που από μακριά έδινε 

την εντύπωση ότι χιλιάδες μύγες σχημάτισαν ένα άλογο που κάποτε 

ζωντάνεψε και κίνησε να τρέξει για τελευταία φορά ίσα στο ανάχωμα 

που οδηγεί στο ερημικό βυζαντινό εκκλησίασμα του Άϊ Γιώργη.  

                                                                       ~ 

Η 25η ώρα ήταν ερημίτισσα μοναχή. Με ένα κομποσκοίνι πάλευε να 

εντάξει την παράνομη ώρα μέσα στης μέρας το σωστό καταμέτρημα. 

Είκοσι τέσσερα ψέλλιζε τρίζοντας τα δόντια της με οργή. 

Ήξερε ότι ήταν άλογο να ελπίζει ότι ανήκει σε τούτο τον κόσμο, σε τούτη 

την εποχή και χρόνο. 

Ένα άλογο σκαρφάλωνε το ανάχωμα στον Αϊ Γιώργη πηγαίνοντας. 

Είχε την πίστη της η μοναχή. 

Στον μόνο άντρα του βουνού. 

Ο Αϊ Γιώργης της έχασε το άλογο και ξεκαβαλίκεψε από τον ουρανό. 

Ο οίστρος έφταιγε που βάσκανε το άλογο του. 

Κι έπεσε ο Άγιος πάνω στο βουνό. 

Τα πόδια του χτύπησαν πάνω στο χώμα. 

Η ώρα ήταν η 25η. 

Η πιστή μοναχή ανακάλεσε το όνομά της με τρόμο. 

Εκείνο το ράγισμα του χρόνου. 



“25th hour” project 

212 
 

Έσκυψε μέσα στα διπλωμένα χέρια της σε προσευχή. 

Ο έρωτάς της ξεμάκρυνε. 

Ένα σμάρι μύγες τόσο πυκνό. 

Σχημάτισαν ένα άλογο μαύρο κατράμι που κίνησε να βρει το 

εκκλησίασμα του Άη Γιώργη… 

Κι ο σεισμός κόπασε κι όλα επανήλθαν σε τάξη. 

Η μοναχή επέστρεψε στη κλίνη της για να κοιμίσει την ενοχή της. 

Οι μύγες απλώθηκαν στη βλάστηση στα ριζά του βουνού. 

Όλα ηρέμησαν μέσα στο τζιτζίκιασμα του καλοκαιριού. 

Το βλέμμα δάκρυσε μέσα στην τρεμάμενη θέρμη του τοπίου. 

Το άλογο ξύπνησε από τον λήθαργό του κάτω από τη σκιερή καρυδιά και 

απόδιωξε τον εφιάλτη της μύγας με ένα βίτσισμα της καστανόξανθης 

ουράς. 

Όλα ήταν έτοιμα να τελειώσουν κι να αρχίσουν από την αρχή. 

Και το καλοκαίρι έπεσε βαρύ σα μήλο από το δέντρο των εποχών. 

Ήταν η μαγική ώθηση της μη ώρας της εικοστής πέμπτης ώρας. 

 

 

 

 

 

 

 

 

 

 

                                                               



“25th hour” project 
 

213 
 

Ιφιγένεια-Ειρήνη Τέκου | 17.8.2014 

Κάποτε πίστευα πως η μητέρα μου ήταν μια όμορφη νεράιδα με 

μαγικές δυνάμεις που άλλο δεν ήθελε από το να με προστατεύει από τα 

βάσανα της παιδικής μου ψυχής. Σκεφτόμουν πως σκαρφάλωνα στην 

αγκαλιά της και βυθιζόμουν στα μαύρα πυρωμένα σαν το κάρβουνο 

μάτια της κι έσμιγε η μυρωδιά του μοσχοσάπουνου που ανέδιδε το 

σώμα της με το φεγγαρίσιο τραγούδι της. Την έβλεπα να προχωρά με τα 

ντελικάτα αλαφροσάλευτα βήματά της φορώντας σαν πέπλο το 

αραχνούφαντο μαντήλι της και η καρδιά μου αναπετάριζε με όνειρα και 

στοργή. Την άκουγα πολλές φορές να τραγουδάει όνειρα ή να 

ονειρεύεται τραγούδια γεμάτα με ανθρώπους που αγάπησε και πάντα 

πρωταγωνιστούσα εγώ. Τίποτα άλλο δεν μ ’έκανε πιο ευτυχισμένη απ’ 

αυτά τα τραγούδια. Τα γευόμουν, τα άγγιζα και τη γνώριζα, και το 

σφίξιμο στο στήθος με λαχάνιαζε σαν ν ’ανέβαινα δυο δυο τα σκαλιά 

ακολουθώντας τους ήχους που σάλευαν από μέσα τους.  

Ένιωθα τη στοργική ηχώ της καρδιά της όντας σίγουρη πως η μοίρα μου 

ήταν διαλεχτή και ρουφούσα άπληστα τη θησαυρισμένη αγάπη στο 

βλέμμα της. Μου ‘κανε χώρο στην αγκαλιά της και ταξιδεύαμε μαζί με 

τον άνεμο φυτεύοντας παραμύθια άνθος άνθος, κι αυτό το μονοπάτι μας 

δεν είχε τέλος σαν τα μπουμπούκια της χαράς που αναδύονται λιώνοντας 

τους καρπούς της λύπης. Κι όταν φοβόμουν, παίρναμε κομμάτια από 

σκέψεις και τις κάναμε λέξεις και μ ’αυτές διώχναμε τα φαντάσματα και 

τα καρτερικά ξωτικά.  

Στεκόταν αγέρωχη, με τα μελόξανθα μαλλιά της να αιωρούνται ανάμεσα 

στο χρόνο και τα νερά. Μια να γελάει και το γέλιο της ν ’ακούγεται σαν 

το σπάσιμο αστεριών και μια να με μαλώνει με απόηχους σοφίας.   

Μου’ πιανε το χέρι όταν δε διέκρινα έξοδο στη σκοτεινιά για σχέδια που 

δεν πρόφτασα να χαράξω, και μου ‘στέλνε συνοδούς δύο διάττοντες 

αστέρες να μου θυμίσουν πως λησμόνησα το γέλιο, βρυχώντας 

αμεριμνησία στ’ αυτιά μου.  

Πολλές φορές λαχτάρησα μια τέτοια μητέρα! Στον ύπνο και στον ξύπνιο 

μου πάλευα για να τη βρω. Καμπούριαζα στους μικρούς σπασμούς της 

καρδιάς  και τη ζωγράφιζα με το νου  διατάζοντας τον εαυτό μου να 

σβήσει τις άσπλαχνες γραμμές που με λάβωναν.  



“25th hour” project 

214 
 

Τώρα τη βλέπω μπροστά μου, με τα μάτια νεκρωμένα από ψυχή, 

στερημένα από αγάπη, να κραυγάζει με λόγια-μαχαίρια πως η ύπαρξή 

μου κατακρεούργησε τα όνειρά της, πως το πρώτο μου γέλιο ήχησε σαν 

παράπονο απειλητικό στ’ αυτιά της, πως η ζωή της είχε λασπώσει από 

αγιάτρευτα όνειρα όταν γεννήθηκα αποσιωπώντας  εμβατήρια ζωής. 

Μητέρα! Μπορώ να σε λέω έτσι; Οι λέξεις σου αιχμηρές πετάγονται σαν 

φάλτσες νότες και μου γαριάζουν τις ευαισθησίες. Ποτέ δεν περίμενα να 

μου δωρίσεις το μητρικό δεκανίκι της επιβράβευσης, μα αν το έκανες…! 

Θα σου’ δινα αμέσως άφεση! Τα δάκρυα θα στέγνωναν και οι 

δικαιολογίες σου καλοδεχούμενες θα θυμιάτιζαν τους εφιάλτες μου. Η 

λιπόσαρκη ψυχή μου άλλο δεν αντέχει. Αν σου γράψω ένα γράμμα; Εκεί 

μέσα θα κρατώ κλειδωμένες τις λέξεις που θέλω να σου πω.     Φοβάμαι 

μήπως το κάψεις αυτό το γράμμα, μαζί και τις σφραγισμένες σε αέναους 

κύκλους λέξεις μου δίχως να το διαβάσεις. Ο φόβος αυτός, πιο μαύρος κι 

από τον ύπνο μου, με σκορπίζει σε σουβλερά βράχια, με παραλύει.   

Όταν ήμουν μικρότερη, πλασμένη κατ΄εικόνα και ομοίωσή σου, όπως με 

αηδία σάρκαζες, ψιθύριζα στην νύχτα τις χίμαιρες που με στοίχειωναν. 

Φανταζόμουν πως ξημέρωνε μια μέρα αλλιώτικη, που την βάραιναν 

εικοσιπέντε ώρες κι εσύ την 25η ώρα μουρμούρισες στη ψυχή μου χάδια 

και λόγια ανομολόγητα και πάνω μου φύτρωσαν επουλωτικές γάζες 

καμωμένες με λουλούδια. Κι έπιασε μια βροχή από δάκρυα που ξέπλυνε 

τα δηλητήρια κι εσύ δέχτηκες αδιαμαρτύρητα όλα αυτά που είμαι. Κι εγώ 

ήμουν και πάλι το παιδί σου κι εσύ η μάνα μου… 

 

 

 

 

 

 

 

 

 

 



“25th hour” project 
 

215 
 

Κωνσταντίνα Σπάλα | 18.8.2014 

Από μικρή δε μου έβγαιναν οι ώρες. Κάτι το διάβασμα, κάτι οι δουλειές, 

κάτι ο ύπνος, κάτι οι συναντήσεις με φίλους. Και άλλοτε με έπιαναν αυτές 

οι «κλειστές» μου και κόλλαγαν οι δείκτες θαρρείς σε ένα θλιμμένο 

ακανόνιστο παρόν. Ποτέ δε τα πήγαινα καλά με τις ώρες, με τα λεπτά. 

Ούτε στα ραντεβού, ούτε στον ύπνο, ούτε καν στη ρύθμιση της ώρας την 

ώρα που έβραζα ένα αβγό. Συνήθως έσκαγε και γέμιζε ο τόπος και μαζί 

με αυτό πέταγα και το μπρίκι που είχε καεί. Δε ξέρω πόσα μπρίκια έχω 

αγοράσει στα 35 χρόνια που υπάρχω. 

Κοιτάζω το ρολόι. Κοντεύει 12 τη νύχτα. Σε λίγο θα κλείσουν 24 ώρες από 

χτες και ακόμα τον περιμένω να φανεί. Άφαντος. Όλη μέρα το βλέμμα 

μου κολλημένο στο ρολόι, μόνο για να μπορέσω να τον δω.  Τόση 

προσπάθεια κάνω με τις αναθεματισμένες ώρες που μπερδεύονται στα 

πόδια μου.  Δε μου φτάνουν, δε μου βγαίνουν.  Δυσανασχετώ ξανά. Με 

πιάνουν πάλι οι εσωτερικές μου αναζητήσεις.  Γιατί να είναι 24 οι ώρες, 

ποιος το σκέφτηκε, και μετά τι γίνεται; Πάλι από την αρχή, μιζέρια. Δεν 

αντέχω. Το τελευταίο δεκάλεπτο του εικοσιτετράωρου και ακόμα μόνη 

και ακόμα αυτός να φανεί. Πάντα μόνη, πάντα στη προσμονή, πάντα σε 

μια αναμονή που διαρκεί τόσα χρόνια. Τόσα χρόνια συνοδευόμενα από 

τόσες μέρες και τόσες περασμένες 24 ώρες. Πάντα οι ώρες να με 

προσπερνούν.  Περιμένω ακόμα. Δε φαίνεσαι. Κουράστηκα πια. Είναι η 

στιγμή να σε αφήσω, δε θέλω πια να αφήνομαι στην απουσία σου μέσα 

στις μέρες, μέσα στις ώρες, στις απροσδιόριστες 24 ώρες που με πνίγουν 

σιωπηρά. Τα πολύχρωμα χαπάκια μου με συντροφεύουν κι απόψε. 

Εγώ θέλω κάτι παραπάνω. Θέλω μια 25η ώρα να είναι δική μου. Μόνο 

για μένα. Να μην περιμένω κανένα, να μη δουλεύω για κανέναν, να μη 

στεναχωριέμαι για κανέναν. Θέλω μια 25η ώρα να τη ζήσω. Ατελείωτη να 

είναι, χωρίς 60 λεπτά και 60 δευτερόλεπτα, χωρίς τικ τακ και 

κουρδίσματα. Ατελείωτη να είναι η 25η ώρα, σαν μια ζωή που βγήκε από 

τη χώρα της ουτοπίας, από τη χώρα του ποτέ. Παραμύθι να είναι έτσι 

όπως τη φανταζόμουν από μικρό παιδί. Να αφήνομαι στο παραλήρημά 

μου, στις ψευδαισθήσεις που με φτάνουν στην ολοκλήρωσή μου. Να ζω 

σε ένα κόσμο με χρώμα κόκκινο του πάθους, έντονο της απόλαυσης, 

βαλμένο στο μαύρο του θανάτου φόντο που τρέφει από μικρή τα όνειρά 

μου.  Κόκκινο το αίμα που κυλά σε αυτή την  25η ώρα που σήμερα έγινε 

δική μου. 



“25th hour” project 

216 
 

Μάκης Πιτσαλίδης | 19.8.2014 

Ολομόναχος στη μέση του πουθενά. Μέσα στην καυτή ανάσα 

δισεκατομμυρίων. Στη σιωπή που δεν μπορεί να σπάσει καμία γλώσσα. 

Στους μύθους και στις δοξασίες που αφυδατώνουν τη θέληση, που 

εγκλωβίζουν τη ζωή σε ρήτρες ελπίδας, που αφιονίζουν τις συνειδήσεις 

στη δικαίωση του παράδεισου. Μόνος με το χρόνο που δε φτάνει να 

γεμίσει το χάος.  

- Το όνομά σας;  

- Θεόκλητος Χάρος.  

- Πόσων ετών είστε;  

-Είκοσι. 

- Με δουλεύετε κύριε; Η εμφάνισή σας δείχνει ότι είστε τουλάχιστον 

εξήντα ετών.  

- Έχετε δίκιο κύριε, μα εγώ πάσχω από πρόωρο γήρας.  

- Συγνώμη κύριε, λυπάμαι. 

 - Μην ενοχλείστε. Η κάθε μέρα της ζωής για μένα είναι χρόνος. Είμαι ο 

κερδισμένος στη ματαιότητα τούτου του κόσμου. Δε θα υποταχθώ στη 

μοίρα και στις ενοχές από πράξεις απρονοησίας λειτουργίας της ζωής.  

Στην καθημερινότητα του 24ώρου του, κάτεχε την 25η ώρα των 

διαλογισμών, της σοφίας των πεπραγμένων. Την ενδοσκόπηση του 

πεπερασμένου, την εντρύφηση του ακαταμάχητου λάθους. Τα μεγέθη 

του φαινομένου άνθρωπος, με τις παραμέτρους των συνδρόμων και των 

εμμονών.  

Τους βολεμένους με τις μεζονέτες αστέρια των συντεχνιών. Τους 

άπληστους που στο χρυσό εκμαγείο τους νομίζουν ότι εξασφαλίζουν την 

αθανασία. Τις τροτέζες με τη φωτογραφία του θεού προσκέφαλο. Τους 

αρσενοκοίτες που χαριεντίζονται στα τηλεοπτικά παράθυρα. Τους 

μελανοχίτωνες με το μαχαίρι να χαράζουν τα σκότη των φαντασιώσεών 

τους. Τα παράσιτα προσκολλημένα στους κάδους για τα αποφάγια της 

λύσσας. Τους φαρισαίους που βολεύουν τη θεοσύνη τους στη σκιά του 

θεού. Τις μαριονέτες του συστήματος που με άλλοθι το εθνικό και το 

δημόσιο συμφέρον κατακρεουργούν αξίες και ιδανικά. Τους 



“25th hour” project 
 

217 
 

σκεπτόμενους που αργοπεθαίνουν μέσα σε απελπισία μη μπορώντας να 

αλλάξουν τα μέτρα του κόσμου.  

Τις πόλεις με τα φουγάρα της απληστίας. Την οικονομία των αριθμών, 

των νόμων του κέρδους που χειρουργούν με ακρίβεια τους πνεύμονες 

του πλανήτη. Τον υπερπληθυσμό που σε λίγα χρόνια θα κανιβαλίζει και 

με το νόμο. Στις οθόνες των δρόμων με τα συνθήματα της σοφίας και της 

εξεζητημένης σοφιστείας.  

«Πωλείται βίζα για τον παράδεισο». 

«Υποταγμένος ανδρείκελο, ελεύθερος Προμηθέας». 

«Η επανάσταση κατακτά πρώτα το μυαλό και μετά την καρδιά». 

«Κανένα έλεος σε τύραννο, ούτε στο Θεό». 

«Ο κόσμος του Εμείς, Εμείς, Εμείς». 

- Μ’ αγάπησε το Σύμπαν.  

Μονολογούσε ο Θεόκλητος Χάρος.  

- Μου χάρισε πρόωρο γήρας, απρόσμενη σοφία, τη δοκιμασία του 

απονενοημένου, το χρόνο στο κλάσμα της αθανασίας, την απελπισία από 

την πλημμυρίδα σπαραγμάτων και οδυνών του μέλλοντος. Ο γήινος 

άνθρωπος αναλύει τη ζωή με αίτιο τον πλούτο και αιτιατό τον πολιτισμό, 

αντί να λειτουργεί με αίτιο τον πολιτισμό και αιτιατό τον πλούτο. 

Υποτάσσει τη ζωή στη μεταφυσική κατάρα αντί να την ελευθερώνει ως 

άλλος Προμηθέας.  

Γι’ αυτόν, η κάθε μέρα ήταν χρόνος ζωής. Αρνιόταν τη λογική των θεών 

και των ανθρώπων. Διαισθανόταν το τέλειο της ζωής σε κάποιον πλανήτη 

του σύμπαντος όπου δεν υπάρχουν θύτες και θύματα.  

- Πώς λέγεστε κύριε; 

 - Θεόκλητος Χάρος.  

- Μην παίζετε με τις λέξεις. Πόσων ετών είστε;  

- Είκοσι και μία μέρα κύριε.  

- Δεν μπορείτε να μας εμπαίζετε. Δεν μπορείτε να αμφισβητείτε τη λογική 

του συστήματος. Είστε ένας αριθμός, ο αριθμός μηδέν.  



“25th hour” project 

218 
 

Ο Θεόκλητος Χάρος χαμογέλασε συγκαταβατικά. Το σύστημα του 

πλούτου εκτρέφει τον πολιτικό κανιβαλισμό και το θρησκευτικό 

φανατισμό χωρίς να διανοείται ότι μια μέρα θα στραφούν εναντίον του. 

Έχει την αυταπάτη ότι ελέγχει τους κανόνες, επιχαίρει για το πρόσκαιρο 

όφελος, αδιαφορώντας για τα σπαράγματα του μέλλοντος. 

Αντιδιαστέλλει χωρίς πρόνοια το αίτιο με το αιτιατό.  

Κατάλαβε ότι ήρθε το τέλος. Σήκωσε το κεφάλι προς τον ουρανό. Το 

φωτεινό χαμόγελό του έγινε άστρο στο χάος του σύμπαντος. Στο κλάσμα 

του θανάτου σκέφτηκε:  

- Εμένα μ’ αγάπησε το Σύμπαν. 

 

 

 

 

 

 

 

 

 

 

 

 

 

 

 

 

 

 



“25th hour” project 
 

219 
 

Βίλλυ Μπέλο | 20.8.2014 

Ήταν κάποτε κάτι μικροί ψίθυροι, ελάσσονες, 

κι όπως κάθε τι ελάσσον, έτσι κι εκείνοι κάποτε μεγάλωναν 

και κάλυπταν τους τοίχους σαν καραβόπανα 

σπιτιών που στοιχειώνονται από τους πεθαμένους τους. 

Κι άμα μεγάλωναν, καλύτερα να έλειπε κανείς απ’ το δωμάτιο, 

γιατί σχημάτιζαν κάτι σώματα που θα τα ζήλευε κι ο Άδωνις 

ή η Αφροδίτη. 

Κι αυτοί οι ψίθυροι σκορπούσαν εισιτήρια 

πάντα για έναν και χωρίς επιστροφή, 

σε κάποιο όνομα ξένο. 

Κι όσο άνοιγες το παράθυρο κι άφηνες να μπει σιγά σιγά, 

με απαλά φυσήματα η αγάπη, 

μίκραιναν και στριμώχνονταν ξανά στο κομοδίνο. 

Ποιος θέλει ψίθυρους στο βραδινό νερό του; 

Σιγά-σιγά απ’ το παράθυρο η αγάπη, ψιθυροφάγος και ένοπλη, 

με το λεπτό σπαθί της, φέρουσα σαρκασμό και λύτρωση,  

την 25η ώρα. 

Λίγο μονάχα αργότερα, στο πρωινό ξυπνητήρι, 

η μικρή αγάπη πάντα σε ετοιμότητα 

φορούσε τα παπούτσια με βιασύνη. 

Αγάλι-αγάλι άνοιγε εκ νέου το συρτάρι, 

δειλά να βγαίνουν πάλι οι ψίθυροι, 

κι έτσι που μεγάλωναν καλύτερα να μην βρισκόταν κανείς στο δωμάτιο 

 

 

 

 

 

 

 



“25th hour” project 

220 
 

Λίτσα Μπούκα | 21.8.2014 

Η τεχνολογία, ειδικά όταν την έχεις ανάγκη, δεν σε βοηθάει (ο νόμος του 

Μέρφι;), ή εσύ είσαι λίγο τσιγκούνης, ή δεν ξέρω τι άλλο και δεν χτυπάει 

το ρημάδι το κινητό. Λίγο κακεντρεχής η σκέψη, είμαι εξάλλου η 

‘κακιοτάτη’ με τ’ όνομα. Το Hermes One Day πρώτα και κατά γραμμή το 

Peiraus II φεύγουν στον ορίζοντα, με τρία καΐκια από πίσω. Το κύμα σκάει 

εδώ δίπλα στα φύκια, τρεις παραδίπλα ψαρεύουν κι άλλοι δυο 

επιχειρούν να τσαλαβουτήσουν στα νερά που-δεν-είναι-και-τόσο-

πεντακάθαρα.  

(ενδεικτική στιχομυθία σκηνής:  

- Ε;  

- Μαλάκες!  

- Φέρτε και τα παιδιά.  

- Έλα ρε μαλάκα.  

Διακόπτει το Flying Dolphin και το φως που ονειρικά διαχέεται μέσα από 

γαλανόγκριζα σύννεφα. Στο βάθος το Αγκίστρι, σκιά σκουροπράσινη. 

Φλοίσβος. Να μην καπνίσω εδώ κι αρπάξουν τα φύκια. 

 - Να δω πώς θα στεγνώσω. 

 - Ρε, τη θες;  

- Ποια; 

 - Την πετσέτα. 

 - Ας τη εκεί στην άκρη. )  

Ροζ και γαλάζια κτήρια στο βάθος. Εδώ υποτίθεται πως είναι, τι; 

Ταρσανάς; Μόνο κάτι βάρκες της κακιάς ώρας φτιάχνουν, Βασίλη. Εσύ 

πουθενά. Εκτός απ’ το νου μου. Εγώ, με το καθαρό μου τζιν, το άσπρο 

μου μπλουζάκι, τα γυρισμένα μπατζάκια, κάθομαι πάνω στα φύκια και 

το φως διαχέεται πάντα, αλλά εγώ μόνο φευγαλέα το βλέπω.  

Τελικά ούτε και το τηλέφωνο είναι καλή εφεύρεση.  

Ο ήλιος ξαναβγαίνει και δεν τόσο διαχέεται, μόνο πάλι διαλύει το παν, κι 

ας μην έχει τα κοφτερά δόντια του Αυγούστου, φυσάει και το αεράκι, τα 

φύκια σαλεύουν προς τα δεξιά, μετά προς τ’ αριστερά κι εσύ δεν 



“25th hour” project 
 

221 
 

τηλεφωνείς. Είπα το τελευταίο δεν να το υψώσω στην αλλά σίγουρα εσύ 

πάλι ΔΕΝ θα τηλεφωνούσες.  

 (Κι εγώ ήθελα μόνο να σ’ άκουγα, και στο νου μου όλο με σημεία στίξης 

με παύλες, εισαγωγικά, αποσιωπητικά, κυρίως δε με παρενθέσεις.)  

Τι έχεις λοιπόν, Βασίλη, να μου πεις για τη γραμματική μου και για τη 

στίξη μου; Και για όλα τ’ άλλα;  

Και. Τα χέρια που απλώνονται. Πιάνουν, χουφτώνουν, μαλάζουν, 

γρατζουνάνε, χαϊδεύουν. Αφήνουν (ίσως όχι ακόμα – όμως).  

Ωραίος ορίζοντας ορίζει ορισμένα ωραία οριοθετημένα… σπίτια (το 

χάλασα).  

Πάμε παρακάτω λοιπόν, Βασίλη. Εγώ, τώρα. Θα δω το ηλιοβασίλεμα. 

Μόνη μου. Θα πάω να καθαρίσω τα φύκια από τα πόδια μου. Μόνη μου. 

Θα ξαπλώσω. Μόνη μου. Θα χαϊδέψω το μαξιλάρι σαν να ‘ταν το κεφάλι 

σου πάνω. Μόνη μου. Θα σβήσω το φως. Μόνη μου.  

Κι εσύ θα ‘σαι παρών πανταχού. Είκοσι τέσσερις ώρες. Και την εικοστή 

πέμπτη.  

 

 

 

 

 

 

 

 

 

 

 

 

 



“25th hour” project 

222 
 

Βασιλική Δραγούνη | 22.8.2014 

Τέλος καλοκαιριού. Έγειρε αργά πάνω στη χρυσαφένια άμμο που 

στραφτάλιζε σαν λιωμένο κεχριμπάρι καθώς ο ήλιος είχε αρχίσει την 

κάθοδό του πέρα από το απώτατο άκρο της θάλασσας. «Τέλεια», 

σκέφτηκε. Ένα τέλειο τέλος σε μια ζωή γεμάτη ατέλειες. Ένας μοναχικός 

δρόμος, άπειρα συναισθήματα ανεπάρκειας, και απειροελάχιστες 

στιγμές ευτυχίας. Βρίσκει βέβαια παρηγοριά στη δουλειά της. Μόνο η 

δουλειά της δίνει κάποια αίσθηση ηρεμίας και ίσως και μια 

ψευδαίσθηση γαλήνης. Εκτός όμως από τις ώρες που είναι 

απασχολημένη, υπάρχουν και εκείνες οι κενές οι ώρες που της τρυπάνε 

το μυαλό, σαν τις ακτίνες ενός τροχού με μυτερές άκρες που γυρνάει 

μέσα στο κεφάλι της ξανά και ξανά.  

Από μικρό παιδί ένιωθε να ασφυκτιά, ένιωθε αδύναμη και μόνη. Δεν 

ήταν ότι δεν είχε φίλους. Στην πραγματικότητα είχε αρκετούς, αλλά ήταν 

δύσκολο γι’ αυτήν να ανοιχτεί, όπως και το  να συντηρήσει μια φιλία. Είχε 

τόσα λίγα να δώσει, γι’ αυτό και προτιμούσε να τα κρατάει για τον εαυτό 

της. Ήταν δύσκολο. Ευχόταν να μην χρειαζόταν να χαμογελάει, ακόμα κι 

αν οι περιστάσεις το απαιτούσαν. Ένιωθε απόλυτα ευτυχισμένη όταν 

ήταν μόνη. Ωστόσο, μένοντας μόνη, οι σκέψεις και τα καταπιεσμένα 

συναισθήματά της έπαιρναν σάρκα και οστά και γίνονταν ένα φορτίο 

ασήκωτο για την αδύνατη και εύθραυστη φιγούρα της.  

Έπασχε από κλινική κατάθλιψη. Χρόνια κατάσταση. Αρχικά δεν είχε ιδέα 

για το τι της συνέβαινε, τώρα όμως, με τη φαρμακευτική αγωγή που 

ακολουθούσε, η κατάστασή της είχε κάπως σταθεροποιηθεί και, τον 

τελευταίο καιρό, αισθανόταν σχεδόν φυσιολογική. Σχεδόν χαρούμενη. 

Είχε αρχίσει να κατανοεί την αξία ενός χαμόγελου και το ανταπέδιδε 

συχνά. Πίστεψε ότι ίσως τελικά αυτά τα φάρμακα φέρουν αποτέλεσμα, 

δίνοντάς της τη γαλήνη που λαχταρούσε τόσο ως παιδί, όσο και στα 

εφηβικά της χρόνια. Κανείς δε γνώριζε για την κατάστασή της τότε, ούτε 

και είχε μπει στον κόπο να ενδιαφερθεί λίγο περισσότερο. Δικαίως, 

καθώς η εικόνα που είχε το οικογενειακό της περιβάλλον για τους 

ανθρώπους που έπασχαν από οποιασδήποτε μορφής νεύρωση ήταν 

μέσα σε ένα ψυχιατρικό ίδρυμα, όπου οι κραυγές και τα σιωπηλά δάκρυα 

θα πνίγονταν ανάμεσα σε λευκούς βελούδινους τοίχους και σακάκια με 

σταυρωτά χέρια.  



“25th hour” project 
 

223 
 

Ένιωσε και πάλι ανατριχίλες. Και αυτή τη φορά δεν υπήρχε τρόπος να 

νικήσει την κατάθλιψη. Καμιά στρατηγική δεν της είχε απομείνει. Ένιωθε 

να βυθίζεται στο απόλυτο κενό και αυτό σήμαινε ότι είχε έρθει η ώρα να 

τεθεί σε εφαρμογή το σχέδιο. Ένα σχέδιο που θα έδινε τέλος στον πόνο 

και στη συνέχεια θα της χάριζε την πολυπόθητη ηρεμία. Το απάνεμο 

λιμάνι που αναζητούσε. Τη γαλήνη που θα διαρκούσε για πάντα.  

Και καθώς έγερνε στην παραλία, ντυμένη μέχρι το λαιμό, με ένα άδειο 

μπουκάλι χαπιών στο χέρι και μισοκλεισμένα μάτια, το ταξίδι ξεκινούσε. 

Η πραγματικότητα ξεγλιστρούσε από τις αισθήσεις της, όπως και ο 

χρόνος. Ένα φαντασιακό ρολόι έδειχνε την 25η ώρα. Το πνεύμα της ήδη 

περιπλανιόταν. Βρισκόταν στον παράδεισο, ευχάριστο μούδιασμα 

διαπερνούσε το σώμα της και ηδονή πλημμύριζε το μυαλό της, ενώ οι 

σκέψεις της διαχέονταν στην ανυπαρξία του δροσερού βραδινού 

ουρανού. Ο ήλιος είχε σχεδόν εξαφανιστεί κάτω από τον ορίζοντα όταν 

ένιωσε ένα ελαφρό χτύπημα στον ώμο της, σαν να την υποδεχόταν ο 

Θεός στην άλλη πλευρά.  

«Κοπέλα, κοπέλα! Είσαι εντάξει;». Ανοίγοντας με κόπο τα μάτια της 

διέκρινε έναν ηλικιωμένο άνδρα να την κοιτάζει ανήσυχος. Ζούσε. Η 25η 

ώρα είχε παρέλθει. Το σχέδιό της να τερματίσει τη ζωή της είχε 

ματαιωθεί και από το στιγμιαίο πέρασμά της από τον παράδεισο είχε και 

πάλι επιστρέψει στην επιβαρυμένη ύπαρξή της. 

 

 

 

 

 

 

 

 

 

 

 



“25th hour” project 

224 
 

Νατάσα | 23.8.2014 

Θέλει να πει τόσα πολλά. Του έμαθαν ότι τα γραπτά μένουν και τα λόγια 

πετούν. Αυτά είναι τα λόγια· πετάνε, γραπτά ή όχι. Είναι ιδέες που τον 

μεταφέρουν από το ένα μέρος στο άλλο, σε κλάσματα του 

δευτερολέπτου. Αυτές είναι οι σκέψεις. Μέχρι το επόμενο ξημέρωμα, θα 

έχει ήδη και απόλυτα ξεχάσει όσα σκόπευε να πει. Αυτήν την ώρα, τα 

γράφει χωρίς να υπάρχει συγκεκριμένος ειρμός. Αν δεν τα καταγράψει 

αυτά, αμέσως τώρα , την 25η ώρα, το πρωί θα είναι κιόλας πολύ αργά. 

Παράξενο είναι, το μυαλό του ανθρώπου. Ενώ ξαπλώνει να ξεκουραστεί 

και θα έπρεπε, κατά τη γνώμη μου, να έχει ένα διακόπτη ασφαλείας για 

να κλείνει— έστω και λίγο, για να έρχεται η γαλήνη— συμβαίνει το 

αντίθετο. Το ακριβώς αντίθετο. Ξεχύνεται μέσα στο κεφάλι του ένας 

χείμαρρος ασταμάτητων σκέψεων, που τρέχουν ξέφρενα. Το μυαλό 

γράφει μόνο του, δεν ξέρει για τι πράγματα γράφει. Σκέφτεται μόνο του 

και δεν μπορεί να το σταματήσει. Αν δεν τα καταγράψει αυτά, αμέσως 

τώρα, την 25η ώρα, το πρωί θα είναι κιόλας πολύ αργά. Είναι- είμαι, το 

παιδί του μεσονυκτίου.  

 

 

 

 

 

 

 

 

 

 

 

 

 

 



“25th hour” project 
 

225 
 

Charis Mavros | 24.8.2014 

«Μας τελειώνουν οι ώρες» είπες και άγγιξες τα ακροδάχτυλά μου σαν 

ίσκιος που ακουμπά τα κάτασπρα νησιώτικα σκαλιά και τα δροσίζει. 

«Μας χωρίζουν τα προβλήματα, οι σκέψεις, τα μη, τα πρέπει» και 

φίλησες τα χείλη μου σαν βασιλικός που λυγάει στο αγέρι του 

Σεπτέμβρη, αφήνοντας τη μυρωδιά σου πάνω μου. «Μας κάνουν 

σκληρούς τα άγχη μας, οι ανασφάλειές μας, τα χιλιόμετρα που 

μεσολαβούν, εσύ όταν δεν καταλαβαίνεις τι εννοώ και πώς το εννοώ, εσύ 

όταν μένεις απέναντι και δε βρίσκεις τον χρόνο να έρθεις κοντά μου. 

Δίπλα μου, στο πλευρό μου, να είσαι μαχητής στο πλάι μου» και 

χάιδεψες την παλάμη μου σαν μάνα λέαινα που γλύφει στοργικά τα 

μικρά της, άφησες την υγρασία σου, τη λάμψη σου σε μια παλάμη που 

έμενε ανοιχτή σε στάση ικεσίας. «Δεν έχω τη δύναμη να σε αποχαιρετώ 

κάθε φορά, να μπαίνω σε λεωφορεία, τρένα και αεροπλάνα για σένα, δεν 

αντέχω να σε αποχαιρετώ, να σε χάνω, να σε ξαναβρίσκω αλλαγμένο, να 

βάζεις και άλλες αποστάσεις ανάμεσά μας. Μας τελειώνουν οι ώρες». Σε 

πήρα αγκαλιά βουβός. Και η μέρα μεγάλωσε κατά μια ώρα. 

 

 

 

 

 

 

 

 

 

 

 

 

 

 



“25th hour” project 

226 
 

Νίκος Σουβατζής | 25.8.2014 

 Όταν η οργή σε πλημμυρίζει 

και σε σπρώχνει πέρα απ’ τα όριά σου 

ανοίγεις το στόμα σου 

και ξεχύνεται ένα οργισμένο ποτάμι, 

λέξεις που πονάνε σαν καρφιά 

χάνεις το μυαλό σου 

παρακολουθείς με τρόμο από μια γωνιά τον εαυτό σου 

και λες “Εγώ είμαι αυτός;” 

μετά από αμέτρητες βρισιές και κατάρες 

όταν σε έχει καταβάλλει η κούραση, 

έχει νυχτώσει και δεν ξέρεις τι ώρα είναι, 

είναι η 25η ώρα που ο χρόνος κυλάει ερήμην σου 

ο θυμός, η οργή και το μίσος υποχωρούν 

και μαζί με τα δάκρυα έρχονται η πίκρα, η θλίψη και η ντροπή 

Ανάβεις τσιγάρο και οι μαύρες μνήμες 

διαλύονται μαζί με τον καπνό 

τα φαρμάκια ανακατεύονται 

στο αίμα σου με την νικοτίνη 

πας για ύπνο για να τα αφήσεις όλα πίσω 

Κι αύριο μέρα είναι 

Πόσος πόνος άλλωστε χωράει σε ένα εικοσιτετράωρο; 

 

 

 

 

 

 

 

 

 

 



“25th hour” project 
 

227 
 

Ερασιτέχνης της ζωής | 26.8.2014 

Στην 25η ώρα θα έπειθα τους πάντες ότι παντού έχουμε πάνω μας  

μύτη, μάτια, αυτιά. 

Παντού. Όπως και στόμα. 

Κι ας το ονομάζουν αυτό κάποιοι διαίσθηση/ένστικτο ή 

όπως θέλεις. 

Πάντως, θα ήμουν ορφανή. 

Θα ήμουν αυτόβουλη. 

Δε θα είχα αυτές τις ψεύτικες φίλες. 

Και δε θα με τριγύριζαν τα μέσα. 

Δε θα έβρισκα κανένα του υπουργείου έξω από το σπίτι μου. 

Μόνο το αεράκι  

θα με υποδεχόταν 

Στην 25η ώρα θα είχα 

τη δουλειά και το  

φίλο που θέλω 

εγώ 

Χωρίς αστυνομίες. 

Χωρίς μάσκες 

του καλού. 

Θα έμπαινα 

γυμνή στη θάλασσα. 

Εγώ και το κορμί μου όπως είμαι 

Χρειάζεται και η ψυχή μπάνιο.  

 

 

 

 

 

 

 

 

 



“25th hour” project 

228 
 

Μάνος Βακόνδιος | 27.8.2014 

Περίεργο βράδυ και αυτό. Όπως όλα, άλλωστε,  αυτούς τους έξι μήνες 

που βρίσκεται εδώ. Σε 12 μέρες θα φύγει, θα επιστρέψει στην Ελλάδα. 

Συχνά αναλογίζεται την στιγμή που θα πει: « Remember me guys.. One 

day we will meet again». Μάλλον αυτό είναι το τίμημα του να μένεις για 

κάποιο καιρό στο εξωτερικό. Γνωρίζεις ανθρώπους, ή καλύτερα γνωρίζεις 

τον άνθρωπο σε όλες τις εκφάνσεις του μέχρι να φτάσει η στιγμή που θα 

τον αποχαιρετήσεις. Σε αυτή την περίπτωση ο χρόνος που επιμένει να 

κυλά βιαστικά, δεν είναι σύμμαχος κανενός. 

Εδώ κι αρκετή ώρα είχε σουρουπώσει. Στεκόταν στην αυλή του σπιτιού 

του και κοιτούσε τον γκρίζο ουρανό του Παρισιού, ενώ ένα ανέμελο 

αεράκι δρόσιζε τις όποιες σκέψεις του. Συνήθως τέτοια ώρα, τις 

προηγούμενες μέρες, παρατηρούσε τα σύννεφα που με το βαθύ μωβ 

χρώμα τους θύμιζαν κάποιον ιμπρεσσιονιστικό πίνακα. Αυτές οι απαλές 

πινελιές της φύσης μετέτρεπαν ολόκληρη την πόλη σε ζωγραφικό έργο, 

εμπνευσμένο από τις ενδόμυχες σκέψεις του κάθε ανθρώπου που την 

έχει επισκεφτεί ή ζήσει.  

Τώρα, χαμένος σε σκέψεις οι οποίες του προκαλούσαν πονοκέφαλο, 

επανήλθε στην πραγματικότητα όταν άκουσε τη γνώριμη φωνή του 

Γερμανού συγκατοίκου του, του Μπενζ, να λέει στα γαλλικά. 

«Πού ταξιδεύεις πάλι;» 

«Στο νότο. Συνέχεια τον ονειρεύομαι τους τελευταίους μήνες». 

«Είμαι σίγουρος πως θα πας κάποια στιγμή. Αλλά και πάλι, μην 

αγχώνεσαι. Τα ταξίδια του μικρού μυαλού και της απέραντης φαντασίας 

μας είναι τα καλύτερα, έτσι δεν λένε;» 

Δεν είχε την παραμικρή διάθεση να συνεχίσει την συζήτηση, αλλά ούτε 

και να κρυφτεί μέσα στις σκέψεις του. Ήπιαν ένα μπουκάλι κόκκινο κρασί 

χωρίς να ανταλλάξουν κουβέντα. 

«Ρε συ, χθες το βράδυ βρήκα αυτό που έψαχνα τόσο καιρό», είπε σε 

ανύποπτη στιγμή ο συγκάτοικός του. 

«Δηλαδή;» 

«Βρήκα ένα μέρος όπου μπορείς να δεις το Παρίσι να απλώνεται κάτω 

από τα πόδια σου». 



“25th hour” project 
 

229 
 

«Να φανταστώ στην ταράτσα κάποιας πολυκατοικίας;» 

«Όχι, όχι. Σε ακόμα πιο ψηλό σημείο. Σε έναν γερανό μιας οικοδομής. 

Πραγματικά πρέπει να τον δεις. 70 μέτρα ύψος.» 

«Πολύ καθησυχαστικό για το στομάχι μου. Είσαι σοβαρός;» 

«Έλα μην αγχώνεσαι. Έχει μια εσωτερική σκάλα, αρκετά σταθερή, που σε 

οδηγεί στην κορυφή. Σε 10 λεπτά θα φύγω. Αν θες, μπορείς να μην 

έρθεις». 

Ήξερε πως από την στιγμή που το έλεγε, εκείνος θα έλεγε αμέσως ναι. 

Βλέπεις, δεν χρειάζεται μια ολόκληρη ζωή για να μάθεις τις αντιδράσεις 

ενός ανθρώπου. Αυτό το περίεργο χαρακτηριστικό, αυτό που κάποιοι 

ονομάζουν “γνωρίζω τον άλλον” δεν κοιτά ηλικία, φύλο, εθνικότητα, 

ούτε καν τον ίδιο τον χρόνο. Απλά συμβαίνει μεταξύ των ανθρώπων. 

Ευλογημένοι όσοι το αισθάνονται. 

Περπάτησαν για περίπου 5 λεπτά κι έφτασαν στο σημείο. Ένας 

πανύψηλος κίτρινος γερανός ορθωνόταν μπροστά τους. Αφού πέρασαν 

από ένα στενό πέρασμα ανάμεσα στους δύο τοίχους της οικοδομής, με 

γρήγορα βήματα βρέθηκαν μέσα του. Όντως, μια εσωτερική σκάλα τους 

οδήγησε στην κορυφή. Όταν έφτασαν, για κάμποση ώρα θαύμαζαν τη 

θέα. Κάπου στο βάθος διέκριναν με δυσκολία τον πύργο του Άιφελ, ενώ 

στα δεξιά δέσποζε ο λόφος της Μονμάρτης με τη γνώριμη παρουσία της 

Sacre Coeur. Θα μπορούσε κανείς να φανταστεί πως το βράδυ, μακριά 

από τον θόρυβο της ημέρας, εκείνα τα δυο ψηλότερα σημεία του 

Παρισιού επικοινωνούσαν μέσα από τις απόκοσμες και συνάμα 

γοητευτικές μελωδίες των πουλιών. Ένα μεγαλειώδες κονσέρτο με 

μαέστρο τα όνειρα και τις χαμένες σκέψεις των ανθρώπων, 

εγκλωβισμένες κάπου στον ουρανό. 

«Ζούμε στην πιο ωραία πόλη του κόσμου, το ξέρεις;» 

«Ίσως ζούμε στην πόλη που έχει τη δυνατότητα να γίνει η πιο ωραία πόλη 

του κόσμου. Για μένα η πιο ωραία πόλη του κόσμου είναι αυτή που οι 

άνθρωποι είναι ευτυχισμένοι ή λιγότερο δυστυχισμένοι, εκεί που 

αναδεικνύεται κάθε μέρα ο πολιτισμός και η ιδιαίτερη κουλτούρα του 

τόπου.», απάντησε αμέσως ο συγκάτοικός του. 

«Έχεις δίκιο. Όμως υπάρχει άραγε αυτή η πόλη;» 



“25th hour” project 

230 
 

«Μάλλον όχι. Δυστυχώς δεν έχω ταξιδέψει τόσο πολύ. Σε αυτές που έχω 

πάει μέχρι τώρα, δεν διέκρινα πουθενά την πόλη που σκέφτομαι». 

«Ξέρεις, είμαι αρκετά τυχερός που έζησα εδώ. Γνώρισα εσάς όλους, αλλά 

και την κάθε γωνιά αυτής της πόλης. Ποτέ μου δεν ήμουν τόσο σίγουρος 

για αυτό που σου λέω. Είμαι πολύ τυχερός. 

«Ξαναέλα τότε», είπε ο Γερμανός. 

«Ίσως να τα ξαναπούμε κάπου στην Φρανκφούρτη, Μπενζ. Ή αλλού. Αν 

ταξιδεύαμε τόσο όσο η φαντασία μας, θα ήμασταν πραγματικά οι πιο 

ευτυχισμένοι άνθρωποι στον κόσμο. Μακριά από κάθε είδους 

δογματισμό, από ένα δειλό γιατί να καταλήγουμε σε ένα υπέροχο 

κάπου.» είπε χωρίς να τον κοιτάξει. 

Το μυαλό του τώρα βρισκόταν μακριά. Πριν έναν χρόνο είχε δει μια 

ταινία. Λεγόταν “Wings of desire” και διαπραγματευόταν τον ερχομό δυο 

αγγέλων στην πόλη του Βερολίνου. Αυτοί οι άγγελοι είχαν τη δυνατότητα 

να ακούν την κάθε σκέψη του ανθρώπου, να περπατούν ανάμεσα τους ή 

να βρίσκονται στην κορυφή ενός κτιρίου και να τους παρατηρούν 

προσεκτικά. Τώρα εκείνος, εκεί ψηλά, πάνω από όλα, ένιωθε σα 

σκηνοθέτης και πρωταγωνιστής της δικής του ιδιαίτερης ταινίας. Δεν 

μπορούσε να ακούσει τις σκέψεις των ανθρώπων, αλλά ήξερε πως οι 

δικές του απλώνονταν στον αέρα, τριγύριζαν παντού, από την μακρινή 

Ρουέν μέχρι τον γαλλικό νότο, από τους αμπελώνες και τους 

καταπράσινους κάμπους μέχρι τα στενά σοκάκια της Λυών. Ένιωθε πως 

οι είκοσι τέσσερις ώρες της ζωής του ήταν πέρα για πέρα πραγματικές. 

Όμως αυτή η εικοστή πέμπτη ήταν για αυτούς που ονειρεύονται, για 

αυτούς που έβλεπαν από ψηλά όλο τον κόσμο, για αυτούς που το βράδυ, 

ενώ κοιμούνται, θα κοιτούν τα αγαπημένα τους πρόσωπα να 

στροβιλίζονται σε αγαπημένες τους διαδρομές χωρίς κανέναν φόβο. 

Τίποτα πιο ρεαλιστικό από το σουρεαλιστικό. 

«Γιατί δεν μιλάς;» ρώτησε ο Μπενζ. 

«Προσπαθώ να αποτυπώσω μέσα μου αυτή τη στιγμή». 

«Να μη με ξεχνάς». 

«Είσαι και εσύ μέσα σε αυτή τη στιγμή, άρα δύσκολο. Ευχαριστώ για 

όλα». 

«Ώρα να κατέβουμε, κρυώνω». 

«Φύγαμε». 



“25th hour” project 
 

231 
 

Ευφροσύνη Πιτσαλίδου | 28.8.2014 

«… ο χρόνος ποτέ δεν είναι αρκετός.» 

Ο αποφθεγματικός επίλογος κάθε τηλεφωνικού μονολόγου της αδελφής 

της, συνοδευόμενος πάντα από έναν ηχηρό αναστεναγμό, απαραίτητο 

όσο και ανίκανο να την απαλλάξει από το βαρύ φορτίο της 

καθημερινότητάς της. Μεγαλοδικηγόρος, μητέρα τριών παιδιών και 

συγγραφέας δύο best seller – τώρα έγραφε το τρίτο, «Οπλίσου με τα 

δικαιώματά σου» (το δικαίωμα στην ελαφρότητα θα απουσίαζε σίγουρα 

από τις σελίδες του). 

Εκείνη ήταν «μια απλή δασκάλα χορού, δεν μπορούσε να καταλάβει». 

Η Ελευθερία πήρε μια βαθιά ανάσα. Και το τόλμησε. 

«Με αφορμή αυτό που είπες…» 

«Ποιο;», της πέταξε βιαστικά η πολυάσχολη φωνή που δεν είχε χρόνο να 

προσέξει ούτε τα ίδια της τα λόγια. 

«Το… σχόλιο περί ανεπάρκειας του χρόνου… Τι θα έκανες, αν τα ρολόγια 

σταματούσαν για μία ακριβώς ώρα κάθε μέρα; Αν σου χαριζόταν 

γενναιόδωρα από το Σύμπαν μια 25η ώρα καθημερινά, εκεί που δεν το 

περίμενες;» 

«Θα τελείωνα πιο γρήγορα κάποιες υποχρεώσεις μου, φαντάζομαι…» 

«Κι αν ο χρόνος αυτός ήταν πλήρως απαλλαγμένος από υποχρεώσεις, αν 

έπρεπε να τον χρησιμοποιήσεις αποκλειστικά και μόνο για σένα κι όχι…» 

«Τι σε έπιασε σήμερα, Ελευθερία; Λες να έχω χρόνο για 

χαζοκουβεντούλα;» 

«Απλώς αναρωτιέμαι… Αν ο χρόνος ήταν αρκετός για να προλαβαίνεις 

όλα όσα κρίνεις πως πρέπει να προλάβεις, αν ήταν μάλιστα 

περισσότερος από αυτόν που χρειάζεσαι για να τα προλάβεις, τι θα 

έκανες με το… περίσσευμα;» 

«Θα… τι…; Πρέπει να σε κλείσω τώρα. Τα λέμε. Φιλάκια!» 

Την τελευταία εβδομάδα, είχε οπλίσει τη φαρέτρα του αυθορμητισμού 

της με ατελείωτα βέλη, δηλητηριασμένα με το υποθετικό ερώτημα «Τι 

θα έκανες αν σου χάριζαν μια 25η ώρα για κάθε μέρα της ζωής σου;». Τα 



“25th hour” project 

232 
 

είχε εκτοξεύσει εναντίον (ή μήπως υπέρ;) συγγενών, φίλων, γνωστών, 

ακόμα και άγνωστων στο δρόμο ή στο λεωφορείο. 

Ήθελε να συλλέξει σύντομα ονειροπόλα διαλείμματα των συνανθρώπων 

της, να δει τα πρόσωπά τους να φωτίζονται από χαμόγελα και τη 

συνειδητότητα να τους επισκέπτεται για να επαναφέρει την προσοχή 

τους στο εύθραυστο παρόν και την υποχρέωσή τους (τη μοναδική 

αληθινή τους υποχρέωση) να το τιμήσουν, φτιάχνοντας χώρο για τη δική 

τους 25η ώρα. 

Αντ’ αυτού συνάντησε βλέμματα αμηχανίας, δισταγμούς, υπεκφυγές, 

ειρωνεία, ακόμη και επιθετικότητα. 

Μπορεί ο κόσμος να μη συμπαθούσε ιδιαίτερα τις υποθετικές ερωτήσεις. 

Δεν είχαν καμία πρακτική αξία και ήταν μάλλον αδιάκριτες. 

Χμ. Βολική δικαιολογία. 

Η Ελευθερία θυμήθηκε τα σχολικά της χρόνια. 

Οι ερωτήσεις την τρομοκρατούσαν, μονάχα όταν δεν είχε τις απαντήσεις. 

Είδε ξαφνικά τον κόσμο σαν ένα τεράστιο πλήθος φοβισμένων παιδιών, 

που επιστρατεύουν ένα σωρό αμυντικές τεχνικές προκειμένου να 

γλιτώσουν από την αλήθεια: ότι δεν ξέρουν την απάντηση στο πιο απλό 

ερώτημα, «τι θέλεις να κάνεις;» 

Ένα άθλιο εκπαιδευτικό σύστημα (πλασμένο στα μέτρα ενός αθλιότερου 

κοινωνικοπολιτικού συστήματος) καταπνίγει τις πρώιμες επιθυμίες και 

τα οράματα των ανθρώπων, που τελικά στρέφονται για παρηγοριά στην 

αποδοχή και αναγνώρισή τους από το σύστημα, συντηρώντας τον 

απάνθρωπο τρόπο λειτουργίας του. Φαύλος κύκλος. 

Ανά πάσα στιγμή οι πάντες μπορούν να κατονομάσουν μια λίστα 

υποχρεώσεων από τις οποίες θα ήθελαν να λυτρωθούν, αλλά όταν 

κληθούν να κατευθύνουν την ελευθερία τους, χαζεύουν αποσβολωμένοι 

το παχύ στρώμα σκόνης που έχει κατακαθίσει πάνω στα πεπαλαιωμένα 

όνειρά τους κι αναρωτιούνται τι στο καλό κρύβεται από κάτω. 

Η ελευθερία είναι πιο καταπιεστική από τη «σκλαβιά» των καθημερινών 

υποχρεώσεων. Ο άνθρωπος πελαγώνει μπροστά στο απεριόριστο των 

επιλογών. 



“25th hour” project 
 

233 
 

Η Ελευθερία αποφάσισε να γίνει και η ίδια πιο πιεστική, να επιμείνει στη 

μάχη εναντίον της μιζέριας, να διασκεδάσει την 25η ώρα των δικών της 

ημερών με… νοητικά «σκουντήματα» των άλλων. 

Αν κάποιοι έχουν το δικαίωμα να γκρινιάζουν για την ανεπάρκεια του 

χρόνου, κάποιοι άλλοι μπορούν να χαμογελούν και να τιμούν το 

δικαίωμα στην 25η ώρα. Την 25η ώρα που μπορεί να είναι οποιαδήποτε 

ή και κάθε ώρα του 24ωρου μας. Ας βρούμε χρόνο γι’ αυτήν. Την 

αξίζουμε. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

234 
 

Χρήστος Κατόπης | 29.8.2014 

Δρόμος. Νύχτα. Βγαίνει. Κοιτάει το ρολόι του φαρμακείου. 23:59. Πρέπει 

να βιαστεί. Όπως πάντα. Τρέχει. Την βλέπει να στρίβει στην απέναντι 

γωνία. Ο ήχος από τα πόδια του ταράζει τη σιωπή της νύχτας. 00:00. Ένα 

τετράγωνο ακόμη. Επιταχύνει. Στρίβει και εκείνος τη γωνία. Σχεδόν 

γλιστρώντας, φτάνει στη στάση. Εκείνη πουθενά. Κοιτάει το ρολόι του 

φαρμακείου. 00:01. Στο βάθος του δρόμου, το λεωφορείο 

απομακρύνεται. Πάλι τα ίδια. Σκατά.  

Κάθε φορά, κάθε που νύχτωνε, εκείνος έτρεχε. Και κάθε φορά, εκείνη 

απομακρυνόταν. Είχε περάσει σχεδόν ένας χρόνος που δουλεύαν σε 

κοντινά μαγαζιά. Είχε περάσει σχεδόν ένας χρόνος τώρα που την είχε 

πρωτοπροσέξει ένα πρωί που πήγαινε με το λεωφορείο στη δουλειά. 

Τότε ήταν μια απλή ωραία γυναίκα. Ύστερα, σταμάτησε να είναι μία τόσο 

απλή. Αργότερα, σταμάτησε να είναι μία. Και έγινε Η.   

Κάπως έτσι το πήρε απόφαση. Έπρεπε να της μιλήσει. Να τη ρωτήσει. Το 

όνομά της,  το τηλέφωνό της, αν θα ‘θελε να βγούνε, αν τον είχε προσέξει 

και εκείνη, αν της άρεσε.  Κάτι, τελοσπάντων. Κάτι. Δεν πήγαινε άλλο. 

Αλλά κάτι η δουλειά, που εκείνο τον καιρό της κρίσης, δεν επέτρεπε σε 

κανένα γκαρσόνι να σηκώνει κεφάλι για 25 ευρώ τη μέρα, κάτι η 

διστακτικότητα που επεδείκνυε σε τέτοιες περιπτώσεις στο φως της 

ημέρας, η μόνη ώρα που μπορούσε να της μιλήσει ήταν ανάμεσα στις 

23:58 και τις 00:00. Ανάμεσα στο διάστημα που εκείνος σχολούσε και στο 

διάστημα που έφτανε το λεωφορείο με το οποίο εκείνη επέστρεφε σπίτι 

της, δηλαδή.  

Μια νύχτα, σαν όλες τις άλλες, πετάχτηκε έξω από την πόρτα του cafe - 

bar που δούλευε για να κάνει το καθιερωμένο του ερωτικό σπριντ, εκείνο 

το “κυνήγι δίχως τέλος” όπως συνήθιζε να λέει στον εαυτό του.  

Κοίταξε το ρολόι του φαρμακείου. 23:59. Έπρεπε να βιαστεί. Όπως 

πάντα. Αρχίζοντας να τρέχει την είδε να στρίβει στη γωνία. Το ρολόι 

έγραφε 00:00. Του έμενε ακόμη ένα τετράγωνο. Επιτάχυνε. Τρέχοντας, 

κοίταξε στο δρόμο στα αριστερά του, περιμένοντας να δει το λεωφορείο 

να πλησιάζει. Μα τίποτα. Ύστερα κοίταξε μπροστά, στη στάση. Και τότε, 

πάγωσε.  

Εκεί, στην άδεια στάση, στον άδειο δρόμο, καθόταν Εκείνη. Η μία. Η. 

Εκείνη τη φορά το λεωφορείο δεν την είχε πάρει μαζί του. Είχε 



“25th hour” project 
 

235 
 

καθυστερήσει; Είχε περάσει νωρίτερα; Δεν θα περνούσε σήμερα; Ποιος 

ξέρει; Δεν είχε σημασία. Σημασία είχε μόνο ότι εκείνη, η μία, Η, ήταν 

ακόμη εκεί. Κοίταξε πάλι το ρολόι του φαρμακείου. Ακόμη 00:00. Ο 

χρόνος και ο τόπος γύρω του φάνηκαν να έχουν παγώσει, να έχουν 

ακινητοποιηθεί πλήρως, λες και περίμεναν υπομονετικά εκείνη τη 

στιγμή, τη μοναδική στιγμή. Τη στιγμή της συνάντησης.  

Εκείνος άρχισε να περπατάει αργά προς το μέρος της.  Εκείνη του 

χαμογέλασε. Το ρολόι έγραφε 00:00. Η καρδιά του χτυπούσε σαν τρελή. 

Το ρολόι έγραφε 00:00. Εκείνος πλησίασε πιο κοντά. 00:00. Οι 

λεπτομέρειες της σιλουέτας της, της εντυπωσιακής ομορφιάς 

διαγραφόντουσαν καθαρά. Δυο ακόμη διστακτικά βήματα. 00:00. Πλέον 

ήταν εντυπωσιακά κοντά. Η καρδιά του κόντευε να σπάσει. Εκείνη 

χαμογέλασε πιο πλατιά. Το ρολόι έδειχνε 00:00. Πρότεινε το χέρι του να 

την αγγίξει.  

Ξαφνικά πετάχτηκε ιδρωμένος απ’ το κρεβάτι του. Ανακάθισε για λίγα 

δευτερόλεπτα, όσο του πήρε να συνειδητοποιήσει που βρισκόταν. 

Κοίταξε το ηλεκτρονικό ρολόι που ήταν τοποθετημένο στο κομοδίνο του. 

02:04. Χτύπησε το μέτωπό του με την παλάμη του και γέλασε με την 

αφέλειά του. “Έπρεπε να είχα μάθει πια, ότι εκείνη η στιγμή που ο χρόνος 

παγώνει,  εκείνη η παραπάνω ώρα, η 25η ώρα, υπάρχει μόνο στα 

όνειρα”, είπε και χαμογέλασε πικρά. 

 

 

 

 

 

 

 

 

 

 

 



“25th hour” project 

236 
 

Απόστολος Μωραϊτέλλης | 30.8.2014 

Η οροφή του κόσμου. Υπάρχει; Χτίζει ο άνθρωπος. Κατασκευές που 

ψηλώνουν τη ματιά στον ορίζοντα. Και όχι μόνο. 

Αυτά σκέφτεται ο Φίλιππος περπατώντας  στο σιδερένιο κλουβί. Το 

ψηλότερο σημείο στο  πύργο του Άιφελ. Την πολλαπλή ηδονή. Να είσαι 

300 μέτρα πάνω από τη Γη ζώντας  ένα αληθινό debate στον οργανισμό 

σου. Να παραδοθείς στη ναυτία του ύψους  ή να επιπλέεις στη μαύρη 

θάλασσα της σκέψης σου; Ανεβασμένη μαζί σου αυτή,  ξετυλίγει  εικόνες 

πάνω στον ομορφότερο καμβά του κόσμου. Η Πόλη στολίδι. Ζωντανό 

μνημείο. Ωραίο ταξίδι για κάθε εποχή. 

Αυτόν τον Ιούλιο επέλεξε να ξαναβρεθεί εκεί. Αντίθετα στον νόμο της 

βαρύτητας των Ελληνικών νησιών. Πιστός. Σαν γέρος ναυτικός που θα 

βρεθεί  στο αγαπημένο του λιμάνι μετά το τελευταίο μπάρκο του. 

Ο ήλιος αποχαιρετά το Παρίσι και ο Φίλιππος τον χαζεύει να χάνεται 

πίσω από την αψίδα του θριάμβου. 

Το σούρουπο είναι για την Έλλη δρόμος που καταλήγει στο δικό της σπίτι. 

Μια αυλαία  πέφτει για να ανοίξει ο προσωπικός λογαριασμός της 

ημέρας. Σύγχρονοι άνθρωποι. Ελεύθεροι να επιλέξουν τον εθισμό τους 

σε μια  εξάρτηση. Και όχι μόνο. 

Η δύση. Δώρο. Χωρίς χρέωση. Τα καλοκαίρια της γεμάτα από την 

εξιλέωση αυτής της υπέροχης στιγμής. Ένας Ήλιος λυτρωτικός μετά από 

την ημερήσια σπατάλη ενέργειας. Μια εικόνα που δεν χορταίνει. 

Χορεύουν αμέτρητα μικρά βοτσαλάκια γύρω από τις πατούσες της. 

Όρθια στην άκρη της παραλίας. Νοιώθει. Το νερό ανακατεύει τα μικρά 

πετραδάκια στα πόδια της. Το μυαλό της παραδομένο στην αιχμαλωσία 

του. Μια οικειοθελής  παράδοση. 

 Ένας Ιούλιος. Στο νησί της. Μόνη μα τόσο γεμάτη από αυτόν. 

Σαν οι διακοπές της να ξεκίνησαν προχθές. Τη μέρα ή καλύτερα το βράδυ 

που το Παρίσι της φάνηκε να επιπλέει. Ένα ακόμα νησί στο σύμπλεγμα 

των Κυκλάδων. 

Ο Φίλιππος σταματά στη δυνατή εικόνα με την σημαία να αιωρείται 

κατακόρυφα από την πυλωτή του μνημείου. Η αψίδα του θριάμβου. 



“25th hour” project 
 

237 
 

Σημείο αναφοράς στην Εθνική γιορτή των Γάλλων. 14 Ιουλίου η πτώση 

της Βαστίλης. 

Είναι εθελοντής όμηρος της ιστορίας. Το μάθημα  που λάτρευε 

περισσότερο στο λύκειο. Μυρίζει τον αέρα της πόλης που σαν χάδι 

ακουμπά πάνω του. Μπορεί να πει το ίδιο για εκείνη. Μια γυναίκα 

συνταξιδιώτης. Την κουβαλά  γνωστή - άγνωστη μαζί του. Της δείχνει το 

δικό του Παρίσι. Και ας μην την έχει συναντήσει ποτέ.  Ένα μήνυμα. 

Αίτημα φιλίας.  Μια φωτογραφία προφίλ. Χωρίς λεπτομέρεια. 

Μηνύματα. Πάντα μετά τα μεσάνυχτα. Πλέουν  χωρίς άγκυρα να τα 

συγκρατεί.  Φυτρώνουν εικόνες και αρώματα μέσα τους. Σαν λιμάνι  τις 

κρατούν.  

Της αρέσει να περιποιείται τον εαυτό της. Μια σκηνή από τα παιδικά της 

χρόνια. Η γιαγιά της είχε ένα μικρό κήπο στο σπίτι της. Θυμάται την 

ευλάβεια που διέκρινε τις κινήσεις της γιαγιάς στον μικρό αυτό χώρο. 

Γελά. Με πολύ σπουδή φροντίζει το σώμα της. Τυχερή γυναίκα. Λεπτή, 

με όμορφα μακριά άκρα και μελαχρινή χαίτη.  Ένα όμορφο πέρασμα από 

χρόνο σε χρόνο ντύνει με αυτοπεποίθηση τους μοναχικούς διάλογους 

της. Έχει χρωματίσει τα δάχτυλα της. Έχει αλείψει με κρέμα όλο της το 

σώμα μετά από μια ακόμη ημέρα στην παραλία. Μια ταραχή θα το έλεγες 

και ενθουσιασμό απλώθηκε μέσα της. Ξανά. Απόψε. Ένα ακόμη βράδυ. 

Μηνύματα. Εκείνος. Δεν ξέρει ποιος είναι αλλά μαθαίνει από κάθε λέξη 

του. Διψασμένη. Όπως εκείνη την εποχή που η αθωότητα ξεπερνά τα 

θέλω σου. Γυναίκα. Τολμηρή. Όπως αυτές που χρίζονται ιππότες στο 

κυνήγι του ύψιστου ιδανικού. Τυχερή. Γνώρισε ένα τέτοιο. Έζησε στην 

αιχμή του χρόνου. Εκεί που οι περισσότεροι άνθρωποι δεν τολμούν 

μπροστά στο φόβο της απώλειας. Την βίωσε. Μαρτύρησε. 

 Μπορεί να χαμογελά. Επιβίωσε. 

Το  κόκκινο σημάδι στην οθόνη πριν γίνει επώνυμο ξέρει πως είναι δικό 

του. Δεν μπορεί να τη δει μέσα στο λινό λευκό της φόρεμα. Χωρίς 

μακιγιάζ. Μια πλεξούδα στο πλάι η χαίτη της. Ένα χαμόγελο φωτεινό 

υποδέχεται τις λέξεις του. Της γράφει για τη Δύση. Έχει βουτήξει μέσα 

της; Την ανακάλυψε; Σημάδια. 

Ανατριχιάζει. Γυρίζει στο προφίλ του να τον δει. Μια φωτογραφία. 

Κάποτε σε αυτή τη χρονιά. Αυτό το πρόσωπο. Ένας άνδρας όμορφος. Με 

το χαμόγελο του γενναιόδωρο να τη φορτώνει θέλω. 



“25th hour” project 

238 
 

Πόσο δύσκολα κρατάς τα όρια στην ηλεκτρονική επικοινωνία. Το 

αντιλαμβάνεσαι όταν όσα σκέφτεσαι φρακάρουν στις άκρες των 

δαχτύλων σου. Τα βαραίνουν. 

Ο Φίλιππος, επέστρεψε στο σπίτι που έμενε στα φοιτητικά του χρόνια. 

Στο 11ο διαμέρισμα δίπλα στη Βαστίλη. Περιοχή Ledru Rollin. Κακόφημη 

πριν 30 χρόνια είναι σήμερα BoBo. Μούσκεμα από την  μπόρα που 

φιλοδώρησε το Παρίσι χαρίζοντας του εκείνο το υγρό πέπλο λάμψης. 

Γελά στη σκέψη του. Στην Αθήνα μια τέτοια μπόρα δοκιμάζει τα νεύρα 

των κατοίκων της. Ακόμα και για τον ίδιο δεν είναι ευπρόσδεκτες οι 

μεταβολές του καιρού. Η πόλη μοιάζει με  γυναίκα. Κάποια σου αλλάζει 

τα όρια, τα σύνορα. Θα σου ονοματίσει την πατρίδα. Θα την ζητάς. 

Αποκτάς σχέση που κάποια  μπόρα γίνεται αφορμή να την αγαπήσεις 

περισσότερο. Ένα υπερυψωμένο ισόγειο σε ένα κτίριο τεσσάρων 

ορόφων. Στέγαζε το παλαιότερο κλειθροποιείο για τους Λουδοβίκους. 

Η τουαλέτα παραμένει κοινόχρηστη για τους ένοικους του ορόφου. 

Γαλήνη άπλωνε μέσα του αυτό το σπίτι. Κι ας έτυχε να γίνει μάρτυρας 

φονικού. Απέναντι. Στο αραβικό μπαρ στην πρώτη χρονιά που έμεινε σε 

αυτό  σαν φοιτητής. 

Η Έλλη απάντησε. Διαβάζει στις λέξεις της σιγουριά. Κάθε μήνυμα 

κουμπώνει πάνω στο προηγούμενο δικό του. 

Προσέχει να κρατήσει την ισορροπία με αλφάδι την υπομονή του. Κάθε 

μήνυμα μειώνει την απόσταση. Η στιγμή που θα μάθει ποια είναι  δεν 

απέχει  μακριά. Έγινε χαρούμενη αναμονή η επιστροφή του. Ένα ακόμα 

παράξενο σε ένα ταξίδι μέσα στον Ιούλιο σε χειμωνιάτικο Παρίσι. Είχε 

προετοιμαστεί για αυτό. Επέλεξε ανάλογα τον ρουχισμό του. Δεν 

χαιρόταν ποτέ αποχαιρετώντας το Παρίσι. Μπήκε στην ουρά έξω από το 

Belleville για να αγοράσει το κρουασάν του μαζί με όσους ξενύχτησαν. 

Η Παρασκευή για την Έλλη είναι η μέρα που γυρίζει πίσω ο Φίλιππος. Δεν 

ξέρει πως νοιώθει. Σίγουρα διψά. 

Ο Φίλιππος συνήθως δεν έτρωγε στο αεροπλάνο. Απόψε η επιστροφή 

του θρεφόταν τη σιωπή. 

Ήξερε που θα τη βρει. Στο δρόμο για το σπίτι της αφέθηκε να παρατηρεί 

μια Αθήνα παραδομένη στον Καύσωνα. 

Ιούς 7. Στέκεται στην είσοδο.  Απέναντι της. 



“25th hour” project 
 

239 
 

Μια στιγμή. Ένα δευτερόλεπτο  αιωρείται ανάμεσα τους . Ένα φιλί το 

απελευθερώνει.  Κεχριμπάρι  κρυμμένο στο βυθό της θάλασσας. Το 

κερδίζουν. Σαν θαρραλέοι βουτηχτές. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

240 
 

Νίκος Γιαννόπουλος | 31.8.2014 

«Ήμουν η ύπαρξη σου και θανατώνοντας με. 

Δεστο σ΄ αυτή την εικόνα, που είναι η δική σου εικόνα, 

πόσο ολοκληρωτικά σκότωσες τον εαυτό σου.» 

Edgar Allan Poe 

 

-          Καφέ ή… κάτι πιο δυνατό; Τζιν, ας πούμε. 

-          Καφέ, ευχαριστώ. Είναι ακόμα νωρίς για να πιώ. 

-          Λοιπόν; Σε τι θα μπορούσα να σας βοηθήσω; 

-          Να με βοηθήσεις;… Ήρθα να σε γνωρίσω. Μου ‘χει μιλήσει για 

σένα….. Ξέρω επίσης ότι εδώ και αρκετό καιρό αρνείσαι να την δεις…. 

Αρνείσαι να της μιλήσεις. 

-          Αλήθεια είναι. Αλλά σε τι θα σας είναι χρήσιμο να το ξέρετε; 

-          Μ΄ αρέσει να μαθαίνω για το παρελθόν κάποιων προσώπων. Πέστο 

νοσηρότητα..  αν θέλεις. 

-          Είναι νοσηρότητα. Αλλά σας καταλαβαίνω. Κι εγώ κάποτε είχα 

τέτοιου είδους νοσηρότητα ….Το αστείο είναι ότι εγώ ρωτούσα την ίδια. 

Μου τα  ‘λεγε χαρτί και καλαμάρι κι  υπέφερα…. 

-          Τη μισείς; 

-          Τώρα την έχω συγχωρήσει. Πριν λίγο καιρό την κατηγορούσα. Όχι 

στους άλλους, φυσικά. Στον εαυτό μου….  Αλλ’ αργότερα ανακάλυψα 

πως υπάρχει μια σκληρότητα όταν συγχωρείς αυτόν που σε πλήγωσε. 

Κατά κάποιο τρόπο παρατείνεις το αίσθημα της ενοχής του. 

-          Δεν καταλαβαίνω… 

-          Είναι γιατί ίσως ποτέ δεν πονέσατε αρκετά για να καταλάβετε ή για 

να συγχωρήσετε. Αμφιβάλλω, άλλωστε, αν κι αυτή καταλαβαίνει… 

-          Ήσασταν όμως αρκετό καιρό μαζί. 

-          Όπως το δει κανείς. Δε λέω, περάσαμε αρκετούς μήνες μαζί. Τη 

γνώρισα πέρσι το καλοκαίρι… Αλήθεια πιστεύετε στον κεραυνοβόλο 

έρωτα;.. 



“25th hour” project 
 

241 
 

-          Μια δεύτερη ματιά βλάπτει. 

-          Συμφωνώ. Αλλά, πιστέψτε με, εδώ πρόκειται για μια εξαίρεση… 

Πολλές φόρες από τότε προσπάθησα να καταλάβω τι της βρήκα…. 

Ομολογώ ότι δεν τα κατάφερα, αν και τόσους μήνες πέρασαν διάφορα 

από το μυαλό μου. Ήμασταν τόσο διαφορετικοί…. Ξέρετε όταν τη 

γνώρισα έδειχνε τόσο ευάλωτη κι απροστάτευτη…. Μπορεί αυτό να ήταν 

τελικά….. αλλά δεν ήταν. Ξέρει πολύ καλά να επιβιώνει. Αυτά 

συνιστούσαν μόνο μια βιτρίνα. Ήταν ένα εξαιρετικό δόλωμα και μάλιστα 

για κάποιον αρκετά μεγαλύτερο της όπως εγώ. 

-          Και μετά;.. 

-          Μετά συνέβησαν τα γνωστά. … Ανήκω στις κλασικές περιπτώσεις… 

Θέλησα  να τη βοηθήσω… Κάναμε ταξίδια…. Της έκανα όλα τα χατίρια….  

Είχα αρχίσει να  κόβω και να ράβω τη ζωή μου στα μετρά της…. 

-          Κι αυτή;… 

-          Αυτή……. αυτή κοιμόταν μ΄ όποιον έβρισκε μπροστά της. Το κάνει 

ακόμα;… Sorry.  Ίσως παρασύρομαι και υπερβάλλω λίγο, αλλά η γενική 

εικόνα δεν νομίζω ότι μπορεί να αλλάξει.. 

-          Την θεωρείς….ας το πω… πουτάνα;… 

-          Δεν θα το ‘λεγα έτσι…. Εγώ θα έλεγα: εταίρα. Της αρέσει να παίζει 

το ρόλο που οι άνδρες προσδοκούν απ’ αυτήν. Άλλες φόρες βουλιάζει 

στον κλασικό στρόβιλο μιας ακόλαστης ζωής – χωρίς όμως να 

αναλαμβάνει τις ευθύνες της – κι άλλες φόρες εμφανίζει μια ικανότητα 

υπερβάσης, επιδεικνύοντας μίαν ανωτερότητα εμποτισμένη με κάποια 

βαθιά αισθήματα και αξίες, που δεν νομίζω όμως ότι πολυκαταλαβαίνει 

η νοιάζεται γι’ αυτά. Είναι κομμάτι του παιχνιδιού επιβίωσης. Το 

κυριότερο όμως είναι πως γνωρίζει ότι οι άνδρες την βλέπουν σαν 

αντικείμενο, αλλά της είναι αδύνατο να σκεφτεί πως η μοίρα της την 

προορίζει για κάτι άλλο από το να διακοσμεί τα καρνέ τους. 

-          Υπονοείς ότι ποτέ δεν σ΄ αγάπησε; 

-          Αυτό το ξέρω. Μου το ’πε άλλωστε αρκετές φορές. 

-          Μα δεν είναι δυνατόν… Κάτι θα την συγκίνησε σε σένα. 

-          Σίγουρα κάτι την συγκινούσε…. Τουλάχιστον τον πρώτο καιρό που 

ήμασταν μαζί.… Ήταν η καλύτερη περίοδος που περάσαμε… Νομίζω πως 



“25th hour” project 

242 
 

την συγκινούσε το γεγονός ότι ένιωθε κατά κάποιο τρόπο 

αναγνωρισμένη. Ήμουν ο πρώτος που της έδειξε εκτίμηση γιατί πίστευα 

ότι είναι κάτι καλύτερο απ’ αυτό που η ιδία νόμιζε ότι είναι…… Ξέρετε… 

Αγαπά την αναγνώριση. Γι’ αυτό και νιώθει να υπάρχει μονό στα 

βλέμματα των άλλων. Κι είναι τόσο μεγάλη η λαχτάρα της για 

αναγνώριση ώστε δεν θέλει να παραδεχτεί ότι πολλοί από τους εραστές 

της χαμογελούν ειρωνικά πίσω από την πλάτη της….. Κι ενώ αποζητά  μια 

ανταπόκριση, οι άνδρες της χαρίζουν μόνο τα βράδια που δεν μπορούν 

να περάσουν μ΄ άλλες γυναίκες. Η ακόρεστη διψά της για αναγνώριση 

είναι που καταστρέφει το πάθος που κάποιοι μπορεί να νιώσουν γι’ 

αυτήν….. 

-                Δηλαδή…, την λυπάσαι; 

-          Κάθε άλλο…. Δεν μπορώ να την λυπηθώ. Κι ούτε έχω τέτοιο 

δικαίωμα… Άλλωστε την έχω αγαπήσει. 

-          Σου λείπει; 

-          Ναι, μου λείπει….. Με τον ίδιο τρόπο που κάποτε μου έλειπε και η 

μορφίνη…. Ήξερα ότι μου κάνει κακό κι έπρεπε να την σταματήσω. 

-          Μα, απ’ ό,τι ξέρω, αυτή ήταν που έδωσε τέλος στη σχέση σας. 

-     Κατά μια έννοια, ναι. Κατά μια άλλη όμως,… όχι. Στην 

πραγματικότητα η σχέση αυτή ήταν ανέφικτη. Ακόμα κι αν υποθέσουμε 

ότι ήταν ερωτευμένη μαζί μου όπως εγώ μαζί της, μιλάμε για 

συναισθήματα χωρίς κάτι κοινό. Για συναισθήματα  ασύμβατα μεταξύ 

τους. Αυτό, λοιπόν, που συνέβη ήταν να τελειώσει κάτι που από την αρχή 

το ξέραμε αμφότεροι ότι θα τέλειωνε. Ο καθένας με τον τρόπο του. 

-          Τη ζηλεύεις. 

-          Ζηλεύω που δεν είναι μαζί μου ή ποιο σωστά, που δεν μπορεί να 

είναι μαζί μου. Αλλά δεν τη ζηλεύω. …. Γιατί τελικά δεν είναι με κανένα. 

Και δεν είναι με κανένα γιατί θέλει να είναι με όλους…. Χαμογελάτε; 

Νομίζετε ότι λέω ακόμα μια κακία… Ε, λοιπόν όχι. Γιατί ούτε με σας 

είναι…. Το μονό που καταφέρατε είναι να προσθέσετε ακόμα μια γυναίκα 

στο καρνέ με τις ερωτικές επιτυχίες σας. Αν και, μεταξύ μας, στην 

πραγματικότητα ούτε αυτό έχει συμβεί. Εσείς προστεθήκατε στο δικό της 

καρνέ. Και ξέρετε γιατί;… Γιατί είναι ανίκανη ν΄ αγαπήσει και να 

αφοσιωθεί σ΄ αυτό που αγάπησε. 



“25th hour” project 
 

243 
 

-          Φαίνεται να ‘χεις πληγωθεί πολύ….. Δεν σου πέρασε από το μυαλό 

να την εκδικηθείς; 

-          Μου πέρασε…. Ξέρω πράγματα που μπορούν να της κάνουν κακό. 

Αλλά αυτός είναι ο πιο μπανάλ και ηλίθιος τρόπος να κάνεις κακό σε 

κάποιον. ….. Σκέφτηκα επίσης να την εκδικηθώ κάνοντας της όλα της  τα 

χατίρια … Να την κάνω να νιώθει ωραία λέγοντας της τα ψέματα που θα 

‘θελε ν΄ ακούσει… Να της γίνω τόσο απαραίτητος, ανταποκρινόμενος 

απολύτως στα καπρίτσια της, που να μένει μαζί μου μόνο και μόνο γιατί 

κανείς άλλος δεν θα της έδινε τόσο εύκολα αυτά που θα της έδινα εγώ…. 

Αλλά… θα ‘μουν ένας ακόμα άνδρας ανάμεσα σε άλλους… κι αποφάσισα 

ότι δεν θα το άντεχα… Έτσι έβγαλα το σφουγγαράκι και προσπάθησα να 

τα σβήσω όλα. Κατέστρεψα όλα όσα έκανα γι’ αυτή.…. Όσα τουλάχιστον 

μπορούσα να καταστρέψω…. Έφυγε.. Αλλά δεν πήρε τίποτα δικό μου 

μαζί της, σαν λάφυρο. Μόνο κάποιες αναμνήσεις που κι αυτές κάποτε θα 

ξεχαστούν. Επιθυμούσα να βγω τελείως απ’ τη ζωή της. Ακόμα κι από τη 

μνήμη της. Κι αν μπορούσα να γυρίσω το χρόνο πίσω, θα ‘σβηνα κάθε 

ίχνος το οποίο θα μπορούσε έστω κι αόριστα να υπονοεί, όχι να θυμίζει,  

να δημιουργεί, έστω, κάποια μικρή  υποψία, ότι όλα αυτά συνέβησαν 

κάποτε…….. Η πραγματική όμως εκδίκηση δεν ήταν αυτή, αλλά το 

γεγονός ότι παρ΄ όλα αυτά, τελικά, την συγχώρεσα……… 

Μεσολάβησαν κάποια δευτερόλεπτα σιωπής. 

-          Ευχαριστώ για τον καφέ, είπε και σηκώθηκε. 

Πήρε το καπέλο του από το διπλανό κάθισμα και με χαιρέτησε χωρίς να 

μου δώσει το χέρι του, με μια ελαφριά κάμψη του κεφαλιού. Δεν 

σηκώθηκα. Έμεινα στη θέση μου. Αυτός κατευθύνθηκε προς την 

εξώπορτα. Πρώτα είδα την πόρτα ν΄ ανοίγει και μετά την άκουσα να 

κλείνει…. 

Δυο λεπτά αργότερα συνειδητοποίησα ότι δεν υπήρχε πόρτα στον τοίχο, 

σ΄ αυτή την πλευρά του δωματίου. Κι όμως το φλιτζάνι του καφέ ήταν 

εκεί. Και στο τασάκι υπήρχαν γόπες τσιγάρων Καρέλια που δεν καπνίζω 

εγώ. 

 

 

 



“25th hour” project 

244 
 

Γιώτα Μάρκου | 1.9.2014 

Όλες οι καταστάσεις έχουν ένα χρονικό όριο. Είτε περιμένεις μια 

απάντηση, τον ερχομό ενός αγαπημένου, ή ακόμα και να περάσουν τα 

συμπτώματα μιας ασθένειας ­ πάντα είναι 24 ώρες. Μα υπάρχουν και 

εκείνοι που νιώθουν απογοητευμένοι και καταρρακωμένοι από τα 

καμώματα της μοίρας και περιμένουν άλλο λίγο. Ελπίδα; Προαίσθημα; 

Απλά βλακεία; Έτσι, γι’ αυτούς η 25η ώρα είναι το κλειδί τους. Μα ακόμα 

και τότε τίποτα. Τα μάτια βαραίνουν, και εσύ προσθέτεις ­ αφαιρείς 

λεπτά. Βλέπεις το ρολόι με σταματημένους δείχτες και παγιδεύεσαι 

εκεί… 

Και μετά από αυτά μιλάς και σου μιλάνε, διαβάζεις και σε διαβάζουν και 

ύστερα πέφτεις. Στέκεσαι μπροστά στον καθρέφτη, σηκώνεις το βλέμμα 

και διακρίνεις τα συναισθήματα σου στο πρόσωπο. Είναι λες και με 

μαγικό τρόπο μπορεί να μαγνητίσει ό,τι νιώθεις, κάνοντας σε να νιώσεις 

άγχος, φόβο και λύπη. Έρχεσαι αντιμέτωπος με τα μεγαλύτερα 

προβλήματα σου. Συνήθως εκείνα σκέφτεσαι πρώτα πρώτα. Θα πρέπει 

να νιώθεις πολύ ευτυχισμένος για να τον κοιτάξεις και το πρώτο πράγμα 

που θα κάνεις είναι να χαμογελάσεις. Και δεν εννοώ μόνο με τα χείλη μα 

και με τα μάτια. 

Χωρίς να παραδεχτείς τίποτα, ξέρει τα πάντα. Το μόνο που μένει είναι να 

αρχίσει να εμφανίζει αυτά που δεν λες στην επιφάνεια του. Ο 

συγγραφέας Mitch Albom κάποτε είπε: «Τίποτα δεν μας στοιχειώνει 

όπως τα πράγματα που δεν λέμε». Αυτά που η καρδιά δεν φανερώνει, 

που πετρώνουν μέσα στην ψυχή μας και τρέμουμε σε κάθε βήμα μας, σε 

κάθε κλάμα ή ψεύτικο χαμόγελο. 

Πώς θα ήταν να υπήρχε ένας καθρέφτης που με έναν περίεργο τρόπο να 

ρούφαγε κάθε σου ανησυχία; Ή τους εφιάλτες σου όταν εσύ κοιμάσαι. 

Με έναν παράξενο τρόπο να σε καταλάβαινε και να σου έδειχνε τι πρέπει 

να πράξεις; Κάτι σαν τους ανθρώπους που νιώθουν κάθε μας σκέψη 

ακόμα και όταν λες πως αποκλείεται να γίνεται. Μπορεί τελικά τίποτα 

γύρω μας να μην είναι άψυχο έτσι όπως φανταζόμασταν. 

Μπορεί τελικά οι καθρέφτες να είναι ένα μυστικό πέρασμα. Ένα 

πέρασμα που να μας ταξιδεύει εκεί που αγαπάμε και όχι πηγή κακών 

όπως πιστεύουν πολλοί. Ίσως τελικά ήταν πιο εύκολο από ό,τι πιστεύαμε 



“25th hour” project 
 

245 
 

­ μπροστά στα μάτια μας συνήθως βρίσκουμε τις αλήθειες και τις 

απαντήσεις. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

246 
 

Χρυσάνθη Δρακομαθιουλάκη | 2.9.2014 

Όλα κι όλα μια κουκέτα και δυο κόκκινα σεντόνια. Όχι κόκκινο αυτό που 

λένε του πάθους. Κόκκινο που θύμιζε ζεστό σπιτικό. Αυτό που έλειπε 

δηλαδή. 

Εκεί πήγαινε στα δύσκολα. Κουκουλωνόταν με το σεντόνι κι έκανε πως 

κοιμόταν. Το ‘χε ανακαλύψει από μικρή αυτό το κόλπο. Μεσ’ απ’ το 

σεντόνι έβλεπε τι γινόταν. Κι άκουγε. Σκόρπιες λέξεις που προσπαθούσε 

να τις συναρμολογήσει σε νόημα. Ή ολόκληρες προτάσεις καμιά φορά. 

Ό,τι δεν ήθελαν ν’ ακούσει - ναι, ώρες ώρες θύμιζε αγρίμι. Μα η μοναξιά 

σε αγριεύει. 

Όχι πως εκεί δεν ένιωθε μοναξιά. Μα δραπέτευε κιόλας. Γινόταν το 

καταφύγιό της. Κι όταν ερχόταν ο πόνος του μυαλού την έβρισκε ο ύπνος. 

Ησύχαζε. 

Μπορεί να μην ήταν κάθε μέρα. Μπορεί να ‘ταν μια στο τόσο ή και πολύ 

σπάνια πια που κατέφευγε στο κουκετάκι. Πάντα ήταν όμως η εικοστή 

πέμπτη ώρα. Ακόμα δεν ήξερε -δεν το ‘χε ξεκαθαρίσει- αν ήταν τότε που 

προσπαθούσε να ταιριάξει λέξεις ή τότε που τα βλέφαρα συμμαχούσαν 

στη λύτρωσή της. Μα σίγουρα ήταν η εικοστή πέμπτη ώρα. 

 

 

 

 

 

 

 

 

 

 

 

 



“25th hour” project 
 

247 
 

Μαριάνθη Πλειώνη | 3.9.2014 

Ανά + τέλλω. Αρχική - ριζική λέξη < τάλας < τελά, «υψώνω, σηκώνω, 

υπομένω». 

…Και κάθε πρωί σηκώνομαι, ανατέλλω, ανοίγω τα κλαδιά μου, τα φτερά 

μου - ο τάλας - ν’ αμφιταλαντευτώ, να υπομείνω, να ταλανιστώ, να πάρω 

και να δώσω εντολές, εντεταλμένες, να τολμήσω, να αποτολμήσω κι αν 

φανώ παράτολμος να μην ταλαντευτώ, τα τάλαντά μου να φανερώσω, 

να συμβιώσω κι ίσως καταφέρω να επιβιώσω. 

Εν + δύω, «ντύνω». 

…Να διεισδύσω στα άδυτα άλλων και να ντυθώ ενδύματα «κοινώς 

αποδεκτά», να επενδύσω σε μετοχές, αισθήματα, συναισθήματα και να 

υποδυθώ ρόλους πολλούς, διαφορετικούς, διότι έτσι είναι η ζωή και οι 

κανόνες ξεκάθαροι και ρητοί. 

Κατά τη διάρκεια του παιχνιδιού, δεν αποδύομαι την ένδυση του νικητή, 

τα αποδυτήρια είναι για τους χαμένους, τους τιμωρημένους, τους 

ηττημένους. 

Με την ενδυμασία και τις ιδιότητές μου, προσάπτω με τη σειρά μου 

ψόγους, βάζω ταμπέλες, ακολουθώ στερεότυπα, ντύνω και ξεντύνω 

ανθρώπους, συμπεριφορές, λέξεις, στόχους, όνειρα. 

Με ένα «α» στερητικό, απογυμνώνω και αποστερώ, καλύπτω, 

διεκπεραιώνω, αναβάλλω. Υπόσχομαι μελλοντικά, προσθέτοντας απλώς 

το «θα». 

Αλλά σ’ εκείνη τη λεπτή γραμμή του ορίζοντα που τα ρολόγια δεν 

χτυπούν, δεν υπενθυμίζουν, δεν μετρούν, με συναντά η ώρα που 

απεκδύομαι τα πάντα, πετάω και εισχωρώ στα δικά μου άδυτα. Δύω, 

βυθίζομαι, βουλιάζω, προσεύχομαι, εύχομαι, ονειρεύομαι, λυτρώνω και 

λυτρώνομαι. 

Ο χρόνος τρέχει δίχως «α» στερητικά, οι δείχτες ντύνονται δυνητικά κι 

ευχετικά. 

Χτυπούν το «ας», το «μακάρι», το «για να», το «ευ», το «ναι». 

Η ώρα ετούτη -η εικοστή πέμπτη- επιστρέφει όλα όσα οι προηγούμενες 

έχουν πάρει κι όταν συμπληρώνει και το τελευταίο της δευτερόλεπτο, 

τρέχουν οι δείχτες της να σμίξουν, σαν χορευτές στο φινάλε της 



“25th hour” project 

248 
 

παράστασης, για να τους βρει το χειροκρότημα με τα χέρια υψωμένα και 

το βλέμμα καρφωμένο εκεί, που το ρολόι γράφει «αμήν». 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

249 
 

Χάρης Γεωργάκης | 4.9.2014 

Κουδούνισμα. Σήκωσε το τηλέφωνο με το χαμόγελο ακόμη. Δεν της 

έλειπε η απορία για την ξαφνική διακοπή της διασκέδασής της. Ένα γεια 

σου, τι κάνεις στο πρόσωπο της άλλης γραμμής και μετά σιωπή. Απλώς 

μια φωνή, ένα άκουσμα. Και άχνα καμιά από μέρους της. 

Ένα πρόσωπο να αλλάζει μονομιάς τόσες εκφράσεις. Συσπάσεις 

προσώπου, ανάποδο το χαμόγελο. Για τα νέα που δεν περίμενε. Που 

όνειρο νόμιζε ότι ζούσε, μα ο εφιάλτης μεγάλωνε, πιο ξένος στα αυτιά 

και τα μάτια της. Κατέβασε το ακουστικό και ξέσπασε. Χωμένο το κεφάλι, 

τα χέρια τυλιγμένα γύρω του. Δεν μπορείς να αντέξεις κάποιος να φεύγει. 

Πιο εγωιστικά, κάποιος να σε αφήνει πίσω. Μόνο αναφιλητά. 

Για το αντίο που δεν πρόλαβε να πει. Τα σ’ αγαπώ που χρόνια μέσα της 

κρατούσε, μα ο εγωισμός δεν έδινε πάτημα να εκφραστεί, δεν μπορούσε. 

Ένα συγνώμη που δεν είχε δεχτεί. Η υπεροψία δεν σε αφήνει να δείξεις 

την ανθρωπιά που πρέπει. Τις αγκαλιές που λησμόνησε να δώσει, γιατί 

βιαζόταν να χαθεί σε άλλες μίζερες περιπέτειες. Και τώρα δάκρυα, για τις 

στιγμές που δεν είχε βρει, να πράξει μεμιάς όσα είχε αποφύγει. Αυτή η 

έξτρα στο 24ωρο, πριν το ρολόι αλλάξει μέρα, μήνα, χρόνο. Όταν νόμιζε 

πως οι ευκαιρίες θα έρθουν ξανά όπως φεύγουν. Δεν υπολόγιζε ότι 

κάποτε εξαλείφονται. 

Σε αυτό το σύνολο λεπτών, να χωρέσει όλα τα πρέπει και τα μη, όλα τα 

δεν μπορώ ή βαριέμαι. Τότε που δεν κατηγορούσε τον εαυτό της. Μα 

τώρα μαράζωνε. Για αυτή την 25η ώρα, τώρα είχε χαθεί στο μελανό 

κόσμο της θλίψης της. 

 

 

 

 

 

 

 

 



“25th hour” project 

250 
 

Αθανάσιος Χαλβαντζής | 5.9.2014 

25η ώρα. 

Μια ώρα… μετά. 

Μια ημέρα… μετά. 

Ξεμακραίνεις… 

Προσπάθησα. 

Άφησα. 

Έφυγα. 

Ξέχασα; 

Προσποιήθηκα. 

Απομυθοποίησα. 

Πόνεσα. 

Πονάει. 

Πονάω. 

Έκλαψα. 

Μίσησα. 

Μετάνιωσα; 

Λείπει. 

Λείπεις. 

Προσμένω. 

Ονειρεύομαι. 

25η ώρα. 

Μια ώρα… μετά. 

Μια ημέρα… μετά. 

Ξημερώνει. 

Ησύχασε. 

Σ’ αγαπάω. 

Θα σ’ αγαπάω… 

 

 

 

 

 

 



“25th hour” project 
 

251 
 

Kνάκαλος | 6.9.2014 

Μικρό παιδάκι ρωτούσα τον δάσκαλο, μέσα στην αφέλειά μου και την 

χωρίς στεγανά και όρια περιέργεια. 

- Γιατί κύριε η μέρα έχει 24 κι όχι 25 ώρες; 

Εκείνη η επιτιμητική ματιά του στοίχειωνε κάθε μου απορία. 

- Δεν ρωτάμε μην φέρουμε τον άλλο σε δύσκολη θέση, είχε 

συμπληρώσει το μεσημέρι η μάνα μου. 

Κι έδεσε το γλυκό. 

Δεν ρωτάμε. 

Και οι απορίες … θάλασσα. 

Άλλο κι αυτή. 

Καλή ώρα τέτοια εποχή κι αντί να απολαμβάνω το πλατσούρισμα, εγώ 

σκεφτόμουν κι ονειροπολούσα. 

Και ντάλα του Ήλιου ξαμόλησα την … ερώτηση. 

- Εκεί που τελειώνει η θάλασσα μπαμπά τι είναι; 

Και συμπλήρωσα… 

- Πού χύνεται το νερό και δεν τελειώνει; 

Γούβα στα βότσαλα έκαναν, από το σήκωμα της άγνοιας οι ώμοι του… 

- Άσε με και κάνε κανά μπάνιο… 

- Γι’ αυτό σε στέλνω σχολείο, αλλά εσύ αντί να διαβάζεις παίζεις. 

- Άντε μην σε βουτήξω και κάνεις μπουρμπουλήθρες! 

Έκτοτε κάποιες απορίες έμειναν αγκάθια. 

Και αγκύλωναν εικόνες που έφερνε το μυαλό... 

Και οι ώρες άφθαστες. 

Σκέφτομαι κι αναπολώ, τι μπορεί να ‘ναι η 25η ώρα… Και μονολογώ, ενώ 

με παίρνει μάτι το μαρτυριάρικο φεγγάρι… (να δείτε που με περνάει 

παρανοϊκό!) 

25η ώρα μιας μέρας γκαστρωμένης. 



“25th hour” project 

252 
 

Στο ξεχείλωμα που κάνει ο έρωτας, όταν διαφεντεύει το είναι σου. 

Χαλασμένο ρολόι, να αντέξει το βάρος της και να χωρέσει όσα στη μέρα 

έταξα… 

Και οι δικαιολογίες παλιές όσο και η πορνεία!  

«Νόμιζα πως είναι νωρίς...» 

«Δεν κατάλαβα πως πέρασε η ώρα…» 

Μέχρι… «μαύρη να ‘ναι η ώρα σου...», όταν νευρίαζε η μακαρίτισσα η 

μάνα μου, για την αργοπορία μου. 

Μια ώρα ανύπαρκτη. 

Εξοστρακισμένη στην σφαίρα του ουτοπικού. 

Όλα αυτά σκέφτομαι για να περάσει η ώρα στη σκοπιά. 

Το νταβαζιλίκι που μου έτυχε, όταν σαν αφελής, έχοντας πλήρη άγνοια, 

δέχθηκα ν’ αλλάξω βάρδια, για να κάτσω μια ώρα παραπάνω με την δικιά 

μου. Και… να τσακωθούμε κιόλας στο τέλος... 

Όόόό γκαντέμης… 

Η πραγματικά 25η ώρα της 27ης Οκτωβρίου 2013. 

Λαθραία ώρα, που με το έτσι θέλω μπαστακώθηκε στην βάρδια μου. 

Έχουν βουίξει τα ραδιόφωνα… 

Άκου στις 4 πμ θα πάτε μια ώρα τα ρολόγια πίσω… 

Γαμώ την ατυχία μου… Που θα μου πουν ότι δεν υπάρχει 25η ώρα! 

 

 

 

 

 

 

 



“25th hour” project 
 

253 
 

Eva Saga | 7.9.2014 

Για να την δοκιμάσει μια μέρα η Βούλα, έφυγε από το σπίτι νωρίς, προτού 

ξυπνήσουν όλοι και την αποζητήσουν. Βέβαια δεν την ένοιαζε να την 

αποζητήσουν όλοι, βασικά δεν την ένοιαζε να την ψάξει κανείς άλλος 

πέρα από εκείνη. Την μάνα. Την μάνα της. 

Κάποτε της είχε πει κάποιος που δεν συμπαθούσε και ιδιαίτερα πως τα 

όρια μιας μάνας είναι διαρκώς επεκτεινόμενα. Αυτό ήθελε να δοκιμάσει 

διασκεδάζοντας την θλίψη της, επιβεβαιώνοντας συναισθήματα χρόνων, 

σιγουρεύοντας αποφάσεις, όλα μεμιάς. 

Έκρυψε τα δεκαεννιά της χρόνια στο φαρδύ, μαύρο φουστάνι, εκείνο 

που έκρυβε τα πόδια της και την έδειχνε σαν να αιωρείται πάνω στα 

πεζοδρόμια και πήρε το χιλιοπερπατημένο δρόμο για οπουδήποτε. Αν 

την ρωτούσες εκείνη την ώρα για το που ήθελε να πάει, πιθανότατα θ’ 

απαντούσε «στο διάολο», αν και μέσα της διατηρούσε μια μικρή 

βεβαιότητα πως ήταν ήδη εκεί. 

Τόσα πολλά τσαλίμια από μικρή δεν έκανε, ησύχαζε μονάχη τους φόβους 

της, σαν την πετρούλα που όπου την έβαζες στέκονταν. Μα η Βούλα άλλο 

δεν άντεχε. 

Κάποτε είχε ακούσει –είχε διαβάσει; Δεν θυμόνταν, το άφησε έτσι, τόσο 

την είχαν εντυπωσιάσει τα ίδια τα λόγια που αφαίρεσε μέσα της την πηγή 

κάνοντάς τα δικά της- πως κάπου ανάμεσα στις 24 ώρες της ημέρας 

υπήρχε κι άλλη μία, η 25η, που παρόλη τη μαθηματική ακολουθία (25η, 

δηλαδή αμέσως μετά την 24η κι εκ των πραγμάτων τελευταία πριν την 

1η) κάπου μπλέκονταν ανάμεσα στις άλλες ώρες, κάπου βρίσκονταν, 

χάνονταν, υφαίνονταν και λύνονταν, μια ώρα φάντασμα που κι αν την 

ήξεραν επιστημονικά πως υπήρχε, να την προσάψουν στα ρολόγια δεν 

κατάφερναν. 

Έφευγε - ξέφευγε, αφού πρώτα έρχονταν να αναστατώσει τις 24 αδερφές 

της που με υπομονή και τάξη περίμεναν στη σειρά να επιβληθούν στις 

μέρες των ανθρώπων, να λάμψουν κι ύστερα να σβήσουν σημαδεμένες 

κι οι ίδιες από ένα νούμερο δικό τους, σημαδεμένες πλέον κι απ’ την 

χαμένη αδερφή. 

Αυτό ήθελε και κείνη κι αυτό συλλογίζονταν καθώς σ’ ένα παγκάκι 

κάθισε, όχι κουρασμένη από το βάδισμα, μα μουδιασμένη από τις 



“25th hour” project 

254 
 

σκέψεις που την κατέκλυζαν. Και αφηρημένα μαγεμένη· και σαν 

μαγεμένη τους σπόρους που είχε στην τσέπη της στα πουλιά πετούσε, κι 

εκείνα μαγεμένα γύρω της μαζεύονταν κατά δεκάδες, «κούι - κούι» της 

έλεγαν παρηγορητικά, προσπαθώντας την προσοχή της να τραβήξουν 

από το μεγάλο ερωτηματικό που βάραινε πάνω από το κεφάλι της. 

«Πότε;» «Ως πότε;» «Κι αν όχι;» 

Βλέπεις, άλλο δεν ήθελε η μαυροφορεμένη Βούλα των δεκαεννιά 

Μαρτίων από το να μάθει αν την αγαπούσε πραγματικά εκείνη, αν την 

αγάπησε ποτέ, αν -η μάνα που την έφερε στον κόσμο- θα αποζητούσε το 

ένα, το χαμένο, το διαφορετικό της παιδί, διαγράφοντας έτσι την 

τελευταία πικρή λέξη που έφτυσαν τα χείλη της σε κείνη, «παλιολεσβία!» 

Λέξη βουνό και λέξη πέτρα που σιβυλλικά η πρεσβύτερη της πέταξε με 

δύναμη, προσδιορίζοντάς την μέσα κι έξω ως μιαρή και ανισόρροπη. 

Δίπλα της στο παγκάκι κάθισε ένας γλάρος -από πού ξεφύτρωσε αυτός; 

Δίχως φόβο, με θράσος έχωσε το λευκό κεφαλάκι στην παλάμη της, 

κλέβοντας απ’ τα περιστέρια την αμέριστη προσοχή της και τους 

σπόρους. 

«Σ’ αγαπάω!» είπε ψιθυρίζοντας στο αντίθετό της, στο άσπρο, 

ταξιδιάρικο θαλασσοπούλι, η Βούλα. Κι ήταν ο ήχος της φωνής της που 

ημέρεψε τις σκέψεις, θαρρώντας πως ημέρεψε και τον κόσμο γύρω της 

που δίχως διακριτικότητα την επεξεργάζονταν περνώντας. 

«Αγαπάω!» φώναξε τούτη τη φορά και καθώς η φωνή της ξεπήδησε από 

το στόμα, θα ορκίζονταν πως μια μικρή ευτυχία της γαργαλούσε τις 

πατούσες. 

Ξάπλωσε στο παγκάκι ανάσκελα, η ντροπή είχε πετάξει μαζί με τα 

περιστέρια, ψύχρανε ο καιρός, τα σπόρια τέλειωσαν, ο γλάρος 

τριγυρνούσε κοντά της, δεν την άφηνε αυτός, την διεκδικούσε. 

«Αυτή είναι η 25η μου ώρα και κανείς δεν μπορεί να μου την στερήσει. 

Είναι δική μου, εδώ και τώρα, ολότελα, μοναχικά δική μου και λέω πάνω 

της ν’ απλώσω τις ρίζες μου!» σκέφτηκε αναστενάζοντας με 

αποφασιστικότητα κι ανακούφιση, από τα βάθη της ψυχής της, 

ρουφώντας μέσα τον νηστικό αφαλό της και φορώντας το καλό της 

χαμόγελο, εκείνο με τις βουλίτσες του ονόματός της, που δεν το είχε για 

κάθε μέρα κι ούτε το σκόρπιζε σε όλους τους ανθρώπους. 



“25th hour” project 
 

255 
 

Κι έτσι, εκεί, σε ‘κείνο το παγκάκι παρέα με έναν λωποδύτη γλάρο, 

μαρτύρησε σοφά στον εαυτό της πως ήταν όντως η ώρα, των μεγάλων 

αποχαιρετισμών και των επιλογών της. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

256 
 

Λουκία Μητσάκου | 8.9.2014 

<<Μια φορά κι έναν καιρό σε μια πόλη όχι και πολύ διαφορετική από τη 

δική μας με ανθρώπους όχι και πολύ διαφορετικούς από αυτούς που 

γνωρίζουμε, γεννήθηκε ένας έρωτας πολύ διαφορετικός από αυτούς που 

έχουμε ζήσει. 

Εκείνη, ας την πούμε Φαίδρα, και εκείνος, ας τον πούμε Νικόλα, 

γνωρίστηκαν σε ένα μπαρ όχι πολύ διαφορετικό από αυτά που έχεις 

συνηθίσει να πηγαίνεις. Κοιτάχτηκαν και αμέσως άρχισαν να 

κατευθύνονται ο ένας προς τον άλλο με ακριβώς την ίδια ταχύτητα. 

Βρέθηκαν ακριβώς στη μέση της διαδρομής. Κανείς δεν έκανε 

περισσότερα βήματα από τον άλλον. – Με λένε Νικόλα. – Με λένε 

Φαίδρα, είπαν ταυτόχρονα και χαμογέλασαν στ’ αλήθεια. 

Για τις επόμενες ώρες δεν είπαν τίποτα άλλο. Τουλάχιστον όχι με λέξεις. 

Και μετά συνέβη. Το πρώτο φιλί. Ζεστό και παραδόξως γνώριμο. Και 

κράτησε για ώρες. Και μετά πάλι σιωπή. Όπως κάθονται δίπλα δίπλα για 

χρόνια τα ζευγάρια που τα έχουν πει όλα, όπως κάθονται οι πραγματικοί 

φίλοι χωρίς η σιωπή να προκαλεί σε κανέναν αμηχανία. Ήταν από αυτές 

τις σιωπές τις ζεστές, τις ήσυχες και ταυτόχρονα ανυπόμονες, που κανείς 

δεν προσπαθεί να τις γεμίσει με λέξεις που δεν σημαίνουν τίποτα. Απλώς 

κοιτούσε ο ένας τον άλλο και ένιωθαν ακριβώς το ίδιο. Δεν μπορώ να σου 

πω τι ένιωθαν ακριβώς, γιατί, ξέρεις, οι λέξεις δεν μπορούν να 

περιγράψουν τα ανθρώπινα συναισθήματα. δεν φτιάχτηκαν γι’ αυτό. 

Προσπάθησαν, βέβαια, αλλά δεν τα κατάφεραν ποτέ. Πάντως, ένιωθαν 

το ίδιο. Αυτό μπορώ να στο πω. 

Και το μπαρ έκλεισε και είχε αρχίσει να ξημερώνει. Και σηκώθηκαν και 

άρχισαν να περπατάνε δίπλα ακριβώς ο ένας στον άλλο. Κανένας δεν 

ήταν πιο μπροστά, κανένας δεν ήταν πιο πίσω. Και πήγαν στη θάλασσα. 

Και κολύμπησαν και έκαναν βουτιές. Και γελούσαν πολύ. Γελούσαν όσο 

δεν έχουν γελάσει στη ζωή τους συνολικά. Και, αν μπορούσε κάποιος να 

τα αθροίσει, θα έλεγε πως έβγαλαν ακριβώς την ίδια ποσότητα γέλιου. 

Ήταν ευτυχισμένοι για πρώτη φορά στη ζωή τους. Όχι, η ευτυχία δεν 

μετριέται, γι’ αυτό δεν μπορώ να σου πω αν ήταν το ίδιο ευτυχισμένοι. 

Οι ώρες περνούσαν χωρίς να το καταλαβαίνουν και βρέθηκαν στο σπίτι 

της. Και έκαναν σεξ. Για ώρες πολλές. Και το ένιωσαν και οι δύο σωστό. 

Αυτό που λένε στις ταινίες «it felt right». Το ήξερες ότι αυτό το 



“25th hour” project 
 

257 
 

συναίσθημα υπάρχει στ’ αλήθεια; Φαντάζομαι πρέπει να ‘σαι πολύ 

τυχερός και πολύ άτυχος ταυτόχρονα για το νιώσεις. Δεν συμβαίνει σε 

όλους. 

Και ήρθε πάλι το βράδυ και ήταν ξαπλωμένοι με κουβέρτες στο μπαλκόνι 

και κοιτούσαν πότε ο ένας τον άλλον και πότε τον ουρανό. Έναν ουρανό 

όχι πολύ διαφορετικό από αυτόν που βλέπεις σε μια πόλη φωτισμένη και 

θορυβώδη και όχι πολύ διαφορετική από τη δική μας. 

«Έχουν περάσει 24 ώρες από τότε που συναντηθήκαμε», λέει η Φαίδρα. 

Ο Νικόλας κοιτάζει το ρολόι του και χαμογελάει. «Νιώθεις ακόμα το 

ίδιο»; «Όχι.» απαντάει εκείνος. «Νιώθω καλύτερα και χειρότερα. Νιώθω 

γεμάτος και φοβισμένος. Τι θες να κάνουμε»; «Να κάνουμε ό,τι θες. Να 

κάνουμε ό,τι χρειάζεσαι. Τι χρειάζεσαι»; ρώτησε εκείνη. «Τίποτα. Εσύ»; 

«Τίποτα και εγώ. Και αφού δεν χρειαζόμαστε τίποτα, τι μπορούμε να 

δώσουμε ο ένας στον άλλο»; Και για λίγο πάλι σιωπή. «Τα πάντα;» 

ρώτησαν και οι δύο ταυτόχρονα. Και έδωσαν τα πάντα. Και τα έδωσαν 

για πάντα». 

«Σου άρεσε η ιστορία μου;», την ρώτησε με ύφος διανοούμενου γόη 

σίγουρου για την επιτυχία του. 

«Ok» είπε εκείνη αδιάφορα κρατώντας το ποτό της και παίζοντας με το 

καλαμάκι. «Αλλά εγώ να ξέρεις δεν πιστεύω στα happy endings». 

«Να κάνουμε μια συμφωνία», είπε εκείνος. Θέλω να σε ξαναδώ και να 

με αφήσεις να σου αποδείξω πως υπάρχουν happy endings. Έχεις μία 

μέρα να σκεφτείς αν θες να με ξαναδείς και συ και να δούμε πού θα μας 

πάει. Η ώρα είναι 10. Ραντεβού σε 25 ώρες, στις 11 αύριο εδώ. Τι λες; Θα 

συναντηθούμε ούτως ή άλλως για να μου πεις τι αποφάσισες.» 

«Εντάξει», χαμογέλασε εκείνη, ενθουσιασμένη με την πρωτοτυπία του 

πράγματος. 

«Θα έρθεις;» 

«Θα έρθω». 

Και δεν πήγε κανείς.  

 

 



“25th hour” project 

258 
 

Δημήτρης Γιατρέλλης | 9.9.2014 

Λίγα λεπτά έμεναν για να συμπληρώσει εικοσιτετράωρο στο τάγμα. Από 

τη στιγμή που πάτησε το πόδι του στο συγκεκριμένο στρατόπεδο, τίποτα 

δεν πήγαινε καλά. Καψόνια, αγγαρείες, προσβολές· το ένα μετά το άλλο, 

όχι απαραίτητα με την ίδια σειρά. Και σαν να μην έφταναν όλα αυτά, 

σκοπιά. Ημερήσιο νούμερο, τρεις ώρες ντάλα μεσημέρι, στην καρδιά του 

καλοκαιριού. Όλα θα τα υπέμενε, όλα θα τα προσπερνούσε, αν δεν είχε 

προηγηθεί το τηλεφώνημα. Η σκηνή πετάχτηκε για πολλοστή φορά 

μπροστά του, με τη ζωντάνια και τη θέρμη ερωτευμένου γάτου: 

- Χωρίζουμε! 

Η λέξη βγήκε με άνεση από το κινητό, χώθηκε καμαρωτή στο αυτί του κι 

εκεί άρχισαν τα ζόρια της. Έφτασε στον τυμπανικό υμένα και τον έθεσε 

σε δόνηση επιπέδου συναγερμού. Όλες οι υπόλοιπες διεργασίες μέχρι 

την μετατροπή της σε πληροφορία έγιναν εκπρόθεσμα, με τρόπο 

επώδυνο και προκάλεσαν ένα σύνολο συμπτωμάτων που περιλάμβανε 

ίλιγγο, ναυτία, μεταβολή της αρτηριακής πίεσης, ψυχρό ιδρώτα και 

νύστα. Ο αέρας σώπασε κι ο στρατιώτης ένιωσε ξαφνικά την υπνηλία να 

τον αγκαλιάζει. Ο εγκέφαλός του αρνιόταν πεισματικά να δουλέψει, να 

επεξεργαστεί την πληροφορία, να κάνει μια πρώτη αποτίμηση της νέας 

κατάστασης. Ένα κρεβάτι με μαλακό στρώμα ήταν το μόνο που ήθελε. 

Ακούμπησε το όπλο του σε μια γωνιά της σκοπιάς, έβγαλε το κράνος κι 

έκλεισε τα μάτια. 

Τα φαντάστηκε όλα στη θέση τους, τακτοποιημένα και καθαρά. Τα 

σεντόνια απαλά, φρεσκοπλυμένα και κυρίως ευωδιαστά στο άρωμα της 

λεβάντας. Το γραφείο του χωρίς ίχνος σκόνης κι ο υπολογιστής έτοιμος 

για αποδράσεις. Στον τοίχο, ο Χέντριξ με το κόκκινο πουκάμισο και τα 

φουντωτά μαλλιά, σοβαρός κι αφοσιωμένος στο παίξιμο της λευκής 

κιθάρας του. Λίγο πιο πέρα, σε μια ερημική ακτή του Νορθ Ντέβον, 

οχτακόσια νοσοκομειακά κρεβάτια αραδιασμένα κατά μήκος της 

παραλίας, μια νοσοκόμα που κουβαλούσε λευκά σεντόνια, ένας νέος 

σκεφτικός αναπολούσε (τα χρόνια που χάθηκαν;) και πέντε λυκόσκυλα 

στο βάθος, σχημάτιζαν την πιο φουτουριστική αφίσα των Pink Floyd. 

Χαμογέλασε όταν θυμήθηκε την αντίδραση της μάνας του μόλις την είδε. 

- Τί είναι αυτό που κόλλησες στον τοίχο, για όνομα του Θεού!» του 

έβαλε τις φωνές. 



“25th hour” project 
 

259 
 

- Ηρέμησε μάνα, μια αφίσα είναι από ένα εξώφυλλο δίσκου ενός 

συγκροτήματος. 

- Είστε για δέσιμο κι αυτοί κι εσύ που τους ακούς.  

- Και τί νομίζεις ότι είναι αυτά κρεβάτια; Από ένα απέραντο 

φρενοκομείο που φιλοξενεί τους ροκάδες τα έβγαλαν για να τα 

αερίσουν. 

Της χαμογέλασε κι αυτή βγήκε από το δωμάτιο μουρμουρίζοντας κάτι 

ακατάληπτο την ίδια στιγμή που έκανε τον σταυρό της. Ένοιωσε 

ασφάλεια στην θαλπωρή του σπιτιού του. 

- Αυτή είναι η ασφάλεια που παρέχεις οπλίτη στο στρατόπεδο; 

Όχι ρε πούστη μου, δεν συμβαίνει αυτό! 

Έκανε μια κίνηση με το χέρι του για να διώξει τη σκέψη. Πάντα, όταν 

μικρές τραγωδίες εξελίσσονταν στη ζωή του, σκεφτόταν τα χειρότερα 

που θα ακολουθήσουν. 

Νομίζεις ότι καθάρισες; Πολύ αισιόδοξο σε βρίσκω… 

(Έλα σταμάτα!) 

Άνοιξε τα μάτια για να δει το ρολόι του. Η ώρα της αντικατάστασής του 

πλησίαζε κι έπρεπε να ετοιμαστεί. Και τότε το είδε. Το πρόσωπο του 

διοικητή ήταν εκεί, μπροστά του, με όλη την αγριάδα που του έδιναν τα 

γουρλωμένα μάτια του. Παρ’ όλο που το τικ έκανε τα χείλη του να 

σχηματίζουν ένα ηλίθιο χαμόγελο, η παγωμάρα της έκφρασης του έκοψε 

τα πόδια. 

- Το πρωί στην αναφορά του τάγματος, πρώτον διότι συνελήφθεις 

ασκεπής έχων τας χείρας εντός των θυλακίων του στρατιωτικού 

ενδύματος και δεύτερον γιατί είχες εναποθέσει το όπλο σου εις τον 

εσωτερικό τοίχο του κουβουκλίου της νοτιοδυτικής φρουράς. 

Μόλις τελείωσε το λογύδριο, το πρώτο πράγμα που μπόρεσε να σκεφτεί 

ήταν πως οι καραβανάδες χρησιμοποιούν ένα μέρος της καθαρεύουσας 

για να μην γίνονται άμεσα κατανοητοί και τα λόγια τους να ακούγονται 

περισσότερο απειλητικά από όσο πραγματικά είναι. Όταν αποχώρησε ο 

διοικητής με τα χέρια δεμένα πίσω του, άρχισε να αναλογίζεται με τρόμο, 

ότι τα λόγια του ήταν περισσότερο απειλητικά απ’ όσο ακούστηκαν. 

Τουλάχιστον είκοσι μέρες φυλακή, συν τις πέντε πού είχε και τώρα θα 



“25th hour” project 

260 
 

μέτραγαν κι αυτές. Πάει ο Αύγουστος, πάνε οι διακοπές, μονολόγησε κι 

άρχισε να κυριαρχείται, αργά αλλά σταθερά, από έναν ιερό θυμό. Ήθελε 

να φωνάξει, τι να φωνάξει, να τσιρίξει, να κραυγάσει και η κραυγή του 

να φτάσει μέχρι το διπλανό χωριό, τον Δαφνώνα, ποιο Δαφνώνα, μέχρι 

την πόλη της Χίου κι ακόμα παραπέρα. Και επειδή σε μια απόμακρη 

γωνιά του μυαλού του υπήρχε με ανεξίτηλα γράμματα η επιγραφή, συν 

είκοσι μέρες, συγκρατήθηκε και στριφογύρισε σαν το αγρίμι που ψάχνει 

τρόπο διαφυγής από το δόκανο που μόλις είχε πιαστεί. Όσο κι αν έψαξε 

δεν την βρήκε πουθενά. Θρονιάστηκε στο πάτωμα, έφερε τα πόδια του 

στο στήθος, έβαλε το κεφάλι του πάνω τους και ξέσπασε σε ένα δυνατό 

και παρατεταμένο κλάμα. Δεν έκλαψε για τον χαμένο χρόνο στο στρατό, 

δεν έκλαψε για τις διακοπές που έχανε, δεν έκλαψε ούτε καν για το 

χωρισμό, ένα χωρισμό που τον έβλεπε να έρχεται αναπόφευκτα. Έκλαψε, 

γιατί για πρώτη φορά στη ζωή του αντιλήφθηκε το αναπόφευκτο τέλος 

όλων, ακόμα και του έρωτα, που μέχρι πρότινος έσφυζε από ζωή. 

Συνειδητοποίησε τον ίδιο το θάνατο. 

Το καλύτερο είναι να μην έρχεσαι στη ζωή. Σοφοκλής νομίζω, 

μονολόγησε και κοίταξε με μάτια που γυάλιζαν το όπλο του. Το πήρε στα 

χέρια του κι ετοιμάστηκε. Η 25η ώρα είχε έρθει. 

 

 

 

 

 

 

 

 

 

 

 

 



“25th hour” project 
 

261 
 

Αλεξάνδρα Κολιγιώτη | 10.9.2014 

Στάθηκε με ένα φορεμένο αμυδρό χαμόγελο μισό πρόσωπο μέσα, μισό 

έξω από το παράθυρο του αυτοκινήτου. Δεν οδηγούσε τώρα. Μονάχα το 

μυαλό έτρεχε με χίλια. 

Η Φένια τέντωσε τη λεπτή μέση της να προλάβει να πάρει το τηλέφωνο 

που χτυπούσε ασταμάτητα καθώς χωρίς να το θέλει έπεσε μπροστά στα 

καλογυμνασμένα της πόδια. Εκείνα που της φιλούσε με τόσο πάθος χθες 

βράδυ, που άγγιζε, που τολμούσε να εκφραστεί προς το παράλογο. 

Δεν πρόλαβε να μιλήσει, το κινητό είχε ανοίξει στα δύο όπως ακριβώς 

και οι σκέψεις που την πλημμύρισαν αμέσως μετά. Έτσι το φορεμένο 

χαμόγελο σταμάτησε να υπάρχει και βυθίστηκε σε μια γυμνή αυταπάτη. 

Κατά βάθος ήξερε ότι ήταν μια απλή παραίσθηση. Ο πόθος πάντα είναι 

εκείνος που βάλλεται με το κακό και το καλό, τα θέλω και τα πρέπει, τη 

γαληνεμένη ή την τρικυμιώδη θάλασσα. 

- Άπαπα, είχε μπλόκο. Ένοιωσε σαν επαγγελματίας ληστής που ξέρει 

τα κόλπα. Σταμάτησε φορώντας το αυστηρό της βλέμμα, έτοιμη να 

ετοιμάσει το ριμέικ της «Διπλής Παγίδας». Έπειτα έστρωσε το ντεκολτέ 

και παραδίδοντας τα χαρτιά για τον έλεγχο επιτέλους βρήκε το 

τηλέφωνο! 

- Ελπίζω να μην τους στήσω, σχεδόν ψέλλισε βλέποντας την ώρα να 

περνά απελπιστικά γρήγορα. Στο βάθος του μυαλού της έστρωνε τα 

χειρότερα και καταστροφικότερα σενάρια για την συνέντευξη. 

- Έλα Λίνα, επιτέλους σε βρήκα στο 25ο τηλεφώνημα! 

Προσπαθούσα να σου ζητήσω τη γνώμη σου για τα πιο ταιριαστά 

παπούτσια. Άμα έχεις τέτοιες φίλες όμως… Τέλος πάντων το είχα 

καταλάβει ότι είχα ντυθεί σαν λατέρνα και αποφάσισα να αφαιρέσω τον 

κολιέ που, μεταξύ μας, φαινόταν σαν κλεμμένος! Έλα γεια τώρα… 

οδηγάω. 

Ανατρίχιασε. Έπρεπε να έτρεχε κυριολεκτικά σαν πιωμένη και ήταν μόλις 

10 η ώρα το πρωί. Από την άλλη όσο κι αν νόμιζε ότι θα κρατήσει το χρόνο 

καρφωμένο εκείνος κύλησε αλλά συνάμα της έκανε τη χάρη να φτάσει 

στην ώρα της. Τι τζέντλεμαν! 

Η νύχτα με τον Γιώργο ήταν καταπληκτική. Ωραίος φωτισμός, κεριά 

παντού - υπέροχη μουσική και το άρωμα του πολύ τραβηχτικό. Τον 



“25th hour” project 

262 
 

μύριζε και τον ξαναμύριζε ενώ εκείνος την έσφιγγε όλο και πιο πολύ 

επάνω του έτσι ώστε να κουρνιάσει στην αγκαλιά του. 

Παρασυρμένοι και οι δυο τους από τους παθιάρικους ρυθμούς ενώ 

εκείνος συνέχιζε να της λέει...υπέροχη, υπέροχη, υπέροχη πορεύτηκε 

προς ένα καταστροφικό σενάριο. Τόσο οικεία ένιωσε δίπλα του σαν να 

ήταν από χρόνια μαζί. 

Όμως από την άλλη… ένιωσε ηλίθια. 

- Μπορεί μια γνήσια γυναίκα να κάνει μια λάθος κίνηση; 

- Ναι, απάντησε κατηγορηματικά η Φένια. 

Καθισμένος σε ένα από τα μπροστινά τραπέζια, γκρι παντελόνι, γκρι 

σακάκι, μπλε πουκάμισο. Κλασικός αλλά ταυτόχρονα νεανικός... 

Περίμενε. Τα μάτια του έλαμψαν στο πλησίασμα της Φένιας. 

Χαιρετηθήκαν ελαφρά αν και το βλέμμα του το αισθάνθηκε αρκετά 

διαχυτικό. 

Η Φένια του ζήτησε να μπούνε κατευθείαν στο θέμα. Επί της παρούσης, 

εκείνη έψαχνε ένα τρόπο να παρουσιάσει μια έρευνα βασισμένη σε δυο 

έτη σκληρής δουλειάς κι αυτό θα γινόταν εφικτό μόνο αν συγκεκριμένη 

εταιρεία της έδινε το οκ. Συνεπώς θα έπρεπε να εγκρίνει την έρευνα ως 

αξιολογήσιμη. 

Ο συνεργάτης, της μίλησε με τον καλύτερο τρόπο και σχεδόν με 

αποφασιστική τώρα φωνή της ζήτησε απλά μια παράταση χρόνου και 

ίσως να οριστεί μια επερχόμενη συνάντηση προκειμένου να 

συγκεκριμενοποιηθεί το ενδιαφέρον της έρευνας. 

Η Φένια απλά στραβοκατάπιε και ευχαρίστησε για τον πολύτιμο χρόνο 

του. 

Γύρισε αμέσως σπίτι και χύθηκε πάνω στα τσαλακωμένα μαξιλάρια, 

γύρω της τα πεταμένα στο πάτωμα σεντόνια τυλιγμένα στο άρωμα του, 

τα συντριμμένα φλιτζάνια του καφέ που έπινε... Λίγες ώρες πριν μαζί του 

και που τώρα δεν απέμεινε κάτι από αυτά, τα άπειρα τσιγάρα πάνω στο 

τασάκι που σε καμιά περίπτωση δεν παρέπεμπαν σε κάποιο ειδυλλιακό 

περιβάλλον όσο υπέροχα κι αν αισθάνθηκε το προηγούμενο βράδυ... 



“25th hour” project 
 

263 
 

Άνοιξε τα μάτια της και όλος περιέργως προσπάθησε να πνίξει όλα εκείνα 

τα φαντάσματα, συναισθήματα. Απογοητευμένη – ξε-απογοητευμένη 

έπρεπε να ξεχάσει ό,τι είχε προηγηθεί καθώς δεν θα υπήρχε συνέχεια. 

- Όχι, καρδιά μου, είπε. Αυτό είναι το λιγότερο. Μην προσπαθείς να 

δικαιολογήσεις τα αδικαιολόγητα. Πρέπει να διατηρήσεις την 

αξιοπρέπεια σου και να μην το καταδικάσεις. Απλά έφυγε χωρίς να 

αφήσει δυο συναισθήματα στην άκρη. Δες τον σαν την 25η ώρα. Αόρατος 

και ορατός ταυτόχρονα. 

- Όχι. Όχι. Ο μόνος αντίπαλος είναι ο εαυτός σου, μουρμούρισε και 

βυθίστηκε κι άλλο στο κάθισμα του καναπέ. Άδειο στομάχι, άδειος 

καναπές, άδεια συναισθήματα! 

- Μπιπ - μπιπ - μπιπ. Το κινητό είχε αρχίσει να δονείται νευρικά 

πάνω στο τραπέζι. Ήταν ο Γιώργος. «Ελπίζω να πέρασες καλά...» Και μετά 

από λίγο δεύτερο... «Έλα βρε μην απογοητεύεσαι και πάλι φίλοι…» 

 

 

 

 

 

 

 

 

 

 

 

 

 

 

 



“25th hour” project 

264 
 

Γιάννα Μιχαήλ | 11.9.2014 

Σαν παιδί νευρίαζα πολύ με την αυθαίρετη χρήση του χρόνου, 

αδυνατούσα να την κατανοήσω… Ξέρεις τώρα… Γιαννάκη είναι η ώρα να 

γυρίσεις σπίτι, μα γιατί; Δεν είναι η ώρα που τρώμε, ούτε που 

κοιμόμαστε… 

Τι έπαθε ο θείος μαμά; Ήταν η ώρα του μωρό μου… Τι ώρα δηλαδή, 

δώδεκα παρά τρία ακριβώς; Μα είμαστε σοβαροί; 

Αγάπη μου σ’ αγαπώ αλλά ήρθε η ώρα να χωρίσουμε, τί ώρα ακριβώς 

εννοείς αγάπη μου; Οχτώ παρά τέταρτο; Τι είσαι εκρηκτικός μηχανισμός; 

Συνειδητοποιούσα ότι κάτι πήγαινε λάθος στο ρολόι των γύρω μου, ή στο 

δικό μου. 

Μεγαλώνοντας αντιλήφθηκα ότι ο θεός χρόνος Κρόνος όντως … τρώει τα 

παιδιά του. 

Τα χρόνια που πέρασαν με την μετάβαση από παιδί σε ενήλικα και την 

αληθινή ενηλικίωση -αν πραγματοποιήθηκε ποτέ ως τώρα- με δίδαξαν 

ότι πραγματικά τον χρόνο μας τον φτιάχνουμε εμείς. Τον χρόνο μας στη 

γη, την ποιότητά του, την διάρκειά του, ακόμα και τα δευτερόλεπτα τα 

χαμένα ή όχι, πάλι δική μας επιλογή είναι. 

Με γεια λοιπόν. Με γεια μου φώναζε ο καθρέπτης μου για τις 

ολοκαίνουργιες ρυτίδες και τις σακούλες κάτω από τα μάτια. Εσύ είσαι 

εγώ; με ρώτησε. Φοβάμαι του απάντησα, και φοβόμουν πραγματικά. Για 

εμένα, για τα τρεμάμενα χέρια μου, τα πόδια μου που συνεχώς όλο και 

πιο πολύ λύγιζαν, την εσωτερική μου δύναμη που έπρεπε να έρθει με 

όλο και πιο μεγάλη βοήθεια, αλλά και την χαμένη από χρόνια ψυχική 

δύναμη που δεν κατάφερα ποτέ ως τώρα να πω, ως εδώ ήταν δεν αντέχω 

άλλο!!! 

Αντ’ αυτού την μετέφερα ως πανάκεια στον κύριο χρόνο Κρόνο - χρόνο. 

Μα δεν σου είπε κανείς ποτέ ότι έφαγε τα παιδία του; Εσένα δεν θα 

έτρωγε ρε φίλε ποιος είσαι; Σωστά … ποιος είμαι; 

Όχι, δεν θα με πάρει από κάτω, είμαι εγώ, δύο μάτια πονηρά που με 

κοιτάνε στον καθρέφτη, που ακόμα μπορώ να ελπίζω και να πιστεύω, 

εγώ που αγαπώ, που θυμώνω αλλά δεν το δείχνω, εγώ που με σκοτώνω 



“25th hour” project 
 

265 
 

σιγά σιγά μα… γιατί; Γιατί φοβάμαι να δεχτώ ότι η ελευθερία δεν έχει 

χρόνο αλλά πολλή μαγκιά και μάλλον δεν είμαι μάγκας τόσο. 

Θυμάμαι, πρώτη φορά που έκλαψα χωρίς λόγο ήταν όταν κάποιος 

απευθυνόμενος σε ένα σκυλί το είπε ψυχή μου, με τόση αγάπη που 

ζήλεψα, ήθελα να είμαι η ψυχή κάποιου, όχι η μηχανή που δίνει μάχη με 

το χρόνο, άδοξη, ατέρμονη, συνεχείς, επαναλαμβανόμενη μάχη. Δεν 

διεκδίκησα ποτέ και ίσως για αυτό να είμαι σε χειρότερη θέση από τον 

σκύλο της ιστορίας, εγώ έτρεχα και τρέχω να προλάβω τον ίδιο τον χρόνο, 

να τον καλοπιάσω, να τον γλείψω με κρέμες και φκιασίδια, αλλά 

ψυχούλα του δεν θα είμαι ποτέ. Ο καθρεφτάκης γελάει… 

Θρηνώ για τα χέρια που δεν αγγίχτηκαν και πέθαναν σαν πουλιά που 

κυνηγούσαν μια χίμαιρα. Το πρέπει, το σωστό, το αποδεχτό, πάρε και μια 

καραμέλα σου λέει ο Κρόνος, έτσι για να μην διαμαρτύρεσαι, κάτσε στη 

θέση σου. Όμως ο χρόνος συνεχώς περνάει, αλλά το αγαπώ όλοι στο 

τέλος το λένε εκ του ασφαλούς μα γιατί; 

Λοιπόν, όχι δεν θα περάσει, εγώ θα βρω τον τρόπο να φτιάξω τον δικό 

μου χρόνο, το δικό μου μέρος, θα το στολίσω με τα χρώματα του 

καλοκαιρινού δειλινού και εκεί θα κρύψω τα όνειρα και τις παιδικές 

προσευχές που τις ξεθώριασε ο Κρόνος, θα βάλω και μια κούνια για όλες 

τις αγέννητες ελπίδες και θα σου πω ότι σ’ αγαπώ, ότι μόνο ένα φιλί 

ζήλεψα και μια αγκαλιά, χωρίς τι γιατί και πώς, μια αγκαλιά λυτρωτική 

και γαλήνια όσο η θάλασσα, με μυρωδιά ιωδίου να γειάνουν οι πληγές, 

να γίνουν καράβια, να σαλπάρουν οι ελπίδες. 

Όμως, ο Κρόνος ακόμα τρέχει και αυτά είναι μόνο όνειρα, ακόμα 

χαραμίζουμε τους εαυτούς μας και η κούνια είναι άδεια. Χαράμι πήγαν 

όλα λοιπόν…; Ένας χαρταετός η ψυχή σε ουρανό χωρίς αέρα, πέταξε 

όμως... Αλλά κανέναν δεν βρήκε στη γη είχε μόνο φουρτούνα. Έμαθα 

όμως να αγαπάω, ένα κομμάτι χαρτί είναι η αγάπη άγραφτο και 

λαχταριστό, σε προκαλεί να το μουντζουρώσεις, να το γεμίσεις, θέλεις να 

το χρωματίσεις με συναισθήματα, εκφράσεις, να το μοιραστείς, να το 

κάνεις χαρταετό να πετάξει, ελπίδα να το βρει κάποιος να σε σώσει ή 

απλά κοπίδι να κόψεις τα νήματα που λόγω δεν βρίσκεις να ζεις. 

Θέλεις να φύγεις, αλλά φοβάσαι, την αργώ την έφτιαξες αλλά είναι 

δυνατή; 



“25th hour” project 

266 
 

Θέλω να σαλπάρω έστω και ως δεύτερο πλήρωμα, αλλά φοβάμαι πια, 

όχι το ταξίδι αλλά εμένα, σκούριασα νομίζω, αυτό φοβάμαι και δεν 

φταίει ο χρόνος μόνο εγώ και οι επιλογές του χρόνου μου, το ξέρω. Αλλά 

αντέχω όσο ακόμα η ψυχή μου κάνει πολύχρωμα σχέδια σε χαρτί και 

ξεγελάει τον πόνο με γλυκά ταξίδια σε απάνεμα λιμάνια φιλόξενης 

αγκαλιάς. 

Είπα θα φύγω αλλά δεν βάσταξαν τα πόδια μου, είπα θα βαλτώσω αλλά 

η ψυχή μου επαναστάτησε, με έδωσα διορία 24 ώρες, μια μέρα 

θεωρητική δηλαδή ίδια με τις άλλες, αλλά ο Κρόνος ίσως σήμερα να έχει 

κέφια και εκείνη την τελευταία στιγμή, το δευτερόλεπτο που κρίνει το 

λάθος και το σωστό, η πρώτη ή η τελευταία στιγμή, κανείς δεν ξέρει … 

ίσως να βρω την δύναμη να με δω, να παλέψω τον δαίμονά μου. 

Ίσως το 25ο δευτερόλεπτο, αυτό το απειροελάχιστο του χρόνου, λίγο 

πριν το τέλος εγώ το κάνω αρχή και ξαναγεννηθώ. Ένα κομμάτι χαρτί που 

αντί για λεπίδα θα γίνει μήνυμα να γράφει σ’ αγαπώ, ένα χάδι, ένα ταξίδι. 

Ελπίδα πυρωμένη σε βελούδινο μπουκάλι. 24:00… 

 

 

 

 

 

 

 

 

 

 

 

 

 

 



“25th hour” project 
 

267 
 

Αθανάσιος “Οίστρος” Μακρής | 12.9.2014 

Εικοστή πέμπτη ώρα. 3 λέξεις τόσο απλές μα και τόσο υπέρ-περίπλοκες. 

Θα αναρωτιέστε τι εννοώ. Τι είναι αυτό που ονομάζουμε εικοστή πέμπτη 

ώρα; Είναι η ψευδαίσθηση του λίγο παραπάνω που επιζητούν οι 

άνθρωποι ή απλά η ανάγκη για κάτι λίγο παραπάνω; Και ποια η διαφορά 

μεταξύ ψευδαίσθησης και ανάγκης; Η ανάγκη δημιουργεί 

ψευδαισθήσεις ή το αντίστροφο; Πλέον δεν έχει σημασία. Στο σημείο 

που φτάσαμε τίποτα πλέον δεν έχει σημασία. Κατάφερα να στείλω αυτό 

το σημειωματάριο πίσω στον χρόνο, μα δεν κατάφερα να πάω και εγώ, η 

πύλη δεν ήταν αρκετά δυνατή. Φαντάζομαι την έκφραση στα πρόσωπα 

σας αυτή τη στιγμή, «κάποιος μας δουλεύει ρε, κάποιος έχει όρεξη για 

φάρσες.» Σας βεβαιώ όμως πως αυτό δεν είναι φάρσα. Δεν ξέρω πόσο 

πίσω έστειλα το ημερολόγιο, η σημερινή ημερομηνία είναι 3 Ιουλίου του 

2015. Η ημέρα των γενεθλίων μου. Ένας χρόνος μετά. Ο κόσμος που 

ξέρετε δεν υπάρχει πλέον, όχι μετά από Εκείνον. Όχι μετά από Το Τέλος. 

Αλλά επιτρέψτε μου να πάρω τα πράγματα απ’ την αρχή. 2 Ιουλίου 2014, 

ώρα 23:59. Σε λίγο θα ξεκινούσε ο ορυμαγδός και η επίθεση στο τοίχο 

της προσωπικής μου σελίδας σε γνωστή ιστοσελίδα κοινωνικής 

δικτύωσης. Ευχές για τα γενέθλια μου θα έπεφταν σαν βροχή στην 

ιντερνετική μου σκεπή. Άνθρωποι που με ήξεραν μέσω άλλων ανθρώπων 

μα και άνθρωποι που με είχαν συναντήσει μια φορά μόνο στη ζωή τους 

θα μου ευχόταν για τα γενέθλια μου, ευχές «ειλικρινείς», ευχές 

διαδικτυακές, ευχές κενές, ανούσιες. Ευχές που δεν θα μου χρησίμευαν 

σε κάτι, που δεν σημαίνανε τίποτα. Η μέρα θα ξημέρωνε και εγώ θα 

έπρεπε να πάω ξανά στη δουλειά, μέσα στην αφόρητη ζέστη. Θα έπρεπε 

να υποστώ, εκτός της ζέστης και το κάθε αίτημα του κάθε βλαμμένου εκεί 

έξω. Μακάρι να μπορούσα να πάρω μια άδεια, μια άδεια μικρή, μόνο για 

μια ημέρα. Όμως δεν θα ήμουν τόσο τυχερός... Κοιτάω το ρολόι μου, 

23:59:59. Αυτό ήταν. Σε ένα δευτερόλεπτο μπαίνει η μέρα της γέννησης 

μου. Και ξαφνικά, 24:00. Άνοιξα τα μάτια μου διάπλατα σαν να είχα φάει 

φλασιά. 24:00; Τι φάση; Γιατί δεν δείχνει 00:00; Χάλασε; Συγγνώμη που 

σας κουράζω με ασήμαντες λεπτομέρειες αλλά για να το αποτρέψετε 

πρέπει να ξέρετε όλη την ιστορία. 24:01. Έχω αρχίσει να τρομάζω. 24:02, 

24:03, όσο πάει τρομάζω και περισσότερο. Τα δόντια μου έχουν αρχίζει 

να τρίζουν απ’ το άγχος. Ξαφνικά συνειδητοποιώ πως κοιτούσα μόνο το 

ρολόι μου. Αποφασίζω έτσι να κοιτάξω το ρολόι του υπολογιστή. 24:04. 

Τρέχω σφαιράτος στη κουζίνα, 24:04 τα ρολόγια στο τοίχο και της 



“25th hour” project 

268 
 

κουζίνας. Βγαίνω έξω, 24:05 το ψηφιακό ρολόι του μπαλκονιού μου. 

Τώρα έχω όντως αρχίσει να τρέμω, σαν φύλλο σε δυνατό αέρα. Τα πόδια 

μου δεν μπορούν να μείνουν σταθερά καθώς τρέμουν και τα χέρια μου 

πηγαίνουν πέρα δώθε μόνα τους σαν να είμαι φοβισμένος χαρακτήρας 

από manga, ιαπωνικό κόμικ. Τα μάτια μου ψάχνουν για μια ένδειξη 

λογικής σε αυτήν την τρέλα καθώς το μυαλό μου αγωνίζεται να 

κατανοήσει το τι συμβαίνει. Γιατί υπάρχει μία έξτρα ώρα στην ημέρα; Και 

γιατί την ημέρα των γενεθλίων μου; Είναι κάποιο σημάδι; Προσπαθεί 

κάποιος να μου πει κάτι; Ή απλά είναι μια τυχαία σύμπτωση; 24:05, 

24:06, έχω αρχίσει και τρελαίνομαι. Θέλω να ουρλιάξω μα φοβάμαι, 

φοβάμαι ποιος θα ακούσει. 24:07, 24:08, 24:09, 24:10, δεν σταματά. Τα 

ρολόγια όλα έχουν μια έξτρα ώρα ή η μέρα έχει μια επιπλέον ώρα; Δεν 

γίνεται αυτό, δεν γίνεται. Η μέρα χωρίστηκε σε 24 ώρες για να υπάρχει 

ένας ειρμός και ένας οίστρος. Για να υπάρχει ένα συνεχές που θα 

εξυπηρετούσε την ανθρώπινη συνεννόηση. Τώρα όμως υπήρχε μια έξτρα 

ώρα. Αποκλείεται κάποιος να είχε πρόσβαση σε όλες τις ηλεκτρονικές 

συσκευές του κόσμου ταυτόχρονα για να το κάνει. Είναι αδύνατον. 

Ακόμη και για τους καλύτερους των καλυτέρων θα αποτελούσε μια 

πρόκληση που θα έπαιρνε μήνες πιθανώς. Έτσι αποφάσισα να αποδεχθώ 

πως ήταν κάποια εξωτερική δύναμη που το προκαλούσε. Και τα λεπτά 

πετούσαν, 24:19, 24:20. 40 λεπτά είχαν μείνει. 40 λεπτά μέχρι να 

επανέλθει η κανονική ώρα, η κανονική ημέρα. Θα ερχόταν όμως ή θα 

μπαίναμε σε εικοστή έκτη ώρα; Πιθανώς και σε εικοστή έβδομη; Μήπως 

η έννοια καταμέτρησης του χρόνου είχε εξαφανιστεί; Μήπως δεν υπήρχε 

πλέον χρόνος; Μήπως η ψευδαίσθηση είχε επιτέλους θρυμματιστεί; 

24:24:24. Ένας εκκωφαντικός θόρυβος κάνει τα τζάμια όλων των κτιρίων 

του οικοδομικού τετραγώνου να γίνουν θρύψαλα, σχεδόν να 

εξαϋλωθούν. Μια απίστευτα έντονη βοή που μπορούσε να κουφάνει 

οποιονδήποτε και οτιδήποτε σε όποια ακουστική συχνότητα ακούστηκε 

από τον ουρανό μα και από κάτω απ’ το έδαφος. Το έδαφος άρχισε να 

τρέμει, η πρώτη μου σκέψη, σεισμός. Σήκωσα το κεφάλι μου ψηλά, ο 

ουρανός είχε αρχίσει να σπάει, κυριολεκτικά. Κομμάτια του ουρανού 

ξεκολλούσαν και έπεφταν, καθώς διαλύονταν στον αέρα. Εξαφανίζονταν 

σαν νεραϊδόσκονη από κάποιο παραμύθι. Κομμάτια εδάφους 

ξεκολλούσαν επίσης καθώς ανελκύονταν προς τον ουρανό, επίσης 

θρυμματιζόμενα σαν νεραϊδόσκονη, απλά εξαφανίζονταν. Η βοή γινόταν 

όλο και πιο δυνατή, η ώρα είχε σταματήσει στις 24:24:24. Η βοή έγινε 



“25th hour” project 
 

269 
 

φωνή, έγινε φωνή που έσκισε την πλάση. «ΕΠΙΤΕΛΟΥΣ ΞΥΠΝΗΣΑ! 

ΕΠΙΤΕΛΟΥΣ ΕΛΕΥΘΕΡΟΣ! ΠΕΝΙΧΡΟΙ ΑΓΓΕΛΟΙ, ΕΛΑΤΕ! ΕΛΑΤΕ ΝΑ ΛΑΒΕΤΕ 

ΑΥΤΟ ΠΟΥ ΣΑΣ ΑΞΙΖΕΙ. ΘΑΝΑΤΟ; ΧΑ…..ΧΑ…..ΧΑ……ΧΑ……ΧΑ». Το γέλιο 

του, καθαρά σαδιστικό, έσειε την πλάση. Τα μάτια του, κόκκινα του 

αίματος πετούσαν φλόγες. Η φωνή του τόσο οργισμένη μα και τόσο 

σταθερή. «ΕΛΑΤΕ ΛΟΙΠΟΝ, ΤΙ ΠΕΡΙΜΕΝΕΤΕ; ΕΛΑΤΕ ΝΑ ΑΝΤΙΜΕΤΩΠΙΣΕΤΕ 

ΤΟΝ ΟΡΥΜΑΓΔΟ! ΕΛΑΤΕ! ΕΛΑΤΕ! ΕΛΑΤΕ!!!». Η τελευταία του κραυγή 

έσκισε τον πλανήτη στα 2, κυριολεκτικά. Μετά από χιλιάδες χρόνια είχε 

ξυπνήσει ο Γκάργκον, ο πιο επίφοβος δαίμων όλων των εποχών. Ο 

πρώτος των δαιμόνων, ο μεγάλος αδερφός του Θεού και του Θανάτου. O 

Magnum Innominandum, ο απαγορευμένος, αυτός που το όνομα του 

απαγορευόταν να ειπωθεί. Αυτός που συμφωνήθηκε η φυλάκιση του 

από Θεό και Θάνατο, 2 όντα άκρως αντίθετα. Αλλά η προφητεία είχε 

εκπληρωθεί. Είχε επιστρέψει. Μέσα σε λίγες ημέρες οι Άγγελοι του Θεού 

πέθαναν, μαζί με τους Θεριστές. Τα Νεφελίμ επίσης, μαζί με τον Χάρο, 

τον υπαρχηγό του Θανάτου. Οι Αρχάγγελοι βασανίστηκαν και 

εκτελέστηκαν. Κανένας επιζών. Οι βρικόλακες, οι λυκάνθρωποι, τα 

στοιχειά, τα πνεύματα, όλα νεκρά. Η Γη είναι πλέον μια ερημιά. Εμείς οι 

λίγοι τρέχουμε να ξεφύγουμε απ’ τους ζωντανούς νεκρούς που 

δημιούργησε. Η τροφή όλο και λιγότερη καθημερινά. Το νερό ακόμη πιο 

σπάνιο. Τρεφόμαστε με ρίζες και κάποια υγρά που αναβλύζουν απ’ τη γη 

και έχουμε ανοσία σε αυτά για κάποιο λόγο. Όμως τελειώνουν και αυτά, 

τελειώνουν οι ελπίδες μας. Δεν ξέρουμε το τρόπο να τον σταματήσουμε. 

Δεν ξέρουμε το τρόπο να μην τον αφήσουμε να ελευθερωθεί. Αν 

διαβάζετε αυτό το ημερολόγιο βρείτε το τρόπο, σας παρακαλώ. Αν όχι, 

περιμένετε τη μοιραία μέρα και τοποθετήστε αυτό το ημερολόγιο σε μια 

λίμνη αίματος ενός ανθρώπου που αγαπάτε και σκοτώσατε, λέγοντας τα 

λόγια «Vacei romno este conte victa». Σκεφτείτε το προορισμό και αυτό 

το ημερολόγιο θα πάει σε εκείνο το σημείο, την ακριβή ώρα, μέρα και 

σημείο που σκεφτήκατε. Είστε η τελευταία ελπίδα της ανθρωπότητας, 

βοήθεια. Βοήθεια, σας παρακαλώ... 

 

 

 

 



“25th hour” project 

270 
 

Ινώ | 13.9.2014 

Περίεργα πράγματα συμβαίνουν σήμερα… 

Παραδόξως τα πρωινά νέα του ραδιοφώνου όλο ευχάριστες ειδήσεις 

μεταδίδουν!! 

Σίγουρα τα βραδινά νούμερα τηλεθέασης των καναλιών θα είναι χαμηλά, 

σκέφτομαι χαμογελώντας και προσπαθώ να φανταστώ τα μούτρα των 

στελεχών στις απογευματινές τους συσκέψεις… 

Βγαίνω από το σπίτι κατά τις 8. Η κουτσομπόλα περίεργη γειτόνισσα δεν 

είναι 

στο πόστο της, για το καθημερινό ρεπορτάζ, και μου κάνει μεγάλη 

εντύπωση. Συνήθως ζει τη ζωή της μέσα από τις ζωές των άλλων. Τι την 

έκανε να αλλάξει την καθημερινότητα της; 

Κατευθύνομαι προς το κέντρο. Η έκπληξη συνεχίζεται! 

Άνθρωποι χαμογελαστοί, αλλά με ζεστό χαμόγελο, νιώθεις πως βγάζουν 

θετική ενέργεια… Καλημερίζουν από καρδιάς!!! 

Αρχίζω να αναρωτιέμαι μήπως συνέβη κάτι που δεν γνωρίζω… 

Μέχρι σήμερα η ζωή κυλούσε μέσα στη μιζέρια, τη γκρίνια για την κρίση, 

την ακριβή ζωή, την ανεργία, πώς καταντήσαμε έτσι, πώς θα περάσει η 

μπόρα κτλ. κτλ. Όλο αυτό αποτυπωνόταν στις εκφράσεις του προσώπου, 

τις κινήσεις του σώματος και των χεριών. Σπάνια συναντούσες 

ανθρώπους γαλήνιους που να σου μεταδίδουν ηρεμία! 

Μήπως σήμερα έγινε θαύμα; Ακόμα και η Τροχαία, που σίγουρα θα 

έγραφε το 

παλικάρι που δεν φορούσε κράνος, σήμερα απλά κάνει συστάσεις!!! 

Φτάνω στο γραφείο…. 

Ο Διευθυντής, γνωστό στραβόξυλο, όλο ευγένεια και μάλιστα καθόλου 

προσποιητή. 

Καταλαβαίνω πολύ καλά πότε κάποιος προσποιείται… 

Δεν πάει άλλο θα τρελαθώ… Σίγουρα κάτι έπαθαν ομαδικά και μόνο εγώ 

τους ξέφυγα! Ο νευρικός συνάδελφος στο απέναντι γραφείο εξηγεί 



“25th hour” project 
 

271 
 

υπομονετικά στον πελάτη, κάτι που είναι αδύνατον να καταλάβει εδώ 

και ώρα! 

Τελικά ωραίο είναι να συναναστρέφεσαι με θετικούς ανθρώπους! Μου 

αρέσει!!! 

Σαν να μην έφταναν όλα αυτά, χτυπάει το τηλέφωνο και μια ζεστή φωνή 

με ενημερώνει πως πριν από 25 λεπτά, εγκρίθηκε από τον εκδοτικό οίκο 

η έκδοση του πρώτου μου βιβλίου με τίτλο «24 ΣΥΝ 1 ΩΡΕΣ ΤΗΣ ΖΩΗΣ 

ΣΟΥ!!» 

Ένιωσα να χάνεται η γη, κρύος ιδρώτας με έλουσε, ενώ πάνω που ήμουν 

έτοιμη να λιποθυμήσω από χαρά, ξαφνικά από το πουθενά ακούγεται 

μια φωνή, μάλλον απόκοσμη θα έλεγα... 

«Κυρίες και κύριοι η 25η ώρα σας μόλις εξαντλήθηκε… Ο καθένας θα 

ξαναβρεί τον εαυτό του! Καλώς ήρθατε στην καθημερινότητά σας!!! Μην 

σας γίνει και συνήθεια… Ο,ΤΙ ΚΑΛΟ ΣΑΣ ΧΡΩΣΤΟΥΣΕ Η ΖΩΗ, ΤΟ ΛΑΒΑΤΕ 

ΣΗΜΕΡΑ!! Ας είστε ευχαριστημένοι με αυτά που δόθηκαν στον καθένα 

σας, ή εσείς δώσατε στους άλλους! Η επόμενη ευκαιρία σε 25 χρόνια από 

σήμερα…» 

Τελικά δεν κατάλαβα αν αυτό που ζήσαμε ήταν αληθινή ή ψεύτικη 

κατάσταση για όλους! Σημασία έχει πως κάθε 25 χρόνια, κάτι καλό θα 

δώσεις ή κάτι θα λάβεις. Πάλι καλά που δεν είναι κάθε 100!  

Όσο για μένα, η 25η ώρα ήταν πέρα για πέρα αληθινή, γιατί με βοήθησε 

να εκδώσω το πρώτο μου βιβλίο! ΤΗΝ ΕΥΓΝΩΜΟΝΩ!!! 

Άραγε τι να περιμένω την επόμενη 25ετία; Ίσως την έκδοση του δεύτερου 

βιβλίου μου; Εσείς τι λέτε; 

 

 

 

 

 

 

 



“25th hour” project 

272 
 

Μάριος Μάζαρης | 14.9.2014 

Σου μιλούσα με πλήκτρα. Μου έλεγες καλημέρα, σου έλεγα πλικ πλικ 

πλικ κι εσύ το καταλάβαινες, γιατί ήταν ένας ήχος που είχες αποστηθίσει. 

Ξεπήδησες από τα πλήκτρα μου κι είχες όλους τους συνδυασμούς μου 

μάθει, όλα τα κάπα δίπλα στα κάπα στα βήτα στα γάμα στα κάπα κι όλες 

εκείνες τις νύξεις τις μικρές πως σε χρειάζομαι. Τον πιο κατάλληλο 

άνθρωπο, την πιο ακατάλληλη στιγμή. Συνήθως βράδια, τις ώρες τις 

μικρές, που δεν ξέρεις από πού να τις πιάσεις, που φοβάσαι να τις 

πιάσεις, που φοβάσαι γενικώς, μην σου σπάσουν στα χέρια, μην σου 

ξεψυχήσουν και δεν έχεις ασφάλεια να τις κεράσεις, ούτε φιλί, ποτέ φιλί, 

μην σπάσεις κι εσύ ανάμεσα στον μικρό και στον μεγάλο δείκτη κι έρθουν 

και σε καρφώσουν στα ρολόγια πάνω, που δεν σε ξέρουν, που δεν σε 

πρόλαβαν. Ξεπήδησες από ένα ρολόι κι εσύ και βγήκες μπροστά μου, 

όταν το μπροστά ήταν μονάχα θεωρητικό, ποτέ πρακτικό. Είχες καπνούς 

μαζί σου, είχες τσιγάρα, είχες λέξεις, είχες κουρασμένα μάτια, άυπνα σαν 

τα δικά μου, μόνο που τα δικά σου τα ‘βλεπα για πρώτη φορά. Και τα 

έβλεπα. Μας χώριζαν οι οθόνες. Και τα έβλεπα. 

Και άρχισα να τους μιλώ. Εκείνα άκουγαν, ανοιγόκλειναν, χαμογέλαγαν, 

με χώραγαν και τα έτρωγα, γέμιζαν καπνούς, γέμισαν καημούς κι εγώ 

συνέχιζα. Με κέρδιζαν μέσα στο τόσο σκοτάδι. Πλήκτρο με το πλήκτρο. 

Οι νύχτες έγιναν ουσιαστικά, αγενή, ακατάληκτα. Να χωράνε εμένα, 

εσένα, τους πάντες και κανένα, τα ουσιαστικά, τα περιττά, τα 

ακατάληπτα, τα απροσδόκητα. Το πρωί ξυπνούσαν οι ζωές μας κι 

έτρεχαν, έτρεχαν πολύ, κατοστάρι, την κόβανε την κορδέλα, το έπαιρναν 

το μετάλλιο, μόνο που δεν συναντιόνταν εύκολα, ούτε στα επινίκια, στις 

χειραψίες, μια χειραψία σου ήθελα όλη κι όλη να γαντζωθεί πάνω μου κι 

εγώ πάνω της κι έπρεπε να τρέξουμε ο ένας προς τον άλλον. Πού και πού 

έλεγα μέσα μου θα ξεμάθω τα πλήκτρα σου και θα μάθω τα γράμματά 

σου πώς είναι, τα γραμματένια σου, τις ουρές και τις στιγμές, το 

μονοτονικό σου, τις τελείες και τις παύλες σου. Εγώ θα είχα τη μονοτονία 

μου να σου δώσω. Πού είναι αυτή η ώρα όταν τη χρειάζεσαι; Όταν 

μαζεύεις όλα τα σ’ αγαπώ που δεν είπες μέσα στη μέρα, όλα τα σε 

χρειάζομαι, όλα τα δεν υποφέρομαι, τα θέλω να με καταλάβεις, θέλω να 

με προλάβεις, τα σε θέλω δίπλα μου, μέσα μου σε έχω ήδη. Πού είναι 

αυτή η ώρα που θα χωρέσει όλο τον έρωτα που παρέσυρες έξω από τη 

μέρα σου και τώρα δεν θυμάσαι πού άφησες τα κλειδιά; Συνηθίσαμε 



“25th hour” project 
 

273 
 

τόσο πολύ ο ένας τα πλήκτρα του άλλου, που μόνο η σάρκα θα μας 

πραγμάτωνε. Κι εκεί σκαλώνουν τα δικά μου πλήκτρα, μου λες με θες σου 

λέω πλικ πλικ πλικ, μου λες με σκέφτεσαι σου λέω πλικ πλικ πλικ, κι όλα 

τα πλικ του κόσμου δεν αρκούν να δείξω πόσα σκοτάδια κρύβουν οι 

άνθρωποι και πόσες άνω τελείες δεν αρκούν να βάλουν σε τάξη τη σκέψη 

τους. Έλα να σκεφτούμε μαζί. Να βάλω τις νύχτες που σε σκέφτομαι 

περισσότερο μπροστά να σου μιλήσουν. Να μην ρωτάς γιατί, να σκοτώσω 

τον εγωισμό μου, να σε σκέφτομαι και τις μέρες. Να βάλω στο πάτωμα 

τις λέξεις σου και να τις πατάω, να δω αν σπάνε. δεν σπάνε ποτέ, μένουν 

ακλόνητες στη θέση τους, στη γυαλάδα τους. Τα πόδια μου αντιθέτως 

πονάνε με το να προσπαθώ να τις σπάσω. Στο τέλος θα τα παρατήσω. 

Δεν είναι πως θέλω να τους κάνω κακό, είναι που θέλω κομματιασμένες 

κάπου να τις καταχωνιάσω, να μην πετάγονται κάτω απ’ τα σκεπάσματα 

που δεν μοιραστήκαμε, μέσα από τα ντουλάπια που ποτέ δεν άνοιξες ή 

από το μυαλό που δεν κατάλαβες. Δεν ήθελα ποτέ να με καταλάβεις, 

ήμουν πάντα η άμαξα που γινόταν κολοκυθάκι, το ακατανόητο. Η 25η 

ώρα είναι η ώρα εκείνη η μετέωρη που έπρεπε από κολοκύθα να γίνω 

πρίγκηπας. 

 

 

 

 

 

 

 

 

 

 

 

 

 



“25th hour” project 

274 
 

Γιώργος Κωστόπουλος | 15.9.2014 

Ο τελευταίος πελάτης μπήκε στις 23:27. Ήταν ένας ηλικιωμένος με 

φθαρμένα ρούχα που ήδη τρέκλιζε από το ποτό. Αγόρασε ένα μπουκάλι 

φτηνό κρασί που θα τον βοηθούσε να καλύψει τα τελευταία μέτρα της 

απόστασης νηφαλιότητα - τύφλα στο μεθύσι. 

Στις 23:30 ακριβώς έκλεισα την κάβα και άρχισα να κάνω ταμείο. 

Καθάρισα όλο το μαγαζί, έλεγξα τον χώρο και στις 23:59 κοίταξα το 

ψηφιακό ρολόι μου, το μοναδικό δώρο που μου είχε κάνει ποτέ ο γέρος 

μου πριν η καρδιά του αποφασίσει να σταματήσει να δουλεύει. Ήταν η 

μοναδική ανάμνηση που είχα από αυτόν, το μοναδικό κομμάτι που με 

συνέδεε με ένα όχι και τόσο ευτυχισμένο παρελθόν που ήταν γεμάτο με 

την απουσία του. 

Κλείδωσα το μαγαζί, συνεχίζοντας την ιεροτελεστία της καθημερινής μου 

ρουτίνας και κατευθύνθηκα προς το αυτοκίνητο μου, αγνοώντας την 

απόκοσμη σιωπή της νύχτας. Κοντοστάθηκα για μια στιγμή λίγο πριν 

βάλω το κλειδί στην πόρτα και κοίταξα γύρω μου. Όλη η λεωφόρος ήταν 

βυθισμένη στο βαθύ πορτοκαλί χρώμα των νυχτερινών λαμπών - κι εκεί 

τέλειωνε κάθε ομοιότητα με οποιαδήποτε προηγούμενη νύχτα. Δεν 

υπήρχαν πεζοί, ούτε αυτοκίνητα που κινούνταν. Ακόμα και τα περιστέρια 

που συνήθως γουργούριζαν στις φωλιές τους, πάνω από το μαγαζί, ήταν 

σιωπηλά. Μια αμυδρή μυρωδιά σάπιου πλανιόταν στον αέρα. 

Ξανακοίταξα το ρολόι μου και νομίζω ότι τότε ήταν που συνειδητοποίησα 

ότι κάτι ήταν διαφορετικό: 

24:04. 

Στα είκοσι χρόνια που είχα αυτό το ρολόι είχε χρειαστεί να το πάω στον 

μάστορα δύο φορές, το είχα ρίξει στο πάτωμα άλλες τέσσερις (στην 

οθόνη του υπήρχε ακόμα ένα μικρό ράγισμα) και του είχα αλλάξει 

μπαταρίες άπειρες φορές. Αλλά δεν θυμόμουν ποτέ να έχει μετρήσει 

μετά τα μεσάνυχτα με αυτόν τον τρόπο. 

«Τι διάολο», μουρμούρισα και το ξανακοίταξα. Τα δευτερόλεπτα 

συνέχιζαν το αέναο ταξίδι τους. 

24:04:57. 

Και 58. 



“25th hour” project 
 

275 
 

Και 59. 

Και μετά 24:05. 

Προβληματισμένος, μπήκα στο αμάξι και τακτοποίησα τα πράγματα μου 

στο κάθισμα του συνοδηγού. Έπειτα έβαλα το κλειδί στην μίζα, το γύρισα 

και οι φωτεινές ενδείξεις στο ταμπλώ με υποδέχτηκαν. Ασυναίσθητα, 

έπιασα τον εαυτό μου να έχει καρφωμένο το βλέμμα στο ρολόι του 

αυτοκινήτου, το οποίο συμφωνούσε με το ρολόι χειρός μου. 24:05. 

«Ωραία», σκέφτηκα, «μάλλον ο πλανήτης αποφάσισε να μετράει 

διαφορετικά την ώρα κι εγώ δεν το έμαθα ποτέ». 

Έβαλα μπροστά, προσπαθώντας να αποδιώξω την σκέψη που είχε 

φωλιάσει στο μυαλό μου και αρνιόταν να φύγει - κάτι δεν πήγαινε καλά. 

Άναψα το ραδιόφωνο, αλλά υπήρχε μόνο στατικός θόρυβος σε κάθε 

συχνότητα, οπότε το έκλεισα απηυδισμένος. Οδήγησα για πέντε λεπτά 

μέσα σε απόλυτη σιωπή, με τα μάτια μου να ταξιδεύουν από τον δρόμο 

στο ρολόι του αυτοκινήτου, το οποίο επέμενε να μετράει λάθος τον 

χρόνο. Δεν συνάντησα ούτε ένα αυτοκίνητο στην λεωφόρο, ούτε καν 

έναν πεζό που να έσερνε τα βήματα του στα άθλια πεζοδρόμια αυτής της 

βρώμικης πόλης. 

Έκανα στην άκρη το αυτοκίνητο, αφού πρώτα άναψα αλάρμ - μια κίνηση 

προφανώς ανούσια, που όμως περιείχε συμπυκνωμένη όλη μου την 

φιλοσοφία για την ζωή μέχρι τότε: όλα στην ώρα τους, όλα όπως πρέπει, 

όλα με τάξη. 

Βγήκα από το αμάξι και ζαλίστηκα, καθώς ο βραδινός αέρας ήταν 

γεμάτος με την αποφορά ενός παλιού λιμανιού - μια μυρωδιά υγρή, 

στοιχειωμένη και απαίσια είχε ποτίσει την λεωφόρο. Οι λάμπες του 

δρόμου τρεμόπαιζαν και σε κάθε τους σβήσιμο το σκοτάδι έμοιαζε να 

αποκτά σχεδόν υλική υπόσταση. Κοίταξα τον νυχτερινό ουρανό, 

προσπαθώντας να βάλω σε μια τάξη τις σκέψεις μου - και η καρδιά μου 

πάγωσε. 

Δεν υπήρχε φεγγάρι στον ουρανό, ούτε καν ένα αστέρι. Τα πάντα ήταν 

κατάμαυρα, σαν κάποιος να είχε σκεπάσει την πόλη με ένα μαύρο πέπλο. 

Έτριψα τα μάτια μου θέλοντας να με πείσω ότι πιθανότατα το φως από 

τις λάμπες με είχε τυφλώσει αρκετά ώστε να μην μπορώ να ξεχωρίσω την 

χλωμή λάμψη των αστεριών, αλλά ήξερα ότι έκανα λάθος. Ένιωθα τα 



“25th hour” project 

276 
 

σωθικά μου να έχουν πάει περίπατο και τον λαιμό μου ξερό καθώς ο 

πανικός με καταλάμβανε. 

Πήρα μερικές βαθιές ανάσες και ξανακοίταξα το ρολόι μου, το οποίο 

αδιάφορα έδειχνε 24:14, σαν να μην το ένοιαζε που τα πάντα ήταν 

διαφορετικά - πιο σκοτεινά, πιο απόκοσμα. Πιο λάθος. 

«Έι!» φώναξα κι αμέσως το μετάνιωσα καθώς η φωνή μου ακούστηκε 

σαν κρώξιμο. 

Δεν υπήρχε αντίλαλος, δεν υπήρχε χρώμα στον ήχο της φωνής μου, μόνο 

ένας ξερός ήχος σαν κλαδί που σπάει. Τρομαγμένος, ξαναμπήκα στο 

αυτοκίνητο μου, που είχε μετατραπεί στο προσωπικό μου καταφύγιο. 

Έβαλα μπρος και βγήκα ξανά στην λεωφόρο, ξεχνώντας κάθε προφύλαξη 

και καλή οδηγική συμπεριφορά, ταξιδεύοντας παράλληλα με τις λάμπες 

που με έλουζαν κάθε τόσο με το πορτοκαλί, αρρωστιάρικο φως τους. Τα 

λεπτά ακολουθούσαν το αλλόκοτο ταξίδι τους με εξοργιστική απάθεια. 

Η ώρα ήταν 24:35 όταν διαπίστωσα έντρομος ότι θα έπρεπε να είχα ήδη 

φτάσει στην διασταύρωση όπου θα έστριβα για να φτάσω στο σπίτι μου 

και μάλιστα πολλά λεπτά πριν. Κι όμως ο δρόμος συνέχιζε ατέλειωτος, 

χωρίς στροφές και διασταυρώσεις, με ελάχιστα παρκαρισμένα 

αυτοκίνητα στις άκρες του και με μία σειρά επαναλαμβανόμενων, 

μουντών κτιρίων να δεσπόζουν εκατέρωθεν του. 

«Δεν έστριψα όταν έπρεπε», συλλογίστηκα, προσπαθώντας να 

καταλαγιάσω το άγχος μου. «Ήμουν απορροφημένος από τα 

καταραμένα τα ρολόγια και τώρα έφτασα σε κάποιο σημείο της πόλης 

που δεν έχω ξανάρθει». 

Έψαξα κάποιο σημείο για να μπορέσω να κάνω αναστροφή, αλλά το 

τσιμεντένιο διαχωριστικό στην μέση της λεωφόρου είχε μπει για να 

εμποδίζει οδηγούς σαν εμένα να κάνουν πράξη σκέψεις σαν τις δικές 

μου. Μην μπορώντας να κάνω κάτι διαφορετικό, συνέχισα να ακολουθώ 

την διαδρομή μου, αυτήν τη φορά οδηγώντας πιο αργά και 

παρατηρώντας τα κτίρια και τα αυτοκίνητα. Με κάθε χιλιόμετρο που 

έκανα, με κάθε λεπτό που περνούσε, όλα γύρω μου φαίνονταν να 

φθείρονται, σαν να μην ταξίδευα πλέον στην άσφαλτο, αλλά μέσα στο 

ίδιο το ποτάμι του χρόνου, όπου μπορούσα να παρατηρήσω το πέρασμα 

του χρόνου πάνω στον παράξενο κόσμο που με περιέβαλλε. Τα 

παρκαρισμένα αυτοκίνητα έμοιαζαν πιο σκουριασμένα, τα κτίρια πιο 



“25th hour” project 
 

277 
 

γυρτά, σαν κουρασμένοι γίγαντες που έσκυβαν από πάνω μου με 

περιέργεια για να δουν τον νεοφερμένο. Πιο κάτω είδα σκελετούς 

αυτοκινήτων και γκρεμισμένα κτίρια, όλα τυλιγμένα στο καταραμένο 

πορτοκαλί ημίφως και την εκκωφαντική σιωπή της νύχτας. 

Οδηγούσα και οδηγούσα και οδηγούσα όλη τη νύχτα, προσπαθώντας να 

μην αφήσω τον τρόμο της καρδιάς μου να μετατραπεί σε δάκρυα και 

λυγμούς απελπισίας, παρακολουθώντας πάντα τα ρολόγια μου, τα οποία 

επιβραδύνονταν όσο περνούσε αυτή η καταραμένη ώρα, αυτή η εικοστή 

πέμπτη ώρα που δεν θα έπρεπε να υπάρχει. Οδηγούσα μέχρις ότου η 

ώρα έδειξε 24:59 και τα δευτερόλεπτα έδιναν το ένα τη θέση του στο 

επόμενο ολοένα και πιο αργά. 

Οδηγούσα μέχρις ότου το ρολόι χειρός μου έδειξε 24:59:59, έχοντας 

εναποθέσει την τελευταία μου ελπίδα - να λήξει επιτέλους αυτός ο 

παράλογος εφιάλτης - στην αλλαγή της ώρας. 

Και το ρολόι σταμάτησε. 

Έβγαλα μια κραυγή που δεν ακούστηκε και πάτησα γκάζι - οι ρόδες 

στρίγκλισαν και οι σκιές μακριά από τα φώτα του δρόμου αναδεύτηκαν. 

*** 

Συνεχίζω να οδηγώ ακόμα - χωρίς στάση για φαγητό, χωρίς στάση για 

ξεκούραση, χωρίς στάση για χαλάρωμα. 

Συνεχίζω να οδηγώ, έχοντας ως πυξίδα μου την ελπίδα να προχωρήσει 

επιτέλους αυτό το τελευταίο δευτερόλεπτο που φαίνεται να έχει 

κρατήσει (ώρες; μήνες; χρόνια;) όσο όλη η προηγούμενη ζωή μου και όλα 

να γίνουν πάλι φυσιολογικά. 

Συνεχίζω να οδηγώ έως ότου τελειώσει η εικοστή πέμπτη ώρα. 

 

 

 

 

 

 



“25th hour” project 

278 
 

Ματίνα Τσαφαρά | 16.9.2014 

Πολλή ζεστή βραδιά η αποψινή. Είναι λίγο μετά τις 24:00 και η Μελίνα 

στέκεται απέναντι μου. Δεν μιλάει, απλώς στέκεται και χαζεύει από την 

μπαλκονόπορτα. Πάλι κλείστηκε στον εαυτό της. Δύσκολο πράγμα η 

απομόνωση. Κρύβει παγίδες! Παγίδες του μυαλού; Της ψυχής; Δεν 

ξέρω... Μόνο κλείνει τα μάτια και χάνεται. Νομίζω ταξιδεύει... Της 

αρέσουν τα ταξίδια που κάνει με το νου περισσότερα από εκείνα της 

πραγματικότητας. Η καρδιά της χτυπάει δυνατά. Το ξέρω, την ακούω! 

Αχ βρε Μελινάκι, που να βρίσκεσαι τώρα; Είσαι μόνη ή με παρέα;  

Χαμογελάει! Χαμογελούν και τα χείλη και τα μάτια της. Σίγουρα 

βρίσκεται με κάποιον που αγαπάει πάρα πολύ. 

Σιγοτραγουδάει... Κάποια στιγμή σταματάει και αρχίζει να ψιθυρίζει... 

Δεν δίνω σημασία. Εξάλλου αυτά τα «ταξίδια» γίνονται πολύ συχνά τον 

τελευταίο καιρό. 

«Πλησιάζει η 25η ώρα» λέει και ξαναλέει. Δεν καταλαβαίνω. 

Της γνέφω. Καμία ανταπόκριση! Επιμένω. Ούτε αυτήν τη φορά στάθηκα 

τυχερή. 

Για αρκετή ώρα προσπαθώ να καταλάβω τι εννοεί... 25η ώρα! Η μέρα 

μαζί με την νύχτα μας κάνουν 24 ώρες. Σωστά; 24 ώρες εργασίας, 

κούρασης, χαράς, γέλιου, ξεγνοιασιάς, πόνου, θλίψης, χαλάρωσης, 

διασκέδασης. Η λίστα είναι ατελείωτη...  

Τώρα εδώ που τα λέμε, ο χρόνος ποτέ δεν είναι αρκετός, ουσιαστικά 

αρκετός! 

Ίσως, να πρόκειται για την δική της, ολόδική της στιγμή έξω από την 

πραγματικότητα, όπως αυτή μεταφράζεται τις περισσότερες φορές 

τουλάχιστον! 

Μια θετική αύρα με κατακλύζει. 

Έχω υποψίες πως βρίσκεται σ’ ένα μαγικό μέρος, εκεί όπου τα όνειρα 

μάχονται να βγουν αληθινά, ο έρωτας ζωντανεύει μπροστά στα μάτια 

σου με σάρκα και οστά και απλώνει το χέρι να σου δείξει όλα αυτά τα 

όμορφα συναισθήματα που λαχταράς να ζήσεις. 

Το πρόσωπό της τώρα είναι σκυθρωπό. 



“25th hour” project 
 

279 
 

Μια αγάπη που δεν ανταποκρίθηκε, μια ψυχή που δεν μπόρεσε να 

ακούσει το κάλεσμα της δικής της είναι ικανά να την παρασύρουν σε ξένα 

μονοπάτια; 

Αυτή η μελαγχολία είναι γνώριμη... 

Μη φύγεις! Έρχομαι να σε βρω!  

Η 25η ώρα ταιριάζει και στις δυο μας! 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

280 
 

Γιώτα Κοτσαύτη | 17.9.2014 

Μια φορά κι έναν καιρό, σε μία μακρινή Χώρα, ζούσε ένας καλόκαρδος 

βασιλιάς, που φημιζόταν για τη σύνεση και τον δίκαιο χαρακτήρα του. 

Για τις ίδιες αρετές ήταν γνωστή και η πανέμορφη βασίλισσα, με την 

οποία είχε αποκτήσει τρεις γιους. 

Ο πρώτος, ο μεγαλύτερος, ήταν τόσο δυνατός και γενναίος, που 

ξεπερνούσε σε ανδρεία ως και τους πιο ατρόμητους πολεμιστές. Ακόμα 

και οι πιο εκπαιδευμένοι, οι πιο ανίκητοι στρατιώτες, έμοιαζαν 

ασήμαντοι μπροστά του. 

Ο δεύτερος γιος διακρινόταν για τη σπάνια μόρφωσή του. Δεν 

σταματούσε ποτέ να διαβάζει και να καλλιεργεί τις γνώσεις του. Αυτό του 

έδινε την ικανότητα να βρίσκει τις καταλληλότερες λύσεις ακόμα και στα 

πιο δυσεπίλυτα προβλήματα. Δεν ήταν καθόλου περίεργο, λοιπόν, που 

σχεδόν όλοι τον ήξεραν σαν «Σοφό». 

Ο τρίτος γιος, ο μικρότερος, δεν διέθετε ούτε ιδιαίτερη δύναμη και 

γενναιότητα ούτε ιδιαίτερη εξυπνάδα και σοφία. Το δικό του χάρισμα, 

εκτός από την απλότητα και την καλοσύνη του, ήταν η μεγάλη φαντασία. 

Διαρκώς επινοούσε ιστορίες. Το μυαλό του ταξίδευε σε τόπους 

φανταστικούς. Με το νου του έπλαθε τους πιο απίθανους ήρωες. Όλα 

αυτά, βέβαια, τον έκαναν αφηρημένο και αδέξιο. Το αποτέλεσμα ήταν 

να παραγκωνίζεται και να γίνεται αντικείμενο περιφρόνησης –ακόμα και 

χλευασμού πολλές φορές– ως και των πιο άσημων κατοίκων της Χώρας. 

Παρ’ όλ’ αυτά τα παιδιά τον λάτρευαν. Ίσως γιατί ήταν τα μόνα που 

μπορούσαν να διακρίνουν ξεκάθαρα σε κείνον κάτι που υπόλοιποι δεν 

έβλεπαν καν… 

Ο καιρός περνούσε. Τα τρία πριγκιπόπουλα είχαν γίνει πια ολόκληρα 

παλικάρια, που έσφυζαν από ζωή και υγεία. Ο βασιλιάς και η βασίλισσα, 

όμως, έμοιαζαν όλο και πιο γερασμένοι. Αυτοί, που το χαμόγελο σπάνια 

έφευγε από τα χείλη τους, ήταν τώρα μονίμως προβληματισμένοι και 

κακοδιάθετοι. Κάτι σοβαρό φαινόταν να τους απασχολεί. Κάτι που 

θέλησαν τελικά να μοιραστούν με τα παιδιά τους. Γι’ αυτό, ένα 

φθινοπωρινό απόγευμα, τα κάλεσαν στο ιδιαίτερο διαμέρισμά τους. 

Οι τρεις νεαροί βρήκαν τον πατέρα τους ξαπλωμένο. Ήταν άρρωστος. Η 

μητέρα στεκόταν δίπλα του ανήσυχη. Τους έγνεψε να πλησιάσουν και, 

τότε, ο βασιλιάς μίλησε με αδύναμη, σιγανή φωνή: 



“25th hour” project 
 

281 
 

«Αγαπητά μου παιδιά, δεν θα σας φώναζα σήμερα εδώ να σας 

αναστατώσω, αν ένας πολύ σοβαρός λόγος δεν με ανάγκαζε. Πάει καιρός 

τώρα που μια απειλή μας βασανίζει καθημερινά. Ένας πανούργος 

άνθρωπος, που συστήνεται ως «μάγος», έχει μετακομίσει στην σπηλιά, η 

οποία βρίσκεται πάνω από την πηγή που τροφοδοτεί με νερό όλη τη 

Χώρα. Από τη στιγμή που πάτησε το πόδι του στον τόπο μας, δεν 

σταμάτησε να ζητάει και κάτι: μία χρήματα, μία πολύτιμα αντικείμενα, 

την άλλη άντρες, γυναίκες, παιδιά να τον υπηρετούν. Όταν 

καθυστερούμε να ικανοποιήσουμε τις παράλογες απαιτήσεις του, 

απειλεί πως θα δηλητηριάσει την πηγή και θα έχουμε όλοι έναν φριχτό 

θάνατο από το μολυσμένο νερό. Οι άντρες μου προσπάθησαν αρκετές 

φορές να τον προσεγγίσουν ή να επιτεθούν, μα είναι αδύνατον. Δεκάδες 

άγρια ζώα είναι παραταγμένα σε μια πολύ μεγάλη έκταση γύρω από τη 

σπηλιά. Την περιφρουρούν αδιάκοπα και δεν αφήνουν κανέναν να 

πλησιάσει». 

Αφού ήπιε μια γουλιά δροσερό νερό, συνέχισε με ακόμα πιο αδύναμη 

φωνή: 

«Γι’ αυτό σας κάλεσα απόψε. Μήπως όλοι μαζί καταφέρουμε να βρούμε 

μια λύση». 

«Ένδοξε βασιλιά», πήρε το λόγο ο πρώτος γιος, «ξέρεις πως είμαι 

δυνατός και ατρόμητος. Δεν φοβάμαι τίποτα. Αύριο κιόλας θα έχεις 

δεμένο χειροπόδαρα τον δειλό άνθρωπο, που τόσο σε βασανίζει». 

«Σεβάσμιε πατέρα», είπε ο δεύτερος, «οι γνώσεις και η σοφία μου έχουν 

διαδοθεί στα πέρατα του κόσμου. Ποτέ δεν έχω αποτύχει σε κάτι. Αύριο 

τέτοια ώρα θα καταφέρω να παρουσιαστεί μπροστά σου γονατιστός με 

τη θέλησή του όχι μόνο ο ανόητος άνθρωπος, αλλά και τα αγρίμια-

φύλακές του». 

Ο τρίτος γιος, που τόση ώρα κοιτούσε με θαυμασμό και τρυφερότητα τα 

αδέλφια του, στράφηκε προς τους γονείς τους: 

«Πολυαγαπημένε μου πατέρα, πολυαγαπημένη μου μητέρα, δεν είμαι 

ούτε πολύ δυνατός ούτε πολύ μορφωμένος. Αν, όμως, τα αδέρφια μου 

δεν τα καταφέρουν, να ξέρετε πως θα προσπαθήσω κι εγώ με τη σειρά 

μου, να βρω μια λύση. Επιθυμώ αρχικά να μιλήσω μαζί του, να καταλάβω 

αυτόν τον άνθρωπο. Ίσως έτσι καταφέρω να βρω έναν τρόπο να 

μαλακώσω τη σκληρή καρδιά του». 



“25th hour” project 

282 
 

Συγκινημένος ο γερο-βασιλιάς από τις δηλώσεις των γιων του, τους 

έδωσε την ευχή του κι αποκοιμήθηκε εξαντλημένος, με τη βασίλισσα να 

ξαγρυπνά ακούραστα στο προσκεφάλι του... 

………………………………………………………………………………………….. 

Το ίδιο κιόλας βράδυ ο πρώτος γιος ξεκίνησε την αποστολή του. Πλήθος 

κόσμου τον συνόδευε με επευφημίες. Μα ούτε η δύναμη, ούτε η 

γενναιότητά του κατάφεραν να τον βοηθήσουν. Σύντομα βρέθηκε 

αιχμάλωτος στη σπηλιά του μάγου. 

Το επόμενο βράδυ ο δεύτερος γιος, κι αυτός με τη συνοδεία και τη 

στήριξη όσων πίστευαν στις ικανότητές του, ξεκίνησε για τη σπηλιά. Μα 

ούτε η εξυπνάδα ούτε η σοφία του ήταν αρκετά, ώστε να ξεγελάσουν τον 

μάγο. Πριν καλά καλά αντιληφθεί τι συμβαίνει, πιάστηκε στα δίχτυα του. 

Έφτασε η τρίτη μέρα και ήρθε η σειρά του μικρότερου να προσπαθήσει. 

Οι κάτοικοι του τόπου, πανικόβλητοι, αφού τα δύο πρώτα παλικάρια δεν 

κατάφεραν τίποτα, άρχισαν να αναζητούν τρόπους για να εγκαταλείψουν 

τη Χώρα. Ο βασιλιάς και η βασίλισσα ήταν σε απόγνωση. Έτσι, ξεκίνησε 

να βαδίζει ολομόναχος προς το επικίνδυνο λημέρι. Καθώς προχωρούσε, 

σε κάθε γωνιά, συναντούσε και ένα κρυμμένο παιδί που του έγνεφε 

ενθαρρυντικά. Αυτό του έδωσε δύναμη να προχωράει με μεγαλύτερη 

πίστη και ελπίδα. 

Σε λίγο συνάντησε στο δρόμο τα πρώτα άγρια θηρία. Τον κοίταζαν από 

μακριά, έτοιμα να χιμήξουν. Τότε, χωρίς να το σκεφτεί, άρχισε με 

σταθερή, ήρεμη φωνή να αφηγείται μία από τις ιστορίες του. Τα θεριά 

απόμειναν να τον κοιτάνε με ανοιχτό το στόμα. Και, έτσι, συνέχισε 

ανενόχλητος να προχωράει. Όπου υπήρχαν άγρια θηρία, μαγεύονταν 

από την ηρεμία, από τη γλυκιά, απαλή φωνή του και τον ακολουθούσαν 

και κείνα, χωρίς να τον πειράξουν. Αυτό συνεχιζόταν και συνεχιζόταν, 

ώσπου ο νέος έφτασε στη σπηλιά. 

Ο μάγος, ένας μικρόσωμος νευρικός άνθρωπος, περίμενε στην είσοδό 

της. «Βλέπω πως τα μάγια σου είναι ισχυρότερα από τα δικά μου… Για 

να κατορθώσεις να δαμάσεις όλα αυτά τα άγρια θηρία, κάτι ισχυρό θα 

τους πότισες…», φώναξε οργισμένος. 

«Από μαγικά δεν κατέχω. Ούτε ήρθα εδώ σαν εχθρός, αλλά σαν 

άνθρωπος που θέλει να γίνει φίλος. Πρώτα όμως σου ζητώ να 



“25th hour” project 
 

283 
 

ελευθερώσεις όλους όσους έχεις φυλακίσει, ανάμεσά τους και τα 

αδέρφια μου και, αν το επιθυμείς, να ζήσεις ειρηνικά στη Χώρα μας…» 

Ο μάγος αιφνιδιασμένος από την απλότητα και τις καλές προθέσεις του 

άντρα, έμεινε για λίγη ώρα ασάλευτος. Όταν μετά από λίγο μίλησε, είπε 

τα εξής: 

«Θα κάνουμε μια συμφωνία. Αν τα καταφέρω εγώ, θα αιχμαλωτίσω και 

εσένα και θα συνεχίσω να ζητάω ό,τι θέλω από το παλάτι, ώσπου να 

αφανιστεί η Χώρα. Αν τα καταφέρεις εσύ, θα ελευθερώσω όλους τους 

αιχμαλώτους μου και θα ζήσω, όπως ζήτησες, ειρηνικά στον τόπο σας. 

Επειδή φέρθηκες με ευγένεια και όχι με πονηριά, ούτε ήρθες με κακές 

προθέσεις, δεν θα σε σκοτώσω. Θα κάνουμε όμως μιαν αλλιώτικη 

μονομαχία. Νικητής θα είναι αυτός που θα προσθέσει στο ρολόι άλλη μία 

ώρα». 

Ο νεαρός, όπως ήδη είπαμε, δεν ήταν προικισμένος με σπάνια δύναμη, 

ούτε με μεγάλη μόρφωση. Γνώριζε όμως καλά πώς ο χρόνος μπορεί να 

χάσει τη διάστασή του. Επειδή δεν ήταν αλαζόνας, ούτε ισχυρογνώμων, 

δεν καυχήθηκε, δεν έδειξε σίγουρος για τη δική του δύναμη και την 

αδυναμία του μάγου. Άλλωστε, η αγάπη, η καλοσύνη και η απλότητα 

ήταν, όπως είπαμε, τα στοιχεία που νικούσαν μέσα του. 

Πρώτος προσπάθησε ο μάγος. Με φίλτρα, ξόρκια και με βοηθό τη 

δύναμη του Κακού, κατάφερε να προστεθεί στο ρολόι μία ακόμα ώρα. 

Παρ’ όλο που αυτή την επιπλέον ώρα δεν συνέβη κάτι το ιδιαίτερο, η 

διάθεση των ανθρώπων άλλαξε πολύ. Ένιωθαν δυσφορία, ήταν 

κακόκεφοι, τα μάτια τους ήταν κολλημένα στους δείκτες. 

Ανυπομονούσαν αυτά τα 60 πρόσθετα λεπτά να περάσουν όσο πιο 

γρήγορα γίνεται. 

Την επόμενη μέρα, ο τρίτος γιος του βασιλιά, αφού κοιμήθηκε στη 

σπηλιά μαζί με τους αιχμαλώτους, ξύπνησε γαλήνιος και καλοδιάθετος, 

όπως πάντα. Βοήθησε στις δουλειές του μάγου, δείπνησε μαζί με τους 

υπόλοιπους, και, όταν ήρθε το βράδυ και το ρολόι κόντευε να δείξει 

00:00 ξεκίνησε να αφηγείται μία ιστορία. 

Οι άνθρωποι, απογοητευμένοι, επηρεασμένοι από την περασμένη μέρα, 

αρχικά τον αγνόησαν. Κάποια στιγμή ένας πλησίασε. Σιγά σιγά 

μαζεύτηκαν περισσότεροι. Μέσα σε λίγα λεπτά, όλοι όσοι βρίσκονταν 

στη σπηλιά, αλλά και στις γύρω περιοχές, συγκεντρώθηκαν και άκουγαν 



“25th hour” project 

284 
 

με προσήλωση τον νεαρό άντρα. Ο κίνδυνος των θηρίων δεν υπήρχε πια 

-έμοιαζαν κι αυτά μαγεμένα από τα λόγια του. Όσο συνέχιζε την ιστορία 

του έρχονταν κι άλλοι, κι όσο έρχονταν κι άλλοι, τους ακολουθούσαν 

ακόμα περισσότεροι. Σταδιακά, όλοι οι κάτοικοι της Χώρας, ακόμα κι 

αυτοί που είχαν μόλις κινήσει ή σκέφτονταν να κινήσουν για άλλους 

τόπους, μαζεύτηκαν στην περιοχή. Άντρες, γυναίκες, παιδιά κρέμονταν 

από τα χείλη του. 60 λεπτά, μία επιπλέον ώρα, κύλησε σαν νερό: τους 

άφησε γοητευμένους, με μία γλύκα στην ψυχή. 

Το πιο εντυπωσιακό απ’ όλα ήταν η αλλαγή που έγινε στην ψυχή του 

μάγου. Παραδέχτηκε αμέσως την ξεκάθαρη «νίκη» του μικρού πρίγκιπα 

και από τότε έζησε για όλη του τη ζωή ειρηνικά στη Χώρα, 

χρησιμοποιώντας τα μαγικά του μόνο για καλό σκοπό. 

Από εκείνη τη μέρα κάτι, θαρρείς, άλλαξε στις ψυχές όλων των 

ανθρώπων… Έπαψαν να περιφρονούν τον τρίτο γιο του βασιλιά. Η 25η 

ώρα έμεινε για πάντα χαραγμένη στο μυαλό και τις καρδιές τους. 

Ξαφνικά αντιλήφθηκαν πως δεν αρκεί η δύναμη ούτε η σοφία, αν δεν 

συνοδεύονται από απλότητα και καλοσύνη. Τα πλούτη κι όλη η δόξα του 

κόσμου δεν αξίζουν, αν απουσιάζουν οι ιστορίες, τα παραμύθια, να 

γλυκάνουν, να μερώσουν την ψυχή... 

 

 

 

 

 

 

 

 

 

 

 

 



“25th hour” project 
 

285 
 

Κωνσταντίνα | 18.9.2014 

Το δωμάτιο είναι τόσο σκοτεινό! Ποτέ μου δεν κατάφερα να κοιμηθώ 

μόνη μου στο σκοτάδι. Άπλωσα το χέρι μου βιαστικά και άναψα τη λάμπα 

του κομοδίνου. Έχουν περάσει 24 ώρες που λείπεις και σε λίγο πλησιάζει 

η 25η ώρα. Η πιο σκληρή ώρα, η ώρα της αλήθειας. Χωρίς όλους αυτούς 

που μέχρι πριν λίγο μου κρατούσαν το χέρι και με παρήγορες κουβέντες 

μου έπαιρναν τη θλίψη. Λες και ξέρουν αυτοί πως νιώθω εγώ… 

Τώρα πια είμαι μόνη μου, εγώ και η πραγματικότητα. Τα πάντα στο σπίτι 

μας έρημα, τα πάντα ήσυχα. Έχω ξαπλώσει στο κρεβάτι και όλα 

μαρτυρούν την ύπαρξη σου. Το άρωμα σου υπάρχει ακόμη στο χώρο του 

δωματίου και κάπως γαληνεύει την ψυχή μου. Το πουκάμισο σου 

πεταμένο στην πολυθρόνα, πάντα συνήθιζες να το αφήνεις εκεί και 

πάντα ήμουν θυμωμένη μαζί σου. Τώρα πια δεν παίρνω τα μάτια μου 

από πάνω του και ούτε μια στιγμή σκέφτηκα να το μαζέψω. 

Τα πάντα εδώ μέσα σε ζητούν, όλα σε περιμένουν μα εσύ δεν θα έρθεις 

ποτέ ξανά. Πού να είσαι άραγε τώρα; 

Τα δάκρυα στα μάτια μου στέγνωσαν και στην καρδιά μου υπάρχει ένα 

τεράστιο κενό. 

«Είμαι ο πιο δυστυχισμένος άνθρωπος στον κόσμο», μουρμουρίζω 

ασταμάτητα. 

Είναι η χειρότερη ώρα της ζωής μου. Τα πάντα μου φαίνονται άσχημα και 

ανούσια. 

Μα ξαφνικά κάτι αλλάζει. Στο πρόσωπο μου ένα μεγάλο χαμόγελο, στα 

μάτια μου τρέχουν δάκρυα και άπειρες εικόνες ευτυχίας περνούν από 

μπροστά μου. Είναι η 25η ώρα, η ώρα για το μεγάλο Αντίο. Όχι δεν είναι 

η χειρότερη ώρα, όχι δεν είμαι δυστυχισμένη. 

Είμαι ο πιο τυχερός άνθρωπος, γιατί όλα αυτά τα χρόνια είχα την τύχη να 

ζω μαζί σου. Έζησα δίπλα σου, ονειρεύτηκα δίπλα σου, μεγάλωσα δίπλα 

σου και έγινα καλύτερος άνθρωπος μόνο δίπλα σου. Όχι δεν θα φερθώ 

εγωιστικά αυτήν την ώρα, είναι η δική μας ώρα, η τελευταία μας ώρα. 

Μόνο όμορφες σκέψεις υπάρχουν στο μυαλό μου τώρα και με ένα 

μεγάλο χαμόγελο θα σου πω: 

«Καλό Ταξίδι Αγάπη μου! Αντίο!» 



“25th hour” project 

286 
 

Μαρία Κ. | 19.9.2014 

Λίγο πριν το σούρουπο, την ώρα ακριβώς που ο Ήλιος ετοιμάζεται να 

ρίξει τη φωτιά του να σβήσει στη θάλασσα, ξεπροβάλλει μπροστά σου 

από το πουθενά. 

Θέλεις να δεις το νερό να υποδέχεται τη φωτιά, να την σβήνει στην υγρή 

του αγκαλιά, μα εκείνο σε τραβάει σαν μαγνήτης. 

Το αφήνεις να σου μιλήσει με τον ήχο που κάνουν οι ράγες όταν δεν είναι 

παροπλισμένες, σκουριασμένες κι ακίνητες. 

Σε πλανεύει με τα λόγια του και πριν καλά καλά το σκεφτείς, απλώνεις το 

χέρι να ανοίξεις μια πόρτα που δεν θα έπρεπε να είναι κλειστή, αφού δεν 

προστατεύει τίποτα.  

Πριν μπεις, κοντοστέκεσαι και κοιτάς γύρω σου.  

Κανείς.  

Μόνο ο Ήλιος σε βλέπει. 

Συνωμοτείς μαζί του, ζητώντας εχεμύθεια και σπρώχνεις την πόρτα.  

Μπαίνεις μέσα και όλα σταματούν.  

Και όλα αρχίζουν. 

Το βαγόνι είναι γεμάτο, μα κανείς δεν σε προσέχει.  

Όλοι κοιτούν ίσια μπροστά τους. 

Κάθεσαι στη μόνη θέση που είναι άδεια και με ένα τράνταγμα εκείνο 

ξεκινά.  

Είσαι εσύ, μα δεν είσαι εσύ. 

Η πόλη που διασχίζεις, που αφήνεις τόσο γρήγορα πίσω, σου φαίνεται 

γνωστή.  

Είναι η δική σου, μα είναι κι ενός άλλου καιρού, ενός άλλου κόσμου. 

Κλείνεις τα μάτια, αλλά δεν κοιμάσαι.  

Φαίνεται σαν να κοιτάς κι εσύ μόνο μπροστά. 

Αναρωτιέσαι ποια είσαι και που πας. 



“25th hour” project 
 

287 
 

Έχεις μια ώρα περιθώριο να το μάθεις, μια ώρα μόνο για να φτάσεις εκεί 

που δεν ξέρεις πως θέλεις να πας. 

Μια ώρα μόνο για να καταλάβεις. 

Αυτή είναι η 25η ώρα. 

Και μόνο το σφύριγμα ενός αόρατου τρένου, που σέρνει ένα κουφάρι 

βαγονιού, θα σημάνει το τέλος της, μαζί με το τέλος του ταξιδιού του. 

Ανοίγεις κλεφτά τα μάτια. 

Οι συνεπιβάτες σου απόκοσμα μακρινοί και αόριστα γνωστοί. 

Όλοι σκαλίζουν με μανία μέσα τους.  

Ξαφνικά σε πιάνει ένας παράλογος φόβος. 

Είναι μία ώρα αρκετή για ένα τόσο μεγάλο ταξίδι; 

Τι θα γίνει αν η 25η ώρα τελειώσει κι εσύ συνεχίσεις να κινείσαι σε 

ανύπαρκτες ράγες που δεν ξέρεις που σε πάνε; 

Το βαγόνι προχωρά, η ώρα ήδη μετράει αντίστροφα. 

Κοιτάς έξω μια τελευταία φορά, πριν αρχίσεις να κοιτάς μόνο μέσα σου. 

Ο Ήλιος έχει παγώσει την κάθοδό του.  

Κρατά την ανάσα του και τις αχτίδες του και περιμένει να περάσει η πιο 

μυστήρια, η πιο αρχαία ώρα, που ήρθε πάλι. 

 

 

 

 

 

 

 

 

 



“25th hour” project 

288 
 

Αναστασία Γκρέμου | 20.9.2014 

Τον ξύπνησε ο ήχος των λέξεων, θαρρείς και ήταν βροντές, εν μέσω 

καταιγίδας, που τραγουδούσαν την απελπισία και τον πόνο σε λα μινόρε. 

Καίτοι έβγαιναν με δυσκολία, αθροίζονταν η μία δίπλα στην άλλη με 

γοργούς ρυθμούς, λες κι η σβελτάδα θα λειτουργούσε καταπραϋντικά, ή 

απαλλαχτικά τού βάρους. 

«Καλώς ήλθατε! Θα ήθελα να σας συγχαρώ για την τόλμη τής απόφασής 

σας να κάνετε αυτό το ταξίδι και να συνδράμετε με όποιον τρόπο 

μπορείτε. Οι εικόνες που θα δείτε θα είναι πολύ σκληρές κι αβάσταχτες, 

γι’ αυτό όποιος επιθυμεί μπορεί να φύγει - κανείς δεν θα σας 

κατηγορήσει. Όσοι αποφασίσετε να μείνετε, θα σας παρακαλούσα να 

δράσετε υπεύθυνα κι οργανωμένα υπό τις υποδείξεις των προϊστάμενών 

σας, για να μην υπάρξει σύγχυση και να κυλήσουν όλα ομαλώς», 

ακούστηκαν τα λόγια, που απευθύνονταν στους νεοφερμένους, 

θυμίζοντάς του τις δικές του στιγμές, όταν ήταν κι αυτός μέσα σ’ ένα 

τέτοιο μικρό κι αλαφιασμένο μπουλούκι.  

Συνειδητοποίησε πως η παρουσία του μετρούσε δύο ολάκερους μήνες 

εκεί, μην μπορώντας να πιστέψει πώς κατάφερε να αντέξει τόσο πολύ. 

Κάθε μέρα δοκίμαζε όρια κι αντοχές. Και κάθε βράδυ, που έπεφτε 

ξέπνοος στο βρώμικο στρώμα, επέλεγε συνειδητά κι επίμονα το 

«συνεχίζω», κι ας κατέληγε δυο και τρεις φορές την μέρα να κάνει εμετό 

απ’ όλη την τραγικότητα που έβλεπαν τα μάτια του, κι ας μην μπορούσε 

να διώξει το αίμα που φώλιαζε στα νύχια του και το κουβαλούσε σε κάθε 

του στιγμή.  

Αναλογίστηκε τι ταμείο είχε κάνει μέχρι τώρα - τι είχε τρυπώσει μέσα του, 

που αναπόδραστα θα έπαιζε καρέ καρέ, στοιχειώνοντάς τον εφ’ όρου 

ζωής.  

Χαλάσματα κι απομεινάρια. Μπόχα να τυραννά τα ρουθούνια! Σκηνές 

πανικού, γεμάτες ανημποριά, απελπισία κι οδύνη. Απώλεια. Πόνος σε 

όλες του τις εκφάνσεις. Σημαδεμένα, σακατεμένα κι ακρωτηριασμένα 

κορμιά όλων των ηλικιών. Κι όνειδος για τον αποτροπιασμό, την 

απέχθεια και την φρίκη που μπορεί να σκορπά ανερυθρίαστα το 

ανθρώπινο είδος στο διάβα του - φέρνοντας ξανά και ξανά στο μυαλό 

του κείνη την μάνα, που έσφιγγε στον κόρφο το παιδί της, που άφηνε την 

τελευταία του πνοή, ψελλίζοντας κλαμένη «Ψυχή μου, η μανούλα είναι 



“25th hour” project 
 

289 
 

εδώ. Mην φοβάσαι»… σταματώντας τους δείκτες τού ρολογιού της - για 

πάντα. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

290 
 

Γιώργος Κρητικός | 21.9.2014 

Η νύχτα εκείνη, για κάποιον λόγο ήταν μεγαλύτερη και σκοτεινότερη από 

τις προηγούμενες. Σαν να επρόκειτο να ξεχειλώσει, να πάρει μια ώρα 

παραπάνω. Με τέτοια βαριά ψυχολογία την συνάντησε στο καφέ, με την 

ίδια βαριά ψυχολογία την άκουγε να μιλάει… 

«Δίκιο έχεις βρε αγορίνα μου…», του είπε σε κάποια φάση. 

Μόλις το άκουσε του ανέβηκε το αίμα στο κεφάλι. 

«Μην με ξαναπείς έτσι», της είπε. 

Το βλέμμα του είχε αγριέψει. 

«Ακούς εκεί να με πει αγορίνα…», ξεφύσηξε και γύρισε από την άλλη 

πλευρά. 

Τρελαινόταν όταν το άκουγε. 

Ήταν το ίρτζι1 του. 

Όχι μόνο η συγκεκριμένη λέξη, αλλά όλες του τύπου αυτού όπως «μάτια 

μου», «ψυχή μου», «λατρεία μου». 

Του φαίνονταν πολύ δήθεν, υπερβολικά στημένες για να είναι 

αυθόρμητες. 

«Παρασαλιάρικες2» τις ονόμαζε ο ίδιος. 

«Σε πείραξε το αγορίνα;», ρώτησε σαστισμένη. 

«Συφιλιάζομαι3 όταν ακούω τέτοιες λέξεις…», απάντησε χωρίς να την 

κοιτάξει 

Προσπαθούσε να τον καταλάβει… 

Ήταν ιδιόρρυθμος χαρακτήρας, απρόβλεπτος. 

Δεν μπορούσες να τον καταλάβεις εύκολα εάν χαιρόταν, αν ήταν 

λυπημένος ή αν είχε νεύρα. 

Ήταν όλα και τίποτα συγχρόνως. 

Όχι κυκλοθυμικός, απλά τα συνδύαζε όλα ταυτόχρονα. 

Όταν ήταν θλιμμένος γινόταν ευέξαπτος, τα έπαιρνε στο κρανίο με το 

παραμικρό, ενώ όταν είχε νεύρα γινόταν κυνικός σχεδόν δηκτικός 



“25th hour” project 
 

291 
 

αδιαφορώντας για το τι έλεγε. Όταν ήταν ευδιάθετος μιλούσε 

ακατάπαυστα και όταν όλα ήταν υπό πλήρη έλεγχο τότε ήταν βαρύς 

αμίλητος με την ικανοποίηση της επιτυχίας να είναι ζωγραφισμένη στα 

μάτια του. 

Εκείνη όμως είχε καταφέρει σε μεγάλο βαθμό και είχε αποκωδικοποιήσει 

σε μεγάλο βαθμό την γλώσσα του σώματός του και πίστευε πως είχε 

αρχίσει πλέον και τον διάβαζε σαν ένα βιβλίο. 

Όταν μιλούσε σε κάποιον, χωρίς αποτέλεσμα, τσαντιζόταν (που έπεφταν 

τα λόγια του στο κενό) και για να κρύψει την τσαντίλα του και την 

αμηχανία του έβγαζε το κομπολόι - από κέρατο βοδιού - από την τσέπη 

του, καλή ώρα όπως τώρα. 

«Δεν σε πείραξε τόσο το αγορίνα όσο το ότι έχεις δίκιο…» 

Αιφνιδιάστηκε. 

Δεν το περίμενε. 

Είχε καταφέρει και είχε πείσει τον εαυτό του να τσαντιστεί για το 

«αγορίνα» ενώ η αιτία της οργής του ήταν άλλη. 

Τον είχε ρίξει στο καναβάτσο. 

Μια τακτική που τον είχε σώσει αρκετές φορές τον είχε προδώσει τόσο 

απλά. 

Πάντα μετέφερε το κέντρο βάρους έτσι ώστε ποτέ κανείς να μην μπορεί 

να καταλάβει τι έχει μέσα στο μυαλό του. 

Δεν το έκανε για να κρυφτεί, κάθε άλλο. Απλά δεν του άρεσε να 

αποκαλύπτεται εύκολα. 

Τώρα όμως δεν μπορούσε να κάνει τίποτα εκτός από το να αποδεχτεί την 

ήττα του. 

«Πες το κι έτσι…», της είπε σε ήπιο τόνο. 

«Καταλαβαίνεις όμως τον λόγο;», συνέχισε. 

Ήταν οι δυο τους στο bar, η σερβιτόρα τους σκούπιζε τα τραπέζια και 

τους κοιτούσε με μισό μάτι σαν να τους έλεγε: 

«Εσείς πότε έχετε σκοπό να ξεκουμπιστείτε;» 



“25th hour” project 

292 
 

Εκείνος το κατάλαβε αμέσως και της έκανε νόημα να πληρώσουν. 

Καληνύχτισαν την κοπέλα και έφυγαν. 

«Πάμε μια βόλτα στην παραλία;», της πρότεινε. 

Δέχτηκε αμέσως παρά το κρύο και τις ψιχάλες που έπεφταν που και που. 

«Λοιπόν, δεν μου είπες, κατάλαβες τον λόγο;» της απεύθυνε τον λόγο 

ψάχνοντας το πακέτο με τα τσιγάρα στις τσέπες του δερμάτινου 

μπουφάν του. 

«Τι είπες; Δεν σε άκουσα», απάντησε κάνοντας την αφηρημένη 

προσπαθώντας να κερδίσει λίγο χρόνο. 

Την κατάλαβε και της πρόσφερε τσιγάρο για να την βοηθήσει να 

ροκανίσει λίγα δευτερόλεπτα επιπλέον. 

«Λέω…» την ώρα που της άναβε το τσιγάρο, «… ότι αφού κατάλαβες με 

τι πραγματικά νευρίασα, μήπως κατάλαβες και τον λόγο;» 

«Δεν είμαι σίγουρη αλλά μου φαίνεται πως δεν πιστεύεις ότι κατανοώ 

πως έχεις δίκιο» 

«Είναι παράλογο αυτό;» 

«Εξαρτάται… Πώς το θέτεις;» 

«Όπως το βλέπω» 

«Δηλαδή;» 

«Το δίκαιο δεν είναι και σωστό;» 

«Ως επί το πλείστον» 

«Άρα μου λες ότι είμαι σωστός;» 

«Ναι, σε γενικές γραμμές» 

«Αναγνωρίζεις δηλαδή ότι είσαι λάθος;» 

Την είχε φέρει σε αδιέξοδο. 

Σε μια μπερδεμένη κατάσταση ερχόταν αυτός να την μπερδέψει ακόμα 

περισσότερο. 

Το μυαλό της κόλλησε για μια στιγμή και αμέσως γύρισε στο ξεκίνημα 

της αποψινής του συνάντησης. 



“25th hour” project 
 

293 
 

Για πρώτη φορά, στα είκοσι της χρόνια, ο έρωτας της χτυπούσε την 

πόρτα. 

Ήταν ακριβώς το συναίσθημα που περίμενε, με τα σκιρτήματα και 

ταξιδέματα του μυαλού. 

Σαν κατάσταση όμως; 

Απείχε παρασάγγας που θα έλεγαν και οι σπουδαγμένοι. 

Εκείνος χρόνια με μια κοπέλα η οποία ήταν και φίλη της. 

Είχαν γνωριστεί σε ένα πάρτι της φίλης της. 

«Να σας συστήσω, η κολλητή μου, το αγόρι μου», τους είχε πει. 

Όλο το βράδυ την κοιτούσε. 

Την κολάκευε αυτό το κορτάρισμα4. 

«Ιδέα σου είναι» έλεγε ωστόσο στον εαυτό της προσπαθώντας να διώξει 

κάθε βρώμικη σκέψη από το μυαλό της. 

Δεν άργησε όμως να διαπιστώσει πως δεν ήταν καθόλου η ιδέα της. 

«Έπαθα πλάκα μαζί σου, πώς το λένε…;» της είπε ένα βράδυ, μετά από 

καιρό, στις τουαλέτες ενός μαγαζιού που είχαν βγει όλοι μαζί. 

Υπέκυψε. 

Το ίδιο βράδυ κοιμήθηκαν μαζί. 

Το ίδιο καταραμένο βράδυ άρχισε ο εφιάλτης της. 

Είχε μπει άθελα της στην μέση, είχε γίνει το τρίτο πρόσωπο. 

Δεν άντεχε τον χαρακτηρισμό της «αντροχωρίστρας» αλλά δεν άντεχε και 

να τον χάσει όπως δεν άντεχε να είναι και η υπ’ αριθμόν δυο. 

Πάλευαν όλα αυτά τα θηρία μέσα της και μόνος χαμένος ήταν εκείνη, η 

ψυχή της που μάτωνε ολοένα και περισσότερο. 

Για αυτό τον πήρε τηλέφωνο, για να τα πει κάπου, να ξελαφρώσει. 

Και αυτός; 

Αντί σαν φίλος να της δώσει μια λύση την βάρυνε περισσότερο. 



“25th hour” project 

294 
 

«Πάρε όποια απόφαση θες εσύ και τήρησε την ως το τέλος», της είπε και 

άρχισε να της αναλύει κάθε μια παράμετρο ξεχωριστά. 

Αρχικά πως στην φιλία δεν χωράνε κατινιές γιατί οι σχέσεις φεύγουν οι 

φιλίες όμως πρέπει να μένουν για πάντα. 

Της μίλησε για τον έρωτα που αν και εφήμερος είναι τόσο δυνατός ώστε 

να μπορεί να τινάξει στον αέρα τα πιο ισχυρά κάστρα. 

Της εξήγησε πόσο μειονεκτικό για εκείνη είναι να την θεωρούν Νο.2. 

«Κλείσε τα μάτια και τα αυτιά και μην ακούσεις κανέναν. Κάνε αυτό που 

θα σου πει η καρδιά σου και να είσαι έτοιμη να ζήσεις τα πάντα και να 

υπομείνεις τα πάντα. Ακόμα και αν πάρεις την λανθασμένη απόφαση 

υποστήριξε την ως το τέλος και μην σε νοιάξει ποτέ τι θα πουν οι άλλοι. 

Επειδή όμως μου ζήτησες και την προσωπική μου άποψη, πολύ φοβάμαι 

ότι από αυτό το παιχνίδι μόνο χαμένη μπορείς να βγεις…» 

Εκεί τον διέκοψε για να τον τσαντίσει. 

«Δίκιο έχεις βρε αγορίνα μου…» 

«Κατάλαβα…», του είπε και πέταξε το αποτσίγαρο στην θάλασσα. 

Τόση ώρα δεν της είχε διακόψει την αλληλουχία των σκέψεων της. 

«Ακούω τα συμπεράσματα…» 

«Κατάλαβα πως είσαι από τα λίγα άτομα που θέλουν να με βλέπουν 

ευτυχισμένη. Κανένας ποτέ δεν μου επέβαλλε να κάνω αυτό που θέλω 

εγώ. Ίσως μετά την οικογένειά μου να είσαι το μόνο άτομο που με αγαπά 

πραγματικά και με νοιάζεται…» 

«Και τι κάνεις για αυτό;» 

Είχε συγκινηθεί και ο ίδιος. 

Άνοιξε τα μάτια του διάπλατα για να του στεγνώσει ο αέρας τα δάκρυα. 

«Έτσι είμαι, κάνω ό,τι μπορώ για να στενοχωρήσω αυτούς που με 

αγαπούν, σαν να θέλω να τους απομακρύνω από κοντά μου…» 

«Αν νομίζεις πως ο φίλος σου τα παρατάει τόσο εύκολα, είσαι 

γελασμένη.» 

Του χαμογέλασε και έγειρε το κεφάλι της στον ώμο του. 



“25th hour” project 
 

295 
 

Εκείνος με μια κίνηση του κεφαλιού του γύρισε και την φίλησε στα 

μαλλιά. 

«Να ‘ξερες καλή μου πόσο τον ζηλεύω…», είπε μέσα από τα δόντια του. 

Ναι, ήταν ερωτευμένος μαζί της, όσο παράλογο και αν ακούγεται. 

Αυτός που άκουγε υπομονετικά τα ερωτικά της τερτίπια με τον Άλλο, 

ήταν ερωτευμένος μαζί της. 

Ναι είχε τσαντιστεί στο μπαρ πριν από λίγο αλλά όχι με την φράση της. 

«Ακούς εκεί να με πει αγορίνα…» ξαναψιθύρισε. 

Βαθιά μέσα του ήταν θλιμμένος. 

Δευτερόλεπτα μετά χτύπησε το ρολόι της εκκλησίας… 

Θα ορκιζόταν πως μέτρησε 13 χτύπους… 

 

 

 

 

 

 

 

 

 

 

 

 

_______________ 

1τιμή, αξιοπρέπεια 

2γλοιώδεις 

3τσαντίζομαι 

4φλερτ 



“25th hour” project 

296 
 

Κατερίνα Ζωντανού | 22.9.2014 

Ο διευθυντής ήταν σαφής. 

«Ή μειώσεις μισθών ή αυξήσεις ωραρίου», είπε. 

Φυσικά ενδιαφερθήκαμε για τις αυξήσεις. 

«Η εταιρεία απαιτεί αφοσίωση, αν ζει αυτή θα ζείτε και εσείς. Γι’ αυτό 

πρέπει να εργάζεστε νυχθημερόν». 

«Σχήμα λόγου», σκέφτηκα. 

«Αυτό θα είναι το νέο ωράριο. Νυχθημερόν!» επανέλαβε. 

«Τι;» πετάχτηκε η Ζωή. 

«Διαμαρτυρίες! Ανεύθυνες διαμαρτυρίες!» χλεύασε ο Μυστακίδης. «Για 

βρείτε μου εσείς μια άλλη λύση, παρακαλώ». 

«Είναι παρανοϊκό!» συνέχισε η Ζωή. «24 ώρες το εικοσιτετράωρο!» 

«Όχι, αγαπητή μου. 25 ώρες το εικοσιπεντάωρο!» 

«Τι;» πετάχτηκα κι εγώ.  

Δεν είχα πρόθεση να διαμαρτυρηθώ ανεύθυνα, αλλά με ξάφνιασε ο 

νεολογισμός του. 

«Η μόνη ορθολογική λύση είναι το 25ωρο. Για βάλ’ τα κάτω εσύ που είσαι 

και μαθηματικός να δεις, βγαίνω αλλιώς;» 

Ξεκίνησα να τα βάλω κάτω με προσοχή, αλλά με πρόφτασε η Ζωή. 

«Βγαίνεις!» του είπε αγριεμένη και έφυγε βροντώντας την πόρτα. 

Πότε πρόλαβε και τα έβαλε κάτω δεν ξέρω. Όχι ότι ήθελε και κανένα 

φοβερό υπολογισμό, και ένας πρωτοετής θα τα κατάφερνε, αλλά τέτοια 

ταχύτητα… «Η εμπειρία», σκέφτηκα. Η Ζωή έχει μεγάλη εμπειρία στις 

εταιρείες. 

«Εσύ είσαι ορθολογιστής και κατανοείς», μου είπε ήρεμα. 

«Ναι αλλά δεν υπάρχει 25ωρο, κύριε διευθυντά. Το ημερονύκτιο είναι 

24ωρο…» 

«Κακώς! Πολύ κακώς!» θύμωσε. «Δεν υπάρχει καμιά λογική σε αυτό. 

Είναι κατάλοιπο του παλαιοκομματισμού.» 



“25th hour” project 
 

297 
 

«Μα έτσι είναι παντού. Και στην Ευρώπη ακόμα…» 

Αυτό με την Ευρώπη πίστευα ότι θα τον κλόνιζε. 

 «Όλα θα διορθωθούν!» είπε. «Για αυτό είμαστε εδώ, για να 

διορθώσουμε τις στρεβλώσεις του παρελθόντος. Το ημερονύκτιο πρέπει 

οπωσδήποτε να εξυγιανθεί. Θα αποτελείται στο εξής από 25ωρα. Απλή 

λογική, αγαπητέ μου. Μια ώρα παραπάνω και όλα θα δουλεύουν ρολόι.» 

«Μα η περιστροφή της Γης…» ψιθύρισα, θέτοντας το θέμα σε 

επιστημονική βάση. 

«Και αυτό διορθώνεται!» με διαβεβαίωσε. «Δεν ξέρω βέβαια πόσο θα 

κοστίσει, αλλά εκεί θα συνεισφέρουν όλοι. Κι εσύ.» 

«Κι εγώ;» 

«Ασφαλώς! Δεν θα βοηθήσεις εσύ να αλλάξουμε τον κόσμο; Κηφήνας θα 

είσαι;» 

«Να βοηθήσω, αλλά…» 

«Δεν έχει αλλά αγαπητέ μου. Είναι προς το συμφέρον σου.» 

Με χτύπησε στο αδύνατο σημείο μου. 

«Απλά μαθηματικά» μου είπε. «Με τη μεταρρύθμιση του 25ώρου, 

κερδίζεις. Στις 25 παλαιοκομματικές ημέρες έχεις κέρδος ένα 25ωρο, 

δηλαδή μια ολόκληρη εξυγιασμένη ημέρα. Οι 25 παλαιοκομματικές 

ημέρες θα είναι 24 εξυγιασμένες.» 

«Και είναι κέρδος αυτό;» 

«Για βάλ’ τα κάτω. Πόσες μέρες κερδίζεις στο χρόνο; Πόσες στα δυο 

χρόνια; Πόσων ετών είσαι αγαπητέ μου; Για υπολόγισε πόσα χρόνια θα 

έχεις κέρδος. Με τον εκσυγχρονισμό, αυτή τη στιγμή που μιλάμε θα είσαι 

τουλάχιστον 2 χρόνια νεότερος. Θα έχεις εισπράξει βέβαια λιγότερους 

μισθούς, αλλά νέος θα είσαι ακόμα, θα έχεις καιρό να δημιουργηθείς. 

Μπροστά στα νιάτα, τι αξία έχουν οι μισθοί; Για βαλ΄ τα κάτω.» 

Δεν είχα τίποτα να βάλω κάτω.  

«Να το κάνουμε 26ωρο» φώναξα. «Ή και 27ωρο και 30ωρο και 40ωρο, 

βρε αδερφέ». 

«Δεν γίνονται αυτά τα πράγματα, κύριε» μου είπε αυστηρά. 



“25th hour” project 

298 
 

«Δεν γίνονται, ε;» 

Τα έβαλα κάτω. Με το 40ωρο… Για να δούμε… Ας πάρουμε μια τυχαία 

ηλικία, τη δική μου ας πούμε. Έστω ν τα σημερινά μου έτη… Τα νούμερα 

ήταν αμείλικτα, τρόμαξα από τη νεότητά μου. Όχι, δεν άντεχα να 

ξαναδώσω Πανελλαδικές. 

«Παν μέτρον άριστον» συμφώνησα. 

 «Είναι προς το συμφέρον μας, ρε Ζωή» της είπα το απόγευμα, αλλά πού 

να καταλάβει αυτή. 

«Τι μαλακίες λες, ρε Σωτήρη;» 

Η Ζωή είναι αγύριστο κεφάλι. 

«Είσαι κολλημένη στο παρελθόν» της είπα. «Η εποχή μας έχει ανάγκη 

από τολμηρές μεταρρυθμίσεις. Πώς θα αλλάξουμε τον κόσμο, ρε Ζωή;» 

Το χαβά της αυτή. 

«Τι μαλακίες λες, ρε Σωτήρη;» 

«Πόσων χρονών είσαι;» της είπα. 

«Παλαιοκομματικά ή εκσυγχρονισμένα;» με ειρωνεύτηκε. 

«Να πάρε εδώ και υπολόγισε» της είπα και της έδωσα το χαρτί με τον 

τύπο που είχα βγάλει για τον υπολογισμό της ρεβιζιονιστικής μου 

ηλικίας. «Όπου ν βάλε την παλαιοκομματική σου ηλικία και δες πόσα 

χρόνια κερδίζεις. Και μην κοιτάς τώρα που είσαι νέα. Για σκέψου το 

μέλλον σου. Για βάλε ν+1, ν+2, ν+25… Εκεί να δεις διαφορά!». 

Ούτε που έδωσε σημασία η Ζωή στους αριθμούς μου. 

«Όχι, δεν θα τους κάνουμε το χατίρι. Από αύριο ξεκινάμε απεργία. Αύριο 

θα μείνουμε απέξω όλοι!» 

«Και εγώ;» 

«Ναι ρε Σωτήρη, κι εσύ». 

«Άκου Ζωή» της είπα. «Ο μεγαλύτερος επαναστάτης είμαι εγώ, το 

ξέρεις». 

Η Ζωή κούνησε αποδοκιμαστικά το κεφάλι, εγώ συνέχισα. 



“25th hour” project 
 

299 
 

«Αν υπήρχε λόγος, πρώτος εγώ θα απεργούσα. Αλλά να είμαστε και 

λογικοί, ρε Ζωή. Τόση φασαρία για μια ώρα; Τι είναι μια ώρα; Τίποτα. 

Ούτε που θα την καταλάβουμε». 

«Τη ζωή μας ούτε που θα την καταλάβουμε, Σωτήρη». 

Με κοίταξε στα μάτια. 

«Σκέφτηκες, Σωτήρη, ότι με τον εκσυγχρονισμό του 25ωρου θα πεθάνεις 

νεότερος;» 

Μου κόπηκαν τα πόδια. 

«Θα με πεθάνει πριν την ώρα μου, ο πούστης» φώναξα. «Για φέρε εδώ» 

της είπα. 

Έκανα τους υπολογισμούς μου και κουνήθηκα από τη θέση μου. 

Ε, όχι και να παραβιάζουμε τους νόμους της φύσης. 

«Να παραιτηθούμε καλύτερα», ψιθύρισα σε λίγο. 

“Ας πάνε άλλα κορόιδα να πεθάνουν”, σκέφτηκα. “Εγώ θα τη 

σκαπουλάρω”. 

«Δεν είναι λύση αυτή. Κι αν παραιτηθούμε εμείς, τι θα γίνει; Θα πάνε 

άλλοι. Όχι, δεν θα θυσιάσουμε τη ζωή για χάρη τους», είπε η Ζωή. 

«Καλύτερα να παραιτηθούμε σου λέω, ξέρω εγώ». 

«Η Ζωή δεν παραιτείται!» 

«Εγώ πάντως θα παραιτηθώ. Θα βρω καμιά άλλη δουλίτσα και όλα 

εντάξει». 

«Πού θα βρεις δουλειά, ρε Σωτήρη; Άσε που όπου κι αν πας τα ίδια θα 

συναντήσεις κι εκεί». 

«Λες, ε;» 

«Βέβαια. Πρέπει να διαμαρτυρηθούμε, Σωτήρη, δεν γίνεται αλλιώς» 

«Να διαμαρτυρηθώ κι εγώ;» 

«Δεν ξέρω, σκέψου το. Η Ζωή πάντως αύριο θα είναι απέξω. Δεν θα μας 

πεθάνουν αυτοί. Αν θέλεις έλα». 



“25th hour” project 

300 
 

Το σκέφτηκα. Από τη μια με περίμενε η ανεργία, από την άλλη 

καραδοκούσε το πρόωρο μοιραίο… Το ζύγισα από δω, το ζύγισα από κει, 

το αποφάσισα. 

«Εντάξει» της είπα. 

Όχι ότι με ένοιαζε για τον εαυτό μου, αλλά έπρεπε να σώσω το 

προσδόκιμο της ανθρωπότητας.  

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

301 
 

Σοφία Ισμήνη | 23.9.2014 

Με λένε Θεανώ. Γεννήθηκα σε ένα μικρό ορεινό χωριουδάκι, 4 Γενάρη 

ήταν, δεν ξέρω τι ώρα. Χρόνια ρωτούσα τη μάνα μου, μα όσο κι αν 

πάλευε να θυμηθεί δεν το κατάφερνε. Δύσκολο με πέντε παιδιά να ‘χει 

να θυμάται. 

Είμαι το στερνοπούλι της, έτσι με έλεγε πάντα, το μικρότερο και το μόνο 

θηλυκό, να κρεμιέμαι από τη φούστα και τις πλεξούδες της, να μεγαλώνω 

μαζί της. 

Να σκουπίζω τα σκουρόχρωμα δάκρυα που έτρεχαν από τα μάτια της 

παρασέρνοντας το χώμα των χωραφιών κάθε που γυρνούσε κατάκοπη 

με τα χέρια σκασμένα και την κορμοστασιά κυρτή. 

Δεν ήταν η κούραση που την έκανε να κλαίει, οι αντοχές της που 

λιγόστευαν. Τη λαχτάρα της για μια ζωή αλλιώτικη που χάθηκε έκλαιγε. 

Είχε όνειρα η μάνα μου. Ήθελε να τελειώσει το σχολειό, να γίνει 

δασκάλα. Κάηκε κι αυτό, μαζί με το πατρικό της, μια νύχτα που ο ουρανός 

έβρεχε σπίθες και το έδαφος καλύφθηκε από στάχτες. 

Είχε γονείς η μάνα μου, πατέρα πρόεδρο στο χωριό, μάνα Σμυρνιά και 

καλαναθρεμένη. Τους φόνευσαν στο αντάρτικο. Την ίδια εκείνη νύχτα. 

Πάνε τα όνειρα, έφυγαν μαζί με τους γονείς της, και στη θέση τους 

εφιάλτες, έφεραν τη φτώχια και την ορφάνια, τη σκληρή δουλειά και την 

αγωνία. 

«Μην κλαις ρε μάνα, εγώ θα το τελειώσω το σχολειό, θα γίνω δασκάλα 

σαν και αυτή που ονειρευόσουν, θα μας πάρω από τα μπουντρούμια, να 

δεις, δεν θα ξανασκάψεις γη, όρκο σου δίνω. 

Θα σπέρνεις μόνο σιτάρια το χειμώνα στις γλάστρες σου για να ‘χεις 

πρασινάδα, και γιασεμιά και αγιόκλημα την άνοιξη, να θυμιατίζεις τη ζωή 

να μην μαραίνεται». 

Σαν άκουγε τα λόγια μου αναθαρρούσε και με μιας, η κορμοστασιά της 

γινόταν μια ολόσωστη, ευθεία γραμμή. 

«Μπουντρούμι το σπιτάκι μας, ντροπή. Μπορεί να είναι φτωχό κόρη μου, 

μα είναι περήφανο» αποκρινόταν ταπεινά και με περίσσια τάχα ανεμελιά 

συγύριζε το σεμεδάκι στο τραπέζι που ξαπόσταινε μέχρι να πιει το κανάτι 

με το παγωμένο νερό και να συνέλθει λίγο. 



“25th hour” project 

302 
 

«Στάσου να πλυθώ και να βγάλω τα λουκούμια, να πούμε τα δικά μας. 

Θα ψήσω και καφέ, να δούμε στο φλιτζάνι τι κάνουν τα αδέρφια σου.» 

Ήταν η καθημερινή μας ιεροτελεστία αυτή τα τελευταία χρόνια που είχα 

ξεπεταχτεί όπως έλεγε, και ήταν φορές που πίστευα πως γι’ αυτόν τον 

καφέ άντεχε κάθε χάραμα που ξεγλιστρούσε από την κάμαρα για να 

αρχινήσει τις δουλειές. 

Την βοηθούσα κι εγώ όταν σηκωνόμουν, μα δεν με άφηνε να πάω στα 

χωράφια, να τελειώνει μια ώρα αρχύτερα. 

«Εσύ δεν έχεις καμιά δουλειά εκεί!» μου έκανε αυστηρά και έβλεπα στο 

ταλαίπωρο πρόσωπό της, αυτό το αγγελικό πρόσωπο που όμοιό του δεν 

υπήρχε, ζωγραφισμένο το φόβο. 

«Εσένα η μόνη σου δουλειά, είναι να διαβάζεις, να προκόψεις. Να μην 

παιδεύεσαι και μαυρίζεις την ψυχή μου όπως τα αδέρφια σου που τα 

τρώει η αλμύρα στα καράβια. Γίνε ότι θέλεις, αρκεί να γίνεις κάτι.» 

Και πέρασαν τα χρόνια και δούλεψε με τα χέρια της μυριάδες στρέμματα 

η μάνα μου να με αναστήσει και να με σπουδάσει. 

Τώρα πια τον καφέ τον έψηνα εγώ, μα τα λουκούμια τα σερβίριζε πάντα 

εκείνη. Τα κρατούσε τυλιγμένα σε μια λευκή χαρτοπετσέτα, μέσα σε ένα 

τσίγκινο κουτάκι που της χάρισε ο παππούς όταν ήταν μικρό κορίτσι 

ακόμα. 

Είχε καταφέρει να το περισώσει από τις φλόγες, αυτό και μια 

ασπρόμαυρη, φθαρμένη φωτογραφία της μητέρας της με μια αφιέρωση 

στο πίσω μέρος, που δεν θα μάθαινε ποτέ τι έλεγε. Μα πάντα λογάριαζε 

πως έγραφε για εκείνη. Πως έγραφε τα αμέτρητα «σ’ αγαπώ» που δεν 

πρόλαβε να ξοδέψει στο προσκεφάλι της κόρης της. 

Με το γιασεμί και το αγιόκλημα να αρωματίζουν το αεράκι που χάιδευε 

τα λευκά της μαλλιά, καθόταν στη βεράντα του νεοκλασικού και με 

περίμενε κάθε απόγευμα να επιστρέψω σπίτι από το σχολείο. 

«Το πέτυχες το καϊμάκι στον καφέ, κόρη μου. Για στάσου να το γυρίσω, 

να δούμε τα αδέρφια σου, τι κάνουν». 

«Απορώ ρε μάνα, πραγματικά βλέπεις κάτι τόσα χρόνια εκεί μέσα;» 

«Βλέπω, τα πάντα βλέπω». 



“25th hour” project 
 

303 
 

«Α ναι; Βλέπεις μήπως και τι ώρα γεννήθηκα;» τη ρώτησα περιπαικτικά. 

«Αυτή δεν χρειάζεται να τη δω με τα μάτια μου, την ξέρω με την ψυχή 

μου παιδί μου…» 

Έκλεισε τα μάτια της και παίρνοντας μια βαθιά ανάσα, στο άκουσμα 

αυτής της κουβέντας της, έκοψε τη δική μου. 

«Τι ώρα μάνα;» 

«Την αναπάντεχη, την απρόσμενη, την πιο ευλογημένη. Την ώρα που με 

γέμιζε χρόνια ελπίδα και όνειρα γιασεμιά. Την 25η ώρα». 

 

 

 

 

 

 

 

 

 

 

 

 

 

 

 

 

 

 

 



“25th hour” project 

304 
 

Γιώτα Δ. Τσιλίκη | 24.9.2014 

Ακολουθούσε τη γυναίκα κατά πόδας. Είχε εδώ και ώρα ασυναίσθητα 

αρχίσει να περπατά πίσω της. Από την ώρα που την είδε να ξεπροβάλει 

στη γωνία μαγεύτηκε. Το κατακίτρινο ταγιέρ, της ταίριαζε τόσο πολύ που 

αναδείκνυε τη θηλυκότητά της χωρίς να κραυγάζει. Την ακολουθούσε 

όπως η μέλισσα το λουλούδι όντας σίγουρος πως δεν τον είχε καταλάβει 

αφού κρατούσε μια απόσταση ασφαλείας. Τίποτα, τίποτα απολύτως δεν 

υπήρχε μέσα στο μυαλό του εκτός από αυτήν την κινούμενη εικόνα. Είχε 

τόσο αδειάσει μέσα του που τώρα αυτή η αίσθηση πλήρωσης τον 

ευχαριστούσε όσο και όταν συνέβαινε το ανάποδο. Δεν έμπαινε καν στη 

διαδικασία να σκεφτεί αν ένα παρόμοιο αγλάισμα του είχε δημιουργήσει 

στο παρελθόν τέτοια ευφορία. Η κίνηση των αυτοκινήτων μέσα στην 

πολύβουη πόλη δεν υπήρχε γι’ αυτόν, ούτε τα καυσαέρια, ούτε οι φωνές 

των μικροπωλητών, ούτε καν ο ουρανός που στεφάνωνε με μια γαλάζια 

αστραφτερή αχλή το γκρίζο των ψηλών κτηρίων. 

H σχεδόν ορατή οσμή του σώματός της, τον οδηγούσε σε ατέρμονα ζιγκ 

ζαγκ μέσα σε παρόδους, έξω από βιτρίνες και δρόμους που ως τώρα δεν 

είχε ποτέ διασχίσει. Τα πόδια του δεν ένιωθαν κούραση, μόνο μια 

ανάγκη κίνησης που ξεκινούσε από τις φτέρνες και έφτανε ως πάνω στα 

λαγόνια. Μια δύναμη ξένη τον ωθούσε να κινεί όλους τους μύες του, 

κάνοντας το σώμα του να περπατά ανάλαφρα σαν να χορεύει. Τα χέρια 

του συμμετείχαν στη χορογραφία διαλέγοντας ένα φρούτο από τον 

πάγκο του πλανόδιου ή χαϊδεύοντας ένα λουλούδι στο σκονισμένο 

παρτέρι. Κάπου κάπου τίναζε το πέτο του σακακιού του ή έστρωνε τα 

ατίθασα μαλλιά του για να έχει καθαρό οπτικό πεδίο. 

Πόσο είχε περπατήσει δεν ήξερε, αυτό που ήξερε ήταν πως το φως είχε 

αλλάξει και το γυναικείο σώμα με το κίτρινο ταγιέρ τώρα του φαινόταν 

ακόμα πιο όμορφο. Ήταν κάτι παρόμοιο με τα εκπαιδευτικά βίντεο στα 

οποία βλέπεις σε αργή κίνηση ένα λουλούδι να ανοίγει με την ανατολή 

του Ήλιου και σιγά σιγά να φτάνει στην πλήρη άνθισή του. 

Η γυναίκα με τα κίτρινα είχε καθίσει σε μια μεταλλική καρέκλα για να 

φάει παγωτό. Εκείνος, ίδιο έντομο που δεν μπορούσε να ξεφύγει από τον 

ιστό της, την είχε μιμηθεί διαλέγοντας ένα τραπέζι δίπλα και πίσω της 

ώστε να τη βλέπει χωρίς να ενοχλεί. Παρήγγειλε καφέ και παγωτό 

υπολογίζοντας ότι μετά από τόσο περπάτημα θα είχε την ευκαιρία μιας 



“25th hour” project 
 

305 
 

απρόσκοπτης απόλαυσης. Το βλέμμα του τράβηξε ένα αγκαλιασμένο 

ζευγαράκι που ακκιζόταν περπατώντας. 

Τράβηξε την πρώτη γουλιά καφέ και ένιωσε το άρωμα να πλημμυρίζει τις 

ίνες του κορμιού του. Ήπιε μια ακόμα γουλιά και έμεινε έκπληκτος από 

την έντονη γεύση του. Αργά πήρε στα χέρια του το μπολ με το παγωτό 

και το κράτησε απολαμβάνοντας τη δροσιά του. Έκανε ζέστη σήμερα. Η 

μαλακιά υφή του εδέσματος και η αίσθηση των φρούτων στάλαξε μέσα 

του αναζωογονητικά. Έκλεισε τα μάτια του για λίγα δευτερόλεπτα. Όλα 

ήταν όπως τα θυμόταν. Για την ακρίβεια είχε αρχίσει να ανακαλεί μικρές 

στιγμές όπως τότε, στιγμές που μπορούσε να παρατηρεί και να εξερευνεί 

το γύρω του κόσμο. 

Το καφέ άπλωνε τα τραπέζια του σε ένα ήσυχο πεζόδρομο. Πάνω από τα 

κεφάλια τους οι ανθισμένες ακακίες δημιουργούσαν μια προστατευτική 

ομπρέλα κάνοντας τα χρώματα και τα σχήματα πιο μαλακά, χωρίς τις 

αυστηρές γωνίες του μεσημεριάτικου Ήλιου. 

Άνοιξε την εφημερίδα που είχε αγοράσει παρατηρώντας ότι τα φύλλα της 

δεν έτριζαν όπως παλιά. Πότε έγινε αυτό; Από πότε είχε να αγοράσει 

εφημερίδα; Ίσως χτες, αλλά δεν μπορούσε να απαντήσει με σιγουριά. Ο 

δείκτης και ο αντίχειρας έτριψαν το φύλλο όπως το κρατούσαν και 

διαπίστωσε ότι δεν έβγαζε μελάνι. Χαμογέλασε μ’ αυτή τη διαπίστωση. 

Δεν περίμενε ότι η εξέλιξη θα προχωρούσε τόσο γρήγορα. 

Κοίταξε τον καρπό του, όπως θα έκανε οποιοσδήποτε ήθελε να δει τον 

μηχανισμό με τους δώδεκα δείκτες. Ξανάπιασε το χαρτί και το χάιδεψε 

τρυφερά. Αποφάσισε πως μέχρι στιγμής είχε πάρει πολλές απολαύσεις 

στο υλικό πεδίο. Πλησίαζε η στιγμή που τελείωνε η περίοδος του μικρού 

χρονικού κύκλου και ένιωθε γεμάτος μέχρι πόνου. Διαπίστωσε ότι η 

γυναίκα με το κίτρινο ταγιέρ είχε βγάλει το σακάκι της. Το λευκό 

πουκάμισο έδινε μια διαφορετική λάμψη στην επιδερμίδα της. 

Αποφασιστικά την πλησίασε. Έπιασε το χέρι της απαλά και ακούμπησε 

τα χείλη του στην πάνω πλευρά της παλάμης της. Η επαφή του με το 

ζεστό και απαλό δέρμα της του θύμισε κάτι απροσδιόριστα γλυκό και 

τρυφερό. Ένα κύμα συναισθημάτων που δεν ήξερε ότι περιέχονταν εντός 

του, ξεσηκώθηκε σαν άνεμος και τον έκανε να τραυλίσει μια αρχέγονη 

ερώτηση. 



“25th hour” project 

306 
 

«Θα μπορούσατε να μου πείτε τι ώρα είναι»; Η γυναίκα τράβηξε λίγο το 

μανίκι της και ακουμπώντας το δείκτη στον καρπό της, του είπε 

κοιτώντας τον κατάματα. «Σε 12 χρονικές στιγμές θα φτάσουμε στην 25η 

ώρα». 

Ο άντρας πισωπάτησε, ευχαρίστησε και χαμογελώντας έφυγε. Είχε στη 

διάθεσή του ακόμα μόνο τρεις περιόδους των 25 ωρών και πολλά 

πράγματα να κάνει. 

Έφτασε στο ξενοδοχείο του περπατώντας αργά. Το πρόσωπό του έλαμπε 

και τα μάτια του ρουφούσαν τις τελευταίες πληροφορίες. Ακούμπησε το 

δακτυλικό του αποτύπωμα στο έσω μέρος του καρπού του. Ο μηχανισμός 

έδειχνε υπόλοιπο λίγων μικροχρονικών στιγμών. Ξάπλωσε χωρίς καν να 

βγάλει τα παπούτσια. Σταύρωσε τα χέρια του πίσω από το κεφάλι και 

φαντάστηκε ένα πετράδι που πέφτει στο νερό δημιουργώντας κυκλικές 

ταλαντώσεις επεκτεινόμενες μόνο ως τα σύνορα των πέντε αισθήσεων. 

Αναστέναξε ευχαριστημένος γιατί ο πρώτος μικροκύκλος σ’ αυτόν τον 

πλανήτη τον είχε εκπλήξει ευχάριστα. Η κούραση της ως τώρα 

πληρότητας δεν τον άφησε να αναρωτηθεί ποιά ήταν η γυναίκα που 

γνώριζε την 25η ώρα σ’ αυτό το σημείο του σύμπαντος όπου οι 

διαστάσεις ήταν τρεις και ο μικρός κύκλος του χρόνου έκλεινε στις 24 

ώρες. 

Ήταν η πρώτη φορά που χρησιμοποιούσε το χρόνο για να επιστρέψει στις 

ρίζες του. 

 

 

 

 

 

 

 

 

 



“25th hour” project 
 

307 
 

Ευαγγελία Ρίζου | 25.9.2014 

Με λένε Ειρήνη, είμαι 16 χρονών και ζω στην Θεσσαλονίκη. Οι γονείς μου 

χωρίσανε πριν μερικά χρόνια κι έκτοτε ζω με την μητέρα μου και τον 

μικρότερο μου αδελφό. Δεν υπάρχει κάτι το τραγικό ή δύσκολο στην ζωή 

μου. Πάω στο σχολείο, μετά στο φροντιστήριο, μετά αγγλικά, μετά 

κολυμβητήριο και τέλος σβήνω στο σπίτι και με παίρνει ο ύπνος αγκαλιά 

με το λάπτοπ μου στο κρεβάτι. 

Μια μέρα λοιπόν, όπως και τις υπόλοιπες, γύρισα σπίτι και πήγα στο 

δωμάτιο μου αμέσως. Η μάνα μου γκρίνιαξε λίγο αλλά της είπα πως είμαι 

κουρασμένη κι ότι έχω να διαβάσω γιατί την επόμενη είχαμε διαγώνισμα 

στην Χημεία. Ήταν γύρω στις δέκα το βράδυ όταν βγήκα από το δωμάτιο 

μου κάποια στιγμή και πήγα στην κουζίνα για να πιω λίγο νερό. Η μάνα 

μου έβλεπε μια χαζή σειρά στην τηλεόραση ενώ ο αδελφός μου είχε 

μάλλον ήδη κοιμηθεί. Ξαναπήγα μέσα και έστειλα μήνυμα στην φίλη μου 

την Άννα αλλά δεν μου απάντησε. Έστειλα και στην Κατερίνα και την 

ρώτησα τι κάνει (είχα όρεξη για κουβέντα) αλλά μου είπε πως είναι 

έτοιμη να μπει για μπάνιο κι ότι μετά θα κοιμηθεί. Το σκέφτηκα λίγο να 

στείλω στον Κώστα (ένα αγόρι που μου αρέσει) αλλά μετά το μετάνιωσα. 

Έμεινα για λίγο εκεί στο κρεβάτι μου ακούγοντας μουσική, αλλά ένιωσα 

να κουράζομαι και ξάπλωσα για να κοιμηθώ. Μεταξύ ύπνου και 

συνειδητού, άνοιξα τα μάτια μου κι είδα το πιο περίεργο πράγμα στον 

κόσμο. Το ταβάνι του δωματίου μου να υποχωρεί λες και κάποιος το 

τραβάει όπως κάνεις με ένα σπιρτόκουτο και τον βραδινό ουρανό να 

εμφανίζεται πάναστρος μπροστά μου. Έμεινα εκεί, αποσβολωμένη να 

κοιτώ μην ξέροντας αν πρέπει να φοβηθώ, αν ονειρεύομαι, αν πρέπει να 

αρχίσω να τρέχω. 

Ξαφνικά τα αστέρια στον ουρανό άρχισαν να κουνιούνται πέρα δώθε κι 

άρχισαν να σχηματίζουν διάφορα πράγματα, όπως λουλούδια, ψάρια, 

ακόμη κι έναν ελέφαντα. Ήταν σαν να έδινε το σύμπαν μια παράσταση 

μόνο για μένα. Ώσπου ξαφνικά όπως άνοιξε πριν το ταβάνι απότομα, έτσι 

έκλεισε, κι έμεινα μόνη στο σκοτάδι χωρίς ανάσα. Έπιασα γρήγορα το 

κινητό μου να στείλω μήνυμα στην Άννα, αλλά σταμάτησα όταν είδα το 

ρολόι να λέει 24:59. Αμέσως μετά και πριν προλάβω να στείλω το μήνυμα 

ένιωσα τα μάτια μου να κλείνουν και σχεδόν χωρίς να μπορώ να 

αντισταθώ, με πήρε ο ύπνος. 



“25th hour” project 

308 
 

Το επόμενο πρωί ξύπνησα με την αίσθηση πως όλη η χθεσινή νύχτα ήταν 

ένα όνειρο και τίποτα παραπάνω. Κι όταν εξιστόρησα στην Άννα και στην 

Κατερίνα τι είδα με διαβεβαίωσαν. Αλλά ήρθε η επόμενη νύχτα όπου στις 

δώδεκα ακριβώς το βράδυ κι ενώ είχα ήδη αποκοιμηθεί, ξύπνησα από 

έναν ήχο που ερχόταν από το παράθυρο μου. Πριν πάω, κοίταξα το ρολόι. 

Ήταν 24:02. Πλησίασα στο παράθυρο κι όταν το άνοιξα δεν μπόρεσα να 

καταλάβω τι ήταν αυτό που προκαλούσε τον θόρυβο ως που κοίταξα 

στην γωνία στο περβάζι και είδα έναν μικροσκοπικό άνδρα, μόλις μερικά 

εκατοστά να με κοιτά. 

- Γεια. Του έκανα σχεδόν καρδιοχτυπώντας. 

- Σωστά, μπορείς να με δεις. Μου απάντησε κάπως 

απογοητευμένος. 

- Τι είσαι; Τι συμβαίνει; Τον ρώτησα ενώ στο μυαλό μου τρέχανε 

εκατομμύρια ερωτήσεις που θα μπορούσα να του κάνω. 

- Είμαι ένας εργάτης. Τίποτε παραπάνω. Δεν χρειάζεται να 

ανησυχείς, ούτε να φοβηθείς με τα όσα είδες και θα δεις για λίγο καιρό. 

Δεν διατρέχεις κανένα κίνδυνο απολύτως. 

- Κίνδυνο; Τι συμβαίνει; 

- Το σημείο αυτό, το δωμάτιο σου κι εσύ έχετε επιλεχθεί για να 

γίνετε ένας φάρος μεταξύ δυο διαστάσεων. Συνήθως αυτό δεν συμβαίνει 

αν δεν είναι σύμφωνος κάποιος αλλά τώρα ήταν έκτακτη ανάγκη μιας και 

το προηγούμενο σημείο δέχθηκε επίθεση. 

- Από ποιον; 

- Δεν έχει σημασία. Είναι προσωρινή αυτή η κατάσταση και 

συνήθως για να ανακαλύψουν τους κατά τόπους φάρους μας τους 

παίρνει χρόνια. 

Μετά από αυτή την κουβέντα ο μικρός άνδρας, έφυγε και δεν τον 

ξαναείδα ποτέ. Οι 25ες ώρες κράτησαν μόλις δέκα ημέρες και απόλαυσα 

κάθε λεπτό τους. Κάθε βράδυ έβλεπα και κάτι το διαφορετικό, πράγματα 

που ούτε είχα φανταστεί πως υπάρχουν και πράγματα που υπό 

φυσιολογικές συνθήκες δεν θα υπήρχαν. Δεν φοβήθηκα ούτε λεπτό κι 

όταν την ενδέκατη και την δωδέκατη μέρα δεν συνέβη απολύτως τίποτα 

απογοητεύτηκα. Δεν μίλησα ποτέ σε κανέναν γι αυτό. Τι να πω άλλωστε; 

Ποιος θα με πιστέψει; 



“25th hour” project 
 

309 
 

Έρση | 26.9.2014 

Γιατί πάντα να θες μια 25η ώρα; Μια ευκαιρία ακόμα... 1 χρόνο 

παραπάνω; Γιατί ποτέ δεν κάνεις τα ‘κουμάντα’ σου σε όσο χρόνο έχεις; 

Γιατί δεν ανταποκρίθηκες σε ό,τι ευκαιρίες σου δόθηκαν; Γιατί φοβάσαι! 

Γιατί αδιαφορείς... Γιατί όσο χρόνο κι αν είχες... Όσες ευκαιρίες και αν 

σου δίνονταν, εσύ θα ‘σουν πάντα ίδιος. Δεν φταίει η ώρα που δεν 

έφτασε... Δεν φταιν’ οι ευκαιρίες που τελείωσαν... Δεν φταίει ποτέ 

κανένας άλλος, εκτός από εσένα... Εκτός από εμένα! Που όσος χρόνος κι 

αν υπάρχει πάντα θα τον σπαταλώ... Και θα ζητάω αυτά που δεν έχω. 

Αυτά που δεν υπάρχουν... Μια 25η ώρα! Δεν μου χρειάζεται 

πραγματικά... Δεν μου χρειάζεται τίποτα παραπάνω απ’ όσα έχω! Παρά 

μόνο λίγο θάρρος... Λίγο εκτίμηση για ό,τι έχω και όχι για ότι ίσως δεν 

έρθει ποτέ. Ας εκτιμήσω την 3η... Την 7η... Την 24η ώρα... Όχι να 

παρακαλάω να έρθει μια 25η... Ένα ακόμα πρόσωπο... Ένας ακόμα φίλος, 

επειδή εγώ είμαι αχάριστος και δεν εκτίμησα όλους τους προηγούμενους 

που πέρασαν μπροστά από τα μάτια μου... Από τη ζωή μου... Όπως οι 24 

ώρες. Και τώρα ζητάω μια 25η. Δεν θα ‘ρθει! 

 

 

 

 

 

 

 

 

 

 

 

 

 

 



“25th hour” project 

310 
 

Τριανταφυλλιά Καϊμακάμη | 27.9.2014 

Ημέρα γνωστή-άγνωστη, ώρα εικοστή Πέμπτη, αναφέρω: 

Ένοπλη σύρραξη ψυχών εν εξέλιξη. 

Αντι-ανθρωπιστικά ιδεώδη σε εξέγερση. 

Επεκτατικός εμφύλιος συναισθημάτων. 

Κρότοι βουβών πνευματικών τυμπάνων. 

Όβερ. 

Ημέρα απροσδιόριστη, ώρα περασμένη-εικοστή Πέμπτη, αφηρημένη, 

αναφέρω: 

Χαρτοπόλεμος στιγμών και τραγούδια στεναγμών. 

Εν μέσω πόνων και χειμάρρων ανεξέλεγκτων χορών. 

Μορφές οικίες, μάκρυνες και όμως γνωστές σε φωτιές 

για Σιντριβάνια με ανήκουστες κραυγές. 

Όβερ. 

Ημέρα παράλογης λογικής, ώρα Εικοστής Πέμπτης σιωπηλής 

συνενοχής, αναφέρω: 

Η σύγκρουση ανείπωτων λυγμών έστησε κρυφή μονομαχία. 

Και ο χωροχρόνος γέλασε που ο σκοπός άγιασε τη βία. 

Δάκρυα πνίγουν το παράπονο και το κρύβουν στα μάτια. 

Εκρήξεις σιδερένιας αδιαφορίας στα ψυχικά μονοπάτια. 

Όβερ. 

Ημέρα, σαν κάθε μέρα απουσίας της ανθρώπινης παρουσίας. 

Ώρα εικοστή Πέμπτη, σαν κάθε ώρα συνειδητοποίησης και απελπισίας. 

Ανέφερα, αναφέρω, θα αναφέρω, η ανθρώπινη ματαιοδοξία μαίνεται. 

Αντήχηση απάθειας, σιωπή, φόβος ή μήπως ο λόγος φλέγεται; Όβερ. 

Με λαμβάνει κανείς; Όβερ. 

 

 

 

 

 

 

 



“25th hour” project 
 

311 
 

Στέλλα Πετκάρη | 28.9.2014 

Δεν φταις εσύ που «σκιάχτηκα» και κρύφτηκα... 

Δίπλα - δίπλα στημένοι στο ίδιο απόσπασμα, 

ξοδεύοντας σιγά και μεθοδικά, 

τα ιδανικά που άλλοι μας επέβαλαν. 

 

Πυροβολείς για να νικήσεις τη σκιά σου, 

σπρώχνοντας τα «θέλω» σου, στην αλητεία… 

Και ‘γω... θέλω εμένα να νικήσω, 

«καρφώνοντας» τη ζωή μου, μήπως και αναστηθώ! 

 

Κρύβω τη σκιά μου μήπως και με δεις… 

Νοσταλγώ κι αγκαλιάζω φόβους που μου γέννησες. 

Απορώ μήπως είμαι ψέμα, 

που μέσα από μια κολασμένη διαδρομή… 

Λάτρεψα τις μνήμες μου, για σένα.  

 

Φορτίο θα τις κουβαλώ, σαν φτάσω και στο νήμα, 

όταν ο δείκτης της ζωής, λίγο πριν την τελευταία ανάσα, 

θα σημάνει την πιο λυτρωτική, την… 25η ώρα. 

 

 

 

 

 

 

 

 

 

 

 



“25th hour” project 

312 
 

Ειρήνη Βεργοπούλου | 29.9.2014 

Απογοητευμένος από τις ικανότητές του, ο άνδρας που προσπαθούσε να 

γίνει συγγραφέας, πέρασε όλες τις ώρες μιας κάποιας ημέρας του, κάπου 

μεσοβδόμαδα, αναζητώντας απελπισμένα τις ώρες της προηγούμενης. 

Δεδομένο ότι τις έχανε πολύ συχνά, αλλά αυτή τη φορά είχε πεισμώσει 

για να τις ξαναβρεί. Έστω, μερικές από αυτές. Αλλιώς, έπαιρνε όρκο, θα 

γινόταν σκληρότερος από ποτέ με τον εαυτό του. 

Η αυτομαστίγωση του ήταν μια οικεία συνήθεια, αλλά δεν έκανε και 

ουσιαστικά βήματα στην καθημερινότητά του ώστε αυτή η τιμωρία να 

μην είναι αναγκαία. Στο ξεκίνημα κάθε καινούργιου εικοσιτετράωρου, το 

θεωρούσε από χέρι σίγουρο ότι θα έχανε δυο τρεις, λόγω των εγγενών 

του ελαττωμάτων, που όλα ξεκινούσαν από Α. Ατολμία, αβελτηρία, 

αναβλητικότητα, αφηρημάδα. Είχε υπολογίσει δε, και σε ποιά σημεία 

του σπιτιού παράπεφταν συστηματικά αυτές. Στη διάρκεια του πρωινού, 

ήδη έχανε μισή στο στρώμα επάνω, και ακολούθως, δυο τουλάχιστον, 

και τρεις αν δεν είχε πρωινή υποχρέωση, χανόντουσαν στην σπηλαιώδη 

οθόνη του ντεσκ τοπ: τσουλάγανε με τα ευέλικτα ροδάκια τους -ενώ 

αυτός δεν πρόσεχε- στο πίσω μέρος του γραφείου του, ροβολούσανε, και 

κυλάγανε εν τέλει στην υδρορροή στο μπαλκόνι του, και κατέληγαν 

υπέθετε, στον υπόνομο. 

Στη διάρκεια του μεσημεριού και του απογεύματος από την άλλη, ήταν 

χειρότερο, γιατί οι ώρες μεταφερόντουσαν και ταλαιπωριόντουσαν μαζί 

του μέσα στα ΜΜΜ, ζαλιζόντουσαν, τις έπιανε ίλιγγος, τάση για εμετό, 

και ζητούσαν να κατέβουν στην επόμενη στάση για να συνέλθουν. Από 

εκεί όμως του ξεφεύγανε, τις έχανε αμέσως από το οπτικό του πεδίο 

μόλις έκλειναν πίσω τους οι πόρτες. 

Στο υπόλοιπο του εικοσιτετραώρου, και ενώ προχωρούσε προς το βράδυ, 

πάντα υπολόγιζε τη διάρκειά τους λάθος. Τον απορροφούσαν στο μεταξύ 

μόνιμα κάτι σκέψεις, που τους έδινε πάντα αυτόν τον τίτλο ακριβώς, οι 

σκέψεις του «κάτι» δηλαδή, της οποίες δεν κατάφερνε με σύστημα και 

επάρκεια να τις εκφράσει λεκτικά. Οι ώρες στο μεταξύ είχαν ενοχληθεί, 

προσβληθεί, νυστάξει, και είχαν σιωπηλά αποχωρήσει στα δικά τους, σε 

άλλη συμπαντική διάσταση, υπνοδωμάτια. 

Σήμερα είπαμε, ο άντρας έψαχνε παντού στο διαμέρισμά του να 

ξετρυπώσει τις ώρες του εχθές, έστω και αν ήταν μπαγιατεμένες. 



“25th hour” project 
 

313 
 

Έψαξε στα ντουλάπια του, στα συρτάρια του, πίσω από τις βιβλιοθήκες 

του, στα στενά περιθώρια μεταξύ των ραφιών και των τοίχων. Τις 

αναζήτησε στο λουτρό, κάτω από τα σαπούνια. Στην κρεβατοκάμαρα, 

κάτω από το κρεβάτι, ανάμεσα στις κουβέρτες. Μέσα στην ηλεκτρική 

σκούπα. Ανάμεσα στις τρίχες της τσατσάρας. Στο βαζάκι με τις 

οδοντόβουρτσες. Δίπλα στην κάρτα sim του κινητού. Μέσα στα ηχεία του 

υπολογιστή, στην κατάψυξη του ψυγείου, ανάμεσα στις σκόνες που 

σχημάτιζαν σβώλους από μπαμπάκι κάτω από τα έπιπλά του. Στη σχάρα 

που στεγνώνανε τα πιάτα. Τίποτα. 

Κατάκοπος, έριξε το κορμί του στο κρεβάτι, στο σβήσιμο της ημέρας για 

να ηρεμήσει, και αποδέχτηκε την ήττα του ότι δεν θα έβρισκε τις χθεσινές 

ώρες πουθενά. Αποκοιμήθηκε σταδιακά, σε εμβρυακή στάση, και είχε 

τον βαθύτερο ύπνο του εδώ και χρόνια, με μεγάλη διάρκεια R.EM, και 

πολύχρωμα, κινηματογραφικά όνειρα, με όλες τις ιστορίες του τις 

αγέννητες μαζεμένες εντός. 

Εκείνα τα όνειρά του, αίφνης, έλαβαν χώρα σε έναν χωροχρονικό 

παράδεισο, χωρίς ρολόγια, χωρίς στεναχώριες και ματαιώσεις, πέρα από 

ημέρα και νύχτα, σε μια πρωτοφανή, περιεκτικότατη, 25η ώρα. 

 

 

 

 

 

 

 

 

 

 

 

 

 



“25th hour” project 

314 
 

Marion Debicie | 30.9.2014 

Μετέωρη μεταξύ υπαρκτού και ανύπαρκτου, επιθυμία παρά 

πραγματικότητα, στοιχειώνει τη σκέψη, βήμα στο κενό και στην 

παραίσθηση, αυτή ίσως να ‘ναι η 25η ώρα… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

315 
 

Έφη Μήτση | 1.10.2014 

Θυμάμαι πόσο ακριβής ήθελε να είναι στη χρήση της γλώσσας. 

Ορθογραφία, γραμματική, σύνταξη, προφορά, ακόμα κι ο τρόπος που 

έγλειφε τα παγωτά, τα πάντα έπρεπε να είναι σε μαθηματική εντέλεια. 

Γι’ αυτό και στη συμμορία τον φώναζαν «ο Μαθηματικός». 

Κυκλοφορούσε πάντα με ένα όπλο κι ένα λεξικό. Του φαινόταν αστείο να 

δίνει την ευκαιρία στα θύματά του να σωθούν, αν έβρισκαν τη ρίζα στα 

αρχαία διάφορων λέξεων, ή την τετραγωνική ρίζα αριθμών. Μάλλον είχε 

κάποιου είδους φετίχ με τις ρίζες, αρκεί να μην ήταν δέντρων. Μια φορά, 

ένας υποψήφιος μακαρίτης τον είχε προκαλέσει, προτείνοντάς του να 

βρει την τετραγωνική ρίζα μιας λέξης, γεγονός που οδήγησε στη σωτηρία 

του, γιατί αν υπήρχε κάτι που εκτιμούσε ο Μαθηματικός στους 

ανθρώπους, αυτό ήταν το θράσος. 

Ο ρόλος μου στη συμμορία ήταν πιο περιορισμένος, αλλά σημαντικός. 

Κατέγραφα όλες τις εντολές που μας δίνονταν, όλες τις ενέργειές μας. Η 

ιδιότητά μου -«Συγγραφέας»- ήταν ένα από τα παραδείγματα όπου τον 

ενοχλούσε η προφορά της λέξης. Την διάβαζα όπως την έγραφα, με 

δίφθογγο. Σε εκείνον όμως δεν ακουγόταν εύηχο, γι’ αυτό επέμενε στην 

προφορά της λέξης με γάμμα, Συγγραφέας. Ήταν σαν να μου έκοβε ένας 

μέρος της ιδιότητάς μου, σαν να μου έκλεβε ένα ολόκληρο γράμμα. Με 

το μαθηματικό του ταλέντο μου αφαιρούσε και μου διαιρούσε ένα 

γράμμα από αυτή την ιδιότητα και με άφηνε με ένα στοιχείο λιγότερο, 

συρρικνωμένη, γεωμετρικά και κοινωνικά μικρότερη. 

Αποφάσισα πως ήταν σημαντικό να διεκδικήσω το δεύτερο γάμμα μου 

και πρότεινα να ορίσω συνάντησή μας στο λιμάνι «στις μια» μετά τα 

μεσάνυχτα, μια παραδρομή της γλώσσας, ένα λάθος που απαιτούσε την 

τιμωρία μου με όλους τους χάρακες, τους διαβήτες και τα 

μοιρογνωμόνια που έκρυβε στις τσέπες του. 

«ΣΤΗ μια!!» με διόρθωσε και τα μάτια του είχαν γουρλώσει όλο αρνητική 

έκπληξη -παρά το θετικό του μυαλό- που εγώ, η Συγγραφέας, τόλμησα 

να κάνω ένα τόσο αποτρόπαιο λάθος. «Θα βρεθούμε λοιπόν στις 25; 

Είμαστε σύμφωνοι;» απάντησα χαμογελώντας κρυφά, ανυπομονώντας 

για την αντίδρασή του. Αφού η μια μετά τα μεσάνυχτα με υποβίβαζε στα 

μάτια του από Συγγραφέα σε Συγγραφέα, θα την υποβίβαζα κι εγώ. Θα 

την αντιμετώπιζα με όλα τα όπλα, τα ξίφη και τα τόξα που μπορεί να 

διαθέτει μια πολεμίστρια, μια αμαζόνα της πένας, θα της αφαιρούσα 



“25th hour” project 

316 
 

μαθηματικά και μεταφορικά την πρώτη θέση από το ρολόι και θα τη 

μετέφερα στην 25η. Θα γινόταν η 25η ώρα της ημέρας μου, η ώρα που θα 

συναντιόμουν με τον Μαθηματικό και θα διεκδικούσα τα λάφυρα 

πολέμου, θα διαπραγματευόμουν το δεύτερο γάμμα στη λέξη μου. 

Ήταν περασμένα μεσάνυχτα όταν είδα τα φώτα ενός αμαξιού να 

αναβοσβήνουν στο λιμάνι. Ο Μαθηματικός είχε φτάσει. Γνώριζα πως 

πάντα του άρεσε να κάνει εντύπωση ακόμα κι αν έπρεπε να περάσει 

απαρατήρητος. Τον είδα να βγαίνει από το αμάξι κρατώντας μια 

δερμάτινη βαλίτσα. Θα σας έλεγα πώς φορούσε καπαρντίνα και καπέλο, 

μα θα ήταν ψέματα. Ήταν καλοκαίρι και τα μαλλιά του, σγουρά και 

μακριά, σαν κάθε τρελό επιστήμονα που σέβεται τον εαυτό του, 

εμπόδιζαν οποιαδήποτε χρήση καπέλου. Με πλησίασε και άνοιξε τη 

βαλίτσα. Κράτησε το γράμμα στον αέρα και το ανέμισε χαμογελώντας. 

«Είμαι στην ώρα μου;» είπε. «Θα μπορούσα και να μην είχα έρθει. δεν 

μπορούσα να βρω στο ρολόι μου την 25η ώρα κι έτσι δεν ήξερα πότε 

ακριβώς έπρεπε να εμφανιστώ». Έβαλε το χέρι του στη βαλίτσα και μου 

πέταξε ένα αντικείμενο. Ήταν ένα παιχνίδι, ένα μικρό άλογο. 

Κατάλαβα πως τα πράγματα ήταν δυσκολότερα απ’ όσο νόμιζα. Το 

«σημάδι του αλόγου» όπως το αποκαλούσαμε, ήταν μια προειδοποίηση 

πως ο Μαθηματικός, κι όχι εσύ, ελέγχει την κατάσταση. Το είχε δανειστεί 

από το Νονό, την αγαπημένη του ταινία, μόνο που στην περίπτωσή μας 

δεν υπήρχε αληθινό άλογο προς σφαγή. 

Το γράμμα μου βρισκόταν εκεί, πάνω στο χαρτί που κρατούσε στο χέρι 

του. Όμορφο και απλό, σαν ψάρι σε παιδική ζωγραφιά, κολυμπούσε 

μόνο του, χωρίς συντρόφους της αλφαβήτου ή σημεία στίξης, στους 

λευκούς αφρούς των κυμάτων του χαρτιού. Ο Μαθηματικός έκανε δύο 

βήματα μπροστά και βρέθηκε στην άκρη της προβλήτας του λιμανιού. 

Γύρισε και με κοίταξε προτού ρίξει το χαρτί στη θάλασσα. Το είδα να 

μουσκεύει και να ταξιδεύει προς τα βαθιά. Αυτό ήταν. Το ψάρι 

λαχταρούσε τον ωκεανό κι εγώ το είχα χάσει για πάντα. 

Κρατούσα ακόμα το ξύλινο άλογο και είχα μείνει σιωπηλή και 

σαστισμένη. Μια περίεργη αίσθηση με διαπέρασε σαν ηλεκτρικό ρεύμα. 

Δεν θα άφηνα κανέναν να αποφασίσει πόσα και ποια γράμματα με 

προσδιορίζουν και ποια όχι. Αν μου έστελναν το άλογο σαν 

προειδοποίηση ισχύος, θα ήταν δική μου ισχύ. Το άλογο, το παράλογο, 

το παράδοξο και το φανταστικό θα ήταν η δύναμή μου ως Συγγραφέας. 



“25th hour” project 
 

317 
 

Το ίδιο θα συνέβαινε και με τις υπόλοιπες επιλογές στη ζωή μου. Θα ήταν 

δικές μου. Οι δικές μου επιλογές. 

Τον άφησα να ατενίζει το χάος του σκοτεινού ορίζοντα και να κάνει τους 

υπολογισμούς του. Έτρεξα όσο πιο γρήγορα μπορούσα προς το αμάξι 

του. Τα κλειδιά βρίσκονταν εκεί, δίπλα στο τιμόνι. Έβαλα μπρος και 

έφυγα. Δεν έκανε καμία προσπάθεια να με εμποδίσει ή να με προλάβει. 

Στο κάθισμα του συνοδηγού είχε αφήσει το όπλο του και το λεξικό. Το 

ρολόι του αμαξιού έλεγε δύο και είκοσι μετά τα μεσάνυχτα. Η 25η ώρα 

είχε τελειώσει. Αφού απομακρύνθηκα, άκουσα ήχους από το πορτ-

μπαγκάζ. Κάποιος τυχερός είχε μόλις γλιτώσει. Θα μπορούσα όμως πριν 

τον αφήσω ελεύθερο, να διασκεδάσω λίγο μαζί του. Να τοποθετήσω το 

όπλο στον κρόταφό του και να του προτείνω μια συμφωνία. Να βρει τη 

ρίζα μιας λέξης ή ενός αριθμού. Αλλά αυτό δεν θα ήταν πρωτότυπο. Γι’ 

αυτό πάτησα απλά το γκάζι και κατευθύνθηκα προς το σπίτι. Ήθελα 

απλώς να γράψω… 

 

 

 

 

 

 

 

 

 

 

 

 

 

 

 



“25th hour” project 

318 
 

Ιωάννης Κακαγιάννης | 2.10.2014 

Μαστιγώνει το αμαρτωλό το διάβα 

στα μονοπάτια της αχαλίνωτης τροχιάς 

και τα σπιρούνια αιματόβαψαν 

τις άμοιρες συνήθειες 

ο σιχαμένος χρόνος ξόδεψε τις στιγμές 

και λήστεψε του πάθους τις κολακείες 

με άλματα και τεχνάσματα 

με παραισθήσεις και αυταπάτες 

και κύλησε και έστριψε και χάθηκε 

άλλοτε κρύα κι άσπλαχνα 

και ελάχιστα ευτυχισμένα 

με τα παμπάλαια της ζυγαριάς τα δράμια 

μην κλαις μυρμήγκι ανύπαρκτο 

και συ τριχούλα άσπρη 

μην βλαστημάς που βρέθηκες 

στο χώμα των κροτάφων 

ρυτίδα ντύσου υπομονή 

και οπλίσου με ελπίδα 

κρύψε στ’ αυλάκια αντοχή 

κι άσε τα μοιρολόγια 

κι αν έγινε η μέρα μια σταλιά 

κι η νύχτα τοσοδούλα 

κι ο κύκλος παρακούρασε 

στης νομοτέλειας το τέλμα 

ακούω του αύριο τον ρυθμό 

με το αυτί στο άγιο χώμα 

κι η διαίσθηση και η μυρωδιά απογειώνονται 

και το άγνωστο μαγνητίζει 

ρομαντικός αδιόρθωτος 

και θιασώτης των ειδώλων 

πάντα πιστεύω στα όνειρα 

και ζω με παραμύθια 

πέρα απ’ τα σύννεφα πετώ 

για δεύτερη ζωή μεθάω 

παιδί στης φαντασίας μου τη χώρα 

να γινόμουνα την 25η ώρα. 



“25th hour” project 
 

319 
 

Έλσα Ανδρέου Steiner | 3.10.2014 

Εσύ 

Κάθε 25 

Ώρες 

Λιγνό λιγνό δέρμα 

Εσύ 

Κάθε 25 

Μήνες 

Πάλι 

Στεγνό στεγνό στόμα 

Εσύ 

Κάθε 25 

Χρόνια 

Όπως 

Τότε 

Λειψό λειψό 

Λειψό κόσμημα 

Σε σχήμα καρδιάς 

Αυγουστιάτικο 

 

 

 

 

 

 

 

 

 

 

 

 



“25th hour” project 

320 
 

Νόπη Φουντουκίδου | 4.10.2014 

Εκεί που θα πας σήμερα. 

Πρόσεχε. 

Μην πατήσεις τα κεραμίδια του κάτω κόσμου. 

Μορφασμοί Θεών, δεμένοι στον πάσαλο του χρόνου. 

Κρατάν την μυρωδιά σου στα ρουθούνια τους, κι αλυχτάνε. 

Δεν θέλουν να ελευθερωθούν. 

Σε λαχταράν και περιμένουν. 

Θα σχίσουν τις σάρκες που σε ντύνουν όταν ερωτεύεσαι. 

Γυμνό γεωγραφικό στίγμα. 

Χώμα και δόντια θα σ αφήσει.  

Αν σ’ ακούσουν, μην κρυφτείς. 

Ούρλιαξε πάνω από τον ζόφο. 

Θυμήσου ένα ήχο. 

Γέλα δυνατά. 

Μην παρακαλέσεις,  

κι αν προλάβεις χόρεψε. 

Δεν υπάρχει λήθη, στ’ αδήριτο του θανάτου 

κι οι φωτιές τ’ Αγέραστου είναι απάτη.  

Να προσέχεις που πατάς και να φτύνεις τον κόρφο σου. 

 

 

 

 

 

 

 

 

 

 

 

 



“25th hour” project 
 

321 
 

Thanos Carias | 5.10.2014 

Άνοιξη του 2025. Η Ανώρα είναι ένα καταπράσινο ημιορεινό χωριό στη 

δυτική Θεσσαλία. Μια ομάδα από είκοσι πέντε ποδηλάτες έχει ξεκινήσει 

απ’ το χωριό, πολύ πρωί, με σκοπό να φθάσει στο ξωκλήσι το Αϊ-Ηλιά που 

βρίσκεται δέκα χιλιόμετρα βορειότερα απ’ την Ανώρα. 

Κάποια στιγμή, οι ποδηλάτες διασχίζουν ένα δάσος με αιωνόβιες 

βελανιδιές. Στο κέντρο περίπου του δάσους, βλέπουν κοντά στο 

μονοπάτι έναν γέροντα με μακριά άσπρα μαλλιά και γένια. Σταματάνε 

όλοι, τον πλησιάζουν αθόρυβα και βλέπουν πως απλά κοιμάται, πως δεν 

του συνέβη τίποτα. 

[…] 

* 

 

 

 

 

 

 

 

 

 

 

 

 

 

_______________ 

*Επειδή το κείμενο του Θάνου Καριά στην “25η ώρα” έχει συμπεριληφθεί σε μια συλλογή 

διηγημάτων του που θα εκδοθεί σε λίγο καιρό, στο ebook θα μπουν δυο παράγραφοι της 

συμμετοχής του. 



“25th hour” project 

322 
 

Ιφιγένεια Παρασκευά | 6.10.2014 

25η ώρα. Η ώρα της μετάνοιας. Κι ο χρόνος άρχισε να μετράει ανάποδα. 

Από το παρόν στο παρελθόν. Είχε πει κάποτε πως δεν μετάνιωσε για 

τίποτε μέχρι τώρα. Τίποτε για όλα όσα είχε κάνει. Και για όλα αυτά που 

δεν έκανε; Η αλήθεια της ξερίζωσε αστραπιαία την καρδιά. «Κοίταξέ με!» 

της είπε επιτακτικά. Κι αυτή κοίταξε την αλήθεια μες στα μάτια. Κι η 

καρδιά μπήκε στη θέση της ξανά. 

25η ώρα. Η ώρα της αλήθειας. Της αλήθειας που την έσωσε. Ναι, δεν είχε 

μετανιώσει για όλα αυτά που έζησε. Ούτε για τις επιλογές της. Όμως, είχε 

μετανιώσει για όλα αυτά που δεν έζησε. Η καρδιά της το ήξερε, μα η 

λογική της το αρνιόταν. Άρνηση. Εγωισμός. Απογοήτευση. Θυμός. Όλοι 

σύμμαχοι καλοί, ο ένας έτρεφε τον άλλο. Την οδήγησαν σε δρόμους 

σκοτεινούς, κι εκεί έπρεπε μόνη να επιβιώσει. Από εκεί μέσα να βγει 

ζωντανή. Η καρδιά της. 

25η ώρα. Η ώρα της καρδιάς. Η λογική έχει ήδη αποχωρήσει από το 

δωμάτιο. Εδώ μέσα μόνο το συναίσθημα χωράει. Κι είναι τόσο παράξενο, 

που όσο πιο πολύ συναίσθημα εισέλθει τόσο πιο πολύ μεγαλώνει η 

καρδιά, μεγαλώνει και το δωμάτιο. Την 25η ώρα το δωμάτιο ανοίγει. Τότε 

μπορείς να δεις μέσα του. Να παρατηρήσεις τις ρωγμές και τις σχισμές 

του, το ξέφτισμα της παλιάς μπογιάς, το σπασμένο παράθυρο, τις παλιές 

φωτογραφίες. Αυτήν την ώρα κάποτε στο παρελθόν η καρδιά είχε 

δακρύσει. Λύγισε, γονάτισε. «Δεν αντέχω άλλο πόνο» ούρλιαξε. Κι έτσι 

ευχήθηκε να μην νιώσει ξανά. Μα μετά από χρόνια, την 25η ώρα, όλα 

ανατράπηκαν. Τότε η καρδιά κατάλαβε πως αυτό που ευχήθηκε δεν θα 

γινόταν ποτέ. Ήταν πλασμένη για να νιώθει. Κι ένιωθε τα πάντα τόσο 

έντονα. Κι ας έμαθε να τα καμουφλάρει τόσο περίτεχνα. Κι έτσι έκανε 

ξανά μια ευχή. Κι είδε το δωμάτιο να λούζεται με φως. 

25η ώρα. Η ώρα που ξαναγεννήθηκα. Κι ο χρόνος άρχισε να μετράει 

κανονικά και πάλι. Από το παρόν στο μέλλον. 

 

 

 

 



“25th hour” project 
 

323 
 

Βασιλική Καμαριώτου | 7.10.2014 

Ο χρόνος, το αλησμόνητο δημιούργημα των ανθρώπων, το δήθεν πιο 

μεγαλοφυές και αποτελεσματικό μέσα στο οποίο επιτυχώς 

παγιδεύτηκαν. Είκοσι τέσσερις άψυχες ώρες που ανακυκλώνονται 

ανυποψίαστα μέσα σε κάθε λογής χρονόμετρα και λικνίζονται αέναα 

γύρω από τον Ήλιο και τη σελήνη με σταθερούς βηματισμούς, ίδιας 

απόστασης αηδιαστικά τέλεια μετρημένης και τεμαχισμένης ισάριθμα. 

Και η γη να γυρίζει αργά, ψιθυριστά και υπάκουα… Οι άνθρωποι 

σκορπίζονται στους δρόμους με το πρώτο φως της ημέρας για να 

προλάβουν τη δουλειά, το σχολείο, την τράπεζα. Σουρουπώνει και πάλι 

τρέχουν να αδράξουν το τελευταίο τυχόν εισιτήριο της συναυλίας, μια 

καλή θέση σε μπαρ, ένα εφημερεύον νοσοκομείο ή έναν ελεύθερο χώρο 

να σταθμεύσουν το πολύβουο αμάξι τους. Ιδού, λοιπόν, τι απόμεινε 

αποδεσμευμένο από το χρόνο, οι αλάνες στάθμευσης και τα γκρίζα 

εγκαταλελειμμένα κτίρια. Οι ώρες δεν δαμάζονται. Έρχονται για να 

φύγουν. Το παρόν διαρκεί λιγότερο από μια βιαστική στιγμή, το 

παρελθόν διογκώνεται συνεχώς και το μέλλον για πάντα μακρινό και 

αμφίβολο. Και η γη γυρίζει αργά, ψιθυριστά και υπάκουα… Η 

ανθρωπότητα μετατρέπεται σε ρομποτικά μηχανήματα υψηλών 

προδιαγραφών. Οι είκοσι τέσσερις ώρες περιστρέφονται ανύποπτα γύρω 

από την ανατολή και τη δύση. Ο κόσμος αιχμαλωτίζεται στους δείκτες και 

αργοπεθαίνει, καθώς η ανάσα του σβήνει στον κρότο κάθε 

δευτερολέπτου. Ανάμεσα στους δείκτες τυλίχθηκε η κορδέλα του έρωτα 

και εν μία νυκτί αποτεφρώθηκε το φλογερό της δέρμα. Το γέλιο έσβησε 

και οι μηχανές έπαψαν να αισθάνονται. Η ταχύτητα στο ταχύμετρο 

αυξάνεται με ιλιγγιώδη ρυθμό και όλοι αποζητούν μία παραπάνω ώρα. 

Η εικοστή πέμπτη ώρα που αναζητούν υπάρχει κρυμμένη σε μια 

ξεχασμένη φωτογραφία ή ένα χρησιμοποιημένο κρασοπότηρο, ένα 

ξεφτισμένο μαντήλι ή ένα ζευγάρι ατσάλινα μανικετόκουμπα. Υφίσταται 

μακριά από τα πέτρινα τοιχώματα των ωρολογίων. Επιστημονικά 

ορίζεται ως το πηλίκο του χρόνου της αδράνειας δια το χρόνο των 

ονείρων. Η εικοστή πέμπτη ώρα θα φανερωθεί μόνο από τη στιγμή που 

οι άνθρωποι θα αρχίσουν να συναισθάνονται, να ομολογούν, να 

σιωπούν, να δακρύζουν. Η γη γυρίζει, πάντα θα γυρίζει και χρόνος τρέχει 

και δεν επιστρέφει, αλλά το κάθε λεπτό θέλει κάτι να μας διηγηθεί… 

 



“25th hour” project 

324 
 

Χρυσάνθη Τσιαμπαλή | 8.10.2014 

Έπιασε ψηλά τα μαλλιά της. Τα μάζεψε σε έναν ατημέλητο κότσο. Ο 

λαιμός της διαγράφηκε λευκός, οι ώμοι της οστέινοι. Αχνό το χαμόγελό 

της χάραξε τον καθρέφτη. Χαμόγελο ικανοποίησης. Είχε φτάσει! Τι κι αν 

είχε μερικούς αιώνες αργήσει; Ήταν πλέον εκεί.  

Οι άλλες δεν άργησαν να φανούν. Τις έβλεπε κιόλας από τον καθρέφτη 

να χώνονται στο δωμάτιο. Η μια πίσω από την άλλη, με βήμα ρυθμικό, 

τικ τακ, τα τακουνάκια τους, τικ τακ, η μια πίσω από την άλλη, με βήμα 

ρυθμικό. Την αγκάλιασαν εξ αποστάσεως. Με το βλοσυρό τους βλέμμα. 

«Ήρθες;» 

«Δε σε περιμέναμε!» 

«Ελπίζαμε πως δεν θα έρθεις!» 

Τις κοίταξε μέσα από τον καθρέφτη. 

«Ήρθα!» 

«Με τον παλιό εκείνο σκοπό;» 

«Με εκείνον…» 

«Να φύγεις!» 

Ο οίκτος σκίασε το πρόσωπό της. Αλίμονο! Ήταν από όλες μεγαλύτερη. 

Ποια θα την διέταζε να φύγει; Το θέμα ήταν να μην πάρει την απόφαση 

να έρθει. Σηκώθηκε, γύρισε και τις κοίταξε ατάραχα. Στέκονταν η μια 

δίπλα στην άλλη, πανομοιότυπες, άτολμες, αμετανόητες, και αενάως 

επαναλαμβανόμενες. 

«Ήρθα! Για να χορτάσω τους πεινασμένους!» 

«Είσαι ονειροπόλα!» 

«Για να επιστρέψω τα όνειρα στους ανθρώπους»  

«Ζεις με ψευδαισθήσεις!»  

«Και τη βούληση…» 

«Είσαι επικίνδυνη!» 



“25th hour” project 
 

325 
 

«Ήρθα για να σβήσω τον πόνο και τη δυστυχία και … αυτούς που τα 

γεννούν!» 

«Να αφήσεις ήσυχη την πορεία του κόσμου... Όλα κυλούν ρολόι, χωρίς 

εσένα!» 

«Για να διώξω τις τύψεις του πόθου…» 

«Πόσο ανήθικη!» 

«Για να μηδενίσω τους ανεκπλήρωτους έρωτες!» 

«Αθεράπευτα ρομαντική!» 

«Πες καλύτερα παρανοϊκή! Δεν μπορείς!» 

Τίναξε με έπαρση το κεφάλι. Μικρά αλλά σθεναρά τα βήματά της την 

οδήγησαν στην πόρτα. Τις άφησε πίσω της. Πανομοιότυπες, άβουλες, 

αμετανόητες… και τις εικοσιτέσσερις. 

Η νύχτα λυτρωμένη, την υποδέχτηκε γαλήνια. 

Το φεγγάρι, της χάρισε ένα λαμπερό του τόξο για χαμόγελο. 

Τα άστρα χύθηκαν στα μάτια της. 

«Και βέβαια μπορώ! Ποιος μπορεί να αναγεννήσει τον κόσμο αυτό, αν 

όχι εγώ, η 25η ώρα;» 

 

 

 

 

 

 

 

 

 

 

 



“25th hour” project 

326 
 

Καρμέλα-Αντιγόνη Σώρρου | 9.10.2014 

Το μήνυμα το πήρα! Επιτέλους έρχεσαι! Σκόρπισαν οι φόβοι... 

Λησμόνησα την επώδυνη αναμονή. Ακριβώς τη στιγμή που είχα χάσει, 

κάθε ελπίδα! Προσπαθούσα να το πάρω απόφαση, μα η καρδιά μου ένας 

κόμπος άλυτος και δεν είχα σπαθί να τον κόψω, να λυτρωθώ! Επίμονα 

ερχόσουν στη σκέψη μου, κάθε ανατολή και τα βράδια με τυραννούσε το 

σεντόνι, στριφτό με καρφιά να διαπερνούν το κορμί μου. Είχα γίνει μια 

λιπόσαρκη σκιά, φοβιστική. Ήμουν είκοσι δυο χρονών και η απουσία σου 

με κατασπάραζε σαν θηρίο με δαγκάνες... Έπαιζα θέατρο, με άθλια 

σκηνοθεσία. Οι θεατές δεν τολμούσαν, να αρθρώσουν λέξη. Το 

παράλογο παιζόταν στη δική μου σκηνή… Το έκρυβα από όλους, δεν 

ήθελα να ψηλαφήσει κανείς τον πόνο μου. Λόγια παρηγοριάς να 

ακούσω, δεν άντεχα. Όσα και να σου πει ο άλλος, δεν ριζώνουν, αν η 

καρδιά σου είναι ταγμένη σ’ αυτό που θέλει τόσο πολύ! 

«Έρχομαι!»  

Και γέμισε χρώματα ο χώρος… Ήθελα να το φωνάξω, ν’ ακουστεί στα 

σκοτάδια που με τύλιγαν... Αγάπη. Λατρεία. Γαλήνη. Μια θάλασσα 

ακύμαντη και κολυμπούσα. Έπλαθα όνειρα με ζάχαρη και μέλι... Μια 

μάζα άφαντης χαράς! Μια ευδαιμονία ανείπωτη! Τόσο εγωίστρια έγινα, 

που φανταζόμουν πως μόνο εγώ νοιώθω τη χαρά, σε όλες της τις 

εξάρσεις. Θαρρούσα πως ψήλωνα, τόσο που άγγιζα το φεγγάρι. Το φως 

του που πριν μου έφερνε θλίψη και έκλεινα το παράθυρο να μην 

διαπερνά το φως τα μισόκλειστα παντζούρια. 

«Είμαι ευτυχισμένη! Έρχεσαι επιτέλους! Δεν με λησμόνησες!» 

Η δύναμη της αγάπης, σε φέρνει; Μ’ αγαπάς αληθινά; Έστω και να με 

λυπήθηκες, μου αρκούσε ο ερχομός σου! 

Ξάπλωσα στο κρεβάτι. Η νοσοκόμα, μου είπε: «Δώστε το ρολόι σας, σε 

κάποιον». Δεν θυμάμαι ποιος το πήρε, δεν με ένοιαζε… Φοβόμουν... Ο 

πανικός με γράπωσε.. Και ΑΝ; Προσπαθούσα με βιάση να διώξω, κάθε 

αμφιβολία. Έπρεπε να είμαι δυνατή! Να μην λυγίσω! Τώρα ήσουν ήδη 

στο δρόμο και με πλησίαζες! 

Ξύπνησα από τον λήθαργο... Μόνη σ’ ένα δωμάτιο με τη λάμπα να 

κρέμεται από πάνω μου. Η φωνή δεν έβγαινε… Με όση δύναμη, μπόρεσα 

να περιμαζέψω, ούρλιαξα! Στάθηκε από πάνω μου ο γιατρός. 



“25th hour” project 
 

327 
 

«Να σου ζήσει ο παίδαρος! 24 ώρες μας παίδεψε!» 

«Αυτή είναι η 25η! Του ανήκει!» 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

328 
 

Άννα Γεωργιοπούλου | 10.10.2014 

Μάτια μου… 

Η ώρα περασμένες τρείς… Και εγώ γυμνός και εκτεθειμένος σε ένα τοπίο 

φτιαγμένο από ετερόκλητα κομμάτια γερνάω με μια ήρεμη βεβαιότητα. 

Αργοσβήνω εδώ, πλάι στο μισάνοιχτο παραθύρι που κομματιάζει το 

φεγγαρόφωτο περιμένοντας ένα βερικοκί ξημέρωμα. 

Στο σημαδεμένο χέρι μου μια πένα, ζωγραφίζει σκιές σε λευκές σελίδες, 

ψάχνοντας τον παράδεισο μιας μοιρασμένης μοναξιάς. 

Ο πρότερος εαυτός μου από ώρα αφημένος, μακρινός από τον 

Προσωπικό του. 

Κώδικα Τιμής, ακολουθεί απόψε μια αλήτικη διάθεση καρδιάς. 

Αν και τα Ταρώ μας έχουν ριχτεί χρόνια τώρα, εγώ τα ανακατεύω ξανά. 

Για εσένα… Το θηλυκό θύμα που παλεύει με τα δεσμά του… Και εμένα το 

εξαρτημένο ανακλαστικό που επιβιώνει μέσα στην νάρκη του. 

Επιτρέπω επιτέλους στην ομορφιά σου να μπει μέσα μου, είμαι βέβαιος 

το  

επιτρέπεις και εσύ. Είναι η ώρα μας! 

Ξύνω τα γένια μου, αγγίζω το σφυγμό κοντά στο σβέρκο μου, μια 

ακόρεστη 

ανάγκη για επαφή τραβάει βίαια το δέρμα και τους μυείς. Δεν είναι 

αδυναμία, δεν είναι θνητότητα… Είναι δύναμη και αιωνιότητα… Είναι 

που ξαναστρώνονται οι εποχές στο γρασίδι, είναι οι μυρωδιές από 

χειμώνες… Και εσύ, σιδερένια βασίλισσα σε άφωτο, σιωπηρό δωμάτιο. 

Το φεγγάρι επιμένει ακόμα να στέκεται κορνιζαρισμένο και το κεφάλι 

ζυγιασμένο στα χέρια σε έναν αγώνα πίστης και απιστίας. 

Μα τι το θέλω το κεφάλι; 

Το εξεταστικό του βλέμμα της μεστής ηλικίας μου σε έχει βρει 



“25th hour” project 
 

329 
 

αναντίρρητα όμορφη και εγώ εύθραυστος σαν οργαντίνα με ένα πόνο 

στο 

πετσί επιζήμια πλάνη της πλάνης του ελέγχου σου. 

Μια επίφοβη επιθυμία μου ξεπηδά, το σώμα μου παραμένει τρωτό… Σου 

φωνάζει «έλα». 

Αφήνεις το παπλωματένιο καταφύγιο του κρεβατιού σου. Ήρθε η ώρα 

μας! 

Η μυρωδιά του πεύκου σε καρτεράει, το δανεικό δωμάτιο ξενυχτάει, η 

νάρκη της νύχτας σε τυλίγει, ο φωτεινός λεκές σε οδηγεί…. Ξέρεις εσύ, 

έχεις εισιτήριο «εφ’ όρου ζωής». 

Η συναισθηματική ώσμωση με έχει τυλίξει και η αναμονή τεντωμένο 

συρματόσκοινο που αιώνια αναζητά τούτη την ώρα. 

Δεν καταδέχομαι καμιά έκπτωση μαζί σου, να το ξέρεις. 

Έρχεσαι… Τι αναταραχή και συγχρόνως τι ηρεμία! 

Φτάνεις... Το ξέρω θα μου κοπεί η ανάσα, θα γίνω σιωπή για τον 

απερίγραπτο ήχο του φιλιού σου. 

Μα εσύ κάνε όπως έκανες πάντα… Κράτα χαρακτήρα μικρή μου! 

«Το κλειδί γυρνά και κλειδώνει δια παντός» να πεις. 

Μια πρώτη ύλη για όνειρο, μια ξαναμμένη πεταλούδα, μια γυναίκα 

καμωμένη από το πέμπτο πλευρό μου, το πιο κοντινό στην καρδιά μου… 

Η 

σκιά σου. 

Ξεσπάω σε πελώριους σπασμούς, γίνομαι σκλάβος σου στην 

προμελετημένη 

Ανά-σταση σου. 

Το χαλί υποδουλώνεται και χαλαρώνει στο λόγχισμα του τακουνιού σου. 

Οι 

γάμπες σου φέγγουν χλωμές μες στις μαύρες κάλτσες. Η καμπύλη του 



“25th hour” project 

330 
 

μεταξένιου στήθους σου ταλαντεύει τις βλεφαρίδες μου. Η οσμή σου έχει 

ήδη γεμίσει το δωμάτιο. 

Ο εαυτός μου σε στύση! 

Πριν αγγιχτούμε κλείνουμε μια συμφωνία: 

«Μόνο το τώρα υπάρχει» θα μου πεις 

«Μόνο ο προορισμός έχει σημασία» θα σου πω 

Αφήνω την πένα, η σελίδα σκληρή, η εσωτερική πλευρά των μηρών σου 

λίγο 

πιο πάνω από το γόνατο … απαλή σαν χάδι. Τα δάκρυα της πέρλας στο 

γλυκό λευκό του λαιμού σου με βρίσκουν αβοήθητο. Το πρόσωπό σου 

ξάστερο, λάγνο. Η ραχοκοκαλιά σου υπάκουη, έτοιμη να της στάξω το 

αρχαίο κλάμα μου. 

Χερσότοποι του ουρανού μου… Οι ερωτογενείς ζώνες σου σε ένα 

απίθανο 

γύρισμα της τύχης μου. 

Δεν είμαι περιηγητής εγώ, δεν θέλω να χαϊδέψω, δεν σπαταλώ πολύτιμες 

ανάγκες. 

Είμαι κατακτητής και το λιοντάρι μου βρυχάται! 

Το άρωμα σου κατεβαίνει στο λαιμό μου, ανοίγω τα σατινένια χείλη σου 

και τα ρωτώ: 

«Ποιόν ξένο στεγάζεις μέσα σου μάτια μου;» 

Με το φίνο χέρι σου ανακατεύεις τα μαλλιά μου. 

Τα φιλιά σου, φιλιά μέντας πάντα φρέσκα και το καπίστρι από μαύρο 

μετάξι του εσωρούχου σου με άγει και με φέρει. 

Τελικά σου είμαι υποταγμένος απροϋπόθετα, αβίαστα, ανέλπιστα... 

τελειωμένος, ερωτευμένος. 

Η πνοή σου πάλλεται σε ένα ψιθύρισμα του «σε λατρεύω» σαν ντέφι σε 



“25th hour” project 
 

331 
 

όλο το δωμάτιο ταράζοντας την ώρα που αρχίζει να ξεθωριάζει. 

Μια τρίφωνη αρμονία… Εσύ, εγώ, αυτή. Μα αυτήν πρέπει να την 

τιμωρήσω… Να την κρατήσω μακριά… Της κλείνω το παράθυρο… Η 

ιπποσύνη 

μόνο για εσένα… Η βαρβαρότητα για εκείνην. 

Συμφωνείς «η ιερή μέθεξη μόνο για μας» μου λες… Και εγώ που έχω 

απόλυτη εμπιστοσύνη στα μάτια σου αφήνομαι στο μητρικό σου τρόπο, 

σε 

μια άγρυπνη απόφαση να σε κάνω ευτυχισμένη! 

«Να μου υφαίνεις πίστη σου ζητώ» 

Μου χαμογελάς τσοκόντεια και το δωμάτιο βάφεται βερικοκί. 

Ξημερώνει… Εκείνη η τρελή η 25η ώρα η δική μας τελειώνει… Το φως 

ευαγγελίζεται Κυριακή! 

Μα τι γράφω ο τρελός… Τι κάματο προκαλούν οι λέξεις… Μια μόνο 

φτάνει. 

...Σε αγαπάω... 

 

 

 

 

 

 

 

 

 

 

 



“25th hour” project 

332 
 

Νεφέλη Πόπη Ζάνη | 11.10.2014 

Αναζητώντας την σιωπή έμαθα τι θόρυβο κάνει. 

Και δεν την αναζήτησα από επιθυμία, τουναντίον μάλιστα. 

Μα όταν τα φώτα αρχίζουνε να σε ζαλίζουνε και να σου φέρνουνε 

ναυτία, είναι ένα καλό σημάδι πως ήρθε η ώρα να τα μαζεύεις, το σκαρί 

σου δεν το σηκώνει άλλο το νταραβέρι, το ψεύτικο γεμάτο δηθενιά 

νταραβέρι. 

Ν’ αράξω είπα, να κρυφτώ στη σιωπή. 

Που να ’ξερα τον θόρυβο της σιωπής; 

Ποιος να μου το ’λεγε πόση φασαρία κάνει ετούτο το πονηρό θηλυκό. 

Ο πρώτος ήχος που αντάμωσα ήταν ο γρύλος που μου έκανε παρέα 

κάποια βράδια που περίμενα και εγώ δεν ξέρω τι. 

Ίσως τα πάντα, ίσως και τίποτα. 

Ένα τσαφ ο αναπτήρας και να σου και η καύτρα του τσιγάρου. Μια μικρή 

φλογίτσα στο βαθύ σκοτάδι. 

Σαν να θύμιζε την ψυχή μου εκείνη η μικρή φλόγα που επέμενε να 

σιγοκαίει στο απέραντο μαύρο. Καμιά φορά απέφευγα να την κοιτάω για 

να μην θυμάμαι πόσο αδύναμη στάθηκε. 

Άλλοτε πάλι την κοιτούσα επίμονα και της χαμογελούσα ενθυμούμενη 

σε πόσες μάχες στάθηκε αναμμένη. 

Εντάξει δεν λέω, να μην είμαι και τόσο αυστηρή μαζί της. Καλά τα 

κατάφερε αλλά θα μπορούσε και καλύτερα. 

Το ρολόι σταματημένο. 

25η ώρα. Η ώρα που η σιωπή αποκαλύπτει αυτό που στ’ αλήθεια είναι. 

Θορυβώδης. 

Ένα αστέρι πέφτει. 

Δεν κάνω ευχή. 

Όσες φορές έκανα δεν πραγματοποιήθηκε. 



“25th hour” project 
 

333 
 

Αλήθεια τ’ αστέρια αν είχαν ήχο τι ήχο θα έβγαζαν; Ίσως κραυγής. 

Σίγουρα θα έκαναν κρότο μεγάλο με τόσες ευχές που έχουν καταπιεί. 

Βαραίνουνε και αυτά κάποια στιγμή και πέφτουνε. 

Γάντζωσα το βλέμμα μου σε κάτι πιο σταθερό. 

Σε μια πορτοκαλιά. 

Αφέθηκα στον ήχο της. 

Το θρόισμα των φύλλων της μ’ έκανε να χαμογελάσω. 

Τέτοια μελωδία ούτε ο καλύτερος συνθέτης του πλανήτη δεν μπορεί να 

δημιουργήσει. 

Και το άρωμα, ναι το άρωμα της πορτοκαλιάς που ξύπνησε όλες τις 

κοιμισμένες μου αισθήσεις, και αυτό, ούτε στα ακριβότερα αρώματα δεν 

το βρίσκεις. 

Και όλα αυτά ήταν ομολογώ όμορφα, πολύ όμορφα. 

Και πίστεψα πως αυτός είναι ο ήχος της σιωπής μα έκανα λάθος. 

Γιατί η σιωπή δεν έχει ήχο, κάνει μόνο θόρυβο, εκ των έσω. 

Δυνατή φωνή, κάποιες φορές εκκωφαντική, κάποιες άλλες απαλή. 

Είναι η φωνή του εαυτού. Του δικού μου, του δικού σου αλλά πάντα του 

εαυτού. 

Μακάριοι εκείνοι που κατάφεραν και άκουσαν χωρίς φόβο την σιωπή 

τους! 

 

 

 

 

 

 

 

 



“25th hour” project 

334 
 

Κατερίνα Σαμψώνα | 12.10.2014 

25η Ώρα. Ώρα να βγουν οι μάσκες. Η ώρα που το μυαλό κλειδώνει κάθε 

ίχνος επίκτητης λογικής κάθε ηθικής. Είσαι εσύ, αλλά όχι ακριβώς εσύ. 

Η ώρα που τα μάτια κλείνουν και το μυαλό επιλέγει τη δική του πορεία 

ανάμεσα στη λογική και την παράνοια. Ελευθερία το ονομάζουν κάποιοι, 

ασυδοσία οι πιο συντηρητικοί. Αυτοί που φοβούνται να ανακαλύψουν το 

σκοτάδι που κρύβεται μέσα στο μυαλό τους. 

25η Ώρα. Ξυπνάει και είναι ξαπλωμένη σε ένα παγκάκι. Νύχτα, σκοτάδι, 

δυο φωτιές σε μεταλλικά βαρέλια τραβούν την προσοχή της και το 

παιχνίδι αρχίζει. 

Από το απέναντι σπίτι, δύο μάτια την παρατηρούν και την καλούν κοντά 

τους. Ενώνει τα χέρια της με τα δικά του και μπαίνουν στο σπίτι. Στο 

βάθος ακούει τη φωνή του David Byrne να ερμηνεύει με λυγμό το Gypsy 

Woman. 

Δευτερόλεπτα αργότερα βρίσκεται ανάμεσα σε κορμιά που χορεύουν. 

Άνθρωποι που απολαμβάνουν την 25η Ώρα. 

Γίνεται μια άμορφη μάζα μαζί με όλους εκείνους που μοιράζεται το ίδιο 

μυστικό. Κανένα φραγμό. 

Χέρια τη τυλίγουν και την καλώς ορίζουν στη δική τους 25η Ώρα. 

Το ξημέρωμα τη βρίσκει ξανά ξαπλωμένη στο παγκάκι, με σκισμένα 

ρούχα και κορμί σημαδεμένο. Σηκώνει το κεφάλι της και χαμογελάει. 

«25η Ώρα» σκέφτεται. 

She wakes up early every morning 

Just to do her hair now 

Because she cares yeah 

Her day oh wouldn’t be right 

Without her make up 

She’s never without her makeup 

She’s just like you and me 

But she’s homeless, she’s homeless 

As she stands there singing for money. 



“25th hour” project 
 

335 
 

Ο David Byrne με το Gypsy Woman διακόπτει τη σκέψη της. Προσπαθεί 

να εντοπίσει από που έρχεται ο ήχος. Κοιτάει στο απέναντι κτίριο, δυο 

μάτια την παρακολουθούσαν από το παράθυρο… Και η κουρτίνα έκλεισε. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

336 
 

Ανδρέας Καπανδρέου | 13.10.2014 

Θέλω να εξομολογηθώ στον πατέρα μου ότι τον αγαπώ αλλά συνεχώς το 

αναβάλλω… 

Λέω ότι θα ξεκινήσω από αύριο να ασχολούμαι με εκείνη τη σημαντική 

εκκρεμότητα που έχω να ολοκληρώσω… 

Θέλω να ζητήσω συγνώμη από αυτόν που πλήγωσα, μα δεν νιώθω ακόμα 

έτοιμος να ρίξω τον εγωισμό μου… 

Υποκύπτω συνεχώς σ’ εκείνη τη κακή συνήθεια, αλλά υπόσχομαι πως θα 

τη σταματήσω σύντομα… 

Καταλαβαίνω ότι πρέπει να αλλάξω, να γίνω καλύτερος άνθρωπος και θα 

το κάνω, αλλά όχι τώρα αμέσως· με την πρώτη ευκαιρία… 

Σκέφτομαι ότι πρέπει να συμπαρασταθώ σε εκείνο το φίλο μου που με 

έχει ανάγκη· μόλις βρω λίγο χρόνο… 

Η 25η είναι η ώρα που ακολουθεί το συμβατικό εικοσιτετράωρο. Είναι η 

ώρα που έρχεται μετά, αργότερα, με την πρώτη ευκαιρία, μόλις βρούμε 

χρόνο, όταν νιώσουμε έτοιμοι – ξεκινά αμέσως μόλις φύγει η κάθε μέρα 

και τελειώνει πριν αρχίσει η επόμενη. 

Η 25η ώρα της ημέρας ήταν γνωστή από αρχαιοτάτων χρόνων και οι 

πρόγονοι μας την τοποθετούσαν ανάμεσα στις ελληνικές καλένδες. 

 

 

 

 

 

 

 

 

 

 



“25th hour” project 
 

337 
 

Αντιγόνη Σδρόλια | 14.10.2014 

Το νέο της χόμπι ήταν το πάτσγουορκ. Τρελαινόταν με όλα αυτά τα 

χειροτεχνήματα με τα μικρά μπαλώματα που ενώνονται με κλωστές και 

με ραφές, συνθέτουν μια διαφορετική κάθε φορά αφήγηση κι αποτελούν 

ένα πανδαιμόνιο χρωμάτων και σχημάτων. 

Δυο πρωινά την εβδομάδα η Μίνα άλλαζε τη βάρδια της στο νοσοκομείο, 

απογευματινή την έκανε, για να προλαβαίνει να πηγαίνει στην κυρία 

Kate, μια γειτόνισσά της πενηντάρα Αγγλίδα που ξέμεινε στην Ελλάδα 

από τουρισμό κι έρωτα και κερδίζει τον επιούσιο παραδίδοντας κατ’ 

οίκον μαθήματα πάτσγουορκ. Το σπίτι της είναι ένας κήπος υφασμάτων, 

μαξιλαράκια, κουρτίνες, τσάντες, πετσέτες, τραπεζομάντιλα, όλα με 

χρώματα και σχήματα, που θα έκαναν να χαμογελάσει και ο πιο μίζερος 

άνθρωπος στον κόσμο. 

Αποφάσισε να κάνει ένα τεράστιο πάπλωμα για τους δυο τους. 

Υπέρδιπλο το ήθελε, κι ας της έπαιρνε πολύ καιρό. Χαλάλι του, το άξιζε. 

Περιηγήθηκε στα παλιοκαιρίτικα μαγαζιά με τα υφάσματα και τα είδη 

ραπτικής, διάλεξε με προσοχή τα υλικά και τις βελόνες, πορτοκαλί 

γυαλιστερό σαν κεχριμπάρι θα ήταν το πάνω μέρος, απαλό λαδί το 

εσωτερικό. 

Έπιασε χαρτί και μολύβι. Στα μαθητικά της χρόνια ήταν καλή στα 

μαθηματικά και στη γεωμετρία, τώρα όμως, στα τριάντα της, εκτίμησε τη 

χρησιμότητά τους. Υπολόγισε 15 τετράγωνα στο φάρδος και 25 στο 

μάκρος. Σύνολο 375 τετράγωνα για το πάνω μέρος του παπλώματος. 

Πήρε και εξαιρετικής ποιότητας υαλοβάμβακα για το εσωτερικό και 

στρώθηκε στη δουλειά. 

Τους τέσσερις πρώτους μήνες έραβε μανιωδώς στον ελεύθερο χρόνο της, 

κι ας την πίεζε αυτός να βγουν καμιά βόλτα να ξεσκάσουν, κι ένωνε όλα 

τα τετράγωνα κουρελάκια που είχε με τόση επιμέλεια συλλέξει. Το 

καθένα είχε τη δική ιστορία ή μάλλον τη δική ΤΟΥΣ ιστορία. Συνδύαζε και 

τα χρώματα μεταξύ τους, παλ, απαλά, χαρούμενα. 

Το παλιό ξεθωριασμένο τζην του, αυτό που του σκίστηκε, όταν 

παραπάτησε στο ανηφορικό καλντερίμι του Παλιού Παντελεήμονα, 

πέρυσι στην Πιερία, έδωσε καμιά δεκαριά γαλάζια μπαλώματα. 



“25th hour” project 

338 
 

Το αγαπημένο του χακί μπλουζάκι, αυτό που αχρηστεύτηκε από τους 

ανεξίτηλους μαρκαδόρους που χρησιμοποιούσε στο σχολείο, τότε που 

καταράστηκε την τεχνολογία και έπλεκε εγκώμια για την κιμωλία και τον 

μαυροπίνακα, έδωσε άλλα δέκα μπαλώματα που συνδυάζονταν τέλεια 

με τα μπαλώματα από την πορτοκαλί φθαρμένη μαξιλάρα του καναπέ. 

Δυο τρία τετράγωνα μπαλώματα προήλθαν από το μποξεράκι του με τον 

Τουίτι, αυτό που του χάρισε την ημέρα του αγίου Βαλεντίνου, και 

ξεχείλωσαν τα λάστιχά του κι αχρηστεύτηκε μετά. 

Κι άλλο ένα τετράγωνο μπάλωμα κι άλλο ένα ρετάλι στη συνέχεια κι άλλο 

ένα κι άλλο ένα… Μια τεράστια σκακιέρα με στιγμές ευτυχίας 

φυλακισμένες στις ραφές και πιόνια τους ίδιους. Ρουά και Ρεν σε όλα τα 

τετράγωνα των αναμνήσεων. Κι όλα αυτά για τέσσερις μήνες. Είχε 

καλύψει σχεδόν το μισό πάπλωμα, είχε ραμμένες ήδη 12 σειρές επί 15 

τετράγωνα η μια, ίσον 180 τετράγωνα μπαλώματα, πολύχρωμα, 

χαρούμενα, σημαίνοντα με σημαινόμενα κωδικοποιημένα, που μόνο 

αυτή κι αυτός, αυτός κι αυτή μπορούσαν να αποκωδικοποιήσουν. 

Στον πέμπτο μήνα τής ζήτησε να χωρίσουν, ήθελε να σκεφτεί, λέει, τη 

ζωή του. Κι αυτή τι θα γινόταν μόνη; Και με το πάπλωμα τι θα γινόταν; 

Πώς θα συνέχιζε το πάτσγουορκ τώρα που είχε ήδη φθάσει στη μέση; 

Έψαξε στα άλμπουμ να βρει παλιές φωτογραφίες τους. Διάλεξε κυρίως 

τις ξέγνοιαστες φωτογραφίες του καλοκαιριού, εκεί όπου πόζαραν μαζί, 

ανφάς μπροστά στην κάμερα. Μαζί να τρώνε παγωτό στο δρόμο προς το 

λιμάνι, ποιος θυμάται σε ποιο αιγαιοπελαγίτικο νησί, αυτός πάνω στο 

γαϊδουράκι του γέρου χωρικού κι αυτή από κάτω να τον κοροϊδεύει, αυτή 

με τα μαλλιά βρεγμένα κι αυτός με αλάτια στα γένια, αυτός κι αυτή εκεί 

κι εκεί κι εκεί… 

Με το μικρό ψαλιδάκι των νυχιών, αυτό με τις γυριστές μύτες, έκοψε 

προσεκτικά το περίγραμμα του κεφαλιού του και εξαφάνισε το πρόσωπό 

του από τις φωτογραφίες που είχαν μαζί. Πλαστικοποίησε την υπόλοιπη 

φωτογραφία και έτσι έφτιαξε πάνω από δέκα πλαστικοποιημένα 

μπαλώματα με ακέφαλο το σώμα του, το σώμα όπου πάνω του θα 

ξεσπούσε αργότερα με τη βελόνα. 

Σε 24 ώρες έπρεπε να εξαφανίσει κάθε ίχνος του. Ήταν φύσει 

ψυχαναγκαστική έως και καταναγκαστική κι ήξερε ότι μόνο έτσι θα 

μπορούσε να συνεχίσει τη ζωή της αλώβητη. Με σύμμαχο την καφετιέρα 



“25th hour” project 
 

339 
 

και τη βελόνα άρχισε την εξόντωσή του. Έστρωσε όλα τα υλικά στο 

μεγάλο τραπέζι της κουζίνας, άφησε το παράθυρο του κήπου ανοιχτό για 

να μπαίνει αναζωογονητικός αέρας, συντόνισε το ραδιόφωνο στον 

αγαπημένο της σταθμό. Υπολόγισε το διαθέσιμο χρόνο, ήταν 12 το 

μεσημέρι, μια φάσα το δίωρο ως αύριο το μεσημέρι έλπιζε ότι θα ήταν 

αρκετό. Και ρίχτηκε στη μάχη. 

6η ώρα δουλειάς συνεχόμενης κι αντέχει. Σκίζει ό,τι είχε απομείνει από 

αυτόν ή ό,τι της τον θύμιζε μετά την εσπευσμένη μετακόμισή του από το 

σπίτι της. Τα κάνει κουρέλια, και την καρδιά της μαζί. Μια μαύρη τρύπια 

κάλτσα του που είχε παραχωθεί πίσω από το πλυντήριο, ένα ξεχασμένο 

σκούρο καφέ δερμάτινο γάντι του, ένα ξεθωριασμένο σκουρόχρωμο 

μαγιώ του που ανακατεύτηκε με τα δικά της, μια μπλε παλιογραβάτα του 

που σιχαινόταν κι αυτή κι αυτός, η χαμένη μαύρη φόρμα του που 

βρέθηκε στα δικά της ρούχα του γυμναστηρίου, όλα κουρελιάστηκαν με 

απόλυτη συμμετρία, 10 εκατοστά επί 10, με επισταμένη προσοχή στα 

ξέφτια. Μαύρο πάνω στο μαύρο, καφέ με μαύρο, μπλε με μαύρο, καφέ 

δίπλα στο μπλε κι ανάμεσά τους οι πλαστικοποιημένες φωτογραφίες μ’ 

αυτόν ακέφαλο. Κι έχει περάσει και η 12η ώρα. 

Βελονιές απανωτές, βελονιά πάνω στη βελονιά, ειδικά στο σημείο με τον 

Τουίτι, εκεί που έκρυβε τα επίμαχα σημεία του, εκεί πάνω οι βελονιές 

σκληραίνουν και αγριεύουν. Νιώθει την απόλυτη ηδονή της εκδίκησης. 

Τόσο μεγάλη που την κρατά άγρυπνη όλη τη νύχτα. Το ρολόι του τοίχου, 

αυτό με τον ηλίθιο κούκο που πάντα κορόιδευε αλλά δίσταζε να πετάξει, 

χτυπά τις ώρες και τη βοηθά στο μέτρημα. Στην 20η ώρα νιώθει να χάνει 

τις δυνάμεις της. 

Είναι 8 το πρωί. Ξαναγεμίζει την καφετέρια, ανοίγει την τηλεόραση, βάζει 

στη διαπασών Παπαδάκη και Καμπουράκηδες για να την κρατήσουν 

όρθια, κολλάει τραυμαπλάστ στα πληγωμένα της δάκτυλα -δείκτης και 

αντίχειρας με χαραγμένα ρυάκια απ’ τη βελόνα- και συνεχίζει το έργο της 

διαγραφής του από τη μνήμη. Ο κούκος χτυπά την 21η ώρα αλλά 

βυθισμένη στις σκέψεις της ούτε που τον άκουσε. Κατά τις 11 

συνειδητοποιεί ότι σε λίγο λήγει ο προθεσμία που έδωσε στον εαυτό της 

κι αρχίζει να ανησυχεί. Έχει μία ώρα περιθώριο και μια ολόκληρη σειρά 

από κομματάκια να ενώσει συν το στρίφωμα. Την 24η ώρα, στις 12 το 

μεσημέρι, συμπληρώνει το 24ωρο της εξόντωσής του, αλλά το πάπλωμα 



“25th hour” project 

340 
 

δεν έχει τελειώσει ακόμη. Μια ώρα μου λείπει, μια ώρα μόνο, ψέλλισε 

και κατέρρευσε πάνω στο τραπέζι με τα ψαλίδια και τις καρφίτσες. 

Ήταν Τρίτη, η μέρα του προγραμματισμένου μαθήματος πάτσγουορκ. Η 

Kate, ανήσυχη από την αδικαιολόγητη απουσία της μαθήτριάς της, 

χτύπησε διακριτικά την πόρτα, περίμενε λίγο κι ενθαρρυμένη από τις 

φωνές της τηλεόρασης αποφάσισε να ρίξει μια ματιά από το ανοιχτό 

παράθυρο. Πήδηξε μέσα κι ανέλαβε δράση. 

Η Kate, μαθημένη από ιστορίες έρωτα, αληθινή dramaQueen, κατάλαβε 

τι γινόταν. Άλλωστε το ίδιο το πάτσγουορκ ήταν κάτι παραπάνω από 

εύγλωττο. «Από την Εδέμ στα Τάρταρα», «Παράδεισος vs Κόλαση», 

«Πανδαισία και Έρεβος» θα μπορούσε να τιτλοφορηθεί. 

Σε μια ώρα, την 25η ώρα, η Kate αποτελείωσε τα κομμάτια και το 

στρίφωμα. Πήρε κίτρινη κλωστή, κέντησε στο τελείωμα με καλλιγραφικά 

γράμματα «The end», συμμάζεψε και δραπέτευσε σαν καλή νεράιδα από 

το παράθυρο. Η νεράιδα της 25ης ώρας… 

 

 

 

 

 

 

 

 

 

 

 

 

 

 

 



“25th hour” project 
 

341 
 

Ιωάννης Λαμπάκης | 15.10.2014 

Τα λευκά πλακάκια με τους σκούρους λεκέδες στους αρμούς την έφερναν 

ολοένα και πιο κοντά στην αίθουσα που τον συναντούσε. Δεν ήξερε αν 

μετρούσε τον αριθμό τους ή τους κτύπους της καρδιάς της που σμίγανε 

με τον θόρυβο από τα τακούνια της σε όλη τη διαδρομή κι αντηχούσαν 

ανάκατοι στον άδειο διάδρομο. Δεν ήξερε αν άκουγε την δική της ανάσα 

ή την ξένη του άνδρα δίπλα της. 

Είχε ξεκινήσει νωρίς το απόγευμα από το σπίτι της, ένα ημιυπόγειο στο 

κέντρο της πόλης με μόνο του ορίζοντα τους πρησμένους αστράγαλους 

των περαστικών και το γρήγορο αγχωμένο τους βήμα. Πήρε δυο 

λεωφορεία, ανάπνευσε βρώμικα στόματα και μασχάλες κατακαλόκαιρο 

και πάτησε το ευλογημένο για κείνη χώμα μπροστά από τη μεγάλη 

κεντρική πύλη. Έγνευσε στον φρουρό μα κείνος, σμιλεμένο από 

αδιαφορία άγαλμα, κούνησε μόνο τον καρπό του για να ανοίξει την 

πόρτα. 

Μπορεί να μην της μίλησε, μα την ήξερε. Όλοι την ήξεραν. Ήταν η 

γυναίκα του βαρυποινίτη, εκείνου που θα ξανάβλεπε τον Ήλιο της 

λευτεριάς σε είκοσι χρόνια. Είχαν περάσει ήδη τα πέντε. Πέντε χρόνια επί 

πενήντα δυο βδομάδες, επί δυο φορές τη βδομάδα να πατάνε το κουμπί 

κι αυτή να χάνεται με το μαύρο της φόρεμα στο λευκό του διαδρόμου, 

αμίλητη σκιά, παράταιρη. 

Μπροστά της τώρα η τελευταία κλειδαριά. Το κλειδί γύρισε μέσα της κι 

αντήχησε σαν χίλιες καστρόπορτες στα σκεπασμένα με το μαντήλι αυτιά 

της. Η σιδεριά παραμέρισε ταπεινωμένη από δυο ανδρικά χέρια μα δεν 

τόλμησε να σηκώσει ακόμα το βλέμμα. Δεν τόλμησε πριν ακούσει τη 

φωνή του. 

«Μαρία;» 

Το δικαστήριο ποτέ δεν τον πίστεψε, ούτε αυτή το δικαστήριο. Τον 

καταδίκασαν για φόνο εκ προμελέτης. Σαν άκουσε την ποινή του, ο 

άνδρας της σήκωσε απλά τα μάτια στον ουρανό, άφησε τους δικαστές 

του στα πόδια του Θεού και κλείστηκε στο ανήλιαγο κελί του, μετρώντας 

ακτίδα ακτίδα τις μέρες και χαρακιά χαρακιά τα χρόνια της υπομονής. Η 

απόφαση άπλωσε απάνω του βαριά τη κηλίδα του βαρυποινίτη, εκείνη 

πάσχιζε να την καθαρίσει με την αγάπη της, όπως καθάριζε σπίτια και 

γραφεία σε δημόσιες υπηρεσίες. Μα η κηλίδα πότιζε ολοένα και πιο 



“25th hour” project 

342 
 

βαθειά το μαυρισμένο του δέρμα και την πονεμένη του ψυχή- θα ’μενε 

’κει για πάντα. 

Η κόρη τους ήταν οκτώ, ο γιος τους έξι. Όταν θα έβγαινε, θα ήταν είκοσι 

οκτώ κι είκοσι έξι, θα είχε χάσει τα καλύτερα τους χρόνια. Σαν άλλος 

Οδυσσέας θα επέστρεφε σε ένα παλάτι ρημαγμένο από μνηστήρες το 

χρόνο και τη λησμονιά, μα η δικιά του Πηνελόπη ήταν πάλι σήμερα δίπλα 

του για μια ολόκληρη ώρα. 

«Τι κάνουν τα παιδιά, Μαρία;» 

Την ήξερε την έρμη την απάντηση. Τον αναζητούσαν, τον φώναζαν, 

ήθελαν να τον δουν. Ας έλεγαν οι νόμοι, αυτός θα ήταν πάντα ο πατέρας 

τους. Σάμπως ξέρουν από αγάπη οι νόμοι; Την πρόσταξε να μην τα φέρει 

ποτέ εδώ. Της έδωσε ακόμα μια πιο σκληρή διαταγή, να τα προστατέψει 

από τις γλώσσες του κόσμου, να μην περάσει ποτέ το στίγμα του, 

γάγγραινα αληθινή, στα παιδιά του, να μην χρειαστεί να σκύψουν ποτέ 

ντροπιασμένα το κεφάλι, να μην ανοίξουν το βήμα να φύγουν, να μην 

νιώσουν οίκτο ποτέ τους, για το δικό του άχαρο χατίρι. Κι εκείνη όρθωσε 

τείχος σωστό και στάθηκε καστροπολεμάρχης απάνω του. 

«Μπράβο Μαρία, σε ευχαριστώ». 

Το πρόσωπό του είχε πια χλομιάσει και τα δάχτυλα του είχαν μακρύνει 

με μια δόση ακαθαρσίας από κάτω τους. Φίλησε τα μάγουλα του κι 

αρπάξανε φωτιά, σαν εκείνη που έκαιγε μέσα τους σαν πρωτοσμίξανε 

στο νηφίκιο κρεβάτι τους. Πήρε ένα μικρό νυχοκόπτη κι άρχισε να του 

περιποιείται τα δάχτυλα. Αν ήταν στο σπίτι, θα αρνιόταν δίχως άλλο· μα 

εδώ ήταν η μοναδική περιποίηση, η έκφραση της αγάπη της, και δεν 

ήθελε να τη στεναχωρήσει. Όση ώρα καταπιάνονταν με το ένα του χέρι, 

αυτός ακουμπούσε στοργικά το άλλο στο κεφάλι της- είχε αρχίσει να 

πετάει άσπρες τρίχες, ασημοκλωστές στο μαύρο σεντόνι των μαλλιών 

της. 

Δυο ήχοι τάραξαν τη σιγαλιά, το κλείσιμο του εργαλείου και το άνοιγμα 

της πόρτας. Πέρασε κιόλας η ώρα; 

«Στο καλό Μαρία. Να μου φιλήσεις τα παιδιά». 

Πέρασε πάλι το διάδρομο και βγήκε στο φως, εκείνο που οι άνθρωποι 

ονομάζουν ελευθερία. Δάγκωσε τα χείλη, κατάπιε κώνειο το δάκρυ, πήρε 

δυο λεωφορεία και βρέθηκε στο ημιυπόγειο της, πριν γυρίσουν τα 



“25th hour” project 
 

343 
 

παιδιά από το σχολείο. Και σαν γύρισαν και κάθισαν να φάνε λίγο φαγί 

και πικροζυμωμένο ψωμί, άπλωσε τραπεζομάνδηλο κοφτό και δυο φιλιά 

στα φακιδωμένα τους πρόσωπα. 

«Από τον μπαμπά». 

Και το ρολόι έδειξε τρεις, επτά, έντεκα. Κοιμήθηκαν τα παιδιά, 

αποκοιμήθηκε κι αυτή στον τρύπιο καναπέ, αποκοιμήθηκε κι αυτός στο 

σιδερένιο κρεβάτι του. Και το ρολόι δήλωσε με έναν πνικτό ήχο την 

αλλαγή της μέρας, της μέρας που για όλους έχει είκοσι τέσσερεις, μα για 

δυο ανθρώπους πάνω στη γη έχει μια παραπάνω, την εικοστή πέμπτη, 

δική τους ώρα, κρυφή, μοναδική, ξοδεμένη στην αγάπη, που καμιά ποινή 

δεν μπορεί να φυλακίσει κι άνθρωπος δεν μπορεί να δικάσει. 

 

 

 

 

 

 

 

 

 

 

 

 

 

 

 

 

 

 



“25th hour” project 

344 
 

Δώρα Μουλού | 16.10.2014 

Πλησίασε στα κάγκελα του μπαλκονιού. Έριξε μια ματιά στο βαθύ μπλε 

του ουρανού, που ήταν ακόμα μακριά. Τα σύννεφα θα αργούσαν να 

φύγουν, να το φέρουν και εδώ. Κοίταξε κάτω. Το οδόστρωμα ήταν ακόμα 

βρεγμένο από την καλοκαιρινή μπόρα που τελείωσε πριν από λίγη ώρα. 

Η ζέστη σε συνδυασμό με την υγρασία δημιουργούσε μια αποπνικτική 

ατμόσφαιρα. Ή μήπως δεν ήταν αυτός ο λόγος που δεν μπορούσε να 

ανασάνει; 

Ήθελε να φύγει. Αναρωτήθηκε γιατί δεν το είχε ήδη κάνει. Τι γύρευε 

ακόμα στην Αθήνα; Μια ξαφνική νοσταλγία για το ξένο την σκούντηξε. 

Ήταν από αυτές τις φορές που ευχήθηκε να μην είχε κανέναν. Να 

μπορούσε να ρίξει μαύρη πέτρα πίσω της χωρίς να δώσει εξηγήσεις σε 

κανέναν. «Αχάριστη». Το έλεγε στον εαυτό της καθημερινά. «Οι 

νευρώσεις σου πληγώνουν όσους σε αγαπάνε και σε νοιάζονται». 

Ντύθηκε βιαστικά και βγήκε από το σπίτι. Δεν είχε που να πάει. Ήταν ήδη 

αργά και έκανε ψύχρα για την εποχή. Πόσο μετάνιωνε για όλους αυτούς 

που είχε κάνει πέρα, αλλά παράλληλα δεν θα άλλαζε για τίποτα τον 

εαυτό της. Δεν ήθελε να έχει υποχρεώσεις, κι ας μην είχε ούτε 

δικαιώματα. Δεν ήθελε πίεση κι ας είχε μοναξιά τις ώρες που την 

καταριόταν πιο πολύ. 

Περπατούσε γρήγορα στην άκρη του δρόμου. Απέφευγε τα πεζοδρόμια. 

Τα αυτοκίνητα περνούσαν δίπλα της. Η βροχή ξανάρχισε. Τι είχε κάνει με 

τη ζωή της; Είχε περάσει τα τριάντα και δεν ήταν καν κοντά σε αυτό που 

ονειρευόταν για τον εαυτό της. Αυτό που την πόναγε περισσότερο ήταν 

ότι δεν ήξερε σε ποιο όνειρο ήθελε να μοιάσει η ζωή της. 

Ένα λεωφορείο της κόρναρε. Ήταν κοντά στη στάση. Ίσως ήθελε να μπει. 

Το άφησε να περάσει. Έτσι, σκέφτηκε, όπως άφηνε τόσα και τόσα να 

περάσουν. Χαρές, λύπες, εκπλήξεις, ευκαιρίες… όλα ένα. Όλα ελλείψει 

συναισθήματος. Πόσες φορές είχε ζητήσει βοήθεια. Πόσες φορές είχε 

«ουρλιάξει» και η απάντηση που έπαιρνε ήταν ίδια: «Σώπα μωρέ, μια 

χαρά είσαι». 

Περπατούσε ακόμα στο πλάι του δρόμου. Αν παραπάταγε; Θα 

σταματούσαν οι φωνές που της έλεγαν ποιο είναι το σωστό και ποιο είναι 

το λάθος; Γιατί δεν είχε παραπατήσει τόσα χρόνια; Γιατί τόσοι άνθρωποι 



“25th hour” project 
 

345 
 

γύρω της τη βασάνισαν με την παρουσία τους; Γιατί δεν ήταν πιο δυνατή 

να τους βγάλει από τη ζωή της; Τους κράταγε σαν φυλαχτό, ακόμα και 

αφού χάνονταν, για να νιώθει γεμάτη. «Μόνη σου πρέπει να γεμίσεις τη 

ζωή σου.», της είχαν πει διάφοροι, αλλά κανείς δεν της είπε πώς γίνεται 

αυτό. 

Σταμάτησε. Η βροχή είχε δυναμώσει. Οι σταγόνες μπερδεύονταν με τα 

δάκρυα. Κάποιοι περαστικοί την κοίταξαν. Δεν τους είδε. Δεν σκεφτόταν. 

Για μια στιγμή, για ένα λεπτό, που δεν καταγράφηκε ποτέ… την 25η ώρα 

κάτι μαγικό της συνέβαινε. Την γέμισε μια γλυκιά θέρμη. Ένιωθε. 

Επιτέλους. 

 

 

 

 

 

 

 

 

 

 

 

 

 

 

 

 

 

 

 



“25th hour” project 

346 
 

Αργύρης Χατζηαργυρόπουλος | 17.10.2014 

Κάθεται. 

Μόνος του. 

Καπνίζει το τσιγάρο του. 

Πίνει το ουίσκι του. 

Βάζει στο πικάπ του να ακούσει το Hurt του Johnny Cash. 

Σκέφτεται. 

«Αυτήν την 25η ώρα της ζωής μου θα κάνω την αυτοκριτική μου. 

Ειλικρινά, όμως χωρίς ελαφρυντικά και υπεκφυγές. Κουράστηκα πια να 

κρύβομαι. Αν θέλω να είμαι ο εαυτός μου πρέπει πρώτα να συζητήσω 

μαζί του». 

Έτσι βάζει άλλο ένα ποτήρι ουίσκι. 

«Αγαπητέ Εαυτέ μου: 

Έχουν περάσει 24ωρα και 24ωρα απ’ τη ζωή σου που θα μπορούσες να 

κάνεις πολλά για μένα και για τους άλλους, αλλά για διάφορους λόγους 

αυτά που στόχεψες δεν τα κατάφερες. 

Σε ρωτάω τώρα με τη σειρά μου: 

Προσπάθησες να τα κάνεις; Τα βρήκες σκούρα και τα παράτησες; Για 

ακόμα μία φορά παραδέχτηκες ότι είσαι αδύναμος επειδή λούφαρες; 

Σε ρωτάω ειλικρινά!! 

Τα σκέφτηκες ποτέ καθόλου ή μήπως ήξερες ότι θα ζοριζόσουν και 

δίστασες; 

Μήπως είσαι αρκετά εγωιστής να παραδεχτείς ότι έχεις κάνει και εσύ τα 

φάουλ σου; 

Αυτήν την 25η ώρα της ζωής μου θα κάνω την αυτοκριτική μου. Πάει και 

τελείωσε. 

Όσο και να με εμποδίζεις». 

Το τσιγάρο τελείωσε και ανάβει άλλο. 

Το ποτήρι άδειασε και γεμίζει καινούργιο. 



“25th hour” project 
 

347 
 

Το τραγούδι τέλειωσε και σειρά παίρνει το τραγούδι Turn the page του 

Bob Seger. 

Και επανέρχεται στο θέμα. 

«Άκου μάγκα μου. 

Ό,τι έγινε έγινε. 

Σίγουρα δεν μπορούμε να αλλάξουμε το παρελθόν. 

Αλλά με το κατανοούμε και να διαχειριζόμαστε το παρόν μπορούμε να 

ατενίζουμε ένα καλύτερο μέλλον. 

Ακόμα και να μην είναι αυτό που φανταστήκαμε τουλάχιστον 

προσπαθήσαμε να το πετύχουμε. 

Η ζωή είναι πολύ μικρή για να αναλωνόμαστε στο τι έπρεπε να γίνει και 

τι όχι. 

Καιρός να αλλάξουμε σελίδα. 

Και τώρα θα μου επιτρέψεις να πάω να κοιμηθώ. 

Αύριο είναι μια καινούργια μέρα». 

Έτσι αφού πέρασε αυτή η κρίσιμη 25η ώρα της ζωής του, έκανε το 

δεύτερο τσιγάρο, ήπιε το ουίσκι του, τελείωσε και το τραγούδι. 

Πήγε στην κρεβατοκάμαρα του χαρούμενος και με ένα χαμόγελο 

αισιοδοξίας πεπεισμένος ότι δεν θα υποκύψει στα ίδια λάθη. 

Επιτέλους θα ζήσει!!! 

 

 

 

 

 

 

 

 



“25th hour” project 

348 
 

Απόστολος Θηβαίος | 18.10.2014 

Στην κλειστή αυλή του οφθαλμιατρείου, όπως την περιέγραψε ο ποιητής 

Γιώργος Μακρής παίζεται απόψε η θεατρική παράσταση «25η ώρα.» 

Πρόκειται για ένα δράμα με υπόθεση πέρα για πέρα αληθινή. Στον 

μεγάλο τοίχο έχει τοποθετηθεί ένα ταμπλώ βιβάν με τυχαίες, αστικές 

αναπαραστάσεις. Μια γυναίκα μ’ ερμίνα σκεφτική ν’ ανηφορίζει την 

υπέροχη οδό του Πανεπιστημίου, οι φοιτητές της σχολής καλών τεχνών 

που αναπαράγουν την πρόθεση του μικρού, νευρικού ηνιόχου, η οδός 

Πατησίων σκοτεινή με τα σινεμά και τις καφετέριες της νύχτας. Ο πίνακας 

διαθέτει μια εξαιρετική ζωντάνια παρά τη λύπη εκείνου του παιδιού στον 

τερματικό σταθμό, ανήμερα του ευαγγελισμού, κάτω από κουτιά μ’ 

ασημένιο, λαμπερό περιτύλιγμα. Αυτό τ’ αγόρι συνιστά την πιο 

αποστολική απ’ τις υπάρξεις του ταμπλώ. 

Στη βάση του τοίχου έχουν τοποθετηθεί λάμπες θυέλλης, προσδίδοντας 

στ’ όλο σκηνικό μια αίσθηση ομίχλης, σχεδόν ζωγραφική. Οι φωτογράφοι 

αποθανατίζουν τους εργάτες καθώς μεταφέρουν στη σκηνή τα υλικά της 

ευαισθησίας. Αυτό το στοιχείο συνιστά και τη βασική πρωτοτυπία του 

έργου. Οι θεατές παρακολουθούν έναν καινούριο κόσμο τη στιγμή της 

γέννησής του. Στο μέσον της σκηνής έχει τοποθετηθεί το ετοιμόρροπο 

τραπέζι και το μελανοδοχείο. Ένας άνδρας, με κρυμμένο το πρόσωπο του 

καλλιεργεί το άνθος στο στήθος του. Αυτά τα παιδιά που κατακλύζουν τις 

γωνιές στην αυλή του οφθαλμιατρείου είναι οι μελλοντικοί άγιοι. Αυτά 

τα παιδιά επιδίδονται απ’ την πιο τρυφερή ηλικία στο σκληρό και 

απάνθρωπο άθλημα της αγιωνυμίας. Οι σκηνικές οδηγίες 

επαναλαμβάνονται στα μεγάφωνα. 

Ένα κορίτσι, ας πούμε η Αλίκη θα ’ναι τρομαγμένη και θα κλαίει με τόση 

νεκρή ομορφιά στο πρόσωπό της. Πρόκειται για μια έφηβη μ’ ατίθασο 

ντύσιμο και κακό μακιγιάζ, ολόκληρη και αρνητική. Πίσω της η 

μεγαλούπολη και το θρόισμα των κήπων στ’ αδιέξοδα της χειμωνιάτικης 

Αθήνας, ο τοίχος ενός νεοκλασσικού σπιτιού, μ’ αετώματα και στοιχεία 

μισογκρεμισμένα ενός αλησμόνητου παρελθόντος. Η Αλίκη κλαίει, 

κοιτάζει γύρω της, φωνάζει τ’ όνομα ενός άνδρα, όμως η φωνή της 

πνίγεται στη νύχτα μιας πόλης γεμάτης ανθοκαλλιεργητές και απεργούς. 

Λοιπόν, αυτή η υπαίθρια σχεδόν σκηνή είναι μεγαλοπρεπέστατη και 

δικαιολογεί απόλυτα τις θριαμβικές κριτικές που έλαβαν οι παραγωγοί. 

Όμως η Αλίκη κλαίει, κλαίει αδιάκοπα, σαν ένα πρόσωπο που βρέθηκε 



“25th hour” project 
 

349 
 

εκεί τυχαία με το φορτίο του και υποβάλλεται δίχως αντίσταση καμιά στο 

φοβερό γεγονός της εκθέσεως. 

Ο άνδρας με τ’ άνθος στο στήθος του έχει σπάσει από μέσα. Έτσι 

εξηγείται που διαγράφεται μισός και τρομαγμένος, σαν τον μπρούτζινο 

ταξιδιώτη με το διάφανο σώμα. Σκηνές απ’ τις θεματικές του ζωγράφου 

Μπόντσογλου μας απασχολούν εδώ και εκεί, σκόρπιες υπενθυμίσεις 

τόσων αναχωρήσεων. Απόψε η Αλίκη συνιστά μια θεωρία. Το πανερί της 

κοντά στις λάμπες είναι από καιρό πια άδειο. 

Η παράσταση διακόπτεται αναπάντεχα. Μερικοί ισχυρίζονται πως τέτοιο 

πράγμα, όπως η 25η ώρα δεν υπήρξαν ποτέ και ουρλιάζοντας 

ανηφορίζουν στα προπύλαια. Η αυλή του οφθαλμιατρείου, η όψη σου 

τις πολύ μικρές και γι’ αυτό τρυφερές ώρες δεν υπάρχουν. Αυτοί οι 

μυστικοί καταυλισμοί έχουν πια κατακτηθεί. Η επιστήμη της κτιριολογίας 

μονοπωλεί το ενδιαφέρον στις πόλεις που ερωτεύεσαι.  

Τ’ άλλο βράδυ, στα ορεινά χωριά, όταν θα παίζεται η 25η ώρα εκείνος ο 

άνδρας θα ’χει χαθεί. Θα ’ναι για πάντα εκείνη η διακριτική και αθώα 

μορφή στους μεσημεριανούς καμβάδες του αμερικανικού μοντερνισμού 

που θα τον υπενθυμίζει. 

Στο τέλος της παράστασης το ταμπλώ αποσύρεται. Η διακόσμηση της 

αυλής αποκαθίσταται. Με κολόνες δωρικές, επωνυμίες πολυεθνικών, 

τυφλούς νεαρούς και κλονισμένες μητέρες. Τίποτε δεν θυμίζει την 25η 

ώρα. Μόνο ίσως ο άνδρας εκείνος που ’χε χαθεί μες στα χρώματα και 

τώρα απασχολείται φροντίζοντας τις λεπτομέρειες ενός θαύματος. 

Οι φωτογράφοι τηλεφωνούν στην Κόρινθο. Αγκαζάρουν τ’ αγοραία και 

σπεύδουν να παραδώσουν το φιλμ. Οι τίτλοι ταξιδεύουν στους 

τηλέγραφους. Το οφθαλμιατρείο σφραγίζεται για πάντα. Οι 

ανταποκρίσεις μαίνονται. Το καλοκαίρι σκοτώνεται αργά μες στις μικρές 

μας μέρες. Η παράσταση διασώζεται χάρη στ’ αποκόμματα των 

εφημερίδων και την ακοίμητη, εδώ και αιώνες, φιλοδοξία ενός μικρού 

αγάλματος. 

 

 

 

 



“25th hour” project 

350 
 

Νικόλας Καραναστάσης | 19.10.2014 

Μια σιωπή τύλιξε πάλι τον αέρα. Περιπλανιέμαι μόνη, σκεπτική στην 

άδεια πόλη. Θέλω να φύγω. Αλλά να πάω που; 

Τα βήματα αργά, νεκρή ψυχή μέσα σε ένα ζωντανό κορμί. Κλειστά 

παράθυρα παντού και γκρίζο. Άνθρωποι με κατεβασμένο κεφάλι, 

περπατούν μόνοι, σαν κάτι να ψάχνουν, σαν κάτι να χάσανε. Σαν να 

περιμένουν ο δρόμος να τους δώσει την απάντηση. Και αυτός ο δρόμος 

έχει κάτι μαγικό. 

Έχει ζήσει επαναστάσεις, πορείες, έρωτα, θάνατο, δάκρυ, μουσικές, 

χαμόγελα, παιδικά παιχνίδια. Αυτός ο δρόμος έχει κάτι μαγικό. Σου 

μιλάει, σου φωνάζει φύγε. Μην σε νοιάζει που θα σε βγάλει απλά φύγε, 

ανέβα στο σώμα μου και πάμε. 

Δίπλα μου περνάει ξαφνικά μια παράξενη σκιά. Μια πολύ γνώριμη σκιά, 

ντυμένος στα μαύρα. Κάτω από την μαύρη κουκούλα του το βλέμμα του 

με καθηλώνει. Τόσο παράξενο. Τόσο γνώριμο. 

Στέκομαι ακίνητη, σαν ένα αόρατο χέρι να με κρατά. Σαν ο δρόμος να μου 

φωνάζει, μείνε εδώ. Μην κουνιέσαι, άπλωσε το χέρι σου, αγκάλιασέ τον. 

Να αγκαλιάσω τι; 

Έναν άγνωστο; 

Έναν ακόμη παράξενο ταξιδιώτη, σε ένα ταξίδι μέσα στο σκοτάδι. Ένα 

ταξίδι να θυμηθεί όσα τρέχει να ξεχάσει. 

Και όμως είναι τόσο παράξενο αυτό το συναίσθημα. Αυτός ο ξένος. Το 

άρωμά του, τόσο γνώριμο. Τόσο οικείο. Μου φέρνει στο νου μου 

εικόνες… 

Εικόνες παιδιών που τρέχουνε παίζοντας κρυφτό. Σαν την σκιά εκείνου 

του παιδιού. Θυμάμαι ακόμα εκείνο το καλοκαίρι. 

Ήτανε Αύγουστος στην πλατεία του χωριού. Θυμάμαι ήτανε η σειρά μου 

να τα φυλάξω, σε εκείνο το τελευταίο μας κρυφτό. Τον έψαχνα για ώρες… 

Το ξέρω ήτανε κάπου εκεί δίπλα μου. Κρύφτηκε για πάντα στο μαγικό 

του κρησφύγετο. Κανείς μας δεν τον είδε από τότε. Σαν να άνοιξε η γη 

και τον κατάπιε. Κανείς δεν μίλησε ποτέ ξανά για εκείνον. Κανένας δεν 

θυμάται το όνομά του. 



“25th hour” project 
 

351 
 

Κι όμως θυμάμαι ακόμα το άρωμά του… Είναι σαν… Μυρίζει σαν... Τον 

έψαχνα για ώρες. Το ξέρω ήμουν κοντά. Αν η μέρα είχε άλλη μια ώρα. 

Μοναχά μια ώρα. Μυρίζω ακόμα το άρωμά του… Είναι κοντά. Το νιώθω. 

Ο δρόμος, τα αρώματα, αυτός ο παράξενος ξένος. 

...Μάρκο... ...Μάρκο… Θυμάμαι! 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

352 
 

Άση Γέρου | 20.10.2014 

Στο τόσο, όσο, όλη της η ζωή… Να είναι καλή και συνεπής, αλλά τόσο, 

όσο να μην κουραστεί πολύ, να μην προσπαθήσει περισσότερο, αφού 

μια χαρά τα κατάφερνε… Και με το φόβο ότι τόση είναι και ας φαινόταν 

περισσότερη… Να ζει με πάθος αλλά όχι με ζέση… Μέχρι που ήρθε η 25η 

ώρα… Την ανακάλυψε πρόσφατα, όταν έμεινε μόνη, να μεγαλώνει τα 

δύο της μικρά… Όχι γιατί δεν της έφταναν οι υπόλοιπες 24…. Μια χαρά 

της φτάνουν, περισσεύουν καμιά φορά κιόλας… Η 25η ώρα είναι εκείνη 

που την έφερε πιο κοντά στο βαθύτερο είναι της, που την κάνει ένα με 

τον υπαρκτό εαυτό της, εκείνον που μπορεί να δώσει και να νιώσει, 

παραπάνω από το τόσο… Εγωιστική; Καθόλου… Η 25η ώρα χθες την έκανε 

Μάνα με Μ κεφαλαίο, δίνοντάς της τη δύναμη να προκαλέσει το γάργαρο 

γέλιο των παιδιών της στην πιο δύσκολή στιγμή της ημέρας τους… 

Σήμερα την έκανε Φίλη με Φ κεφαλαίο, δίνοντάς της την ικανότητα να 

βρει τις κατάλληλες λέξεις και να καθησυχάσει μια φίλη στην πιο 

ανήσυχη στιγμή της ημέρας της… Αύριο θα την κάνει Κόρη, Αδερφή, 

Ερωμένη, Επιστήμονα ή Νοικοκυρά…. Όλα με κεφαλαίο.. Είναι η ώρα που 

όλα τα μπορεί και η ανακάλυψή της, της έχει δώσει τη σιγουριά να το 

ξέρει… Τις υπόλοιπες 24 είναι απλά τόση… 

 

 

 

 

 

 

 

 

 

 

 

 



“25th hour” project 
 

353 
 

Δημήτρης Γκιούλος | 21.10.2014 

Επιτέλους, νικήσαμε τα ρολόγια. Νικήσαμε το γραμμικό χρόνο που 

επέλεξαν να μας επιβάλουν. Δεν είναι ξημερώματα Τρίτης. Δεν μπορώ να 

σου πω τι είναι, όμως νικήσαμε. Κι είναι όλοι εδώ. Όλοι όσοι δεν χώρεσαν 

στον χώρο και το χρόνο τους, όσοι επέλεξαν να κινηθούν έξω από αυτόν, 

παράλληλα. Τίποτα δεν θα’ ναι όπως το ξέρεις. Καλώς ορίσαμε. 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

354 
 

Jana Tziveleki | 22.10.2014 

Θέλω να γίνω η 25η ώρα σου. Η ολοδική σου. Να τριγυρίζω ελεύθερη όλη 

μέρα και να έρχομαι κοντά σου τα μεσάνυχτα. Να μ’ αγκαλιάζεις, να με 

φροντίζεις, να ποτίζεις τις ρίζες μου και να φιλάς τους ανθούς μου. Να σε 

γνωρίζω κάθε μέρα. Να τρώω με τα χείλη σου και να ακούω με τις σιωπές 

σου. Να μου τραγουδάς για να σε πάρει ο ύπνος, να σε αγγίζω και να 

παίρνουν οι πόθοι μας φωτιά. 

Θέλω να γίνουμε ο ένας η κρυμμένη ώρα του άλλου. Να γίνουμε βροχή, 

σοφίτα, δάχτυλα πλεγμένα, ανατριχίλα, περπάτημα στις μύτες, το 

τελευταίο σπίρτο στο σπιρτόκουτο. Καμιά φορά λυγμός. Καμιά φορά 

ουρανός. Πάντα μπροστά σε μια ακρογιαλιά μιας μεθυσμένης θάλασσας. 

Ολοδική μας. 

Θα περιμένω κάθε μέρα να σε δω. Την 25η ώρα. Εκεί που τέμνεται το φως 

με το σκοτάδι. Θα συναντιούνται πρώτα οι φλέβες μας κι ύστερα τα φιλιά 

μας. Θα κουλουριάζομαι γύρω σου και θα γινόμαστε νεφελώματα σε 

νεογέννητο σύμπαν. Θα μου χαϊδεύεις τις πληγές και θα σου δαγκώνω 

τα λάθη. Λίγο λίγο θα ξεχάσεις ποιος δεν έγινες. Λίγο λίγο θα θυμάμαι 

ποια είμαι. Κι ύστερα πάλι απ’ την αρχή. Μέχρι να γίνεις Εσύ. Μέχρι να 

γίνω Εγώ. Κι όλες οι ώρες να γίνουν Τώρα. 

 

 

 

 

 

 

 

 

 

 

 

 



“25th hour” project 
 

355 
 

Έλενα Σιλιώνη | 23.10.2014 

Φέρνω και ξαναφέρνω στο μυαλό 

την τελευταία σου εικόνα πριν φύγεις. 

Τη στιγμή πριν με αφήσεις. 

Προσπαθώ να σε κρατήσω ζωντανό. 

Προσπαθώ να παγώσω την ώρα 

να μείνει η εικόνα σου σε αυτό το κενό της ώρας. 

Φέρνω και ξαναφέρνω την εικόνα σου στο μυαλό. 

Σε επαναλαμβανόμενο replay σε παγώνω 

Pause 

Εκεί μπορώ να σου εκμυστηρευτώ τα πάντα. 

Να σε κοιτώ με τις ώρες 

να μάθω όλες τις ατέλειες του προσώπου σου. 

Μην φύγεις. 

Δεν σε χόρτασα. 

Play 

Pause 

Μπορώ να σου πω τα πάντα όταν ξέρω πως δεν μ’ ακούς. 

Έχω παγώσει το χρόνο. 

Πρέπει να βρω όλες τις σωστές λέξεις και να τις βάλω σε σειρά 

πρέπει να σε κάνω να μην φύγεις 

πρέπει… 

Στέκομαι μπροστά σου. 

Σε τι ωφελεί η κενή αυτή ώρα μαζί σου; 

Αναρωτιέμαι. 

Play 



“25th hour” project 

356 
 

Γιώτα Φλώρου | 24.10.2014 

Καθόταν σε μία από εκείνες τις μονές θέσεις που είναι κοντά στον οδηγό. 

Σε εκείνες τις μπροστινές θέσεις, που είναι ανάποδα και δεν τις 

προτιμούν οι μεγαλύτεροι σε ηλικία γιατί λένε πως «ζαλίζονται». Μια 

θέση γκρι με κίτρινους και πράσινους κύκλους. 

Για μένα, εκείνη η πρώτη μέρα της επιστροφής στα «ίδια», μετά την 

ανεμελιά των διακοπών του καλοκαιριού ήταν πάνω από όλα μια 

άρνηση. Το σώμα δεν υπάκουε, ήθελε να βρίσκεται αλλού, μέσα στο 

στοιχείο του αλατισμένου νερού. Το μυαλό, από την άλλη, προσπαθούσε 

να βάλει τα πράγματα στη θέση τους, σαν πιο λογικό που είναι. Τελικά, 

τα κατάφερε. Να επαναφέρει στα «ίσα», στην κατάσταση προ των 

διακοπών το ανθρώπινο μου σύστημα, να θυμηθώ τη ρουτίνα της 

διαδρομής, τα κτίρια, τα αυτοκίνητα, τις άσεμνες λέξεις και χειρονομίες. 

Αν τώρα μιλάω για μένα είναι για να τραβήξω περισσότερο την προσοχή 

στον εαυτό μου. Λάθος μου μεγάλο γιατί το θέμα δεν είμαι εγώ, αλλά 

εκείνη. 

Δεν θυμάμαι σε ποια στάση μπήκε. Μπορεί να ήταν εκεί πριν από μένα, 

να στεκόταν όρθια προσπαθώντας να συγκρατηθεί. Να κρατηθεί για να 

μην πέσει με τα απότομα «σταμάτα» και «ξεκίνα», να κρατηθεί να μην 

λυγίσει. Δεν θα το ήθελε καθόλου, δεν θα ήθελε να αναρωτηθεί: «Τι θα 

πει ο κόσμος;», ούτε θα ήθελε να προστάζει από μέσα της τον εαυτό της: 

«Όχι τώρα, όχι εδώ!». Νομίζω πως τελικά δεν τα κατάφερε. 

Ήταν κομψή και αρκετά καλά ντυμένη, όχι όπως ντύνονται συνήθως οι 

άνθρωποι στα λεωφορεία, στις μεσαίες συνοικίες. Μπλε φόρεμα, μαλλιά 

μέχρι τους ώμους. Και στα μάτια εκείνα τα γυαλιά, τα μαύρα, τα μεγάλα, 

όχι σαν της Τζάκι ακριβώς, λίγο μικρότερα. Ηλικία κάπου μετά τα τριάντα 

πέντε. 

Αφού πέρασαν τα χιλιόμετρα που έπρεπε να διανύσω, γιατί εκείνη την 

ημέρα, εκτός από την επιστροφή στην πόλη, είχα τόσα άλλα σημαντικά 

στο μυαλό μου, ήρθε η ώρα που έπρεπε να κατέβω. Μπροστά σε εκείνο 

το πολύχρωμο κατάστημα με τα παιχνίδια και τα σχολικά. 

Αυτό που κάνω πάντα για να μην πέφτω πάνω σε ανθρώπους και να μην 

αναγκαστώ να πατήσω κανέναν -είναι το χειρότερο μου- είναι να 

σηκώνομαι στην προηγούμενη στάση, όταν το όχημα είναι 



“25th hour” project 
 

357 
 

ακινητοποιημένο. Σχεδόν κανείς άλλος δεν το κάνει αυτό, με κάνει να 

σκέφτομαι πως κρατούν την ισορροπία τους. 

Αργώ πολύ να μιλήσω για εκείνη. Ίσως επειδή δεν μου έχει ξανατύχει κάτι 

παρόμοιο. 

Στεκόμουν μπροστά στην πόρτα χαζεύοντας, όταν την πρόσεξα 

καλύτερα. 

Δεν είχε υπερβολική ζέστη εκείνη τη μέρα, πόση να έχει μια μέρα του 

Σεπτεμβρίου; 

Μου έχει συμβεί και μένα να φοράω γυαλιά Ηλίου και με την αφόρητη 

ζέστη να ιδρώνει το πρόσωπο μου, κάτω από τα μάτια, γύρω από τα 

γυαλιά. 

Την είδα μια φορά να σκουπίζει εκείνο το σημείο με τα δάχτυλά της. Και 

από τη μια και από την άλλη πλευρά. Το σώμα της σε θέση άμυνας, 

γυρισμένο προς το παράθυρο, να κάνει τάχα πως κοιτά απέξω. Έπρεπε 

να είχα καταλάβει. 

Η ίδια κίνηση, όμως, επαναλαμβανόταν ξανά και ξανά. Δεν άφηνε τίποτα 

να ξεφύγει από το σκελετό των γυαλιών και να τρέξει κάτω. Τα έπνιγε την 

ώρα που γεννιούνταν. 

Και αν δεν ήμουν σίγουρη αν στ’ αλήθεια έκλαιγε, έπρεπε να προσέξω τα 

χείλη, την έκφραση τους. Είχαν εκείνη τη λυπημένη, προς τα κάτω, 

έκφραση. Ακόμα και αυτή προσπαθούσε να κρατήσει στη θέση της. Για 

να μην αρχίσουν οι λυγμοί να την κατακλύζουν. 

Μέσα στα λίγα λεπτά, που έκανε το λεωφορείο, να διατρέξει εκείνη την 

ελάχιστη διαδρομή, πόσα πρόλαβα να σκεφτώ. Συνήθως το μυαλό τρέχει 

στο κακό. Μια αρρώστια, ένας αγαπημένος που λιώνει, ένας θάνατος, 

ένας χωρισμός. 

Όταν άνοιξε η πόρτα, δεν είχα άλλη επιλογή. 

Πως θα της φαινόταν, όμως, αν της έκανα ένα νεύμα από το παράθυρο ή 

αν σχημάτιζα μια καρδιά με τα δάχτυλά μου; Ή αν της χτύπαγα το τζάμι 

και την ρωτούσα αν είναι καλά; 

Ή ακόμα, τι θα σκεφτόταν αν δεν κατέβαινα εκεί που έπρεπε και πήγαινα 

πιο κοντά της, να την δω, να εξακριβώσω την κατάσταση της, να την 

αγκαλιάσω;  



“25th hour” project 

358 
 

Καθώς περπατούσα, συνεχίζοντας τη διαδρομή μου, οι επιλογές 

ανακατεύτηκαν στο κεφάλι μου. Οι σκέψεις εκείνης της αόρατης ώρας, 

της 25ης ώρας, οι εναλλακτικές πραγματικότητες. 

Μα, είμαι όλο σκέψεις, μόνο σκέψεις, χωρίς ποτέ να κάνω τίποτα. 

Μοιάζω με εκείνη που δεν ήθελε να εκτεθεί. Ή μοιάζω με όλους εκείνους 

που βρίσκονταν μαζί της μέσα στο όχημα, εκείνους που μιλούσαν, 

σκέφτονταν τα δικά τους, χωρίς να της δώσουν σημασία, χωρίς να την 

έχουν προσέξει καν, μέχρι το τέλος της διαδρομής... 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

359 
 

Αλέξανδρος Κεφαλάς | 25.10.2014 

Αχαμνή δέσμη φωτός σκεπάζει την ψυχή, 

περιφέρεις τη μοναξιά σου, 

την άχρονη ώρα την πέμπτη την εικοστή. 

Χθαμαλή του ήθους η ζωή, 

ουρανομήκης της λαγνείας η κραυγή, 

την άχρονη ώρα την πέμπτη την εικοστή. 

Απρόσιτος στον έρωτα μα προσιτός στην ηδονή, 

βουτάς στης σάρκας την επιταγή, 

την άχρονη ώρα την πέμπτη την εικοστή. 

Ρώγες απ’ το ίδιο τσαμπί, τόσο διαφορετικές στη γεύση 

μοιάζουν του σώματος οι ορέξεις, 

την άχρονη ώρα την πέμπτη την εικοστή. 

Χλωρίνη σε μαύρο ρούχο, 

λόγια ακριβά σ’ ένα φθηνό τετράδιο με καντριγιέ χαρτί, 

οι ξεφτισμένες οι αρχές σου, 

την άχρονη ώρα την πέμπτη την εικοστή. 

 

 

 

 

 

 

 

 

 

 

 

 

 

 



“25th hour” project 

360 
 

Σοφία Τσαγκαράκη | 26.10.2014 

Η διαδρομή για Αθήνα έμοιαζε ατέλειωτη. Πίστεψα πως δεν θα έφτανα 

ποτέ. Τα κλειδιά στριφογύρισαν στην κλειδαριά μια φορά. Μετά 

δεύτερη. Η πόρτα άνοιξε δειλά με τη μυρωδιά χαλασμένου φαγητού να 

’ρχεται απευθείας απ’ την κουζίνα. Το πάτωμα ήταν ασκούπιστο και 

υπήρχαν πεταμένα ρούχα παντού. Δεν με ’νοιαξε τίποτα. Έτρεξα στο 

κρεβάτι μου και με πήραν τα κλάματα με ένα ατέλειωτο ΓΙΑΤΙ να 

στριγκλίζει από το πάτωμα ως το ταβάνι.  

Σηκώθηκα μετά από ώρα.. Νόμιζα πως είχα συνέλθει μα λύγισα μόλις 

είδα το ανοιχτόχρωμο σορτσάκι του παραπεταμένο στον καναπέ του 

σαλονιού. Έτρεξα στο μπάνιο να πλυθώ. Έσκυψα πάνω απ’ το νιπτήρα. 

Έριξα μπόλικο νερό στο πρόσωπό μου. Υπήρχαν ακόμη οι κοντές τρίχες 

απ’ τα γένια του εκεί. Τα καθάρισα όλα. Βγήκα στο πάρκο με μάτια 

βουρκωμένα κι άρχισα να τρέχω για να ξεθυμάνω. Όλα μου θύμιζαν 

εκείνον. 

Έφτασα στη Θάλασσα. Συντροφιά με τις σκέψεις μου. Φύσαγε απαλά το 

αεράκι και τα ξεσκισμένα μου αθλητικά βυθίζονταν στην άμμο. Τα μάτια 

του, τα δόντια του, τα χέρια του… Είχε φύγει πριν από λίγες ώρες ή πριν 

από λίγες στιγμές; Βρισκόμουν σε πλήρη σύγχυση, ενώ με το ζόρι 

κατάφερνα να στηριχθώ στα πόδια μου. Έτρεμα ολόκληρη.. «Θέλω να 

προχωρήσω. Ν’ απαλλαγώ απ’ όσα δεν μπορώ να έχω. Μα δεν έχω το 

θάρρος να διώξω το γλυκό δηλητήριο που μου τρώει τα σωθικά.» 

Κι οι μέρες περνούσαν… Κι οι νύχτες περνούσαν και κείνες... Πιο δύσκολα 

οι νύχτες. Είχα χάσει την αίσθηση του χρόνου. Ποια ώρα να τον πάρω 

τηλέφωνο να τον ακούσω; Ποια ώρα φεύγει το επόμενο τρένο που θα με 

πάει κοντά του; Ποια ώρα κοιμάται και ποια ώρα ξυπνάει να πάει στη 

σχολή του; Ποια ώρα θα μου πει πως μ’ αγαπά; Ποια ώρα θα με 

ξαναπάρει στην αγκαλιά του; Ποια ώρα τα μάτια του θα ξαναντικρύσουν 

τα δικά μου και τα χείλη του θα φιλήσουν τα δικά μου; Κάτι μου λέει πως 

αυτή η ώρα θ’ αργήσει να ξανάρθει. Αυτή η ώρα δεν υπάρχει σε κανένα 

ρολόι αναλογικό ή ψηφιακό... Έχουμε άλλες προτεραιότητες τώρα. 

Έχουμε να σπουδάσουμε. Έχουμε να πάρουμε πτυχίο. Έχουμε να 

«ζήσουμε τις εμπειρίες της φοιτητικής ζωής» όπως προβάλλουν τα 

πρότυπα της εποχής. Γαμημένη απόσταση. Μας νίκησες..  



“25th hour” project 
 

361 
 

Κι οι ώρες περνούν και το τηλέφωνο δεν χτυπά. Τα τρένα περνούν αλλά 

δεν μπαίνω σε κανένα. Και πάω μόνη σ’ εκείνην τη θεατρική παράσταση 

γιατί πρέπει να «συνεχίσω τη ζωή μου». Και βγαίνω βόλτα μ’ εκείνο το 

παιδί απ’ τη σχολή μου κι όλα πάνω του μου θυμίζουν Εκείνον που με 

συμπλήρωνε… 

Μα αυτός που με συμπλήρωνε κι είχε υποσχεθεί πως θα ’ναι εδώ στα 

εύκολα και στα δύσκολα λείπει. Είναι πολλά χιλιόμετρα μακριά. Μα η 

σκέψη μου είναι εκεί 24 ώρες το 24ωρο. Και η δική του είναι σε μένα. Το 

νιώθω. Αλλά δεν θέλει να μου δίνει ελπίδες. Δεν στέλνει ποτέ. Δεν ρωτά 

τι κάνω. 

Ποια ώρα θα ξανασμίξουμε; Κάπως πρέπει να την ονομάσω για να την 

ξεχωρίζω απ’ τις υπόλοιπες ώρες. Την 25η ώρα.. Εκείνη είναι ώρα που 

ουσιαστικά δεν υπάρχει και δεν μπορεί να προσδιορισθεί από κανέναν. 

Την ορίζει κάποια ανώτερη δύναμη, που ονομάζεται Αγάπη και ενώνει 

τις ψυχές που έχουν οριστεί από τη μοίρα να περπατούν στο ίδιο 

μονοπάτι αιώνια… 

 

 

 

 

 

 

 

 

 

 

 

 

 

 



“25th hour” project 

362 
 

Προάγγελος | 27.10.2014 

Εδώ που βρίσκομαι δεν βλέπω πια το φως… Μόνο σκοτάδι βιώνω… Δεν 

είμαι τυφλός για να μην βλέπω. Ούτε κουφός για να μην ακούω. Μόνο 

σκοτάδι υπάρχει όμως γύρω μου. Το μόνο φως που υπάρχει είναι 

τεχνητό. Δεν είναι κάποιο γκαζάκι όπου ζεσταίνω το φαγητό μου. Είναι 

το φως της οθόνης του netbook μου. Ευτυχώς ο υπολογιστής μου είναι 

από τα μοντέλα που «κρατάει» η μπαταρία τους και δείχνει να έχω άλλες 

3 ώρες και 23 λεπτά ηλεκτρονικής επικοινωνίας ακόμη. Κρίμα που στην 

πραγματικότητα έχω μπροστά μου μόνο μία ώρα για να γράψω αυτά που 

θέλω… Και δεν έχετε ιδέα πόσον καιρό εξασκούμαι για να μπορέσω να 

τα γράψω όλα μέσα σε μία ώρα που απομένει… Ούτε πόσες φορές έχει 

ξαναγραφτεί το κείμενο αυτό ξανά και ξανά… 

Λόγω του επαγγέλματός μου, είμαι υποχρεωμένος να κουβαλώ πάντα 

μαζί μου υπολογιστή, όπου κι αν βρίσκομαι. Δεν είμαι υποχρεωμένος να 

πληκτρολογώ γρήγορα. Αρκεί να έχω ένα λογαριασμό skype για να 

μπορώ να συνδιασκέπτομαι. Η αλήθεια είναι βέβαια πως κανείς δεν 

νοιάζεται να συνδιασκεφτεί μαζί μου με την πραγματική έννοια του 

όρου. Όταν οι άνθρωποι μου μιλούν, ενδιαφέρονται μόνο για τις ιδέες 

μου και όχι για να σκεφτούν. Ούτε καν για να αντιμιλήσουν χωρίς να 

σκεφτούν! Στο σημείο που βρίσκομαι, ακόμη κι αυτό θα το δεχόμουν ως 

καλύτερο! 

Παλιότερα ένιωθα φυλακισμένος από αυτή την άρρηκτη σχέση με τον 

υπολογιστή μου μα όχι πια. Πλέον έχω σημαντικότερες φυλακές να 

αντιμετωπίζω. Τη φυλακή του μυαλού μου… Τη φυλακή του σώματός 

μου… Τη φυλακή της ψυχής μου… Αυτός είναι άλλωστε ο σκοπός του 

κειμένου αυτού! Ο σκοπός ενός κειμένου που γράφτηκε και 

ξαναγράφτηκε εκατοντάδες φορές και άλλαξε μορφή άλλες τόσες! Όχι 

βέβαια για να γίνει τέλειο! Δεν έχω την πολυτέλεια της τελειότητας, ούτε 

το τέλειο μπορεί να αποτελέσει κάποιο προσόν για μένα αυτή τη στιγμή. 

Είναι, όμως, αυτός ο χρόνος που τελειώνει και ξαναρχίζει και δεν με 

αφήνει να πάρω τίποτε μαζί μου. 

Το καλό της κατάστασης αυτής είναι που έμαθα να πληκτρολογώ πιο 

γρήγορα! Την τελευταία φορά μόλις που πρόλαβα να γράψω τον 

επίλογο. Αυτή τη φορά θα προσπαθήσω να κόψω τα περιττά αλλά δεν 

πιστεύω πως θα το καταφέρω απόλυτα… 



“25th hour” project 
 

363 
 

Ας συνοψίσω! Έχετε διαβάσει την ιστορία του χαρτοπαίκτη που 

μετέφρασε ο Κώστας Καρυωτάκης; Αναφέρεται σε έναν ιππότη που έγινε 

χαρτοπαίκτης και συνάντησε έναν ιππότη που έγινε χαρτοπαίκτης και η 

ιστορία επαναλαμβάνεται. Το ίδιο συμβαίνει με το μυαλό μου, το σώμα 

μου, την ψυχή μου. Όλα επαναλαμβάνονται. Είμαι κολλημένος στο 

ξημέρωμα της επόμενης ημέρας. Έχουν περάσει 24 ώρες. Ή είχαν… Δεν 

ξέρω πώς ακριβώς δουλεύει η λωρίδα του χρόνου. Αυτή η 4η διάσταση 

που ανακάλυψε ο Αϊνστάιν. Ξέρω μόνο πως μου μένουν άλλα 30 λεπτά 

πριν ξαναρχίσω να γράφω ότι «Εδώ που βρίσκομαι δεν βλέπω πια το 

φως…» κτλ.  

Δεν είμαι χρονοφάγος για να σας πω με πλήρεις λεπτομέρειες πώς 

ακριβώς κατέληξα εδώ. Αυτό που αξίζει μόνο να αναφέρω είναι πως 

αντάλλαξα την οικογένεια που είχα, με τα καλά και τα άσχημά της, για να 

μπορέσω να ξαναζήσω μια στιγμή ησυχίας και ευημερίας μόνος μου. 

Μου φάνηκε ενδιαφέρον τότε. Μου φάνηκε ωραίο τότε. Νόμιζα πως θα 

ήταν ωραία όπως τότε. Κι ευχήθηκα να το ξαναζήσω! Και έπιασε η ευχή 

μου… 

Έχετε καταλάβει ελπίζω πως το παρόν μου, αυτή η αέναη επανάληψη, 

δεν είναι τίποτε περισσότερο από μια ώρα του παρελθόντος μου! Μία 

ώρα μετά τις 24 που έχει κανονικά η ημέρα. Είναι η δική μου προσωπική 

εμπειρία στην οποία κανείς σας δεν μπορεί να συμμετάσχει! 

Μερικές ώρες πριν κλειστώ σε αυτό το χρονικό κελί, είχα ειδοποιηθεί για 

ένα project που ξεκίνησε κάποιος. Μπορούσαν να συμμετάσχουν όλοι, 

με την προϋπόθεση ο τίτλος να είναι ο εξής «25η ώρα»! Ειρωνικό δεν 

είναι; Μειδιάζουν τα χείλη μου στη σκέψη! Σίγουρα θα στείλουν πολλοί 

συμμετοχές! Τα παράδοξα αρέσουν σε πολλούς! Σε πολλούς 

συγγραφείς! Σε πολλούς ποιητές! Σε πολλούς αναγνώστες! Ποιος όμως 

θα μπορούσε να ξέρει ποια πραγματικά είναι η 25η ώρα καλύτερα από 

εμένα που την έζησα, τη ζω και θα τη ζω στην αιωνιότητα; Ποιος Ηρακλής 

θα βρεθεί να σπάσει τα δικά μου δεσμά; 

Φαίνεται πως θα προλάβω να τελειώσω τη συμμετοχή μου στο project 

σας κύριοι! Μου μένουν ακόμη 7 λεπτά. Έχω μια κρυφή ελπίδα πως ίσως, 

όταν το στείλω, το 8ο λεπτό μου να μην ξημερώσει ποτέ πια. Αν, όμως, 

κάνω λάθος, θέλω να ξέρετε πως δεν θα σας ξαναγράψω. Θα κάτσω να 

απαντάω στους απερίσκεπτους πελάτες που θα ζητούν το μονόλογό μου 



“25th hour” project 

364 
 

ξανά και ξανά. Μπορώ ακόμη και να τους κοροϊδεύω αφού δεν θα δω 

ποτέ το αποτέλεσμα των πράξεών μου… 

Ας μην κοροϊδευόμαστε! δεν θα έκανα ποτέ κάτι τέτοιο! Έχω αγάπη μέσα 

μου! Ακόμη κι εδώ, ακόμη κι έτσι, έχω αγάπη! Είναι αναφαίρετο 

δικαίωμά μου να αγαπάω, να μην θέλω να πληγώσω κανέναν, να 

νοιάζομαι για ό,τι αφήνω πίσω αλλά και για ό,τι δεν καταφέρνω να 

ολοκληρώσω. Είχε γράψει άλλωστε κι ένας φίλος κάποτε πως “ακόμη και 

στο πιο βαθύ σκοτάδι υπάρχει λίγο φως που μας αγγίζει” και πως «και 

στα πιο βαθιά και σκοτεινά κελιά του Άδη υπάρχει λίγο φως που ο Θεός 

μας χαρίζει». Σε όποιον καταφέρει να διαβάσει τα λόγια μου… Αγάπη 

ζητώ να έχετε στην καρδιά σας! Και να κάνετε υπομονή! Να μην εύχεστε 

πράγματα που θα μετανιώσετε αργότερα! Εγώ ζω τη δική μου 25η ώρα! 

Ξανά και ξανά! Εσείς έχετε την ευκαιρία να ζείτε κάθε ώρα σας 

διαφορετικά! Μην τις χαραμίσετε στη μιζέρια και τη γκρίνια! 

Είναι μοναχικά εδώ πράγματι… Είναι η δική μου 25η ώρα… Όμως ακόμη 

κι εδώ έχει αγάπη… 

 

 

 

 

 

 

 

 

 

 

 

 

 

 



“25th hour” project 
 

365 
 

Αλεξία Κωνσταντίνου | 28.10.2014 

1:00 το χάραμα… Για εκείνη όμως δεν είχε ξημερώσει… Οι ώρες απλά 

κυλούσαν και ο χρόνος φάνταζε ενιαίος… 25η ώρα… Στο βάθος του 

δωματίου ένας παλιός, σκονισμένος καθρέπτης… Σήκωσε τα μάτια στο 

ύψος του ειδώλου της… Αυτό που έβλεπε δεν ήταν τίποτα άλλο από μια 

φορτική σκιά που έχασκε άχαρα, ενώ έσκαγε πάνω της το φως απ’ τις 

γύρω πολυκατοικίες μέσα από τις γρίλιες… Έσκυψε το κεφάλι… 

Ντρεπόταν… Ήταν ντυμένη και όμως ένιωθε το κορμί της γυμνό, να 

λιώνει σαν κερί στο πάτωμα… Αυτή η 25η ώρα ήταν πάντα η πιο δύσκολη 

στο χρονικό χάρτη του μυαλού της… Την πλήγωνε… Την σκότωνε αργά… 

Και η μοναξιά σφυροκοπούσε το μυαλό της πιο βίαια από κάθε άλλη 

χρονική στιγμή… Σηκώθηκε… Άνοιξε την μπαλκονόπορτα… Τα φώτα των 

πολυκατοικιών είχαν αρχίσει να σωπαίνουν… Το βλέμμα της σταμάτησε 

στο φως της λάμπας στην άκρη του δρόμου… Κάτω απ’ το μελαγχολικό 

της φως, ένα ζευγάρι έδινε αποχαιρετιστήριο φιλί… Άναψε ένα τσιγάρο… 

Φύσηξε νωχελικά τον καπνό και ρίχτηκε στο κάγκελο… Σιωπή… Παντού 

σιωπή… Μια τελευταία τζούρα… Κοίταξε το ρολόι της… Είχε πάει 3:00… 

Έμπαινε στην 27η ώρα… Έσυρε το σώμα της μέχρι το κρεβάτι… Αφήνοντας 

την μπαλκονόπορτα ανοιχτή, να ποτίζει με υγρασία την ήδη υγρή από 

δάκρυα κάμαρά της. 

 

 

 

 

 

 

 

 

 

 

 

 



“25th hour” project 

366 
 

Μαργαρίτα Τζουβελέκη | 29.10.2014 

Ζεις. Αναπνέεις, πας για δουλειά. 

Από όλα περισσότερο αυτό που σε ηρεμεί, είναι η ιδέα ενός σούρουπου 

στη θάλασσα, μιας ζεστής αληθινής αγκαλιάς ή ένα απόγευμα με ζεστό 

καφέ και πολλά χαμόγελα. 

Ή πολύ απλά εκείνη την ώρα που σφαλίζεις τα μάτια και θυμάσαι ωραίες 

στιγμές που πέρασαν. 

Που αναπολείς πρόσωπα και γεγονότα. 

Ένα κυριακάτικο τραπέζι με όλη την οικογένειά σου. 

Χωρίς απώλειες και θραύσματα. 

Κρατάς εκείνη την ώρα ως την πιο μαγική με τα μάτια κλειστά. 

Καμιά φορά λίγο υγρά, λίγο κενά, ως την ωραιότερη στιγμή της ημέρας. 

Και όλη την υπόλοιπη απλώς προσπαθείς να δημιουργήσεις στιγμές σαν 

εκείνες. 

Στιγμές που σε έκαναν να ζεις πραγματικά, με έντονα συναισθήματα, 

απαλλαγμένος από φόβους και ενστάσεις. 

Η στιγμή εκείνη που ονειρεύεσαι ελεύθερα και χωρίς περιορισμούς το 

πώς θα 

ήθελες να ξημερωθείς κάπου, μια αστρική προβολή σε τοπία γεμάτα 

χρώματα και 

εκφράσεις που θα γέμιζαν το λίγο σου σε κάτι βαθύ και γοητευτικό. 

Την 25η ώρα που ξορκίζεις το κακό, με μια νότα, μια πένα, ένα πλήκτρο 

και μια γραμμή. 

Εκείνη την ώρα, σου ανήκει το σύμπαν. Το σμιλεύεις, το χρωματίζεις, το 

ανακατεύεις. 

Εκείνη την ώρα πόσο ωραία αισθάνεσαι που δεν μπορεί κανείς να στη 

διαβρώσει; 

Εκείνη τη μια παραπάνω ώρα αναρωτήσου. 



“25th hour” project 
 

367 
 

Αν θα μπορούσες να αλλάξεις κάτι με μια νότα, μια πένα, ένα πλήκτρο 

και μια γραμμή. 

Τι θα ήταν στ’ αλήθεια; 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

368 
 

Βαλίνα Ιωσηφίδου | 30.10.2014 

Και αφού δεν προλαβαίνεις όλο το 24ωρο κάπου εκεί, την 25η ώρα 

σκέφτηκες πως… μεγάλωσες!  

Τώρα μεγάλωσες, δεν δακρύζεις πια καταπίνοντας τις λέξεις σου. Αυτές 

που ήθελες να πεις και ποτέ δεν είπες. Τα «σ’ αγαπώ», τα «σε 

χρειάζομαι» τα «μου λείπεις», τα «γιατί», τα «συγνώμη», τα «άι σιχτίρ». 

Μεγάλωσες και μέθυσες πολλές φορές πίνοντας πίκρες, απογοητεύσεις, 

προδοσίες, ψευτιές. Κέρασες και’ συ κάνα δυο… 

Μεγάλωσες, τώρα κατάλαβες. Δεν κάνεις βήμα για να αποδείξεις το δίκιο 

σου. Κάθεσαι αμίλητη στη θέση σου, καταβροχθίζεις την αδικία και 

πρήζεσαι σαν ένα μπαλόνι που θέλει να σκάσει. Όχι να πετάξει. Να 

σκάσει θέλει. Να σκάσει και να κάνει μεγάλο κρότο. Σαν και αυτόν που 

κάνουν μερικοί, χωρίς να έχουν κάτι να πουν, απλά για να νομίζουν πως 

είναι κάτι. 

Μεγάλωσες, τώρα καταλαβαίνεις. Δεν ταιριάζεις με τον πολύ κόσμο. Δεν 

καταλαβαίνεις τον πολύ κόσμο. Δεν σε καταλαβαίνουν και εσένα. Και 

τώρα ξέρεις, πως αυτοί που σε ξέρουν θα φερθούν λογικά, θα έρθουν και 

θα σου μιλήσουν, οι άλλοι δεν σε γνώρισαν ποτέ.  

Μεγάλωσες και ακόμα δεν έμαθες να το βάζεις στα πόδια όταν πονάει 

πολύ. Έτσι αποφάσισες να κάνεις συλλογή με γρατζουνιές σε μυαλό και 

σε ψυχή.  

Μεγάλωσες και καταστάλαξες ότι οι πιο αδιάφοροι είναι αυτοί που 

ξέρουν το σωστό δρόμο και έρχονται να σου τον δείξουν. Έχουν και το 

χάρτη στο τσεπάκι αλλά δεν το βγάζουν για να μην καρφωθούν. Από την 

άλλη είναι και οι επικίνδυνοι, αυτοί που θέλουν να είσαι καλά αλλά με 

ένα σημαντικό όρο. Να μην είσαι καλύτερα από αυτούς.  

Μεγάλωσες. Σου πήρε πολλά χρόνια που ζούσες για τους άλλους. Τώρα 

απλά δεν σε νοιάζει τι θα πουν οι άλλοι για εσένα. Αυτοί που θέλουν να 

πουν, με τον ένα ή τον άλλο τρόπο πάντα κάτι θα βρίσκουν. Σε νοιάζει 

μόνο να ξαπλώνεις το βράδυ στο κρεβάτι σου και να αποκοιμιέσαι με 

καθαρή την ψυχή σου και τη συνείδησή σου.  

Μεγάλωσες πια. Δεν χωράς πουθενά πια. Σε κανένα όνειρο, σε καμία 

ελπίδα, σε καμία ζωή. Και κατάλαβες πως εδώ κάτω δεν είναι τίποτα 



“25th hour” project 
 

369 
 

καλά μοιρασμένο, πως εδώ κάτω είναι όλα τόσο παράλογα και 

ανομοιόμορφα.  

Μεγάλωσες και οι μαχαιριές της χαράς σε πόνεσαν περισσότερο από τις 

άλλες, τις πισώπλατες. Αμέτρητες πισώπλατες αλλά τόσο μικρόψυχες και 

αδιάφορες που ούτε καν σε πόνεσαν. Μόνο γέλιο σου προκαλούν πια. 

Γελάς ειρωνικά κοιτώντας τα μούτρα σου στον καθρέφτη λέγοντας «έλα, 

μην μου πεις ότι σοκαρίστηκες, ότι πληγώθηκες… Αφού το ήξερες από 

την αρχή ότι θα σου την φέρει».  

Μεγάλωσες και έμαθες πως αφού δεν μπορείς να τη σβήσεις, πρέπει να 

διατηρείς τη φωτιά σε όλα αυτά που σου καίνε και σου τρώνε την ψυχή. 

Της βάζεις μικρά ξυλαράκια, την προστατεύεις από τον άνεμο, την 

φροντίζεις μην σου σβήσει. Είναι καλύτερα έτσι. Είναι πιο ειρηνικά. Δεν 

τις μπορείς τις μάχες.  

Μεγάλωσες και δεν ονειροπολείς να αλλάξεις τη ζωή σου, ούτε τον 

κόσμο. Ούτε το ένα μπορείς να κάνεις ούτε το άλλο. Τη μέρα θέλεις να 

βγάλεις, να κρατηθείς στα πόδια σου, να κρατήσεις το μυαλό στο κεφάλι 

σου και την ψυχή σου στη θέση της. Ποιος ξέρει τι θα φέρει το αύριο;  

Μεγάλωσες μικρό παιδί σε ρόλο του μεγάλου. Να βλέπεις τη ζωή σου να 

αλλάζει κι ας μην αλλάζεις εσύ… 

 

 

 

 

 

 

 

 

 

 

 



“25th hour” project 

370 
 

Αντώνης Μαγκαφάς | 31.10.2014 

- Και τι περιμένει; 

- Δεν περιμένει· αγναντεύει, ατενίζει, εισπνέει με χαρά ίσως εκπνέει με 

λύπη, την ίδια της μοίρα αποπνέει. Προβάλλει την ψυχή της στη 

θάλασσα. 

- Αχ, αυτή η θάλασσα, θαυματουργή! 

- Πανάρχαια θεραπεύτρια! Θυμώνει του χρόνου που της κλέβει την 

ιδιότητα της γιατρού. Το αλάτι επουλώνει τις φυσικές πληγές, αλλά και 

τις ψυχικές. Δες την πώς εισπνέει την αλμύρα της θάλασσας και αμέσως 

αγαλλιάζει η ψυχή της. Έτοιμη να κατέλθει στον στίβο της ζωής με τα 

ακανθώδη εμπόδια. Δεν τη βλέπεις; 

- Δεν βλέπω κάτι τέτοιο! 

- Δεν την βλέπεις πώς στέκεται στα πόδια της, ενώ την έχουν ρίξει; Ενώ 

στραβοπάτησε; Ενώ της έβαλαν τρικλοποδιές; Ενώ σκόνταψε; Ενώ την 

έσπρωξαν; Τώρα στέκεται όρθια, ευθυτενής και αγέρωχη. 

- Η ψυχή της ή ίδια; Βρίσκει στη θάλασσα τη γαλήνη; 

- Στη θάλασσα βρίσκει τον εαυτό της. Στα κύματα. Ναι, στα κύματα. 

Αναπνέει την αλμύρα τους, γιατί είναι κάτι σαν οξυγόνο γι’ αυτήν. Έχει 

μάθει στα κύματα· την ταλάνισαν, τη μαστίγωσαν, τη βύθισαν, μα δεν την 

έπνιξαν. Τίποτα δεν ξέβρασε το κύμα για εκείνη. Βγήκε αλώβητη από 

κάθε τρικυμία. 

- Μα πώς τη βύθισαν τα κύματα και δεν την έπνιξαν; 

- Δακρύζοντας έβγαλε τις άγριες θάλασσες από μέσα της. Τα δάκρυα της 

είναι πιο αλμυρά από των άλλων. 

- Μα είπες πως στη θάλασσα βρίσκει τον εαυτό της. 

- Η θάλασσα στην επιφάνεια δεν ξέρει ότι στον βυθό της υπάρχουν 

θησαυροί. Ξέρει μόνο τα κύματα. Έτσι και αυτή δεν ξέρει τι γαλήνη και τι 

θησαυρούς κρύβει μέσα της, στον βυθό της. Πρέπει να ρίξει λίγο φως. 

- Και πού θα το βρει; 

- Θα το ανακαλύψει μόνη της· θα κλέψει λίγο από τον Ήλιο, λίγο απ’ το 

χαμόγελό της, λίγο από τα μάτια της το φως. Ναι, τα μάτια της θα 



“25th hour” project 
 

371 
 

διαφωτίσουν τα πάντα. Πρέπει να δει και όχι να κοιτάξει. Και ποιος είσαι 

εσύ στο κάτω κάτω που κάνεις όλες αυτές τις ερωτήσεις; 

- Εγώ; Εγώ είμαι ο αναγνώστης. 

- Αναγνώστη, δεν ξέρεις όμως να διαβάζεις. Κοίταξες, αλλά δεν είδες. Το 

αλφαβητάρι δεν στο μάθανε της ψυχής. Το Άλφα και το Ωμέγα της ψυχής 

είναι το ΑγαπΩ. Η ψυχή διψάει για αγάπη. Τώρα που ξέρεις, μάθε λοιπόν 

να διαβάζεις τις ψυχές. 

- Κατάλαβα λοιπόν τι περιμένει… 

- Τι; 

- Την 25η ώρα! 

 

 

 

 

 

 

 

 

 

 

 

 

 

 

 

 

 



“25th hour” project 

372 
 

Χριστίνα Ραδαίου | 1.11.2014 

Μάθαμε να ζούμε μέσα από τις ταινίες και ήρθε η πραγματικότητα να 

μας προσγειώσει άξαφνα και πολύ άγρια. 

Δεν υπάρχει αυτό το  «happy end», δεν θα τρέξει να μας κυνηγήσει μέχρι 

τα πέρατα της γης ο μεγάλος μας έρωτας, υπερπηδώντας χιλιάδες 

εμπόδια, ούτε θα καταφέρουμε να ξεπεράσουμε προβλήματα και 

αρρώστιες λες και είναι απλά τσιμπήματα κουνουπιού. 

Η ζωή είναι αλλιώς… Σκληρή, δύσκολη, γεμάτη δοκιμασίες. Όλα αυτά, 

όμως, είναι που μας κάνουν καλύτερους, που μας χαρίζουν αυτά τα 

φανταστικά παράσημα θάρρους προς επιβράβευση του εαυτού μας για 

ό,τι πέρασε και που τόσο πολύ έχουμε ανάγκη! 

Ναι, όλα αυτά μας κάνουν καλύτερους, αλλά καθετί έχει και το τίμημά 

του. Έτσι, και αυτό το ταξίδι της ζωής αφήνει τα σημάδια του. Το κλειδί 

της ευτυχίας κρύβεται σ΄ αυτές τις «πληγές». Να τις κοιτάμε, να 

θυμόμαστε πως προήλθαν, να πονάμε καμιά φορά μαζί τους όπως με τα 

σπασίματα όταν αλλάζει ο καιρός, αλλά να μη μένουμε εκεί! 

Σ΄αυτό το «παραπέρα» κρύβεται και η δική μου ευτυχία. Σ΄αυτή την 25η 

ώρα της ημέρας, που ο κόσμος να χαλάσει, θα μου την αφιερώσω. Εκεί 

που το ρολόι θέλει να κυλήσει, αλλά τελικά σταματά και σέβεται τη δική 

μου 25η ώρα. Όνειρα, μπλεγμένα με τις σκέψεις της ημέρας , ένα κεφάλι 

- σέικερ κοινώς. Είναι εκείνα τα εξήντα δικά μου λεπτά που πάντα, όμως, 

τελειώνουν γλυκόπικρα καθώς γυρίζω το κεφάλι μου στο μαξιλάρι. 

Αυτό το κομμάτι από ύφασμα και πούπουλα, που έχει σκουπίσει κάθε 

δάκρυ μου, έχει ακούσει κάθε σκέψη μου, έχει ποτίσει από το άρωμά 

μου. Το σημείο διαφυγής μετά από κάθε τσακωμό, που κατέληξε να 

βρίσκεται και στην αγκαλιά μου όταν μεγάλωσα και δεν είχα πια τα 

γιγαντόσωμα αρκούδια μου. Αυτό το καταφύγιο, που έχει γίνει η 25η 

ώρα μου. 

Τι θα μου λείψει από τις ανθρώπινες συνήθειές μου όταν πια δεν θα 

είμαι εδώ; Αυτή η άτιμη η μυρωδιά από το μαξιλάρι μου, μπλεγμένη με 

το άρωμα από το σαμπουάν και αυτή η ζεστασιά, που όσο είσαι εκεί δεν 

λέει να φύγει! 

Αυτό θα μου λείψει. Η 25η ώρα μου. 



“25th hour” project 
 

373 
 

Σμαρώ Ιγνατιάδου | 2.11.2014 

-Πάει η υπομονή σου; Είσαι σοβαρός; 

- Ποτέ δεν ήμουν. 

- Πάντα είχες. 

-Σοβαρότητα; 

-Υπομονή. 

-Κάνεις λάθος. 

- Το ξέρω. Για να σου δώσω κουράγιο το λέω. 

- Κουράγιο; 

- Ναι. 

- Δεν είναι κουράγιο. 

-  Και τί είναι; 

- Ψευδαισθήσεις. 

- Η ουτοπία σε κάνει να προχωράς. 

- ‘Η να πετάς. 

- Έστω. 

- Μόνο που εγώ δεν θέλω να πετάξω. 

- Δεν σου πάει όταν γίνεσαι ρεαλιστής. 

- Δεν μπορούμε ν' αρέσουμε σε όλους. 

- Πάλι άμυνα; 

- Τι θες να κάνω; 

- Αφέσου λίγο. 

- Λίγο. 

- Γιατί το κάνεις αυτό; 

- Απελπισία.  

- Πάλι; 

- Τι πάλι; 

- Παράπονο. 

- Την αλήθεια σου λέω. 

- Τα όνειρά σου; 

- …. 

- Τα όνειρά σου λέω…  

- Μας παράτησαν. 

- Φταις; 

- Μάλλον. 

- Όχι μάλλον. 

- Σίγουρα. 



“25th hour” project 

374 
 

- Τώρα μιλάς σωστά. 

- Σωστά; 

- Αληθινά θέλω να πω.. Δεν έχω ξεχάσει τις παραξενιές σου. 

- Φεύγω.  

- Όποτε έρχονται τα δύσκολα φεύγεις. 

- Δεν μπορούμε να αρέσουμε σε όλους σου είπα.  

- Με απογοητεύεις. 

- Και τον εαυτό μου. 

- Κάνε κάτι. 

- Θα φύγω. 

- Όχι ξανά τα ίδια… 

- Αυτά έχω. 

- Πολλά έχεις. 

- Ίσως. 

- Σε απογοητεύει η ζωή; 

- Εγώ μ' απογοητεύω. 

- Τους βλέπεις; 

- Ναι. 

- Ανήκουν στους απογοητευμένους κι αυτοί. 

- Απ' την ζωή; 

- Aπ' τον εαυτό τους. 

-Γιατί; 

- Τα παράτησαν. 

- Θα κουράστηκαν. 

- Δικαιολογίες. 

- Πραγματικότητα.  

- Δεν μιλάω για πραγματικότητα. 

- Ονειροπολείς; 

- Με βοηθάει να προχωράω. 

- Λόγια… 

- Πραγματικότητα. 

-Πρέπει να φύγω. 

- Θέλεις να φύγεις εννοείς. 

- Αναγκαίο κακό η φυγή.  

- Εύκολη λύση. 

- Μπορεί. 

- Ποτέ δεν μου άρεσε αυτή η ώρα… 



“25th hour” project 
 

375 
 

- ;;; 

- Της φυγής. Ήταν πάντοτε σαν μια επιπλέον ώρα στο 24ωρό μου. 

Διαφορετική από τις άλλες. 

- Ίσως να τα ξαναπούμε. 

- Μακάρι. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

376 
 

Ελένη | 3.11.2014 

“…Μακάρι να μπορούσα να περιγράψω με λέξεις κάποιες στιγμές της 

ζωής μου. Τώρα όσο είναι ακόμα νωπές οι αναμνήσεις, πριν γίνουν θολές 

σκιές. Αλλά, πώς γράφεται με λόγια η ευτυχία; Πώς  αποτυπώνεται σε 

ένα κομμάτι χαρτί; Ευτυχία είναι ένα χαμόγελο, ένα τραγούδι, ένα απλό 

‘Καλημέρα’ ένα ψιθυριστό ‘Καληνύχτα’, μια βόλτα στην παραλία. Είναι 

μια αγκαλιά, ένα  χάδι, ένα φιλί, ένα βλέμμα… Ένα ακόμα σ’ αγαπώ… 

Ευτυχία είναι η ζωή μου, όταν αυτή περπατά αγκαλιασμένη με την δική 

σου… Γιατί ζω μόνο όταν είμαι μαζί σου. Έτσι είναι; Έτσι νιώθω; Δεν έχει 

και τόση σημασία  τελικά… Μου αρκεί αυτό το χαζοχαρούμενο 

συναίσθημα που, μετά από σχεδόν ένα χρόνο, τα σαχλά ερωτικά 

τραγουδάκια στο ραδιόφωνο, οι σειρές στην τηλεόραση, τα πράγματα 

στο συρτάρι, στο γραφείο.. όλα θυμίζουν εσένα. Όταν ανοίγω την 

Φυσικοχημεία και δίπλα στην xαμιλτoνιανή είναι ζωγραφισμένο το 

όνομα  σου… και χαμογελάω. Ναι, μπορώ να πω πως είμαι ευτυχισμένη 

όταν γίνονται όλα αυτά”.  

….Κλείνω το τετράδιο. Για  άλλη μια φορά κάνω το ίδιο λάθος και 

ξαναδιαβάζω τις παλιές μου σκέψεις. Τι νόημα έχει να σκαλίζεις το 

παρελθόν; Ήμουν παιδί τότε. Πίστευα πως αν σε αγαπούσα με όλο μου 

το είναι αυτό θα έφτανε. Και τώρα; Τώρα είσαι πολύ μακριά, η αγάπη 

πνίγεται από τα τόσα χιλιόμετρα. Τις νύχτες όμως η απόσταση 

μηδενίζεται. Εκείνη την ώρα που κλείνω τα μάτια μου και χώνομαι στην 

αγκαλιά σου. Την 25η ώρα… Τότε δεν με νοιάζει αν είσαι παρελθόν, 

παρόν ή μέλλον. Μου αρκεί που είσαι δικός μου. Και έτσι απλά, γίνομαι 

πάλι το παιδί που σου ζήταγε besitos και έγραφε στο ημερολόγιο του για 

σένα. Γιατί μου λείπεις πολύ… Αυτήν την 25η ώρα.  

 

 

 

 

 

 

 



“25th hour” project 
 

377 
 

Χρήστος Καραλής | 4.11.2014 

Για δες ξανά πως ανοίγουν τα μάτια 

Και ξεπροβάλλουν από μέσα τους άσπρες φλόγες. 

Δείχνουν τη θέση τους στον ουρανό 

Η βάση τους είναι η ρίζα  

Ένας άνεμος δυνατός εκεί ψηλά 

Παραμένει ανήμπορος να κάνει 

Οτιδήποτε 

Τίποτα 

Εκεί είναι η θέση τους 

Κάτω είναι η ρίζα  

Υπόγεια ύδατα ποτίζουν 

Εκεί κάτω τη ρίζα τους 

Πυκνώνουν κι αφήνουν δίπλα τους να στέκει 

Να κοιτά πάνω στην καρέκλα 

Ένα σπουργίτι με το κεφάλι του γερμένο  

Δεν περιμένει τίποτα, απλά κάθεται 

Απλά περιμένει εκείνη την επιπλέον ώρα, 

Δεν το ταράζουν τα παιδιά 

Δεν το ταράζω εγώ όταν σαλεύω πού και πού 

Αυτό παραμένει μικρό 

Με τα μάτια του θλιμμένα  

Κάποιες φορές δείχνει σαν να θέλει 

Να ψιθυρίσει κάτι 

Ποτέ δεν το κάνει 

Δεν θα το κάνει 

Μένει εκεί και κοιτά 

Ξέρει ότι όποιος θέλει θα το ακούσει 

Κι ας μην βγει ήχος 

Ποτέ πια  

Ας φυσάει αέρας δίπλα του, 

Ας το βρέχουν οι βροχές, 

Ας το καίει ο ήλιος, 

Πάντα θα είναι εκεί. 

Η φωνή του δεν θα ακουστεί, 

Ούτε καν την επιπλέον ώρα που του υποσχέθηκαν, 

Ούτε καν ο ήχος του τραγουδιού του  



“25th hour” project 

378 
 

Όποιος θέλει, θα το δει, 

Θα το ακούσει. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

379 
 

Χριστίνα Σ. | 5.11.2014 

Αυτή η ανίερη, αυτή η κρυφή απ’ το χρόνο ώρα που παίζει παιχνίδια 

ανάμεσα στον αληθινό και φανταστικό κόσμο, αυτή είναι που ξυπνάει τις 

σκέψεις και τους δίνει φωνή. Φωνή δυνατή να ρωτούν ό, τι μες του 

μυαλού τις κρύπτες οι άνθρωποι φυλούν. Ό,τι  καλά στριμωγμένο από 

αγάπες και λύπες βαθιά μέσα τους κρύβουν, οι ύπουλες σκέψεις σαν 

σκιές το τραβούν και αυτήν την άτιμη ώρα στον καθένα ειρωνικά το 

ρωτούν.  

Η δικιά μου για μέρες ξυπνά, τούτη την εικοστή πέμπτη ώρα τη νύχτα, 

και επίμονα σαν παιδί με ρωτά για να μάθει τη δικιά της αλήθεια… 

Ανήσυχη και κάπως ενοχλητική σαν παιδί που ρωτάει διαρκώς την ίδια 

ερώτηση.  

Με μανία ξανά και ξανά για απαντήσεις που κι εγώ αμφιβάλλω αν ξέρω… 

Γιατί τον αγάπησες; Πες μου γιατί; Τι ήθελες; Τι κέρδισες; Τι πήρες; Γιατί 

τον αγάπησες; Γιατί; Γιατί;  

Γιατί άραγε να σ’ αγάπησα; Τι μ’ έκανε να δω κάτι διαφορετικό σε σένα 

απ’ αυτό που έβλεπαν οι υπόλοιποι; Δυο κόσμοι ολότελα ξένοι, δυο 

άνθρωποι εξολοκλήρου διαφορετικοί χωρίς ούτε μια κοινή γραμμή 

«πλεύσης»… Πώς είδα το καλό στα δικά σου τα μάτια, τα ολόμαυρα, τα 

σκοτεινά; Μήπως ήταν μονάχα αυτό; Καθαρή περιέργεια και πάθος για 

το άγνωστο, για μια περιπέτεια με μοναχό κέρδος τις αλλεπάλληλες 

εκρήξεις αδρεναλίνης;  

Και πάλι όμως όχι, δεν ήταν μόνο αυτό, ήταν κάτι πιο δυνατό… Κάτι σαν 

έκρηξη, μια έκρηξη στα στενά σοκάκια του εγκεφάλου που 

απελευθερώνει ένα ασύγκριτο κοκτέιλ ορμονών που σε κάνει να βλέπεις 

τον κόσμο με απίστευτα χρώματα και φώτα,  που κολλάνε ένα μόνιμο 

χαμόγελο δίχως λόγο και αιτία στα μούτρα σου και σε οδηγούν σε 

πράξεις που δεν είχες διανοηθεί ότι θα πράξεις…  

Ναι αλλά δεν μου απαντάς… Γιατί; Γιατί τον αγάπησες; Ξεφουρνίζεις ένα 

σωρό ανόητα λόγια για έρωτες και φίλτρα μα δε μου λες την αλήθεια; 

Πες μου για μια φορά την αλήθεια! Γιατί τον αγαπάς;  

Όπα, όπα όσο περνάει η κρυφή σου η ώρα, μεθάς από υπεροψία κι 

αλλάζεις την αλήθεια… Αγαπούσα, παλιά… πολύ παλιά! Φαντάζει αιώνας 

ο χρόνος που από τότε κυλά. Τον αγάπησα, λοιπόν, τότε παλιά γιατί 



“25th hour” project 

380 
 

πρώτα μ’ ανάγκασε να τον ερωτευτώ… Ναι, ναι μ’ ανάγκασε! Με 

υποχρέωσε… Εγώ δεν ήθελα! Θυμόμουν άλλωστε… θυμόμουν τον πόνο, 

τα δάκρυα, το μαύρισμα της ψυχής! Τα θυμόμουνα όλα! Μα αυτός με 

έκανε να ξεχάσω, να ζήσω, να αφήσω όλα μου τα παλιά στα παλιά… Μου 

έδειξε το πώς αγαπάς μα και γιατί, μου είπε ότι ήμουν ότι πιο πολύτιμο 

είχε ποτέ του βρει! Μα ξέχασε, μάλλον, να μου πει πως η δικιά του 

αγάπη, κάποια στιγμή τελειώνει.  

Αγάπησα, λοιπόν, με όλη μου τη δύναμη που η ψυχή μου μπορούσε να 

βρει, το φως που τόσο καλά είχε κρύψει. Αγάπησα την πλευρά του που 

κανείς άλλος δεν είχε δει. Αυτό το κομμάτι, που κι ο ίδιος ακόμα είχε 

ξεχάσει! Αγάπησα το πως έβλεπα εμένα, μέσα απ’ τα μάτια του. Μα 

κυρίως αγάπησα που με ανάγκασε να βγω μέσα απ’ τα χειρότερα 

σκοτάδια μου. Ορίστε, λοιπόν, η απάντησή σου, πάψε τώρα!  

Μια στιγμή, πριν η 25η ώρα περάσει, πρέπει ακόμα να μου πεις το γιατί; 

Το γιατί –αφού έτσι λες- έπαψες, έπαψες να αγαπάς… να τον αγαπάς!  

Κι άλλο γιατί; Τι εμμονή είναι αυτή με τα «γιατί»; Μα θα σου πω, διότι 

αυτό το «γιατί» είναι εύκολο να απαντηθεί. Η αγάπη, λοιπόν, καθώς είναι 

το πιο ισχυρό μαγικό όλων των κόσμων, υπαρκτών αλλά και 

φανταστικών, θα έπρεπε για να ζήσει αιώνια να μεταφερθεί σε ένα 

κόσμο γεμάτο μαγεία. Μα η δικιά μας καταδικάστηκε να ζήσει σε ετούτο 

τον κόσμο, που δεν έχει ίχνος μαγείας, παρά μόνο είναι γεμάτος 

εγωισμούς, κακίες, κριτικές, ζήλιες, υπερβολές και συμβιβασμούς. Και η 

δικιά μας αγάπη αντί να ανθίσει, απλά στραγγαλίστηκε ανάμεσα στην 

διαφορετικότητα των κόσμων που πραγματικά ανήκαμε…  

Και μου το λες έτσι δίχως να ντρέπεσαι πως συμβιβάστηκες; Ότι 

αρκέστηκες στους συμβιβασμούς του κόσμου σου; Γιατί; Για ένα κενό 

αύριο; Γιατί ψεύτρα; Εσύ δεν ορκιζόσουν ότι σιχαίνεσαι τους 

συμβιβασμούς; Γιατί πέταξες τη μαγεία;   

Όχι καλή μου σκέψη, που τόσο ποθείς να γίνεις ερινύα που θα 

κατασπαράξει για ακόμη μια φορά το πείσμα, που με τόσο κόπο έχτισα 

για να μη χάσω ξανά την πολύτιμη αξιοπρέπειά μου. Αυτός ακριβώς ήταν 

ο λόγος που έπαψε να μ’ αγαπά «Αυτός»!!! Εγώ «απλά» τον μιμήθηκα… 

Καληνύχτα, γλυκεία μου σκέψη…  

 



“25th hour” project 
 

381 
 

Νίκος Καλόγηρος | 6.11.2014 

Αυτή η κρεβατίσια ασθμαίνουσα επανάληψη του ονόματός του πάνω 

στις κορυφαίες τους στιγμές, παρά τρίχα να του γίνει εθελούσια είσοδος 

στο φρενοκομείο. Και τι τρίχα; Μακριά και ολόισια, καστανομελένια και 

μυρωδάτη. Τρίχα Τζένης.     

 Όμορφες κι οι βόλτες, ναι. Όχι μονάχα οι κουβέντες και τα τσάγια 

πορτοκάλι κανέλλα, στο φόντο κι ο Coltrane, αλλά ύστερα αυτά τα 

λαχταριστά αναφιλητά του φιλί-φιλί. Αυτές οι ανεπαίσθητες πτώσεις των 

δακρύων της που τον συγκλόνισαν την πρώτη τους φορά.  

- Μα γιατί κλαις; Τι έγινε; Τι έκανα;  

- Όχι, όχι, όχι Τάσο μου! Μην ανησυχείς. Από χαρά κλαίω… Αχ… Έλα δω, 

αγκάλιασέ με.  

Αυτήν η κυτταρική βρύση πίσω από τον αμφιβληστροειδή της, που 

άφησε τα μάτια της να υγράνουν, λειτούργησε καταλυτικά. Ποια θα 

μπορούσε τόσο να συνεπαρθεί πάνω σε μια στιγμή τους; Αδιανόητο.       

Μελιτζανί ανταύγειες, ματάκια πεντανόστιμα, ελιές καλαμών 

ηλιόλουστο μεσημέρι με ψημένη ρακί στην Αμοργό και χαμόγελο 

Τριστέσσας. Πεταμένες κάλτσες από αυτές που φτάνουν το πάνω των 

μηρών και κρατιούνται με σιλικόνη, κάτι κρυφτούλια στις γαλαρίες 

λεωφορείων για Κομοτηνή ή στις αντρικές δημόσιων υπηρεσιών κι όλα 

φωτιά.        

Υπάρχουν, βέβαια, θεωρίες πολλών λογιών. Σκέφτομαι θετικά-είμαι 

ευτυχισμένος και τα ρέστα. Σιγά μη θρηνούσε κιόλας. Το είχαν 

προσπαθήσει κι άλλοι και πέτυχε. Είχε μαζί του την αστρική ενέργεια και 

το καλό φορτίο Ζεν που έλειπε για να δέσει η μαγιά με την επόμενη.       

«Μιας κι η ποίηση δε με βοηθούσε προ πολλού, το επιχείρησα αλλά 

τζίφος. Πήρα να τα μελετήσω ένα βράδυ, και δώσ’ του να συνωμοτεί το 

σύμπαν, και να την η εσωτερική αρμονία αλλά με πήρε το παράπονο σε 

μια δόση και πλάκωσα τις μπύρες και διάβαζα Τζεν αντί Ζεν και 

φανταζόμουν ποιος αλήτης τώρα θα μαδάει το κορμάκι της κι έπιασα και 

το χορό μετά, άστα- βράσ’ τα».       

Κι ήταν στο τσακ να τ’ ανεχτεί όλα. Για χάρη της και τα κωλόγατα, το 

κάρακτερ, τον ντοματοχυμό και τα κινέζικα φορέματα. Και τα ηλίθια 



“25th hour” project 

382 
 

τσιτάτα του Μπρυκνέρ ακόμα, τα γκραν μπατμάν, τις πέμπτες κι έκτες 

ποζισιόν. Τότε που πέρασε ένα ζευγάρι ηλικιωμένων από μπροστά. Και η 

γιαγιά δεν περπατούσε καλά, οι γάμπες της όλο πρησμένες φλέβες και 

στηριζόταν στον παππού, και γυρνάει η Τζένη όλο λυγμό «έτσι θέλω να 

με κρατάς, και να γεράσουμε μαζί, θέλω να μου κάνεις παιδί» κι ο Τάσος 

έγινε μάτια και την κοίταγε.       

Τώρα, κάθε Παρασκευή βράδυ ζωντανά μπροστά στα οιδαλέα μάτια των 

φιλήσυχων που πίνουν bloody heart και χτυπάνε τη Μαίρη στο πρόσωπο 

ξεβγάζοντας τα κόμπλεξ τους και φτιάχνουν κλάματα γεννημένα 

καταρχάς από συζυγικές σφαλιάρες κι έπειτα από υπηρεσιακά 

ασφυξιογόνα (και το ‘λεγε πως είναι πολύ στενά και πως θα μας 

στριμώξουν). Καθώς θα πλησιάζει η 25η ώρα της μέρας, οι φιλήσυχοι θα 

ψιθυρίσουν Μητροπάνο, θ’ ανάψουν τη μηχανή και θα τρέξουν με γκάζια 

στο Βαρδάρη με τα στενά του και τις τσατσές του που διακοσμούν 

απαράλλακτα, δήθεν αρχαίες κολώνες με μαιάνδρους, πονηρά τασάκια 

και λεοπαρδαλέ καναπέδες κι όλο ν’ ακούγεται ένα «φι φι φίλα με να σε 

φιλήσω..» και φράσεις όπως «Πόσο ήπιες και δε χύνεις; Ποιος γαμάει 

μέσα; Κάποιος Kοζανίτης».          

 Τώρα, χρωματιστά λαμπιόνια θλίψης να τα πρωτοκολλάει επίσημα ο 

Γραμματέας Όλεθρος σε στυλ «δεν το περίμενα μετά από όλα αυτά, όλες 

τους άτιμες κουλουπού» να προσπαθεί να λαμπρύνει την απολογία (να 

με ταΐζει η πόλη σας για πάντα και ‘γω να σκάω στα γέλια αλά Σωκράτης), 

να βλέπει πως ό,τι γίνεται δεν ξεγίνεται, ν’ αγχώνεται γελοιωδώς μπρος 

σε δικαστές επιστάτες, καλοθελήτριες γειτόνισσες που δεν ακούνε πια 

βογγητά και τις χαλάει και tanqueray με στυμμένο πόνο στα μπαρ της 

αλλοτρίωσης – καλέ εδώ είναι γκλαμουράτα, τι λέει ο παρακμιακός;       

 Βρέθηκε χωρίς να το πάρει είδηση σε λίμνη υπερχειλίζουσα αίμα και 

πάνω στο κουπί χαραγμένη μια καρδιά να την τρώει ο σκύλος. Πάνω στη 

βάρκα ένα πτώμα τυλιγμένο με μάλλινη γκρι κουβέρτα και ίδρωνε να το 

βυθίσει. Πάνω που τα κουτσοκατάφερνε,  δίνει έναν νευρικό επιθανάτιο 

σπασμό –τσακ– και ξετυλίγεται πάλι στην επιφάνεια. 

 «Και τι να δω φίλε! Ήμουνα εγώ. Λίγα χρόνια νεότερος ,σαφώς 

ξυρισμένος, χλωμός και νεκρό τσιγάρο στο στόμα. Πότε με σκότωσα; 

Πότε μου αφαίρεσα την πνοή; Γιατί δε μετανιώνω; Με πιάνει ένα 

τρέμουλο αλλά κοιτώ να συνέλθω γρήγορα. Απλά να ‘χω το νου μου για 



“25th hour” project 
 

383 
 

τη Σήμανση. Να κάτσω να πλύνω το πιστόλι για τα αποτυπώματα» Αλλά 

ήτανε, ρε παιδί μου, κι εκείνο το: «Τάσο! Τάσο! Τάσο!»  

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

384 
 

Στέλλα Καζαντζή | 7.11.2014 

Κάθεσαι  λοιπόν στο παράθυρο σου και κοιτάς απέναντι. Κοιτάς το κενό. 

Η διορία που σου έδωσαν ήταν ξεκάθαρη: « Έχεις 24 ώρες ν’ 

αποφασίσεις».  Αν είχες άλλη μία ώρα…  Την 25η ώρα.  

Αλλά από μικρή έτσι ήσουν. Τα’ θελες όλα, κι όλα από λίγο. 

Αναποφάσιστη. «Πώς να σου κάνω τα μαλλιά;» σε ρωτούσε η μαμά. 

«Μισά- μισά», έλεγες μετά από σκέψη. Έτσι θα είχες τα μισά πάνω και 

τα μισά κάτω, λίγο απ’ όλα δηλαδή. Και τίποτα ολόκληρο. Τι να σου βάλω 

στην αυγόφετα , τυρί ή μέλι; Μα, φυσικά μία με τυρί και μία με μέλι. Κι 

ύστερα, ύστερα μεγάλωσες. Ποιόν θέλεις τον τάδε ή το δείνα;  Εννοείται  

και  τους δύο. Και κάπου εκεί έχασες την μπάλα. Κάπου εκεί, ανάμεσα 

στην ανεπάρκεια του ενός κι αυτή του άλλου. Κάπου εκεί κατάλαβες  πως 

δε σου αρκεί πια το μισό-μισό και  πως θέλεις ένα ολόκληρο. Ωχ. Ήρθε η 

ώρα ν’ αποφασίσεις. Κι όταν αποφάσισες  είδες  πως το μισό ολόκληρο 

δε γίνεται, βολεύτηκε. Ας  το διάλεγες όταν έπρεπε, θα σου πουν.  Και 

τότε, ασφυξία. Και μετά πέφτεις. Μα η ζωή κυλά. Διαβάζεις στο ίντερνετ 

και το φεισμπουκάκι  τα νέα του κόσμου και  των φίλων και των γνωστών. 

Ασανσέρ που θα φτάνει στο διάστημα οι Ιάπωνες, τα δέκα ρούχα που δεν 

επιτρέπεται να φορέσεις στο πρώτο ραντεβού, η Μαίρη τα έφτιαξε με 

τον Αντώνη  και κάνε το τεστ για να δεις πόσο ψυχοπαθής είσαι. Ο χρόνος 

δεν παγώνει. Το λεμόνι παγώνει αλλά το παγώνι δεν «λεμόνει».  Τι να 

κάνεις, συνεχί-ζεις, μισοζείς ή κάτι ενδιάμεσο. Σπίτι-δουλεία-καφέδες-

υποχρεώσεις-σινεμά. Και το μόνο που θέλεις είναι μία ώρα ακόμη. Μία 

ώρα, βρε αδελφέ, για να κλάψεις και να θυμηθείς. Να θυμηθείς και να 

κλάψεις. Γιατί δεν πρόλαβες. Γιατί δε σ’ άφησαν, γιατί δε σ’ άφησες.  

Κοιτάς το ρολόι, η διορία τέλειωσε. Εμπρός  λοιπόν, σε περιμένουν.  

 

 

 

 

 

 

 



“25th hour” project 
 

385 
 

Μαρία Θωμάδη | 8.11.2014 

Ημέρα: Σάββατο… 

Τα κύματα της μελαγχολίας χορεύουν 

κι απόψε στην αμμουδιά της καρδιάς σου. 

Κοιτάζεις αδιάφορα στον καθρέφτη το 

δειλό σου εαυτό. Περιπλανάσαι σε κόσμο 

παράξενο. Σε κόσμο που ζητά το παράλογο 

να είναι η λογική.  

Μήνας: Δεκέμβρης… 

Η παγωμένη καρδιά μετράει ένα, ένα τα χτυπήματα 

της μοίρας που παραμονεύουν στους σκοτεινούς διαδρόμους 

μιας μαραμένης ψυχής. Και η ψυχή σα λευκό τριαντάφυλλο 

ματώνει καταμεσής του χειμώνα. 

Ώρα: 25η… 

Το σκοτάδι καλύπτει το φως. 

Στο ποτήρι της μοναξιάς σου θα πνίξεις 

καημούς, βάσανα, ελπίδες. Στο ποτήρι της 

μελαγχολίας θα αναζητήσεις τη ζωή. 

Την 25η ώρα, την κρίσιμη εκείνη ώρα 

κομμένο λουλούδι η ανάσα θα κοιτάξει 

τη φωτιά να καίει και την τελευταία σπίθα ονείρου. 

…………………………………………………………. 

Που ξέρεις όμως; 

Ένα άλλο Σάββατο, 

έναν άλλο Δεκέμβρη, 

αλλά την ίδια ώρα: την 25η, 

ίσως τα ακυβέρνητα καράβια 

να πλεύσουν σε πέλαγα που ανατέλλει η γαλήνη. 

 

 

 

 

 

 



“25th hour” project 

386 
 

Γιώργος Ζουράρις | 9.11.2014 

Γεννήθηκα στις 32/13 ώρα 25η στο σημείο Μηδέν. Από τότε βαριόμουνα. 

Είμαι από καλή οικογένεια, μεγάλο τζάκι. Ο μπαμπάς αν και μεσήλιξ, έχει 

ακόμα πολύ ενέργεια. Δεν τον βλέπω πολύ, δουλεύει ασταμάτητα και τον 

λένε Ήλιο. Την μαμά δεν την γνώρισα. Πέθανε πριν γεννηθώ, στην 

Μεγάλη Έκρηξη.   

Στο σχολείο, ξεχώριζα στα σπορ, ειδικά στο σπρίντ. Ήμουν απίστευτα 

γρήγορος. Στο κυνηγητό και στο κρυφτό ήμουν ο καλύτερος. Κανείς δεν 

μπορούσε να με πιάσει μα ούτε να με βρει. Ήμουν παντού και πουθενά, 

πότε σωμάτιο, πότε κύμα. Μόνο η ξαδέρφη μου η Μαύρη Τρύπα 

μπορούσε να με τσακώσει αλλά κι ’αυτή δύσκολα.   

Ανέκαθεν υπήρξα μοναχικός τύπος. Μου άρεσε να κόβω βόλτες στους 

αστερισμούς, στους γαλαξίες, να μπαινοβγαίνω στο σύμπαν και να παίζω 

με τις διαστάσεις.  

 Στην αρχή είχε πλάκα, αλλά μεγαλώνοντας απέκτησα υπαρξιακές 

ανησυχίες και άρχισα να φρικάρω. Συνειδητοποίησα πως δεν 

εξελισσόμουν. Τα πάντα γύρω μου ήταν παγωμένα, αμετάλλακτα, 

στάσιμα, αόρατα, ανούσια. Προσπάθησα να λύσω μόνος το πρόβλημα, 

να δώσω κάποιο νόημα, κάποια κατεύθυνση στην ζωή μου αλλά μάταια. 

Το πρόβλημά μου γινόταν ολοένα και πιο έντονο. Εμφανίστηκαν φοβίες 

και ψυχοσωματικά. Φοβόμουν το σκοτάδι, την αιωνιότητα, ακόμα και 

τον ίδιο μου τον εαυτό. Ντρεπόμουν για το άμορφο σώμα μου, ένιωθα 

άσχημος. Έβγαλα και τικ, και όλο τιναζόμουν σαν το νευρόσπαστο. 

Έπρεπε να ηρεμήσω.   

Αποφάσισα να μιλήσω στον μπαμπά. Με αγαπούσε πολύ και κατάλαβε 

πως το θέμα μου χρήζει βοήθειας. Είχε ακούσει από ένα φίλο του για μια 

καινοτόμο θεραπεία, για περιπτώσεις παρόμοιες με την δική μου, στον 

Μπλε Πλανήτη. Συμφωνήσαμε πως δεν υπάρχει τίποτα να χάσουμε και 

γιατί όχι, να το δοκιμάσω. Εξ ‘ου κι έγινε.   

Η μέθοδος ήταν όντως πρωτοποριακή αλλά και πολύ απλή, όπως ίσως 

συμβαίνει με όλα τα φαινομενικώς περίπλοκα πράγματα. Εκ των 

υστέρων συνειδητοποιώ πως δεν μου έκαναν τίποτα περισσότερο από το 

να με επιβραδύνουν μέσα σε κάτι πραγματικά περίεργους τεράστιους 

σωλήνες. Φαίνεται όμως πως αυτό και μόνο, ήταν υπέρ-αρκετό. Όλα τα 



“25th hour” project 
 

387 
 

άλλα ακολούθησαν σαν φυσική αιτιώδης συνέπεια. Χωρίς προσπάθεια, 

χωρίς άγχος.   

 Ήταν απίστευτο, η αποκάλυψη η ίδια. Με το που με επιβράδυναν άρχισα 

να αποκτώ μάζα, όγκο. Το συναίσθημα πολύ περίεργο αλλά 

συγκλονιστικό. Για πρώτη φορά ένιωθα το σώμα μου. Τα πάντα γύρω μου 

ζωντάνεψαν, πήραν μορφή. Από τον ενεργειακό ζωμό που έβλεπα μέχρι 

τότε ξεπήδησαν χρώματα, ήχοι και μυρωδιές. Είδα την θάλασσα και 

ένιωσα τον αέρα να με χτυπάει. Αλλά και κάτι καλύτερο. Ο χρόνος 

επιτέλους κυλούσε. Δεν ήμουν πια φωτόνιο. Μπορούσα να ζήσω και να 

πεθάνω. 

 

 

 

 

 

 

 

 

 

 

 

 

 

 

 

 

 

 

 



“25th hour” project 

388 
 

Άννα Πίστη | 10.11.2014 

Μία φορά ο χρόνος ξεχείλισε και η μέρα απλώθηκε σε 25 ώρες. Εκείνη 

την φορά θυμάμαι, τα κάναμε όλα αργά. Αργά μιλούσαμε, αργά τρέχαμε, 

αργά γελούσαμε. Ήτανε σαν να μας είχες ράψει επάνω στον χρόνο και 

είχαμε πάρει τα μέτρα του.. 

Με τον καιρό μάλιστα, θυμάμαι, ακολούθησε και το περιβάλλον. Ο ήλιος 

ανέτειλε και έδυε πιο αργά, το νερό αργούσε να βράσει, τα κύματα της 

θάλασσας ήτανε λιγότερο ορμητικά. 

Ζούσαμε και ‘μεις πια πιο αργά, σκεφτόμασταν πιο αργά, και δεν μας 

ενοχλούσε. Σκεφτήκαμε θυμάμαι κάποια στιγμή να αλλάξουμε τα 

ρολόγια μας, αλλά είπαμε να το αφήσουμε για πιο μετά, αργότερα. Οι 

ζωές μας ήταν ίδιες, αλλά όχι τόσο γρήγορες. Λίγο περισσότερη νύχτα, 

λίγο περισσότερη μέρα, αλλά δεν το πολυκαταλαβαίναμε. Κάναμε τα ίδια 

που θα κάναμε και πριν, απλά με λίγη καθυστέρηση… 

Ώσπου, κάποια απ’ αυτές τις αργόσυρτες στιγμές, ήρθε ένας γέρος 

ωρολογοποιός με μούσι μακρύ, που έδειχνε να μην είχε καταλάβει τον 

νέο χρόνο. Έδειχνε να μην ήτανε αργός σαν και μας. 

“ξυπνήστε, μας είπε, ο χρόνος δεν σταμάτησε να ξεχειλίζει , η μέρα έχει 

πια 30 ώρες” 

ποιος ήταν αυτός και τι ήταν αυτές οι καταστροφολογίες; και προς θεού 

γιατί μιλούσε τόσο γρήγορα; κοιτάξαμε τα ρολόγια μας, που είχαν πια 

χαλάσει όλα, γυρνούσαν οι δείκτες σαν παλαβοί σαν χαμένοι, δεν ‘ξέραν 

που να στραφούν. Κοιταχτήκαμε. Όντως, όλο και πιο αργά ζούσαμε πια 

σε σχέση με πριν.. 

“ο χρόνος συνεχίζει να ξεχειλίζει και θα πλημμυρίσουμε, και όταν γίνει 

αυτό, η μέρα θα έχει πια τόσες πολλές ώρες που δεν θα προλαβαίνει να 

συμβαίνει πια τίποτα” μας είπε πανικοβλημένος και, τόσο γρήγορα για 

τα δικά μας δεδομένα. Αυτό είπε κι έφυγε τρέχοντας, τόσο που δεν 

θυμόμασταν ότι ο άνθρωπος μπορούσε να τρέχει έτσι. 

Και καταλάβαμε! Και τρέξαμε όλοι μαζί! Τόσο γρήγορα όσο αυτός! Και 

αρχίσαμε να μιλάμε γρήγορα και να σκεφτόμαστε γρήγορα, όσο πιο 

γρήγορα γίνεται! Κι ακολούθησε κι ο ήλιος μετά! Και το φεγγάρι! Και τα 

κύματα! Και τα σύννεφα! Και αρχίσαμε όλοι να βιαζόμαστε προς την 

κατεύθυνση του ωρολογοποιού με το μακρύ το μούσι! 



“25th hour” project 
 

389 
 

  Και καταφέραμε και έγιναν ξανά οι ώρες 24. Και προλάβαμε τα 

πράγματα να γίνονται. 

         Μόνο τον γέρο δεν ξανάδαμε… χάθηκε στην υπερχείλιση των 

συμβάντων… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

390 
 

Λίλα Αθανασίου | 11.11.2014 

“Σώπασε, για να μπορέσω να σε ακούσω.” 

                Έτσι μου είχε πει. Κι εγώ δεν σιωπούσα. Συνέχιζα. Φώναζα, να 

φτάσει η φωνή μου στα έγκατά του. Δεν ήξερα πως μόνο η σιωπή έχει 

αυτή τη δύναμη… Κι εκείνος εκεί, ασάλευτος, ψιθύριζε: “σώπασε…” 

Αναρωτιέμαι τώρα, το έλεγε άραγε σε μένα, ή στον ίδιο;  

                Δεν μπορούσα να σιωπώ. Δεν είχα αναπτύξει αυτή την 

ικανότητα. Ήμουν βλέπεις, τόσο νέα, άμαθη, αγνή. Ένιωθα. Μόνο αυτό 

ήξερα να κάνω. Να νιώθω. Τα πάντα. Με έπνιγε η ίδια μου η καρδιά, 

πάντα βαριά, ασήκωτη για το μικρό μου σώμα. Πόσες φορές ευχόμουν 

να απαλλαγώ απ' αυτήν…  

                Τίποτα δεν ήταν αρκετό, ό,τι κι αν μου έλεγε. Η πληγή μου δεν 

γιατρευόταν. Δεν ήθελε να κλείσει. Ή ίσως εγώ να μην ήθελα να την 

γιατρέψω, ποιος ξέρει; Το μυαλό μου ήταν σε μια τρικυμία, όταν ήμουν 

κοντά του, δεν ξεχώριζα τα συναισθήματα. Θάλασσες. Πνιγόμουν. Και 

ξαναβούταγα. Με την ίδια ορμή μέσα στα κύματά του. Γεννήθηκα για να 

πνιγώ μέσα του, σκεφτόμουν. Δεν ήθελα να με παρηγορεί, ήθελα να 

μπορώ να του θυμώνω, να τον μισώ. Ήθελα να χω κάποια δύναμη πάνω 

του κι εγώ… Αδύνατον. Δεν είχε μείνει τίποτα από μένα όρθιο έτσι κι 

αλλιώς.  

                Όταν έφυγε, σταμάτησε η μέρα.  

                Εκεί.  

                Αυτή η ώρα, η εικοστή πέμπτη ώρα, δεν έχει περάσει ακόμα, τα 

δευτερόλεπτά της αρνούνται να περπατήσουν στο ρολόι. Ασάλευτα κι 

εκείνα, όπως κι αυτός, τότε. “Σώπασε" μού λένε…  Τώρα στέκομαι ακόμα 

εδώ, στο ίδιο δωμάτιο, εκεί που του είχα πει τόσα άσχημα λόγια. Κοιτάζω 

την πόρτα. Δεν ανοίγει. Σιωπή… 

                Έχω σωπάσει καλέ μου, γιατί σώπασες πρώτος εσύ.  

                Μακάρι να μπορούσες να ακούσεις αυτήν μου τη σιωπή. Κι είχε 

τόσα να σου πει…  

 

 



“25th hour” project 
 

391 
 

Χριστίνα Παπανικολάου | 12.11.2014 

Τι πονάει περισσότερο; 

Η σιωπή ή τα λόγια; 

Το ψέμα ή η αλήθεια; 

Κι αν είσαι μαζί μου για πάντα όπως μου ‘χες τάξει, 

θα το αντέξω; 

Κι αν τα όνειρά μας βγουν αληθινά; 

Πες μου, πού θα χωρέσει τόση ευτυχία; 

Στα δύσκολα παιδικά χρόνια; 

Στη μιζέρια που μας δέρνει αλύπητα; 

Στους ματωμένους δρόμους; 

Στα στενόχωρα παγκάκια; 

Γι’ αυτό σου λέω, 

δεν είμαστε φτιαγμένοι για χαρούμενες στιγμές. 

Έτσι είναι το καλούπι μας, 

πάρ’ το απόφαση. 

Μη φοβάσαι πως θα αλλάξει η τύχη μας. 

Στα αζήτητα θα είμαστε για μια ζωή. 

Κι αν κατά λάθος νιώσεις τυχερός 

σε λίγο θα έχει περάσει. 

Αλήθεια σου λέω. 

Κάποτε θα σταματήσει να σε πονάει όλο αυτό. 

Θα δεις. 

Δε θα σε νοιάζει και τόσο γιατί τα λεπτά θα λιγοστεύουν. 

Τότε είναι που θα έρθει εκείνη η ώρα, η 25η. 

Όταν οι δείκτες του ρολογιού ξεφύγουν από τα δεσμά της ρουτίνας 

τους. 

Πιστεύεις στη ζωή μετά θάνατον; 

Ελπίζω να υπάρχει.. Αν όχι, τη βάψαμε! 

Εκεί κείτεται  η ευκαιρία μας για εξιλέωση. 

Οι ψυχές μας θα χορέψουν κάποια στιγμή. 

Θα χοροπηδήσουν πάνω στη γαλήνη 

και τότε θα μου χαμογελάσεις. 

Το θάνατο μην το φοβάσαι. 

Υπάρχουν και χειρότερα. 

 



“25th hour” project 

392 
 

Lilly June | 13.11.2014 

Τις πιο μαγικές, αληθινές αλλά και δύσκολες στιγμές της , τις ζούσε μέσα 

στην 25η ώρα… Τότε που το ρολόι σταματούσε για αυτήν, ο χρόνος δεν 

είχε καμία σημασία και βρισκόταν μόνη, αντιμέτωπη με τις αλήθειες της 

και τα ψέματά της… 

Ήταν μια ώρα οποιαδήποτε μέσα στην ημέρα, μα και έξω από αυτήν… 

Ήταν η ώρα που δραπέτευε από τα γήινα και τα τετριμμένα και μπορούσε 

επιτέλους να είναι ο εαυτός της και να είναι με τον εαυτό της… Εκείνη , 

οι καθρέφτες της, η μουσική , τα όνειρα, οι φόβοι της και οι σκέψεις της… 

Τίποτα δεν μπορούσε να την αγγίξει τότε… Ήταν ρευστή, αερικό , χωρίς 

σώμα, μόνο ψυχή, συναίσθημα και σκέψεις… Μεταφερόταν εκεί που 

πραγματικά ανήκε… Σε ένα πολύχρωμο, σκοτεινό μέρος που όλα ήταν 

ιδανικά, μα και τρομαχτικά 

 …Μέσα της…  

Κολυμπούσε στον βυθό όσων ένιωθε , περπατούσε στους διαδρόμους 

του μυαλού της και έσκαβε βαθιά για να βρει τα πραγματικά της θέλω. 

Μόνο την 25η ώρα αισθανόταν ελεύθερη… Ελεύθερη από όλα και όλους 

γύρω της μα και δέσμια του δικού της κόσμου… 

Περίεργο , όμως ήθελε με κάποιον να μοιραστεί την 25η ώρα της… ή την 

δική του… θα το ρίσκαρε… κι ας σήμαινε αυτό πως θα έμενε πολύ 

περισσότερο χρόνο κολλημένη στην 25η ώρα…  

 

 

 

 

 

 

 

 

 

 



“25th hour” project 
 

393 
 

Κατερίνα Ρ. | 14.11.2014 

Η νύχτα σε φέρνει στο σημείο της εκκίνησης της ζωής. Σε ρίχνει ξανά στο 

μηδέν και από εκεί στιγμιαία σ’ εκτοξεύει στο άπειρο. Σ’ ακούει σιωπηλά 

και ποτέ δεν απαντά, παρά νιώθεις την αμυδρή παρουσία της μέσα από 

την ηχώ των σκέψεων σου. Απόλυτη σιγή επικρατεί εκεί έξω, στην γιάφκα 

των ονείρων, καθώς οι σκιές μας ξεγλιστρούν και ανταμώνουν 

χορεύοντας πάνω σε λησμονημένες νότες. Στο μισοσκόταδο μια 

αιωνιότητα, μια ζωή ολόκληρη μα ακόμα και του θανάτου η όψη μοιάζει 

μικρή μπροστά στο άπειρο της όψης σου και την ζεστασιά του χρόνου 

που κρατάς μέσα στα χέρια σου, καθώς ξεπροβάλλεις στην γωνία. Ο 

χρόνος είναι το άρωμά μου, ό,τι έχει απομείνει να φωτίζει τον λαβύρινθο 

της ύπαρξής μου, η ενθύμησή σου πάνω μου που όμως ξεθυμαίνει 

νωχελικά ώρα με την ώρα. Μοναδική μου ελπίδα πια η 25η ώρα, εκείνη 

της συνάντησής μας. Μου είχες πει να δώσουμε ραντεβού σε μια στιγμή 

που ούτε ο χρόνος να μην μπορεί να αγγίξει, γιατί τίποτα και κανένας δεν 

είναι ικανό να βαστάξει το ταλαιπωρημένο είναι μας που ζητά να σμίξει, 

να εναρμονιστεί με το άλλο του μισό. 

Εικοστή πέμπτη είναι η ώρα που ονειρεύομαι πως θα εμφανιστείς, μια 

ώρα άπιαστη που δεν την βρίσκεις στα ρολόγια, μια ώρα χαμένη, 

λησμονημένη στον λήθαργο των γραναζιών της συμβατικότητας που δεν 

σε αφήνουν ούτε στιγμή να δραπετεύσεις. Η ώρα της αντάμωσης ή του 

χαμού, της ευτυχίας ή του ξεπεσμού από κάθε σπιθαμή 

πραγματικότητας, περιπλέκοντας το μωσαϊκό του περίεργου τούτου  

κόσμου με μια ώρα παραπάνω, μια ώρα φτιαγμένη για μας…  

Αν κάποτε ερχόσουν, το ρολόι θα σταματούσε απότομα, γιατί και μόνο η 

ενθύμηση σου παγώνει τον χρόνο και κάνει την ώρα θρύψαλα που 

ακατάπαυστα κυλούν από τα μάτια, αιχμηρά κρύσταλλα καρδιάς. Η 

εικοστή πέμπτη μου ώρα είναι αποκλειστικά δικιά σου γιατί η μορφή σου 

ζητά καταφύγιο μέσα μου σε κάθε πραγματικό ή και άπιαστο σημείο, και 

εκεί που η λογική ενώνεται με την παράνοια ενός συναισθήματος 

γιγαντιαίου τότε ο δείκτης δείχνει για όλους μας την εικοστή πέμπτη 

ώρα.  

Σε ένα κόσμο από ξεβρασμένα συναισθήματα και ρημαγμένους ενοίκους 

χρειάζεται η ελπίδα της αντάμωσης με ό,τι ποθεί περισσότερο ο καθένας. 

Αυτή είναι για τον άνθρωπο η εικοστή πέμπτη του ώρα, μια ώρα που η 

λογική και ο κυνισμός θα πουν πως ποτέ δεν θα υπάρξει, μα που ο 



“25th hour” project 

394 
 

άνθρωπος ποτέ δεν θα σταματήσει να ελπίζει πως θα φτάσει για να τον 

λυτρώσει. Γιατί αν υπάρχει κάτι που μπορεί να κρατήσει ζωντανή την 

ζέση του μυαλού και του κορμιού, αυτό είναι η πιο κρυφή του ελπίδα, 

αυτή που μόνο τα μάτια μαρτυρούν και η γλώσσα δεν τολμά ποτέ της να 

προφέρει, η διαρκής υπενθύμιση πως η ζωή είναι παρανοϊκή  αν δεν 

έχουμε να ισορροπήσουμε έστω και σε ένα μάτσο ελπίδες φρούδες. Στο 

μεταίχμιο της περηφάνιας και της αχρειοσύνης μου δεν αντέχω να 

παλέψω άλλο ενάντια στα ένστικτά και τις επιθυμίες μου. Θα σε κρατήσω 

μέσα μου έστω και αν αυτό σημαίνει πως θα είσαι μια συνάντηση που 

μόνο η μοίρα είναι ικανή να προγραμματίσει, σε μια στιγμή 

απροσδιόριστη. 

Υ.Γ: Τον χρόνο τελικά ποτέ δεν τον υπολογίζεις: παρελθόν, παρόν και 

μέλλον, έξαφνα μέσα σε δυο μάτια τ’ αντικρίζεις και η ώρα είναι πάντα 

25.  

 

 

 

 

 

 

 

 

 

 

 

 

 

 

 

 



“25th hour” project 
 

395 
 

Φώτης Χριστοδουλίδης | 15.11.2014 

Η βροχή πέφτει καταρρακτωδώς στο δάσος.  

Ο  15χρονος Jonathan, τρέχει  σαν μανιασμένος, για άλλη μια φορά. 

Τρέχει για να σώσει την ζωή του. 

Τα ουρλιαχτά ακούγονται όλο και πιο κοντά. Φοβάται ότι δεν θα τα 

καταφέρει. Αλλά σκέφτεται πως τα κατάφερε και τις άλλες φορές. 

Για πόσο άραγε θα τρέχει; Πόσες φορές, θα καταφέρει να την 

σκαπουλάρει; 

Πλανήτης Γη. Έτος 2035. 

Πέρασαν μόλις 10 χρόνια από το “χτύπημα”. Όταν η παραθρησκευτική 

οργάνωση “στρατιώτες του θεού”, απελευθέρωσε τον ιό V, με σκοπό να 

φέρει την αποκάλυψη. 

Κανείς δεν ξέρει από που προήλθε ο ιός. Υπήρχαν κρούσματα και πριν 

από το χτύπημα αλλά οι αρχές μπορούσαν να τα περιορίσουν. Όταν έγινε 

το χτύπημα τα κρούσματα ήταν μαζικά. Πλέον ήταν αδύνατο να ελεγχθεί. 

 Άλλοι λένε πως είναι τεχνητός και δημιουργήθηκε από κάποια 

κυβέρνηση ως όπλο. Άλλοι λένε πως είναι φυσικός μιας και οι ιστορίες 

με βαμπίρ και ζόμπι  υπάρχουν από την αρχαιότητα. 

Αυτό που γνωρίζουμε, είναι  πως χρειάστηκε μια μέρα, για να αλλάξει ο 

κόσμος. 

Την 25η ώρα, ένα άλλο είδος ανέβηκε στην κορυφή της τροφικής 

αλυσίδας και πλέον είμαστε τα θηράματα.  Ή μήπως όχι; 

Την 25η ώρα κάποιοι άνθρωποι μεταμορφώθηκαν σε αιμοβόρα βαμπίρ 

ενώ οι περισσότεροι  σε άμυαλους απέθαντους που τους παρακινεί η 

πείνα για ανθρώπινη σάρκα. Επιτίθενται κατά δεκάδες και ξεσκίζουν το 

θύμα τους, ενώ είναι ζωντανό. Το δάγκωμα τους είναι αρκετό, για να σε 

κάνει σαν και αυτούς.  

Είναι άγνωστο για ποιο λόγο κάποιοι γίνονται βαμπίρ και κάποιοι ζόμπι. 

 Η γενετική προδιάθεση; Ποιος ξέρει… 

Εικόνες του παρελθόντος περνούν μπροστά από τα μάτια του, καθώς 

τρέχει. 



“25th hour” project 

396 
 

Τα πόδια του δεν τον σηκώνουν πλέον και σταματάει εξουθενωμένος 

μπροστά σε ένα εκκλησάκι. 

Γονατίζει ενώ ξέρει πως  πλέον όλα έχουν τελειώσει.  

Οι απέθαντοι τον πλησιάζουν ώσπου ξαφνικά, αίματα αρχίζουν να 

πετάγονται. Δεν είναι δικά του. Βλέπει με τρόμο, τα κεφάλια τους να 

κόβονται.  

Δεν κατάλαβε πως , μέχρι που βλέπει μια γυναικεία φιγούρα να 

ξεπροβάλει στην νύχτα.  

 

Γιατί τρέχεις; Για πόσο θα τρέχεις; γιατί δεν πολεμάς; 

-Δεν έχω επιλογή.  

-Ήδη έχεις επιλέξει. Πάντα υπάρχει επιλογή 

-Ω θεέ μου. Έχεις κι εσύ κυνόδοντες, είσαι μία από αυτούς; 

-Είμαι κάτι διαφορετικό. Άσε τον θεό έξω από αυτό. Οι οπαδοί του μας 

έφτασαν σε αυτό το σημείο μικρέ! 

 

 

 

 

 

 

 

 

 

 

 

 

 



“25th hour” project 
 

397 
 

Ελένη Καραγιάννη | 16.11.2014 

 Ακόμα σκέφτομαι εκείνη την νύχτα. Ήταν καλοκαίρι και ακόμα υπήρχε 

κόσμος στον δρόμο, ακόμα και μικρά παιδιά. Ένας γέρος, λίγο περίεργος, 

καθόταν στην βεράντα του και παρατηρούσε μελαγχολικά τις ζωές των 

άλλων. Φαινόταν σαν να προσπαθούσε να πάρει λίγη από την ενέργεια 

των νέων για να μπορέσει, έστω και για πέντε μόνο λεπτά να ζήσει λίγο 

από την νιότη του, αλλά μάταια. Κάθε απόγευμα, βγαίνοντας από το 

σπίτι τον παρατηρούσα και θλιβόμουν, όμως δεν μπορούσα να κάνω 

κάτι.  

Έτσι και εκείνη την βραδιά, το τοπίο και τα πρόσωπα ήταν τα ίδια όπως 

και όλες τις προηγούμενες μέρες. Δεν ήξερα, πως κάτι τρομακτικό ήταν 

στην γωνιά και θα μου άλλαζε όλη την ζωή. Θα έβλεπα για ακόμη μια 

φορά το αγόρι μου στο λιμάνι. Εκεί ήταν το σημείο συνάντησης και εκεί 

έγινε και η αρχή της σχέσης μας. Αυτή την φορά, θα γιορτάζαμε την 

επέτειο μας, κλείναμε δύο χρόνια μαζί. Φόρεσα ένα λουλουδένιο 

φόρεμα, που το ύφασμα σταματούσε λίγο πιο πάνω από το γόνατο. 

Έκανε ωραίο μπούστο και το στήθος μου φαινόταν ζουμερό, ενώ το 

άρωμα που φορούσα ήταν μεθυστικό. Στο λαιμό φορούσα ένα μενταγιόν 

από κεχριμπάρι, ήταν το δώρο του την μέρα που αποφασίσαμε να 

είμαστε μαζί. 

            Φίλησα βιαστικά την μητέρα μου και έκλεισα την πόρτα του 

σπιτιού μου. Χαιρέτισα βιαστικά την κουτσομπόλα γειτόνισσα, από το 

απέναντι σπίτι και συνέχισα προς το λιμάνι. Ο ήλιος μόλις είχε δύσει, 

γεγονός που σηματοδοτούσε πως ξεκίνησε η καθημερινή παράσταση 

των αστεριών. Σε όλη την διαδρομή, σκεφτόμουν τον Ανδρέα και όλα 

αυτά που είχαμε ζήσει. Ήμουν τόσο χαμένη στις σκέψεις μου και όλοι οι 

άνθρωποι που με προσπερνούσαν, φάνταζαν απλές φιγούρες. 

            Το σύντομο ταξίδι τελείωσε και βρέθηκα στον προορισμό μου, 

όμως ο Ανδρέας δεν ήταν εκεί. Κοίταξα το κινητό μου και δεν υπήρχε 

κανένα μήνυμα να το δικαιολογεί, ούτε κάποια κλήση. Ανά δύο λεπτά, το 

μάτι μου έπεφτε νευρικά στο ρολόι μου. Μέχρι και ο τελευταίος 

περαστικός είχε φύγει. Ο χώρος είχε μια νεκρική ησυχία που είχε αρχίσει 

να με τρομάζει. Πήρα το κινητό μου και κάλεσα τον Ανδρέα, αλλά δεν το 

σήκωσε. Δεν ήξερα τι να κάνω; Μου έκανε εντύπωση, ήταν πάντα 

τυπικός, ποτέ δεν με είχε στήσει. Λες να έπαθε κάτι; Αν φύγω και μετά 

από λίγο έρθει; Σκέφτηκα. 



“25th hour” project 

398 
 

            Έτσι, αποφάσισα πως το καλύτερο θα ήταν να μείνω εδώ. Μπορεί 

κάτι να του έτυχε. Ξανακάθισα και χάζεψα την σχεδόν μαύρη θάλασσα. 

Ξαφνικά, ένιωσα ένα χέρι στην πλάτη μου. Ταράχθηκα και γύρισα. Δεν 

ήταν ο εκείνος, αλλά ο αδερφός του. 

«Κυριάκο, τι κάνεις εδώ; Μήπως, έπαθε τίποτα ο Ανδρέας;» Είπα φανερά 

αγχωμένη. 

Δεν μίλησε, απλά με κοίταξε. Όχι, όπως τις άλλες φορές, αλλά είχε ένα 

πολύ περίεργο ύφος. Άρχισε να μου χαϊδεύει το πρόσωπο. Τραβήχτηκα 

και άρχισα να παραπατάω. Εκείνος όμως με μία αστραπιαία κίνηση με 

τράβηξε από την μέση και άρχισε να με φιλάει με ηδονή. Εγώ τον 

έσπρωχνα, αλλά ήταν πιο δυνατός. Δεν μπορούσα να κουνηθώ. Του 

φώναζα να με αφήσει και εκείνος με αγκάλιαζε ακόμα πιο βίαια, έτοιμος 

σχεδόν να μου σπάσει τα κόκαλα. Φώναζα τον Ανδρέα, αλλά δεν ήταν 

πουθενά. Σε κάποια φάση του δάγκωσα τα χείλη σε σημείο που έβγαλαν 

αίμα, εκείνος με χαστούκισε και εγώ έπεσα κάτω. Συνήλθα σχετικά 

γρήγορα και προσπάθησα να ξεφύγω, αλλά εκείνος με άρπαξε από τα 

μαλλιά. Με πέταξε κάτω και αφού με κλώτσησε δύο με τρεις φορές στο 

στομάχι, έπεσε σαν το αγρίμι απάνω μου και άρχιζε να μου σκίζει τα 

ρούχα. Έκλαιγα, φώναζα και τον χτυπούσα με όση δύναμη μου είχε 

απομείνει. 

            Πλέον, ήταν αργά. Εκείνος είχε αρχίσει να μπαίνει μέσα μου και 

όσο πιο πολύ αντιδρούσα, τόσο πιο πολλή δύναμη έβαζε. Δεν μιλούσε, 

απλά μούγκριζε σαν ζώο. Εκείνη την ώρα ευχόμουν να με σκότωνε, αλλά 

ούτε αυτή την χάρη δεν μου έκανε, απλά απολάμβανε την πράξη, 

πατώντας πάνω στον δικό μου πόνο. 

            Όταν, πια τελείωσε, έμεινε λίγο πάνω στο άψυχο πλέον κορμί μου 

και μου χάιδευε τα μαλλιά. Δεν μιλούσε, απλά ένιωθα να με μυρίζει. 

Σηκώθηκε αργά, σκούπισε τον ιδρώτα που έσταζε από τα μαλλιά του, 

κουμπώθηκε και έμεινε να με βλέπει που σπαρταρούσα στην άμμο. 

Μόλις, είχε αρχίσει να συνειδητοποιεί το τι είχε κάνει. Έκανε δύο βήματα 

πίσω, κοιτώντας με γουρλωμένα μάτια και μετά έκανε κίνηση να με 

σηκώσει. Εγώ γύρισα το πρόσωπο μου και δεν άπλωσα το χέρι. Ψέλλισε 

κάτι που έμοιαζε με συγνώμη και έφυγε γρήγορα για να μην το δει 

κανείς. 



“25th hour” project 
 

399 
 

            Έμεινα για ώρες στην άμμο, ξαπλωμένη και αδύναμη. Όταν, 

ξανάνοιξα τα μάτια μου είδα τον ήλιο και νόμιζα πως είχα πεθάνει. 

Πίστευα πως ήμουν στον παράδεισο, αλλά γρήγορα αντιλήφθηκα πως 

ένας ψαράς με είχε δει. Με ρωτούσε το πως αισθανόμουν και η φωνή 

δεν μπορούσε να βγει από το στόμα μου. Κάλεσε το ασθενοφόρο και τις 

τοπικές αρχές. 

            Την μέρα που βγήκα από το νοσοκομείο, έμαθα πως ο Ανδρέας το 

ίδιο βράδυ είχε μαχαιρωθεί από τον αδερφό του πάνω σε καβγά. Ο 

Κυριάκος ήταν διαταραγμένος από τα παιδικά του χρόνια και οι γονείς 

του δεν τον είχαν πάει σε κάποιο ειδικό, για να μην πιάσουν την 

οικογένεια τους στο στόμα τους οι ντόπιοι. Στο παρελθόν, είχε 

αποπειραθεί να σκοτώσει μια άλλη κοπέλα, γιατί δεν ανταποκρίθηκε 

στον ερωτά του, ενώ τον Ανδρέα τον σκότωσε, απλά από ζήλεια, επειδή 

έκανε την ζωή που ήθελε εκείνος. Του είπε μάλιστα πως ήταν 

ερωτευμένος μαζί μου από την πρώτη μέρα και πως έψαχνε την αφορμή 

για να το «εκδηλώσει». Στο δικαστήριο δεν έδειξε μεταμέλεια. Πίστευε 

πως αυτή ήταν η καλύτερη τιμωρία που θα μπορούσε να έχει μια γυναίκα 

σαν εμένα που ποτέ δεν ανταποκρίθηκε στα συναισθήματα του. 

            Αυτό που δεν θα ξεχάσω, είναι το βλέμμα εκείνου του γέρου στο 

μπαλκόνι την μέρα που γύρισα από το νοσοκομείο. Ήταν πάλι θλιμμένο, 

όμως όχι όπως τις άλλες φορές. Πλέον, γνώριζε πως μέσα σε ένα βράδυ 

έχασα αυτή την λάμψη που είχα ως νέα, ενώ εκείνος χρειάστηκε χρόνια 

για να του συμβεί αυτό.  

            Η ώρα της επιστροφής ήταν η 25η ώρα εκείνης της περιπέτειας. 

Ήταν η ώρα που συνειδητοποίησα πως από εδώ και στο εξής ποτέ δεν θα 

ήμουν η ίδια. Κάθε βράδυ, όταν ο ήλιος έδυε, καθόμουν στην βεράντα 

και κοιτούσα τις νεαρές κοπέλες με το ίδιο θλιμμένο ύφος, 

προσπαθώντας να βρω την ενέργεια που είχα και εγώ τότε… 

 

 

 

 

 

 



“25th hour” project 

400 
 

Ιωάννα Ρήγα | 17.11.2014 

Ο χρόνος υποκειμενικός, ψευδαίσθηση, ροή φωτός, δέσμιος της 

βαρύτητας ρίχνει τον ανεξίτηλο μανδύα του, σημάδι φθοράς και 

περατότητας.    

Τò τί ἦν εἶναι, θα γράψει ο Σταγειρίτης, αλλά η άγνοια πειθαρχεί τη φύση 

από φόβο, μην αφήνοντας τη συμφιλίωση με το παράλογο του 

ενεργοχώρου· μη κατανοώντας ότι αρνούμενη δεν αποδέχεται την ίδια 

της την ύπαρξη. Θρέφει και πείθει τις μετριότητες, βρίσκοντας βάση στις 

αιτίες, θα μας πει ο άνθρωπος του υπογείου· ο λόγος των δούλων δεν 

συνειδητοποιεί ότι η ηθική δεν εξαλείφει το κακό.    

Η διαστολή του χρόνου, υπερβατικό ταξίδι αργής κίνησης στον κόσμο, 

εκεί που ο χρόνος σταματά, παύει να υπάρχει, ξεκαθαρίζει και ενώνει το 

τοπίο του παρελθόντος, του παρόντος και του μέλλοντος. Μπροστά στο 

φόβο του θεριστή που αναβλύζει, αποκαλύπτεται το νόημα του 

παιχνιδιού της ζωής, που κατατρώει σάρκα, πνεύμα, νου κι ύλη, 

γκρεμίζοντας την υποκειμενική πραγματικότητα που δημιουργούμε· η 

ολότητα της ίδιας ουσίας που μας περικλείει. Το σύμπαν συλλογίζεται 

και σχεδιάζει τον εαυτό του.    

Η φυγή και η σύνδεση με το όλον σπάει το φράγμα του πεπερασμένου, 

αυτή είναι η 25η ώρα.   Αυτή είναι η 25η ώρα, απαλλάσσει από τη 

σαθρότητα της βίαιης κίνησης του πόνου, της πλήξης και των παθών.    

Αυτή είναι η 25η ώρα, χωρίς χρόνο δεν υπάρχει αιτία.   

 Αυτή είναι η 25η ώρα, ταλαντώνει τις χορδές της σαν καλό κουρδισμένο 

Guarneri «κανόνι», ενορχηστρώνοντας από το κενό, τη συμφωνία της 

απολυτότητας του ενός.   

 Ω τη ωδή! Όχι στα αίτια, αλλά στην ευδαιμονία πληρότητας του 

απόλυτου τίποτα!    

Αυτή είναι η 25η ώρα, πύλη στην ενδέκατη διάσταση, πέρα από το “δύο 

και δύο ίσον τέσσερα”, εκεί όπου και ο άνθρωπος του υπογείου βρίσκει 

τη θέλησή του.    

Αυτή είναι η 25η ώρα, η πιο ελαφριά, η πιο ήσυχη, εκεί που η ύλη βρίσκει 

την αντιύλη, το φως  το σκοτάδι κι ο θάνατος προηγείται της γέννησης.    



“25th hour” project 
 

401 
 

Αυτή είναι η 25η ώρα, ώρα συνάντησης που αγκαλιάζει το παράδοξο, τη 

παραλληλότητα της μη πληρότητας, περιέχοντας τη γνώση όλη περνάει 

στο διηνεκές, αέναο, άπειρο συνειδητότητας του σύμπαντος.   

 Θα ανυπομονώ να ανταμώσουμε εκείνη την, συμπαντικής κύησης 

αγάπη, ώρα, την 25η! Γιατί η 25η ώρα Εν Το Παν. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

402 
 

Γιώργος Δούκας | 18.11.2014 

Όχι! 

Όχι, αυτή την φορά δεν θα γράψω για τις νύχτες μου μαζί σου 

Δεν θα γράψω για το πώς με κάνεις να νιώθω 

Δεν θα γράψω για το χαμόγελο σου 

ούτε για τα μάτια σου, ούτε για τα μαλλιά σου 

ούτε για το πώς αυτά μυρίζουν γλυκόριζα 

ούτε για την γεύση μαστίχας στο φιλί σου 

ούτε για το φιλί σου. 

Δεν θα γράψω για το χάος που αφήνεις πίσω σου το πρωί που ξυπνάς 

Δεν θα γράψω για τις χρωματιστές σου κάλτσες 

Ούτε για το πόσο μου αρέσει να σε βλέπω να φοράς 

μόνο αυτές τις χρωματιστές κάλτσες. 

Ούτε για το που σε παίρνω τηλέφωνο και βιάζεσαι να μου το κλείσεις. 

–Γιατί βιάζεσαι να μου το κλείσεις; 

Δεν θα γράψω για τα μυστικά που σου κρατώ. 

Πάντα υπήρχαν 

Και πάντα, χωρίς ποτέ να μου το παραδεχτείς, τα ήξερες με κάποιον 

τρόπο μεταφυσικό. 

Χωρίς ονόματα και μορφές… εσύ τα ήξερες! 

Και με… 

και μ’ αγάπησες παρόλα αυτά. 

Μα ούτε για αυτό θα γράψω. 

Δεν θα γράψω το πόσο σε θέλω. 

Όχι γιατί δεν σε θέλω πια! 

Το ξέρεις πως μόνο εσένα ήθελα και θα θέλω πάντα! 

Όχι, τίποτα τέτοιο! 

Σήμερα θα σου πω για εκείνη την ώρα 

Εκείνη την ώρα μετά την δουλειά 

που γυρίζω στο σπίτι τόσο κουρασμένος 

και το δέρμα μου είναι γεμάτο ρύπους και τυχαία βλέμματα 

και φιλικά σπρωξίματα και εξαναγκασμένες μουσικές 

και καπνό από την ζωή που καίω κάθε μέρα. 

Θα σου πω για εκείνη την ώρα που το βλέμμα μου ψάχνει 

να βρει την σκιά σου 

και η αναπνοή μου, κομμένη, ζητά το φιλί σου να ανασάνει 

Και όταν αυτό συμβεί 



“25th hour” project 
 

403 
 

–και συμβαίνει πάντα γιατί είσαι πάντα εδώ– 

Και όταν αυτό συμβεί λοιπόν 

η μέρα στιγμιαία διαστέλλεται 

κι ο Χρόνος γεννά λεπτά 

Γεννά μια 25η ώρα μόνο για μας! 

Για να μου πεις πως σε χτύπησαν τα παπούτσια σου και για το πώς ήταν 

η μέρα σου 

Για να με ακούσεις να γκρινιάζω και να μουρμουρίζω για τη δίκη μου 

Για να με ρωτήσεις αν θυμήθηκα να φάω, 

με έναν τόνο στην φωνή που θυμίζει τόσο την μάνα μου 

Για να θυμηθώ πως ξέχασα να σου γράψω στο μήνυμα «σ’ αγαπώ» 

και πρέπει τώρα να στο αφήσω σημάδι στο λαιμό 

Για να προλάβω να αλλάξω πριν τους μοιάσω 

Για να ‘μαι στην ώρα μου όσο και αν αργώ 

Για να προλάβω να σε ερωτευτώ… 

Ξανά. 

Για να μάθω να με αγαπώ… 

Ίσως αυτή την φορά. 

  

Μια 25η ώρα καταμεσής της μέρας 

χωμένη κάπου ανάμεσα στις πέντε με έξι το απόγευμα 

να ζευγαρώνει σχετικά το τίποτα με το πάντα 

το Θέλω με το Έχω 

το Εμένα με το Εσένα 

Μια 25η ώρα 

για ‘σένα και για ‘μένα. 

 

 

 

 

 

 

 

 



“25th hour” project 

404 
 

Ελένη Μ. | 19.11.2014 

25η ώρα, 

Έννοια  επαναστατική. 

Το άγχος του κατεστημένου. 

Πώς ξεπροβάλει έτσι θρασύτατη; 

Φοβάμαι. 

Μια έννοια παράδοξη, 

αλλά και τόσο θεληματική και ουσιαστική. 

Περικλείεται από τα σπασμένα θραύσματα  της συνήθειας 

και χαίρεται για τη νίκη της αυτή. 

Το πρέπει παραχωρεί τη θέση του στο θέλω, 

αποχωρώντας κατακερματισμένο και πιο αδύναμο από ποτέ. 

Τόσα χρόνια ωρολογιακά προγραμματισμένης ζωής, 

κινούμενης σύμφωνα με τους δείχτες του ρολογιού, 

έφτασε η ώρα  αυτή 

και  επιβαλλόμενη χάραξε τη δική της πορεία, 

σπάζοντας του δείχτες. 

Έμεινε εκεί στατική, 

να υπενθυμίζει  την ουσία της ζωής, 

να ζωηρεύει το φάσμα των χρωμάτων, 

να κάνει πιο μελωδικούς τους ήχους και να υπενθυμίζει. 

Πώς βρέθηκα στη φυλακή αυτή; 

Εγώ εδώ κι ο κόσμος εκεί. 

Η ελευθερία δεν είναι αληθινή αν είναι ατομική. 

Όλα κινούνται στους γνωστούς σταθερούς ρυθμούς 

κι εγώ μοιράζω σφυριά. 

Ποτέ δεν ξέρεις. 

Μπορεί και κάποιος άλλος να σπάσει τους δείκτες. 

Μπορεί μια μέρα να γίνουμε πολλοί. 

Μπορεί μια μέρα να σπάσουμε όλα τα ρολόγια. 

Η πιο γλυκιά φυλακή ενός σπασμένου ρολογιού 

μια μέρα ίσως γίνει ο Παράδεισος. 

 

 

 



“25th hour” project 
 

405 
 

Παντελής Στεβής | 20.11.2014 

Μεγαλώσαμε πια. Ο χρόνος πλέον γυρνά ενάντια. Οι χρονοδείκτες, 

μπελάς των παιδικών μας χρόνων. Καθισμένοι στα πόδια της μάνας, 

παλεύαμε να μάθουμε την ώρα. Μα που, εκείνο το ρημάδι, παιδικό 

μυαλό, έβλεπε το Χοντρό και το Λιγνό να κάνουν βόλτες γύρω-γύρω. 

Τώρα, δυο ακόντια στραμμένα γύρω απ’ τη ζωή μας κι εμείς να τρέχουμε 

κυνηγημένοι.   

Θυμάσαι, την πρώτη φορά που φόρεσες ρολόι; Περίμενες με μεγάλη 

αγωνία την στιγμή που κάποιος θα σε ρώταγε: “τι ώρα είναι”. Να 

σηκώσεις  το χέρι, να κοιτάξεις με χαρακτηριστική άνεση το καινούριο 

ρολόι σου και με μεγαλίστικη άνεση να αναφωνήσεις την ώρα. Και κάπως 

έτσι μπήκαμε στο κυνήγι, μόνο που το θήραμα είμαστε εμείς, τι κι αν 

πιστεύουμε πως έχουμε τον χρόνο στο χέρι.  

Έρχονται κάτι στιγμές, που το μυαλό ξεφεύγει από το φάσμα του χρόνου. 

Δίχως κανένα περιορισμό φθάνει παντού, στο πάντα.  

Ένα κορίτσι, καθισμένο σε κλαδί, δέντρου μοναχικού, σε στέρφα 

βουνοπλαγιά, στρωμένη με αγκάθια και βράχια που φθάνει ως τη 

θάλασσα. Μένεις να την κοιτάς από ψηλά. Τα κορακίσια, μακριά μαλλιά 

της , σκεπάζουν τους γυμνούς της ώμους. Μ’ αρχαία πρωθιέρεια μοιάζει, 

με το μακρύ φουστάνι να λικνίζεται στους ρυθμούς του μελτεμιού. Τα 

πόδια, μια μπρος-μια πίσω. Δελφίνια που πηδούν πάνω απ’ τα κύματα 

και πάλι χάνονται κι εσύ προσμένεις πως και πως να ξεπροβάλουν. 

Ύστερα, όλα χάνονται, είναι ώρα να φύγεις. Αρχίζει πάλι το κυνήγι. Μα, 

τώρα τρέχεις δίχως άγχος. Θυμήθηκες, πως εκείνο το κορίτσι υπάρχει, 

πως έχεις ζήσει εκείνη τη στιγμή. Χαμογελάς, και συνεχίζεις.  

Η ύπαρξη εκείνης της ημέρας υποδηλώνει, πως θα υπάρξουν κι άλλες, 

από αυτές τις μαγικές ημέρες που διαρκούν 25 ώρες. Προχωράς και 

γλείφεις τα χείλη, αναπολώντας την αλμύρα από τα δικά της και 

απολαμβάνεις τους δίχως κανένα χρονισμό χτύπους της καρδιάς. 

Φθάνεις στη στάση. Κανονικά θα κοίταγες τι ώρα είναι, για να δεις σε 

πόσην ώρα έρχεται το λεωφορείο, αλλά σφυρίζεις ανέμελα και χαζεύεις 

τα σύννεφα που περνούν, αν και συνήθιζες να κοιτάς τα αυτοκίνητα, 

αγχωμένος για την κίνηση. Ένα καράβι κι ένα αλλόκοτο πλάσμα με δύο 

κεφάλια κυνηγιούνται, δίχως να δείχνουν ότι ενδιαφέρονται για το χρόνο 

κι ας διαρκεί τόσο λίγο η ζωή τους. Το φανταστικό πλάσμα, -πιο γρήγορο, 



“25th hour” project 

406 
 

προλαβαίνει το καράβι και το αρπάζει με το ένα του στόμα και όπως το 

καταπίνει μοιάζει με παραφουσκωμένο τσουβάλι. Ίσως ήταν κάποιο 

είδος χελώνας γιατί τα δυο κεφάλια έχουν εξαφανιστεί.  

Το λεωφορείο έρχεται, φυσιολογικά θα υπενθύμιζες στον εαυτό σου πως 

χάνει το χρόνο του χαζεύοντας τα σύννεφα, όμως πριν μπεις στο 

λεωφορείο πρόλαβες να δεις τον ποδόγυρο από ένα μακρύ φόρεμα, να 

στροβιλίζεται, υποσχόμενος μια ακόμη 25η ώρα. Χαμόγελα και πάλι.  

Μια ώρα,  λείπει από το 24ωρό μας. Μια ώρα χωρίς χρονοδείκτες. Ένα 

φτερούγισμα, ίσα να φθάσουμε στο Νότο.  

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

407 
 

Μαρίνα Παγώνη | 21.11.2014 

Γεννιέσαι. Ξεκινάει η αντίστροφη μέτρηση. Μία μέρα ίσον 24 ώρες. Και 

ειλικρινά τα πρώτα χρόνια της ζωής σου, είναι ομολογουμένως τα 

καλύτερα. Καμία υποχρέωση, κανένα άγχος. Μόνο η αγάπη και η 

ατελείωτη φροντίδα της μαμάς! Το φαγητό που σου δίνει και η αγκαλιά 

της πριν κοιμηθείς, αγαθά που μπορείς να απολαμβάνεις κάθε λεπτό, 

κάθε ώρα για 24 ολόκληρες ώρες και πάλι από την αρχή. 

 Κι ο χρόνος περνάει σαν νερό. Και μεγαλώνεις. Ξαφνικά συνειδητοποιείς 

ότι οι καταστάσεις αλλάζουν. Αλλάζεις εσύ ο ίδιος. Φτάνει η στιγμή που 

αποκτάς κι εσύ με την σειρά σου ευθύνες και υποχρεώσεις. Και ίσως να 

μην είσαι έτοιμος να αντιμετωπίσεις κάτι τέτοιο. Μα πρέπει γι αυτό και 

συμβιβάζεσαι με την ιδέα. Και τελικά τα 24ωρα σου είναι γεμάτα στρες, 

άγχος και σκέψεις. Μα αυτή είναι η ζωή! Και για αυτό υπάρχουν οι φίλοι 

και η οικογένεια. Για να ξεφεύγεις από τη ρουτίνα και τους γοργούς 

ρυθμούς της καθημερινότητας. Για να αποκτήσεις έστω 2 ώρες 

χαλάρωσης και ευχαρίστησης. Κι έτσι ζεις…  

Μα κάπου εκεί που τελειώνει το 24ωρο σου, εσύ προσθέτεις άλλη 1 ώρα 

που είναι μόνο δική σου. Εσύ και ο Εαυτός σου. Αυτή η 25η ώρα είναι το 

“αντίδοτο” που έχεις δημιουργήσει εσύ. Είναι αυτά τα 60 λεπτά που 

ανασκουμπώνεσαι, μαζεύεις τα κομμάτια σου και τις δυνάμεις σου ώστε 

να συνεχίσεις να αντέχεις. Και όχι απαραίτητα μόνο τη ρουτίνα μα και τα 

άσχημα που μπορεί να τύχουν όπως και τα ευχάριστα που επιβάλλεται 

να ζήσεις στο έπακρο. Σε αυτήν την ολόδικη σου 25η ώρα, συμπληρώνεις 

το παζλ του εαυτού σου. Φτιάχνεις το δικό σου σχέδιο επιβίωσης και 

αναδημιουργείς τις στρατηγικές σου. Γιατί η ζωή ξέρεις πως είναι ένα 

παιχνίδι. Παιχνίδι που θέλει υπομονή, πειθαρχία και ένστικτο. Και μέσα 

σε αυτήν την πολύτιμη 25η ώρα, επιλέγεις να είσαι ο Νικητής. 

 

 

 

 

 

 



“25th hour” project 

408 
 

Μαρία Αγγέλου | 22.11.2014 

Κοίταξε το ρολόι 

Η ώρα έδειχνε 25:00μμ 

Δεν είχε ύπνο και τον έπιασαν πάλι τα ψυχαναγκαστικά του.. 

2+5=7 σκέφτηκε 

Επτά.. 

Επτά τα θαύματα του κόσμου 

Επτά τα χρώματα της Ίριδας 

Επτά είναι οι ημέρες της εβδομάδος 

Κι οι νότες είναι επτά 

Θήβα η Επτάπυλος 

Κι επτά οι σοφοί της αρχαιότητας 

Μα επτά είναι και οι κύριες αρετές 

Επτά και τα σώματα του ηλιακού συστήματος ορατά με γυμνό μάτι από 

τη γη… 

Το μυαλό του μεταπηδούσε ανάμεσα στο χρόνο, στις μουσικές και την 

αστρονομία 

Κι όσο αφηνόταν να τον παρασύρουν οι σκέψεις του , τόσο ξεμάκραινε 

από τα στεγανά της καθημερινότητάς του κι όλο βυθιζόταν σ’ αυτή τη 

μυστηριακή δύναμη που έκλεινε μέσα του ο αριθμός επτά 

Ακούστηκε ξανά ο ήχος του ρολογιού 

01:00πμ 

Είχε ξεχάσει ότι έβγαλε εισιτήριο μετ’ επιστροφής 

Θυμήθηκε ότι  πιάνει δουλειά νωρίς το πρωί κι επανήλθε στη ζοφερή 

μονοτονία του 

Εκεί που η φαντασία κρυσταλλώνει  

Λες κι όλο ετούτο το ταξίδι είχε εγκλωβιστεί στην 25η εκείνη ώρα 

Αύριο πάλι σκέφτηκε 

 

 

 

 

 

 



“25th hour” project 
 

409 
 

Παντελής Παπασπύρου | 23.11.2014 

Μια ζωή με 24ωρα γεμάτα δυσκολίες, στεναχώριες, κάθε είδους 

αντιξοότητες και εντάσεις.  

Μια ζωή με 24ωρα πλημμυρισμένα με στιγμιαίες χαρές!  

Κάπου μέσα στον απροσδιόριστο χρόνο, το στερνό «τακ» του ρολογιού. 

Αυτό που θα σημάνει το τέλος του μακρινού αυτού δρόμου!  

Επιτέλους;  

Ίσως! 

 Το αύριο, οι ανασφάλειες και το απύθμενο και απροσδιόριστα άχρωμο 

του τόσο μελλοντικού απρόσμενα απρόβλεπτου «Μετά», κρατάει το 

νήμα της ζωής.  

Κρατά το ενδιαφέρον ακούραστο!  

Η αναμονή του «Ύστερα»!  

Και το τέλος αυτού του δρόμου  σηματοδοτεί και οριοθετεί την αρχή 

κάποιου άλλου.  

Ποια Πυθία θα μπορούσε να προφητέψει το Τέλος;  

Καμιά!  

Μόνο η καρδιά μπορεί να το πει.  

Κι αυτό, τόσο ξαφνικά!  

Και τι θ’ αφήσει πίσω; 

Κακίες, στενάχωρα λόγια, πληγές ανεπούλωτες που θα προσπαθούν να 

καλυφθούν με τις «καλές» αναμνήσεις!   

Μάταια όμως!  

Η μετάνοια γι’ αυτά που έγιναν ή γι’ αυτά που δεν έγιναν έρχεται πάντα 

πολύ αργά!  

Σαν το γλυκό κατακόκκινο και ολοστρόγγυλο κερασάκι που τοποθετείται 

στην κορυφή μιας αποτυχημένης τούρτας!  

Μοιάζει με τον πόνο που έρχεται μετά από ένα κτύπημα!…  

Ποτέ πιο πριν!….  



“25th hour” project 

410 
 

Το ρολόι του χρόνου όμως συνεχίζει να γυρίζει τους δείκτες του που 

λειτουργούν σαν γόμα που τα σβήνει όλα.  

Τα 24ωρα περνούν και διαδέχονται το ένα μετά το άλλο.  

Σαν ακατάπαυστα κύματα που σκοπό έχουν βάλει να διαβρώσουν μέχρι 

τέλους τα βράχια της μνήμης.  

Κι όλα γίνονται εικόνες που με τον καιρό ξεθωριάζουν τόσο, που στο 

τέλος μόλις που φαίνονται κάποια είδωλα, που μόνο στη λίμνη της 

φαντασίας μπορούν να πάρουν χρώμα και μια στιγμιαία, δυσδιάκριτη 

μορφή.  

Δευτερόλεπτο με δευτερόλεπτο χτίστηκε η ζωή, κάθε στιγμή κι ένα βήμα.  

Κάθε βήμα κι ένας εχθρός, κάθε εχθρός κι ένας φίλος.  

Τι θα μείνει στο τέλος;  

Κανείς δε μπορεί να πει με σιγουριά.  

Ο πλούτος σταματά στο μονοπάτι της αιωνιότητας και φαντάζει τόσο 

εφήμερος και ψεύτικος.  

Μόνοι συνοδοιπόροι, ψυχή, πνεύμα και πεπραγμένα.  

Ευχή… οι γλυκές αναμνήσεις να είναι περισσότερες αυτές των πικρών και 

οι φίλοι πολλαπλάσιοι των εχθρών.  

Οι πίκρες να μετριάζονται και οι χαρές να πολλαπλασιάζονται καθώς 

μοιράζονται με τους φίλους.  

Αγάπη, καταθέσεις ψυχής, μικρά και μεγάλα μυστικά, καλή παρέα και 

κάποιο τσούγκρισμα των ποτηριών γεμάτων γλυκόπιοτο κρασί.  

Γλυκιά γαλήνη μέσα απ’ τα μάτια των αγαπημένων. 

 Κρατώντας σφιχτά αυτή την άυλη και τόσο απτή διαθήκη, χρονομετράς 

μέσα στο απύθμενο φως αυτού του δεκάτου του κλάσματος του 

δευτερολέπτου που θα σημαίνει το τέλος του στερνού 24ώρου και την 

απαρχή της ύστατης κι αέναης 25ης ώρας! 

 

 

 



“25th hour” project 
 

411 
 

Τζίλντα Τορναζάκη | 24.11.2014 

«Καλώς την Φλωρεντία μου! Σαν τι καλά μου έφερες σήμερα;»  

«Χμ… Φιλενάδα, με τις νταντέλες που θα σου δείξω, νομίζω πως ο 

αντρούλης σου θα σε ξαναερωτευτεί». 

«Ανυπομονώ να τα δω». 

«Για κοίτα αυτό το κομπινεζόν! Τέτοιο μοτίβο νταντέλα, σε καμιά δεν 

πηγαίνει καλύτερα». 

«Θαύμα είναι! Να σου φτιάξω καφεδάκι;»   

«Θα το ‘πινα με μεγάλη ευχαρίστηση. Κι επιτέλους, θα πιεις κι εσύ μαζί 

μου να σου πω και το φλιτζάνι. Τόσα χρόνια φίλες κι ακόμα δε μ’ έχεις 

εμπιστευτεί». 

«Καλά λοιπόν. Είμαι τόσο χαρούμενη αυτές τις μέρες, που με τίποτα δε 

μου χαλάς το κέφι». 

Έφτιαξε τους καφέδες η Έλσα και τους σέρβιρε αχνιστούς και με πλούσιο 

καϊμάκι στον ασημένιο δίσκο με την ταιριαστή νταντέλα.  Η ευχάριστη 

κουβεντούλα έδινε κι έπαιρνε σ’ ένα χαρούμενο τέμπο και τα νέα 

διασταυρώνονταν. 

«Α… Μεγάλη πόρτα θα διαβείς, Έλσα μου και σε τρικούβερτο γλέντι θα 

βρεθείς…»   

«Και νομίζεις πως κάτι καινούργιο μου λες; Έχω ένα γάμο στη Μητρόπολη 

την Πέμπτη κι η χαρά μου δε λέγεται. Παντρεύεται η καλύτερη φίλη της 

κόρης μου ένα εξαιρετικό παλικάρι. Όλα μοιάζουν παραμυθένια. Πόσο 

το εύχομαι  γι’ αυτό το κορίτσι! Άσε τα λούσα και τα μεγαλεία. Άσε τους 

βουλευτάδες, που είναι προσκεκλημένοι και όλη την υψηλή κοινωνία. 

Μακάρι και η κόρη μου».  

«Μην εύχεσαι για το παιδί σου τέτοια τύχη. Όχι, είναι πολύ νωρίς για 

πέρα από τον χρόνο, για την 25η ώρα», μάσησε τα λόγια της η 

Φλωρεντία.  

«Τι είναι τούτα τα περίεργα που μου λες; Γιατί; Τι άλλο να ευχηθώ από 

έναν τόσο καλό γάμο;»   

Η Φλωρεντία συννέφιασε, σκοτείνιασε και σοβάρεψε:  



“25th hour” project 

412 
 

«Άκου Έλσα, εγώ βλέπω και μεγάλο κακό. Όσοι θα γλεντήσετε μαζί, σε 

μια βδομάδα θα κλαίτε πάλι μαζί». 

«Με τίποτα δε θα με τρομάξεις, κι αν θέλεις να σε πάρω στα σοβαρά με 

το φλιτζάνι σου, μην προσπαθείς να μου χαλάσεις την ευχάριστη 

προσμονή ενός τέτοιου γάμου». 

«Μακάρι να μην είναι όπως τα βλέπω, μα το ξέρεις, το φλιτζάνι εγώ δεν 

το έχω για επάγγελμα. Με τούτα δω τα εσώρουχα προσπαθώ να βγάλω 

το ψωμί μου. Χάρισμα και κατάρα μαζί είναι να λέω το φλιτζάνι και το 

έχω κληρονομήσει από την οικογένεια της μάνας μου». 

Δεν συνεχίστηκε η κουβέντα πάνω σ’ αυτό το θέμα. Λοξοδρόμησε, 

άλλαξε ρότα και είπαν άλλα κι άλλα, μα η Φλωρεντία είχε κουρνιάσει 

πίσω από ένα μαύρο σύννεφο και είχε στριμώξει εκεί την πληθωρικότητα 

και τον αυθορμητισμό της. Τα μάτια της στυλώνονταν κάθε τόσο στο 

υπερπέραν και ήταν μάλλον απούσα παρά παρούσα. Και είχε έρθει με 

τόσο κέφι! Ακόμα κι όταν αγόρασε η Έλσα δύο κομπινεζόν και δυο 

ζευγάρια μεταξωτές κάλτσες με ραφή, δεν μπόρεσε να χαμογελάσει από 

καρδιάς. Γκριμάτσα της βγήκε. Χαιρέτησε, φιλήθηκαν κι έφυγε σκοτεινή 

και προβληματισμένη. Η Έλσα από την άλλη, χαρούμενη που είδε τη φίλη 

της μετά από καιρό, κι ευτυχισμένη με τα καινούργια της αποκτήματα, 

έπλεε σε ροζ συννεφάκια με νταντελένια τελειώματα.  

Πέμπτη! Οι δουλειές της τελευταίας στιγμής απαιτητικές, γιατί δεν 

ετοιμαζόταν μόνον η οικογένεια της Έλσας για το γάμο. Το σπίτι της 

νύφης βρισκόταν δίπλα στο δικό τους και μπαινόβγαιναν κι εκεί με χαρά, 

προσμονή, αγωνία. Να γίνουν όλα στην εντέλεια. Από το πρωί, να 

φροντίσουν τη νύφη, να την πειράξουν, να γελάσουν με την αμηχανία της 

και την ευτυχία της.   

«Βασούλα μου, είσαι πανέμορφη!»  

«Και στα δικά σου, Χρύσα μου! Μακάρι κι εσύ να είσαι τόσο ευτυχισμένη 

στη ζωή σου».  

«Θα σε χάσω, καρδούλα μου, από δίπλα μου… Θα με ξεχάσεις; Θα 

έρχεσαι να με βλέπεις ή θα σε απορροφήσει ο γάμος σου;»  

«Μα τι είναι αυτά που λες, κουτούτσικο; Ξεχνιούνται τέτοιες φιλίες; Από 

μωρά παίζουμε μαζί σε τούτην εδώ την αυλή». 



“25th hour” project 
 

413 
 

Η εικοσάχρονη Βασούλα ντύθηκε τον Αυγερινό, βάφτηκε τα χρώματα της 

Δύσης, στολίστηκε τα λούλουδα της Άνοιξης, φόρεσε το πιο ευτυχισμένο 

της χαμόγελο και ρόδισε το μάγουλό της από συγκίνηση. Ξεκίνησαν όλα 

μαζί τα αυτοκίνητα της γειτονιάς για την Μητρόπολη. 

Λαμπρή η τελετή και η ευτυχία έλουζε όλων τα πρόσωπα. Τελείωσε κατ’ 

ευχήν το μυστήριο και πήραν όλοι το δρόμο για το σπίτι τους. 

Την άλλη μέρα το πρωί το ζευγάρι πέρασε από το πατρικό σπίτι της 

Βασούλας. Πήραν όλοι μαζί πρωινό μες στα γέλια, κουβεντιάζοντας και 

σχολιάζοντας την μεγαλόπρεπη γαμήλια τελετή. Αποχαιρέτησαν τους 

δικούς τους τα νιόπαντρα και ξεκίνησαν με το αυτοκίνητό τους για το 

ταξίδι του μέλιτος.  

Με προορισμό τη Βάρνα, θα περνούσαν ένα βράδυ στη Θεσσαλονίκη. 

Έτσι υπολόγιζαν, μα το στρατιωτικό τζιπ που ερχόταν από απέναντι κι 

έχασε τον έλεγχο, έπεσε με ιλιγγιώδη ταχύτητα πάνω τους. Ο στρατιώτης 

έμεινε επί τόπου και τη Βασούλα την μετέφεραν αναίσθητη στο 

νοσοκομείο. Έμεινε σε κώμα και χαροπάλευε, μα περίμενε… Περίμενε να 

περάσουν οι μέρες και να ξημερώσει η καινούργια Πέμπτη, η μοιραία 

Πέμπτη, το κλείσιμο της βδομάδας… 

Έτσι την επόμενη Πέμπτη από το γάμο, όλοι οι αγαπημένοι της διάβηκαν 

πάλι τη μεγάλη πόρτα της Μητρόπολης για να την αποχαιρετήσουν για 

πάντα. Αυτήν που διάβηκε μόνη, τόσο απρόσμενα και τραγικά, την πιο 

μεγάλη πόρτα, την 25η ώρα…  

 

 

 

 

 

 

 

 

 



“25th hour” project 

414 
 

Μαρία Τσαντάρη | 25.11.2014 

Την κοιτούσαν οι περαστικοί… κάθονταν και τη χάζευαν λες και ήταν 

κούκλα.. και ήθελε τόσο να φωνάξει, να τους πει «Άνθρωπος είμαι! Δεν 

έχετε ξαναδεί άνθρωπο να κλαίει;» Μα δεν είχε δύναμη… τα αναφιλητά 

την έπνιγαν… 

Ήθελε να φωνάξει βοήθεια, μα  ένιωθε πως δεν την ακούει κανείς… κι ας 

ήταν η πλατεία γεμάτη κόσμο.. 

Έκλαιγε με λυγμούς… έκλαιγε για όσα πέρασαν.. για τη ζωή της.. 

Μετρούσε πια 27 χρόνια ζωής… 27 ολόκληρα χρόνια.. χρόνια γεμάτα 

στιγμές… κι όμως εκείνη τα ένιωθε άδεια.. 

Και ήταν τόσο νέα! Μα την ήξερε τη ζωή… Έτσι ήταν πάντα, ήξερε μονάχα 

να παίρνει… 

Και όσο σκεφτόταν, τόσο πιο πολύ έκλαιγε… και μέσα της ένα τεράστιο 

γιατί… «Γιατί πάντα χάνουμε ότι αγαπάμε; Γιατί η ζωή είναι τόσο άδικη; 

Γιατί δε μπορώ να είμαι ευτυχισμένη;» 

Αναπάντητα γιατί βασάνιζαν το μυαλό της… 

Και άρχισε να βρέχει… μα καθόλου δεν την ένοιαζε… 

Δεν την ένοιαζε που την κοιτούσε ο κόσμος θαρρείς και ήταν τρελή.. έτσι 

ήταν πάντοτε ο κόσμος, περίεργος… 

Είναι και κάποιοι άνθρωποι που γεννήθηκαν για να ασχολούνται με τους 

άλλους… Σαν να μην έχουν δική τους ζωή.. 

Δεν την ένοιαζε που βρεχόταν… πρώτη φορά ήταν; Θυμήθηκε τα παιδικά 

της χρόνια.. τότε που έβρεχε και έτρεχε στους δρόμους.. έπινε το νερό 

της βροχής και θαρρείς και ξεδιψούσε όλη η ζωή της… 

Της άρεζε η βροχή… μπορούσε να κλαίει και να μην την καταλαβαίνει 

κανείς… Τα δάκρυα ενώνονταν με τη βροχή και εκείνη τα έπαιρνε μαζί 

της… και παρέσερνε μαζί όλον αυτό τον πόνο που υπήρχε σ’ αυτά.. Η 

βροχή έχει μαγικές δυνάμεις! Φτάνουν μερικές σταγόνες στο πρόσωπό 

σου και νιώθεις σαν πούπουλο! Σαν να μην υπακούς στο νόμο της 

βαρύτητας.. Η βροχή καθαρίζει, ξεπλένει… 

Και οι ώρες κυλούσαν… Και εκείνη έκλαιγε… δεν ήξερε πια γιατί… Είχε 

μουδιάσει από το κρύο… δεν ένιωθε τα χέρια της.. έπεσε.. Και μετά όλα 



“25th hour” project 
 

415 
 

θολά… Σαν να μην υπήρξε μετά.. Σαν να χάθηκε ο χρόνος… Μια σκιά την 

πήρε από το χέρι και την σήκωσε ψηλά.. Πετούσε και ήταν όμορφα.. Ο 

ουρανός ήταν γαλανός… τόσο όμορφο χρώμα… γαλήνεψε η ψυχή της… 

Σαν να ξέχασε τα πάντα… όλος ο πόνος που ένιωθε της άνοιξε μια 

τεράστια τρύπα και βγήκε έξω… τον τραβούσε ο ουρανός σαν μαγνήτης… 

και η τρύπα έκλεινε.. δεν πονούσε πια… 

Γύρισε το κεφάλι της και είδε γκρίζα σύννεφα… ήταν μακριά… ένιωσε την 

σκιά να τη χαϊδεύει απαλά… 

«Πού είμαι;» 

«Μελίνα… Μελίνα! Επιτέλους άνοιξες τα μάτια σου… 

Κατατρόμαξα! Μα καλά, τι σ’ έπιασε και καθόσουν στη βροχή με τις 

ώρες; Ευτυχώς που φιλοτιμήθηκαν κάποιοι περαστικοί και κάλεσαν 

ασθενοφόρο!» 

«Ο Νίκος;» 

«Πάλι τα ίδια βρε κοριτσάκι μου; Αφού τα είπαμε… με το Νίκο έχετε 

χωρίσει..» 

Δεν ήθελε να ακούσει άλλα… Γύρισε πλευρό και προσπάθησε να 

συγκρατήσει τα δάκρυά της… τα άτιμα, την πίεζαν τόσο για να βγουν που 

νόμιζε ότι θα σκάσει.. 

Κοίταξε το ρολόι που βρισκόταν στον κάτασπρο τοίχο του δωματίου… Θα 

ορκιζόταν πως έδειχνε 25:00… 

 

 

 

 

 

 

 

 

 



“25th hour” project 

416 
 

Pablito | 26.11.2014 

Κι αν η 25η ώρα την πόρτα σου χτυπήσει, κάνε πως δεν άκουσες. Σαν 

ζεστή πρέζα στις φλέβες σου θα τρέξει, σαν φόβος στα σκοτεινά δωμάτια 

του μυαλού σου θα ταξιδέψει έως ότου σε τινάξει στον αέρα απ τα μέσα 

προς τα έξω. Τα κομμάτια σου θα σκορπίσει στους πεντάρφανους 

αγέρηδες που με μένος και σβελτάδα θα τα παρασύρουν στις άκριες του 

κόσμου.   

Θέλει θάρρος η 25η ώρα. Θέλει να ξέρεις ότι απ την αρχή θα πιάσεις το 

νήμα της ζωής σου σαν της απαντήσεις. Δεν είναι χάδι απαλό, δεν είναι 

δροσερός ψίθυρος. Είναι ο μόχθος της ζωής σου ολόκληρης που ποτέ δεν 

ζύγιασες. Είναι μια ώρα σαν της άλλες μα και όχι.   

Δε θα ναι κανείς εκεί να σκουπίσει με μαντήλι τα δάκρυα σου, μίτε και 

τις πληγές σου να πλύνει. Με μύρο δε θ’ αλείψει το κορμί σου χέρι 

αγαπητό. Μοναχός σου θα παλέψεις τα τέρατα που θα ξεπροβάλλουν 

από τα απύθμενα βάθη σου, μονάχος σου θα τα κάμεις μικρά, μονάχος 

σου θα τα διαλύσεις. Δεν υπάρχει άλλη ώρα γι αυτό, παρά μόνο η 25η.   

Δε θα θες να σαι κει, θα θες κάθε στιγμή να φύγεις. Θα πέφτεις θα 

σηκώνεσαι καθώς οι κραυγές σου θα σκίζουν το κενό που μόνο εσύ 

βλέπεις.  Δε θα ναι μια ώρα η 25η μα μια ζωή. Μια ζωή που πρέπει να 

κερδίσεις περνώντας απ’ τα κατάβαθα της ανθρώπινης σου υπόστασης 

βήμα το βήμα, σκαλί το σκαλί.   

Κάποτε θα ταιριάξεις τα κομμάτια που σου σκόρπισε ο αέρας. Κάποτε το 

ζεστό ναρκωτικό της επιθυμίας θα φύγει από μέσα σου. Κάποτε τα 

τέρατα θα μικρύνουν τόσο που θα ναι μια σταλιά στα μάτια σου και τότε 

το φως θα σε ντύσει από πάνω ως κάτω. Τότε θα είναι η 1η ώρα από τις 

επόμενες 25. Τότε θα ξέρεις.   

 

 

 

 

 

 



“25th hour” project 
 

417 
 

Ιωάννα Γαλανούλη | 27.11.2014 

Ώρα γέννησης: 25η 

της πρώτης ημέρας 

του Καινού Σύμπαντος. 

Όχι από κάποιο παιχνίδι της τύχης, 

αλλά για μια μοναδική ανατροπή.  

Η μοίρα σου   ̶  το παρελθόν. 

Του Παλαιού Σύμπαντος. 

Ο σκοπός σου απερινόητος 

και συνάμα νομοτελειακός: 

να εμποδίσεις τη γέννησή σου. 

Για τον άνθρωπο, που έβαλε τέλος 

στην ύπαρξή του, 

εσύ που ήρθες στον κόσμο την 25η ώρα 

θα διορθώσεις το λάθος 

όχι ως μεσσίας   ̶  μόνο ως ιδεογόνος ιός. 

 

 

 

 

 

 

 

 

 

 

 

 

 

 



“25th hour” project 

418 
 

Νικόλας Σμυρνάκης | 28.11.2014 

Μόλις τέλειωσε το ανακάτεμα των υλικών για τη δημιουργία του κόσμου, 

ξάπλωσε σε ένα σύννεφο ξέπνοος και ευχαριστημένος. Δεν ξύπνησε 

ποτέ.  

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

419 
 

Βάσω Κωνσταντινίδου | 29.11.2014 

Βράδυ, σκοτάδι σαγηνευτικό κι απόλυτο, δεν δέχεται τίποτε λιγότερο 

από την ηρεμία των παραπλανημένων στη ζωή… των τρελών κι 

αποφασισμένων να αλλάξουν κόσμο, να πετάξουν μακριά… έτσι και συ… 

στέκεις στο παράθυρο και προσμένεις… μουσικές όμορφες ακούς στο 

ραδιόφωνο που πάντοτε σε συντρόφευε… κι αναμένεις… την ώρα εκείνη, 

την 25η, αυτή που θα σημάνει το τέλος… το τέλος και την αρχή. Στέκεις 

στο παράθυρο κι αναρωτιέσαι τι άξιζε να ζήσεις που δεν έζησες, τι 

κέρδισες, τι έχασες. Δεν κάνεις βήμα πίσω από τα λάθη σου! Το φως στο 

δωμάτιο κίτρινο και ζεστό, ένα μικρό καταφύγιο που καιρό 

δημιουργούσες, γεμάτο μικρές ιστορίες κρυμμένες σε κίτρινες σελίδες, 

παιχνίδια και σχέδια ενός ανθρώπου άλλοτε ανέμελου… μα ο χρόνος 

πέρασε… κι ακόμη κυλά, κυλά γρήγορος κι αποφασισμένος να σε πάρει 

μαζί του… να σου προσφέρει την δική σου ώρα, αυτή που ορίστηκε από 

άλλον για σένα και τώρα σε καλεί. Κι έτσι, η γωνιά σου στο παράθυρο θα 

αδειάσει, το φως θα μείνει μετέωρο και το καταφύγιο θα ερημωθεί… μα 

είναι τέτοια η χαρά των τρελών, που σαν φεύγουν, όλα τους 

συγχωρούνται, όλα γίνονται ανάμνηση και όνειρο γλυκό… και μένει για 

σένα ο νέος Χρόνος, ο καινούριος, η δική σου ώρα!! Στον κόσμο των 

τρελών και παραπλανημένων. 

 

 

 

 

 

 

 

 

 

 

 

 



“25th hour” project 

420 
 

Victoria Alex | 30.11.2014 

Ήταν ένα παγερό πρωινό του 2225. Όπως όλα τα πρωινά της παγερής 

ζωής μου. Κάποτε έλεγαν πως ένα ζεστό φως έλουζε τη γη… δεν το 

θυμάμαι. Τώρα ξέρα παντού, τοπίο γκρι και κρύο, πολύ κρύο. Πάνε μέρες 

που συνάντησα τον τελευταίο άνθρωπο, έναν κουρελή, ισχνό και 

κατηφή. Στα μάτια του φόβος. Προχωρούσε κουτσός σε ένα μονοπάτι 

σεληνιακό. Ανταλλάξαμε βλέμματα, μα όχι κουβέντες. Πάνε τουλάχιστον 

25 χρόνια που έχω να μιλήσω με κάποιον. Όσα τα χρόνια της ζωής μου, 

τόσοι οι άνθρωποι που αντάμωσα. 25. Όλοι σιωπηλοί, βαστώντας στην 

πλάτη τους μια συνενοχή, για το τότε, το τώρα, το μετά. Το έρεβος ήταν 

ό,τι τους απέμεινε. Το τίμημα της αμαρτίας. Είχα μέρες να φάω.  Ένιωθα 

ότι θα πεθάνω. Έκλεισα τα μάτια μου και έκλαψα. Η ανάσα μου 

ασθενική, βουβή, ετοιμοθάνατη. Δάκρυα για ένα κόσμο που δε γνώρισα 

ποτέ, παρά μόνο μέσα από τις αφηγήσεις και τα γλυκά μάτια της μάνας 

μου. Αναμνήσεις μιας ουτοπίας, ενός φαντάσματος. Όνειρα για γλυκές 

λίμνες και πράσινα έλατα, για δροσερό αέρα και για ζεστές θάλασσες. 

Είναι δύσκολο να ζεις στα όνειρα. Σκοτεινιάζεις. Αλλά παραδόξως, αυτά 

με κρατούσαν ζωντανή. Τράβηξα πάνω μου ένα χοντρό, βρόμικο 

πανωφόρι. Τα χέρια μου μπλαβιασμένα, μελανιασμένα. Αν υπήρχε 

μοίρα, την είχα αποδεχθεί. Είχα χάσει τις ώρες. Την αίσθηση του χρόνου. 

Δεν είχε σημασία πια ούτως η άλλως. Στους εφιάλτες θέλεις όλα να είναι 

σύντομα. Θέλεις ένα τέλος. Ζούσα στην 25η ώρα, στο τέλμα του κόσμου, 

μετά τη μεγάλη καταστροφή. Η 25η ώρα της ανθρωπότητας, η ώρα που 

έσβησε την ελπίδα, που εγκατέλειψε το θεό, που εκσφενδονίστηκε σαν 

βότσαλο στο σκοτεινό σύμπαν της ανυπαρξίας. 

 

 

 

 

 

 

 

 



“25th hour” project 
 

421 
 

Σπυριδούλα Τσιομήτα | 1.12.2014 

Γι’ αυτόν: ώρα 24:59 

«Τι λέει, μικρή; Τα παιδιά έχουν πάει για σκι. Πάμε για ποτάκι απόψε;» 

 Γι’ αυτήν: ώρα αδιάφορη 

«Έλα! Είμαι κλεισμένη, ρε συ, γι’ απόψε! Κάποια άλλη φορά!» 

Την επόμενη μέρα 

Γι’ αυτόν: ώρα 24:59 

«Σε πρόλαβα σήμερα για εκείνο το ποτό που λέγαμε;» 

Γι’ αυτήν: ώρα αδιάφορη 

«Αχ! συγγνώμη, στ’ αλήθεια θα βγω με παλιούς συμμαθητές σήμερα, το 

‘χουμε κανονίσει εδώ και καιρό! Αύριο, όμως, σίγουρα!» 

Γι’ αυτόν: ώρα απελπισίας 

«Πολύ περιζήτητη είσαι, ρε μικρή πια…» 

Την επόμενη μέρα 

Γι’ αυτόν: ώρα 24:59 

«Σήμερα, είδες, σου στέλνω μήνυμα από νωρίς το απόγευμα για να σε 

προλάβω να σε κλείσω εγώ, μη μου πεις πάλι ότι έχεις ήδη κανονίσει!» 

Γι’ αυτήν: ώρα 17:30 ή 18:45 ή 19 και κάτι 

«Οκ! Τι ώρα να βρεθούμε[…]» 

Αργά, το ίδιο απόγευμα 

 

Ήταν ακριβώς στην ώρα του. Το ρολόι έδειχνε γι’ αυτόν 24:59 και έναν 

χτύπο. Πέρασε το χέρι ανάμεσα στα λυτά μαλλιά του. Μήπως ήταν 

καλύτερα να τα πιάσει πίσω; Δεν στρώνουν με τίποτα. Ξαναδοκιμάζει. 

Γάμησέ τα. Αυτό δεν είναι ραντεβού, είναι απλά μια φιλική συνάντηση. 

Κοιτά από το τζάμι της μπλε Peugeot. Μα πού είναι; Είναι 24:59. 

Εκείνη εμφανίζεται με το γρήγορο βήμα της, τυλιγμένη σφιχτά στο 

κόκκινο καρό παλτό της. Κάνει ψόφο αυτό το υπέροχο δεκεμβριανό 

βράδυ. Τον χαιρετά με ένα πλατύ χαμόγελο. Φοράει λίγο μαύρο eyeliner 

και κόκκινο κραγιόν. Καθώς αυτός βάζει εμπρός τη μηχανή, αυτή  έχει 

χρόνο να προσέξει τα μαλλιά του, το δερμάτινο τζάκετ που φοράει, τα 

χέρια του πάνω στο τιμόνι, το προφίλ του καθώς φωτίζεται από τα φώτα 

της πόλης. Ασυναίσθητα χαμογελάει. 

«Πού πάμε;» «Πού σ’ αρέσει;» «Στο τάδε κάθεται ήδη μια ξαδέρφη μου 

αλλά άμα δεν  θες παρέα, πάμε κάπου αλλού» «Όχι, μια χαρά, κανένα 

πρόβλημα» ενώ αυτός ευχήθηκε εκείνη να είχε πρόβλημα και να 



“25th hour” project 

422 
 

πήγαιναν κάπου οι δυο τους. Τι στο καλό τον έπιασε και ανέφερε την 

ξαδέρφη του; Είναι αυτή η πολυλογία του, δεν σταματά ποτέ. Ρίχνει μια 

ματιά στο ρολόι του αμαξιού. 22:20. 

Παρκάρουν και, καθώς κατεβαίνουν από το αμάξι, αυτή προσέχει το 

ανάστημά του. Είναι ψηλός, επιτέλους ένας ψηλός! Μα τι την έπιασε και 

προσέχει όλες αυτές τις λεπτομέρειες; Κάθονται στο μπαρ. Α, να η 

ξαδέρφη. «Καλησπέρα, παιδιά» «Από ‘δω η τάδε, ο τάδε» «Χαίρω πολύ» 

και δωσ’ του κουβέντες και αστεία και γέλια και αυτός να μη βάζει 

γλώσσα μέσα. «Καλά, ε, το παλτό σου φυσάει. Λατρεύω το καρό». Κι ενώ 

κάθονται δίπλα-δίπλα, δεν νιώθουν κοντά. 

Η ώρα κοντεύει 23:50. «Είσαι για συνέχεια;» ρωτά αυτός. «Αμέ! Τα 

παιδιά;» «Ασ’ τους αυτούς». 24:59 και ένας χτύπος. 

Της αρέσει που μιλάει ασταμάτητα. Τώρα είναι κοντά, πολύ κοντά. Και η 

μουσική δυνατά. Κάθε τόσο σκύβει στο αυτί της για να της μιλήσει, ενώ 

μια τούφα από τα μαλλιά του πέφτει απείθαρχα στο μέτωπό του. Αυτή 

χαμογελά, απλώνει το χέρι της και με μια επιδέξια κίνηση τη στερεώνει 

ανάλαφρα. «Δεν κάθεται με τίποτα» λέει αυτός αλλά η τούφα δεν 

ξαναγλιστρά όλο το βράδυ. 

Τώρα το νιώθει. Μια νευρικότητα, μια αμηχανία. Προσπαθεί να το 

κρύψει πίσω από το πλατύ της χαμόγελο. Προσπαθεί να το κρύψει από 

τον εαυτό της. Ότι της αρέσει. Ότι αυτός ο άντρας τη γοητεύει. Κι όταν 

αυτός χαϊδεύει ανάλαφρα το μάγουλό της, πιο πολύ παιχνίδισμα ήταν 

παρά χάδι, νιώθει μια αναταραχή ανακατεμένη με ενοχή. Νιώθει ένοχη 

γιατί το απολαμβάνει. Γιατί ο κατά δύο στη σειρά έτη σύντροφός της 

απέχει περίπου 500 χλμ μακριά και κοιμάται ήσυχος. Είχαν ανταλλάξει 

μάλιστα και μήνυμα για «καληνύχτα», το οποίο τεχνηέντως αυτή 

απέκρυψε σπρώχνοντας το κινητό κάτω από την τσάντα της. 

Τώρα, όμως, νιώθει εντελώς  παρασυρμένη. «Η κοπέλα σου;» κάνει σε 

μια στιγμή και αυτός χαμογελά ίσως ντροπαλά και απαντά «δεν υπάρχει 

κοπέλα». Ώστε δεν υπάρχει. Αυτή ξεγλιστρά. Είναι δεσμευμένη αλλά 

τώρα νιώθει αυτή τη δέσμευση σαν αλυσίδα. Δεν είναι ότι δεν μπορεί να 

απατήσει τον σύντροφό της. Είναι ότι φοβάται για το μετά. Το ρολόι έχει 

κολλήσει στο 24:59. Τώρα είναι το δικό της ρολόι που έχει σταματήσει 

εκεί. Η καρδιά της το ίδιο. 



“25th hour” project 
 

423 
 

Μιλούσαν όλο το βράδυ ασταμάτητα, γελούσαν, απολάμβαναν ο ένας 

την παρέα του άλλου. Εκείνης, όμως, το μυαλό έτρεχε. Κι αν σκύψει να 

με φιλήσει; Αν με φιλήσει αυτός, τι κάνω; Και λίγο μετά: τι γεύση να 

έχουν άραγε τα χείλη του; 

Εκείνη τη βραδιά οι δείκτες δεν έδειξαν ποτέ 25:00. Εκείνος τη γύρισε 

σπίτι, πρόσεξε το δερμάτινο κολάν που αυτή φορούσε, της έκανε 

κοπλιμέντο, αστειεύτηκαν. Ήταν σα να μην ήθελαν να τελειώσει η 

βραδιά, σα να μην ήθελε εκείνη να κατέβει από το αμάξι. Αυτός, όμως, 

δεν έκανε ποτέ κίνηση. Δεν έγειρε προς το μέρος της, δεν χάιδεψε τα 

μαλλιά της. Το ρολόι του μπορεί και να ‘δειχνε 24:59 αλλά αυτό, 

δυστυχώς, είναι μάλλον απίθανο να το μάθουμε. 

Όσο κι αν έσπασε το κεφάλι της, δεν κατάλαβε ποτέ τι έκανε λάθος. Ίσως 

αυτός να γνώριζε για τη σχέση της και να έκανε πίσω, ίσως ήθελε απλά 

να τεστάρει την ειλικρίνειά της. Ή ίσως, τελικά, να είχαν συναντηθεί έτσι 

φιλικά εκείνο το βράδυ. Τίποτα, πάντως, δεν κατάφερε να μετριάσει 

αυτό το απαίσιο συναίσθημα του ότι έπαιξε κι έχασε. 

Ποτέ της δεν κατάλαβε πότε τσιμπήθηκε μαζί του, πότε του έδωσε το 

δικαίωμα να εισβάλει στις φαντασιώσεις της και να ονειρεύεται ένα 

παράλληλο σύμπαν όπου αυτοί οι δύο είναι ζευγάρι. Και τελικά δεν ξέρει 

και είναι πιθανό να μη μάθει ποτέ, αν αυτό που πιστεύει ότι ερωτεύτηκε 

είναι ο συγκεκριμένος άντρας ή η ιδέα αυτού που αντιπροσωπεύει ό, τι 

ακριβώς της λείπει από την τωρινή της σχέση. 

 Έχουν ξαναβρεθεί αρκετές φορές από τότε, κάθε φορά που αυτή 

ερχόταν στην πόλη για διακοπές. Και πάντα φλυαρούν, αστειεύονται σαν 

να γνωρίζονται χρόνια ολόκληρα, νιώθουν αυτήν την απίστευτη χημεία 

μεταξύ τους. Και αυτή πάντα τον φροντίζει, αγγίζει τα μαλλιά του, αυτά 

πάντα πειθαρχούν στο άγγιγμά της, που μοιάζει περισσότερο με χάδι. 

Τώρα είναι αυτή που του στέλνει κάθε φορά μήνυμα για να βρεθούν. 

«Έλα στο τάδε, κερνάω κοκτέιλ» «Είμαστε στο τάδε για τσιπουράκι όπως 

υποσχέθηκα, άντε έλα» και αυτός, συνήθως, εμφανίζεται. Συνήθως. Και 

κάθε φορά το ρολόι της δείχνει 24:59 και είναι εκεί κολλημένο όλο το 

βράδυ, μέχρι να πούνε καληνύχτα και να δείξει μια αδιάφορη ώρα. Και 

τώρα πάλι είναι έτοιμη, παρότι τους χωρίζουν πολλά χιλιόμετρα, να 

στείλει ένα αστείο μήνυμα, μόνο και μόνο για να λάβει μια φράση του 

«Έλα μικρή, όλα καλά και δω» και το ρολόι της να σταματήσει πάλι στο 

24:59, μέχρι να επιστρέψει στις αδιάφορες ώρες με τον σύντροφό της. 



“25th hour” project 

424 
 

Για το ρολόι εκείνου, πλέον, δεν γνωρίζουμε. Ελπίζουμε, πάντως, να μην 

δείχνει ώρα αδιάφορη. 

… 

«Ποιο ήταν το πρόβλημα, τελικά, με το ρολόι; Είχε κάποιο θέμα ο 

μηχανισμός του;» ρώτησε η κοπέλα καθώς τύλιγε το δερμάτινο λουράκι 

του ρολογιού γύρω από τον καρπό της. «Ε, δεν το λες και πρόβλημα! 

Απλά, όλο αυτό το διάστημα πηγαίνατε ένα ολόκληρο δευτερόλεπτο 

πίσω! Σιγά το πράμα, ε; Απ’ την άλλη, θα μου πεις, μερικές φορές ένα 

δευτερόλεπτο αρκεί για να κάνει τη διαφορά». Εκείνη κοίταξε τον 

χαμογελαστό υπάλληλο, ψέλλισε κάτι σαν «ευχαριστώ» και βγήκε 

παραπατώντας στον δρόμο. «Ήταν 25, ήταν κάθε φορά 25 μαζί του… Η 

χαμένη 25η ώρα μου». Ένιωσε τον χλωμό φθινοπωρινό ήλιο να της καίει 

το πρόσωπο. 

 

 

 

 

 

 

 

 

 

 

 

 

 

 

 

 



“25th hour” project 
 

425 
 

Λίνα Ρόκου | 2.12.2014 

Ο Π. έμοιαζε με πόρτα. Δεν ήταν το σχήμα του τέτοιο, ήταν το μυαλό του. 

Την πρώτη φορά που τον διάβασα -ήταν πριν πέντε χρόνια- δεν μπόρεσα 

να κοιμηθώ για δύο συνεχόμενα βράδια. Ένιωθα πως στεκόμουν στο 

κατώφλι μιας πόρτας, αν της έδινα μια απλή ώθηση τότε αυτή θα άνοιγε 

διάπλατα και θα με έλουζε ζεστό φως και μέλλον. Η αίσθηση με 

αναστάτωσε για τα καλά. Στριφογύριζα στο κρεβάτι μου και μια 

πασχαλίτσα, σε μέγεθος παιδικής παλάμης, πρωταγωνιστούσε σε ένα 

όνειρο που δεν έβλεπα. Πέρασαν πέντε χρόνια από τότε κι ο Π. εξέδωσε 

άλλα δύο βιβλία. Το πρώτο ονομαζόταν «Το αβγό που δεν έβραζε» και 

για άλλη μια φορά με άφησε εμβρόντητη με την ποιότητα και την ουσία 

της γραφής του. Μιλούσα σε όλους μου τους φίλους για τη μεγάλη 

λογοτεχνική μου αγάπη και στα γενέθλιά τους τούς έπαιρνα για δώρο το 

μυθιστόρημά του. Το δεύτερο βιβλίο ονομαζόταν «25η ώρα» και ήταν 

φριχτό. Το διάβασα δύο φορές, γιατί δεν μπορούσα να πιστέψω το πόσο 

κακογραμμένο ήταν. Θα το διάβαζα και τρίτη αλλά στην ιδέα ότι θα 

έπρεπε να περάσω ξανά το μαρτύριο της ανάγνωσής του ανέβασα 

πυρετό. Τις πρώτες ημέρες έκλαιγα από απογοήτευση. Δεν μπορούσα να 

καταλάβω τι είχε πάει στραβά και ο Π. είχε γράψει ένα τόσο άθλιο βιβλίο, 

ενώ είχε αποδείξει με τα δύο προηγούμενα έργα του ότι ήταν ικανός να 

φτάσει στον πυρήνα του ανθρώπινου ψυχισμού και να τον αποτυπώσει 

με λιτό και απέριττο τρόπο. Η «25η ώρα» ήταν ένα βιβλίο που έβριθε από 

μεγαλοστομίες, επιδειξιομανείς νεολογισμούς και ανούσιες 

επιτηδεύσεις. Δύο εβδομάδες μετά την κυκλοφορία του άρχισαν να 

δημοσιεύονται οι πρώτες κριτικές που μιλούσαν για «το ωριμότερο και 

σπουδαιότερο έργο του συγγραφέα». Όταν διάβασα τα διθυραμβικά 

δημοσιεύματα, η λύπη μου μετατράπηκε σε οργή. Ήταν δυνατόν οι 

κριτικοί, που στο παρελθόν τον είχαν υποδεχτεί τόσο χλιαρά, να 

παραληρούν με το χειρότερο δημιούργημά του; Δεν καταλάβαιναν πόσο 

κακό θα του έκαναν αν δεν του έλεγαν την αλήθεια, δεν καταλάβαιναν 

ότι ως κακοί συμβουλάτορες θα τον παραπλανούσαν και ότι πιθανόν ο 

Π. από μισάνοιχτη πόρτα θα μετατρεπόταν σε έναν ψηλό, αδιαπέραστο 

τοίχο χωρίς ούτε μια ρωγμή;  Εκείνη ήταν η μέρα που αποφάσισα να 

δράσω. Το πρώτο πράγμα που έκανα ήταν να μάθω πού έμενε ο Π. και 

με έκπληξη διαπίστωσα ότι το σπίτι του απείχε από το δικό μου μόλις 

τρία τετράγωνα. Το δεύτερο ήταν να προετοιμάσω όσα είχα σκοπό να 

του πω. Έκατσα, λοιπόν, και έγραψα σε ένα τετράδιο όλες τις 



“25th hour” project 

426 
 

παρατηρήσεις μου, τις σχετικές με το βιβλίο του. Στην αρχή έγραψα τα 

θετικά (2 παρατηρήσεις) και μετά τα αρνητικά (13 παρατηρήσεις). 

Ύστερα άρχισα να διαβάζω δυνατά όσα έγραψα μέχρι που έμαθα να τα 

λέω απέξω κι ανακατωτά και στο τέλος άρχισα να προβάρω τον λόγο μου 

μπροστά στον καθρέφτη και να τον διανθίζω και με τις κατάλληλες 

κινήσεις. Μετά από λίγες ημέρες ήμουν έτοιμη, άλλωστε δεν ήθελα να 

αφήσω να περάσει πολύς καιρός χωρίς να κινηθώ, γιατί φοβόμουν 

μήπως ο Π. επηρεαζόταν από τους κόλακες  και έχανε τον δρόμο του. 

Ξημέρωσε Κυριακή. Η θερμοκρασία ήταν ιδανική για συναντήσεις. 

Φυσούσε ένα ελαφρύ, ευχάριστο αεράκι και τα λευκά σύννεφα έτρεχαν 

ξοπίσω το ένα από το άλλο. Φόρεσα ένα καλό φόρεμα, όχι τόσο καλό που 

να μη ταιριάζει σε κυριακάτικο πρωινό αλλά αρκετά καλό ώστε να 

τιμήσω τον αγαπημένο μου συγγραφέα. Στάθηκα στο απέναντι από το 

σπίτι του πεζοδρόμιο. Ανάμεσα σε έναν κάδο σκουπιδιών και μια 

νεραντζιά. Περίμενα υπομονετικά κρατώντας στα χέρια μου την «25η 

ώρα». Δεν φορούσα ιδιαίτερα ψηλό τακούνι αλλά, καθώς ήμουν άμαθη, 

και στο λίγο σύντομα κουράστηκα.  Ένα νεράντζι έπεσε από το δέντρο και 

προσγειώθηκε τόσο κοντά μου που ένιωσα να με πιτσιλά στην αριστερή 

γάμπα. Μετά άνοιξε η πόρτα και ο Π. βγήκε στο απέναντι από εμένα 

πεζοδρόμιο. Κρατούσε στα χέρια του ένα μωρό. Δεν ξέρω αν ήταν αγόρι 

ή κορίτσι. Ήταν βρέφος και ίσα που διακρινόταν το κεφαλάκι του. Το 

μωρό κοιμόταν γαληνεμένο. Ο Π. κατευθύνθηκε σε ένα μπλε, 

οικογενειακό αυτοκίνητο. Άνοιξε την πίσω πόρτα και εναπόθεσε με 

προσοχή το παιδί στο καθισματάκι του. Μετά έκανε τον γύρο του 

αμαξιού, έκατσε στη θέση του οδηγού, έβαλε μπρος κι έφυγε. Πέταξα το 

βιβλίο στον κάδο των σκουπιδιών και επέστρεψα στο σπίτι μου. Πέρασε 

ένας μήνας από εκείνη την ημέρα. Στη λαϊκή είδα τον Π. να ψωνίζει 

ντομάτες. Δεν το σκέφτηκα ιδιαίτερα. Τον πλησίασα από πίσω και μέσα 

στην πολυκοσμία ψιθύρισα στο αυτί του: «Η 25η ώρα είναι το καλύτερο 

βιβλίο του κόσμου». Γύρισε και με κοίταξε. Μέσα στα μάτια του 

καθρεφτιζόταν το πρόσωπο ενός μωρού. 

 

 

 

 



“25th hour” project 
 

427 
 

Ιώ | 3.12.2014 

«Το να φεύγεις από την ίδια σου την κόλαση είναι δειλία». Έτσι της είπα 

χθες. Της είπα ότι το να εγκαταλείψεις όλα όσα έχεις μέχρι τώρα για να 

ξεφύγεις από τη συμβατικότητα και τη ρουτίνα, είναι ένδειξη έλλειψης 

θάρρους να αντιμετωπίσεις τον ίδιο σου τον εαυτό. Και ψάχνω 

απεγνωσμένα να βρω την αλήθεια. Γιατί, όταν στα 15 σου νιώθεις ήδη 

απέχθεια για όσα πρόκειται να γίνεις, τι πρέπει να κάνεις τότε; Νιώθεις 

χιλιάδες χέρια να σε πιέζουν, να σου σκύβουν το κεφάλι και να σου 

επιβάλλουν να γίνεις κάτι “αξιόλογο”. Λες και ξέρουν τι θα πει αυτό. 

Πληροφοριακά, το να βγάζεις λεφτά δε σε κάνει αξιόλογο ούτε 

ευτυχισμένο. Και τελικά, ίσως αυτό που έχω ανάγκη, που σήμερα όλοι 

μας έχουμε ανάγκη, είναι μια 25η ώρα. Μια ώρα που θα είναι εκτός 

αυτής της ζοφερής πραγματικότητας. Μία ώρα που θα γελάμε αληθινά ο 

ένας στον άλλο. Μία ώρα που θα βγαίνουμε έξω και θα τραγουδάμε σαν 

τρελοί, χωρίς να μας νοιάζει στιγμή τι θα πει ο κάθε κολλημένος. Μία 

ώρα που θα είμαστε αληθινοί επαναστάτες διεκδικώντας την ίδια μας τη 

ζωή, που πλέον έχουμε αφήσει στην άκρη. Γιατί; Μήπως ψάχνοντας 

απεγνωσμένα την ουσία, τη χάσαμε τελικά; Γιατί όλα όσα τελικά 

μπορούν να μας κάνουν ευτυχισμένους, μοιάζουν τόσο παράλογα και 

μακρινά; Πονάει, ξέρεις, να βλέπεις αυτά τα χιλιάδες χέρια να μοχθούν 

για να κλείσουν την πηγή της ευτυχίας σου. Γιατί, όταν είσαι νέος, δεν 

αφήνεις κανέναν να σε κατευθύνει και να επιβάλλεται. Γιατί δε μας 

αρέσει να συμβιβαζόμαστε. Αυτό που έχω νιώσει να μου λείπει πολλές 

φορές, είναι να δω κάποιον να είναι ευτυχισμένος. Πραγματικά 

ευτυχισμένος. Δε θα διστάσω στιγμή να του απλώσω το χέρι και να τον 

αφήσω να με παρασύρει. Κι ας χαθώ. Κι ας χαθούμε. Θα έχω τολμήσει. 

Θα μπορώ να λέω πως για μια στιγμή ένιωσα ελεύθερη. Ίσως 

προσπαθώντας να φτιάξεις τη δική σου ουτοπία, να βρεις και κάποια 

άλλη στο δρόμο.   «Το να φεύγεις από την ίδια σου την κόλαση, είναι 

δειλία» της απάντησα, στην πρόταση της να φύγουμε δύο κορίτσια 

μακριά από την ανελέητη καθημερινότητα. Πολλές φορές όμως, δε σου 

αφήνουν άλλη επιλογή. 

 

 

 



“25th hour” project 

428 
 

Κάτια Γκιμήση | 4.12.2014 

24 ώρες σε μια ημέρα 

24 δόσεις από 60 λεπτά  

24 χρονικά διαστήματα για ατέλειωτη μελαγχολία  

Ή  

24 χρονικά διαστήματα για ατελείωτη χαρά 

Ποτέ δεν ξέρεις  

Παραμένουν 24 ώρες  

Η 25η όμως είναι η καλύτερη  

Η 25η ώρα είναι φωλιά  

Είναι φωλιά όλων αυτών των στιγμών που έπρεπε να κλαπούν για να 

υπάρξουν  

Είναι κάτι το μαγικό  

Κάτι το εξωπραγματικό  

Υπάρχει όμως  

Και είναι η 25η ώρα 

Εκεί πάνε οι στιγμές που ακούς  εκείνο το τραγούδι που σε νιώθει 

 Εκεί πάει η μεγάλη διάρκεια ενός φιλιού που στους δείκτες του  

ολογιού  

δεν φαίνεται  

Στην 25η ώρα πάει και το δευτερόλεπτο που τον αντικρίζεις  

Εκείνον  

Τον άνθρωπό σου  

Το άλλο σου μισό  

25η ώρα  

Τότε είναι που ξέρεις  

Τότε είναι που καταλαβαίνεις τι έχεις να ζήσεις  

Τι έχεις ζήσει  

Ο χρόνος παγώνει  

Και οι δείκτες γυρίζουν  

Και τότε  

Τότε είναι μόνο που μπορείς να ΔΕΙΣ την 25η ώρα  

Αλλά δεν είναι για όλους  

Όχι  

Αν ήταν για όλους θα είχε χάσει αυτό το κάτι από έναν άλλο κόσμο  

Η 25η ώρα είναι για αυτούς που ξέρουν λίγο παραπάνω τι εστί πόνος 

Είναι για αυτούς που γνωρίζουν απ’ έξω κι ανακατωτά την ουσία της  



“25th hour” project 
 

429 
 

χαράς 

Αυτοί που ζουν την κάθε μέρα με σκοπό να υπάρξει και επόμενη 

Αυτοί που ζουν για κάποιον άλλον εκτός από τον εαυτό τους 

Μόνο αυτοί θα γνωρίσουν την ώρα μετά τις 24  

Μόνο εκείνοι θα νιώσουν τη δροσερή αναπνοή της  

Και τους αξίζει  

Με όλα αυτά που έχουν αγγίξει με την ψυχή τους  

Μόνο γι’ αυτούς αξίζει να σταματήσει το ρολόι του τοίχου και να έρθει 

η  

επόμενη ώρα  

Η εικοστή πέμπτη  

 

 

 

 

 

 

 

 

 

 

 

 

 

 

 

 

 

 



“25th hour” project 

430 
 

Άπο Χανς! | 5.12.2014 

συνάντηση επί νόηση 

ιαχή πινδαρική, μακριά πολύ  

απ' τον ίαμβο 

τις νύχτες μοναχά εμφανίζομαι 

τις νύχτες 

παίρνω μορφή δρακόντισσας  

προνύμφης 

και κάπου εκεί στου θεανθρώπου 

το μεταίχμιο, 

δουλόπρεπα συστήνομαι: 

πείσμα  

μέσα στην όχι άγευστη 

τραχύτητα 

της κάθε δέσμευσης, 

που όλους μας φασκιώνει 

είναι αλήθεια, ρίχνει χιόνι  

η αποβλάκωση 

μα εγώ το γεμιστήρα μου 

τα 290 μεγαβάτ 

μα εγώ κρυφοκοιτώ τα έγκατα 

μετρώντας τα 

ένα έγκατο 

δύο έγκατα  

μαθητευόμενος θηριοδαμαστής  

και ψευδοκόλακας του ωροδείκτη 

μια χωροχρονική μινιατούρα, εγώ 

πάνω στην 25η ώρα 

διάβασα: λαθροβίωση  

κοίτα να δεις που τελικά 

γνώρισα αργά τον Λεοντάρη 

 

 

 



“25th hour” project 
 

431 
 

Χρήστος Βλάχος | 6.12.2014 

25 ώρες, 

σε μια 24ωρη ζωή. 

Αν και φαντάζει απίθανο για μας, 

ίσως κάποιος τις έχει βρει. 

Μία ώρα παραπάνω ίσως θα ήταν αρκετή, 

ίσως κρατούσε και για πάντα, 

αλλά το πάντα νιώθω ότι το ζω, 

τις στιγμές που νιώθω ζωντανός. 

Αν και όλα κάποτε τελειώνουν, 

θέλω η μέρα αυτή να έχει 25 ώρες. 

Κι αν μια ώρα μόνο είναι λίγο, 

για μένα είναι αρκετή, 

 αρκετή για να σε νιώσω δίπλα μου 

έστω μια στιγμή. 

 

 

 

 

 

 

 

 

 

 

 

 

 

 

 



“25th hour” project 

432 
 

Ελεάνα Γιαννάτση | 7.12.2014 

25η ώρα…η ώρα για εκείνον να πραγματοποιήσει όσα δεν πρόλαβε, όσα 

δεν ολοκλήρωσε, όσα δεν επιχείρησε καν να κάνει τις προηγούμενες 24 

ώρες… ειρωνεία; Ίσως.. Είναι αστείο  και εύκολο να πείθεις, προπάντων 

εσένα, πως δε σου φτάνει ο χρόνος.. 

25η ώρα…η ώρα για εκείνον που ονειρεύεται. Κλείνει η πόρτα πίσω, 

κλείνει τα μάτια του και ονειρεύεται, χάνεται στις σκέψεις του, αφήνει 

επιτέλους τα δάκρυα να κυλήσουν ελεύθερα, αφού κανείς πια δεν 

παρακολουθεί.. αυτήν την 25η ώρα.. Δάκρυα ικανοποίησης, θυμού, 

χαράς, μετάνοιας, λησμονιάς, θύμησης, πόθου ή απωθημένων, πόνου ή 

κατάκτησης.. 

25η ώρα.. η ώρα των απωθημένων, των απαγορευμένων -για την 

ακρίβεια- εραστών.. (Τώρα τι είναι απαγορευμένο και τι όχι ανοίγει 

ολόκληρη συζήτηση.. ). Όμως αυτή είναι η ΩΡΑ τους! Η ώρα που για τους 

άλλους απλά δεν υπάρχει για αυτούς ζωντανεύει ένας ολόκληρος 

κόσμος, κόσμος πάθους, έντασης, έρωτα… αγάπης.. σεξουαλικότητας μα 

προπάντων ελευθερίας!!! 

25η ώρα.. η ώρα που ο άστεγος που παλεύει να ζήσει να αντεπεξέλθει 

στις κακουχίες, στην κακοκαιρία, στην πείνα, στις αρρώστιες δε θέλει να 

έρθει.. είναι η ώρα που γίνονται όλα ακόμη πιο βαριά η ώρα που ποτέ 

δεν τελειώνει… η ώρα που αντιπροσωπεύει για αυτόν δυστυχώς και τις 

24 ώρες…. τις επισφραγίζει! 

25η ώρα… η ώρα που ο καρκινοπαθής λυγίζει… λυγίζει από το βάρος του 

αγώνα που δίνει κάθε μέρα 24 ώρες… κι όμως και την 25η…. στην οποία 

βρίσκεται ανάμεσα στο υγιή πάλαι ποτέ εγώ του και τον ασθενή εαυτό 

του.. η ώρα που πρέπει να βρει το κουράγιο να συνεχίσει να παλεύει να 

ζει…. να δώσει στους γύρω του την ψευδαίσθηση πως είναι μαχητής.. του 

αναπόφευκτου.. 

25η ώρα η ώρα των εξαρτήσεων, των παθών, των ελευθεριών, των 

αληθειών που μας στοιχειώνουν… όπως και να την χαρακτηρίσω εσύ θα 

βρεις έναν ακόμη χαρακτηρισμό να συνυπογράψεις σε αυτήν… γιατί 

αυτή είναι η ώρα του “ΕΓΩ”… του εαυτού μας..  



“25th hour” project 
 

433 
 

25η ώρα… η ώρα που έχεις επιλέξει να υπάρχει για σένα, ενώ για όλους 

τους άλλους δεν υπάρχει… τελικά είσαι ο Δον Κιχώτης του χρόνου, ή 

μήπως ο χρόνος σε κυνηγάει σαν τη Σταχτοπούτα; 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

434 
 

Σωκράτης Α. Τσελεγκαρίδης | 8.12.2014 

Το μεγάλο ρολόι στον μπεζ τοίχο έδειξε 11 ακριβώς και χτύπησε 

μελωδικά. Οι περισσότεροι έφηβοι ήταν ήδη μέσα στην τάξη, καθώς έξω 

έβρεχε ασταμάτητα. Αυτός ο Νοέμβρης όλο έκλαιγε! Ο Θάνος σταμάτησε 

να ξύνει με μανία το θρανίο του και με απλανές βλέμμα έμεινε για λίγο 

στο ρολόι. Πέντε λεπτά αργότερα το κατώφλι της αίθουσας πέρασε η 

καθηγήτρια Δ. 

- Καλημέρα παιδιά! Είμαστε όλοι καλά, έχουμε κάποιο πρόβλημα; 

Τίποτα το διαφορετικό ή το περίεργο. Ως συνήθως οι γονείς του Θάνου 

μάλωναν άγρια, ο θείος του Πασχάλη έδερνε τη γυναίκα του, ο μεγάλος 

ξάδελφος της Μαρίας έκανε απεξάρτηση από τα ναρκωτικά, η αδελφή 

της Ελένης είχε εξαφανιστεί από το σπίτι, η Κωνσταντίνα μάλλον ήταν 

έγκυος από τον Μάριο, έναν φοιτητή θεατρολογίας, και ποιος ξέρει τι 

άλλο κουβαλούσαν τα υπόλοιπα παιδιά στην ψυχή τους. Όλα ήταν άκρως 

συνηθισμένα, ανάξια λόγου. 

- Ωραία, είπε η καθηγήτρια και έκατσε στην έδρα της απογοητευμένη 

από τη σιωπή των πάντων. Σήμερα έστειλε το υπουργείο μια εγκύκλιο, 

σύμφωνα με την οποία πρέπει να συνεχίσουμε με προσήλωση στον 

προγραμματισμό μας, ώστε στο τέλος της χρονιάς να είστε έτοιμοι για τις 

εξετάσεις σας. 

Σηκώθηκε και στάθηκε δίπλα στο παράθυρο. Η βροχή ακάθεκτη 

χτυπούσε γλυκά τα τζάμια λες και περίμενε από κάποιον χριστιανό να της 

ανοίξει για να μπει μέσα και να ξαποστάσει λίγο. 

- Αυτήν την ώρα, λοιπόν, εμείς δεν θα ασχοληθούμε καθόλου μα 

καθόλου με τον προγραμματισμό του μαθήματος, την ύλη ή το σχολείο 

γενικότερα. Θα παίξουμε ένα παιχνίδι, ο καθένας μόνος του και όλοι μαζί 

ταυτόχρονα. 

Η Μαριάννα, απουσιολόγος, σήκωσε το χέρι της και της έδωσε τον λόγο 

η καθηγήτρια. 

-Μα, κυρία Δ., αν δεν κάνουμε μάθημα για τις εξετάσει, πώς θα 

γράψουμε καλά; Φέτος τελειώνουμε το σχολείο και μπαίνουμε στο 

πανεπιστήμιο! 



“25th hour” project 
 

435 
 

- Υπάρχουν μαθήματα πολύ σημαντικότερα των ανούσιων γνώσεων. Και 

όντως φέτος τελειώνετε το σχολείο, αλλά πρωτίστως θα μπείτε στη ζωή 

και όχι στην τριτοβάθμια εκπαίδευση. Πάντα η ώρα για σκέψη και 

προβληματισμό είναι χρήσιμη. Ποτέ της δεν πάει χαμένη. Κανείς δεν 

μπορεί να σπαταλήσει την ώρα του όσο προβληματίζεται. Αυτό να το 

θυμάστε. Κι εσείς θα πρέπει να βρείτε στη ψυχή σας τι είναι αυτό που 

θέλετε να κάνετε. Πώς θέλετε να ζήσετε. Να διαλέξετε την Ιθάκη σας και 

να την κρατήσετε για φυλαχτό. Όχι πως η ζωή θα σας τα φέρει βολικά. 

Δεν είναι καλό να έχετε τέτοιες αυταπάτες. Αλλά έχοντας μιαν Ιθάκη, 

παρά τους όποιους ανέμους, εσείς θα ξέρετε πού πρέπει να πάτε, με το 

όποιο κόστος… Στο θέμα μας τώρα. Έστω ότι υπάρχει η δυνατότητα μία 

φορά στη ζωή σας να ζήσετε για μία μέρα μια μοναδική 25η ώρα. Και 

ταυτόχρονα μπορείτε εκείνη την 25η ώρα της ημέρας να κινηθείτε στον 

χωρόχρονο όπως επιθυμείτε. Πού και γιατί θα πηγαίνατε; Σκεφτείτε το, 

και όποιος είναι έτοιμος ας σηκώσει το χέρι του. 

Δεν χρειάστηκε να περάσουν παρά ελάχιστα δευτερόλεπτα. 

- Κιόλας, βρε Σωκράτη; Ρώτησε η καθηγήτρια. 

- Τα όνειρα δεν είναι δύσκολα, κυρία. Είναι ελεύθερα κι αυτή η 25η ώρα 

ένα όνειρο δεν είναι; Τέλος πάντων, εγώ θα πήγαινα στην Αθήνα, στην 

Αρχαία Αθήνα εννοώ, να ζήσω έστω και για μια ώρα σε μια κοινωνία που 

έδωσε τόση τροφή για σκέψη στην ανθρωπότητα. Να έβλεπα τον 

Παρθενώνα σε όλο του το μεγαλείο. Τα τείχη του Πειραιά. Και μετά, από 

περιέργεια, μια βόλτα μέχρι την Αμφίπολη να δω ποιος και για ποιον 

κατασκεύασε τον Τύμβο. Κι αν περίσσευε λίγος χρόνος, θα ήθελα να 

έβρισκα τον Αϊνστάιν. Να του εξηγήσω πως η σχετικότητα δεν είναι 

μαθηματικά. Δεν είναι ούτε φυσική. Είναι η ζωή η ίδια. Να του πω ότι δεν 

υπάρχει θεωρία που να μην την περιλαμβάνει η Σχετικότητα! 

- Σε ευχαριστούμε,  Σωκράτη. Η Ιστορία πράγματι και για μένα θα ήταν 

ένα μεγάλο δέλεαρ! Αλλά νομίζω πως η όποια Σχετικότητα ξεφεύγει από 

το αντικείμενο του θέματός μας. Νίκο, εσύ τι λες για την 25η ώρα; 

- Εγώ, κυρία, θα πήγαινα στο φεγγάρι. «Ένα μικρό βήμα για τον άνθρωπο, 

ένα τεράστιο βήμα για την ανθρωπότητα»! Αυτή είναι μια Ιστορία που 

θα ξεχαστεί μαζί με την ίδια την ανθρωπότητα! Μια μικρή βόλτα μέχρι 

τα άστρα. Τι παραπάνω μπορεί να ζητήσει κάποιος στη ζωή του; 

- Σε ευχαριστούμε, Νίκο. Παντελή, εσύ; 



“25th hour” project 

436 
 

- Εγώ θα πήγαινα στην Τούμπα, σε έναν μεγάλο αγώνα που έδωσε 

κάποτε ο ΠΑΟΚ, όταν ήμουν αγέννητος. Να δω το πάθος, την ένταση, τα 

κασκόλ να ανεμίζουν, το γήπεδο να ξεσηκώνεται, να απογοητεύεται από 

μια χαμένη φάση, να τρελαίνεται με ένα γκολ. 

- Σε ευχαριστούμε πολύ, Παντελή. Μαριάννα; 

- Εγώ θα διάλεγα το μέλλον. Το παρελθόν είναι παρελθόν και το 

γνωρίζουμε από τα βιβλία. Το μέλλον όμως; Πώς θα είναι οι κοινωνίες σε 

25 ή 250 ή 2500 χρόνια; Πού θα είναι η τεχνολογία, και πόσο 

πρωτόγονους θα θεωρούν εμάς; Σε ποια θρησκεία θα πιστεύουν τότε οι 

άνθρωποι; Θα κάνουν ακόμη πολέμους; Τι επαγγέλματα θα υπάρχουν; 

Τα πανεπιστήμια της εποχής πώς θα λειτουργούνε; Θα αποικίσουμε σε 

άλλους πλανήτες; Ίσως και να έρθουμε σε επαφή με εξωγήινους. Ποιος 

μπορεί να ξέρει! 

- Σε ευχαριστούμε, Μαριάννα. Κωνσταντίνα, θες να μας πεις κι εσύ τι θα 

έκανες την 25η ώρα της ζωής σου; 

- Θα ήθελα πολύ να δω πώς εμπνεύστηκε ο Σαίξπηρ τον Ρωμαίο και την 

Ιουλιέτα. Και μετά θα πήγαινα πίσω, στα πολύ παλιά χρόνια, να δω πώς 

γεννούσαν οι γυναίκες. Εδώ τώρα με τη σύγχρονη ιατρική και τα 

εξελιγμένα νοσοκομεία υπάρχει μεγάλος φόβος, τότε πώς μπορούσαν 

και γεννούσαν; Μου φαίνεται αδιανόητο! 

- Σε ευχαριστούμε, Κωνσταντίνα. Θάνο, εσύ τι λες; 

- Εγώ θα πήγαινα στην Αμερική. Να κάτσω για λίγο κάτω από το 

καταπληκτικό Άγαλμα της Ελευθερίας στην πόλη που δεν κοιμάται ποτέ. 

Να κλείσω στην ψυχή μου κάτι από την ελευθερία που προσφέρει. Αυτό. 

- Οι ιδέες δεν πεθαίνουν ποτέ, όσο υπάρχει κάποιος να τις θυμάται. Όπως 

και να έχει, σε ευχαριστούμε πολύ, Θάνο. Ελένη; 

- Σε αυτήν την 25η ώρα κυρία, θα είμαστε μόνοι μας; 

- Ναι, απάντησε η καθηγήτρια. Μόνοι σας και θα μπορείτε να πάτε όπου 

θέλετε, σε όποια χρονιά θέλετε. Αλλά χωρίς να πάρετε κάποιον μαζί σας. 

Μία «κρυφή» και «μαγική» 25η ώρα μόνο για εσάς. 

- Τότε, κυρία Δ. εγώ εκείνη την ώρα δεν θα έκανα τίποτα. Τίποτα 

απολύτως. Θα περίμενα να περάσει για να ξαναβρεθώ με την οικογένειά 



“25th hour” project 
 

437 
 

μου! Τι να το κάνω το πριν ή το μετά; Η ζωή είναι ένα ατελείωτο «τώρα»! 

Δεν με ενδιαφέρει καμία 25η ή 26η ώρα. Δεν είναι για μένα. 

- Σε ευχαριστούμε, Ελένη. Θέλει κάποιος να συμπληρώσει το οτιδήποτε; 

Κανείς δεν ήταν πρόθυμος να μιλήσει. Τίποτα το περίεργο ή άξιο λόγου. 

Το μεγάλο ρολόι χτύπησε μελωδικά. 11 ακριβώς. Ο Θάνος το κοίταξε 

γεμάτος περιέργεια. 

- Παιδιά 5 λεπτά διάλειμμα. Έχουμε και μια ύλη να βγάλουμε μέχρι το 

τέλος της χρόνιας. Εσύ, Θάνο, έλα στην έδρα. 

- Πώς έγινε αυτό; Ρώτησε την καθηγήτρια η οποία είχε παρακολουθήσει 

το βλέμμα του μέχρι το ρολόι. 

- Σας το είπα και στην αρχή. Η ώρα της σκέψης, του προβληματισμού και 

των αποφάσεων, ποτέ της δεν πάει χαμένη! Η μαγική 25η ώρα που πας 

όπου θέλεις για μία φορά στη ζωή σου δεν υπάρχει. Αλλά υπάρχουν 

καθημερινά 25ες ώρες που μπορείς, κι αν θέλεις την άποψή μου 

επιβάλλεται, να μπεις στην ψυχή σου και να διορθώσεις την πορεία σου 

προς την Ιθάκη που χάρισες στον εαυτό σου. Κάποιες φορές μάλιστα 

είναι αναγκαίο να διορθώσεις και την ίδια την Ιθάκη σου… 

Η βροχή συνέχιζε ασταμάτητα να χτυπάει ευγενικά τα τζάμια. 

 

 

 

 

 

 

 

 

 

 

 

 



“25th hour” project 

438 
 

Σπύρος Βολτάκης | 9.12.2014 

Άκουσα πάλι αυτόν τον σπαστικό ήχο από το ξυπνητήρι μου. Το χτύπησα 

με την παλάμη μου με τόσο μίσος σαν να είχε σκοτώσει άνθρωπο. Αν 

μπορούσα, θα το είχα πετάξει κάτω από το μπαλκόνι να πάει να διαλυθεί. 

Γύρισα από την άλλη μεριά του κρεβατιού. Είχα αλλά πέντε λεπτά ύπνου. 

Τα νεύρα μου ήταν τεντωμένα, όπως κάθε πρωινό που έπρεπε να 

σηκωθώ για τη δουλειά.    Έριξα μια μπουνιά στον τοίχο. Κοίταξα το ρόλοι 

ήταν επτά ακριβώς. Έβρισα από μέσα μου και σηκώθηκα. Πήγα στο 

μπάνιο, κατούρησα. Έριξα νερό στα μούτρα μου. Κοίταξα τη φάτσα μου 

στον καθρέφτη. Ήμουν σκατά. Μάλλον φταίνε τα χθεσινά κρασιά, 

σκέφτηκα.    Πήγα στην κουζίνα, έφαγα πρωινό και άρχισα να φτιάχνω 

τον φραπέ μου. Πάντα έπινα καφέ πριν πάω στη δουλειά. Δεν ξέρω γιατί, 

έτσι από συνήθεια σχεδόν μηχανικά. Είχα ακόμα τρελά νεύρα. Δεν ήθελα 

με τίποτα να πάω να εργαστώ. Άνοιξα την τηλεόραση να ξεχαστώ λίγο. 

Ρούφηξα τον καφέ μου. Έβρισα πάλι την άδικη τη μοίρα μου.    Έβγαλα 

από το ρολόι την μπαταρία, δεν μπορούσα να το ακούω άλλο, μου είχε 

σπάσει τα νεύρα αυτό το τικ-τακ. Άρχισα να ντύνομαι σιγά-σιγά, γιατί είχε 

περάσει και η ώρα. Δεν ήθελα να αργήσω, ποτέ δεν είχα αργήσει. 

Φόρεσα τα ρούχα της δουλειάς, έκλεισα την τηλεόραση, πήρα τα κλειδιά 

μου και βγήκα.    Ο ήλιος έλαμπε και σε έκαιγε λίγο, υπέροχη μέρα. 

Τέτοιες μέρες θες μόνο ένα παγκάκι να κάθεσαι πάνω του και να 

χαζέψεις τη μέρα. Απαγορεύεται να κάνεις κάτι παραπάνω, σκεφτόμουν, 

ενώ εγώ πήγαινα για τη δουλειά μου.    Μου ήρθε εντελώς ξαφνικά η 

ιδέα, καθώς κατευθυνόμουν προς το μετρό. Δεν θα πάω στη δουλειά 

σήμερα. Πήρα το τηλέφωνο και κάλεσα το αφεντικό μου. Του είπα 

ψέματα ότι ήμουν άρρωστος, ότι είχα πυρετό και θα εμένα στο κρεβάτι 

μου. Άλλαξα τον δρόμο μου και έφτασα στη στάση του τραμ. Τελικά, θα 

πάω στην παραλία. Πήρα το τραμ και σε δέκα λεπτά βρισκόμουν στην 

παραλία. Α, μύρισε ιώδιο! Επειδή ήταν αρκετά νωρίς, δεν είχε πολύ 

κόσμο να κάνει βόλτα. Λίγοι και καλοί, σκέφτηκα. Άρχισα να περπατάω 

στην άκρη της αποβάθρας χαζεύοντας τη θάλασσα που ήταν εντελώς 

ήρεμη. Τα νεύρα μου είχαν περάσει από τη στιγμή που δεν θα πήγαινα 

στη δουλειά.    Βρήκα τελικά αυτό το παγκάκι που έψαχνα. Ήταν λίγο 

παλιό ξύλινο και χρώμα πράσινο. Κάθισα και κοιτούσα τη θάλασσα. Ο 

ήλιος έκαιγε το δέρμα μου και το απολάμβανα παρά πολύ. Ξέρεις, είναι 

αυτές οι μικρές στιγμές που έχεις την ψευδαίσθηση ότι είσαι ελεύθερος, 

ανεξάρτητος. Είναι αυτή η ψεύτικη 25η ώρα που είναι μόνο για πάρτη 



“25th hour” project 
 

439 
 

σου. Και έτσι ξαφνικά μου ήρθε η ιδέα. Δεν ξαναπάω στη δουλειά. Να 

πάει να γαμηθεί η δουλειά και τα λεφτά της μαζί. Αφού δεν την 

γουστάρω, δεν θα τη συνεχίσω, είπα. Έμεινα ακόμα μια ώρα στο παγκάκι 

αναπνέοντας ελευθερία και μετά γύρισα πίσω στο σπίτι. Ξεντύθηκα και 

ξάπλωσα στο κρεβάτι. Ωραίο πράγμα να ξέρεις ότι δεν θα ξαναξυπνήσεις 

πρωί για να πας στη δουλειά. Άφησα το ρολόι έτσι χωρίς μπαταρία, έτσι 

και αλλιώς δεν με ένοιαζε πια η ώρα. Κοιμήθηκα πιο ήρεμος από ποτέ. 

Τέρμα τα νευρικά πρωινά και τα χαμένα κουρασμένα δειλινά.    Μέχρι 

που ξαφνικά με πέταξε από τη θέση μου στο βαγόνι ο ήχος της επόμενης 

στάσης. Έπρεπε να κατεβώ, είχα φτάσει. Ε, σιγά μην είχα φύγει, αφού 

είμαι τόσο αδύναμος για να το κάνω, όπως και η κυρία που περπατάει 

δίπλα μου ή ο κύριος που είναι πιο μπροστά μου. Συνέχισα με βήμα 

γοργό και τράβηξα για τη δουλειά μου. 

 

 

 

 

 

 

 

 

 

 

 

 

 

 

 

 

 



“25th hour” project 

440 
 

Άγγελος Φέτσης | 10.12.2014 

“…έτσι, την επόμενη Κυριακή θα πρέπει τα ρολόγια να γυρίσουν μία ώρα 

μπροστά για τη χειμερινή ώρα”. Του άρεσε που ερχόταν ο χειμώνας, αν 

και το καλοκαίρι του άρεσε περισσότερο. Δηλαδή, όταν ερχόταν το 

καλοκαίρι νοσταλγούσε τον χειμώνα και το αντίθετο. Δεν μπορούσε να 

συνηθίσει εύκολα τις αλλαγές, όμως όταν τις συνήθιζε του άρεσε και δεν 

ήθελε να αλλάξει και με την επόμενη αλλαγή δυσανασχετούσε και μέχρι 

να συνηθίσει την καινούργια κατάσταση ερχόταν η άλλη. Όλο ένιωθε 

πιεσμένος απ’ τις αλλαγές των εποχών. Μόνο ο χειμώνας φαινόταν ότι 

πέρναγε αργά, γιατί ο ίδιος ζούσε πιο δύσκολα με τα χρήματα για τη 

θέρμανση και το φαΐ να μην φτάνουν και με τα ρούχα του να μην 

αντέχουν από κάποια θερμοκρασία και κάτω. Σπάνια έβρισκε δεύτερη 

απασχόληση για λίγο όχι για κάθε μέρα και με μικρό μεροκάματο γι’ αυτό 

έψαχνε μια μόνιμη δεύτερη δουλειά. Αυτά σκεφτόταν όση ώρα στεκόταν 

στη στάση του λεωφορείου στριμωγμένος με άλλα είκοσι άτομα που 

προσπαθούσαν να μην βραχούν. Δεν τα κατάφερνε και η μια πλευρά του 

ήταν ήδη αρκετά βρεγμένη. Το ταλαιπωρημένο παλτό, δώρο του πατέρα 

του, από χρόνια είχε αρχίσει να φτύνει τις πρώτες του κλωστές. Οι τσέπες 

τρύπαγαν συνέχεια, όσο και να τις μπάλωνε, και τα κουμπιά έπεφταν το 

ένα μετά το άλλο. Έβρεχε αραιά χωρίς να σταματάει και μαζί με τη 

χαμηλή θερμοκρασία δεν υποφερόταν. Ένιωθε την υγρασία έντονη στα 

παπούτσια και τις κάλτσες του και σκέφτηκε ότι ίσως θα έπρεπε να είχε 

βάλει σακούλες από μέσα. Περίμενε να πάει στο γραφείο για να 

ζεσταθεί.  

   Όπως κάθε φορά που έκανε κρύο και έβρεχε, το λεωφορείο αργούσε 

πιο πολύ απ’ το κανονικό. Κούναγε νευρικά τα παγωμένα δάχτυλα των 

ποδιών του μέσα στο παπούτσια του έχοντας την ψευδαίσθηση ότι 

κάπως θα ζεσταθούν λιγάκι. Κοίταξε δίπλα του και είδε μια κοπέλα λίγο 

πιο κοντή απ’ αυτόν και του άρεσε.  Άρχισε να σκέφτεται πώς θα ήταν 

μια σχέση μαζί της. Τυχαία είδε ένα ταμπελάκι που είχε στο παλτό της 

και έγραφε “25η ΩΡΑ”. Την ρώτησε τι σημαίνει. “Εκεί δουλεύω”, του είπε 

αυτή. “Είναι μια κερδισμένη ώρα μέσα στη μέρα, δηλαδή μία ώρα χαράς 

απόλαυσης και γενικά οτιδήποτε όμορφο και δημιουργικό που κάνει τον 

χρόνο μας να περνάει πιο ανθρώπινα”. “Ναι, ξέρω”. Έβγαλε από ένα 

τσεπάκι της μια κάρτα και του την έδωσε. “Για οτιδήποτε θέλετε να 



“25th hour” project 
 

441 
 

ρωτήσετε”. “Για μια δική μου 25η ώρα θα μπορούσατε να ασχοληθείτε 

εσείς;”. Η αναμονή για το λεωφορείο συνεχιζόταν.  

Κράταγε την κάρτα της εταιρείας και σκεφτόταν τη δεύτερη δουλειά και 

κάποια μέρα τηλεφώνησε για να ζητήσει να δουλεύει τα απογεύματα 

αλλά δεν απαντούσε κανείς. Την επομένη πήγε στα γραφεία αλλά ο 

φύλακας του είπε ότι αυτή η εταιρεία έκλεισε πριν λίγες μέρες και πήγε 

σε άλλη πόλη με άλλο όνομα. Την ονόμασαν 26η ώρα.  

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

442 
 

Βίκυ Κόφφα | 11.12.2014 

Λένε πως υπάρχει μια στιγμή στον χρόνο, μια  απειροελάχιστη ρωγμή 

στον ανελέητο ρουν του. 

Για να τη βρεις, πρέπει να είσαι πολύ προσεκτικός, λένε. Και τυχερός. 

Λίγοι είναι εκείνοι που τη βρήκα, επειδή την έψαξαν. Αν είσαι άτυχος, θα 

την προσπεράσεις, χωρίς να το καταλάβεις. 

Αν είσαι όμως από τους λίγους ευλογημένους, από εκείνη τη μυθική 

φυλή των τυχερών, θα σε ρουφήξει μέσα της, εκεί που περπατάς 

σφυρίζοντας ή όταν κλείνεις τα μάτια σου να κοιμηθείς, όταν ακούς 

μουσική, ή γελάς, ή ζωγραφίζεις –αυτούς τους ανθρώπους αγαπάει πιο 

πολύ, λένε. 

Αυτή η τόση δα στιγμούλα θα σε αρπάξει με τέτοια δύναμη, που θα είναι 

μάταια κάθε προσπάθειά σου να της πεις «όχι». Και γιατί να το πεις, 

άλλωστε; Θα σε γεμίσει με δώρα. Και είναι μόνο μια στιγμή. Έτσι 

τουλάχιστον φαίνεται σ’ εκείνους τους άτυχους, εκείνους που δεν τη 

ζουν.  

Εσύ, όμως, θα ξέρεις. 

Θα ξέρεις ότι, αν σε τραβήξει κοντά της η 25η ώρα, δεν μπορείς να 

ξαναγίνεις ο ίδιος πια. 

Γιατί έχεις καταφέρει να διαρρήξεις τον χρόνο και να σκαρφαλώσεις 

ακριβώς στο κομμάτι που θέλεις. 

Να τραγουδάς και να χορεύεις για μέρες χωρίς να κουράζεσαι. 

Να χαίρεσαι την αγάπη και την παρέα εκείνων που έχεις χάσει – ή 

ξεχάσει. (το ίδιο δεν είναι;) 

Να κουρνιάζεις δίπλα στο παράθυρο με την πλάτη σου να καίγεται από 

τη φλόγα του τζακιού. 

Να γεμίζουν οι αισθήσεις σου με Σεπτέμβρη – τσαμπιά από σταφύλια, 

μυρωδιές από την πρώτη βροχή στο ξερό χώμα, δυνατές φωνές με το 

χτύπημα του κουδουνιού. 

Ή, αν θέλεις, να γίνεις ξαφνικά πάλι παιδί, για να μπορείς να γελάς με 

εκείνη την ξενοιασιά που μόνο τα μικρά παιδιά μπορούν να έχουν. 



“25th hour” project 
 

443 
 

Και ο χρόνος, όπως τον ήξερες μέχρι τότε, να μην υπάρχει. Να είσαι 

κλεισμένος σ’ εκείνη την υπέροχη φυσαλίδα, τη σχεδόν αόρατη στην 

αρχή, που όσο περισσότερο ζεις μέσα της, παίρνει όλο και πιο ξεκάθαρο 

σχήμα. 

Κι εδώ είναι που πρέπει να προσέξεις πολύ αυτά που σου λέω. Γιατί, 

μέχρι τώρα, ήσουν τυχερός. 

Εδώ είναι που πρέπει να φανείς συνετός.  

Μη ξεγελαστείς από την ομορφιά της 25ης ώρας. Μη σε κοροϊδέψει με 

τις υποσχέσεις της. Πολλά είναι αυτά που θα σου τάξει. 

 Θα σε κάνει να πιστέψεις ότι μπορείς να τη μεγεθύνεις, να γνωρίσεις και 

σ’ άλλους τη μαγεία της. Κι εσύ θα χαρείς και θα προσπαθείς να βάλεις 

εκεί μέσα και τους αγαπημένους σου, μα το μόνο που θα καταφέρνεις 

θα είναι να σε κοιτούν αγανακτισμένοι και, εκείνοι που σ’ αγαπούν πιο 

πολύ, λυπημένοι – μα γιατί να λυπούνται; 

Θα σε κάνει να πιστέψεις ότι η οπή αυτή στον χρόνο παραμένει πάντα 

μια στιγμούλα μονάχα για εκείνους τους άτυχους, τους απ’ έξω. Και 

πράγματι είναι, στην αρχή – έτσι σε δελεάζει. Αν περάσεις εκείνο το 

κρίσιμο σημείο που η φυσαλίδα σου δεν είναι πια αόρατη, ο χρόνος 

αρχίζει πάλι να τρέχει – και, αλίμονο, δε λυπάται κανέναν, λένε. Τρέχει 

πιο γρήγορα από πριν, και μπορεί να βρεθείς ξαφνικά ν’ αναρωτιέσαι 

γιατί άσπρισαν οι τρίχες στα μαλλιά σου, και πώς είναι δυνατόν να μη 

βλέπεις πια τον εαυτό σου στον καθρέφτη. 

Γι’ αυτό, όταν νιώσεις εκείνη την απόλυτη ευδαιμονία μέσα στο μπαλόνι 

σου, προσπάθησε να το σπάσεις. Δεν σου χρειάζεται άλλο η 25η ώρα – 

έχει συγκεκριμένη διάρκεια τελικά η ευλογία της. 

Γιατί δε θ’ αργήσει από εκεί και πέρα η στιγμή που η πολύχρωμη 

φυσαλίδα σου θα έχει γίνει ατσάλινο κλουβί, και θα έχεις αναγκαστεί να 

μείνεις μέσα του, πνιγμένος από ψεύτικες αναμνήσεις και αληθινές 

ευχές.  

Ξέρεις πια ότι δεν μπορείς να πορευτείς με τις ευχές ούτε με τις 

αναμνήσεις. Η γλύκα τους είναι μεγάλη, γι’ αυτό κολλούν επάνω σου σαν 

τους χυμούς από τα φρούτα που τρώνε τα μικρά παιδιά το καλοκαίρι, κι 

εσύ τις αφήνεις να το κάνουν – βαριέσαι να πλύνεις τα χέρια σου, και 

γίνεται τόσο δύσκολο να τις αποτινάξεις πια. 



“25th hour” project 

444 
 

Γι’ αυτό οι γύρω σου σε κοιτούν, ψιθυρίζοντας πίσω από την πλάτη σου 

για χαμένες στιγμές, χαμένες ευκαιρίες, χαμένα όνειρα.  

Γι’ αυτό σε προειδοποιώ: 

Υπάρχει μια στιγμή στον χρόνο, μια τόση δα στιγμούλα. 

Μην προσπαθήσεις να τη βρεις – αν θέλει, και αν είσαι τυχερός, θα σε 

βρει εκείνη.  

Και αν σε βρει, θα προσευχηθώ για σένα. Θα προσευχηθώ να καταλάβεις 

πότε πρέπει να την αποχωριστείς. 

Δεν ανησυχώ καθόλου – οι προσευχές των τυχερών ανθρώπων μπορούν 

να περάσουν τους ατσάλινους τοίχους. 

Έτσι λένε. 

 

 

 

 

 

 

 

 

 

 

 

 

 

 

 

 



“25th hour” project 
 

445 
 

Io Reds | 12.12.2014 

Εικοστή πέμπτη ώρα. Καθαρή από άνθρωπο. Μακριά σου. Χωρίς κενά 

στην αληθινή ύπαρξη. Γονιδιακά συντονισμένη στο εδώ και τώρα. Χωρίς 

αναβράζοντα depon για τις τοξίνες του μυαλού. Για τις στιγμές τροφικής 

δηλητηρίασης που όλο και λιγοστεύουν. Η 25η πρωινή είναι αυτή η 

απέριττα αυθεντική ώρα, ώρα του χαμού ή της σωτηρίας σου. Του 

ύστατου εναγκαλισμού της ομορφιάς σου. Της συνεπούς παραδοχής της 

γυναικείας σου φύσης μακριά από τα ανδρόγυνα φαντάσματα του 

παρελθόντος. Η στιγμή που τα χρεωστούμενα βαρίδια κυλούν από τους 

ώμους και η ανάταση γίνεται προσωπικό βίωμα. Όταν πια δε χρειάζεται 

να δώσεις εξηγήσεις. Η 25η ώρα είναι η συνειδητοποίηση της απόλυτης 

ελευθερίας σου. Η αποδέσμευση από τις αλυσίδες της κυρίαρχης 

εξουσιαστικής εμμονής. Το θάψιμο από χωμάτινα χέρια που αποτίναξες. 

Τα μάγια που λύνονται στα μέσα του καλοκαιριού. Και η υπόσχεση στον 

εαυτό για αέναη ευφορία και καταλλαγή. Ο ύπνος που ακολουθεί είναι 

ο πιο γλυκύς, ο πιο αβάσταχτα ελαφρύς, κάτι μεταξύ λογικού και 

παράλογου. Η επώδυνα συναρπαστική φορά που αφήνεις τον 

πλακούντα του δράματος και αναπνέεις οξυγόνο και ζωή. Εις αναμονή 

μιας άγνωστης έκβασης. Όπου ο έλεγχος και ο συγκεντρωτισμός θα είναι 

έννοιες ανίσχυρες. Όπου το μυαλό θα υπάρχει για να διαλογίζεται και να 

εξελίσσεται δημιουργικά. Όπου το λευκό και το μαύρο θα συνδυάζονται 

στυλιστικά άψογα και θα δίνουν ένα άρτιο ανθρώπινο αποτέλεσμα. Το 

εξώκοσμο και το “απ’ αλλού φερμένο” ευπρόσδεκτα στο εξής στη σκιά 

του ονείρου. Εκεί που η κίνηση του φαντασιακού είναι αδιάκοπη. Γι’ 

αυτό σου λέω, είναι ανορθόδοξο να υποτιμάς τα ζόρια και τη 

δυσαρέσκεια του άλλου. Θα έρθει η 25η ώρα που θα λογαριαστείς με την 

πραγματικότητα. O χρόνος σκληρός διαπραγματευτής και μέγας 

δάσκαλος δε θα επιτρέψει άλλη πίστωση. Η θηλυκή κυριαρχία θα 

επικρατήσει και η ανανδρία θα επισκιαστεί. Οι Φοίνικες θα 

αναγεννηθούν από τις στάχτες τους και οι διπολικοί θα γκρεμιστούν στην 

άβυσσο των μη αποφάσεων. Γι αυτό σου λέω: μη φοβάσαι, η 25η ώρα 

είναι η ώρα σου.   

 

 

 



“25th hour” project 

446 
 

Γιώργος Σκορδάς | 13.12.2014 

Ανάβω ένα τσιγάρο και κοιτάζω το ταβάνι, αφήνω το μυαλό μου να 

ταξιδέψει μέσα σε μια ρωγμή του φανταστικού. Εκεί στη ρωγμή του 

χρόνου, του χορού και του φανταστικού οι λέξεις και οι έννοιες αγάπη 

και ελευθερία είναι η μετουσίωση του φανταστικού σε μια αγαλλίαση 

του ψυχικού μου κόσμου. Αυτός ο κόσμος της ευφορίας είναι 

συναισθήματα που θέλουν να παντρευτούν με τη νόηση ξεπηδώντας 

μέσα από το υποσυνείδητο των βιωματικών καταστάσεων της ζωής κάθε 

ανθρώπου και κάθε δημιουργικής δεκτικότητας. Εκεί που όλα είναι 

ασήμαντα και  σημαντικά εκεί είναι πολλά είναι ένα, μια κατάσταση που 

κανένας φυσικός και κανένα καθεστώς δεν υπακούει σε κανένα γνώριμο 

σύστημα, μια διάσταση, μια κατάσταση, η δικιά μου, η δικιά σου, η δικιά 

μας η 25η ώρα. Η 25η ώρα διαφέρει, γιατί αν ήταν ζωγραφιά θα την 

ζωγράφιζα, αν ήταν ποίημα θα το απάγγελλα, αν ήταν τραγούδι θα το 

τραγουδούσα, είναι όμως ένα ταξίδι της ψυχής που κανένα 

ενοχοσήλευμα δεν μπορεί να τη φυλακίσει, κανένα υλικό αγαθό δεν 

μπορεί να προσθέσει ή να αφαιρέσει τη χρονική αυτή στιγμή, απλά 

υπάρχει για να θυμίζει πως οι ψυχές μας είναι ένα με τα συναισθήματα. 

Οι ψυχές μας είναι η 25η ώρα…. 

 

 

 

 

 

 

 

 

 

 

 

 



“25th hour” project 
 

447 
 

Ηλιάνα Ρούτουλα | 14.12.2014 

Κατεβαίνω τη σκάλα, τι δύσκολη μέρα ήταν η σημερινή και έχω και αυτό 

το προαίσθημα όλη μέρα. Έξι μήνες πέρασαν από την τελευταία φορά 

που βρεθήκαμε και ακόμα είναι σαν να μην άλλαξε τίποτα. Μπαίνω στο 

μετρό, κάθομαι, βάζω τα ακουστικά και κοιτώ έξω από το παράθυρο. Ο 

αέρας χτυπά το πρόσωπό μου και σήμερα θέλω να κλάψω πιο πολύ από 

κάθε άλλη φορά και δεν ξέρω γιατί. Γιατί γίναμε έτσι; Γιατί σταματήσαμε 

να ενδιαφερόμαστε ο ένας για τον άλλο; Ένα μεγάλο γιατί.   Τρείς στάσεις 

πριν φτάσω και κάθομαι και παρατηρώ όσους βγαίνουν, όσους 

μπαίνουν. Πρόσωπα χλωμά, μπουχτισμένα από τα προβλήματα που 

θέλουν να ερωτευτούν, να ζήσουν και δεν μπορούν. Και τότε μπαίνεις 

εσύ! Δεν με έχεις δει ακόμα αλλά δεν μπορώ να πάρω το βλέμμα μου 

από πάνω σου και τότε με κοιτάς  και είναι σαν να περνάνε μπροστά μου 

όλες οι εικόνες που ζήσαμε μαζί.   Δεν θέλω να σου μιλήσω, δεν μπορώ, 

δεν ξέρω τι να σου πω και πώς θα αντιδράσεις. Σηκώνομαι να κατέβω, 

περνάω από μπροστά σου και εσύ με κοιτάς. Βγαίνω έξω, βάζω τα γυαλιά 

του ηλίου και αρχίζω να κλαίω, να κλαίω χωρίς να μπορώ να σταματήσω 

και να μην ξέρω το γιατί. Τι κάναμε και φτάσαμε ως εδώ, να ζούμε σαν 

δύο άγνωστοι στην ίδια πόλη, χωρίς να λέμε ένα γεια;    Ξυπνάω κοιτάζω 

το ρολόι τέσσερεις παρά. Ούτε να κοιμηθώ δεν μπορώ, έξι μήνες 

πέρασαν και ούτε ένα τηλέφωνο δεν μπορώ να σε πάρω. Γιατί είμαι τόσο 

δειλή που φοβάμαι να παραδεχτώ το λάθος που έκανα και μετανιώνω. 

Μετανιώνω γιατί δεν σε διεκδίκησα, όταν έπρεπε, και τώρα είσαι με 

κάποια άλλη, μετανιώνω γιατί έκρυψα ότι ένιωθα και ακόμα τα κρύβω. 

Και θέλω να μείνουμε μαζί αγκαλιά μέχρι την 25η ώρα και να μην 

ξημερώσει ποτέ! Ακατόρθωτο το ξέρω,  έτσι τα φέρνει η ζωή.  Έχει πάει 

πέντε, πέφτω να ξανακοιμηθώ. Καληνύχτα αγάπη μου, καληνύχτα…  

 

 

 

 

 

 

 



“25th hour” project 

448 
 

Όλγα Ματκάρη | 15.12.2014 

 Η 25η ώρα, είναι η αγαπημένη μου ώρα της ημέρας. Είναι η ώρα εκείνη 

που περιμένω να έρθει περισσότερο από οποιαδήποτε άλλη. Την 

περιμένω πάντα με ανυπομονησία. Αυτή η αναμονή μού δίνει ενέργεια 

και χαρά. 

 Η 25η ώρα, είναι η ώρα της ημέρας που θα μιλήσουμε με τον εαυτό μας. 

Είναι η ώρα που θ' αφουγκραστούμε τις ανάγκες του, θ' ακούσουμε τα 

προβλήματά του, θα τον ευχαριστήσουμε, θα του δώσουμε κουράγιο και 

θάρρος, θα τον γνωρίσουμε, θα μάθουμε να τον αγαπάμε. 

 Η 25η ώρα, είναι η ώρα που θ' αφιερώσουμε στην οικογένειά μας, η ώρα 

που θα της δείξουμε την αγάπη μας, που θα τη συμβουλέψουμε, θα την 

υποστηρίξουμε, θα την προσέξουμε. 

 Η 25η ώρα, είναι η ώρα που θα φέρουμε κοντά μας τους αγαπημένους 

μας, η ώρα που θα τους νιώσουμε και θα τους ζήσουμε. 

 Η 25η ώρα, είναι η ώρα που θα συναντήσουμε τους φίλους μας, η ώρα 

που θα τους δείξουμε ευγνωμοσύνη, η ώρα που θα μας ακούσουν, η ώρα 

που μαζί τους θα νιώσουμε ο εαυτός μας. Είναι η ώρα που θα μιλήσουμε 

μαζί τους στο τηλέφωνο και θα καταργήσουμε σύνορα ηπείρων. 

 Είναι η ώρα που θα βοηθήσουμε τον διπλανό μας και θα νιώσουμε 

ζωντανοί. 

 Είναι η ώρα που θα πάμε βόλτα στο πάρκο και θα γεμίσουμε τα 

πνευμόνια μας με φρέσκο αέρα, είναι η ώρα που θα παίξουμε με τον 

σκύλο ενός φίλου, η ώρα που θα ξαπλώσουμε στο γρασίδι με το ανιψάκι 

μας. 

 Είναι η ώρα που θα ταξιδέψουμε με το αγαπημένο μας τραγούδι, η ώρα 

που θα ξαναζήσουμε την αγαπημένη μας ταινία, η ώρα που θα 

θαυμάσουμε τον αγαπημένο μας πίνακα, η ώρα που θα βυθιστούμε σ' 

ένα ατελείωτο βιβλίο. 

 Είναι η ώρα που θα γράψουμε μία κάρτα για τα γενέθλια μίας φίλης, η 

ώρα που θα σταματήσουμε στον δρόμο για να μυρίσουμε ένα λουλούδι. 

 Είναι η ώρα που θα πιούμε τον καφέ στο μπαλκόνι και το βλέμμα μας θα 

χάνεται στον ορίζοντα. 



“25th hour” project 
 

449 
 

 Είναι η ώρα που θα γελάσουμε με την ψυχή μας, η ώρα που θα 

συγκινηθούμε, η ώρα που θα κλάψουμε από χαρά. 

 Το σπουδαιότερο, όμως, όλων είναι ότι η 25η ώρα δεν είναι ουτοπία. 

Υπάρχει… Υπάρχει μες στην καθημερινότητά μας, στο φορτωμένο 

ωράριο της δουλειάς μας, στις χρονοβόρες υποχρεώσεις μας, στον 

λιγοστό μας ύπνο.  

 Υπάρχει γύρω μας και λεπτό το λεπτό συμπληρώνεται για να 'ρθει μέσα 

στη μέρα  

και να μη μας αφήσει να χάσουμε τη χαρά της ζωής. 

 

 

 

 

 

 

 

 

 

 

 

 

 

 

 

 

 

 

 



“25th hour” project 

450 
 

Δέσποινα Μπόσκου | 16.12.2014 

Ημέρα Σάββατο. Ώρα πέντε παρά. Πέντε παρά είκοσι. Πέντε πάνω, πέντε 

κάτω δεν έχει σημασία. Σάββατο, ημέρα διασκέδασης. Μετά, Κυριακή, 

ημέρα ξεκούρασης από τη χθεσινοβραδινή κραιπάλη. Και πάλι  Δευτέρα, 

καλή εβδομάδα, δουλειά, σχολή, βαρεμάρα, άπειροι καφέδες και 

ψεύτικα χαμόγελα για να πάει καλά η μέρα που ποτέ δεν πηγαίνει τελικά. 

Κι έτσι νωχελικά ακολουθούν και οι υπόλοιπες μέρες της βδομάδας μέχρι 

να φτάσει πάλι η Παρασκευή να πεις ένα: «ουφ, Σαββατοκύριακο», να 

στολιστείς και να γίνεις όμορφη με την ελπίδα ότι θα πετύχεις εκείνο τον 

τύπο στο μπαρ που συχνάζεις τελευταία, θα ανταλλάξετε δυο-τρεις 

μεθυσμένες κουβέντες και η βδομάδα ξαφνικά θα αλλάξει. Θα έχουν 

νόημα οι Δευτέρες. Κι οι Τρίτες θα σου αρέσουν. Συνεχώς περιμένουμε 

την κατάλληλη στιγμή για να πούμε ή να κάνουμε πράγματα. 

Αναβάλλουμε με μια τεράστια ευκολία, θαρρείς κι ο χρόνος δεν 

τελειώνει ποτέ. Θάβουμε τις μεγαλύτερες επιθυμίες μας, τους πιο 

κρυφούς μας πόθους βαθιά μέσα μας και περιμένουμε. Κάθε πράγμα 

στον καιρό του κι ο καιρός περνάει… Κι όσο περνάει, συνειδητοποιούμε 

όλο και περισσότερο πως και πάλι δεν ήμασταν συνεπείς με τον εαυτό 

μας. Μα είμαστε καταδικασμένοι να μη μαθαίνουμε ποτέ και να 

κατηγορούμε τον Χρόνο πως υπάρχει μόνο και μόνο για να σκοτώνει ό,τι 

αγαπάμε. Όσες ώρες διαβάσματος και να διαθέτουμε, θα ξεκινήσουμε 

τη μελέτη ένα βράδυ πριν. Δεν παραδεχόμαστε πόσο ερωτευμένοι 

είμαστε με ένα άτομο παρά μόνο όταν κινδυνεύουμε να το χάσουμε 

εντελώς. Και πόσο καιρό ξοδεύουμε στο σπίτι βυθισμένοι στην απραγία 

μπροστά στην οθόνη του υπολογιστή, μετανιωμένοι που δεν είδαμε τους 

φίλους μας την επομένη; Ξεκάθαρη περιφρόνηση απέναντι Του. Μόνο 

όταν φτάσουμε στο ύστατο σημείο, στο σημείο εκείνο που λες όλα ή 

τίποτα εμείς τα θέλουμε όλα. Και χαλάλι, κάθε φορά, ο χαμένος χρόνος. 

 

 

 

 

 

 



“25th hour” project 
 

451 
 

Ευαγγελία Τσιγάρα | 17.12.2014 

Είναι όμορφα στο σκοτεινό μας βαγόνι. Μπορεί να κρυώνω και να 

φοβάμαι μερικές φορές, να με τρυπά η υγρασία και να δακρύζω, όμως 

δεν παύω να ονειρεύομαι. Ονειρεύομαι ένα σπίτι με βεράντα και κήπο, 

να βγαίνω το πρωί και να με λούζει το φως, να βγαίνω τα βράδια και να 

μοσχοβολάει το αγιόκλημα, να βγαίνω τους χειμώνες και το χιόνι να με 

στέλνει γρήγορα ανάμεσα στα χέρια σου να ζεσταθώ… Τις Κυριακές δε 

θα σε ξυπνάω νωρίς, θα σ’ αφήνω να κοιμάσαι. Έτσι θα μπορώ ελεύθερα 

να διδάσκομαι φιλοσοφία και ποίηση απ’ τη γλυκιά σου όψη. Το παρκέ 

θα κάνει ίσως λίγο θόρυβο, σαν κι εκείνον που κάνουν οι αναμνήσεις 

όταν σε πλησιάζουν απειλητικά μέσα στη νύχτα ή σαν αυτόν που κάνει 

το γατί όταν σουλατσέρνει πάνω στο βαγόνι μας. Κι αν αναρωτιέσαι σε 

ποιον τόπο θα μέναμε, πάλι έτοιμη θα σου ‘χω την απάντηση. Μα, στο 

νησί φυσικά. Εκεί που μ’ αγάπησες πρώτη φορά, έφηβη καθώς ήμουν με 

ατίθασα μαλλιά και κορμί ακατάδεκτο και αντιδραστικό. Εκεί που για 

χρόνια φωλιάζανε τ’ ανίδεα όνειρά μας, εκεί, που και με το δάκρυ ακόμα, 

φυτρώνουν κυκλάμινα και ρόδα του Διονύσου. 

Μα κι εδώ καλά είναι. Ένα δωμάτιο κι ένα μισό κρεβάτι, έτσι που να με 

νιώθεις πιο κοντά και να μ’ ερωτεύεσαι απ’ την αρχή και πάλι, να μ’ 

ερωτεύεσαι ώσπου απρόσμενα τάχα να χάσεις τις αισθήσεις σου από τη 

πείνα και τον πυρετό. Μα είναι όμορφη η ζωή μου μαζί σου ακόμα κι 

όταν διψώ, ακόμα κι όταν δεν έχω φως να διαβάσω, ακόμα κι όταν 

απελπίζομαι. Ο βασιλικός μας μεγάλωσε, τον είδες; Ο άτιμος μ’ 

ανασταίνει κάθε ξημέρωμα λες και το κάνει επίτηδες. «Θα πάμε στο νησί 

μια μέρα! Θα φύγουμε από δω!» Όλο αυτό μου λες και όλο σε πιστεύω 

κι αρχίζω τη μυθοπλασία. Σκέφτομαι λέει πως είμαστε πίσω στη μικρή 

παραλία με το ψιλό βοτσαλάκι. Φοράω μια ροζ κορδέλα στα μαλλιά και 

σε γαργαλάω με την άκρη της. Κάνεις πως νευριάζεις και με βουτάς με τα 

ρούχα στη θάλασσα για να μ’ εκδικηθείς. Κι εγώ γελάω, γελάω σα να είχα 

χρόνια ξεχάσει πως γελούν. Είμαι ευτυχισμένη… Σκέφτομαι και το παιδί 

–έπρεπε ήδη να το ξέρεις πως θέλω ένα δικό σου παιδί- να τρέχει 

ανάμεσα στα πόδια μας και να μας ρωτάει για το φεγγάρι που 

αυξομειώνεται, για τον σκύλο που δε μιλά, για τη ροδακινιά που ρίχνει 

τα φύλλα της κάθε φθινόπωρο, για την αγάπη ίσως και για τα πουλιά. 

Ύστερα πάλι ακούω τις σταγόνες της βροχής μέσα στο βαγόνι και 

σωπαίνω… Τραβάω το κουβερτάκι και σφίγγομαι πάνω σου. 



“25th hour” project 

452 
 

«Διανύουμε την 25η ώρα αγάπη μου! Αν η κανονική ζωή έχει 24 ώρες η 

δική μας έχει 25. Μετράει μία παραπάνω ώρα για να χτίζεις ξανά όσα 

σου γκρέμισαν οι άλλες 24. Την έχω εφεύρει για να μην τρέχουμε 

τελευταία στιγμή για το λουλούδια, για τα χρώματα, για τα παιχνίδια του 

μωρού. Θέλω να τα έχουμε όλα ετοιμάσει από πριν, πριν φύγουμε από 

δω… Ξέρεις πήγα στον Θεό να διαμαρτυρηθώ για το βαγόνι. Μου έδωσε 

αυτό το καινούριο ρολόι. Να μην κοιτάς την ώρα, είπε, όταν πονάνε τα 

κόκαλα σου, ούτε όταν σέρνομαι πλάι σου ετοιμοθάνατος. Να μην την 

κοιτάς ούτε όταν φοβάσαι μη σ’ αφήσω! Μόνο τότε να την κοιτάς, όταν 

τελειώνει η 24η ώρα. Από κει και πέρα μπορείς να χαθείς ανάμεσα στα 

δευτερόλεπτα και να σκαρφίζεσαι μαζί μου τον παράδεισο. Κι αν στο 

τέλος δε φτάσουν οι 25ες ώρες για να σωθούμε, τότε το πολύ πολύ να 

γίνουμε κι οι δυο, ένα πυροτέχνημα στ’ αστέρια. Φτάνει να ξέρω πως, 

όταν θα σκάμε, θα μ’ αγαπάς λίγο παραπάνω από τους αιώνες στο 

βαγόνι!» 

 

 

 

 

 

 

 

 

 

 

 

 

 

 

 



“25th hour” project 
 

453 
 

Χρίστος Μαβόγλου | 18.12.2014 

Συνεχώς μπερδεύομαι. Κι ας έχουν περάσει 3 χρόνια. 3 ολόκληρα χρόνια 

από την ημέρα που εκείνος ο κομήτης χτύπησε στη Γη και την 

απομάκρυνε από τον Ήλιο. Λίγο, όχι πολύ. Ακόμα θυμάμαι τον πανικό. 

Από τη μία στιγμή στην άλλη, τέλος το ρεύμα, τέλος ο πολιτισμός. 

Ρεύμα. Ωραία λέξη. Σήμερα τη χρησιμοποιώ για τον αέρα. Ρεύμα αέρα. 

Τις πρώτες μέρες μπαίναμε όπου βρίσκαμε, ψάχναμε για φαγώσιμα και 

φεύγαμε. Περιμέναμε να αποκατασταθεί η λογική. Ο κομήτης είχε πέσει 

στη Νότια Αφρική, ακούστηκε. Μεγάλη καταστροφή, αλλά ο άνθρωπος 

μπορεί τελικά να συνεχίσει, οτιδήποτε και να συμβεί. 

Ένα τόσο δα κούνημα της Γης, πρόβα συντέλειας, μια μετακίνηση 

ανεπαίσθητη, λίγο πιο μακριά από τον ήλιο, τόσο ώστε η μέρα να αλλάξει 

σε 25 ώρες. 

Το αστείο είναι ότι το είχα σκεφτεί πολύ πριν, να μεγάλωνε η ημέρα. Το 

είχα ευχηθεί. Το θυμάμαι. Τότε που δεν προλάβαινα. Σαν να έγινε η ευχή 

μου πραγματικότητα. «Να προσέχεις τι εύχεσαι», ήταν μια συμβουλή σε 

ένα βιβλίο, που δεν θυμάμαι τον τίτλο. 

Δεν πρόσεξα… και συνέβη. 

Κοιτάζω την ώρα σε μια πέτρα με γραμμές. Μπορείς να την πεις και 

ρολόι. Μιμήθηκα ένα ηλιακό ρολόι που είχα δει σε ένα Μουσείο. Το δικό 

μου έσπασε. Και να μην είχε σπάσει, θα τέλειωνε η μπαταρία. Έτσι δεν 

στενοχωριέμαι. 

Πλησιάζει η 25η ώρα. Κάθε μήνα την 25η μέρα και την 25η ώρα περνάνε 

από εδώ. Ένστικτο; Δεν ξέρω για ποιο λόγο. Κάπου πάνε. 

Περιμένω. 

Κάτι ακούω. Αρχίζουν και έρχονται. Πολύ προσεκτικά. Σχεδόν αθόρυβα. 

Ένα, δύο τρία, πέντε, εφτά. Περιμένω κρυμμένος από τα φύλλα. Περνάνε. 

Πρέπει να περνάει το τελευταίο. Δεν ακούω άλλα να έρχονται. Βγαίνω 

από την κρυψώνα μου και του ρίχνω, με όλη μου τη δύναμη,  μια πέτρα 

στο κεφάλι. Νομίζω ότι το πέτυχα. Πέφτει κάτω. Το πλησιάζω. Δεν 

κουνιέται. Τα άλλα φεύγουν φωνάζοντας. Το κοιτάζω. Δεν έχει πολύ 

κρέας, αλλά δεν έχω άλλη επιλογή. Πρέπει να στηρίζομαι στην τύχη. 

Μέχρι τον άλλο μήνα, ελπίζω να βρω και κάτι άλλο να φάω.  



“25th hour” project 

454 
 

Το πλησιάζω γρήγορα. Πρέπει να το πάω στην κρυψώνα μου. Αλλιώς θα 

έρθουν οι πιο δυνατοί και θα μου το πάρουν. 

Έφτασα πάνω του. Το κοιτάζω. Υπολογίζω να είναι στα 13. Αν δεν είχε 

γίνει όλο αυτό το κακό, θα πήγαινε σχολείο. Και τώρα είναι το γεύμα μου. 

Τι περίεργο. 

Αυτή την φορά δεν πρόσεξα. Κρύο σίδερο ζεσταίνει την κοιλιά μου. Το 

σπρώχνει βαθιά και μετά το στρίβει. Δεν νιώθω πόνο, αλλά πνίγομαι από 

μια ζεστή φλόγα που αναβλύζει στο στόμα μου. Πέφτω ανήμπορος να 

αντιδράσω. Δεν είχε χτυπηθεί, φαίνεται. Κακός υπολογισμός ή 

υπερβολική αυτοπεποίθηση. Αποδείχτηκε παγίδα για μένα. Σε λίγο τα 

άλλα με έχουν κυκλώσει. Θα φάνε καλά αυτό τον μήνα. Την 25η μέρα και 

25η ώρα. 

 

 

 

 

 

 

 

 

 

 

 

 

 

 

 

 

 



“25th hour” project 
 

455 
 

Κλειώ Βελέντζα | 19.12.2014 

Το τέλος ήρθε ως ένα μεταχειρισμένο αυτοκίνητο με φιμέ τζάμια, χωρίς 

διακριτικά της Υπηρεσίας, που τον περίμενε στην είσοδο του πάρκου 

γυαλίζοντας στον εκτυφλωτικό μεσημεριανό ήλιο, σαν τον αιγυπτιακό 

σκαραβαίο της αιωνιότητας. 

Ο κύριος Μ. είχε περάσει το τελευταίο ελεύθερο βράδυ του μόνος στο 

σαλόνι του ξενοδοχείου, πίνοντας μια παγωμένη μπύρα και 

ξεφυλλίζοντας την εφημερίδα, συνηθισμένος στις αϋπνίες. Ήταν οι 

μικρές ώρες της νύχτας, και το κορίτσι πίσω από το μπαρ τον 

παρατηρούσε με μάτια μισόκλειστα από τη νύστα. Πρέπει να της 

φαινόταν θλιβερός. Ο ίδιος ένιωθε πάντα μια αδελφική συνάφεια με 

τους θλιβερούς ανθρώπους· του φαινόταν ότι είχαν εγκαταλείψει κάθε 

ψευδαίσθηση της ύπαρξης και παράδερναν με τις παλίρροιες μιας 

διαλυόμενης συνείδησης, που κάθε φορά που τριβόταν στα βότσαλα θα 

επέστρεφε όλο και λιγότερη, μέχρι που πια δεν θα έμενε τίποτα, εκτός 

από το υγρό χνάρι από ένα παγωμένο ποτήρι και μια ζεστή ακόμα 

πολυθρόνα. 

Είχε λάβει συγκεκριμένες οδηγίες να μην μαζέψει τα πράγματά του, κι 

έτσι ό,τι έσωσε ήταν ό,τι μπορούσε να χωρέσει το πορτοφόλι του: 

μερικές φωτογραφίες, μια παιδική ζωγραφιά, κι ένα κομμένο εισιτήριο 

της πινακοθήκης για τις εννιά και μισή του ίδιου πρωινού. 

Το πρωί δεν είχε προφέρει τη λέξη αντίο, φυσικά – είχε πει θα τα πούμε 

σύντομα, και να προσέχεις μέχρι να σε ξαναδώ και όλα όσα της έλεγε 

κάθε φορά. Μόνο που ξαφνικά είχε πιάσει τον εαυτό του να δακρύζει – 

και ό,τι και να έκανε δεν μπορούσε να σταματήσει, και η ανάσα του είχε 

κοπεί από τον πανικό, και η κόρη του τού είχε ήσυχα σκουπίσει τα μάτια, 

είχε σφίξει το χέρι του, και χωρίς να πει τίποτε άλλο είχε περπατήσει μαζί 

του το υπόλοιπο της έκθεσης. 

Περιμένοντας τώρα στο παγκάκι, ο κύριος Μ. δεν ένιωθε τίποτα άλλο 

πέρα από τον ήλιο να του ζεσταίνει τα κόκκαλα. Η μέρα ήταν πολύ 

όμορφη για απολογισμούς. Όταν όμως η πόρτα του αυτοκινήτου άνοιξε 

προσκαλώντας τον στο σκοτεινό εσωτερικό, δεν γλίτωσε ένα τελευταίο 

κύμα τύψεων. 

Δεν είχε αφήσει τίποτα πίσω, παρά μόνο ένα περίγραμμα. 



“25th hour” project 

456 
 

Παύλος Κουτρουμπάς | 20.12.2014 

Στον κυκεώνα του μυαλού, στους άπειρους λαβύρινθους της σκέψης 

ατέρμονο ταξίδι όποιος αρχίζει, μιαν ώρα που αποφάσισε να δώσει στον 

εαυτό του,  θα δει πολλά και θαυμαστά. Θα ψάξει, αρχικά, μεγάλο 

αφιλόξενο καλά κρυμμένο ξένο. Τον ίδιο του τον εαυτό. Θα αγγίξει όλα 

εκείνα που φαντάζουν μες στον λογισμό του απόμακρα κι ανείπωτα. Που 

πότε πότε φαίνονται δειλά και φευγαλέα μες στον ορίζοντα του νου του, 

σαν τους μετεωρίτες στον καλοκαιρινό ουρανό, κι εκείνος βιάζεται να τα 

αποδιώξει φοβισμένα. Να μη χαθεί η ηρεμία και η τάξη που έστησαν οι 

άνθρωποι, συνήθως για να βολευτούν στις υλικές ανάγκες τους. Κι 

ακόμα, αποφεύγει, όπως η Μέδουσα, να δει τον εαυτό του στον 

καθρέφτη, μήπως κι ο αληθινός του εαυτός τον πετρώσει μόλις δει το 

πόσο, αλήθεια, λίγος είναι. Ατέλειωτο ταξίδι στο εγώ, που μια ζωή δε 

φτάνει να αναλύσεις, μα προλαβαίνει ο θάνατος και μένουν αναπάντητα 

τα περισσότερα «γιατί».  Αλίμονο σε εκείνον που την ώρα την ανείπωτη,  

τη μυστική, την ώρα που ο καθείς ορίζει ως λέει η ψυχή του, εκείνη που 

αν είχε αριθμό θα ήταν το εικοσιπέντε, δε χρησιμοποιεί για την 

αυτογνωσία, μον'  σπαταλά δεξιά - ζερβά σ’ ανούσιες φλυαρίες. 

 Κι ύστερα, όταν πια αυτόν τον άγνωστο, τον φοβισμένο ξένο ψάξει, η 

σκέψη ξεπετιέται αλλού, γιατί είναι, βλέπεις, άναρχη, αδάμαστη που 

νόμους κι άλλα τέτοια δε γνωρίζει. Χαοτική, ασυμμάζευτη, προκλητική, 

θρασεία. Βλέπει τριγύρω ανθρώπους, φύση, δημιουργία. Κρίνει, 

αμφισβητεί, πιστεύει, εξηγεί, απορρίπτει, προτείνει νέες λύσεις. Γεννά, 

στοχάζεται, διατάζει. Πάει να πετάξει ελεύθερα, να φτιάξει έναν κόσμο 

όπως τον φαντάζεται, τέλειο, παραμυθένιο, ονειρικό. Την ώρα σου την 

ιερή, την εικοστή και πέμπτη, ξόδεψε να πετάς ελεύθερα στα οράματά 

σου. Προστάτεψέ τη. Μην επιτρέψεις να τη σαρώσουν  η ρουτίνα κι οι 

συμβιβασμοί των “πρέπει”.  Είναι η μόνη ευκαιρία σου ν΄αλλάξεις. Η 

μόνη ελπίδα να ψυχανεμιστείς την ευτυχία, ώστε μετά με κόπο και 

μ΄αγώνα να τη συναντήσεις. 

 

 

 

 



“25th hour” project 
 

457 
 

Στεφανία Ορφανάκη | 21.12.2014 

Ένα ολότελα απόκρυφο μυστικό   

ξεψυχούσε σε τούτο το μούχρωμα.  

Σαν μια ανάσα τελευταία που φεύγει  

όσο πιο αργόσυρτα μπορεί   

για να παρατείνει έστω και για μερικά δεύτερα  

τη ζωή.  

Σαν τον απόηχο που φωνάζει για να ακουστεί στον δαίδαλο της νύχτας.  

Σαν την αυτοθυσία που λευκή και ξάστερη χάνεται για μιαν αλήθεια 

μαραμένη.   

Έτσι και τούτη δα η ψυχή,  

σε αυτή την 25η ώρα διαλέγει να μετουσιωθεί,  

μόνη και περιστασιακά αλώβητη στην άδεια αιωνιότητα. 

 

 

 

 

 

 

 

 

 

 

 

 

 

 

 

 



“25th hour” project 

458 
 

Κωνσταντίνος Σολωμού | 22.12.2014 

Η αναμονή με σκοτώνει, 

όπως σκοτώνεις μια κυψελίδα του πνεύμονα 

περιμένοντας το τσιγάρο σου να σβήσει, 

βλέποντας το φλυτζάνι του καφέ μισοάδειο 

καθώς ο δείκτης του ρολογιού 

σου φτιάχνει το soundtrack 

ενός χρόνου που σταμάτησε. 

Ρυθμός δεν υπάρχει. 

Η αναμονή με σκοτώνει, 

περιμένοντας να σε δω 

όπως σκοτώνεις την ώρα μου 

σε ένα ραντεβού ανύπαρκτο. 

Εγώ είμαι εδώ, εσύ είσαι αλλού 

και ο χωροχρόνος στο μηδέν, 

στο ποτέ, στο γιατί, στο περίμενε. 

Η αναμονή με σκοτώνει – 

Ρυθμός δεν υπάρχει. 

για να ζω.  

 

 

 

 

 

 

 

 

 

 

 

 



“25th hour” project 
 

459 
 

Βικτωρία Μουλίνου | 23.12.2014 

Η 25η ώρα ήρθε, ω ναι, ήρθε. Είναι η ώρα που με πήρε πέρα απ’ τα 

αστέρια. Η ώρα που το πνεύμα μου αποχωρίστηκε τα ξέφτια της παλιάς 

ζωής μου. Η 25η ώρα έξω από όρια και κανόνες, κάθε τι άγραφο και 

γραπτό, ακόμα κι ειπωμένο, ήρθε για μένα· επιτέλους. Και καθώς με 

αγκάλιασε και μ’ έφερε στου άχρονου το χείλος, έλιωσα, μαράθηκα. Κι 

όπως ξαναγεννήθηκα, σκίρτησα. Αγάπησα; Αγαπήθηκα. 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

460 
 

Μαρία Λάλου | 24.12.2014 

Το ρόλοι στον τοίχο πάνω απ’ το κρεβάτι μου είναι καιρό τώρα 

σταματημένο, ακόμη κι έτσι όμως ο λεπτός μακρύς του δείκτης δεν παύει 

να αντιδρά στο “τραγούδι” των δευτερολέπτων. Είναι θαρρείς ένας 

γεράκος, που ενώ ξέρει καλά τα βήματα ενός χορού, δεν μπορεί πλέον, 

δεν έχει τη δύναμη να χορέψει, κι έτσι κρατά τον ρυθμό χτυπώντας τη 

μαγκούρα του. 

   Το κοιτώ ανάποδα έτσι όπως είμαι ξαπλωμένος και νιώθω πως μου 

αντιγυρίζει το θλιμμένο βλέμμα, με τα χείλη κρεμασμένα. Έχει 

σταματήσει γύρω στις 3 παρά, ούτε θυμάμαι από πότε. 

    “Βάλε μια καινούρια μπαταρία”, μου είπε της προάλλες η μικρή μου 

αδερφή, όταν με επισκέφθηκε. 

    “Ναι ναι”, απάντησα εγώ βιαστικά για να μη δώσω συνέχεια. Δε 

σκοπεύω όμως να βάλω, δε βλέπω το λόγο. 

   Καθημερινά από νωρίς το πρωί μέχρι αργά το μεσημέρι λείπω στη 

δουλειά. Ερχόμενος, τρώω βιαστικά, ξαπλώνω λίγο ή χαζεύω στον 

υπολογιστή και το απογευματάκι με βρίσκει με παρέα σε κάποια κοντινή 

καφετέρια και αργότερα να σουλατσάρω στους δρόμους και στις παμπ 

της Αθήνας. Φροντίζω δε, να γυρίζω αργά σπίτι, κουρασμένος και 

συνήθως αρκετά ζαλισμένος απ’ το αλκοόλ, έτσι ώστε να κοιμάμαι 

αμέσως βαθιά. 

    Τι να το κάνω λοιπόν το ρόλοι στην κρεβατοκάμαρα; 

Ο μόνος λόγος που το αγόρασα εξαρχής ήταν για να με νανουρίζει νύχτες 

σαν αυτή. Νύχτες που ακόμη και μετά από μπόλικο αλκοόλ δεν μπορώ 

να κοιμηθώ και μένω να κοιτώ για ώρες το ταβάνι. 

    Γυρισμένος λοιπόν στο πλάι και συνήθως κουλουριασμένος, 

αποζητώντας την εμβρυακή θαλπωρή, με κλειστά τα μάτια, προσπαθώ 

να συγκεντρώσω τη διάσπαρτη σκέψη μου σε ένα μόνο πράγμα, τον 

χτύπο του ρολογιού καθώς περνούν τα δευτερόλεπτα. 

τικ εισπνοή, 

τακ εκπνοή, 

τικ εισπνοή, 



“25th hour” project 
 

461 
 

τακ εκπνοή…. 

    Η ανάσα μου αποκτά έτσι έναν ελαφρά γρηγορότερο ρυθμό, η καρδιά 

μου δέχεται περισσότερο οξυγόνο και κείνο με τη σειρά του απλώνεται 

παντού στον οργανισμό μου σαν ένεση ενδοφλέβια με ηρεμιστικό, που 

εντέλει με βυθίζει σε ύπνο. 

    Δεν υπολόγισα ποτέ πόση ώρα κρατάει αυτή η μικρή μου τελετουργία. 

Είναι σαν να εισέρχομαι σε μία 25η ώρα που δεν έχει σταθερή τιμή. 

Επηρεασμένη από την ποσότητα οινοπνεύματος και σκέψεων μέσα μου, 

ποσά με αντιστρόφως ανάλογες επιπτώσεις, κρατά άλλοτε λιγότερο και 

άλλοτε περισσότερο. Κάποιες φορές δεν προλαβαίνω να πάρω ούτε εφτά 

ανάσες, κι άλλες πάλι με διακόπτει ο ήχος του ξυπνητηριού που 

επιτάσσει να σηκωθώ και να ξεκινήσω τη μέρα μου ακόμη και άυπνος. 

    Από τότε που το ρόλοι σταμάτησε, η 25η ώρα από απλή ιδέα 

σμιλεύτηκε πλήρως στο μυαλό μου. Φαντάζει πια ανώτερη όλων, 

φράγμα, που τις εμποδίζει να κυλούν βιαστικά και ορμητικά. Αφήνοντας 

μόνο ένα ρυάκι, τα δευτερόλεπτα, να περνούν. 

Μέσο δροσιάς και γαλήνης σώματος και πνεύματος. 

Για να κοιμηθώ. Για να λυτρωθώ. 

 

 

 

 

 

 

 

 

 

 

 

 



“25th hour” project 

462 
 

Χρήστος Μωυσίδης | 25.12.2014 

Άνοιξε τα μάτια του και άφησε το ελάχιστο φως του δωματίου να του 

χαϊδέψει τις κόρες των καστανών ματιών του. Τι ωραία αίσθηση να 

ξυπνάς από μόνος σου χωρίς ξυπνητήρι. Αυτό σπάνια συνέβαινε μιας και 

ο Χρήστος δούλευε κάθε μέρα και μάλιστα πολλές ώρες. Δεν προλάβαινε 

να ασχοληθεί με τίποτα άλλο. Είχε απομακρυνθεί από όλους όσους 

αγαπούσε και τον αγαπούσαν. Βλέπετε δεν υπήρχε χρόνος. 

Οι φίλοι απαιτούσαν χρόνο για βόλτες στην λιακάδα, για τραπέζια με 

γλυκό κρασί που φέρνει ζάλη, για όμορφες βραδιές σε σπίτια. Όμως ο 

χρόνος ήταν το μόνιμο εμπόδιο για τέτοιου είδους συναντήσεις και η 

μόνιμη δικαιολογία του Χρήστου “Δεν υπάρχει χρόνος”. Η οικογένεια του 

από την άλλη απαιτούσε κι αυτή ένα κομμάτι από την πίτα του 

ελεύθερου χρόνου του. Τον καλούσαν σε οικογενειακές συγκεντρώσεις, 

όπως αυτές στις αμερικάνικες ταινίες που είχε δει, πριν ξεκινήσει να 

δουλεύει. 

Τίποτα αυτός. Μόνος. Μόνος να μετράει το χρόνο. Να λογαριάζει τις 

ώρες ή και τα λεπτά ακόμη. Να προλάβει να τελειώσει με τις 

υποχρεώσεις της δουλειάς και να είναι σωστός υπάλληλος, έτσι ώστε να 

μπορέσει να τακτοποιήσει τα έξοδά του. Το χρήμα, σκεφτόταν καμιά 

φορά, όταν λείπει σου κόβονται τα φτερά και δεν μπορείς να πετάξεις 

στον ουρανό των “θέλω» σου. Όμως και να το έχεις, δεν μπορείς να 

κάνεις εκείνη τη πολυπόθητη βουτιά στην παγωμένη ακόμη θάλασσα 

στην αρχή του Καλοκαιριού. Οπότε κατέληγε πάλι στο συμπέρασμα πως 

από τη δημιουργία του κόσμου το πρόβλημα ήταν μόνο ένα, ο χρόνος. 

Οι μέρες, οι μήνες, τα χρόνια πέρασαν στο ίδιο μοτίβο. Δουλειά, 

παράπονα από φίλους, δουλειά, παράπονα από την οικογένεια, δουλειά. 

Ώσπου μια μέρα άκουσε για τα σχέδια των κυβερνήσεων να αυξήσουν το 

χρόνο και να προσθέσουν στα ρολόγια των ανθρώπων μια ακόμη ώρα. Η 

25η ώρα θα ήταν μια ώρα, που ο καθένας θα έκανε ό,τι ήθελε. Θα ήταν 

η ελεύθερη ώρα των ανθρώπων. Θα ήταν υποχρεωμένοι όλοι να μην 

σκέφτονται τίποτα εκείνη την ώρα της ημέρας, παρά μόνο πώς θα είναι 

ευτυχισμένοι. Τα προβλήματα της δουλειάς, τα άγχη των φόρων, οι 

στεναχώριες των πικρών χωρισμών και αποχωρισμών θα έμπαιναν σε 

ένα μικρό φανταστικό κουτάκι για εκείνη την ώρα. 



“25th hour” project 
 

463 
 

Έτσι και έγινε. Αποφασίστηκε πως η 25η ώρα θα ήταν η ώρα της ευτυχίας. 

Τα παλιά ρολόγια αντικαταστάθηκαν με καινούρια. Οι άνθρωποι 

έμοιαζαν ευτυχισμένοι και ισορροπημένοι. Ο Χρήστος ήταν πια 

πανευτυχής. Όσο και να δυσκολευόταν στη δουλειά του, όσο και να 

ανησυχούσε πώς θα καλύψει τα έξοδά του, ήξερε πως έχει μια ώρα να 

είναι ευτυχισμένος. Έβλεπε τους φίλους του, συναντούσε τους δικούς 

του, έκανε ακόμη και καινούριους φίλους. όλοι ήταν ευτυχισμένοι. Να 

είναι καλά οι κυβερνήσεις μας, συμφωνούσαν όλοι. Μας υποχρέωσαν να 

είμαστε ευτυχισμένοι για μια ώρα και εμείς είμαστε συνέχεια. 

 

Όμως, αυτή η κατάσταση κράτησε για λίγο. Με την προσθήκη της 25ης 

ώρας άρχισαν οι άνθρωποι να πεθαίνουν πιο νέοι.  Ήταν σαν μια κατάρα 

να είχε πέσει γύρω από τον Χρήστο. Πολλοί φίλοι του, αλλά και συγγενείς 

πέθαιναν νεότατοι. Ο ίδιος του ένιωθε πιο κουρασμένος παρότι νέος 

ακόμη. Σύντομα, ο Χρήστος, όπως και οι περισσότεροι άνθρωποι, ήταν 

αρκετά μικροί σε ηλικία για να δουλεύουν, αλλά ένιωθαν κουρασμένοι 

και εξαντλημένοι για να απολαύσουν την 25η ώρα τους. Προτιμούσαν 

στην ευτυχισμένη ώρα να ξαπλώνουν και να ξεκουράζονται. 

Το τελευταίο πρωινό της ζωής του ο Χρήστος κοιτάχτηκε στον καθρέφτη. 

Είδε ένα πρόσωπο γερασμένο και ταλαιπωρημένο και τότε 

αναρωτήθηκε: "Μα υποτίθεται πως είμαι ευτυχισμένος. Γιατί φαίνομαι 

γέρος και κουρασμένος; Είμαι 50 χρονών μόνο, πώς είναι δυνατόν να 

γέρασα τόσο πολύ;”. Οι απαντήσεις ήρθαν γρήγορα στο μυαλό του. Με 

την προσθήκη της 25ης ώρας αυξήθηκε ο χρόνος για τις καθημερινές 

ασχολίες του, όμως ο συνολικός του χρόνος δεν είχε αλλάξει στο 

παραμικρό. Οι κυβερνήσεις πρόσθεσαν την ώρα και άρα ευτυχία στη ζωή 

των ανθρώπων, όμως χρόνο δεν μπορεί να προσθέσει κανείς. 

Έτσι θα πέθαινε νέος για τον χρόνο, όπως τον μετρούσαν οι κυβερνήσεις 

και γέρος για τον καθρέφτη του. Σκέφτηκε πως δεν χρειαζόταν την 25η 

ώρα για να είναι ευτυχισμένος, πως θα έπρεπε να είναι ευτυχισμένος 

κάθε ώρα του εικοσιτετράωρου παλιού ρολογιού του. Μόνο έτσι μπορείς 

να πεις ότι έζησες. Πρέπει να φροντίσεις να περνάς καλά ακόμη και μέσα 

στις δυσκολίες της ζωής σου, να μην το βάζεις κάτω. Να μην στερείς τον 

χρόνο από τα αγαπημένα σου πρόσωπα και από τον εαυτό σου. 



“25th hour” project 

464 
 

Η 25η ώρα ήταν μια φοβερά ύπουλη ανακάλυψη των κυβερνήσεων για 

να δουλεύουν οι άνθρωποι μέχρι να πεθάνουν. Και όλο αυτό μέσα στο 

κουκούλι μιας ψεύτικης, τελικά, ευτυχίας. Τα συνειδητοποίησε και έκανε 

να τρέξει να βγει στους δρόμους να διαφωτίσει και τους άλλους. Όμως 

ήταν αργά. Η καρδιά του τον πρόδωσε στο πρώτο βήμα του προς την 

πόρτα. Το σχέδιο είναι καλά οργανωμένο. Κανείς δεν τα καταφέρνει. 

Κανείς δεν ζει “βήμα¨ παραπάνω. Η συνειδητοποίηση της πραγματικής 

ευτυχίας έρχεται στην τελευταία ανάσα. Εκεί όλα τελειώνουν. 

Επίλογος 

Η ψυχή του Χρήστου κινούνταν ανάμεσα στους ζωντανούς και τους 

φώναζε "Ζήστε σαν να είναι να πεθάνετε αύριο, μην αγχώνεστε, όλα 

λύνονται, όλα γίνονται. Αγαπήστε και αγαπηθείτε. Γελάστε με την καρδιά 

σας και περάστε όμορφα, ώστε όταν έρθει η τελευταία σας ανάσα να 

νιώθετε πλήρεις από την ζωή και τις στιγμές της”. Κανείς δεν την άκουγε 

όμως. Είναι σαν την κατάρα των δυστυχισμένων ανθρώπων να κινούνται 

ανάμεσα στους ζωντανούς και, ενώ φωνάζουν, να μην ακούγονται. Και 

κρατάει για πάντα. 

 

 

 

 

 

 

 

 

 

 

 

 

 



“25th hour” project 
 

465 
 

Λένα Χαλβατζά | 26.12.2014 

…Σε περιμένω στον πίσω χρόνο καρδιά μου, της είπε… 

και ζωγράφισε ένα τεράστιο χαμόγελο στο πρόσωπό της, έντυσε με 

χρωματιστά παπούτσια την ψυχή της, ντύθηκε με προσμονή, 

καβάλησε το όνειρο και ταξίδεψε πίσω στον χρόνο… 

Έτρεξε… με κατεύθυνση τον πίσω χρόνο για να προλάβει, 

γιατί εκεί την περιμένει η ανεμελιά, ο έρωτας, η αληθινή ζωή… 

ρίχνοντας δάκρυα στον δρόμο που άφηνε πίσω για να τον σβήσει.. να 

μην υπάρχει τίποτα που να τη γυρίσει στο σήμερα….  

Πολεμώντας με δύναμη να κρατηθώ όρθια και ζωντανή…  

(25η ώρα … σε ώρα  αδυναμίας)  

 

 

 

 

 

 

 

 

 

 

 

 

 

 

 

 

 

 



“25th hour” project 

466 
 

Bella Domenica | 27.12.2014 

23η, 24η, 25η ώρα… 

άλλη μια ώρα, 

μέσα στη μέρα,  

μέσα στη νύχτα,  

λίγο πιο πέρα.  

Το σήμερα γίνεται χθες  

και το αύριο σήμερα, 

 πέρα από τα σύνορα,  

του ανθρώπινου νου. 

Τη μια στιγμή κοιτάζεις τα μάτια κάποιου, 

 ζητώντας του το φως της ζωής,   

της ζωής που σου χάρισε.  

Την άλλη στιγμή κοιτάζεις να δεις  

το φως το δικό σου πού θα το δώσεις, 

ποιος το ζητά, πού θα ενδώσεις…  

Στο τέλος, που σβήνει το φως, 

τελειώνει ο χρόνος, εξασθενεί το χθες,  

φεύγει το σήμερα, λείπει το αύριο, 

25η ώρα, 24η, 23η… 

 

 

 

 

 

 

 

 

 

 

 

 



“25th hour” project 
 

467 
 

Μαρία Ρίζου | 28.12.2014 

Αποστάτες του χρόνου, εγώ κι εσύ… 

Δεν καταφέραμε ποτέ να είμαστε μαζί, 

μέσα στα στενά πλαίσια μιας πραγματικότητας πεζής, 

όπως εκείνη που ορίζεται από τους δείκτες ενός ρολογιού. 

Από την πρώτη μας κιόλας φορά. 

Σ’ εκείνο το εγκαταλελειμμένο σπίτι, 

με το παλιό, χαλασμένο ρολόι, στον ξεφτισμένο του τοίχο. 

Εκεί που κρυφτήκαμε απ’ τον κόσμο και 

ξεγυμνώσαμε τις ψυχές μας… 

Εκεί που ανοίξαμε την πόρτα σε ένα σύμπαν μόνο για μας… 

Ήταν μοιραίο τελικά εγώ κι εσύ 

να μην ξοδέψουμε τη σχέση μας ποτέ, 

σε μια ζωή συμβατική, που μετριέται με το τικ-τακ ενός ρολογιού. 

Μαζί σου ο χρόνος δεν υπάρχει… 

οι άνθρωποι εξαφανίζονται. 

Οι λέξεις χάνονται… 

Δεν υπάρχει σήμερα, αύριο ή χθες. 

Μόνο δυο χέρια που, όταν ενώνονται, 

καθοδηγούν τις ψυχές μας στο φως… 

Εκεί που γίνονται ένα μεταξύ τους και ένα με όλα… 

Εκεί που βρίσκονται τα πάντα! 

Οι κρυμμένες μας αλήθειες… 

Η αγάπη που λυτρώνει. 

 

 

 

 

 

 

 

 

 



“25th hour” project 

468 
 

Γαλάτεια Τσακίρη | 29.12.2014 

Είναι εκείνη η ώρα που κάπως σταματάει ο χρόνος. Που δεν υπάρχει 

τώρα, ούτε πριν ούτε μετά. Ούτε εσύ, ούτε εγώ, ούτε όλα αυτά που 

χάσαμε και μας άφησαν με αναμνήσεις που στοιχειώνουν και πονάνε και 

ξεριζώνουν την ψυχή, και την ξεχωρίζουν από τη σάρκα και σ’ αφήνουν 

γυμνό μπροστά στον εαυτό σου και στους άλλους. Στο τυπικό 

ενδιαφέρον και την αγνή συμπόνια. Με σκέψεις να σου τρυπάνε το 

μυαλό, την καρδιά σου γραπωμένη σε μια παγωμένη ατσάλινη αλυσίδα 

να σφυροκοπάει από φόβο κι από πόνο κι από απελπισία και ξανά φόβο 

και πόνο κι απελπισία… Τι θα γίνει μετά; Θα αντέξω; Θεέ μου, δώσε μου 

κουράγιο να αντέξω…  Να ρωτάς το είδωλό σου στον καθρέφτη, να 

αναρωτιέσαι τα βράδια πριν κοιμηθείς.  Και η ώρα να μην περνάει, εκεί, 

στο 25. Να θες να λυγίσεις, να πέσεις στα γόνατα και να παρακαλέσεις 

να σταματήσει αυτό το μαρτύριο. Να θες να μην είσαι πια εσύ, γιατί δε 

θες να ξεχάσεις, αλλά ούτε και να θυμάσαι, κι έτσι αποφασίζεις ότι το να 

γίνεις κάποιος άλλος είναι η καλύτερη επιλογή. Αλλά μακάρι να έφτανε 

αυτό. Γιατί η αλήθεια είναι πως ποτέ δε θα ξεχάσεις. Ένα σου κομμάτι θα 

ζει για πάντα αυτήν την 25η ώρα, εκείνη του ουρλιαχτού που έβγαινε 

μέσα από τα σωθικά σου, εκείνη που μίσησες τα πάντα και ήθελες να 

κουλουριάσεις το σώμα σου στα χιλιοπατημένα πλακάκια κάποιας 

εισόδου και να κλάψεις σα μικρό παιδί, ώσπου ένα γνώριμο, ζεστό και 

αγαπημένο χέρι να έρθει και να σου χαϊδέψει τα μαλλιά, ύστερα να 

σφίξει τον καρπό σου και να σε βοηθήσει να σηκωθείς, να σε κρατήσει 

σφιχτά, να ενώσει κάθε διαλυμένο κομμάτι της ψυχής σου και να σου πει 

πως ήταν ένα κακό όνειρο, η 25η ώρα δεν υπάρχει παρά μόνο σαν ένα 

παιχνίδι του μυαλού και όλα θα πάνε καλά. Αλλά υπάρχει, είναι εδώ, και 

πονάει σαν ηλεκτροσόκ. Κι αν χάσεις κάτι που αγαπάς, κρατάει για 

πάντα. 

 

 

 

 

 

 



“25th hour” project 
 

469 
 

Λευκοθέα Μεϊντάνη | 30.12.2014 

Διαβάζοντας τον τίτλο το πρώτο πράγμα που σκέφτηκε ήταν αν εκείνη 

χρειαζόταν περισσότερο χρόνο στη ζωή της. “Αλήθεια”, σκέφτηκε, “τι θα 

έκανα αν είχα μία ώρα περισσότερη κάθε ημέρα;” Το χαμόγελο που 

αμυδρά διαγράφηκε στο πρόσωπο, ήταν ειρωνικό, λυπημένο και έδινε 

από μόνο του την απάντηση. “Δεν θα έκανα τίποτα, όπως και τις 

υπόλοιπες ώρες”, απάντησε. Εδώ και πολλά χρόνια ζει την ίδια 

καθημερινότητα και πολλές φορές αναρωτιέται αν συμβαίνει μόνο σε 

εκείνη ή και σε άλλους. Συχνά παρηγορεί τον εαυτό της ότι κάποιοι άλλοι 

μπορεί να ζουν και να αισθάνονται χειρότερα από εκείνη. Όμως αυτές οι 

παρηγορητικές σκέψεις δεν είναι αρκετές. Το πιο δύσκολο πράγμα όμως 

για να αντέξει είναι ότι οι άλλοι της φαίνονται πάντα ότι είναι τόσο 

ικανοποιημένοι από την καθημερινότητα τους! “Μήπως πρέπει να 

συμβιβαστώ ότι έτσι θα είναι για πάντα η ζωή μου; Μήπως πρέπει να 

προσαρμοστώ και να λέω ότι είμαι ικανοποιημένη και ας μην είμαι; 

Μήπως πρέπει να βρω τρόπους για να την κάνω πιο ενδιαφέρουσα, αλλά 

και τότε μπορεί αυτό που θα ζω να το αισθάνομαι ως κάτι «τεχνητό»; 

Μήπως τελικά είμαι εγώ βαρετή και κενή και δεν θέλω να το 

παραδεχτώ;” Αυτές οι ερωτήσεις τη βασάνιζαν καιρό τώρα. Κατά βάθος 

πίστευε ότι αυτό που της έλειπε ήταν οι άνθρωποι. Κάπου στη πορεία 

τους είχε χάσει και είχε για συντροφιά μόνο εκείνη και μόνο εκείνη. Της 

άρεσε η μοναχικότητα στην αρχή, την ένιωθε σαν ελευθερία. Τελικά 

κατάλαβε ότι ίσως είναι και η χειρότερη «σκλαβιά». Φοβάται. Φοβάται 

ότι τα πράγματα θα συνεχίσουν να είναι κάπως έτσι.. δουλειά, σπίτι και 

αραιά και πού καμία βόλτα. Έχει χάσει όμως το θάρρος της.  “Όχι, θα 

είναι βασανιστήριο για μένα να υπάρχει άλλη μία ώρα. Την αξίζουν μόνο 

οι θαρραλέοι και όχι οι δειλοί”, σκέφτηκε. Εκείνη την στιγμή αποφάσισε 

να πάει για ύπνο, ηττημένη και παραδομένη στους φόβους της για μια 

ακόμη φορά. 

 

 

 

 

 



“25th hour” project 

470 
 

Άκης Πετρόπουλος | 31.12.2014 

«Για όλους μας έρχεται, να που έφτασε η στιγμή να έρθει και σε μένα» 

έλεγε μια στο τόσο, ειδικά σε περιόδους που νόμιζε ότι τον είχαν 

καταραστεί και οι πιο ασήμαντοι δαίμονες της Κόλασης. Κάθε τι που 

ήθελε να σκαρώσει, από το πιο μικρό μέχρι το πιο μεγαλεπήβολο, κάπου 

όλο και στράβωνε στη μέση ή ακόμα χειρότερα, στην αρχή του. «Εκείνος 

ο Murphy, αν όντως έτσι έγινε, έλεγε πως αν κάτι είναι να πάει στραβά, 

θα πάει. Δε διευκρίνισε ποτέ όμως, όταν όλα πάνε στραβά, τι σκατά 

κάνουμε;»  Προσπαθούσε να βρει τρόπους να την αποφύγει αλλά αυτή 

επέμενε, για 60 ολόκληρα λεπτά που έμοιαζαν εβδομάδες, ίσως και 

μήνες. Το κάθε της δευτερόλεπτο έμοιαζε ατέλειωτο. Δεν το έβαζε κάτω 

όμως. Την 25η ώρα την έβλεπε στα πρόσωπα των περισσότερων γύρω 

του. Ήξερε πως δεν την περιόριζε τίποτα, τους έβρισκε όλους όποτε 

ήθελε αυτή και μόνο, ανέκαθεν. Κάθε νύχτα έλεγε στον εαυτό του πριν 

κλείσει τα μάτια του, πως το καινούργιο πρωινό θα τον βρει και αυτόν 

αναστημένο. Δε συνέβαινε πάντα βέβαια, όμως και μόνο στην προσευχή 

του αυτή, ένιωθε κάπως καλύτερα. Ήξερε πως αργά ή γρήγορα, τα 

αναθεματισμένα λεπτά της θα περνούσαν. Πόσο οξύμωρο μπορεί να 

φαινόταν, μια ώρα που μπορεί να διαρκεί τόσο μα τόσο πολύ. Και 

ξαφνικά, ω του θαύματος, το τελευταίο δευτερόλεπτό της περνούσε 

ανακουφιστικά και ένιωθε αυτό το βάρος στο στήθος του να φεύγει, να 

πετάει, σαν εκείνα τα μπαλόνια με ήλιο που μας αγόραζαν όταν ήμαστε 

παιδιά. Έπαιρνε μια βαθιά ανάσα, και με τη σιγουριά πως γνώριζε καλά 

τι έλεγε, επαναλάμβανε το μάντρα: «Καλώς να φύγεις λοιπόν, και με το 

καλό να ξανάρθεις».  

 

 

 

 

 

 

 

 



“25th hour” project 
 

471 
 

Χριστίνα Καλογεροπούλου | 1.1.2015 

Η εικοστή πέμπτη ώρα είναι η ώρα πριν οι δείχτες του ρολογιού 

μηδενιστούν, λίγο μετά το 24. 

Η εικοστή πέμπτη ώρα είναι μιαν αστραπή πριν τον μακρόσυρτο 

κεραυνό, ανάμεσα σε δύο αεικίνητους δείχτες· μια ανάσα. 

Η εικοστή πέμπτη ώρα είναι η ώρα η απόλυτα δική μας. Η ώρα που σου 

κρατώ το χέρι αχόρταγα. 

Η εικοστή πέμπτη ώρα είναι εκείνη που θα μας βρίσκει αγκαλιά να 

τριγυρίζουμε τον κόσμο. Που θα σου ψιθυρίζω «Mon amour» με ένα ρω, 

μακρόσυρτο και γαργαριστό σαν άλλη Jane Birkin. Και θα σε φιλώ υπό τη 

σκιά του Πύργου του Άιφελ. 

Η εικοστή πέμπτη ώρα θα είναι εκείνη που θα γέρνω στον ώμο σου για 

να κοιτάξω τον Πύργο της Πίζας ίσιο, ή που θα κλείνουμε τα μάτια για να 

ακούσουμε τη φωνή του Ιμάμη να ηχεί από τα μεγάφωνα στο Μπλε 

Τζαμί. Που θα σχηματίζουμε αγγέλους στο χιόνι και θα κυνηγάμε το 

βόρειο σέλας, που θα ξεφεύγει μακριά. Η ώρα που θα αφήνουμε ένα 

τσιγάρο στον Καζαντζάκη για να καπνίσουμε μαζί του κι ένα ποίημα στον 

Κάφκα για να μας συντροφεύει σε περίπατο στην πόλη του. 

Η εικοστή πέμπτη ώρα θα είναι γεμάτη με όλες τις στιγμές που ζήσαμε, 

και με όλα τα όνειρα τα απραγματοποίητα που πόθησε η ψυχή μας. Λίγο 

από εσένα, λίγο από εμένα. Και πολύ από το Εμείς. Μόνο που την εικοστή 

πέμπτη ώρα, όλα θα έχουν μπλεχτεί. Σαν τη ζύμη από τους κουραμπιέδες 

που φτιάχναμε μαζί. Θα είναι γεμάτη με τη θολούρα των ανασών μας 

που έκαναν κάποτε την εικόνα έξω από τα τζάμια μας δυσδιάκριτη. Με 

την ομορφιά των σωμάτων μας που τα έλουζε το σεληνόφως καθώς 

χάνονταν τα όριά τους κι έμπλεκαν μεταξύ τους. Με τις φωνές, τους 

καβγάδες μας, με τις θλίψεις μας, με τα γέλια μας. Με τον φόβο μην 

χάσει ο ένας τον άλλο. Και τον φόβο μην παραμείνουμε για πάντα μαζί... 

Η εικοστή πέμπτη ώρα μου θα είσαι εσύ. Που όσα χρόνια κι αν περάσουν, 

θα ξαναπαίζεις βασανιστικά σαν ένα ολόγραμμα μπροστά μου και θα 

επαναφέρεις στη ψυχή μου το παιδί, το κορίτσι, τη γυναίκα. Το Όλον. Θα 

είσαι αυτό που θα γλιστράει από τα χέρια μου όσο κι αν προσπαθώ να 

το συγκρατήσω. Θα είσαι όμως κι αυτό που ξέρω πως πρέπει πάντοτε να 



“25th hour” project 

472 
 

κυνηγώ, γιατί ανάμεσα στα δάχτυλά μου πρέπει να φωλιάσουν τα δικά 

σου. 

Η εικοστή πέμπτη ώρα είναι οι λέξεις που ένιωθα βαθιά μέσα στη ψυχή 

μου, μα ποτέ δεν μπόρεσα να αρθρώσω ή να γράψω στο χαρτί. Όλες οι 

σελίδες που δεν πρόφτασα να γυρίσω, οι τίτλοι τέλους που δεν 

κατάφερα να δω. Όλες οι λέξεις που δεν κατάφερα να σου ψιθυρίσω. Τα 

γράμματά μου που δεν τόλμησα ποτέ να σου χαρίσω και που ακόμα, 

σκονισμένα και κιτρινισμένα, έχουν μείνει στο μυστικό μας μέρος, που 

ούτε εσύ, ούτε κι εγώ τολμάμε να επισκεφθούμε ξανά. 

Η εικοστή πέμπτη ώρα, έχει άραγε χαθεί; Εμείς οι δύο πάλι, είμαστε 

ακόμα κάπου μαζί; 

 

 

 

 

 

 

 

 

 

 

 

 

 

 

 

 

 

 



“25th hour” project 
 

473 
 

Ελένη Γεωργακοπούλου | 2.1.2015 

Όλοι κατά καιρούς έχουμε πληγωθεί. Εμπιστευτήκαμε λάθος άτομα. 

Δεθήκαμε και δοθήκαμε σε άτομα που τελικά δεν άξιζαν. Οι πιο 

ψύχραιμοι συνέχισαν τη ζωή τους απτόητοι. Οι πιο συναισθηματικοί 

πίστεψαν ότι η αγάπη είναι ένα συναίσθημα υπό εξαφάνιση στις μέρες 

μας. Ώσπου τελείως απρόσμενα, έρχεται αυτή η μαγική στιγμή που το 

σύμπαν συνωμοτεί και φέρνει στη ζωή τους ένα νέο άτομο. Ένα άτομο 

που τους θυμίζει τι πάει να πει έρωτας, ανεμελιά, γιορτή! Όλα τριγύρω 

θολώνουν, γίνονται φωτεινά και στο κέντρο είναι οι δυο τους και δεν 

τους επηρεάζει τίποτα. Και έρχονται τα ξενύχτια, οι συζητήσεις, τα κοινά 

σχέδια, οι εκδρομές, τα γέλια, τα πειράγματα, οι αγκαλιές, τα φιλιά μέχρι 

το ξημέρωμα... Δημιουργείται η ανάγκη και στους δύο να προσπαθούν 

να περάσουν μαζί όσο περισσότερο χρόνο γίνεται... Από το πρωί μέχρι το 

βράδυ. Κι όμως, δεν φτάνει. Μια μέρα ποτέ δεν είναι αρκετή για τους 

ερωτευμένους. Πάντα εύχεσαι να υπήρχε έστω ακόμα μια ώρα 

παραπάνω μέσα στις 24... Μια 25η ώρα... 

 

 

 

 

 

 

 

 

 

 

 

 

 

 



“25th hour” project 

474 
 

Κυριάκος Οικονομίδης | 3.1.2015 

Πολλές φορές αναρωτιέμαι, πόσοι άνθρωποι στην εποχή μας 

χρησιμοποιούν πρόγραμμα στη ζωή τους και το τηρούν. Είναι 

πραγματικά δύσκολο να γίνει με αυτούς τους ρυθμούς που ζούμε. Ακούω 

συχνά να παραπονιούνται και να λένε «αν είχα μια ώρα παραπάνω θα τα 

κατάφερνα, θα προλάβαινα, θα ήμουν πλούσιος». Πολλά λένε οι 

άνθρωποι όταν τους τελειώνει ο χρόνος... Πολλά και συνήθως μένουν 

ανεκπλήρωτα. Ο χρόνος περνάει, και πάντα μένει κάτι που θα αφήσουμε 

για αύριο. Το 1/3 της ζωής το περνάω σε ύπνο βαθύ, το άλλο δουλεύω, 

σε αυτό που μένει, προσπαθώ να στριμώξω τα πάθη μου, τα χόμπι, τον 

έρωτα, το παιχνίδι, τις χαρές και λύπες της στιγμής. Δεν προλαβαίνω 

όμως. Μακάρι να υπήρχε μια ώρα ακόμα και θα χώραγα ό,τι ήθελες εκεί 

μέσα! Τελικά, έρχεται ο καιρός που ο χρόνος αμείλικτος θα μου δείξει τον 

δρόμο προς τον αιώνιο ύπνο… Χμμ, για στάσου, εκεί μπορώ να χωρέσω 

τα πάντα! Ναι, αυτό είναι, η 25η ώρα! 

 

 

 

 

 

 

 

 

 

 

 

 

 

 

 



“25th hour” project 
 

475 
 

Αθηνά Βυτινάρου | 4.1.2015 

Μια φορά κι έναν καιρό, όχι πολλά χρόνια πριν, ζούσε στην Αθήνα μια 

κοπέλα που την έλεγαν Ρόη. Η Ρόη ήταν μια γλυκιά και χαρούμενη 

κοπέλα που όλοι συμπαθούσαν αλλά είχε ένα πρόβλημα. Δεν τα πήγαινε 

καλά με τον χρόνο. Ποτέ δεν της έφτανε ο χρόνος, είτε ήταν στη δουλειά, 

είτε στη σχολή, είτε όταν απλά καθόταν και κοιτούσε το ταβάνι. Πάντα 

με τη ψυχή στο στόμα να προλάβει μια συνάντηση, μια προθεσμία, ένα 

μάθημα. Είχε πάντα την αίσθηση ότι η μέρα, ακόμα και τα 

Σαββατοκύριακα, δεν ήταν αρκετή για χαλάρωση και η ώρα λίγη για ν’ 

ασχοληθεί με κάποιο απ’ τα ενδιαφέροντά της. Πάντα ήθελε παραπάνω. 

Κάποια Χριστούγεννα, εκεί κοντά στην Πρωτοχρονιά, η Ρόη αφού ήταν 

σε άδεια από τη δουλειά, είχε πάει βόλτα με τις φίλες της στο 

Μοναστηράκι. Το λάτρευε το Μοναστηράκι, επειδή ήταν από τα μέρη 

που την έκαναν να ξεχνά τον χρόνο. Εκεί ήταν ελεύθερη! Άλλωστε με τα 

παλαιοπωλεία, που ακόμα κάποια λειτουργούν εκεί, ήταν σαν να κάνει 

ταξίδι στον χρόνο. 

Όπως, λοιπόν, χάζευαν την πραμάτεια των εμπόρων με τις φίλες της, την 

προσοχή της Ρόης τράβηξε ένα μικρό μαγαζάκι, που ποτέ άλλοτε δεν είχε 

προσέξει, με παλιά αντικείμενα. Άχρηστα παλιά αντικείμενα. Τα 

περισσότερα στον πάγκο έξω από το παλαιοπωλείο ήταν διακοσμητικά, 

αλλά τα σχέδια και τα χρώματά τους ήταν τόσο όμορφα που σε έκαναν 

να θες να τα αγοράσεις όλα. Παρασυρμένη από την ομορφιά των 

αντικειμένων μπήκε μέσα. Παρότι το μαγαζάκι θα το έλεγε κανείς τρύπα, 

ήταν πολύ φωτεινό για το φως που έδινε μία και μόνο λάμπα. «Θα είναι 

απ’ την αντανάκλαση των κρυστάλλων», σκέφτηκε η Ρόη. 

Το εσωτερικό του μαγαζιού ήταν φορτωμένο με κάθε λογής 

διακοσμητικό και μπιμπελό μόνο που τώρα τα υλικά γίνονταν πιο 

ακριβά: κρύσταλλοι, πορσελάνες, ημιπολύτιμοι λίθοι. Υπήρχαν, επίσης, 

κάποια χρυσά κι ασημένια κοσμήματα και μερικοί πίνακες. Αν και όλα 

έδιναν την εντύπωση πως ήταν σκονισμένα, τα χρώματά τους και τα 

υλικά τους έλαμπαν στο φως κι έκαναν τον φορτωμένο χώρο να μοιάζει 

μεγάλος. Μέσα σε όλα αυτά τα αντικείμενα – «σίγουρα αντίκες όλα» 

σκέφτηκε – το ενδιαφέρον της τράβηξε ένα περίεργο ρολόι. 

Ήταν ένα μικρό ξύλινο ρολόι τοίχου, σκαλιστό με απροσδιόριστο σχήμα. 

«Σαν να το έχει φτιάξει ο Νταλί» σκέφτηκε χαμογελώντας η Ρόη και το 



“25th hour” project 

476 
 

πλησίασε περισσότερο για να δει καλύτερα. Το περίτεχνο σκάλισμα του 

πλαισίου του απεικόνιζε τον Ήλιο και τη σελήνη αγκαλιασμένους, όπως 

σε πίνακες που απεικονίζουν μια έκλειψη. Για εκκρεμές είχε ένα γαλάζιο 

κρύσταλλο σε σχήμα σταγόνας. Στο ρολόι την θέση των ωρών και των 

λεπτών κατείχαν χρωματιστές πετρούλες, μεγαλύτερες για την ώρα και 

μικρότερες για τα λεπτά. Ο φόντος πάνω στον οποίο κινούνταν οι δείκτες 

απεικόνιζε το σύμπαν κι οι ίδιοι οι δείκτες ήταν περίτεχνα σκαλισμένα 

βέλη. Ξαφνικά η Ρόη σάστισε! Έμεινε να κοιτά το ρολόι με το στόμα 

ανοιχτό από έκπληξη. 

«Αποκλείεται» ξέφυγε η κουβέντα αχνά από το μισάνοιχτο στόμα της κι 

έφερε το πρόσωπό της πιο κοντά στο ρολόι. Κι όμως, είχε δει πολύ καλά. 

Το ρολόι αντί για 24 είχε 25 ώρες. «Δε μπορεί» μονολόγησε «θα είναι 

λάθος της κατασκευής. Τι κρίμα ένα τόσο όμορφο ρολόι». 

- Κανένα λάθος, άκουσε τη φωνή δίπλα της και πετάχτηκε ένα βήμα 

πίσω. 

Τόση ώρα μες το μαγαζί δεν είχε αντιληφθεί τον γέρο έμπορο, ο οποίος 

τώρα που τον έβλεπε κάποιον της θύμιζε. 

- Μα έχει 25 ώρες, αντί για 24, απάντησε στον γέρο που στεκόταν 

δίπλα της και της χαμογελούσε τρυφερά. 

- Επειδή εμείς μετράμε τον χρόνο με 24 ώρες αυτό δε σημαίνει 

κιόλας ότι έτσι είναι ο χρόνος, της αντιγύρισε κεφάτα. 

Η Ρόη τον κοιτούσε αποσβολωμένη. Ο γερο-πωλητής κατάλαβε ότι 

δυσκολευόταν να κατανοήσει αυτό που της έλεγε. 

- Κόρη μου αυτό το ρολόι είναι μαγικό, συνέχισε σοβαρός. 

- Μαγικό; Αποκρίθηκε έκπληκτη η Ρόη. 

- Ναι μαγικό! Όταν βρεθεί κάποιος σε δύσκολη θέση και δεν 

προλαβαίνει να ολοκληρώσει κάτι πολύ σημαντικό, αν γυρίσει το δείκτη 

στην 25η ώρα κερδίζει μια ώρα ακόμα. 

- Μα αυτό είναι αδύνατον! 

Ο γέρος χαμογέλασε κι αποκρίθηκε: 

- Αν το θες, θα στο δώσω σε καλή τιμή γιατί απ’ ό,τι φαίνεται το 

χρειάζεσαι. 



“25th hour” project 
 

477 
 

- Το χρειάζομαι; απόρησε. 

- Μάλιστα. Το ρολόι αυτό το προσέχουν μόνο όσοι δυσκολεύονται 

να κατανοήσουν και να δαμάσουν τον χρόνο. Είναι σαν να τους διαλέγει 

για να τους βοηθήσει. 

Η Ρόη δεν το σκέφτηκε πολύ μιας και της άρεσε αρκετά κι αφού η τιμή 

που της το έδινε ήταν σχεδόν εξευτελιστική. Σκέφτηκε πως απλά ήταν 

ελαττωματικό κι ο γέρος ήθελε να το ξεφορτωθεί, γι’ αυτό και σκάρωσε 

όλη αυτήν την ιστορία. Πριν φύγει όμως ο γέροντας της είχε επιστήσει 

την προσοχή: 

- Μην το χρησιμοποιείς χωρίς λόγο και με το παραμικρό, διότι θα 

χαλάσει και τόσους αιώνες δεν έχει χαλάσει ποτέ. 

Λίγο καιρό μετά, μια Πέμπτη κι αφού είχε μπει ο νέος χρόνος, η Ρόη είχε 

καθυστερήσει με μια εργασία της στη σχολή. Ενώ είχε πάρει παράταση, 

δεν προλάβαινε να την τελειώσει μέχρι τη Δευτέρα που ερχόταν, λόγω 

φόρτου εργασίας. Κι όχι μόνο αυτό, αλλά το Σάββατο η κολλητή της 

έκανε πάρτι για τα γενέθλιά της. Απεγνωσμένη κοίταξε για άλλη μια 

φορά το ρολόι στον τοίχο. Το βλέμμα της έπεσε πάνω στην 25η ώρα που 

δεν είχε προσέξει ξανά απ’ τη μέρα που το αγόρασε, επειδή πολύ απλά 

οι δείκτες δε σταματούσαν ποτέ εκεί. 

Σηκώθηκε κι υπνωτισμένη από την κούραση σήκωσε το χέρι και γύρισε 

το μεγάλο δείκτη στην 25η ώρα. Άξαφνα βρέθηκε να κάθετε πάλι στο 

γραφείο της μπροστά στον υπολογιστή της με το κείμενο εκεί που το είχε 

αφήσει, αλλά το ρολόι να δείχνει μια ώρα πίσω. Παρότι δεν πίστευε στα 

μάτια της, η Ρόη ενθουσιάστηκε κι άρχισε να γράφει. Με τη βοήθεια του 

μαγικού της ρολογιού κατάφερε και να τελειώσει στην ώρα της την 

εργασία της και να πάει στο πάρτι της φίλης της. Από εκείνο το απόγευμα 

χρησιμοποιούσε το ρολόι της συνέχεια και για τα πάντα. Ακόμα κι αν 

ήταν να καθυστερήσει 5-10 λεπτά σε ένα ραντεβού. Άλλωστε το μικρό 

του μέγεθος τη διευκόλυνε να το μεταφέρει και στη δουλειά της. 

Έτσι, εκείνα τα Χριστούγεννα, ένα χρόνο μετά την αγορά του, το ρολόι 

σταμάτησε να λειτουργεί. Η Ρόη απελπίστηκε. Δοκίμασε να το κουρδίσει 

αλλά τίποτα. Αποφάσισε να πάει στο μαγαζάκι που το πήρε για να 

παραπονεθεί στον πωλητή ότι ήταν ελαττωματικό και να δει αν θα 

μπορούσε να της το φτιάξει. 



“25th hour” project 

478 
 

Μόλις έφτασε στο μαγαζί όλα ήταν ίδια. Όλα εκτός απ’ τον πωλητή. 

Εκείνος όμως φάνηκε να την αναγνωρίζει. Και πράγματι ήξερε ακριβώς 

ποια ήταν και τι ήθελε. 

- Σε είχα προειδοποιήσει κόρη μου, της είπε με φωνή γνώριμη. Αν 

το χρησιμοποιείς άσκοπα θα χαλάσει. 

Η Ρόη τον κοίταξε εξεταστικά. Τώρα που τον πρόσεχε συνειδητοποιούσε 

πως ήταν ο ίδιος πωλητής απλά νεότερος! Κι όχι μόνο αυτό. Κατάλαβε 

και ποιόν της θύμιζε απ’ την πρώτη κιόλας φορά που τον είχε δει. Ήταν 

ίδιος ο παππούς της σε ώριμη ηλικία! 

- Ποιος είστε; Ρώτησε τρομοκρατημένη. 

- Το ποιος είμαι εγώ δεν έχει σημασία, αποκρίθηκε εκείνος γλυκά. 

Άλλωστε λίγοι με καταλαβαίνουν κι έτσι λίγοι είναι αυτοί που με 

κατακτούν. Το θέμα είναι γιατί χάλασες το ρολόι μου. 

- Μα μια ώρα παραπάνω δεν μου φτάνει! 

- Κι αν είχες δυο ώρες περισσότερες μες τη μέρα είσαι σίγουρη ότι 

θα σου έφταναν; Θέλω να πω, δεν το γύρναγες στην 25η ώρα μόνο μια 

φορά την ημέρα, έτσι δεν είναι παιδί μου; 

- Έτσι είναι, απάντησε η Ρόη κι έσκυψε το κεφάλι ντροπαλά. 

- Κόρη μου το θέμα, όπως καταλαβαίνεις, δεν είναι να έχει η μέρα 

παραπάνω ώρες, αλλά το πώς θα καταφέρεις εσύ να έχεις ώρες μες την 

ημέρα σου για ό,τι θες να κάνεις. 

- Και πως θα γίνει αυτό, τον ρώτησε με παράπονο. 

- Αυτό θα πρέπει να το βρεις εσύ, της είπε και χάθηκε στο βάθος του 

μικρού μαγαζιού. 

Ήθελε να τον ρωτήσει αν θα φτιάξει το ρολόι, αλλά κατάλαβε πως και να 

το έφτιαχνε δε θα της το ξανάδινε. Έφυγε σιωπηλή και σκεφτική. Ο 

άνθρωπος είχε δίκιο. Όσες φορές και να γύριζε το ρολόι στην 25η ώρα 

ποτέ ο χρόνος δεν ήταν αρκετός. Άρα έφταιγε η ίδια. Άρα κάτι έπρεπε να 

κάνει γι’ αυτό. 

Μέσα στον χρόνο που ήρθε η Ρόη άρχισε δειλά – δειλά να 

προγραμματίζει τη ζωή της. Ξεκίνησε βάζοντας προτεραιότητες στις 

εργασίες και στη δουλειά της. Έφτασε σε σημείο να είναι τόσο καλά 



“25th hour” project 
 

479 
 

«κουρδισμένη» η ζωή της που είχε χρόνο για να βάλει άλλες τόσες 

δραστηριότητες, αλλά προτιμούσε να χαλαρώνει και να χαίρεται την 

παρέα των αγαπημένων της, χωρίς άγχος πια. 

Τα Χριστούγεννα είπε να περάσει από το μαγαζάκι εκείνου του 

ανθρώπου και να του πει πως τα είχε καταφέρει αλλά και να τον 

ευχαριστήσει. Μόλις έφτασε στο σημείο αντί για το μαγαζί υπήρχε μια 

στενή καγκελόπορτα που οδηγούσε σε μια στενόμακρη αυλή. Από τα 

πεταμένα αντικείμενα και τα χόρτα φαινόταν ότι δεν ήταν αποτέλεσμα 

πρόσφατης κατεδάφισης. Απορημένη έκανε να φύγει, αλλά εκείνη την 

ώρα πέρασε μπροστά της ένας νεαρός που της χαμογέλασε και με τη 

γνώριμη φωνή του την καλημέρισε προσπερνώντας την. Μόλις 

συνειδητοποίησε ποιος ήταν, εκείνος είχε χαθεί μες τον κόσμο. Δεν τον 

ξαναείδε ποτέ, επειδή πολύ απλά είχε καταφέρει να τον κατακτήσει. 

 

 

 

 

 

 

 

 

 

 

 

 

 

 

 

 

 



“25th hour” project 

480 
 

Μάρω Ζουγανέλη | 5.1.2015  

Η σημερινή ημέρα ξεκίνησε όπως οποιαδήποτε άλλη. Το κουμπί από τη 

μηχανή του καφέ άναψε πριν ανοίξει το μάτι μου. Μετά η οδοντόκρεμα, 

ακόμα με μάτια κλειστά, το άρωμα μέντας και η πρώτη δροσερή ανάσα 

της ημέρας! 

Έπειτα στο μετρό με τον κόσμο να μπαινοβγαίνει και τα πρόσωπα να 

εναλλάσσονται. Πάντα αναρωτιέμαι πού πηγαίνουν. Μου αρέσει να τους 

παρατηρώ και να μαντεύω. Πριν φτάσω στο γραφείο περνάω από την 

καφετέρια της γειτονιάς με τον ωραίο καπουτσίνο και τον ωραίο 

καφετζή. «Καλημέρα κοπελιά μου!» Ξέρει το όνομά μου αλλά του αρέσει 

να με φωνάζει κοπελιά. Κι εμένα μου αρέσει. 

Και μετά η μέρα παίρνει την κανονική ροή: mails, γράψιμο, συζητήσεις 

για τις εκκρεμότητες, διάλειμμα για τσιγάρο, κι άλλα mails, τηλέφωνα, 

γράψιμο, δεύτερος καφές, mails, διάλειμμα, συζητήσεις, γράψιμο, 

φαγητό στα γρήγορα, τηλέφωνα, mails, τρίτος καφές, ένα βιαστικό 

meeting, κι άλλο γράψιμο… Η ώρα έχει περάσει και κλείνω πίσω μου την 

πόρτα του γραφείου ξέπνοα, σχεδόν αναμαλλιασμένη, σαν να έχω βγει 

από μάχη. 

Στο γυμναστήριο οι χαρούμενες φάτσες των trainers με καλωσορίζουν. 

Το reggaeton στην αίθουσα της zumba ηχεί δυνατά με τον ρυθμό του να 

μεταδίδεται κυριολεκτικά στις φλέβες μας. Δύναμη, ιδρώτας, 

προσπάθεια, το σώμα να διαλύεται, να μουσκεύει και στο επόμενο 

τραγούδι να θέλεις να «δώσεις» πιο πολύ. Χορός: από τα πιο σπουδαία 

πράγματα που ανακάλυψε ποτέ ο άνθρωπος. 

Κάνω ντους και αλλάζω ρούχα. Λίπστικ και μαύρο μολύβι απαραιτήτως. 

Στο πιο γνωστό mall της πόλης οι δυο πιο καλές μου φίλες με περιμένουν 

για φαγητό. Κι εκεί όλα πέφτουν στο τραπέζι: επαγγελματικά, 

προσωπικά, οικογενειακά. Τίποτα δεν μένει κρυφό, τίποτα ασχολίαστο. 

Η υπέροχη σιγουριά της κατανόησης, της συμπαράστασης και της 

αίσθησης πως ό,τι κι αν συμβαίνει, αυτοί οι δυο άνθρωποι μπορούν να 

πάρουν την κάθε σου λύπη στα χέρια τους και να την κάνουν γέλιο. Δεν 

είναι και λίγο! 

Πίσω στο σπίτι πιο αργά χαζεύω λίγο τα status φίλων και γνωστών 

ξαπλωμένη στο κρεβάτι. Έξυπνες ατάκες. Φωτογραφίες με μωρά ή 

ζωάκια. Τραγούδια, από σκυλάδικα μέχρι την 9η συμφωνία του 



“25th hour” project 
 

481 
 

Μπετόβεν. Όλος ο κόσμος με τα καλά και τα άσχημα νέα του βρίσκεται 

στην οθόνη μου. Στιγμιαία περνάει από μπροστά μου κάποια καινούρια 

φωτογραφία ενός παλιού μου έρωτα. Φαίνεται χαρούμενος, αλλά όχι 

τόσο όμορφος όσο μου φαινόταν όταν ήμασταν μαζί… 

Λίγο πριν η αφόρητη νύστα σκεπάσει τα βλέφαρά μου παρατηρώ κάτι 

περίεργο. Ανασηκώνομαι και κοιτάζω καλύτερα. Το κόκκινο ρολόι δίπλα 

στο κομοδίνο μου, με την vintage φωτογραφία του Mickey Mouse στο 

κέντρο και το κλασικό κουδουνάκι-ξυπνητήρι στην κορυφή, έχει ένα κενό 

ανάμεσα στο 12 και στο 1! Οι δείκτες κινούνται κανονικά στην άδεια ώρα, 

που δεν έχει αριθμό. Τρίβω τα μάτια μου, δεν ονειρεύομαι. Λες να έχω 

την extra ώρα που κάθε μέρα ζητάω από το σύμπαν τον τελευταίο καιρό 

για να προλάβω να γράψω εκείνο το κείμενο για το blog μου; 

Ξανανοίγω το laptop μου. Κάθομαι μπρούμυτα στο κρεβάτι και ξεκινάω: 

«Να είσαι ευγνώμων. 

Αν έχεις μια ζωή κανονική που θα τη χαρακτήριζες μάλλον συνηθισμένη, 

να είσαι ευγνώμων. Να σταματήσεις να γκρινιάζεις νιαρ-νιαρ-νιαρ και 

νιαρ-νιαρ-νιαρ για όλα! Να είσαι ευγνώμων αν έχεις ένα ωραίο σπίτι, με 

ένα ζεστό κρεβάτι, φαγητό κάθε μέρα και μια οικογένεια που με τα 

στραβά της και άσχημά της σε αγαπάει και σε βοήθησε να μεγαλώσεις 

όμορφα. Να είσαι ευγνώμων που έχεις φίλους, που βγαίνεις, γελάς, 

μεθάς, που μπορείς να ακούσεις μουσική, να δεις ταινίες και να 

διαβάσεις βιβλία. Να είσαι ευγνώμων που έχεις μια δουλειά με τις 

δυσκολίες της, με την κούραση, που σε «αναγκάζει» κάθε μέρα να 

σηκώνεσαι, να ντύνεσαι, να συναναστρέφεσαι με ανθρώπους, να 

σκέφτεσαι και να δημιουργείς, να «παλεύεις», να γελάς και πάλι, να 

βρίσκεις απρόσμενη υποστήριξη και αναγνώριση κάποιες φορές. Αν η 

δουλειά σου είναι αυτό που αγαπάς να κάνεις, να είσαι ευγνώμων! Να 

είσαι ευγνώμων αν έζησες ή ζεις έναν έρωτα δυνατό με φιλιά, χάδια, 

βόλτες, αστεία, ζήλιες, δώρα, ξενύχτια, τηλέφωνα ατελείωτα, εγωισμούς 

και τρυφερότητα. Ακόμα κι αν τελειώσει με δάκρυα πολλά, να είσαι 

ευγνώμων για όσα νιώθεις. Να θυμάσαι ότι όσο απλά και συνηθισμένα 

κι αν σου φαίνονται όλα γύρω σου, οι στιγμές έχουν τη σημασία που 

εμείς τους δίνουμε κι αυτό που ζεις είναι οι δικές σου στιγμές, η δική σου 

ζωή. Γι’ αυτό φρόντιζε να της δίνεις νόημα! Και μην ξεχνάς, την 25η ώρα… 

να είσαι ευγνώμων!» 



“25th hour” project 

482 
 

Αλίκη Καστίνη | 6.1.2015 

Αγαπημένο μου παιδί, 

Τρέμω απ’ το όνειρο που είδα και σε παρακαλώ υποσχέσου μου τρία 

πράγματα: 

1. Ζωντανό να μην πεθάνεις και όταν σε σκοτώνουν να λες 

ευχαριστώ. Κάθε θάνατος είναι μία ευκαιρία. Μία ευκαιρία για μια νέα 

ζωή. 

2. Μην αποφεύγεις τον πόνο. Ο πόνος προσδιορίζει την ύπαρξη, γιατί 

δεν μας πονά παρά μόνο ό,τι δεν υπάρχει για μας. 

3. Να βλέπεις πάντα αυτό που πιστεύεις. Όλα είναι σχετικά και είναι 

δικά σου. Εσύ αποφασίζεις. Μην φοβάσαι και να ελπίζεις. 

Και τώρα υποσχέσου. Όχι μετά, επιμένω... Υποσχέσου… Γιατί τρέμω 

ακόμα, με νιώθεις; Φταίει το όνειρο... Ναι... Αλλά... Είναι και κάτι άλλο... 

Είναι η αμαρτία που με βαραίνει...  

Ξέρεις παιδί μου πάντοτε βιαζόμουν. Μου ήταν δύσκολο να περιμένω. Η 

ζωή αγώνας ταχύτητας. Να μιλήσω γρήγορα, να περπατήσω γρήγορα, να 

πονέσω κάθε φορά και πιο πολύ για να μεγαλώσω γρήγορα... Μόνιμος 

αγώνας ταχύτητας (και αντοχή καμία). Δε φοβόμουν όμως, ήξερα ότι 

υπάρχει χρόνος, ότι υπάρχει εκείνη η ώρα που θα ζήσω για μένα. Ήξερα; 

Ναι, μόλις μάθω αυτό ή μόλις γίνει το άλλο. Το άλλο όμως έχει πάντα κι 

άλλο και έτσι πέρασαν τα χρόνια και δεν κατάλαβα που πήγε η ζωή μου, 

που πήγε εκείνη η ώρα που περίμενα να ζήσω. Και σήμερα την 

ονειρεύτηκα... Ήταν η εικοστή πέμπτη ώρα, η ώρα που περιμένεις να 

ζήσεις και συ... 

 

 

 

 

 

 

 



“25th hour” project 
 

483 
 

Σοφία Βακιρτζή | 7.1.2015 

Στον θάλαμό μας όλα είναι λευκά. Τα σεντόνια, οι τοίχοι, τα σχοινιά, τα 

χάπια, οι νοσοκόμοι. Το λευκό λένε αντανακλά το φως, μα το δικό μας 

λευκό διώχνει το φως πάλι πίσω. 

Εδώ είναι νοσοκομείο και οι κανόνες προστάζουν όλοι να δείχνουμε 

λευκοί, καθαροί και αποστειρωμένοι. Από πότε τα χρώματα είναι ο 

κίνδυνος μας γιατρέ μου; 

Κάθε τόσο μας στοιβάζουν σε σειρές και μας σπρώχνουν μέσα σε 

ζεματιστούς φούρνους ή αλλιώς κλιβάνους. Εκεί μας αδειάζουν τα μυαλά 

και ύστερα τα καθαρίζουν προσεκτικά. Τα λευκά μυαλά συμβαδίζουν με 

λευκά ποτηράκια. Κάθε ποτήρι και χάπι, κάθε χάπι και ένα νεκρό ουράνιο 

τόξο. Και αν σήμερα αποφασίσω να μην πιω χάπι γιατρέ μου; 

Η μάνα μου δεν πιστεύει σε κλιβάνους και σε νεκρά ουράνια τόξα. Η 

μάνα μου πιστεύει στον Θεό και στο επισκεπτήριο μού αφήνει ευαγγέλια 

και αποσπάσματα της Παλαιάς Διαθήκης. Τα βράδια που φτύνω τα χάπια 

μου παίρνω και μελετάω εις βάθος τα κείμενα του Θεού. Μελετάω και 

κλαίω από παράπονο γιατί θυμάμαι πως τα παλιά μου βιβλία πετάχτηκαν 

κι αυτά μέσα στον κλίβανο της αποστείρωσης. 

Διαβάζω πως ο Θεός έπλασε τον κόσμο και ευλόγησε την όγδοη ημέρα. 

Τη μέρα που μπήκα στο θάλαμο οι μήνες ήταν δεκατρείς και η μέρα 

μετρούσε 25 ώρες. Την 25η ώρα, της όγδοης ημέρα του 13ου μήνα οι 

άνθρωποι ξεκίνησαν να με φοβούνται. 

Σήμερα το ποτήρι μου είναι άδειο και μου επιτρέπεται να βγω στο 

προαύλιο. Εγώ στέκομαι στο παράθυρο και φαντάζομαι πως η πύλη 

ανοίγει κι εγώ είμαι ελεύθερη. Μπορώ να φύγω στα αλήθεια γιατρέ μου; 

Φαντάζομαι πως θα γίνω καλά και θα τρέξω στον πατέρα μου να του πω 

για τους κλιβάνους, τα ματωμένα σχοινιά και την 25η ώρα. Εκείνος θα με 

καταλάβει γιατί είμαι η αδυναμία του, όπως λέει. Θα με καταλάβει γιατί 

με αγαπάει και ας μην πάτησε στον θάλαμο ούτε μία φορά κι ας μην 

έστειλε σημείωμα μέσα στα ευαγγέλια που αφήνει η μάνα μου στα 

επισκεπτήρια. Φοβάται μάλλον το λευκό, κρύο θάλαμο που αποφεύγει 

τα χρώματα. 

Στέκομαι στο παράθυρο και φτιάχνω εικόνες για τη μέρα που θα γίνω 

καλά. Θα είναι Κυριακή και στο σπίτι θα έχουμε τραπέζι για την 



“25th hour” project 

484 
 

επιστροφή μου. Κόσμος μου χτυπά την πλάτη και μου χαμογελάει κι εγώ 

σηκώνω το ποτήρι μου και πίνω εις υγείαν όλων. Ευχές για το μέλλον κι 

εγώ χαίρομαι που είμαι το κορίτσι χωρίς παρελθόν. Χαίρομαι που οι 

άνθρωποι έπαψαν πια να φοβούνται. 

Ξαφνικά το μυαλό μου λυσσά και αρχίζω να ουρλιάζω μέχρι κάποιος να 

πιστέψει στις κραυγές μου. Ο γιατρός επιμένει πως οι μήνες είναι 

δώδεκα και η μέρα μετρά 24 ώρες. Ο γιατρός επιμένει και εγώ ξέρω πως 

απόψε θα την βγάλω στον κλίβανο. Αύριο με καθαρό μυαλό εκείνος θα 

με ρωτήσει για τις μέρες και τις ώρες του μήνα. 

Έξω από το παράθυρο η πύλη απομακρύνεται και εγώ διαβάζω 

«Γενηθήτω το φως». Με μάτια ανοιχτά ονειρεύομαι τη μέρα που θα γίνω 

καλά και θα τρέξω στο παλιό μου σχολείο. Θα τρέξω να γράψω με σπρέι 

στους τοίχους πως η ζωή συνεχίζεται και τα χρώματα είναι ακίνδυνα. 

Μέχρι τότε, όσα λευκά ποτηράκια και να με ποτίσετε γιατρέ μου και σε 

όσους κλιβάνους και αν πεταχτούν τα μυαλά μου, δεν μου στερείτε το 

δικαίωμα να πιστεύω στην 25η ώρα. 

 

 

 

 

 

 

 

 

 

 

 

 

 

 



“25th hour” project 
 

485 
 

Χριστόφορος Τριάντης | 8.1.2015 

Ανθρωποφάγοι κένταυροι και δαίμονες χώθηκαν στα σύννεφα... 

Τους γέννησε η Ανάγκη στους ναούς των τρελών… 

Άφησαν τα προάστια της πλήξης λάφυρο στον σκοτεινό Ήλιο… 

Τα φτερά των όρνεων τα ‘χουν για σημαία τους… 

Τα δόντια των σαλαμάνδρων στα χέρια τους κρατούν… 

Οι στρίγγλες ρίχνουν στα πόδια τους τα γένια του Μάκβεθ… 

Έδεσαν στα κεφάλια τους τις καρδιές των δειλών… 

Σαν διαδήματα νυχτοφόρων βασιλέων… 

Πλήθος νεκρών τους συνοδεύει… Τους αρχηγούς εκλιπαρεί 

για λίγη ακόμα κόλαση… 

Από τους τάφους των Βίκινγκς πέρασαν… 

Εκεί τα σκουλήκια έλεγαν το μέλλον 

βγάζοντας κραυγές ερωδιών… 

Στρώνουν οι πνευματοφόροι δαίμονες τους δρόμους 

με κουφάρια ζωντανών… 

Γεμάτα ανεξίτηλους αριθμούς θανάτου… 

Υψηλό θέαμα για τους αρνητές της ανθρωπότητας... 

Ω! Λοιπόν, αυτή η επέλαση θα ξυπνήσει το χάος… 

Της νέας αιωνιότητας... 

Που προχωρά ακάθεκτη τα βαθιά μεσάνυχτα… 

Την εικοστή πέμπτη ώρα… 

 

 

 

 

 

 

 

 

 

 



“25th hour” project 

486 
 

Εύα Πετρίδου | 9.1.2015 

Στην άκρη του γκρεμού στέκομαι. 25η ώρα. 

Παρατηρώ από μακριά όλα αυτά τα μικρά πράγματα. 

Τα ανύπαρκτα ανθρωπάκια. 

Τόσα πολλά. 

Στέκομαι εκεί ψηλά. 

Σκέφτομαι. 

Να πάω κάτω εκεί να γίνω ένα με όλους αυτούς; 

Με τη φασαρία, με τα ψεύτικα χαμόγελα; Με τα πορσελάνινα 

συναισθήματα, με τα εύκολα που περνάνε για δύσκολα, με τις μάχες 

φαντάσματα, με το λίγο τους, με τα όνειρα φουσκάλες, με τη ζωή που 

κάποιος ανύπαρκτος θεός κρατά στα χέρια του, με τη χαρά που τη 

μετράνε με νούμερα. 

Στέκομαι εκεί ψηλά. 

Αγναντεύω το αύριο που κάπου εκεί κάτω με περιμένει. 

Το αύριο που με κάνει εδώ που στέκομαι να θέλω να πετάξω μακριά. 

Ακροβατώ στην άκρη του γκρεμού την 25η ώρα. 

Περιμένω κάποιος να με σπρώξει. 

Μόνη μου όχι. 

Δεν πηδάω σ’ αυτόν τον κόσμο. 

Δεν πέφτω εκεί χαμηλά. 

Ευχαριστώ για τις ιδέες σας που σαν μαύρη ομίχλη κυκλοφορούν πάνω 

από τον κόσμο σας. 

Ευχαριστώ γιατί από εδώ που είμαι μπορώ και αντικρίζω τη μαυρίλα 

και επιλέγω. 

Επιλέγω να μην γίνω ένα με εσάς. 

Δύναμη είναι να είσαι διαφορετικός. 

Δύναμη είναι, όταν θες, να μπορείς να λες όχι εκεί που όλοι λένε ναι. 

Πείτε ναι στο κόσμος σας. Πείτε όλοι ναι. 

Έτσι εγώ γίνομαι η πιο δυνατή. 

Γιατί λέω ΟΧΙ. 

 

 

 

 



“25th hour” project 
 

487 
 

Χριστίνα Φιλομάνη | 10.1.2015 

Τα βήματα του αντηχούσαν μονότονα στο ξύλινο δάπεδο. 

Τα χέρια πλεγμένα πίσω απ’ την πλάτη, να την κοπανάνε ασυναίσθητα. 

Στο διάβα του μέριαζε τα έπιπλα του σπιτιού. 

Το μυαλό του κολλημένο σε μια φράση, σε μια ιδέα.  

«Μα είσαι ορθολογιστής! Το μυαλό σου εμπιστεύεται μόνο ιδέες, 

αποκυήματα της λογικής!» 

«Ναι, αλλά η ψυχή του; Αυτή είναι πνεύμα ελεύθερο που δεν υπακούει 

σε κανόνες!» 

«Α, βγάλτε επιτέλους το σκασμό! Πώς θα σκεφτώ με εσάς μες τ’ αυτιά 

μου;» 

Οι φωνές που συγκρούονταν μέσα στο κεφάλι του δεν περιόρισαν τον 

βηματισμό του. 

25η ώρα… 25η από τις ώρες, 25η... Μονολογούσε και δεν έβγαζε κανένα 

νόημα. 

«Πως θα μιλήσω για αυτήν, από τη στιγμή που δεν μπορώ να την 

καταλάβω;» αναρωτιόταν, μα επέμεινε «είναι μια πρόκληση για μένα, 

μονάχα εγώ μπορώ να αποδείξω ή όχι την ύπαρξη της» 

Ξάφνου η φαντασία του γέμισε εικόνες. Ένα δωμάτιο, μεγάλο, με το φως 

να διαχέεται άφθονο μέσα από τα πολυπληθή παράθυρα και ένα πιάνο 

στη μέση του. Ήταν λευκό και άστραφτε στο χάδι του Ήλιου. Στους 

τοίχους ήταν κρεμασμένοι πίνακες ζωγραφικής που απεικόνιζαν 

παραστάσεις της παιδικής, εφηβικής και μετέπειτα ενήλικης ζωής του 

ίδιου ανθρώπου, και ένας παραπανίσιος κοινός τους παρονομαστής, η 

καλαισθησία του ματιού όταν το βλέμμα έπεφτε πάνω τους. Στις γωνίες, 

βιβλιοθήκες φορτωμένες βιβλία με αμέτρητες σελίδες, χαρτιά και 

σημειώσεις. Κάτω, παχιά χαλιά στις αποχρώσεις του βαθυκόκκινου να 

σκεπάζουν τη γύμνια του πατώματος. Και με επίκεντρο το αστραφτερό 

πιάνο, καναπέδες πλουμισμένοι με αφράτα μαξιλάρια.  

Σάστισε όταν η πόρτα του δωματίου έτριξε στο άνοιγμα της και αντίκρισε 

ένα πλήθος γυναίκες να διαβαίνουν και να πλημμυρίζουν το δωμάτιο. 

Άλλες με γέλια και φωνές, άλλες με τα χαρακτηριστικά του προσώπου 



“25th hour” project 

488 
 

τους να έχουν μαλακώσει και ένα φύσημα γαλήνης να αποπνέει γύρω 

τους, κάποιες θυμωμένες που μέριαζες να περάσουν, από φόβο μην 

τυχών και το βλέμμα που σου ρίξουν, κάνει την καρδιά σου να παγώσει, 

και τέλος κάποιες σκυθρωπές, θλιμμένες και με τα μάτια τους 

φορτωμένα από δάκρυα και πόνο. Τις μέτρησε. Ήταν πολλές, τις 

ξαναμέτρησε. Ξανά και ξανά και συνέχεια το μετρητικό του δάχτυλο 

σημείωνε εικοσιτέσσερις.  

«Οι ώρες! Οι πρώτες, είναι οι μικρές σε ηλικία, τα κοριτσάκια. Έπειτα 

ακολουθούν οι κοπέλες, οι ώριμες γυναίκες, οι μεσόκοπες μετά και στο 

τέλος της μέρας οι γιαγιάδες με το ξύλινο μπαστούνι, οδηγό» κατέληξε, 

χαρούμενος με αυτήν του τη διαπίστωση και το μυαλό του, με τη συνοχή 

των σκέψεων που το χαρακτήριζε, επενέβη για να του θυμίσει «Και η 

25η; Αυτή που λαχταράς να βρεις, δεν ακολούθησε τις αδερφές της; Άρα 

ούτε τώρα μπορείς να επιβεβαιώσεις την ύπαρξη της…»  

Η λάμψη της περιέργειας στα μάτια του δεν είχε απομακρυνθεί ακόμη. 

Θα τις ρωτούσε. Ίσως με αυτόν τον τρόπο να μάθαινε τελικά αν εκείνη 

ήταν αληθινή.  

Έκανε να τις πλησιάσει μα ήταν όλες τους, με κάτι, απασχολημένες. Τους 

μιλούσε και η φωνή του σαν να μην έφτανε ποτέ στ’ αυτιά τους, 

αντηχούσε μονάχα στο δωμάτιο και επέστρεφε σ’ αυτόν ως αντίλαλος. 

Τα παράθυρα ήταν κλειστά.  

Εκείνος και το δωμάτιο άρχισαν να απομακρύνονται, το καθένα 

διαγράφοντας πια τη δική του πορεία και γύρω του φάνηκε ένα γνώριμο 

σκηνικό, το γραφείο του σπιτιού του που πρωτύτερα εκείνος βημάτιζε. 

Κατάλαβε ότι ήταν ακίνητος και το κεφάλι του ήταν γυρισμένο στο ρολόι 

του τοίχου. 7 και 35, ενός συνηθισμένου απογεύματος. 

«Εσύ πρέπει να είσαι η 19η, ε;» την ρώτησε και ένιωσε πως εκείνη τον 

κοιτούσε τώρα κοροϊδευτικά.  

Τράβηξε μια καρέκλα και έριξε το κορμί του πάνω της εξαντλημένος. 

Όλες αυτές οι έντονες σκέψεις, τον είχανε φέρει στα όρια του. Συνέχισε 

να βλέπει τις ώρες να παρελαύνουν από μπροστά του. 

8 και 50, 

9 και 20, 

10 και μισή,  



“25th hour” project 
 

489 
 

11 και τέταρτο,  

12… 

12… 

12… 

Ούτε καν 12 και 1, μόνο 12… 

Ήταν αργά, η πλάση γύρω είχε μαζέψει τη φασαρία της μέρας και 

επικρατούσε μια βουβαμάρα. Στο δωμάτιο-γραφείο, όπου συχνά το 

γέμιζε με τους συλλογισμούς του και τους άδειαζε πάνω σε φύλλα 

χαρτιού σε μια προσπάθεια του να τους δώσει υποστατική μορφή, είχε 

φωλιάσει το σκοτάδι. Οι μόνες πηγές φωτός ήταν ο στύλος της δημόσιας 

υπηρεσίας ηλεκτρικού, που έδινε μια μικρή ανάσα από το μαύρο της 

νύχτας στη γειτονιά του και τρύπωνε από τη μισόκλειστη κουρτίνα καθώς 

και η λάμψη του τσιγάρου, πιο επιβλητική από το συνηθισμένο χάρη 

στην έλλειψη του φωτός.  

Το τσιγάρο έσβησε και ο στύλος, αφού τρεμόπαιξε για ελάχιστα 

δευτερόλεπτα έσβησε με τη σειρά του και αυτός. Και αμέσως τα άκουσε. 

Σιγανά χτυπήματα στην εξώπορτα που με το πέρας των δευτερολέπτων 

η ένταση τους γινόταν ολοένα και πιο θαρραλέα. Ασυνείδητα τα μέτρησε, 

25. Και μετά σιωπή. Ένα ισχυρό ρίγος τον διαπέρασε και έκανε επιτόπου 

την κίνηση να σηκωθεί απ’ την καρέκλα μα ήταν ανώφελο, το σώμα του 

έστεκε παγωμένο με την αίσθηση του άψυχου. Άφησε μερικές στιγμές να 

περάσουν, έδωσε στον εαυτό του τις απαραίτητες ανάσες και επιτέλους 

σηκώθηκε. Πλησίασε δειλά την εξώπορτα.  

«Ποιος είναι;» έκανε μια προσπάθεια να φωνάξει. 

«Νομίζω πως ξέρεις. Με περίμενες…» απάντησε η φωνή πίσω από την 

πόρτα. 

«Δεν καταλαβαίνω…» ψέλλισε εκείνος.«Αφού δεν με βρήκες, ήρθα εγώ 

σε σένα» 

«Τι θέλεις;» ρώτησε με τρομαγμένη φωνή. 

«Τόσα χρόνια, μόνο σκέφτεσαι. Ανάλωσες τον εαυτό σου με έννοιες. 

Μπήκες στις λεπτομέρειες και έχασες την ουσία. Και γέρασες. Εγώ ήρθα 

για να σε πάρω…» 

Και κατάλαβε. 



“25th hour” project 

490 
 

Δάφνη Μουντούρη | 11.1.2015 

Είναι κάποια βράδια διάσπαρτα μέσα στον χρόνο που θέλουν να 

κρατήσουν παραπάνω. Γαντζώνονται από τις σκιές στις γωνίες του 

μικρού της διαμερίσματος και κρύβονται στα ντουλάπια, τα συρτάρια, 

τον καπνό που βγαίνει από το κάθε της τσιγάρο. Είναι εκείνα τα βράδια 

της χαμηλής μουσικής που παίζει, ενώ εκείνη είναι ξαπλωμένη στο 

διθέσιο καναπέ και τα πόδια της κρέμονται στο πλάι. Δεν κουνιέται, μόνο 

κοιτάζει το ταβάνι. Στέκεται εκεί ακούγοντας μόνο τη μουσική, 

ανοιγοκλείνει τα μάτια, αναπνέει που και που για να σιγουρευτεί ότι 

είναι ακόμα εκεί σωματικά, μα το μυαλό της βρίσκεται μακριά από όλα 

αυτά. Συνήθως ταξιδεύει κάπου στο παρελθόν, ενώ μερικές φορές 

επισκέπτεται διστακτικά το μέλλον. Οι σκιές δεν φεύγουν από δίπλα της, 

εκείνη τη μοναδική ώρα που ταξιδεύει με τον εαυτό της, άλλοτε 

φτιάχνοντας ιστορίες, άλλοτε αναπαράγοντάς τες από τα σκοτάδια της 

μνήμης της. 

Πρόκειται για μια ώρα τρομακτικά ήσυχη. Ίσως όλοι να κοιμούνται, 

μπορεί όμως και να μην υπάρχει κανείς, όλοι να εξαφανίζονται και να 

μένει μόνη σε ένα κόσμο τον οποίο μπορεί να παρατηρήσει μέσα από 

τους τοίχους του σπιτιού της, σαν έναν προτζέκτορα που της δείχνει την 

αλήθεια. Είναι μόνη, μα μπορεί να νιώσει κάθε άγγιγμα, κάθε ανάσα 

πάνω της και κάθε βλέμμα που βαθιά την στοίχειωνε. Ο ήχος του 

ψυγείου που βουίζει μια στο τόσο δίνει το ρυθμό στα ονειρικά ταξίδια 

της, ενώ οι εικόνες σχηματίζονται ολοζώντανες μπροστά στα μάτια της. 

Τότε, τα βλέπει όλα ξεκάθαρα. Τη μέρα που αντάλλαξε το πρώτο της φιλί, 

τα δάκρυα που έτρεχαν στα μάτια της όταν ο έρωτας την πρόδωσε, τον 

φίλο που την κράτησε σφιχτά στην αγκαλιά του. Βλέπει, ακόμα, την 

ελπίδα που γεννιέται δίπλα στο σταχτοδοχείο της, με τη λάμπα του 

φωτιστικού αναμμένη και τις λέξεις της να αραδιάζονται με ορμή σε 

χαρτιά μουτζουρωμένα και κιτρινισμένα από τον χρόνο. Άλλωστε, έτσι 

κάπως κυλούν τα πράγματα. Πρέπει να χάσεις την ελπίδα για να 

καταλάβεις ότι μπορείς να την ξαναβρείς. Κάτι σαν το κυνήγι του χαμένου 

θησαυρού που βρίσκεται στην αντίπερα όχθη. Σε περιμένει εκεί με την 

εκτυφλωτική του λάμψη, μα για να τον κατακτήσεις πρέπει πρώτα να 

μάθεις να κολυμπάς. 

Μια επιπλέον ώρα, κάποιο τυχαίο βράδυ, μια τυχαία μέρα του χρόνου. 

Η ώρα εκείνη που όλα γίνονται πιο αληθινά, πιο ζωντανά, που οι 



“25th hour” project 
 

491 
 

απαντήσεις βγαίνουν στην επιφάνεια και την λυτρώνουν. Έπειτα, όταν ο 

χρόνος της τελειώνει, ανάβει το φως και οι σκιές χάνονται. Το σκοτάδι 

υποχωρεί στο φως, καθώς τα βήματα της την οδηγούν στο κρεβάτι. 

Κλείνει τα μάτια της και κοιμάται σε έναν ύπνο δίχως όνειρα. Οι 

απαντήσεις έχουν δοθεί και η ζωή συνεχίζεται, όπως ένα λευκό χαρτί που 

περιμένει το μελάνι να το σημαδέψει. Οι λέξεις βρίσκονται μέσα της και 

έχουν επιλεχθεί με μεγάλη προσοχή, εκείνη τη μαγική και ανεξήγητη 

εικοστή πέμπτη ώρα της ζωής της. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

492 
 

Σπυριδούλα Π. | 12.1.2015 

Εγώ φιλαράκο, κάνω φεγγάρια μου τις λάμπες των δρόμων. 

Δεν αναζητώ αιθέρες να γεμίσουν τον σκοπό μου. 

Οι αιθέρες είναι μέσα μου. Αναπάντεχα η αιτία, η αρχή μου και το τέλος. 

Στιγμιαία και παντοτινά. 

Αλίμονο σ’ αυτούς που δεν ταξίδεψαν έστω και μία φορά μέσα στη λήθη 

τους. 

Με ένα αντίο, έστω και με ένα καλωσόρισμα. 

Με μία μελωδία, μ’ ένα φως πολυταξιδεμένο, μ’ ένα δάκρυ ένα άγγιγμα, 

με μιαν επίσκεψη σε έναν ερωτικό παράμετρο πλανήτη. 

Όταν τα χείλη σου σμίγουν με τα δικά μου τί σου λέει η λογική σου; 

Πόσες πράξεις συνθέτουν την εξίσωσή σου; 

Αλήθεια, πόσα πρωινά με χέρια ζεστά θα αναπλάθουν ακόμα το γλυπτό 

της ψυχοσύνθεσής σου; 

Κι αφού λοιπόν αδυνατείς να αποδεσμευτείς από την «αναπόφευκτη» 

ουσιαστικοποίησή σου, θα γίνω κι εγώ μια στιγμή και θα στριμωχτώ 

κάπου ανάμεσα στη φυλακή σου. 

Όταν ο δείκτης φτάσει παρά πέντε, θα σου απομένουν ακόμα λίγα λεπτά 

μέχρι να αποφασίσεις και να επιλέξεις 

ανάμεσα στην ματαιότητα και την καθαρότητα της πιθανότητας. 

Λένε πως μέσα απ’ τα κοχύλια ακούγονται τα κύματα, άραγε τα 

αφουγκράστηκες ποτέ; 

Άραγε δραπέτευσες ποτέ πέρα από τη χώρα του αφοριστικού σου 

παραδείσου; 

Ραντεβού σε έναν χρόνο μέλλοντα, πλάι σε έναν αόριστο κάπου μεταξύ 

24ης και 25ης ώρας... 

 

 

 



“25th hour” project 
 

493 
 

Κωνσταντίνα Ψαχούλια | 13.1.2015 

Κοιτούσε για τόση ώρα το κενό που τα μάτια της έτσουξαν. Έπλυνε το 

πρόσωπό της και έμεινε να κοιτάζει το βρώμικο είδωλό του στον 

καθρέφτη. 

Έβαλε τα γυαλιά της, προσποιούμενη ότι έβλεπε τον Ήλιο και ο Ήλιος 

εκείνη, και πετάχτηκε μέχρι το περίπτερο να πάρει μια εξάδα μπύρες. 

Ήταν η ώρα που ο μικρός γυρνούσε απ’ το σχολείο. Πόσο πολύ μεγάλωνε 

μέρα με τη μέρα. Πόσο πολύ μεγάλωνε κανείς μέσα σε τέσσερις τοίχους. 

Πόσο πολύ μεγάλωναν τα κλάματα μέσα σε κλειδιά και ντουβάρια. Πότε 

σταματούν να μεγαλώνουν; Πόσες μέρες και πόσες νύχτες χρειάζονται; 

Πόσες τέτοιες μέρες και νύχτες θα έρχονταν ακόμη; 

«Βγάλε τα γυαλιά σου. Θέλω να ξέρω ότι με κοιτάς στα μάτια.» 

Δεν είχε προλάβει ακόμη να σηκώσει το κεφάλι της, όταν ξέσπασε σε 

λυγμούς και έβαλε τα χέρια μπροστά στο πρόσωπό της. Ο μικρός τα πήρε 

και τα φόρεσε στη μέση του. Σκούπισε απαλά τα δάκρυα της και 

κατέβασε το βλέμμα του στο ύψος των ματιών της.  

«Είμαστε οι δυο μας τώρα. Σταμάτα να κρύβεσαι.» 

Όμως μες τα κλειδιά και τα ντουβάρια μεγάλωναν και οι κραυγές της τα 

βράδια. Οι άνθρωποι την κοιτούσαν με οίκτο και από όπου περνούσε 

ακούγονταν ψίθυροι. Εκείνη ούρλιαζε και οι άλλοι ψιθύριζαν. Ώρες 

ολόκληρες αναρωτιόταν πως φτιάχνονται οι ψίθυροι. Ώρες ολόκληρες 

σκεφτόταν τρόπους να κάνει τις κραυγές της ψίθυρους και τους 

ψίθυρους των άλλων κραυγές. Είχε καταφέρει να κάνει τον Ήλιο 

κρυψώνα και τα κλειδιά τείχη, μα αυτό όχι. Οι ψίθυροι δεν ήξερε ακόμη 

πως λειτουργούν. 

Τον πήρε απ’ το χέρι και τον πήγε στο δωμάτιο του. «Κάτσε να 

διαβάσεις», είπε. Και γύρισε το κλειδί. 

Αν είχε κάτσει και αυτή να διαβάσει, αν τα κλειδιά ήταν από πάντα τείχη, 

τώρα όλα θα ήταν αλλιώς. Ήταν μαθήτρια του Λυκείου ακόμη όταν 

έμεινε έγκυος στον μικρό. 

«Φτιάξε τη δικιά σου οικογένεια και ξέχνα αυτή που είχες μέχρι σήμερα.» 



“25th hour” project 

494 
 

Και έτσι έγινε. Και η οικογένεια φτιάχτηκε. Και ο μικρός μεγάλωνε με δυο 

γονείς, έτσι όπως έπρεπε, έτσι όπως είναι το σωστό. Τι ειρωνεία, Θεέ 

μου. Ή μάλλον, τι ειρωνεία, σκέτο. 

Περασμένες δύο. Μπήκε σπίτι. 

«Πώς είσαι έτσι πάλι γαμώ το Χριστό σου; Φέρε μια μπύρα, τι με κοιτάς;» 

Πόσες φορές σκέφτηκε να του την φέρει στο κεφάλι. Μπα, αυτός ήταν ο 

δικός του ρόλος. Εκείνη ήταν γυναίκα. Εκείνη έφερνε τις μπύρες και 

μεγάλωνε κραυγές και αγόρια μέσα σε κλειδιά και ντουβάρια. 

Το νερό του βάζου έσταζε από την άκρη του τραπεζιού. Το ξύλινο σκαμπό 

της κουζίνας είχε χωριστεί σε κομμάτια. Το πάτωμα ήταν κρύο. Και η 

αγαπημένη της κούπα είχε σπάσει. Το μόνο πράγμα που είχε μείνει να 

θυμίζει την Ρώμη και τον μήνα του μέλιτος. Δεν είχε ξημερώσει ακόμη. 

«Στο διάολο με την κούπα», σκέφτηκε. «Το παιδί μεγαλώνει και το 

πάτωμα είναι κρύο. Τα βάζα δεν έχουν λουλούδια και η Ρώμη είναι 

μακριά. Ο Ήλιος δεν ανατέλλει και εγώ έχω ξεχάσει που άφησα τα κλειδιά 

μου», ψιθύρισε. 

Η ματιά της έλαμψε. «Θα τελειώσουν όλα», είπε.  

Τα βλέμματα γεμάτα οίκτο, η καλοντυμένη εκκλησία τις Κυριακές, τα 

μαύρα γυαλιά, τα βαμπάκια, τα οινοπνεύματα, οι μπύρες, οι κραυγές. 

Και αυτοί οι ψίθυροι, οι σιχαμένοι ψίθυροι! 

«Θα τελειώσουν όλα. Σήμερα. Μόλις το ρολόι σημάνει την 25η ώρα». 

 

 

 

 

 

 

 

 

 



“25th hour” project 
 

495 
 

Παναγιώτης Σκουτέλης | 14.1.2015 

Δεν κοιμάμαι και τόσο καλά. Δεν γράφω και τόσο συχνά. Δεν ζω όπως θα 

το ’θελα. Δεν έχω ακούσει, η αλήθεια είναι, και κάποιον να λέει πως, ναι, 

ζει όπως θα το ’θελε. Ακριβώς όπως θα το ’θελε. Αλλά εντάξει, εδώ που 

τα λέμε, δεν είναι και ερώτηση που την πετάς με κάθε δεύτερη κουβέντα, 

ζητώντας δε απ’ τον άλλον να ’ναι και ακριβής. 

Τις σπάνιες αυτές στιγμές που βάζω τα δάχτυλά μου να γαργαλήσουν το 

πληκτρολόγιο με σκοπό (πώς να το πω), με σκοπό (χωρίς να γελάσει 

κανείς), με σκοπό να δημιουργήσω, τις σπάνιες αυτές στιγμές, η ώρα 

είναι περασμένη. Δεν είναι πια η μέρα που άφησα, είναι η μέρα που 

ξεκινά απορημένη πώς και δεν έχω κοιμηθεί ακόμα. Και τις περισσότερες 

φορές είναι γιατί κάτι πρέπει να παραδώσω το επόμενο πρωί. Βλέπεις ο 

μπαμπούλας, το μαστίγιο, η υπόσχεση της διορίας, αυτό με κρατάει και 

συνεπή και δημιουργικό. Και άυπνο. 

Αλλά τί γίνεται όταν φύγει και αυτή η ρουφιάνα απ’ τη μέση; Τι γίνεται 

όταν κάνεις κρακ τα δάχτυλά σου, φοράς τα γάντια σου και ετοιμάζεσαι 

να ξεκινήσεις τα μπουνίδια με την λευκή σελίδα, για δικό σου ολόδικό 

σου λογαριασμό; Για τη δική σου ιδέα, το δικό σου διήγημα, τον δικό σου 

νταλγκά; Το ξεκινάς; Ή όχι; Ή ξαναγυρίζεις πίσω στο βιντεοπαιχνίδι, το 

ίντερνετ, την κοινωνικοδικτυοποίηση, το βιντεοπαιχνίδι, την παρέα, την 

έξοδο, το βιντεοπαιχνίδι, την ταινία. Το να γράφω κάτι για άλλους, αυτό 

ναι, εύκολο, και όσο πιο απαιτητική η διορία, τόσο το καλύτερο. 

Το κεφάλι μου όμως, άδειο όπως είναι από πολλά και διάφορα για τον 

κόσμο αυτόν, ώρες ώρες σφύζει από ιδέες. Ονόματα και καταστάσεις 

ξεχνάω εύκολα στην πραγματική ζωή, αλλά μέσα στο κεφάλι μου 

παραμυθάκια και τριλογίες και έπη και ιστορίες και θεατρικά και βιβλία, 

αυτά από ’δω και από ’κει μένουν. Τα σημειώνω ίσως, στην καλύτερη τα 

αναπτύσσω για λίγες παραγράφους, παρατηρώ πως για να κάνω μια 

σελίδα μου πήρε ώρα και το λάπτοπ καίει στα πόδια μου και νυστάζω, 

και στην τελική το συναίσθημα που θα ήθελα να αποδώσω στην τάδε 

ιστορία το νιώθω ήδη στο κεφάλι μου, και επαναπαύομαι σ’ αυτό και την 

παρατάω. Θα την κάνω μωρέ κάποια στιγμή, δε χρειάζεται τώρα. Τώρα 

αυτή τη στιγμή. 

Πείραμα: Μπες στο ίντερνετ, κοίτα δέκα αναρτήσεις φίλων και γνωστών. 

Τρεις από αυτές σίγουρα περιέχουν κάποιας μορφής απόφθεγμα ή 



“25th hour” project 

496 
 

γνωμικό ή φωτογραφία του τύπου «Η στιγμή είναι τώρα και πρέπει να 

την αρπάξεις». Απ’ την ανήσυχη ύπαρξή μου, ερμηνεύεται «μήπως θα 

έπρεπε να γράφω τώρα;» Μήπως. Μήπως είναι κι εύκολο όμως. Παράτα 

με, αυτή δεν είναι η αιώνια μάστιγα του «καλλιτέχνη»; Το κενό πριν; Πριν 

ξυπνήσει από την αϋπνία του, ακριβώς πριν πιάσει το μυαλό του και το 

στραγγίξει για να δει πόσο μελάνι μπορεί να φτύσει στο χαρτί (ή μπογιά 

στον καμβά ή νότες στο τσέλο, όπως εκφράζεται ο καθένας). 

Υπάρχουν ήδη αρκετές γενναίες και ποιητικές και υπερβολικές 

περιγραφές για τον καλλιτέχνη που δημιουργεί, οπότε δεν ξέρω αν 

μπορώ να πω κάτι που δεν έχει ήδη ειπωθεί πάνω στο θέμα. Η αλήθεια 

είναι όμως ότι πράγματι η στιγμή της δημιουργίας, η στιγμή που μες το 

κεφάλι σου σκύβεις τη Μούσα και την παίρνεις με δύναμη στα τέσσερα 

κι εκείνη από ευγνωμοσύνη χύνει έμπνευση, η στιγμή εκείνη πραγματικά 

δεν περιγράφεται. Δεν περιγράφεται γιατί δεν την καταλαβαίνεις, γιατί 

ΚΑΤΙ ΚΑΝΕΙΣ. Ξέχασες το ίντερνετ, ξέχασες το φαΐ που ετοιμάζεται, 

ξέχασες πού κανόνισες να βγεις μετά. Ξέχασες το μαξιλάρι σου, που σε 

παρακαλά να σμίξετε γι’ απόψε. Μόλις γέννησες μια παράγραφο, εκεί 

που πριν παράγραφος δεν υπήρχε. Ξαναδιαβάζεις τι έγραψες μέχρι 

τώρα, χαίρεσαι για κάποια κομμάτια, διορθώνεις ίσως κάποια άλλα. 

Πετάς μερικά (πολύ σπάνια για μένα, γράφω που γράφω σπάνια, με 

πιάνει το κρίμα). Αλλά ποτέ όσο το κάνεις αυτό δεν λες μέσα σου «πωωω, 

δημιουργώ τώρα, είμαι τόσο καλλιτέχνης αυτήν τη στιγμή». Εκείνη τη 

στιγμή είσαι χαμένος σε ένα λαβύρινθο, και μόνη διέξοδος η επόμενη 

λέξη, που οδηγεί στην επόμενη με την ελπίδα πως θα καταλήξουν σε μια 

τελεία. Και πρόταση την πρόταση το χτίζεις το θέμα. 

Χα, το γράφω και σχεδόν το πιστεύω. Μου αρέσει, πραγματικά μου 

αρέσει η διαδικασία. Έχει πλάκα να χτυπάω τα πλήκτρα και να εισπράττω 

αυτό το οργασμικό «κλακ κλακ», ενθουσιάζομαι από την ικανότητά μου 

να μαντέψω χωρίς να κοιτάω πού θα πιέσω το δάχτυλό μου για να βγει 

το επόμενο γράμμα στην οθόνη, και όσο γεμίζει το μάτι μου, γεμίζει και 

η διάθεσή μου. Αλλά κάποια στιγμή τελειώνω για σήμερα, και το αφήνω 

και συνεχίζω τη ζωή μου από ’κει που την είχα αφήσει. Και ίσως νιώσω 

ότι κάτι έκανα, ίσως περπατήσω λίγο πιο περήφανος, ίσως κάτι με 

ανακούφισε. Ως την επόμενη φορά, έτσι; Γιατί αν μου φαίνεται Γολγοθάς 

να καταπιαστώ με κάτι δικό μου αυτόβουλα και με συνέπεια, για μια 

φορά, πόσο μάλλον για δεύτερη, πόσο μάλλον για παραπάνω. 



“25th hour” project 
 

497 
 

Το να αντιμετωπίζεις τον εαυτό σου, που σου εναντιώνεται όποτε 

σκέφτεσαι «θα μπορούσα να μεταφέρω την ιστορία που σκέφτηκα απ το 

μυαλό μου στο χαρτί», είναι σαν μποξ με τη σκιά σου. Σε γνωρίζει πολύ 

καλά, και ξέρει ακριβώς ποιες κινήσεις χρειάζονται για να σε 

μεταπείσουν μ’ ένα νοκ άουτ. Δύσκολα νικάς τέτοιον αγώνα, πρέπει να 

ματώσουν οι γροθιές σου απ’ την προσπάθεια. Αλλά αν βάλεις τον κώλο 

κάτω, και σπρώξεις στη μπάντα όποιες έγνοιες και σκοτούρες δεν έχουν 

σχέση με αυτό που θα γράψεις, αν ανοίξεις τους πόρους σου κι αφήσεις 

το δέρμα σου να εκκρίνει ιδέες… Αν φτάσεις εκεί, θα δεις πως το ρολόι 

προσπερνά τις ώρες από μόνο του, τρέχει. Και εσύ δεν το καταλαβαίνεις. 

Χέστηκες στην τελική γιατί αυτό που κάνεις αυτήν τη στιγμή, το ότι 

γράφεις για σένα, ΕΙΝΑΙ ο χρόνος σου όλος. 

Η ημερομηνία 29 Φεβρουαρίου υπάρχει, κανείς δεν το αμφισβητεί. Είναι 

σπάνια όμως, δεν την απαντάμε κάθε χρόνο. Μέσα στη δίνη του 

καθημερινού σου ωραρίου, υπάρχει λοιπόν ενίοτε και μια ώρα που δεν 

είναι απαραίτητο πως πάντα θα την προλαβαίνεις ξύπνιος, γιατί 

απλούστατα δεν την έχουν όλες σου οι μέρες. Είναι η ώρα εκείνη που 

διαπερνά τη μέρα σου, που την αναιρεί και την εξυψώνει, που την 

ξεπερνά και λάμπει πολύ πιο δυνατά. Η ώρα που αποφασίζεις να 

ακούσεις τη φωτιά που αφυδατώνει τη ψυχή σου, που για να την 

κατευνάσεις, την ελευθερώνεις ως δημιουργία. Η 25η ώρα της ημέρας, η 

ώρα που δεν την ανακαλύπτεις παρά μόνο όταν εσύ αναρωτηθείς πότε 

θα έπρεπε να είναι… Και πότε θα αναρωτηθείς αρκετά για να πας να την 

ψάξεις. Μακάρι και αύριο να έχω μια τέτοια. Για σήμερα πάντως 

παράπονο κανένα. Την γύρεψα, την κράτησα κοντά μου την ξεζούμισα, 

και χίλιες κάτι λέξεις μετά, να ’μαστε. Για σήμερα μου έφτασε, ώρα για 

ύπνο τώρα. 

 

 

 

 

 

 

 



“25th hour” project 

498 
 

Σπυριδούλα Βασιλάκη | 15.1.2015 

Πόσα εικοσιτετράωρα παγιδευμένη σ’ αυτό το λευκό. 

Εξουθενωμένη απ’ τις επιλογές της. 

Εικοσιτετράωρα που πέρασαν και χάθηκαν μαζί με το εγώ της. 

Μαζί και μόνη, χρόνια, αιώνες, ζωές, δεν είναι πια σίγουρη… 

Ο χρόνος ξεγελάει τους ευαίσθητους. 

Τι ψάχνει, δεν ξέρει ούτε η ίδια, ό,τι περίμενε, το έχει πια ξεχάσει. 

Οι προσδοκίες εξατμίστηκαν μαζί με τα εικοσιτετράωρα. 

Όνειρα χαμένα, τοίχοι που δεν έπεσαν ποτέ, 

δάκρυα που ξοδεύτηκαν, φωνές που σταμάτησε ν’ ακούει. 

Τώρα πια ζει μόνο στην 25η ώρα, 

εκεί που δεν κινείται τίποτα, εκεί που σταμάτησε ο χρόνος. 

Εκεί που κάποτε μπορεί να θυμηθεί να ξαναρχίσει. 

Ξαναρχίζω, λέξη τρομακτική, λέξη που την κάνει να σκύβει το κεφάλι. 

Κι έτσι προτιμά την απραξία, και σε μια ρουτίνα βολική που κατευνάζει 

τους φόβους, χαρίζει απλόχερα τη ζωή της. 

Έτσι, όπως κάθε μέρα σηκώνεται απ’ το κρεβάτι και βουρτσίζει τα 

δόντια της με το 

δεξί, έτσι, όπως κάθε μέρα πίνει τον καφέ της σκέτο κοιτώντας το 

παράθυρο του 

δωματίου, έτσι όπως φοράει το παντελόνι πριν την μπλούζα της, έτσι, 

ακριβώς ζει και 

αναπνέει. 

Μόνο την 25η ώρα. 

 

 

 

 

 

 

 

 

 



“25th hour” project 
 

499 
 

Κάθριν Ε. | 16.1.2015 

...ξύπνησε απότομα, από φωνές συνοδευόμενες με ήχους που του 

τρυπούσαν τα αυτιά. Άνοιξε τα μάτια του με δυσκολία. Το απότομο φως, 

σχεδόν τον τύφλωσε. Στριφογύρισε με αργές κινήσεις. Άρχισε να 

συνειδητοποιεί που βρισκόταν. Πνιγόταν. Το δωμάτιο στενό, οι τοίχοι 

υγροί. Το κρεβάτι σκληρό, άβολο. Τινάχτηκε μόλις είδε τη φιγούρα ενός 

άντρα να τον κοιτά επίμονα με μάλλον ψεύτικο χαμόγελο ζωγραφισμένο 

στο πρόσωπο του. Χτύπησε το κεφάλι του στο σίδερο της κουκέτας. Ο 

άντρας λύγισε τη μέση του, ακουμπώντας τα χέρια του στα γόνατα του 

χωρίς να σηκωθεί από την καρέκλα που καθόταν όση ώρα ο Παύλος 

κοιμόταν. Άνοιξε το πακέτο με τα τσιγάρα και του πρόσφερε. Ο Παύλος 

τον κοίταξε επιφυλακτικά και ο άντρας τέντωσε περισσότερο το χέρι του. 

Τελικά δέχτηκε ένα τσιγάρο. Το έβαλε στο στόμα του και ξαναξάπλωσε. 

Έβαλε το χέρι του στην τσέπη ψάχνοντας για σπίρτα ή αναπτήρα. 

Μάταια. Ο άντρας χαμογέλασε ξανά και του πέταξε ένα κουτί σπίρτα. Οι 

ματιές τους συναντήθηκαν. Τόσο άδειες, τόσο σκληρές, τόσο ίδιες. 

Τράβηξε την πρώτη ρουφηξιά και ένιωσε το βάλσαμο. Έβγαλε τον καπνό 

αργά και μαζί του έφευγε μέρος της ψυχής του.  

Γύρισε ξανά προς το μέρος του άντρα. Του έδωσε το κουτί με τα σπίρτα 

με τον ίδιο τρόπο και τον ευχαρίστησε κλείνοντας του το μάτι και 

ξαναγύρισε το κεφάλι του να κοιτάει το πλέγμα που στήριζε το από πάνω 

κρεβάτι. Ο άντρας έγειρε ξανά πίσω στην καρέκλα χωρίς να ξεκολλήσει 

το βλέμμα του από τον νεοφερμένο συγκάτοικο του.  

Το τσιγάρο είχε πια φτάσει στο τελείωμα του και σχεδόν του έκαιγε τα 

δάχτυλα. Ο άντρας του έδωσε ένα πλαστικό μπουκάλι με λίγο νερό και 

γεμάτο αποτσίγαρα. Το πέταξε μέσα και του επέστρεψε. Έκλεισε τα μάτια 

του. Όλα άρχισαν να γυρίζουν με δεξιά φορά και εκείνος από την 

αντίθετη. Συνειδητοποιούσε τι είχε συμβεί στη ζωή του. Τις επιπτώσεις 

που είχε η κίνηση ρουά ματ που έκανε στην ύστατη στιγμή του. 

Αναπολούσε τις χαρούμενες στιγμές που είχε περάσει με την Ηρώ. 

Την σκεφτόταν να χαμογελάει, να ρίχνει στον ώμο της τις πλούσιες 

μπούκλες της, ύστερα να γέρνει πάνω του και να τον φιλάει στο λαιμό. 

Και ξαφνικά, όλα του σκοτείνιασαν. Η τελευταία εικόνα που είχε ήταν η 

Ηρώ με λευκό νυχτικό γεμάτο αίματα. Πετάχτηκε ξανά. Αυτή τη φορά δε 

βρήκε στο σίδερο. Ο άντρας χαμογέλασε κρυφά. Εκείνος τον κοίταξε. 

Σηκώθηκε και προχώρησε προς τον νιπτήρα που κατάφερε να διακρίνει 



“25th hour” project 

500 
 

στο βάθος του δωματίου. Έριξε νερό στα μούτρα του. Σκούπισε το 

βρεγμένο του πρόσωπο με το μανίκι της μπλούζας του και προχώρησε 

προς το μέρος του άντρα. Στηρίχτηκε στο επάνω κρεβάτι της κουκέτας με 

τα δυο του χέρια. Απελπισία. Σηκώνοντας το κεφάλι του είδε στον τοίχο 

τη φωτογραφία μιας γυναίκας και ενός αγοριού. Κοίταξε πάνω από τον 

ώμο του τον άντρα. «Η γυναίκα μου και ο γιος μου» απάντησε εκείνος 

που μέχρι τώρα ήταν απλός παρατηρητής, με μαλακή φωνή. Ο Παύλος 

κούνησε το κεφάλι του δείχνοντας να κατανοούσε. Έκατσε και πάλι στο 

σκληρό στρώμα, στηρίζοντας το κεφάλι του στις παλάμες του. Απελπισία. 

Οι φωνές συνέχιζαν να του τρυπούν τα αυτιά. Έτριψε το πρόσωπο του 

και με δυσκολία κατάφερε να μην κλάψει. Είχε κιόλας μετανιώσει. Ήταν 

όμως πια αργά. Ο άντρας έβαλε το χέρι του στη πλάτη του Παύλου. 

Πρέπει να είσαι δυνατός εδώ μέσα, του είπε. 

Ο Παύλος, πέρασε τα χέρια του από τα μαλλιά του και σήκωσε το κεφάλι 

του. «Πόση ώρα κοιμόμουνα;» ρώτησε τον άντρα. «Μια μέρα και μια 

ώρα» του απάντησε. Τα μάτια του κοίταξαν το μουχλιασμένο ταβάνι. Είχε 

εκτίσει μόλις 25 ώρες από τα 25 χρόνια της ποινής που του επέβαλλε το 

ανώτατο δικαστήριο για τον φόνο της Ηρώς. 

 

 

 

 

 

 

 

 

 

 

 

 

 



“25th hour” project 
 

501 
 

Βασιλική | 17.1.2015 

Στο πάτωμα βρίσκεται η βαλίτσα. Ανοιχτή. Από εδώ κι από εκεί 

πεταμένες οι τελευταίες εκκρεμότητες. Πόσες φορές άνοιξε κι έκλεισε 

αυτή η βαλίτσα. Χώρεσε μέσα αρχές και τέλη. Κουβάλησε μέσα της τα 

σουβενίρ διακοπών, τα σουβενίρ μίας ζωής. Κάθε φορά και κάτι νέο. 

Κάθε φορά κάτι λιγότερο. 

Κύλησε σε πλακόστρωτα δρομάκια τα ξημερώματα, τότε που ο Ήλιος 

έβγαινε πίσω από τη θάλασσα κι από εκείνα τα βουνά που πάντα ήταν 

απέναντι. Πάντα ο ίδιος ήχος, πάντα ο ίδιος κρότος. Εάν το ρήμα 

«φεύγω» είχε τη δική του μουσική, αυτός ο ήχος θα ήταν. Την πέταξαν 

μέσα σε λεωφορεία, στριμώχτηκε ανάμεσα σε θέσεις και πόδια. Κύλησε 

στα πλακάκια των αεροδρομίων. Επίτηδες υπάρχουν εκείνα, για να μην 

μπορεί κανείς να ακούει από πίσω του τον κρότο του αποχαιρετισμού, 

γιατί πρέπει να πάρει το αεροπλάνο, γιατί όλοι πρέπει να πηγαίνουν 

κάπου. Κύλησε και στα χαλίκια των σιδηροδρομικών σταθμών. Εκεί 

κανείς δεν την προσέχει. Άλλωστε τα τρένα πάντα υπήρξαν μεγαλόφωνα. 

Τρομάζει όταν βρίσκεται σε χέρια άλλων. Δυσανασχετείς κι εσύ κι εκείνος 

και πολλές φορές κοντεύεις να παρεξηγηθείς. Δεν είναι αυτό που 

νομίζετε. Δεν κουβαλά μόνο τα ρούχα μου. Μαζί ήρθαμε εδώ και 

φεύγουμε πάντα μαζί. Βλέπετε αυτό το χερούλι; Σκαλώνει λίγο. Μαζί 

χτυπήσαμε. 

Κάθε φορά την κοιτάς και μοιάζει με βιβλίο. Δεν θέλει να κλείσει. Κι όταν 

κλείνει μοιάζει με αγκαλιά. Προστατεύει όσα της έχεις αναθέσει. Η 

ανάγκη να έχουμε μαζί μας πάντα όσα μας επιβεβαιώνουν. Κάθε φορά 

24 ώρες να το σκέφτεσαι και στις 24+1 το αποφασίζεις. Θα φύγω. 

 

 

 

 

 

 

 



“25th hour” project 

502 
 

Αφροδίτη Μαρτζούκου | 18.1.2015 

Άφησε το σώμα του ελεύθερο να βυθιστεί. Αισθάνθηκε το χλιαρό νερό 

να αγκαλιάζει το πρόσωπό του. Το φως του Ήλιου ήταν εκτυφλωτικό, 

έκλεισε γρήγορα τα μάτια του. Ένιωσε την αρμύρα της θάλασσας στα 

χείλη του. Έτσι όπως ήταν βυθισμένος, παραδομένος στη ζεστή αγκαλιά 

της, οι φωνές, τα γέλια ακούγονταν σαν απόηχος ενός άλλου κόσμου. 

Ένιωθε ότι ήταν αλλού. Μπορούσε ν’ ακούσει την ανάσα της θάλασσας, 

τους ψιθύρους των αλλόκοτων πλασμάτων που κατοικούσαν σ’ αυτήν. 

Τότε ξαφνικά ένα αόρατο χέρι τον τράβηξε βίαια μέσα. Το νερό 

πλημμύρισε τα ρουθούνια του. Προσπάθησε ν’ αντισταθεί. Έβαλε όλη 

του τη δύναμη. Καταλάβαινε ότι δεν υπήρχαν περιθώρια. Πάλευε με 

έναν αόρατο εχθρό. Αυτό ήταν λοιπόν το τέλος του; Το σώμα του είχε 

κουραστεί. Δεν ήθελε πια να παλέψει. Το σκοτάδι τον έλκυε σαν 

μαγνήτης. Το σώμα του απλά βυθιζόταν στο σκοτεινό άπειρο. Τότε 

ένιωσε μια ξαφνική παρόρμηση, αισθάνθηκε μέσα του μια ασυνήθιστη 

δύναμη. Με γρήγορες κινήσεις έφθασε στην επιφάνεια. Περίμενε ν’ 

αντικρύσει το γνώριμό του τοπίο όμως ξεγελάστηκε. Ο ουρανός ήταν 

σκοτεινός, φωτεινές δέσμες τον μαστίγωναν. Η θάλασσα ήταν άγρια, 

πελώρια κύματα τον απειλούσαν. Ένιωσε τεράστια αγωνία. Ήθελε να 

βουλιάξει κάτω από την επιφάνεια, να νιώσει τη ζεστασιά της σκοτεινής 

αβύσσου. Προσπάθησε να κινηθεί όμως το σώμα του ήταν μουδιασμένο, 

οι κλειδώσεις του δεν αντιδρούσαν στις εντολές του. Σκέφτηκε ότι έμεινε 

εκεί μόνος. Η καρδιά του άρχισε να χτυπά γρήγορα, φόβος τον 

κατέκλυσε. Ο Κ. συνειδητοποιούσε ότι πέθαινε. Ξύπνησε έντρομος. 

Πάτησε το πλήκτρο για να φωτίσει η οθόνη του κινητού του, 03:45. Ο 

λαιμός του ήταν στεγνός και τον πονούσε το κεφάλι του. Σηκώθηκε και 

με αργά βήματα κατευθύνθηκε στο γραφείο του. Ο ήχος ενός βαλς του 

Σοστακόβιτς πλημμύρισε το δωμάτιο. Τα δάχτυλά του ακολουθούσαν το 

μοτίβο της μουσικής χορεύοντας πάνω στα πλήκτρα του μικρού 

notebook. Προσπάθησε να απομαγνητοφωνήσει τις συνεντεύξεις από το 

τελευταίο ταξίδι. Το τασάκι δίπλα του ασφυκτιούσε από την πίεση των 

μισοτελειωμένων τσιγάρων του. Με το αριστερό του χέρι έπιασε την 

κούπα του καφέ. Το μαύρο υγρό είχε αφήσει το στίγμα του στον λευκό 

πάτο. 

Περπάτησε ξυπόλυτος ως την κουζίνα και άναψε την καφετιέρα. Καθώς 

περίμενε ξεφύλλισε τις σελίδες ενός γυναικείου περιοδικού που είχε 



“25th hour” project 
 

503 
 

αφήσει η Νάσω διπλωμένο στο τραπέζι. Ερχόταν κάθε δύο εβδομάδες 

στο σπίτι. Δεν την έβλεπε σχεδόν ποτέ. Της άφηνε ένα σημείωμα πάνω 

στο ψυγείο και τα λεφτά της μέσα σ’ ένα βιβλίο στο τραπεζάκι δίπλα στο 

γραφείο του. Ήξερε ότι της άρεσε το διάβασμα. Η ίδια δυστυχώς όπως 

του είχε πει δεν έπαιρνε τα γράμματα. Το γυμνάσιο το είχε τελειώσει με 

τα χίλια ζόρια. Έτσι ο Κ. πάντα φρόντιζε ώστε κάθε φορά και ένα 

διαφορετικό βιβλίο να την περιμένει μετά τις δουλειές της. Έβαλε καφέ 

και ξαναγύρισε στο γραφείο του. Κοίταξε το ημερολόγιό του. 

Συνειδητοποίησε ότι αύριο κιόλας θα ερχόταν η Νάσω. Σκέφτηκε ότι 

έπρεπε να γράψει το σημείωμα για τις δουλειές και να βρει ένα καλό 

βιβλίο. Έριξε μια γρήγορη ματιά στη βιβλιοθήκη του. Σήμερα θα διάλεγε 

κάτι κλασσικό ίσως Αισχύλο ή Σαίξπηρ. Το βλέμμα του έπεσε σ’ ένα 

κιτρινισμένο εξώφυλλο στο τρίτο ράφι. Ρωμαίος και Ιουλιέτα. Τράβηξε 

απαλά το βιβλίο. Τόσο καιρό κλειστό σ’ εκείνο το ράφι ένιωσε τις σελίδες 

του ν’ αναπνέουν, να προσπαθούν ν’ απορροφήσουν τον καθαρό αέρα 

του δωματίου. Τότε μέσα από τις σελίδες του ένα παράταιρο κομμάτι 

χαρτί ξεγλίστρησε. Το άνοιξε διστακτικά και έκπληκτος διαπίστωσε ότι 

ήταν τα γράμματά του. Το ξεθωριασμένο μπλε μελάνι σχημάτιζε τις 

λέξεις στο λευκό χαρτί ενός ξεχασμένου τετραδίου. Κοίταξε την 

ημερομηνία Δεκέμβριος 2002 και από κάτω με έντονα γράμματα 25η 

ώρα. Ένα ρίγος διαπέρασε το κορμί του. Κράτησε το χαρτί σφιχτά στο χέρι 

του και κάθισε στον καναπέ. Στον λευκό τοίχο απέναντί του ζωντάνεψαν 

οι εικόνες από εκείνα τα Χριστούγεννα. Ήταν σαν κάποιος να είχε πατήσει 

το κουμπί μιας αόρατης μηχανής προβολής. Η μπομπίνα ξετυλιγόταν 

βασανιστικά αποκαλύπτοντας τις σκηνές. Πώς τόλμησε να ξεχάσει την 

ώρα τους… Σκέφτηκε ότι από την πρώτη στιγμή που συναντήθηκαν τα 

έβαλαν με τον χρόνο. Άρχισαν έναν αέναο αγώνα με έναν αόρατο 

αντίπαλο, τα πάντα γύρω τους κινούνταν όμως αυτοί έκλεβαν λεπτά 

ακόμη και δευτερόλεπτα από τον χρόνο, τον κορόιδευαν για να φτιάξουν 

τη δική τους ώρα, εκείνη την ώρα που ο χρόνος δεν είχε καμία 

δικαιοδοσία, ήταν απών. Η διακοπή της μουσικής τον επανέφερε στην 

πραγματικότητα. Ένιωσε την ατμόσφαιρα βαριά, λες και το βιβλίο είχε 

απορροφήσει όλο το οξυγόνο προκειμένου να ζωντανέψει την ιστορία 

του στον επόμενο αναγνώστη. Με γρήγορες κινήσεις άνοιξε το παράθυρο 

και εισέπνευσε το καυσαέριο της πόλης, έκλεισε τα φώτα και έβαλε λίγο 

southern στην κούπα του καφέ. Με τον καπνό που είχε απομείνει 

έστριψε το τελευταίο τσιγάρο. Το μόνο που διέκρινε κανείς ήταν το αχνό 



“25th hour” project 

504 
 

φως της οθόνης του notebook μέχρι που έσβησε κι αυτό παραδίνοντας 

το δωμάτιο στο απόλυτο σκοτάδι. Η καύτρα του τσιγάρου του 

αργοπέθαινε στο σκοτεινό δωμάτιο παρασύροντας και τον ίδιο. Οι 

αναμνήσεις και οι σκέψεις τον βασάνιζαν. Ο Κ. ένιωσε απελπιστικά 

μόνος... 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

505 
 

Φιλιώ Αλεξάνδρου | 19.1.2015 

Σπάστε τα ρολόγια, 

κάψτε τα ρε, 

να μείνουν βίδες και γρανάζια. 

Τρέχεις, βιάζεσαι, 

δεν έχεις χρόνο, δεν φτάνεις κι όλο αργείς… 

Συνάντησε με να σταματήσουμε τον χρόνο, 

να πλάσουμε μια ώρα ακόμα, 

κι ύστερα να παγώσουμε τους δείχτες και τα νούμερα τα ψηφιακά στην 

25η ώρα… 

Και τελικά ποιος χώρισε και καθόρισε τις ώρες σε 24ις; 

Μας ρώτησε; 

Μια ώρα ακόμα, μια άπειρη ώρα… 

Να ερωτευτούμε, να ονειρευτούμε, να κάνουμε και να πούμε όσα δεν 

προλάβαμε. 

Του κάθε ενός δική του. 

Είμαστε μνήμες από όνειρα, σε όνειρα, 

κι όσα έχουμε ακόμα, είναι αυτή η στιγμή… 

Τα ρολόγια δείχνουν 25η ώρα, τώρα. 

 

 

 

 

 

 

 

 

 

 

 

 



“25th hour” project 

506 
 

Δημήτρης Χ. | 20.1.2015 

Καμιά φορά πιάνω ένα στυλό και πάω να γράψω δίχως να έχω τίποτα στο 

μυαλό μου. Ε, αυτή η φορά είναι μία απ’ αυτές. Πρέπει να ’ναι η ώρα. 

Γύρω στις 25:00 συνήθως ξεσπάει το μυαλό μου. Και όταν λέω πως δεν 

έχω τίποτα σε αυτό το κεφάλι, εντάξει, δεν εννοώ και τίποτα τίποτα… 

Ίσως ένα γκριζόασπρο χάος που αν προσπαθούσα να το εξηγήσω 

μαθηματικά, θα έλεγα ότι είναι ένα «συν χάος πλην χάος ίσον μηδέν». 

Δεν φταίω εγώ που οι μέρες μου είναι κενές. Όχι, δεν είμαι κανένας 

τεμπέλης, μην με παρεξηγείς. Η ρουτίνα είναι πάντα εκεί, οι υποχρεώσεις 

αρκετές, τα πρόσωπα, οι ώρες, οι δρόμοι και η θέα των χεριών μου να 

κρατάνε ένα δανεικό στυλό, να ακουμπάνε πάνω στα πόδια μου σε μια 

θέση μετρό, να αγκαλιάζουν άλλα χέρια, να ψηλαφίζουν τα μέτριας 

πυκνότητας μούσια μου, να ξεφεύγουν απ’ την πραγματικότητα για λίγο, 

να κάνουν κάτι χυδαίο και πάλι πίσω. Αυτό που εννοώ για τις μέρες μου, 

είναι ότι είναι κενές από συναισθήματα, από κάποια τέλος πάντων 

συγκίνηση, από κάποιον ερεθισμό, έστω κάποιον στιγμιαίο 

ενθουσιασμό. Σκέφτομαι ότι έχω πολύ καιρό να χρησιμοποιήσω το 

μυαλό μου. Πολύ καιρό να χρησιμοποιήσω το σώμα μου. Πολύ καιρό να 

χρησιμοποιήσω και τα δύο μαζί. Η συναισθηματική νοημοσύνη μου 

συρρικνώνεται κι εγώ έχω πάψει προ πολλού να την τροφοδοτώ. Κάθε 

μέρα και μια νέα δοκιμή. Το χθες νεκρό και ό,τι υπήρχε από μένα σε αυτό, 

χάθηκε μαζί του. Αγχωμένα πέφτω για ύπνο, αφιλόξενα ξυπνάω. Και 

μετά σκέφτομαι: «Είναι άραγε καλύτερο να χάσεις κάτι ή να μην το 

γνωρίσεις ποτέ»; Μιας και ο χαμός είναι καθιερωμένος, δεν ξέρω τι θα 

’ταν πιο δημιουργικό. Να σε στοιχειώνει η ιδέα του πολυπόθητου ή να 

σε βαραίνει η ανάμνηση του περασμένου; Και το ’χω αποδεχτεί πια ο 

διάολος. Τα χρώματα είναι ανεξίτηλα και τα σχήματα πάγια. Ένα μικρό, 

λευκό μηδενικό να μου θυμίζει ότι κάποτε απηύδησα. 

 

 

 

 

 

 



“25th hour” project 
 

507 
 

Σέβη Μαγκαφά | 21.1.2015 

Μια μέρα θ’ αλλάξω πορεία, θα τρέξω μακριά από τον μονόδρομο 

της καθώς πρέπει, τυποποιημένης «ευτυχίας»· 

οργανωμένης και τακτοποιημένης ζωής. 

Θα πετάξω με δύναμη τον εαυτό μου, και ύστερα σκορπισμένος όπως 

είναι, 

θα τρέξω να τον βρω· 

όχι για να τον κρατήσω, 

θα τον πετάξω και πάλι, όλο και πιο μακριά· 

θα τον εκπαιδεύσω να εξερευνά το είδωλό του, 

να αντικατοπτρίζει μέσα στο χάος το νόημα της μοναδικής ύπαρξής του. 

Μια μέρα θα αλλάξω πορεία· 

θα πετάξω ελεύθερη καθώς αφήνω πίσω μου 

όλα αυτά τα στοιχειωμένα θέλω, 

που δεν κατάφεραν να υπάρξουν, 

δεν άφησα ν’ αναπνεύσουν ποτέ. 

Στο όνομα της άρνησης, πραγματοποίησα το ξερίζωμα κάθε εσωτερικής 

μου εξόρμησης 

κι όπως ορισμένοι ασυνείδητοι στο δρόμο, έτσι και εγώ σκότωσα· 

κι ύστερα έκανα πως δεν έβλεπα κι έφυγα... 

Έκρυψα όλα τα στοιχεία, κάθε τι που δεν ήθελα να ξέρω πως υπάρχει 

και εξαφανίστηκα. 

Εξαφάνισα εμένα την ίδια, σκότωσα εμένα την ίδια· 

όχι πως τώρα δεν είμαι εγώ, 

είμαι όμως αυτή που είμαι· 

οι φωνές που προσπαθώ ν ακολουθήσω, 

ο φόβος να προχωρήσω, 

σκιά του Ενός θεού, κι όμως ακόμα εδώ. 

Ο διασκορπισμένος εαυτός μου· 

αυτός που ψάχνω, αυτός που αγνοώ, αυτός που κρύβω, αυτός που 

θυμώνω, αυτός που λυπάμαι, αυτός που αγαπώ. 

Μια μέρα, θα επιλέξεις να αφεθείς στα δευτερόλεπτα μιας Εικοστής 

πέμπτης ώρας. 

Θα ακολουθήσεις τον τόνο ενός επαναστάτη λεπτοδείκτη καθώς θα 

μάχεται απέναντι στον πραγματικό· 

μπογιές ονειροπόλας φαντασίας μαθαίνουν να χρωματίζουν το αόρατο 

Τώρα... 



“25th hour” project 

508 
 

Μια μέρα· μα αυτό είναι το πρόβλημα, μια μέρα· 

κι όλο αυτή η μέρα αργεί, 

αναβάλλεται για μια άλλη, 

κλειδωμένη και ασφαλής. 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

509 
 

Ελευθέριος Αχμέτης | 22.1.2015 

Ήσουν άσχημη απόψε..  

Ήσουν άσχημη απόψε! 

Κοίταξα πρώτα τα πόδια σου, 

τα νύχια σου καθαρά μα ακανόνιστα. Τα άκρα των δακτύλων σου 

αδύναμα. Έλεγες, αν στηριχτείς σ αυτά, θα έσπαζαν σαν κρυστάλλινα 

ποτήρια! Ακούω τον ήχο… Οι γάμπες σου σαν λειψά φεγγάρια. Και πιο 

πάνω τα γόνατα ασάλευτα, η κοιλία σου σαν να κρατούσε ένα παιδί 

αγέννητο, καιρό τώρα! 

Τα στήθια κυρτά και η ρώγα σου, ίσα που σάλευε ερωτισμό, μέσα από 

εκείνο το παλιό νυχτικό. Ένα μισό-λευκό τσαλακωμένο νυχτικό, που 

προσπαθούσες να κρύψεις της ψυχή σου την ασχήμια! Θυμήθηκα πως σ 

ερωτεύτηκα άσχημη από την αρχή. (Ξέρεις, τότε που είχα μείνει από 

μυρωδιές! Εκείνο το βράδυ του ονείρου που είχα μυρίσει το γιασεμί…) 

Στο δρόμο ομόρφυνες φαίνεται.. Έγινες μια όμορφη ξανθιά νεράιδα! Τα 

χέρια σου ήταν ανεμόσκαλα για να φιλώ τα στήθη και να ακουμπώ τα 

βράδια στα ονείρατα τα χείλη σου. Αυτά τα κερασένια χείλη που όποιος 

τα δαγκώσει ματώνει ολόκληρος! 

Ήσουν άσχημη απόψε. 

Έφαγα ένα εικοσιτετράωρο να σου ζητώ συγνώμη γι’ αυτό. Έφτασε 25η 

ώρα. Μα ήσουν άσχημη απόψε, κι έφτασε να ξημερώσει, η σκέψη 

πάγωσε μαζί με τον χρόνο. Μια μόνο αλήθεια κρέμεται από το στόμα 

μου, δεν σ’ αγάπησα για την ωραιότητα του ρούχου σου. Όσο άσχημη κι 

αν ήσουν απόψε. 

 

 

 

 

 

 



“25th hour” project 

510 
 

Κλεοπάτρα Σουφούρη | 23.1.2015 

Όλοι θα θέλαμε μια 25η ώρα... Ταιριάζει τόσο με το χαμένο μας εγώ... 

Ίσως οι κρυφές μας επιθυμίες, να έβγαιναν στην επιφάνεια την 25η ώρα. 

Ανομολόγητες σκέψεις, φόβοι και δισταγμοί θα έπαιρναν σάρκα και 

οστά... 

Η ψυχή μας καίγεται για ελευθερία, τα συναισθήματα φυλακισμένα 

όπως είναι διψάνε για λύτρωση… Είναι η ιδανική ώρα να φανεί ο 

αληθινός εαυτός μας... Τέτοια ώρα γίνονται πράξη αυτά που δειλιάζαμε 

καν να ψιθυρίσουμε στον εαυτό μας. 

Το εγώ αποκτά δύναμη, αυτοπεποίθηση και επιτρέπει την καρδιά να 

πετάξει ελεύθερα... Οι όποιοι φόβοι υπερνικούνται από τη δύναμη της 

ψυχής... 

Τέτοια ώρα δεν φοβόμαστε να αντικρύσουμε την αλήθεια... Δεν 

φοβόμαστε τι θα πει ο κόσμος... Δεν φοβόμαστε μήτε το λάθος... Μήτε 

το σωστό… 

Είναι η ώρα που βγάζεις φτερά και πετάς... Η ώρα που δεν επιτρέπει 

προσωπεία, ώρα που την έχουμε όλοι τόση ανάγκη... 

Το φως της ψυχής μας αναζητά αυτήν την ώρα... Ξέρει ότι είναι η 

λύτρωση της... Θα ’ρθει ποτέ…; Ή θα μείνουμε στο ίδιο καθημερινό 

εικοσιτετράωρο μοτίβο της ζωής; 

Είναι επιλογή μας να δημιουργήσουμε ο καθένας τη δική μας 25η ώρα... 

Την ώρα που ο καθένας μας θα καταφέρει να ξεφύγει από τα όποια 

δεσμά του... 

 

 

 

 

 

 

 



“25th hour” project 
 

511 
 

Παντελής Γυφτονικόλος | 24.1.2015 

Άνοιξε τα μάτια του μετά από τον ρυθμικό ήχο του ξυπνητηριού. Το 

κοίταξε και με κατσουφιασμένο ύφος το έκλεισε απότομα. 

Έγειρε και κοίταξε την άλλη μεριά του κρεβατιού. Ένα τσαλακωμένο 

σεντόνι, ένα μαξιλάρι και μια άδεια θέση!!! 

Το βλέμμα του παρέμεινε σκοτεινό και παγωμένο. Το μυαλό του ξεκίνησε 

να επεξεργάζεται εικόνες, θολές σκέψεις και λόγια μαχαιριές. 

Αναστέναξε και έκλεισε τα μάτια του ενώ αμέσως παρουσιάστηκε στο 

πρόσωπο του ένας μορφασμός πόνου. 

Δεν ήταν σωματικός πόνος. Με το πέρασμα των εικόνων ξεκίνησε να 

πονά η καρδιά του. 

Πού να πήγε; Γιατί έφυγε; 

Θυμήθηκε μια συζήτηση μαζί της όταν ξεπακέταραν στο νέο τους σπίτι: 

- Είναι αδύνατο να προλάβω να ξεπακετάρω όλα αυτά τα πράγματα 

Νίκο. Ακόμα και 25 ώρες να είχε η μέρα, πάλι δεν θα τα κατάφερνα… 

- Μαζί θα τα κάνουμε, πάψε να αγχώνεσαι. 

- Ούτε μαζί προλαβαίνουμε!! 

- Μαζί μπορούμε τα πάντα. Χτίζουμε σπίτι από την αρχή σε μια μέρα 

μόνο. 

Εκείνη γέλασε και απάντησε αγκαλιάζοντας τον: 

- Αγάπη μου, μην μπερδεύεις τον χρόνο με την ικανότητα. 

- Συνδέονται, δεν τα μπερδεύω. 

- Ένας από τους λόγους που σε λατρεύω είναι ο τρόπος που κάνεις 

τον χρόνο να σταματά όταν με ηρεμείς ενώ είμαι αγχωμένη. 

- Άρα μην φύγεις ποτέ από κοντά μου. 

Εκείνα τα λόγια, εκείνη η αγκαλιά, εκείνο το φιλί που ακολούθησε... Αυτά 

στοιχειώνουν τώρα τις σκέψεις του!!! 

Πού βρίσκεται; Πού; 

Άνοιξε τα μάτια του και κοίταξε ξανά το ρολόι. 



“25th hour” project 

512 
 

«Πώς να κάνω τώρα τον χρόνο να σταματήσει; Πώς να τον γυρίσω πίσω; 

Πώς να κάνω τους δείκτες να γυρίζουν με την αντίθετη φορά; Ίσως αν τα 

κατάφερνα, να μην μπορούσα να διορθώσω τα λάθη μου, αλλά θα ήμουν 

δίπλα της, μαζί της, να την μύριζα συνεχώς...» 

«Γύρνα ψυχή μου... Η θέση είναι άδεια δίπλα μου και σε περιμένει… 

Μετέτρεψε τον αβάστακτο πόνο σε μια απεριόριστη ευτυχία… Σε 

περιμένω… γύρνα…» 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

513 
 

Ελένη Δανιά | 25.1.2015 

Η 25η ώρα για μένα είναι ένα μαγικό χάσιμο στον χρόνο… 

Ξεκίνησε να υπάρχει στις 12-5-2011 και ώρα 8.30 το πρωί… 

Μόλις την πήρα αγκαλιά και σταμάτησε να κλαίει… 

Με κοίταξε στα μάτια, πήρε μια βαθιά ανάσα ανακούφισης και τότε όλα 

άλλαξαν… 

Όχι, όχι, μην πάει το μυαλό σας εκεί… 

Δεν θα μιλήσω για κείνη… 

Παρά μόνο για μένα… 

Εγωιστικό; Ναι, πολύ! Αλλά εκείνη δημιούργησε την 25η ώρα μόνο για 

μένα… 

Για μένα που δεν ήξερα πόσο πολύ είχα ξεχάσει το παιδί που ήμουν… 

Είχα ξεχάσει πώς ένιωθα ή μάλλον πόσο ένιωθα… 

Θύμησες μου έρχονται στο μυαλό και δάκρυα στα μάτια… 

Η μυρωδιά ενός πορτοκαλιού μπορεί πλέον να δημιουργήσει μέσα μου 

έναν πόνο τόσο βαθύ και συνάμα τόσο γλυκό. 

Είναι η μνήμη του παιδιού που με πονάει… 

Αυτή η μνήμη που μου δείχνει ότι το πορτοκάλι μύριζε αλλιώτικα τότε… 

Τότε που ήμουν κι εγώ παιδί… 

ΗΜΟΥΝ ΚΑΙ ΕΓΩ ΠΑΙΔΙ, θέλει να φωνάξει το παιδί που έχω πνίξει μέσα 

μου… 

Και την ώρα αυτήν, την 25η, μπορώ έστω για λίγο να θυμηθώ, και να 

γευτώ, και να πονέσω, και να χαρώ, και να κλάψω σαν παιδί… 

Να κλάψω σπαραχτικά και πολύ… 

Όπως τότε… 

Πόσο μου έχει λείψει… 

Να νιώθω σαν παιδί… 

Σ’ ευχαριστώ μικρή μου… 

 

 

 

 

 

 



“25th hour” project 

514 
 

Σοφία Καρπαθάκη | 26.1.2015 

Για κάποιο λόγο συμβαίνουν όλα, έτσι δεν λένε; 

Μια απλή φράση μα με πόση αλήθεια μέσα της. Ξεκίνησα 

ανάποδα.(Αυτές οι προτάσεις κανονικά θα ήταν επίλογος). 

Ίσως γιατί ανάποδα μου συμβαίνουν όλα. Ανάποδη σκέψη, ανάποδη 

λογική. 

Η ζωή μου αρχίζει μαζί σου. 

Δεν σε διάλεξα. Πώς θα μπορούσα άλλωστε. Επέμενες να ζεις μαζί μου. 

Πάντα με κάτι με κρατούσες. 

Δεν έβλεπες την ανάγκη μου για φυγή; Δεν καταλάβαινες πως με 

έπνιγες; 

Κι ας μου χάριζες απόλυτη ελευθερία. Κι ας μου έδινες καθαρές ανάσες. 

Κι ας μου έδινες ηρεμία ψυχής. Κι ας μ’ έτρεφες με ό,τι πιο αγνό υπήρχε 

στη φύση σου. Κι ας μεγαλουργούσα μέσα από σένα. Κι ας πλούτιζα 

από σένα. 

Σ’ εκμεταλλευόμουν, δεν σ’ αγαπούσα. 

Μου στέρησες την προοπτική να γίνω ένας ακόμη μεγαλοαστός. Να σε 

κοιτάξω «αφ’ υψηλού», μα να σε καταδέχομαι. Να μου προσφέρεις μα 

από μακριά. Να υπάρχεις, για να σε τιμώ κάπου-κάπου με την 

παρουσία μου. 

Κι έπρεπε να συμβούν πολλά. Όχι σε μένα. Στους άλλους. 

Εσύ συνεχίζεις να με προστατεύεις, να μου προσφέρεις. 

Και τότε άλλαξα κι εγώ. Και τότε η ανάποδη λογική -το καταλαβαίνει 

από μόνη της- πρέπει να κάνει στη μπάντα, κι αφήνει χώρο στη ψυχή, κι 

όλη την παρέα της. 

Χιλιάδες εικοσιτετράωρα δεν μπόρεσαν να κάνουν την αλλαγή. 

Χρειάστηκε η 25η ώρα. 

Η ώρα που νιώθεις πως τώρα γεννήθηκες, τώρα υπάρχεις, τώρα ζεις. 

Τώρα έμαθα να σ’ εκτιμώ. Γιατί τώρα σ’ αγαπώ. 

Είσαι ένα κομμάτι γης στην απεραντοσύνη! 

Λίγη απόσταση η θάλασσα από το βουνό σου. Κολύμπι χειμώνα-

καλοκαίρι, πλούσιο το χώμα σου προσφέρει τα καλύτερα. Τροπικά 

φρούτα με τον πρώτο λόγο να έχουν οι μπανάνες. Νόστιμα λαχανικά, 

κηπευτικά εντός και εκτός εποχής. 

Εδώ ευδοκιμούν τα πάντα. Γιατί εδώ ο δημιουργός υπήρξε απλοχέρης. 

Σου τα έδωσε όλα. 

Λαμπερό Ήλιο χωρίς να καίει. Άνεμος όσος χρειάζεται για να έχεις 



“25th hour” project 
 

515 
 

καθαρή ατμόσφαιρα. Δροσερός το καλοκαίρι, ζεστός το χειμώνα. 

Όμορφη φύση με το φαράγγι σου, τους μικρούς λόφους, τη λιγοστή 

πεδιάδα. 

Μια χούφτα γης που συγκεντρώνει ό,τι όλος ο κόσμος μαζί. 

Δεν είναι υπερβολή. Δεν είναι φαντασία. 

Είναι ένας μικρός παράδεισος. 

Είναι το ΧΩΡΙΟ μου! 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

516 
 

Άντζη Δαλαλέλη | 27.1.2015 

Απώλεια έγινες, μες το σκοτάδι 

Βήματα άηχα, έφυγες βράδυ 

Γνώριμη σιωπή, γνώριμο χάδι 

Δεν κλείνει η πληγή, βαθύ το σημάδι 

Έζησες έρημη και στοιχειωμένη 

Ζήτησες χρόνο, μα δεν περισσεύει 

Ήρθε η ώρα, να γίνουμε ξένοι 

Θα σε θυμάμαι… Μόνο αυτό μου μένει… 

Ίσως φοβήθηκες, να ευτυχήσεις 

Κλωτσάς τη χαρά, να μην ξεσυνηθίσεις 

Λες μ’ αγαπάς, μα δεν θα γυρίσεις 

Μόνη σου θες, τη ζωή σου να ζήσεις 

Να με ψάχνεις, όταν φοβάσαι 

Ξανά στο κεφάλι σου, να ζεις, να θυμάσαι 

Όταν πέφτει η νύχτα, να μην λυπάσαι 

Πάντα μ’ ένα φως, ανοιχτό, να κοιμάσαι 

Ρωτάω τον εαυτό μου, πως φτάσαμε ως εδώ 

Σ’ αυτό το τίποτα, σ’ αυτό το κενό 

Τ’ αλφαβητάρι του πόνου, είναι το «ΑγαπΩ» 

Ύστερα έφυγες και δεν ξέρω να ζω 

Φωτάκια θολά, στη μεγάλη την πόλη 

Χωρίς ουρανό, αντίστροφοι πόλοι 

Ψάχνω να βρω χρόνο, όπως όλοι 

Ώρα φυγής, 25η ώρα, άγραφοι ρόλοι 

 

 

 

 

 

 

 



“25th hour” project 
 

517 
 

Fedd | 28.1.2015 

Είναι αυτή η ώρα που κανείς δεν είναι εκεί 

Που κανείς δεν είναι εδώ 

Είναι η πόρτα που χωράει όλες τις σκέψεις 

Όλες τις ζωές όλα όσα κανείς δεν έχει ζήσει 

Αλλά θα ’πρεπε 

Είναι μια άλλη ζωή 

Μια ζωή που χωράει σε μια ψεύτικη ώρα 

Μια ώρα που φτιάχτηκε πρώτη 

Για να αντέχουμε όλους τους μικρούς μας θανάτους. 

Είναι μια τελετουργία 

Μια ώρα χωρίς γυρισμό 

Ασπρόμαυρο φόντο – βουβή ταινία 

Κινείται παράλληλα πάντα με κάθε χτύπο του ρολογιού 

Με κάθε χτύπο της καρδιάς 

Είναι του Φρόιντ το εκείνο 

Είναι το δικό μας κλειδωμένο 

Είναι το παράδοξο 

Πως μια φαντασιακή άπειρη ώρα γεμάτη θανάτους 

Είναι όλων η ζωή που ονειρευτήκαμε 

 

 

 

 

 

 

 

 

 

 

 

 



“25th hour” project 

518 
 

Γεωργία Βασιλειάδου | 29.1.2015 

Περίμενε υπομονετικά, στο ισόγειο του νοσοκομείου, αμήχανος, 

ακουμπισμένος στον γκισέ του γραφείου κίνησης. Μαζί του ένα τσούρμο 

αγαπημένοι φίλοι και συγγενείς, όλοι χαρούμενοι. Οι γονείς, ανήσυχοι 

για το μέλλον του παιδιού τους, έβαζαν τις τελευταίες υπογραφές, μέσα 

στην αφόρητη ζέστη. 

Τυχερός ήταν τελικά. Έζησε, κόντρα στις δυσοίωνες προβλέψεις των 

γιατρών, για εκείνο το πρώτο κρίσιμο εικοσιτετράωρο στην εντατική. 

- Άγιο είχε, είπαν οι περισσότεροι. 

- Είχε λάδι το καντηλάκι του, επέμενε η γιαγιά που τον ανάστησε. 

Τώρα, όλοι περίμεναν το πολυπόθητο μαγικό «κλικ», να διώξει το 

απλανές βλέμμα του τυχερού νεαρού, σημάδι πως γύρισε στα εγκόσμια. 

Ξαφνικά εκείνος έσκυψε και εστίασε πάνω στο χαρτί. Πήρε με δυσκολία 

το πολυπόθητο εξιτήριο στα χέρια του και το περιεργάστηκε με προσοχή. 

- Εσύ είσαι ρε, ακούστηκε μια γνώριμη φωνή δίπλα του. 

Ο νεαρός φοιτητής έγνεψε καταφατικά, με ένα δισταχτικό χαμόγελο, λες 

και περίμενε το χαρτί για να επιστρέψει. 

 

 

 

 

 

 

 

 

 

 

 

 



“25th hour” project 
 

519 
 

Μαρίνα Λάμπρου | 30.1.2015 

Ερωτικό σόλο στο κοντσέρτο της εμμονής. Η οδύνη, μετέωρη ηδονή, 

νοτίζει τους τοίχους. Ακίνητη λουσμένη σε παγωμένο ιδρώτα στην κάψα 

του καλοκαιριού. Τα μάτια καρφωμένα στο ταβάνι. Το σκοτάδι γράφει 

ακαθόριστους όγκους. Γεύση χαλκού στο στόμα. Ψαύει με τις άκρες των 

δαχτύλων το κενό της απουσίας του. Παγωμένη. Χωρίς συναίσθημα. Το 

μπάνιο μυρίζει μούχλα. 

Όρθια στην κουζίνα με το τσιγάρο στο χέρι. Τα γόνατα τρέμουν. Γλιστράει 

αργά με την πλάτη κολλημένη στα ντουλάπια. Το γυμνό σώμα ρουφάει 

τη δροσιά από το πάτωμα. Η καύτρα πάνω στο πόδι. Την τινάζει ήρεμα. 

Έκπληκτη. Χωρίς πόνο. 

Χαράζει. Το φως τρυπώνει αυθάδικα μέσα στο ερμητικά κλεισμένο 

διαμέρισμα. Μια κούπα σκέτος καφές μπροστά στον υπολογιστή. Άλλη 

μια μέρα έρημος. 

Το τηλέφωνο χτυπάει. Μπαίνει ο τηλεφωνητής. 

Αγάπη μου καλημέρα! Πώς είσαι; Θα κάνει ζέστη και σήμερα. Μην βγεις 

έξω αν δεν είναι ανάγκη. Ο μπαμπάς σε ζητάει. Τηλεφώνησέ του. Του 

λείπεις. Σε όλους μας λείπεις. Να τρως καλά είσαι αδύνατη. Α… Τον άλλο 

μήνα είναι τα βαφτίσια της Μαρίλιας. Κανόνισε να βρεις εισιτήριο. Σε 

περιμένουμε. Ο θείος μίλησε με τον βουλευτή για μια θέση στο γραφείο 

του. Υποσχέθηκε να το τακτοποιήσει από Σεπτέμβρη. Όλα θα πάνε καλά. 

Θα το δεις. Πάρε με να ακούσω τη φωνή σου. Σήμερα φτιάχνω γεμιστά 

που σ’ αρέσουν. Θα ’θελα να ’σουν εδώ. Μωρό μου. Να προσέχεις! 

Στο βραδινό μετρό για το αεροδρόμιο. Ο άντρας απέναντι της την 

κοιτάζει επίμονα. Σκανδιναβός τουρίστας. Κάθεται σταυροπόδι. Το 

κεφάλι ανασηκωμένο με μια έκφραση προκλητικής υπεροψίας. 

Ανοχύρωτη μετά από νύχτες αγρύπνιας νιώθει το βλέμμα του να την 

διαπερνά. Προσπαθεί να ξεφύγει κοιτάζοντας έξω από το παράθυρο. 

Εκείνος χαμογελάει αυτάρεσκα. Μαζεύεται, κρύβει τα πόδια με τις 

φθαρμένες γόβες κάτω από το κάθισμα και σφίγγει την κόκκινη βαλίτσα 

πάνω στα γόνατα. Ανώφελο. Το βλέμμα του τρυπάει το μυαλό της, 

διαβάζει τις σκέψεις της. Αρπάζει τη βαλίτσα, σπρώχνει τους λιγοστούς 

επιβάτες και τρέχει παραπατώντας μέχρι το τελευταίο βαγόνι. 



“25th hour” project 

520 
 

Ανακουφιστικά άδειο. Μια παρέα Ιταλών μπαίνει και κάθεται σε 

απόσταση. Νέοι, ξανθοί, ελαφρά ντυμένοι, συγκινητικά ωραίοι, 

ανέγγιχτοι από τη φθορά. Γελούν, πειράζονται, κουβεντιάζουν. Οι φωνές 

τους μουσικές, καμπανιστές, μικρές κρυστάλλινες κλωστές να κρεμάσει 

την αγωνία της. Στον αέρα η δροσερή αύρα της ξεγνοιασιάς, η μυρωδιά 

του ταξιδιού, η μαγεία του έρωτα. Μια επίγευση ονείρου την ξαναφέρνει 

στο νησί των παιδικών της χρόνων να σκαρφαλώνει στα πεύκα στην 

παραλία. Ο ήχος των τζιτζικιών. Η ζέστη. Τα χέρια του με τα λεπτά μακριά 

δάχτυλα. Τα βλέφαρα βαριά. Βυθίζεται σε μια λυτρωτική νάρκη. 

- Παρακαλώ κατεβείτε! Ο συρμός έφτασε στο τέρμα. 

Ο υπάλληλος στην πόρτα κοιτάζει καχύποπτα μια εκείνη και μια τη 

βαλίτσα. Το πρόσωπό του αόριστα γνώριμο. 

Εικοστή πέμπτη ώρα. Φουσκώνει το σκοτεινό ποτάμι. Αφρίζουν πάθη, 

ανομολόγητες επιθυμίες, φόβοι, σακατεμένα όνειρα, ενοχές. Ακίνητη 

στο γείσο της ταράτσας. Ακουμπάει τη βαλίτσα δίπλα της και βγάζει τις 

γόβες αργά όπως για να πλαγιάσεις δίπλα σε σώμα αγαπημένο. Τα πόδια 

γραπώνουν το τσιμεντένιο κράσπεδο. Η αίσθηση του παγωμένου, 

ηλεκτρική εκκένωση, ανεβαίνει στη σπονδυλική στήλη και χτυπάει στον 

αυχένα. Μια βαθειά εισπνοή νυχτερινού αέρα καίει τα πνευμόνια. Τα 

φώτα της πόλης σπυριά ανίατης αρρώστιας. Μεγαλειώδης αίσθηση. Η 

μέθη του κενού. Χαράζει. Με τα χέρια τεντωμένα στο πλάι κάνει το 

πρώτο βήμα πάνω στην αόρατη ευθεία που την ενώνει με το άπειρο. 

 

 

 

 

 

 

 

 

 

 



“25th hour” project 
 

521 
 

Μαίρη Μπριλή | 31.1.2015 

Την 25η ώρα  

της παραμονής μου εκεί 

βρέθηκα στο Αναρρωτήριο  

αφού δεν υπάκουσα 

στους κανόνες των ομαδαρχών 

να μην πιω το κρύο νερό 

της πηγής που ανέβλυζε. 

 

Μα δεν με λύπησε... 

 

Γιατί την άλλη μέρα  

τα τραγούδια των παιδιών 

της κατασκήνωσης με έβρισκαν  

από το ανοιχτό παράθυρο 

με μια δεμένη κομπρέσα  

γύρο από τον λαιμό 

και ενώ κατάπινα με δυσκολία 

μια σούπα από μαλλιά αγγέλου 

ανάρρωνα... 

 

 

 

 

 

 

 

 

 

 

 



“25th hour” project 

522 
 

Μαριαλένα Δογγούρη | 1.2.2015 

Όταν ήταν μικρή οι γονείς της, της λέγανε «σώπα εσύ, είσαι μικρή». 

Όταν έγινε έφηβη, στο σχολείο οι καθηγητές της λέγανε «σώπα εσύ, μην 

διακόπτεις». 

Αργότερα, ο άντρας της, της έλεγε «Σώπα εσύ, δεν ξέρεις». 

Τα παιδιά της όταν μεγάλωσαν «σώπα εσύ, θα κάνω αυτό που θέλω». 

Ήρθε όμως η ώρα, η 25η ώρα που φώναξε «ΣΚΑΣΤΕ ΟΛΟΙ». Γιατί η 25η 

ώρα υπάρχει ξεχωριστά για κάθε άνθρωπο και ανεξάρτητα από τους 

άλλους. Πίστεψε πως δεν είχε φωνή τις άλλες ώρες της ημέρας. Μόνο 

εκείνη την ώρα, τη δική της ώρα, μπορούσε να φωνάξει, να κλάψει, να 

ξεσπάσει. Έπειτα, γύρισε πλευρό, ανακουφισμένη από αυτό το «σκάστε» 

του μυαλού της. Γύρισε και κοίταξε το είδωλό της στο σκοτεινό τζάμι και 

ήταν ένα αναψοκοκκινισμένο κοριτσάκι που μόλις έκανε αταξία. 

Σοβαρεύτηκε και είπε «σώπα τώρα, μην ξυπνήσουν». 

 

 

 

 

 

 

 

 

 

 

 

 

 

 

 



“25th hour” project 
 

523 
 

Ελένη Γκίκα | 2.2.2015 

Η μισοτελειωμένη κίνηση: μη μου άπτου. 

Το κλειδί, το ήξερε, βρισκόταν στην ταινία και στον Μισέλ Πικολί. Και σε 

εκείνη την ηλίθια δοξασία πως κανένας δεν φεύγει έχοντας 

εκκρεμότητες, την ασφάλιζε όσο να ’ναι στην ηλικία ένα πλάνο ζωής. 

Το ταξίδι ήταν άλλο αρχικά. Ποιητικό Συμπόσιο στην Πάτρα και μετά θα 

έφευγε για την Κέρκυρα. Όσο για μια αγκαλιά. Όμως οι άλλοι θα ήξεραν 

Πάτρα. 

Η Νανά ήταν εκείνη που της άλλαξε τα μυαλά: «πού θα πας; Κι αν κάτι 

μας τύχει; Έχω παιδιά, ν’ αφήσουμε τα κοκαλάκια μας σ’ έναν ξένο τόπο; 

Κρυφά;» 

Τα παιδιά της Νανάς και την φίλη της σκέφτηκε. Η φιλία της νίκησε και 

την λαχτάρα και την αγκαλιά. 

«Δεν θα ’ρθεις;» 

«Τι να του πω;» 

Στις ήττες αφηνόταν ολότελα. Κάνοντας το αντίθετο εντελώς. 

Σημαιοστολίστηκαν και έφυγαν νωρίς για το χωριό. Ή Άννα Καρένινα ή 

Ιφιγένεια. Εν Αυλίδι, εντελώς. 

Ξεκίνησαν με δυο αυτοκίνητα. Ξένη και με τους ξένους αυτή. Αφού δεν 

μπορεί να πάει εκεί - όπου - ποθεί, ας κάνει ακριβώς - ό,τι - πρέπει. 

Η Νανά κελαηδούσε. Όταν είναι νόμιμη είναι ωραία η ζωή. Εκείνη, όμως, 

κρυφά βαρυγκωμούσε. 

«Θα σε πάω στη θάλασσα αύριο το πρωί». Μια θυσία πρέπει να γίνει 

σωστή. 

Όλοι οι άλλοι, αγνοώντας, πήγαιναν μόνο - μια - εκδρομή. 

Έφτασαν νωρίς στο χωριό, ήπιαν καφέ στην πλατεία, το βράδυ 

σκοτώθηκε να τους βγάλει έξω - κάπου - καλά για φαί. Δεν την χωρούσε 

ο τόπος, ας ήταν στο δρόμο έστω. 

Γύριζαν νύχτα από το διπλανό χωριό. Κακοί δρόμοι κι ανύπαρκτα φώτα. 

Ο άντρας της προηγήθηκε με τον φίλο τους, έμειναν πίσω αυτοί. Κι η 

καρδιά της ακόμα πιο πίσω. Δεν κοιτούσε τον δρόμο, έφερνε συνεχώς 



“25th hour” project 

524 
 

στη μύτη της ένα πλαστικό νανάκι μπρελόκ. Χάιδευε, όπως ήταν το 

αρχικό πλάνο τα χέρια του, τον αυχένα του έβλεπε. Ήλιος και άστραψαν 

τα φώτα του φορτηγού. «Τι θα παθαίναμε» ο τρόμος στη φωνή του 

Σπύρου κι η διαπίστωση «ακόμα χειρότερο, ήταν νταλίκα». Κι ύστερα, 

δίπλα ο Μόρνος, η αίσθηση της πτώσης που ωστόσο μια ζωή διαρκεί. 

Λαμαρίνες που τσαλακώνουν σαν τσόφλι και μια ζωή, ο Μισέλ Πικολί. Η 

ταινία που έβλεπε χθες με τον νεκρό πρωταγωνιστή. Η ερωμένη του και 

η σύζυγος, το ασθενοφόρο, οι αστυνομικοί και η πικρή ειρωνεία του, «χα 

δεν με ακούτε αλλά εγώ βρίσκομαι εκεί». Η σύμπτωση εχθές να το βλέπει 

και σήμερα αυτή να είναι ο Πικολί, η μαμά της «τι θα κάνω αν πάθεις κάτι 

εσύ» και τώρα «μαμά εγώ πεθαίνω κι εσύ δεν είσαι εκεί», η βεράντα, η 

πράσινη πέτρα, το άσπρο και κίτρινο γιασεμί, η μιμόζα, «έτσι είσαι 

ακριβώς σαν αυτή, μια ζωή μη - μου - άπτου», η βιβλιοθήκη, τα 

αδιάβαστα, η ιστορία μισή, το αφόρετο ιβουάρ φόρεμα, μια στέκα χρυσή 

παιδική, ο γάμος της, ο αυχένας του, το ταξίδι που δεν τόλμησε γιατί πού 

- να - πεθάνεις - σε - μια - ξένη - γη, η δασκάλα της, το τετράδιο με τα 

πρώτα ποιήματα, η αυλή, η ουλή, ένα κάψιμο, «τι; τόσες φορές με 

χάιδεψες, δεν το έχεις δει;», το υπόγειο και το «έχω ακόμα δυο δρόμους 

ζωή» και, ξαφνικά, δεν θα έχω ζωή, είμαι όπως εχθές στην ταινία ο Μισέλ 

Πικολί, εκείνη που, τελικά, δεν θα έκανε η - χαμένη - διαδρομή και, 

ξαφνικά, μια υπόσχεση: αύριο θα σε πάω στη θάλασσα, να ’ταν αύριο, 

να προλάβει να κάνει ό,τι έχει υποσχεθεί. 

Κι ύστερα, τίποτα τα πάντα. Μια αίσθηση γλυκιά, τρυφερή και ζεστή. Σαν 

μέσα σε μέλι με ταχύτητα όπως ακριβώς της αρέσει από παιδί, φοβερή. 

Μια γεύση από ποίηση, έρωτα και προσευχή. Κι ύστερα από μια ζωή μια 

κραυγή: «αν πεθάνεις θα πεθάνω» και τ’ όνομά της. Η δυσθυμία της, 

τελικά, να μην παραμείνει νεκρή. Η μισοτελειωμένη κίνηση και η - 

θάλασσα - αύριο - το - πρωί. 

Σε δυο ώρες τους βρήκαν. Εκείνη την έσυραν επάνω από τα τζάμια, 

κουρέλι το καινούργιο φουστάνι της το χακί. Μουδιασμένη σαν κούκλα 

με το κεφάλι να γέρνει πότε απ’ εδώ, πότε απ’ εκεί. Στα χέρια την έπιασαν 

ακριβώς όπως τον Πικολί. 

Της το λένε συχνά και γελάει αυτή. 

Για το ταξίδι που δεν έκανε μήπως πεθάνει στην ξένη γη. 

Για το αυτοκίνητο που βρέθηκε σαν χελώνα με βάση την οροφή. 



“25th hour” project 
 

525 
 

Με το σιδερένιο παλούκι που στράβωσε ακριβώς κάτω από το 

στραβοκέφαλό της αυτή. 

Για το ότι την μεταφέρανε κρεμασμένη από τον σπασμένο αυχένα της 

σαν κούκλα παιδική. 

Για τα δευτερόλεπτα που μεσολάβησαν μέσα στον χρόνο - ρωγμή και 

πέρασε μια ζωή. Για την δική της 25η ώρα που πρόλαβε να λύσει την 

ξεχασμένη εξίσωση. Για την περίληψη του κόσμου, όπως έγραψε η 

Μήτσορα κι εκείνη έτυχε να την ζήσει εχθές σαν τον Μισέλ Πικολί. 

Για τις μιμόζες στη βεράντα της, για μια στιγμή μη - μου - άπτου κι αυτή. 

Μισοτελειωμένη κίνηση, μισοτελειωμένη ζωή. 

Αυτή θα το γράψει. Αλλά θα την πιστέψει κανείς; 

Ότι εκείνο που την χτύπησε στο δόξα πατρί ήταν, τελικά, το δώρο της, 

ένα σιδερικό για να κλειδώνει το τιμόνι του που βρέθηκε να 

αναποδογυρίζει μαζί με τη διαδρομή και τη γη. Εκείνη ακριβώς τη στιγμή 

που ήρθε και έφερε τα επάνω - κάτω. Τη δική της μοιραία αλλόκοτη 

στιγμή. 

Μόλις συνήλθε και περπάτησε κάπως, αποφάσισε ν’ αλλάξει ζωή. 

 

 

 

 

 

 

 

 

 

 

 

 



“25th hour” project 

526 
 

Ελισάβετ Π. | 3.2.2015 

Χαιρετάς, προσφέρεις ευγενικά το χέρι σου. Χάρηκες. 

Δεν θυμάσαι καν το όνομα. Δεν σε ενδιέφερε και ποτέ. Εκπληρώνεις με 

άριστα τις κοινωνικές σου υποχρεώσεις και μετά… κενό. 

Η γνωριμία με τον εαυτό σου αποτελούσε πάντα για σένα 

προτεραιότητα. 

Και εκκρεμότητα, χαρακτήριζες όλα τα υπόλοιπα. 

24 ώρες δεν είναι αρκετές για να ανακαλύψεις το «είναι» σου. Θέλεις κι 

εκείνη, τη διαφορετική, την 25η. Τότε που όλοι κοιμούνται, ακόμη κι εσύ. 

Με τα μάτια κλειστά και το πνεύμα ξάγρυπνο. 

Η ολότητα του είναι σου, κομμένη και ραμμένη σε ένα κομμάτι χαρτί. 

Εγωκεντρισμός, υπεροψία, αλαζονεία… Ή απλά απάθεια; 

Απάθεια είναι, όταν τα συναισθήματα σου υπερχειλίζουν της 

κατσαρόλας που τα έχεις βάλει και εσύ κλείνεις το μάτι (της κουζίνας). 

Όταν εσύ βλέπεις κίτρινους μικρούς λαμπτήρες, κατασκευασμένους από 

τους πολυμήχανους Κινέζους, με 5 γωνίες για να στέκονται όρθια, ενώ οι 

άλλοι βλέπουν απλά αστέρια, τότε συνειδητοποιείς ότι κάπου διαφέρεις. 

Κι είναι η διαφορά τόσο έντονη, που σχεδόν σε γοητεύει, ενώ παράλληλα 

σε παραγκωνίζει σε έναν υπερρεαλισμό που όσο άγνωστος είναι, τόσο 

κοντά σου έρχεται. 

Βασικό υλικό της συνταγής, η φαντασία. Άλλωστε, χωρίς αλκοόλ, δεν 

φουσκώνει το γλυκό. 

Και θα ήταν ιδανικά, σχεδόν ουτοπικά. Αλλά παντού υπάρχουν τρύπες. 

Τόσα συναισθήματα και σκέψεις και στον σάκο του Αϊ-Βασίλη να τα 

χωρέσεις (όχι του κανονικού, αυτού της Coca Cola), πάλι θα σκιζόταν. 

Δεν είσαι σπουδαίος, δεν είσαι κάτι μεγάλο, δεν είσαι όμορφος. Νομίζεις 

ότι είσαι έξυπνος, αλλά οι πιο έξυπνοι σου χαμογελούν. 

Κάτι ιδιαίτερο, αυτό είσαι. Τώρα τι... Ίσως και τίποτα. Αλλά και αυτό το 

τίποτα, ιδιαίτερο θα ήταν. Κι εκεί έγκειται όλη σου η αυτοπεποίθηση. 

Αυτοπεποίθηση... Βαριά λέξη, που να τη σηκώσεις. Άμυνα, καλύτερα. 

Τουλάχιστον εκεί τεντώνεις τον αυτοσαρκασμό σου και ψηλώνεις κάτι 

εκατοστά τη χαμηλή σου αυτοεκτίμηση. Επίτευγμα της 25ης ώρας. 



“25th hour” project 
 

527 
 

Μα κάποιος σου χτυπάει... Ποιος να είναι ξύπνιος τέτοια ώρα; 

«Καλώς σε βρήκα Ενηλικίωση», ψιθύρισα. 

Διότι φίλε μου, ο άνθρωπος δεν μεγαλώνει στα 18, αυτό είναι ένα νομικό 

λάθος. 

Ενηλικίωση είναι το αίσθημα της υπευθυνότητας, τότε που πια τίποτα 

δεν τον δικαιολογεί. Η μαγική του νεράιδα είναι πλέον ο ίδιος του εαυτός 

και πολλές φορές μεταμορφώνεται σε μάγισσα. Μια μάγισσα που τίποτα 

δεν της ξεφεύγει και τίποτα δεν συγχωρεί. 

Καλώς σε βρήκα λοιπόν. 

Δεν κρύβομαι πια. Ωστόσο δεν νιώθω έτοιμη να απολογηθώ για μένα. 

Χρειάζομαι πίστωση χρόνου. 

Μέσα μου το «φαίνεσθαι» και το «είναι» μου πάλλονται συνεχώς. Και 

είναι ένας αέναος αγώνας με χαμένο πάντα εμένα. 

Κι όλα αυτά σε ένα φεγγάρι που ποτέ δεν είναι ολόγιομο. Σε ένα βλέμμα 

και μια τάση εμφανώς ερασιτεχνικά. Σε ένα θέλω και δεν θέλω που 

σπάνια αληθεύουν. Σε έναν εμφύλιο που δεν ξεκίνησε ακόμη. 

Πολλή σιωπή όμως εδώ. Τόσο δυνατή που σε τρομάζει. Άραγε σε 

απομονώνουν ή απλά σε παραγκωνίζουν; Και στις πόσες λάθος 

απαντήσεις χάνεις; Δεν τα γνωρίζω τα πρακτικά της διαδικασίας. 

Κι εγώ άλλωστε περαστική είμαι, σε ένα κατά τα άλλα μόνιμο πέρασμα. 

Πέρασε η ώρα όμως, το 24ωρο επέστρεψε σαν τον άσωτο υιό. Άντε να 

κατέβω τώρα εγώ από το σύννεφο μου. Είμαι όμως πολύ κουρασμένη για 

να περάσω τα σύνορα ενός πρακτικού, ίσως πραγματικού και αμιγώς 

υλιστικού κόσμου. 

Άσε που έχασα και το διαβατήριο της Καλής Ελπίδας. 

Πώς να φτάσω στην Ιθάκη χωρίς βενζίνη; 

Τικ τοκ... 

Η ρηχότητα με καλεί. 

Περάστε... 

 



“25th hour” project 

528 
 

Μοσχούλα Σολάκη | 4.2.2015 

Η ώρα που όλα τ’ αδιέξοδα βρίσκουν το δρόμο τους… 

Η ώρα που το υποσυνείδητο παίρνει σάρκα και οστά… 

Η ώρα που ο λύκος παίρνει αγκαλιά την κοκκινοσκουφίτσα ανήμπορος 

πια στην επιθυμία του να την καταβροχθίσει… 

Εκεί που όλα μπορούν να συμβούν… 

Εκεί που το «πρέπει» είναι άγνωστη λέξη και το «γιατί» δεν έχει καμία 

απολύτως σημασία... 

Εκεί που δεν υπάρχουν ενοχές και λάθη… 

Τα πάθη είναι υγιή και το καλό πάντα νικάει… 

Τα όνειρα έχουν χιλιάδες χρώματα και τα φιλιά μοιάζουν με μαγικά 

ραβδιά που κάνουν θαύματα… 

Εκεί που φωλιάζει το γέλιο και το δάκρυ βγαίνει μόνο από χαρά… 

Εκεί που κανείς δεν δειλιάζει... 

Εκεί που κανείς δεν τρομάζει… 

Εκεί που τα καλά αμπαρωμένα συναισθήματα απελευθερώνονται και 

πλημμυρίζουν τον αέρα σαν φύλλα φθινοπωρινά… 

Αυτήν την ώρα που αργεί τόσο να ’ρθει… 

Αυτήν την μία και μοναδική ώρα που ανταμώνουν οι έρωτες, που δεν 

πρόλαβαν να φτάσουν στον προορισμό τους… 

Εκεί θα σε περιμένω… 

Εκεί θα ανταμώσουμε… 

Την 25η ώρα… 

 

 

 

 

 

 

 

 

 

 



“25th hour” project 
 

529 
 

Γιώργος Φραγκονικολάκης | 5.2.2015 

«Τίποτα δεν είναι πιο μεγάλο, αφού αυτός είναι το μέτρο της 

αιωνιότητας. Τίποτα δεν είναι πιο μικρό αφού δεν φτάνει για τα σχέδιά 

μας. Τίποτα δεν είναι πιο μακρύ γι’ αυτόν που περιμένει, για τον άρρωστο 

που πονάει. Τίποτα δεν είναι πιο σύντομο γι’ αυτόν που είναι 

ευτυχισμένος. Εκτείνεται μέχρι το άπειρο σιγά – σιγά. Όλοι οι άνθρωποι 

τον παραμελούν και όλοι λυπούνται για την απώλειά του. Τίποτα δεν 

γίνεται χωρίς αυτόν. Μας κάνει να ξεχνάμε ό,τι είναι ανάξιο για το μέλλον 

ενώ χαρίζει την αθανασία στα άξια!» 

Βολταίρος – Το Πεπρωμένο 

 

Ο Σταμάτης είχε ένα πολύ περίεργο παράπονο. Από μικρός αισθανόταν, 

χωρίς πραγματικό λόγο, άσχημα που ο δίδυμός αδερφός του Γρηγόρης 

είχε γεννηθεί μερικά λεπτά της ώρας νωρίτερα. Στα παιδικά του χρόνια 

το θεωρούσε αδικία που όλοι τον έλεγαν μικρότερο, ενώ εκείνος επέμενε 

-μάταια όμως- ότι δεν είναι μικρότερος. Προσπάθησε αλλά δεν κατάφερε 

να πείσει τους φίλους και συγγενείς του ότι δεν έχει σημασία ποιο μωρό 

βγαίνει πρώτο από την κοιλιά της μητέρας αλλά ποιο έμβρυο 

συλλαμβάνεται πρώτο. Άρα αφού δεν ξέρουν αν εκείνος ή ο αδερφός του 

πρώτος μετατράπηκε σε έμβρυο ή αν η σύλληψη έγινε ταυτόχρονα, δεν 

είναι δίκαιο να τον αποκαλούν μικρότερο. Γνώριζε ότι το να τους 

αποδείξει ότι παράλογα τον αποκαλούν μικρότερο δεν είχε κάποιο 

ιδιαίτερο νόημα, αλλά η αδιαλλαξία τους και η επιμονή τους σε μια 

άποψη καθημερινής σκέψης και όχι μαθηματικής απόδειξης τον είχε 

πεισμώσει τόσο που είχε αποφασίσει με κάθε κόστος χρόνου και κόπου 

να τους πείσει ότι κάνουν λάθος και δεν είναι εκείνος ο μικρότερος 

αδερφός. 

Όσο μεγάλωνε οι τρόποι που προσπαθούσε να αντιμετωπίσει το 

πρόβλημά του (στην πραγματικότητα το ονόμαζε πρόβλημα των άλλων) 

διαφοροποιούνταν αλλά παρέμεναν σε θεωρητικό επίπεδο ώσπου μια 

μέρα άλλαξαν τα πάντα. Είχε έρθει να τον επισκεφθεί ο ανιψιός του ο 

Άρης ο οποίος σπούδαζε Φυσική και μέσα στις ιστορίες από το 

πανεπιστήμιο του ανέφερε το παράδοξο των διδύμων αδερφών. Ο 

Σταμάτης όταν άκουσε τον τίτλο και μόνο του θέματος των διδύμων 

αδερφών ένιωσε σαν να τον διαπερνάει ηλεκτρικό ρεύμα αν και δεν είχε 



“25th hour” project 

530 
 

βιώσει παρόμοιο συναίσθημα - πράγμα για το οποίο ένιωθε πολύ 

τυχερός. Με απλά λόγια ο Άρης του είχε πει ότι ο Αϊνστάιν για να εξηγήσει 

την διαστολή του χρόνου στη θεωρία της σχετικότητας, είχε εφεύρει 

αυτή την ιστορία με τους δίδυμους αδερφούς, η οποία έλεγε ότι αν ο 

ένας αδερφός μπει σε ένα διαστημόπλοιο και κινηθεί για ένα χρονικό 

διάστημα με ταχύτητα πολύ κοντά στην ταχύτητα του φωτός, όταν 

επιστρέψει στη Γη θα είναι μικρότερος από τον δίδυμο αδερφό του, ο 

οποίος θα τον περιμένει στη Γη, καθότι ο χρόνος «κυλάει» αργότερα όταν 

κινείσαι με τόσο μεγάλες ταχύτητες. 

Τα πράγματα για τον Σταμάτη πλέον ήταν ξεκάθαρα. Αφού δεν μπορούσε 

να αλλάξει τα μάτια των άλλων που δεν έβλεπαν την πραγματικότητα, 

αποφάσισε να αλλάξει την ίδια την πραγματικότητά τους. Η λύση ήταν 

μονόδρομος. Χωρίς να αποθαρρυνθεί από τις πρακτικές μικροδυσκολίες 

επίτευξης του στόχου του (ως γνήσιος Πλατωνικός), έβαλε μπρος το 

σχέδιο του. Αν και χρειάστηκε να ξεπεράσει ανυπέρβλητα εμπόδια, να 

υποχρεωθεί σε όλους τους γνωστούς και άγνωστους ανθρώπους με τους 

οποίους ήρθε σε επαφή, δεν είχε κανέναν ενδοιασμό. Ο συμφοιτητής του 

Γιώργος, τότε διευθυντής της ESA (European Space Agency) είχε 

συμβάλλει τα μέγιστα στην επίτευξη του στόχου του. Κατάφερε μετά από 

πολύ κόπο και ακόμα περισσότερο χρόνο να πετύχει το στόχο του. Έβαλε 

τον αδερφό του τον Γρηγόρη, να ταξιδέψει σε μια κατά τ’ άλλα μη 

επανδρωμένη αποστολή της ESA. Ένα διαστημικό όχημα θα έβγαινε έξω 

από το γήινο βαρυτικό πεδίο, θα έμπαινε σε τροχιά γύρω από έναν 

αστεροειδή, θα άφηνε την βαρύτητα να παίξει ρόλο κεντρομόλου και 

χωρίς καύσιμα με σβηστές τις μηχανές θα έκανε μερικές περιφορές, θα 

συνέλεγε πληροφορίες μέσω αεροφωτογραφιών και βιντεοσκόπησης για 

όσο θα βρισκόταν σε τροχιά γύρω από το ουράνιο σώμα και σε ένα δικό 

του 24ώρο θα επέστρεφε στη Γη. Με πρόχειρους υπολογισμούς και 

δεδομένων των φανταστικά υψηλών ταχυτήτων με τις οποίες θα 

κινούνταν το διαστημικό όχημα της ESA ο Σταμάτης θα είχε πετύχει το 

στόχο του. Όσο ο αδερφός του θα ήταν μέσα στο διαστημόπλοιο και θα 

έκανε αυτή την διαστημική βόλτα για 24 ώρες, ο Σταμάτης θα μεγάλωνε 

για 25 ώρες γιατί σύμφωνα με τον Αϊνστάιν ο χρόνος για εκείνον στη Γη 

θα «έτρεχε» γρηγορότερα. Αυτή η 25η ώρα είναι που θα μετέτρεπε τον 

Σταμάτη πλέον με βεβαιότητα μεγαλύτερο από τον Γρηγόρη. Ο Σταμάτης 

ένιωθε δικαιωμένος. 25 δικές του ώρες αργότερα, με την επιστροφή του 

αδερφού του στη Γη, έτρεξε να τον υποδεχθεί. Αφού τον αγκάλιασε 



“25th hour” project 
 

531 
 

σφιχτά για πολλή ώρα για να βεβαιωθεί και δια της αφής (της πιο έντονης 

αίσθησης όπως συνήθιζε να την αποκαλεί) ότι είχε επιστρέψει σώος από 

το επίπονο ταξίδι του, τον χτύπησε στην πλάτη και τον καλωσόρισε στη 

Γη με τα παρακάτω λόγια, εισπράττοντας το γεμάτο απορία βλέμμα του 

Γρηγόρη: «Πόσο χαίρομαι που σε έχω κοντά μου, μικρέ μου πλέον 

αδερφέ». 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

532 
 

Αφροδίτη Μπούρα | 6.2.2015 

«Η 25η ώρα για εμάς είναι δανεική. 

Δεν τη δείχνουν τα ρολόγια, ούτε τα ημερολόγια. Είναι εκείνη η ώρα που 

τη δανείζεται η ζωή και μας την παραχωρεί, ως το τελευταίο της δώρο, 

τόσο αμφίσημο όσο και η ίδια. Πρόκειται, ουσιαστικά, για μια γενική 

επισκόπηση των πεπραγμένων, των σκέψεων, των επιθυμιών που δεν 

έγιναν πραγματικότητα, των ονείρων που συντρόφευσαν τις πιο 

μοναχικές και δύσκολες στιγμές. 

Είμαι ακριβώς εδώ. Σε αυτήν τη μεταβατική στιγμή, μια ώρα μετά και μια 

ώρα πριν και ξεδιπλώνονται τα χρόνια που έζησα σαν αποκριάτικες, 

πολύχρωμες κορδέλες. Όμορφα, έντονα, δύσκολα, παιχνιδιάρικα, 

ατίθασα, συμβιβασμένα, προκλητικά, μοναχικά, με αποχαιρετούν και 

εγώ χαμογελάω. Έτσι τους πρέπει… Είναι τα δικά μου χρόνια, η δική μου 

κουκίδα στο ψηφιδωτό, οι δικές μου στιγμές, εκείνες που γεννήθηκαν 

από την παρουσία μου και όσες μοιράστηκα με ανθρώπους που οι 

δρόμοι μας μπλέχτηκαν και άλλους που εξοστρακίστηκαν πάνω μου 

στιγμιαία και εξαφανίστηκαν μετά.  

Η 25η ώρα είναι η ώρα του αποχαιρετισμού, της πλήρους αυτογνωσίας 

και της συνειδητοποίησης.  

Είναι το τελευταίο και πιο πολύτιμο μάθημα της ζωής που δεν μπορείς 

να το έχεις νωρίτερα, για να μην διαταράξεις την ισορροπία. Είναι η 

γνώση που δεν τη θέλεις την ώρα που πολεμάς και έχεις για σύμμαχο την 

άγνοια και την ελπίδα και αγωνίζεσαι να νικήσεις.  

Η 25η ώρα είναι η στιγμή της συμφιλίωσης με την ήττα, της αποδοχής 

του προσωρινού, της συνειδητοποίησης της μιας ευκαιρίας με το 

σίγουρο τέλος. Και είναι ένα όμορφο συναίσθημα πριν τη μόνιμη γαλήνη, 

τη σιωπή.  

Βλέπω ξεκάθαρα την αδυναμία που είχα να ζήσω πολλές στιγμές, 

θέτοντας ανύπαρκτες προτεραιότητες και παλεύοντας με ασήμαντα 

προβλήματα που τότε φάνταζαν σημαντικά. Γελάω με τα 

«σταυροδρόμια» και τις «ανησυχίες» μου, γνωρίζοντας πλέον το 

αποτέλεσμα των επιλογών μου. Κι όμως, ήταν τελικά λίγες οι φορές που 

τόλμησα να ξεπεράσω τον εαυτό μου και να εναντιωθώ στους φόβους 

μου. Και τις θυμάμαι όλες γιατί ακόμα νιώθω την ένταση της πρόκλησης 



“25th hour” project 
 

533 
 

και το τρέμουλο της αμφισβήτησης, εκείνον τον γλυκό πόνο στο στήθος. 

Ήταν οι στιγμές που έκλεισα το μάτι στη ζωή και εκείνη ανταποκρίθηκε, 

σήκωσε το γάντι και εγώ νίκησα, ανεξάρτητα από το αποτέλεσμα, γιατί 

είχα πιστέψει σε μένα. 

Προσπάθησα να ζήσω υπηρετώντας πιστά τα συναισθήματά μου, με 

ειλικρίνεια εκτέθηκα για να μην φυλακιστώ από εγωισμούς, φόβους και 

στερεότυπα που θα μου στερούσαν την αγάπη και τον έρωτα. Και πόνεσα 

πολύ. Όμως, στο τέλος ήξερα πως προσπάθησα και δεν ντράπηκα 

μπροστά στα «όχι» και τις αρνήσεις που χώθηκαν στις τσέπες μου, γιατί 

δεν είχα προδώσει τα συναισθήματα που είχα νιώσει. Πληρότητα. Την 

ένιωσα πολλές φορές και την αναγνωρίζω πάλι στο βλέμμα μου όπως με 

κοιτάζει. Μια τρυφερή συνέπεια για όσα αγάπησα, πόθησα, πίστεψα και 

ονειρεύτηκα. Μια ελάχιστη υποχρέωση στον εαυτό μου, επώδυνη για να 

έχει νόημα και όμορφη συνάμα. Για αυτή την επιλογή δεν μετάνιωσα 

ποτέ, ούτε στιγμή και νιώθω περηφάνια που συνειδητά έπραττα έτσι, 

που μπορούσα να ταπεινώνομαι στα δικά μου μάτια δείχνοντας τις 

αδυναμίες μου και προσπαθώντας να αντιμετωπίσω τις ανασφάλειές 

μου με επίγνωση.  

Η 25η ώρα δεν είναι η ώρα του απολογισμού. 

Ο απολογισμός μιας ζωής δεν διαρκεί μια ώρα και δεν είναι μόνο 

σκέψεις. Είναι οι μέρες της ζωής, η κάθε στιγμή που κλήθηκα να 

αποφασίσω για όσα μου μετρούσαν και για εκείνα που ήταν σημαντικά 

για τους άλλους. Ήταν μέρος της επιλογής μου να μείνω, να 

εγκαταλείψω, να συμπαρασταθώ, να αποχωρήσω. Ήταν εκεί όταν 

επέλεγα να ορμήσω μπροστά και ας είχε κουραστεί η ψυχή μου. Ήταν η 

γνώση πίσω από την πράξη, την απραξία των σκέψεων και των 

συναισθημάτων. Ήταν το πανί στη σχεδία της ζωής μου που με οδήγησε 

μακριά από τη στεριά, σε αφιλόξενα λιμάνια, στη θυμωμένη θάλασσα 

και στην αγκαλιά που λαχταρούσα. 

Η 25η ώρα είναι η ώρα που η παρτίδα πια τελειώνει. 

Ρουά ματ… 

Και ο νικητής… ίσως…. και να είμαι εγώ… τελικά…» 

 

 



“25th hour” project 

534 
 

Πωλίνα Δημητρακοπούλου | 7.2.2015 

Μπαίνει στο σπίτι, κοιτάει το ρολόι, 9 παρά τέταρτο, περίφημα… 

Λείπει από το πρωί, δουλειά και τώρα σπίτι, τέτοια ώρα… 

Με 2 καφέδες και ένα τοστ κύλησε η μέρα, ωραία ώρα, 9 παρά τέταρτο 

για το επίσημο γεύμα της ημέρας… Και μετά; 

Πόσες ώρες της μένουν μέχρι να κλείσει τα μάτια και να ξαναρχίσει μια 

καινούργια μέρα; Δεν φτάνουν, πάει και τελείωσε… 

Αφού έχει βγάλει τη «βρωμιά» του κέντρου από πάνω της, αράζει στον 

καναπέ, κάνει να πιάσει την τσάντα, πέφτει το πορτοφόλι… 

Γεμάτο αποδείξεις, ψιλά, τα μετράει, 2,40€, τι κάνεις με αυτά; Ούτε για 

ένα πακέτο θάνατο δεν φτάνουν… 

Σημείωση, να βγάλει τα υπόλοιπα – πολύτιμα 170,00€ που έχει στην 

τράπεζα για να βγάλει το μήνα… Και ο μήνας έχει 16, χα, πλάκα θα έχει… 

Και εκεί που σκεφτόταν τι έπρεπε να κόψει για να βγει λάδι, την πήρε ο 

ύπνος, μόνη, χωρίς μια ζεστή ανάσα στο πλάι της… 

Ονειρεύτηκε ότι κάπου – κάπου η μέρα παίρνει παράταση, εμφανίζεται 

κάποια 25η ώρα να την σώσει… 

Μια ώρα όπου δεν θα είναι κουρασμένη, θα είναι χαμογελαστή, με 

λεφτά στο πορτοφόλι και ένα ζευγάρι χέρια που θα την έχουν πάρει την 

πιο ζεστή αγκαλιά και 2 χείλη να της χαρίζουν το πιο γλυκό φιλί… 

Μακριά από μιζέρια, ψέματα, δάκρυα, άγχος, αυτή η ώρα θα είναι το 

σωσίβιό της… Εκεί θα νιώθει ξανά άνθρωπος και όχι μια άψυχη κούκλα 

όπως τώρα… 

Το ξυπνητήρι χτυπάει, ντύνεται και ξεκινάει μια μέρα που δυστυχώς θα 

έχει μόνο 24 ώρες… 

Ίσως, κάποτε σκέφτεται… 

Χαμόγελο και μόνο που ελπίζει και γιατί όχι άλλωστε… 

 

 

 



“25th hour” project 
 

535 
 

Μαρία Χατζηαναστασίου | 8.2.2015 

«Βρίσκομαι στο κέντρο της Αθήνας, ο Ήλιος έχει φροντίσει για την έντονή 

του παρουσία. Επισκέπτομαι τους εκδοτικούς οίκους με την καλύτερή 

μου παρέα και απολαμβάνω το προνόμιο των σπουδών: βιβλία και 

χαμόγελο. Αφού τελειώνω με όσα βιβλία είχα να συναντήσω και να τα 

μετακομίσω στον προσωπικό μου χώρο, υποσχόμενη να είναι και σ’ 

αυτόν ευτυχισμένα και λαμπερά, περπατούμε ώσπου καταλήγουμε στο 

Κολωνάκι. Ήρθε η ώρα του φαγητού, της καθιστής κουβεντούλας. Ο 

φίλος μου προπορεύτηκε και κάθισε στο πιο ισχυρά υποψήφιο τραπεζάκι 

για εμάς. Η θέση που διάλεξε εκείνος, πριν κάτσω εγώ, μου φάνηκε στην 

αρχή σαν να λυπόταν για την γωνία της, καθώς ανάγκαζε τον όποιον 

καθόταν σ’ αυτήν να βλέπει κυρίως πλάγια και πίσω. Η θέση, αντίθετα, 

που με περίμενε ήταν αντίκρυ στο δρόμο, άρα και στον κόσμο που 

περνούσε. Στο αέναο αυτό, λοιπόν, πέρασμα αντιλήφθηκα μια 

εξαιρετικά όμορφη ηλικιωμένη φυσιογνωμία. Το περπάτημά του αργό, 

μα με ξεκάθαρο αίτημα: τη βοήθεια. Έσπευσα αμέσως ν’ αναζητήσω για 

να βρω το πορτοφόλι μου. Δεν τον άφηνα από τα μάτια μου, ώσπου 

κάποια στιγμή συναντήθηκαν και των δυο μας οι ματιές. Ματιές γεμάτες 

ανθρωπιά, συμπόνια, τρυφερότητα… Αγάπη. Η τζαμαρία μπροστά μου, 

που ξεχώριζε το μαγαζί από τον δρόμο, μάταιη… Δεν καθυστέρησε 

διόλου τα δευτερόλεπτα φωτός που διαχέονταν και ενωνόντουσαν 

ανεμπόδιστα από τα μάτια μας. Ούτε το ανοιγοκλείσιμο των βλεφάρων 

ήταν αρκετό. Τα δάκρυά μου, μου θόλωσαν τον κόσμο, θόλωσε και ο 

κύριος. Η τσάντα δεν άνοιγε, την πρόδωσαν το τρέμουλο των χεριών. Η 

τύχη, όμως, δεν μπορεί να σε περιμένει πάντα. Δεν γίνεται να περιμένει, 

έχει κι άλλους που την καρτερούν. Έχει κι άλλους να επισκεφθεί και να 

τους δώσει ευκαιρία. Τα δάκρυα μ’ έσωσαν. Το τρέμουλο των χεριών μου 

έδειξε το δρόμο. Η καρδιά θυμήθηκε το σκοπό της: η ευκαιρία ήταν εκεί, 

χρειαζόμουν απλά να την αδράξω. Χρειαζόταν απλά ν’ απλώσω γαλήνια 

τα χέρια μου και να συναντήσω την προέκτασή τους: τα άλλα χέρια. Αυτή 

ήταν η 25η μου ώρα. Αυτή ήταν η ώρα που ξεπερνούσε κάθε χρονικό 

όριο. Αυτή ήταν η ευκαιρία μου να θυμηθώ την ευλογία του ανθρώπου. 

Ο άνθρωπος. Όπως εγώ. Όπως εμείς. Την έλαβα, της άνοιξα χώρο 

εσώτερα για να τον καταλάβει. Όσο χώρο ήθελε, μακάρι τον 

περισσότερο. Δεν θα την ξεχάσω ποτέ». 

  



“25th hour” project 

536 
 

Άννα Νιαράκη | 9.2.2015 

Έκλεισε τα μάτια του και συνέχισε να βυθίζεται. Είχε τρυπήσει τώρα το 

στρώμα και το σώμα του έσπρωχνε το πάτωμα, ώσπου τελικά, αυτό 

υποχώρησε κάτω από το βάρος του κορμιού του κι άνοιξε όπως το 

νούφαρο στην πρωινή δροσιά. Αιωρούνταν τώρα στο ταβάνι πάνω από 

το κρεβάτι της. Εκείνη ήταν ξαπλωμένη μπρούμυτα και διάβαζε ένα 

φτηνό ρομάντζο. Γύριζε τις σελίδες αργά, μπρος πίσω και κουνούσε το 

αριστερό της πόδι νευρικά. Του προκαλούσε εκνευρισμό, καθώς τάραζε 

τον αέρα του δωματίου και τον εμπόδιζε να αυτοσυγκεντρώνεται με την 

άνεση που του χάριζαν τα αμέτρητα χρόνια πρακτικής. Είχε μονίμως τα 

μάτια κλειστά και σε λίγο θα δοκίμαζε μια καινούργια τεχνική που θα του 

επέτρεπε να αιωρείται κάθετα. Η τεχνική αυτή παρουσίαζε πολλές 

δυσκολίες κι ο Άλταρ δεν είχε καταφέρει ποτέ να την τελειοποιήσει. 

Τώρα όμως, καθώς γνώριζε πως ο χρόνος του τελειώνει, ήταν 

αποφασισμένος για όλα. Έγειρε το λαιμό του πίσω και χαλάρωσε εντελώς 

τους μύες του προσώπου του. Σε λίγα δευτερόλεπτα το σώμα του άρχισε 

να στροβιλίζεται, να αλλάζει κλίση ώσπου σταθεροποιήθηκε σε κάθετη 

θέση. Αιωρούνταν τώρα παράλληλα με τον τοίχο του υπνοδωματίου και 

μπορούσε να νιώθει τη μετατόπιση των μορίων του αέρα από το νευρικό 

κούνημα του ποδιού της πιο άμεσα. Όταν ένιωσε άνετα στην καινούργια 

του θέση και βεβαιώθηκε πως έλεγχε απόλυτα την αιώρηση, αφέθηκε να 

ταλαντεύεται ελαφρά, ανεπαίσθητα, σαν μωρό στην κούνια του. Το πόδι 

της, αυτό το υπέροχο άκρο, έδινε τον τόνο και το ρυθμό, ένα πόδι - 

μαέστρος με το σώμα του ορχήστρα στο έλεός του. Θα ήθελε να βγάλει 

έναν μικρό αναστεναγμό, όμως η παραμικρή απόκλιση από τη 

συγκέντρωσή του θα είχε ολέθρια αποτελέσματα. Αρκέστηκε απλά στην 

προσομοίωση ενός μικρού αναστεναγμού και υποδύθηκε ακόμα και πως 

γέλασε με την αντίδρασή του. 

Ώρες ώρες ήταν φοβερά διασκεδαστικό να έχει εκατό τοις εκατό τον 

έλεγχο της ύπαρξής του, κι άλλες αφόρητα πληκτικό και σχεδόν 

απάνθρωπο, αν και δεν ήταν βεβαίως άνθρωπος. Ήταν διαβάτης. Αιώνιος 

ταξιδευτής. Διαγαλαξιακός καλόγερος. Ή απλά τρελός. Ο εγγενής 

κυνισμός ήταν άλλωστε το δυνατότερο σημείο του. Αυτό που του 

επέτρεπε να διατηρεί την ψυχραιμία του όταν όλοι γύρω του γίνονταν 

έρμαια της παρόρμησης ή της συγκίνησης. Εκείνος είχε πάντα τον έλεγχο. 

Πάντα. Πόσες φορές δεν είχε κατηγορηθεί για την παροιμιώδη του 



“25th hour” project 
 

537 
 

ψυχρότητα. Δεν είχαν κι άδικο. Όμως κάτω από την φαινομενική 

αταραξία και το σκληρό περίβλημα, μέσα, στο εσώτατο βάθος, στον 

πυρήνα του, ο Άλταρ έβραζε σαν λάβα ηφαιστείου. Απλά, είτε λόγω 

συγκυρίας, είτε λόγω ελλιπούς ερεθίσματος ή ακόμα ακόμα μη ικανής 

εντάσεως ερεθίσματος, ο κρατήρας του δεν είχε παραδοθεί ποτέ στην 

έκρηξη. Υπήρχε μονίμως εμπλοκή στην ανάφλεξη. Είχε προσπαθήσει 

πολλές φορές να φανταστεί πώς θα ήταν να έχανε κι αυτός έστω για μια 

φορά τον έλεγχο, την ικανότητα να επιβληθεί στον εαυτό του, πως θα 

αντιδρούσε αν ξαφνικά τον κυρίευε μία επιθυμία χαίνουσα που θα τον 

ανάγκαζε να χάσει τον ύπνο του, την επιλογή του πάνω στα πράγματα, 

την αυτοκυριαρχία του. Κι όμως, τίποτα από όλα αυτά δεν φαίνονταν 

ικανό, σε θεωρητικό τουλάχιστον επίπεδο, να τον βγάλει βίαια από τη 

νιρβάνα της σκανδαλώδους αυτάρκειας. 

Γνώριζε καλά πως κι ο πάγος ήταν εξίσου αποτελεσματικός στην 

πρόκληση εγκαυμάτων και είχε καταφέρει να μετουσιώσει την 

οφθαλμοφανή του αναπηρία για έκρηξη σε μια ομιχλώδη, εθιστική κι 

ακατανόητη γοητεία. Αυτή η γοητεία της παρεξήγησης αποδείχθηκε εκ 

των υστέρων το πιο αποτελεσματικό όπλο στην διατήρηση των 

αποστάσεων και των τύπων. Η αλήθεια όμως, πίσω από όλη αυτή την 

χειριστική κατασκευή και την διανοητική οχύρωση, ήταν ότι ο Άλταρ, 

όπως κάθε θνητός που διέθετε σάρκα, καιγόταν από την επιθυμία να 

καεί επιτέλους από επιθυμία. 

Όταν ο αισθητήρας του άρχισε να δονείται, ήξερε πως είχε πια μόνο 25 

ώρες. Στο διάστημα αυτό, προετοιμάστηκε σωματικά και ψυχικά για την 

ανάληψη. Πλύθηκε και αλείφτηκε με την κρέμα που είχε παρασκευάσει 

για την περίσταση. Ένα μείγμα γύρης και γάλακτος. Καθώς στέγνωνε 

επάνω του, το σώμα του χρύσιζε κι αντανακλούσε το φως. Έπειτα 

συνέχισε με τις ασκήσεις αναπνοής και συγκέντρωσης. Όταν ξεκίνησε να 

εκτελεί τις ασκήσεις αιώρησης, έμοιαζε με σάρκινο πρίσμα καθώς 

στροβιλίζονταν με χάρη μέχρι να σταθεροποιηθεί στη σωστή θέση. 

Πέρασαν έτσι 23 ώρες. Όταν συνειδητοποίησε πως το πέρασμά του 

έφτανε στο τέλος, η μορφή της κατέκλυσε τη σκέψη του. Του ήταν πια 

αδύνατο να συγκεντρωθεί στα μάντρα, το όνομά της μπλεκόταν με τις 

συλλαβές και του έφερνε χαμόγελα και σύγχυση. Μόνο όταν άδειασε 

εντελώς, μόνο όταν εγκατέλειψε κάθε ιδέα, γνώση, νόηση κι αντίσταση, 

καταλείφθηκε ολοσχερώς από εκείνη. 



“25th hour” project 

538 
 

Την επόμενη ώρα αφιερώθηκε στο να προσπαθεί να διαπεράσει το 

πάτωμα ούτως ώστε να βρεθεί δίπλα της, στο δωμάτιό της. Θα μπορούσε 

ίσως να της χτυπήσει το κουδούνι, όπως του είχε περάσει από το μυαλό 

να κάνει τα τελευταία τρία χρόνια που είχε μετακομίσει στο κτίριο, όμως 

τώρα ήταν αργά για ορθόδοξες προσεγγίσεις. Δεν είχε παρά μια ώρα πριν 

αρχίσει να μετρά αντίστροφα ο χρόνος προς την 25η. Με τα μάτια 

κλειστά συνέχιζε τις προσπάθειες. Ώσπου κάποια στιγμή, η αντίσταση 

χαλάρωσε, ένιωσε το πάτωμα να υποχωρεί, να ανοίγει μαλακά κι 

υπάκουα στο πέρασμά του. Ένιωσε σαν να γεννιόταν, σαν να έβγαινε στο 

φως, κι ας είχε διαρκώς τα μάτια του κλειστά. Η αγωνία να 

πραγματοποιήσει αυτό που επιθυμούσε καθολικά, τον έλουζε στο φως 

της ακατανόητης ηρεμίας, της ηρεμίας που αναβλύζει απευθείας από τη 

μήτρα της ύπαρξης κι ανεστραμμένα, αλλά ταυτόσημα, από τη φύτρα της 

ανυπαρξίας. 

Και να τος τώρα, όρθιος σχεδόν πίσω από την πόρτα του δωματίου της 

να την νιώθει να κουνά το πόδι της νευρικά. Δηλαδή τον αέρα ένιωθε, μα 

κι αυτό τον γέμιζε με ευχαρίστηση. Κι οι αναστεναγμοί που προσομοίαζε 

για να μην χαλάσει τη συγκέντρωση, αληθινοί ήταν, το ήξερε. Σταύρωσε 

τα χέρια του πίσω από το κεφάλι και ψιθύρισε το μάντρα της ανυπαρξίας. 

Άρχισε να ίπταται από πάνω της και να υπολογίζει με το νου τις 

καλύτερες συντεταγμένες σταθεροποίησης. 

Εκείνη, ανυποψίαστη, συνέχιζε να διαβάζει το ρομάντζο της και να κουνά 

νευρικά το αριστερό πόδι στον αέρα. Διάβαζε την ιστορία εκείνης και 

εκείνου. Μια ιστορία ασυνεννοησίας, παρεξηγήσεων, σιωπών, 

αμηχανίας, βουβών βλεμμάτων και ασίγαστης επιθυμίας. Μία ιστορία 

που εκτυλισσόταν στο μυαλό των πρωταγωνιστών και που μόνο ο 

αφηγητής γνώριζε καλά όλες τις λεπτομέρειες. Εκείνοι, οι πρωταγωνιστές 

ζούσαν αμέριμνοι στη μονομέρεια της επιθυμίας τους. Το βιβλιαράκι 

ήταν τυπωμένο σε φτηνό πολτό, με χοντρές σελίδες και μεγάλες άτσαλες 

γραμματοσειρές. Στο εξώφυλλο μία κοπέλα με μακριά καστανά μαλλιά 

έπινε ένα ποτήρι κρασί σε ένα μπιστρό, και στο βάθος φαινόταν ο πύργος 

του Άιφελ. Στο τραπεζάκι ήταν ένα τασάκι με δύο τσιγάρα αναμμένα. Το 

δεύτερο τσιγάρο, υποδήλωνε την παρουσία (ή μήπως την απουσία;) 

εκείνου. Ραντεβού στο Παρίσι ο τίτλος, μα μέχρι τη σελίδα 147 οι 

πρωταγωνιστές δεν είχαν καταφέρει να συναντηθούν. Κι ήταν κι αυτό το 

εξώφυλλο με την αμφισημία του που την γέμιζε άγχος. Θα συναντηθούν 

επιτέλους; Αυτό το βιβλίο θα την εξόντωνε. Έμεναν μόνο 3 σελίδες μέχρι 



“25th hour” project 
 

539 
 

το τέλος και η αγωνία είχε χτυπήσει κόκκινο. Αναδεύτηκε ελαφρά, έγειρε 

στο πλάι και γύρισε ανάσκελα για να ξεμουδιάσει και να ξεκουράσει το 

λαιμό της. Συνέχισε να διαβάζει λαίμαργα, όσο ο Άλταρ την ένιωθε ζεστή 

και αναστατωμένη σε απόσταση αναπνοής. Βρισκόταν ακριβώς από 

πάνω της, χωρίς να μπορεί να τη δει, την αισθανόταν όμως με κάθε 

κύτταρο του κορμιού του. Η ώρα πλησίαζε, είχαν μείνει μόνο τρία λεπτά 

προτού να συμπληρωθεί η 25η ώρα. 

Έφτασε στην τελευταία σελίδα, όταν ξαφνικά ένιωσε ένα ψυχρό ρεύμα 

να έρχεται καταπάνω της και να την παραλύει, το βιβλίο έπεσε με 

θόρυβο στο πάτωμα προτού προλάβει να διαβάσει την τελευταία 

γραμμή. Τα μάτια της είχαν ανοίξει διάπλατα – όμως δεν ήταν φόβος 

αυτός που την κατέκλυζε. 

Ο Άλταρ ίπτατο πια σε απόσταση αναπνοής από το σώμα της χωρίς να 

την αγγίζει. Μέσα σε αυτά τα κλάσματα του δευτερολέπτου άκουσε τον 

πάγο μέσα του να σπάει, ένιωσε τη λάβα να ξεχειλίζει κι ανοίγοντας τα 

μάτια του βυθίστηκε μεμιάς ολοκληρωτικά μέσα της. 

Οι αστυνομικοί που ερευνούσαν την εξαφάνισή της δεν διαπίστωσαν 

κανένα σημάδι παραβίασης στο διαμέρισμα. Στην κρεβατοκάμαρα ένα 

ψυχρό ρεύμα τους τύλιξε παρόλο που όλα τα παράθυρα ήταν κλειστά. 

Στο πάτωμα, δίπλα στο κρεβάτι, βρήκαν το βιβλίο ανοικτό στην τελευταία 

σελίδα. Ο αστυνομικός που το σήκωσε διάβασε δυνατά την τελευταία 

πρόταση: 

«Όταν θα είναι πια πολύ αργά, θα με δεις να επιστρέφω». 

 

 

 

 

 

 

 

 

 



“25th hour” project 

540 
 

Ηλέκτρα Λαμπράκη | 10.2.2015 

Ξύπνησε και με αργές κινήσεις σηκώθηκε από το κρεβάτι. Η ημέρα 

έδειχνε Δευτέρα 1η Δεκεμβρίου. Κοίταξε με μια μικρή νοσταλγία το 

παιδικό της πάπλωμα. Φόρεσε τα γυαλιά και ίσιωσε λίγο τις φράντζες 

της. Άλλη μια εβδομάδα, άλλη μια μέρα, ακόμα μια ώρα. Με το που 

έκλεισε την πόρτα του σπιτιού της ξεκίνησε ο πόλεμος. Ο πόλεμος των 

σκέψεων, κάθε βήμα και μια νάρκη. Τί θα γίνει με το μέλλον της; Και το 

πτυχίο που κρέμεται και πιάνει σκόνη; Η δουλειά; Γιατί συνεχίζει μια 

δουλειά που την κακοπληρώνει και την μισεί; Μήπως είναι αχάριστη; Ότι 

έστω και με τα 300 ευρώ μπορεί και πληρώνει τα δικά της έξοδα και 

συνεισφέρει και στο σούπερ μάρκετ; Μήπως σκέφτεται τόσο πολύ τον 

εαυτούλη και τα δικά της προβλήματα; Αυτές και άλλες πολλές 

ερωτήσεις κατέκλυζαν το μυαλό της σαν τεράστιος ανεμοστρόβιλος. 

Δυστυχώς δεν σταματούσε ποτέ. Απλά όταν κάθεται στην καρέκλα του 

γραφείου που δεν είναι δικό της φυσικά αλλά το μοιράζεται με τον 

ταλαίπωρο συνάδελφο της απογευματινής βάρδιας πρέπει να ξεχνά τον 

ανεμοστρόβιλο και να θυμάται, πρέπει να πουλήσεις για να 

εξασφαλίσεις άλλον έναν μήνα. 

Μερικές φορές σκέφτεται αν είχε μια ώρα. Μια ακόμα ώρα. Πόσα 

πράγματα θα μπορούσε να κάνει. Τότε ξυπνάει η λογική της συνείδηση 

που της λέει και μια ώρα ακόμα να είχες απλά θα δούλευες περισσότερο 

γιατί κακά τα ψέματα αυτή είναι η επιλογή σου. Περπατώντας από την 

εταιρεία ως τη στάση του λεωφορείου αναρωτιόταν πως εκείνη που είχε 

τόσο μεγάλα όνειρα κατέληξε να ζει μια τόσο μικρή ζωή. Έπρεπε να είναι 

ευχαριστημένη με το κρεβατάκι της και τη δουλίτσα της; Το παιδικό της 

κρεβάτι και τη δουλειά της εκμετάλλευσης; Αν είχε μια ακόμα ώρα μια 

μόνο ώρα. Στη φωνή που έλεγε πως ακόμα μια ώρα και να είχε απλά θα 

δούλευε περισσότερο φώναξε. 

Μπροστά της σταμάτησε το λεωφορείο που θα την πήγαινε σπίτι όμως 

δεν άνοιξε την πόρτα του. Πήγε να προλάβει την άλλη πόρτα αλλά 

έκλεισε με έναν τέτοιο τρόπο που δεν θα την άφηνε να μπει. 

Εκνευρίστηκε. Ω, εκνευρίστηκε πολύ. Θα περπατούσε ως το μετρό. Με 

τις σκέψεις να την κατακλύζουν δεν κατάλαβε ότι χάθηκε. Ο δρόμος την 

έβγαλε σε ένα κακοφωτισμένο στενό που δεν σκέφτηκε καν να μπει 

μέσα. Ακούγοντας βήματα πίσω της και νομίζοντας πως την ακολουθούν 

άνοιξε τη πρώτη πόρτα που βρήκε μπροστά της. 



“25th hour” project 
 

541 
 

Αντίκρισε ένα πολύ περίεργο θέαμα. Σαν μια άλλη Ντόροθυ βρισκόταν 

μπροστά σε ένα δάσος. Πεπεισμένη ότι μπήκε σε στούντιο ταινίας έψαξε 

την πόρτα από την οποία μπήκε. Η πόρτα δεν υπήρχε πουθενά. Με έναν 

μυστήριο τρόπο είχε βρεθεί σε ένα τρομερά αληθοφανές δάσος. Σε ένα 

δάσος που τα δέντρα ήταν ροζ. Σαν αμυγδαλιές σε συνδυασμό με ιτιές. 

Το μόνο που μπορούσε να κάνει είναι να περπατήσει. 

Μια σκιά πέρασε από δίπλα της. Σταμάτησε. Μπροστά της εμφανίστηκε 

μια παρουσία που θα ταίριαζε σε όνειρο παρά σε πραγματικότητα. Σαν 

νεράιδα έμοιαζε και την πήρε απαλά από το χέρι χωρίς να της πει πού 

την οδηγούσε. Έφτασαν στο κέντρο του δάσους. Κάποιος της έδεσε τα 

μάτια και την γύρισε 3 φορές. Η πρώτη της σκέψη ήταν να βγάλει την 

κορδέλα από τα μάτια της. Αλλά αποφάσισε να παίξει το παιχνίδι. 

Γελούσε και γυρνούσε να βρει κάποιον. Τα χέρια της ακούμπησαν κάτι 

μαλακό σαν μουσούδα ζώου. Έβγαλε την κορδέλα. Μπροστά της 

στεκόταν ένας θεόρατος λαγός. Της κουνούσε χαρούμενος τα αυτιά. 

Ανοιγόκλεισε τα μάτια της. 

Την παρέσυραν σε ένα τεράστιο γαϊτανάκι χορού. Νεράιδες και φαύνοι 

χορεύανε μαζί της κάτω από τα ροζ δέντρα. Ασημένια ελάφια πέρασαν 

από δίπλα της και η μεγάλη γιορτή συνεχίστηκε για πολλή ώρα ακόμα. 

Σαν να μην πιστεύει στα μάτια της άρχιζε να ξεχνάει την πραγματικότητα 

που νόμιζε ότι γνώριζε. Μουσική ερχόταν από μακριά. Εμφανίστηκαν 

κένταυροι με λίρες και γατοκόριτσα με φουντωτές ουρές. Σίγα σιγά τα 

φύλλα άρχιζαν να πέφτουν σαν να έδιναν το δικό τους χορό. Τότε όλοι 

σταμάτησαν. Ο χορός των φύλλων τους είχε αποσπάσει την προσοχή. Ο 

ουρανός είχε σκοτεινιάσει. Πλέον στα γυμνά δέντρα φύτρωναν μεγάλα 

ασημένια φύλλα. Ο χορός των φύλλων συνέχιζε. Η μουσική άρχιζε να 

παίζει ξανά μόνο που αυτήν τη φορά ήταν ήρεμη και ρυθμική σαν ένα 

βαλς. Ένας φαύνος με ξανθά γένια της ζήτησε να χορέψουν. Όλοι 

χόρευαν ξανά. Της προσέφερε ένα βραχιόλι με μικρά λαμπερά 

αστεράκια. Πίστευε πως ζούσε σε ένα παραμύθι. 

«Με συγχωρείτε δεσποινίς ποιο λεωφορείο είναι αυτό που έρχεται;» την 

ρώτησε μια ηλικιωμένη κυρία δίπλα της. 

Κοίταξε γύρω της δεν ήταν σε κανένα μυστικό δάσος και σίγουρα οι 

διπλανοί της δεν ήταν φαύνοι και νεράιδες. Μάλλον θα είχε ξεχαστεί. 

Απάντησε στην κυρία δίπλα της και μπήκε και αυτή στο λεωφορείο. Σε 

όλον τον δρόμο δεν μπορούσε να σταματήσει να χαμογελάει. Ένιωθε 



“25th hour” project 

542 
 

λίγο χαζή αλλά και πάλι δεν μπορούσε να σταματήσει να χαμογελάει. 

Ακόμα και να ήταν ένα όνειρο είχε κλέψει μια ώρα. Μέσα στις 24 ώρες 

είχε βρει την 25η ήταν λίγο στριμωγμένη ανάμεσα σε δουλειά και 

ρουτίνα αλλά την είχε βρει μόνη της. Η 25η ώρα δεν ήταν τίποτα άλλο 

από ταξίδι των σκέψεων της. Κρίμα που κράτησε τόσο λίγο και ας μην 

ήταν αληθινή. Η μήπως ήταν; Στον καρπό της κρεμόταν το βραχιόλι με τα 

μικρά αστεράκια... 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

543 
 

Άρης Σφακιανάκης | 11.2.2015 

Η 25η ώρα - δεν υπάρχει. 

Τι κρίμα όμως που δεν υπάρχει! Θα αράζαμε λίγο περισσότερο στους 

καφενέδες λύνοντας τα προβλήματα της χώρας ανάμεσα σ’ έναν 

ερατεινό (όπως τον έπινε ο Αχιλλέας Παράσχος) και σ’ έναν φρεντοτσίνο 

(κατά τα ειωθότα της χρυσής νεολαίας της εποχής). 

Θα υπήρχε χρόνος για καμιά καινούργια κατάληψη της Νομικής - για να 

διαβάζουμε περισσότερο, βρε αδελφέ, δεν μας φτάνει ο χρόνος στα 

σπουδαστήρια κι οι καθηγητές μας είναι τόσο μα τόσο επαγγελματίες 

που θέλουν τα μαθήματα να γίνονται στην ώρα τους, όμως αυτή η ώρα - 

η 25η ώρα - δεν υπάρχει και οφείλουμε να την επινοήσουμε.  

Και θα την επινοήσουμε γιατί βέβαια είμεθα ο περιούσιος λαός, ο πιο 

ευφυής τέλος πάντων, ο πιο εργατικός, ο πιο ταξιδιάρης, ο πιο 

φιλομαθής, ο πλέον συναρπαστικός, ο αισθητής και καλόγουστος, ο 

γνήσιος απόγονος των αρχαίων ημών προγόνων (μπορεί ίσως να μην 

έχουμε διαβάσει κανένα βιβλίο τους, αλλά ποιος διαβάζει βιβλία την 

σήμερον ημέρα με το iPhone 6 στην τσέπη), είμεθα ο λαός στον οποίον 

όλοι θέλουν να μοιάσουν αλλά αδυνατούν γι’ αυτό και του επιβάλλουν 

μνημόνια, είμεθα οι δανειζόμενοι που δεν πληρώνουν γιατί ο κόσμος 

οφείλει σε εμάς κι όχι εμείς στον κόσμο (αν υποθέσουμε ότι υπάρχει 

άλλος κόσμος πέραν ημών). 

Με αυτά και με άλλα, αντιλαμβάνεστε, αγαπητέ αρχισυντάκτα, ότι το 

24ωρο δεν αρκεί να χωρέσει τα προσόντα μας. 

Απαιτούμε την 25η ώρα μας! 

Άρης Σφακιανάκης, της τελευταίας ώρας Έλλην. 

 

 

 

 

 

 



“25th hour” project 

544 
 

Σταυρούλα Λουριδά | 12.2.2015 

Φασαρία, γέλια, ψίθυροι απλώνονται τριγύρω.  

Ψάχνεις τη θέση σου, κάθεσαι, χαμογελάς και περιμένεις να ξεκινήσει με 

μια προσμονή. 

Είναι αυτό που σ’ αρέσει πιο πολύ πριν από κάθε παράσταση… Όταν 

σβήνουν τα φώτα… 

Και μόλις σβήσουν χιλιάδες μικροσκοπικά αστέρια υψώνονται στον 

ουρανό της ψυχής σου για να φωτίσουν και την πιο σκοτεινή γωνιά της 

σκέψης σου… 

Καθώς ανοίγει η αυλαία κλειδώνονται μέσα σου όλα τα λάθη, όλα τα 

άγχη και τίποτα δεν έχει σημασία παρά μόνο αυτό που διαδραματίζεται 

εκείνη τη στιγμή. 

Οι ηθοποιοί πάνε και έρχονται πάνω στη σκηνή και εσύ χάνεσαι μαζί τους 

στο δικός τους μυστικό παιχνίδι… 

Κοιτάς, μαγεύεσαι, λαχταράς και διαπιστώνεις τώρα ότι κάθε λέξη 

βρίσκει την σωστή πρόταση να ταιριάξει, κάθε βλέμμα αντιστοιχεί στα 

σωστά μάτια και τα χείλη είναι εκεί για να επισφραγίσουν αυτό που λες 

αγάπη. 

Αγάπη για το άπιαστο, το ακατόρθωτο, το μακρινό… Κάθε όνειρο που 

έμεινε όνειρο μέχρι εκείνη τη στιγμή, κάθε θλιβερή αυταπάτη που πέφτει 

τώρα στην άβυσσο. 

Γιατί όταν βρίσκεις κάποιον ν’ ακούει τα λόγια σου, που τα νοιώθει και 

αφήνει να τον συνεπάρουν τότε είναι που χάνονται όλοι οι δισταγμοί. 

Όλα διψούν για μια στάλα από την δική σου ματιά… κι εγώ στέκομαι εδώ 

κοιτώντας τι είμαι και τι θα μπορούσα να γίνω… Κι όλα αυτά μέσα από 

σένα. 

Δικές σου σκέψεις βρίσκουν τώρα διέξοδο, ξεπηδούν και γίνονται 

στιχάκια στα χείλη μεγάλων ποιητών. 

Η αυλαία θα κλείσει και θα είναι το χειροκρότημα που θα ξυπνήσει τις 

πιο γλυκές σου επιθυμίες.  



“25th hour” project 
 

545 
 

Και είναι αυτή η ώρα που δεν χωρά σε στρογγυλά κουτάκια και δείκτες 

ρολογιών. Είναι η 25η ώρα, όπου τα πάντα μπορούν να συμβούν… 

Ανάμεσα σε σένα… Και σ’ όσα κάποτε θέλησες. 

Για όσες παραστάσεις κατάφεραν να ταξιδέψουν  

τη ψυχή σου! 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

546 
 

Μαριάνα Χονδρογιάννου | 13.2.2015 

Σκοτάδι 

Ανοίγει τα μάτια 

Μόνο φως οι αριθμοί, 03:50 

Τα κλείνει σφιχτά 

Ιδρώτας την τυλίγει 

Παγώνει 

Η ανάσα βαριά 

Πανικός καλημερίζει παγωμένα εικοσιτετράωρα 

Τυλίγεται στην αγκαλιά της 

Στάση εμβρυακή 

Σπείρα να γίνει 

Να την ρουφήξει το μαύρο της 

Δωμάτια χωρίς φως 

Εντός και εκτός 

Ο χρόνος περνά 

Τρέχει 

Οι ώρες βγάζουν τη γλώσσα 

Χλευασμός στην πάλη της 

Στη μάχη της ενάντια στο άδειο 

Τυλίγεται και άλλο 

Εκεί θα μείνει 

Το αποφάσισε 

Δωμάτια δίχως φως αμπαρωμένα 

Να τη ρουφήξει το σκοτάδι της 

Μέρα τη μέρα πιότερο. 

Εγκατέλειψε 

Χρόνια τώρα 

Και όμως υπήρχε!  

Ανοίγει τα μάτια 

03:50 

Μαρτυρική επανάληψη 

24 ώρες 

Ίδιες, ανούσιες 

Ένα σώμα τρέχει να γεμίσει τα άδεια του 

Οι ώρες δεν φτάνουν 

Ο χρόνος τρέχει 



“25th hour” project 
 

547 
 

Σφαλίζει τα μάτια 

Αχνό το φως 

Καταπίνει σκοτάδια 

Μαύρα διαμερίσματα του νου. 

25η ώρα  

Είναι η στιγμή που κατοικεί εντός της 

Η στιγμή που βλέπει φως στα σκοτάδια της 

03:50 

Ανοίγει τα μάτια 

Ξετυλίγεται 

Χαμογελά 

Η μέρα αρχίζει 

Η ζωή της τώρα ξεκινά 

 

 

 

 

 

 

 

 

 

 

 

 

 

 

 

 

 



“25th hour” project 

548 
 

Αριστοτέλης Σαββίδης | 14.2.2015 

Συνάντησα τον Κοσμά χθες, και μου είπε πως ανακάλυψε το 25th hour 

project... Με φανερό ενθουσιασμό αλλά πάντα σκεπτικιστής, 

διερωτήθηκε πάνω στην έννοια της 25ης ώρας. Αρχικά την συνέλαβε ως 

απαραίτητη μεταρρύθμιση του ωρολογιακού συστήματος, λόγω κάποιας 

υποθετικής φυσικής μεταβολής. Θεωρώντας πως μπορούσε να γράψει 

γι’ αυτό, σημείωσε νοητά μερικές απ’ τις συνέπειες που θα μπορούσε να 

έχει η «καινούρια» ώρα στους ανθρώπους. Έπειτα από πολλή σκέψη, 

κατέληξε στο ότι ο αντίκτυπος δεν θα ήταν ιδιαίτερα σημαντικός. 

Απογοητευμένος, βάλθηκε να εξερευνεί άλλες πτυχές της 25ης ώρας. 

Εξαντλώντας κάθε πιθανό ερωτικό, χρονικό ή συμπαντικό συμβολισμό, ο 

Κοσμάς άρχισε να εκνευρίζεται. Όλο το βράδυ γυρόφερνε στο δωμάτιό 

του, και τα βήματά του γίνονταν όλο και πιο απελπισμένα. Είχε ξύλινο 

πάτωμα, και αυτή η βραδινή του ανησυχία, δεν μπορούσε να μείνει 

απαρατήρητη στους γείτονες. 

Ένας απ’ αυτούς του χτύπησε την πόρτα για να παραπονεθεί. Είπε πως 

είναι ανήκουστο οι άνθρωποι να περπατάνε στα δωμάτιά τους τη νύχτα, 

και ειδικά όταν το πάτωμα είναι ξύλινο! 

- 24 ώρες τη μέρα, όλοι περπατάτε σε ξύλινα πατώματα πάνω απ’ 

τα κεφάλια μας! Ξέρετε τι ώρα είναι; 

Βλέποντας την μία το εξαγριωμένο ύφος του γείτονα, και την άλλη το 

ρολόι που έδειχνε τέσσερις και είκοσι εφτά, ο Κοσμάς επιτέλους 

κατάλαβε... 

- Το βρήκα!!! 

Ο άλλος τον κοίταξε με απορία, αλλά ο Κοσμάς του είχε ήδη κλείσει την 

πόρτα και έγραφε. 

Όλα είχαν νόημα πλέον, το ρολόι, οι ώρες, η άκαρπη προσπάθειά του 

μέχρι τότε, το ξύλινο πάτωμα. 

Έγραφε σαν χείμαρρος. 

Μου είπε πως η σύλληψη της ιδέας άξιζε την ταλαιπωρία... 

Τον ρώτησα τι ήταν. 

- Είναι πολύ απλό... 



“25th hour” project 
 

549 
 

Χτύπησε το κινητό του, και βγήκε έξω να μιλήσει. Μετά από λίγο, μπήκε 

ξανά στο μαγαζί, και είπε πως έπρεπε να φύγει... Θα μου έλεγε άλλη 

φορά την ιδέα του, και με άφησε να πληρώσω τους καφέδες. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

550 
 

River Green | 15.2.2015 

Κάτι έχει η νύχτα μαγικό… 

Οι ώρες πληθαίνουν στο σκοτάδι 

και περνούν αργά, νωχελικά. 

Προσφέρει παύση ευχάριστη στης μέρας το κυνηγητό. 

Κάτι έχει η νύχτα μαγικό… 

Και ματιά στης ψυχής τα βάθη 

ρίχνεις πλέον άφοβα, 

χωρίς να διστάζεις να γνωρίσεις τον πραγματικό σου εαυτό. 

Κάτι έχει η νύχτα μαγικό… 

Κι υπόσταση αποκτούν αληθινή 

όλα όσα πριν φαίνονταν θολά. 

Ξυπνά η ψυχή και τίποτα δεν φαντάζει ονειρικό. 

Κάτι έχει η νύχτα μαγικό… 

Και τον ύπνο διώχνει μακριά. 

Το μυαλό ξαγρυπνά για να περπατά 

σε δρόμους που δεν καταλήγουν πάντα σε καλό. 

Κάτι έχει η νύχτα τραγικό… 

Οι σκιές αποκτούν σάρκα 

και ψιθυρίζουν λόγια απατηλά. 

Πρόκειται γι’ αλήθεια ή όνειρο τρομαχτικό; 

Κάτι έχει η νύχτα τραγικό… 

Ψευδαισθήσεις γεμάτη 

που την πραγματικότητα περιπλέκουν. 

Σκέψεις που παραμένουν σε μέρος σκοτεινό. 

Κάτι έχει η νύχτα τραγικό… 

Και για την πρώτη ακτίνα φωτός 

που θα φτάσει στη Γη και θα διαλύσει 

το αναγκαστικό ξενύχτι με κάνει να λαχταρώ. 

Κάτι έχει η νύχτα τραγικό… 

Και την υπομένω, περιμένοντας 

να απομακρύνει το μαύρο της πέπλο 

και τέλος να δώσει σ’ αυτό το σκηνικό. 

Κάτι έχει η νύχτα τραγικό… 

Κι ο φόβος ωθεί μπροστά. 

Μάτια ανοιχτά μέχρι να δουν Ήλιο. 

Συλλογισμός παράλογου ανθρώπου που καίγεται από πυρετό. 



“25th hour” project 
 

551 
 

Κάτι έχει η νύχτα μαγικό… 

Κι οι ώρες οι ατελείωτες είναι μια. 

Την 25η διανύω, για το τέλος της αδημονώντας. 

Πότε θα χαράξει επιτέλους για να κοιμηθώ; 

Κάτι έχει η νύχτα μαγικό… 

Στο σκοτάδι περιμένοντας για λίγο φως, 

παρόλο που το ρολόι μένει σταθερό. 

Η τελευταία ώρα δεν περνάει, όσο κι αν το κοιτώ. 

Κάτι έχει η νύχτα μαγικό… 

Καθώς το τέλος της σημάνει το φως. 

Τα αστέρια εξαφανίζονται, 

και το μεγαλύτερο από αυτά φωτίζει τον ουρανό. 

Κάτι έχει η νύχτα… 

Όχι πλέον πολύ σημαντικό. 

Την σιωπή της 25ης ώρας σπάει η ζωή. 

Ο κόσμος ξαναγυρνά, ξυπνώντας με τρόπο ηχηρό. 

Ο κύκλος αυτός ο συνεχής 

μόνο τον ύπνο έχει διακοπή… 

 

 

 

 

 

 

 

 

 

 

 

 

 



“25th hour” project 

552 
 

Σωτήρης Πέτρου | 16.2.2015 

Ερπετόμορφα 

Ινδάλματα. 

Κατάρες 

Ορφανών, 

Σάπιων γενεών. 

Τροφή των όρνεων. 

Η ώρα της σήψης. 

______ 

Πτωματοφάγοι στην 

Εδέμ 

Μετράνε τα 

Πάθη τους δίχως 

Τιμές. 

Η μοναξιά έφτασε πάνω στην 

ΩΡΑ. 

 

 

 

 

 

 

 

 

 

 

 

 

 

 



“25th hour” project 
 

553 
 

Μαρία-Μαριλί Χ. | 17.2.2015 

Ξαφνικά θολώνω και τινάζομαι από το κρεβάτι πλημμυρισμένη από 

φόβο. Ψάχνω ανυπόμονα το ρολόι διακρίνοντας στο σκοτάδι την ώρα… 

02:03. 

Γίνομαι ένα με το μαξιλάρι Μου. Σκουπίζω τον ιδρώτα Μου, ολόγυρα 

σιωπή και ζέστη. Τι εφιάλτης κι αυτός; Ο εφιάλτης Μου. Βυθίζομαι σε 

έναν βαθύ ύπνο με μια σκέψη, πώς θα ήταν άραγε ο κόσμος χωρίς το 

ΜΟΥ; 

Μια λέξη φτιαγμένη από τρία μόνο γράμματα, μια λέξη που στο άκουσμα 

της σε παραλύει, σε διαλύει και σε σκορπάει σε εκατομμύρια σωματίδια 

που κινούνται με ιλιγγιώδη ταχύτητα στο κενό. 

Μμμμ το κάνω δικό μου, πιάνω τον εαυτό μου να λέει: «Καλημέρα 

φως…!», «Είσαι το γέλιο…», « Θα σε περιμένω κάτω χαρά…», «Σ’ αγαπάω 

μωρό…», «Πες μου τη γνώμη σου αστέρι…». 

Ήδη από την πρώτη στιγμή που αντικρίζουμε το φως του Ήλιου γίνεται 

ένα με εμάς «μωρό Μου», «παιδί Μου», «σπλάχνο Μου». Μεγαλώνουμε 

παρέα του, το βλέπουμε να κάνει τα πρώτα του βήματα, να σηκώνεται 

και να πέφτει, να εκφράζεται δειλά με τους πρώτους ήχους του, να 

συνειδητοποιεί την ύπαρξη του, να γκρινιάζει, να παίρνει μορφή, άρωμα 

χρώμα γεύση! 

Πότε πότε γίνεται το πιο γλυκό αρπαχτικό σε παρασέρνει σε έναν κόσμο 

δικό του Μοναδικό και με μια υπέρμετρη απαλότητα σε σφίγγει στην 

αγκαλιά του κάνοντας σου τις πιο τολμηρές εξομολογήσεις: «Θα 

πολεμούσα, θα μάτωνα μέχρι θανάτου για να σε κάνω δική μου», «Σε 

θέλω μόνο για μένα». 

Άλλοτε, ξεφυτρώνει σαν μανιτάρι μαγικό τις στιγμές που το χρειάζεσαι, 

τις στιγμές που νιώθεις να φωλιάζει η μοναξιά στη ψυχή σου και 

ζωγραφίζει ένα χαμόγελο στα χείλη σου. «Σε τι καταδίκη και πόσο 

κατάδικο μπορεί να με κάνει ένας άνθρωπος κατά δικός μου;» 

Τικ τακ το ρολόι δείχνει 25:00 ουφ επιτέλους ξύπνησα και είναι ακόμα 

εδώ, νιώθω το άρωμα του να με διαπερνά σαν μια αντανάκλαση από την 

μικρή δέσμη φωτός του αυγουστιάτικου φεγγαριού, που τρυπάει κλεφτά 

το μισάνοιχτο πατζούρι μου… 



“25th hour” project 

554 
 

Δέριk'ο Μaλού | 18.2.2015 

Όλα ξεκίνησαν από ένα ξεφύλλισμα της ηλεκτρονικής έκδοσης των 

financial times του Λονδίνου. Δεν την ενδιέφεραν άμεσα τα οικονομικά 

τεκταινόμενα, αλλά ο,τιδήποτε είχε διεθνή αέρα την έλκυε αυτόματα. 

Από τσίγκινα σκουλαρίκια με το χέρι της Φατιμά, μέχρι συνταγές 

ασιατικής κουζίνας, που κάθε φορά την εξέπληττε η ποικιλία των 

διαφορετικών ειδών κρεμμυδιού που περιέχουν. Η ζωή της γέμιζε από 

συλλογές άχρηστων παγκοσμιοποιημένων πληροφοριών και εικόνων της 

google. 

Το όψιμο ενδιαφέρον της για τον κόσμο της διεθνούς 

επιχειρηματικότητας δεν πήγαζε μονάχα από την περιέργειά της για το 

«τί» και το «πώς» αυτών που δεν είπαν το πάτερ ημών στοιχισμένοι σε 

σχολικές αυλές γεμάτες τσιμεντένιες βρύσες, σάκες και πουπουλένια 

μπουφάν. Για την ακρίβεια, ο κέρσοράς της στεκόταν ράθυμα για 

κάμποση ώρα πάνω σε στατιστικούς πίνακες και δεκαδικά ψηφία τη 

στιγμή που η σκέψη της καβαλούσε τα κύματα ερωτικών φαντασιώσεων 

με τον Toby. 

Μεγαλωμένος στο Σικάγο, από πατέρα Αμερικανό και μητέρα Κινέζα, 

σπουδαγμένος στο Princeton, το London School of Economics και τώρα 

μεταδιδακτορικός ερευνητής στο ινστιτούτο Νέας Οικονομικής Σκέψης 

της Οξφόρδης, ο Τoby την είχε καταγοητεύσει. Είχαν συμπέσει μια 

βραδιά καλοκαιριού στο εξοχικό του ξαδέρφου της, στη Λευκάδα, σε μια 

πολυπολιτισμική φιέστα που διοργάνωνε εκείνος. Καλεσμένοι ήταν 

διάφοροι φερέλπιδες νέοι του διεθνούς jet set, που είχε γνωρίσει κατά 

τη διάρκεια του ΜΒΑ του στο Λονδίνο. Καθώς ο Toby της μιλούσε για την 

απαραίτητη συμβολή της οικονομετρίας στον υπολογισμό του deficit και 

τις καινοτόμες προτάσεις που προσφέρει ως εργαλείο στη διαχείριση της 

παγκόσμιας νομισματικής κρίσης, αυτή τον μπούκωνε με γενναιόδωρες 

κουταλιές τζατζίκι πάνω σε φρυγανισμένο τριγωνικό ψωμί. 

Έκτοτε διατήρησαν για ένα χρόνο σχέση εξ αποστάσεως, με 

εβδομαδιαίες skype συναντήσεις, όσο αυτός συνέγραφε τη διδακτορική 

του διατριβή στο Λονδίνο κι αυτή μετρούσε τ’ άστρα του 

Θεσσαλονικιώτικου ουρανού από τη βεράντα της στην Άνω Πόλη. Μετά 

το πέρας ξέγνοιαστων διακοπών στα ελληνικά νησιά, με τον Τoby 

σαγηνευμένο από την ανεπιτήδευτη αφέλεια και τις λαχταριστές 



“25th hour” project 
 

555 
 

καμπύλες της, αποφάσισαν να μοιραστούν κοινό τόπο και χρόνο στο 

ισόγειο της οδού Dalesman, στην Οξφόρδη. 

Αυτή γνώριζε άπταιστα την αγγλική καθώς και άλλες δύο λατινικές 

γλώσσες. Το μεσογειακό της ταμπεραμέντο σε συνδυασμό με την 

ευκολία να εκφέρει, με ελαφρότητα, άποψη για γνωστά και άγνωστα σ’ 

αυτή θέματα, την βοήθησαν να χτίσει σύντομα ένα δημοφιλές προφίλ κι 

έναν πλούσιο κοινωνικό κύκλο. Εκείνος λιγομίλητος, διατηρούσε με 

μαεστρία την ισορροπία μεταξύ ακαδημαϊκής σοβαρότητας και 

εξαιρετικών χορευτικών ικανοτήτων. Η αινιγματική του εσωστρέφεια και 

το μυστήριο που κάλυπτε το παρελθόν της προσωπικής του ζωής, 

προσέθεταν στο σεξ απίλ που κατάφερνε να την αιχμαλωτίζει. 

Η κοινή τους κοινωνικοποίηση πολλές φορές κατέληγε σε φιάσκο. Οι 

παρέες του Τoby χρησιμοποιούσαν το debate όπως στη μνήμη της οι 

πρώην συμφοιτητές της μια παρτίδα τάβλι. Αυτή περίμενε με 

ανυπομονησία να τελειώσουν, ή ξεστόμιζε με αυτοπεποίθηση κάποια 

στομφώδη καλλιτεχνική ασυναρτησία που μεμιάς θα γύριζε το τραπέζι 

ανάποδα, ή θα τον έκανε να γελάσει. Στη θέα του ετερόκλητου ζευγαριού 

τους, οι άλλοι αντιδρούσαν με αμηχανία. 

Ωστόσο εκείνη παρέμενε ανέμελη και ευτυχής. Το μεγάλο της ατού 

κρυβόταν στο γεγονός πως τίποτα δεν της προκαλούσε πλήξη. 

Υποστήριζε πως η σχέση τους χαρακτηρίζεται από μια «παρδαλή 

ειρωνεία», φράση που περήφανα επαναλάμβανε κάθε φορά που 

κάποιος τολμούσε να παρατηρήσει το αλλόκοτο ταίριασμά τους. 

Στοιχημάτιζε σ’ αυτό το παράταιρο στοιχείο σκανταλιάρικης 

παιδικότητας στην προσωπικότητα του Τoby, που έκρυβε καλά πίσω από 

τη σοβαροφάνεια των ακαδημαϊκών επιτευγμάτων του. Παράλληλα, 

πίστευε με αυταρέσκεια πως μόνο αυτή είχε την ικανότητα να του 

εμπνεύσει τέτοιου είδους αντιδράσεις. 

Η φιλομάθεια του Τoby και η συνέπεια στη μελέτη της παγκόσμιας 

οικονομικής πραγματικότητας τον έκανε να αφιερώνει ώρες ατελείωτες 

μετά τη δουλειά μπροστά σε μαγνητοσκοπημένες διαλέξεις, διαδικτυακά 

κανάλια και οικονομικά φόρα. Αυτή παρέμενε χαμένη στη συλλογή 

παγκοσμιοποιημένης ανοησίας και ανέμενε στωικά τις όλο και πιο 

σπάνιες εξάρσεις ερωτισμού του. Συχνά, πλημμύριζε τη σκέψη της η 

ανάμνησή του να την παρασέρνει από τη θέση του υπολογιστή και να 

χορεύουν παθιασμένα σε ξέφρενους ρυθμούς κακόγουστης ρεγκετόν. 



“25th hour” project 

556 
 

Κάπως έτσι βάλθηκε να ενημερωθεί πάνω σε ζητήματα που δεν 

κατανοούσε αλλά υπόσχονταν παγκόσμια εμβέλεια. Εκείνο το πρωινό 

είχε ξυπνήσει με μια ακαταμάχητη περιέργεια να διεισδύσει στον κόσμο 

που φαινόταν να απορροφά όλη την προσοχή του Τoby. Ίσως έφταιγε 

που στα μισά της νύχτας τον άκουσε ανάμεσα σε ονειρικούς βρυχηθμούς 

και χασκόγελα να ψελλίζει ασυνάρτητα «I don’t know… I don’t know», 

«Tell Mrs Gauss to wait for a moment», «till I’m done sweetheart». 

Μπορούσε εύκολα να αποσαφηνίσει το πρώτο μέρος. Ένα από τα 

στοιχεία που τον χαρακτήριζαν ήταν η αμφιβολία, αυτή η εκνευριστική 

αμφιβολία που τον έκανε απελπιστικά αργό σε κάθε είδους απόφαση. 

Αυτό που δεν μπορούσε με τίποτα να καταλάβει ήταν σε ποιον ή 

καλύτερα, σε ποιαν απευθυνόταν με το άγνωστο προς αυτήν όνομα 

Gauss. Η υποψία ύπαρξης άλλης γυναίκας στη ζωή του εντεινόταν καθώς 

θυμόταν το μουρμουρητό της προηγούμενης νύχτας. Ποια μπορεί να 

αποκαλούσε sweetheart και γιατί η μνεία της του προκάλεσε εκείνο το 

ενοχλητικά γαργαλιστικό χαχανητό; Έπιασε κατευθείαν δουλειά. Στόχος 

της να αποκρυπτογραφήσει τα μυστικά που έκρυβε η πολύωρη 

ενασχόληση του αγαπημένου της με λογιών ακαταλαβίστικα προς την 

αντίληψή της θέματα. 

Στο γραφείο του Τoby συνωστίζονταν σωρός τα Α4, με ορνιθοσκαλίσματα 

που κάλυπταν τις κατάλευκες, κολλαριστές επιφάνειες. Η ευταξία δεν 

ήταν στις προτεραιότητες κανενός από τους δύο, έτσι ο 

χαρτογραφημένος με τις περιοχές τους κοινός χώρος δεν παρουσίαζε 

παραφωνίες. Αρχικά ψαχούλεψε ό, τι έντυπο με εμφανή αρχή και τέλος 

βρήκε, περιοδικά, βιβλία μέχρι και το manual της φωτογραφικής, που 

ξέθαψε απ’ το κάτω συρτάρι. Τίποτα ένοχο εκ πρώτης όψεως. Μια κίνηση 

πιανιστικής μαεστρίας στο πληκτρολόγιο του λάπτοπ έκανε την οθόνη 

του να φεγγίσει αυτόματα. Εμφανίστηκε η σελίδα των financial times. 

Τα πρώτα κείμενα αφορούσαν συγχωνεύσεις τραπεζών και δείκτες 

πληθωρισμού. Έπρεπε να προσπεράσει αρκετά άρθρα για να φτάσει στα 

παγκοσμοιοποιημένα προσβάσιμα. Και κάπου εκεί στις τελευταίες 

σελίδες, λίγο πριν το ζωδιακό χάρτη διεθνών χρηματιστηρίων, με την 

ένδειξη Lex, ένας τίτλος της κέντρισε αμέσως την προσοχή: The truth 

behind America’s success story. Και μόνο η αναφορά στη χώρα 

καταγωγής του έφτανε για να της δώσει το απαραίτητο έναυσμα για 

ανάγνωση. 



“25th hour” project 
 

557 
 

Διάβασε το άρθρο με αμείωτη προσοχή και συγκέντρωση. Το επιχείρημά 

του ήταν προκλητικό, αλλά δεν άργησε να την πείσει. Σύμφωνα με αυτό 

η δημιουργικότητα των Αμερικανών και η υπεροχή τους σε πολλούς 

τομείς του επιστητού οφείλεται σ’ ένα ασύγκριτο πλεονέκτημα, η μέρα 

τους μετρά 25 ώρες. Η αποκάλυψη αυτή βρήκε πρόσφορη την ασίγαστη 

επιθυμία για επιπλέον στοιχεία που θα τροφοδοτούσαν τη ζήλεια της. Η 

συμβίωση με τον Toby της είχε διδάξει τις βασικές αρχές έρευνας: ξεκίνα 

να ψάχνεις και δεν υπάρχει περίπτωση να μην βρεις το επιδιωκόμενο. 

Οι επόμενες ώρες κύλησαν συνωμοτικά, σερβίροντας μία μία τις υποψίες 

για βεβαιότητες. Τικ, η ιδέα πως ο Toby, ως γνήσιος Αμερικανός, φέρει 

στο είναι του αυτό το αποκλειστικό πλεονέκτημα. Τακ, η καχυποψία που 

της δημιουργείται μη μπορώντας να ελέγξει τις κινήσεις του σ’ αυτό το 

διάστημα. Τικ, η απελπισία στην ιδέα πως σ’ αυτή την ασύλληπτη ώρα 

έρχεται σε επαφή με την άλλη γυναίκα. Κάθε σκέψη της στροβιλιζόταν 

γύρω από την ίδια ζοφερή φαντασία και την παρέλυε. 

Δεν της έμενε άλλο παρά να διαπιστώσει την ενοχή του. Βάλθηκε λοιπόν 

να καταστρώσει το σχέδιο που θα τον έκανε υπόλογο για τη 

συναναστροφή του με την κα Gauss. Είχε καιρό να βιώσει αυτό το 

αίσθημα του επείγοντος. Από τη μια λαχταρούσε να δώσει μια λύση στο 

μυστήριο, να επιβεβαιώσει την ύπαρξη αυτής της άλλης γυναίκας, από 

την άλλη ήλπιζε πως κάτι τέτοιο δεν θα συνέβαινε ποτέ, ή καλύτερα θα 

το διέψευδε μια μεγαλύτερη αλήθεια. 

Από το μυαλό της πέρασαν ένα σωρό ιδέες προσπαθώντας να 

ανακαλύψει τα μυστικά που έκρυβε η επιπλέον ώρα του Τoby. Σκέφτηκε 

να τον μαγνητοσκοπήσει, να γεμίσει το σπίτι με κάμερες, να διαβάσει ένα 

προς ένα όλα του τα mails και να επαληθεύσει σε ποιούς ανήκουν οι 

αριθμοί που κάλεσε την τελευταία βδομάδα από το κινητό του. Θέλησε 

να παραμείνει διακριτική, να μην εμπλέξει κανένα γνωστό της στην 

υπόθεση αυτή, εξάλλου όλοι θα τη διαβεβαίωναν πως ο Toby δεν 

αποτελεί δα και δείγμα γόη που δύσκολα του αντιστέκεσαι. Συνέχισε να 

πλάθει σενάρια, να αλλάζει τα ξυπνητήρια και να πειραματίζεται 

πηγαίνοντας μια ώρα πριν τους δείκτες των ρολογιών. Μάταια, κάθε της 

προσπάθεια έπεφτε στο κενό του ορθολογισμού. 

Η νύχτα την βρήκε να ψάχνει εμμονικά πληροφορίες στο google με κλειδί 

το όνομα Gauss. Το πιο δημοφιλές αποτέλεσμα το έδινε μια 

προσωπικότητα των Μαθηματικών. Με μια γρήγορη ματιά στη 



“25th hour” project 

558 
 

βιογραφία του τον κατέταξε στην κατηγορία των ιδιοφυών φρικιών. 

Φαίνεται πως η προσήλωσή του στον κόσμο των αριθμών τον έφτασε στο 

σημείο να ζητήσει από την ετοιμοθάνατη γυναίκα του να αντέξει ακόμη 

ένα λεπτό, μέχρι να ολοκληρώσει την εξίσωση που τον παίδευε. Η 

ιστορία είναι γεμάτη παραδοξότητες, σκέφτηκε και χασμουρήθηκε. Ο 

Toby την βρήκε παραδομένη στην αγκαλιά ενός υπερτεχνολογικού 

Μορφέα, η οθόνη είχε μαυρίσει, το ρολόι έδειχνε 00.20. Η 25η ώρα είχε 

κι αυτή, μαζί με πολλές άλλες, λιγότερο μυστηριώδεις, χαθεί… 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

559 
 

Βέρα Καρτάλου | 19.2.2015 

Με ιδιαίτερη χαρά σας ανακοινώνουμε, ότι χωρίς περαιτέρω 

καθυστέρηση, το πρόγραμμα 25η ώρα θα τεθεί σε λειτουργία την 

επόμενη Πέμπτη. Σας υπενθυμίζουμε ότι η διαδικασία απομάκρυνσης 

της Γης από τον Ήλιο θα διαρκέσει περίπου τρεις ώρες και σας 

διαβεβαιώνουμε ότι δεν συντρέχει λόγος ανησυχίας, καθώς η 

προβλεπόμενη σεισμική δραστηριότητα κατά την διάρκεια της 

μετακίνησης θα είναι αμελητέα. 

Ωστόσο για λόγους ασφάλειας σας παροτρύνουμε να παραμείνετε σπίτι 

σας και σε περίπτωση ατυχήματος σας καθησυχάζουμε, ότι το ποσό της 

αποζημίωσης θα κατατεθεί άμεσα στους πλησιέστερους συγγενείς σας. 

Φυσικά θα εξαιρεθούν όσοι αγνοήσουν την απαγόρευση κυκλοφορίας. 

Όπως γνωρίζετε ήδη η μετακίνηση της Γης θα σας εξασφαλίσει όχι μόνο 

μια ολόκληρη επιπλέον ώρα ανά ημέρα, αλλά και την πολυπόθητη 

μείωση της θερμοκρασίας κατά 8-12˚C. Μην ξεχάσετε να επωφεληθείτε 

από τις μοναδικές προσφορές των κρατικών καταστημάτων ένδυσης, 

καθώς η κρατική ασφάλιση δεν θα σας καλύψει για τις επιπτώσεις του 

παγετού. 

Θυμηθείτε τα νοσοκομεία και ιατρικά κέντρα θα είναι σε επιφυλακή για 

την αντιμετώπιση των αλλαγών που ενδέχεται να βιώσετε στον βιολογικό 

σας κύκλο τους πρώτους μήνες. Συμπτώματα όπως αϋπνία, ζαλάδα, 

πονοκέφαλος, κρίση πανικού, δυσκοιλιότητα και εγκεφαλικό 

θεωρούνται φυσιολογικά και παρακαλείστε να μην απασχολήσετε το 

ιατρικό προσωπικό, αλλιώς θα σας επιβληθούν τα ανάλογα πρόστιμα. 

Μην ξεχνάτε, ο ειδικός Σύμβουλος Ώρας της περιοχής σας θα σας 

βοηθήσει να μεταβείτε ομαλά στην εποχή του 25άωρου. Μην διστάσετε 

να τον ρωτήσετε με τί τρόπο θα αντικαταστήσετε τα παλιάς σας ρολόγια 

και ξυπνητήρια. Βιαστείτε να αποκτήσετε τα ολοκαίνουργια κρατικά 

ρολόγια χειρός σε προνομιακή τιμή και ξεφορτωθείτε τα παλιά που θα 

ανακηρυχτούν παράνομα και η κατοχή τους θα τιμωρείτε με ποινές 

φυλάκισης έως και 18 μηνών. 

Μία ολοκαίνουρια και συναρπαστική εποχή ανατέλλει για όλους μας! Το 

πρόγραμμα 25η ώρα θα αλλάξει τις ζωές όλων των πολιτών προς το 

καλύτερο και η επέτειος του θα γιορτάζετε κάθε χρόνο ως διαπλανητική 

εορτή. Παρακαλούμε να επιβεβαιώσετε το παραπάνω μήνυμα ως 



“25th hour” project 

560 
 

διαβασμένο έως την επόμενη Τετάρτη, αλλιώς θα σας επιβληθεί η 

θανατική ποινή. 

Και μην ξεχνάτε, το κράτος σας αγαπάει και φροντίζει για την ευημερία 

σας! 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

561 
 

Ελένη Λιόγκα | 20.2.2015 

σε έζησα όπως ήθελες να σε ζήσω 

μου έμαθες πιο πολλά από όσα υπολόγιζες 

ή είχες σκεφτεί ή πρόλαβες 

με κοίταξες με μάτια πλημμυρισμένα αγάπη 

και μου έδωσες... 

Στ’ αλήθεια, πόση αγάπη έδωσες για μένα 

σε μένα 

«δεν μετριέται η αγάπη μάτια μου» 

μ’ αγκάλιασες τόσες φορές, σφιχτά 

με χέρια ελαφριά γεμάτα δοτικότητα 

γεμάτα προστασία από όλους... Από όλα 

με φώναζες με τ’ όνομά σου 

με φωνή γλυκιά, τραγουδιστή. 

Τι δώρο κι αυτό 

μ’ έσπρωξες, 

ανάλαφρα να υψωθώ σε κόσμο άγνωστο 

με αέρα χαδιού 

για να μην καταλάβω τη δυσκολία  

μου έμαθες να κολυμπάω χωρίς προστασία επιφανειακή 

την δύναμη και πού να την ψάχνω 

κάθε που κύματα έσκαγαν στα δάχτυλά μου κι αυτά ήταν γυμνά 

με άκουγες και μου μιλούσες ώρες 

μου έδειχνες τη θέα απ’ το μπαλκόνι και τα φώτα από μακριά 

με μάθαινες τί είναι να αγαπά κάποιος 

πολύ 

πολύ… 

Έχτιζες ένα «σ’ αγαπώ» και το φύτευες βαθιά 

να πιάσει ρίζες 

γερές 

ξέρεις πόσο μεγάλωσε τώρα πια; 

Τώρα 

που σε είδα όπως δεν θα θελες να σε δω 

μην μπορώντας να καθυστερήσουμε το άγνωστο αιώνιο 

με τρεμάμενες καρδιές και οι δυο μας κάναμε σαν να μην βρέχει 

όταν τα μάτια μας συναντήθηκαν πάνω στον πόνο 

ήταν άλλα μάτια 



“25th hour” project 

562 
 

κι ας μην ήταν τόσο γελαστά 

ήταν επίμονα… 

Πρόλαβαν να μου πουν το δικό σου κάτι. 

Τώρα 

σειρά δική μου να σου δείξω 

τι σημαίνει δεν ξεχνώ 

τι σημαίνει σε θυμάμαι 

πως… Δεν πειράζει που σε είδα έτσι όπως δεν ήσουν εσύ 

πως μεγαλώνω βρίσκοντάς σε αναπάντεχα σε μυρωδιές 

και χαίρομαι 

πώς κουβεντιάζω με την έλλειψη και 

πώς είναι να περιμένω μια 25η ώρα συνάντησης 

σε κάποιον χρόνο άχρονο. 

Εκεί που μόνο εσύ και εγώ 

τα δυο «Ε» 

μαζί. 

Έχουμε δώσει ραντεβού 

Κρυφό. 

Να κατάλαβες άραγε; 

Γι’ αυτή την 25η ώρα σου γράφω 

πες μου πως μονάχα πως μ’ ακούς… 

 

 

 

 

 

 

 

 

 

 

 



“25th hour” project 
 

563 
 

Ελένη Παγώνη | 21.2.2015 

Βροχή, ομίχλη, σύννεφα που σκεπάζουν το βουνό και νιώθεις πως 

κατευθύνονται ορμητικά πάνω σου. Πίνεις μια γουλιά καφέ και 

αναρωτιέσαι γιατί είναι τόσο βιαστικά; Που θέλουνε να πάνε; Μήπως 

προσπαθούν να ξεφύγουν από κάτι; Χμμ αυτό είναι! Όντως προσπαθούν 

να ξεφύγουν. Τρέχουν να προλάβουν τον χρόνο, αλλά μάταια. Ο χρόνος 

θα είναι πάντα ένα βήμα πιο μπροστά. Χαμένος αγώνας, θαρρείς. 

Κοιτάζω πάλι τον ουρανό. Τώρα πια οι σχηματισμοί στα σύννεφα 

φαντάζουν εξωπραγματικοί, με τα περίεργα σκούρα χρώματά τους να 

κάνουν την ατμόσφαιρα ακόμα πιο επιβλητική. Ασυνείδητα, ρίχνεις το 

βλέμμα σου προς τον ουρανό ψηλά, στον ορίζοντα, σαν να έχεις 

απελπιστεί, σαν να θες να ψιθυρίσεις «μακάρι να έφευγα από ’δω». 

Έρχονται και οι αστραπές με τους κεραυνούς και σε κάνουν να νιώσεις 

ακόμα πιο μικρός, να σε κατακλύσουν με δέος. Και τότε... Ταξιδεύεις!! 

Και ναι, είναι όντως αλήθεια, όσο χαζορομαντικό ή στερεοτυπικό μπορεί 

να φαίνεται, οι γραμμές των οριζόντων και τα όνειρα για ταξίδια σε 

τόπους που δεν γνωρίζουμε μας γεμίζουν ελπίδα. Ελπίδα, εκεί που η 

φαντασία μας τρέχει, και ο χρόνος μπορεί να μείνει για λίγο ακίνητος. 

Εκεί που η ροή των δεδομένων για τον εαυτό μας και για τους άλλους 

μπορεί να αλλάξει και ό,τι γίνεται ακίνητο να μετατρέπεται και πάλι σε 

μια κίνηση καλύτερη, πιο ζωντανή, πιο ανταγωνιστική, πιο ελπιδοφόρα. 

Και το ταξίδι δεν είναι απαραίτητα σωματικό. Μπορεί να είναι πάνω απ’ 

όλα νοητικό, εγκεφαλικό. Και αυτά είναι ίσως τα καλύτερα ταξίδια. Είναι 

τα ταξίδια της 25ης ώρας. Όνειρα ανεκπλήρωτα, στοιχειωμένα, λόγια, 

πρόσωπα ξεχασμένα και αναμνήσεις ζωντανεύουν και 

πραγματοποιούνται αυτή την 25η ώρα, που μπορώ να ονειρεύομαι την 

πραγματική έννοια της ευτυχίας. Καθώς εκεί πατάω παύση και αντικρίζω 

τους ορίζοντές μου, μεταφέροντάς τους ύστερα στον μικρόκοσμό μου. 

 

 

 

 

 



“25th hour” project 

564 
 

Γιώργος Πανταζής | 22.2.2015 

Οι ώρες είναι άβουλοι ακόλουθοι του χρόνου, 

που εντέλλεται τύχες να καθορίζει ανάλογα το κέφι των δεικτών του, 

που ηχούνε κρεμασμένοι στα ρολόγια, 

δέσμιοι να ακολουθούνε αδιάκοπα την κυκλική αυτήν κρεμάλα, 

της ώρας που δεν παύει να περνά, 

ατάραχη από εμπρός σου, 

με το μονοτονικό της βήμα, 

στο χτύπημα του δείκτη που αντηχεί, 

λες κι η ζωή χτυπιέται ανά δευτερόλεπτο, 

κι αντιλαλεί η αντίστασή της το χρόνο να παγώσει, 

για λίγο μόνο ακόμη. 

Μα αδυνατεί, 

και καθυποτασσόμαστε στην απαρέγκλιτη πορεία του χρόνου, 

που τρέχει, ευθέως και μπροστά, 

πιο πολύ όμως σαν νέκρα παρακμιακή παρά σαν εξέλιξη, 

καθώς καταδικάζει τη στιγμή σε συμβάν, 

και το συμβάν σε μνήμη, 

ταφική, 

πρόθυμη το βίωμα στη χλόη του παρελθόντος να κηδεύσει, 

δίχως να μας επιτρέπει σύληση καμιά, 

μήπως και αναστήσουμε τις περασμένες ώρες, 

κι εξεγερθούμε, έστω και νοερά, 

με φαντασία και πόνο, 

και αναγεννήσουμε ένα χρόνο πιο δίκαιο και συγχωρητικό, 

με λίγες στιγμές ακόμη, 

μιαν ώρα ακόμη, 

που θα χαράσσει σαν συμβιβασμός, 

ανάμεσα στον χρόνο και στα λάθη, 

που δεν τον μέτρησαν σωστά και χρειαστήκαν κι άλλο. 

 

 

 

 

 



“25th hour” project 
 

565 
 

Μαριάνθη Κ. | 23.2.2015 

Κοιμάμαι; Είμαι ξύπνια; Δεν ξέρω, μακάρι να είμαι ξύπνια. Ηρεμία, 

απόλυτη γαλήνη. Φωνές χαλαρές, ακριβώς αυτό που ταιριάζει στο τοπίο. 

Ήσυχο, φωτεινό, σαν πίνακας! Μου προσφέρει αγαλλίαση. Μου δίνει 

ένα συναίσθημα περίεργο που το νιώθω πρώτη φορά. Υπάρχει 

ασφάλεια. Την νιώθω. Την έχω γύρω μου. Μελαγχολία; Όχι, γιατί 

εξάλλου. Ό,τι θέλω είναι εκεί μαζί μου. Μου κρατά το χέρι. Με κοιτά στα 

μάτια και μου γελά. Δεν πρέπει να φύγει. Δεν πρέπει να φύγω. Είμαστε 

εμείς. Μόνο εμείς. Οι άλλοι απλά μας περιβάλλουν νοερά. Είναι 

χειμώνας; Ναι είναι χειμώνας. Δεν κρυώνω όμως. Νιώθω ζέστη παρόλο 

που κάθομαι στην ακροθαλασσιά. Αγαπημένο κομμάτι της ζωής μου η 

θάλασσα, εξάλλου δίπλα της μεγάλωσα. Όταν έφυγα από το πατρικό μου 

σπίτι για σπουδές νοστάλγησα πολλά, αλλά κυρίως την θάλασσα! Τώρα 

όμως είμαι εκεί, την αγγίζω. Νιώθω την αύρα της και την αρμύρα της. Το 

χέρι του περνά μέσα από τα μαλλιά μου! Αχ αυτό το άγγιγμα, πολλά 

υποσχόμενο! Πεθαίνω για να με αγγίζει. Είναι ο καλύτερος τρόπος για να 

γνωρίσεις έναν άνθρωπο. Χαμογελά και με ρωτά αν είμαι ευτυχισμένη. 

- Ναι είμαι πολύ ευτυχισμένη. 

- Γιατί τώρα; 

- Γιατί ό,τι θέλω το έχω εδώ. 

- Σου λείπει η καθημερινότητά σου; 

- Όχι, απολύτως όχι. Εσένα; 

- Όχι. 

Δεν μου λείπει που έχω άγχος. Είμαι ήρεμη. Θέλω να είμαι ήρεμη. Δεν 

μπορώ στην καθημερινότητά μου. Θέλω την ευτυχία ενός μικρού παιδιού 

ξανά. Θέλω χαμόγελα. Θέλω ξεγνοιασιά. Θέλω ζωή. Δεν θέλω κακοτυχίες 

και άσχημα παιχνίδια της μοίρας. Δεν θέλω αρρώστιες. Δεν θέλω τίποτα 

που να απομακρύνει το χαμόγελό σου από τα χείλη σου. Μου δίνεις 

δύναμη όταν γελάς. Με βοηθάς να προχωρώ πιο πέρα. Θέλω να πηγαίνω 

πιο πέρα. Μόνο πιο πέρα, ποτέ πίσω. Πάντα μαζί σου όμως! 

Ξαφνικά όλα χάνονται. Ήχοι δυνατοί, βαβούρα, αυτοκίνητα. Ξυπνητήρι. 

Σηκώνομαι, ετοιμάζομαι, φεύγω, δουλειά και πάλι δουλειά και πάλι 

δουλειά. Κοιτάζω έξω από το παράθυρο του γραφείου και αναπολώ τον 



“25th hour” project 

566 
 

κόσμο μου, την ώρα μου. Βράδιασε. Γυρνώ σπίτι. Εκείνος δεν έχει έρθει 

ακόμα. Τον περιμένω ανυπόμονα για να δω μήπως σήμερα μου 

χαμογελάσει. Έρχεται κουρασμένος, αποκαρδιωμένος. «Τα έξοδα 

τρέχουν», μου μουρμουρίζει. Με κοιτά αγχωμένος. Το χαμόγελό του 

λείπει. Αναρωτιέμαι αν ξαναγυρίσει ποτέ στα χείλη του. Τί άλλο μπορώ 

να κάνω; Η χαρά δεν είναι εκεί. Τρέχει και κλείνεται στο γραφείο του. Δεν 

θέλει να αγχώνομαι εγώ, λέει για αυτά, θα τα φροντίσει εκείνος. Μα εγώ 

δεν μπορώ να τον βλέπω έτσι. Πνίγεται και δεν μπορώ να κάνω τίποτα. 

Κουλουριάζομαι στον καναπέ... Συνήθεια που έγινε λατρεία. Και 

σκέφτομαι. Μάταια όμως. Το μυαλό μου είναι αλλού. Οι ώρες περνούν. 

Το καταλαβαίνω πως ακόμα δεν είναι δίπλα μου. Αλλά νιώθω κούραση, 

αποκοιμιέμαι το ξέρω. Προσπαθώ να κρατηθώ για να περιμένω. Να 

περιμένω να δω μήπως μου γελάσει. Κοιμάμαι, ναι τώρα κοιμάμαι. Και 

ξαφνικά όλα γίνονται φωτεινά. 

Είμαστε πάλι εκεί. Οι δυο μας. Μου γελά, με κρατάει σφιχτά! Ο κόσμος 

μου είναι μέσα στα χέρια του! Τον χαζεύω να κοιτά ευθεία. Είναι 

χαρούμενος, γαλήνιος. Είμαι τρισευτυχισμένη. Καταλαβαίνουμε τη 

μυρωδιά του χώματος από την βροχή. Γευόμαστε το φαγητό μας μαζί 

νιώθοντας ευχαρίστηση, πίνουμε το κρασί μας και δεν μας απασχολεί τί 

ώρα είναι. Οι ώρες περνούν. Νιώθω τον αέρα στο πρόσωπό μου. Δεν 

θυμίζει τίποτα από τον αέρα της προηγούμενης μέρας. Είναι 

διαφορετικός, αισιόδοξος. Κάθε μέρα και ένας αέρας διαφορετικός. Ο 

δικός μου αέρας. Ο δικός του αέρας, η δικιά μας ζωή. Υπάρχει ζωή εκεί. 

Μια ζωή βγαλμένη από παραμύθι, μια ζωή που κάθε μικρή πριγκίπισσα 

του μπαμπά, ονειρευόταν. Νιώθω περίεργα, ξέρω πως ήρθε η ώρα. Αυτή 

η καταραμένη ώρα. Οι δείκτες του ρολογιού τρέχουν. Η 25η ώρα, η δική 

μου αγαπημένη ώρα, γίνεται γκρι, φεύγει. Πληγώνομαι, πονάω, δεν 

θέλω. Πρέπει να περιμένω. Ναι, θα περιμένω. Ρουτίνα, καθημερινότητα. 

Αγέλαστοι, σκυθρωποί άνθρωποι! Άραγε αυτοί θα έχουν 25η ώρα ή μόνο 

εγώ; Τα χρόνια περνούν, εκείνον τον έχω δίπλα μου. Είμαι τυχερή, γιατί 

τον έχω κάθε μέρα μια ολόκληρη ώρα για μένα, την δική μας 25η ώρα! 

Κυριακή δεν δουλεύουμε, κοιμάται δίπλα μου! Έχει φύγει η νιότη από το 

πρόσωπό του. Υπάρχει όμως ένα χαμόγελο. Ναι βλέπω ένα χαμόγελο 

μετά από πολύ καιρό! Διακρίνω ευτυχία, χαρά, γαλήνη! Ίσως ζει την 

«ώρα» του! Σίγουρα ζει την ώρα του! Με γεμίζει το θέαμα. Κλείνω τα 

μάτια, χάνομαι στην αγκαλιά του «στον δικό μου κόσμο» όπως τη λέω 

και περιμένω τη σειρά μου σαν μικρό παιδί! Ελπίζω να έρθει γρήγορα. 



“25th hour” project 
 

567 
 

Θέλω να έρθει γρήγορα. Θέλω να ξαναπάω εκεί, στην ακροθαλασσιά! 

Σφίγγω τα βλέφαρά μου δυνατά και φωνάζω με όλο μου το «Είναι». 

Θέλω να πάω εκεί. Παρακαλάω να πάω εκεί. Αναρωτιέμαι: Θα ξαναπάω; 

Μακάρι... 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

568 
 

TheoP. | 24.2.2015 

Δηλητηριώδη βέλη από ανθρακόνημα οι σκέψεις της 25ης ώρας. 

Προσωπική σου δίκη με μολύβδινους ενόρκους και στη γωνία εσύ με 

τίβενο από λευκή στάχτη, σύμβολο της αθανασίας και της αιώνιας 

δικαιοσύνης. Οι τοίχοι του χώρου χωρίς γωνίες, όπως στρογγυλεμένες 

είναι και οι ενοχές σου μέσα στο χυτό καλούπι του μυαλού. Θα έρθεις, 

και ας είναι η αναμονή βασανιστική, γιατί ξέρω πως το «θέλω» και το 

«πρέπει» ενίοτε συγκλίνουν σε μια κοινή πορεία, προκειμένου να 

υπηρετηθεί η προαιώνια προφητεία. Ο χρόνος στην εξίσωση αυτή δεν 

υπάρχει. Δεν υπήρξε ποτέ. Ούτε ως σύλληψη, ούτε ως έννοια. Ο χρόνος 

είναι η ίδια η φύση των πραγμάτων που φθείρεται. Με ή χωρίς αυτόν. Η 

φιλοφρόνηση της συνέχειας των πραγμάτων. Το αέναο ως κανόνας 

ύπαρξης και ως δικλείδα ασφαλείας του αύριο. Χωρίς 25η ώρα. Χωρίς 

μέτρο για την καταγραφή της κίνησης. Θεματοφύλακας του χάους. Μια 

δίνη που συμπαρασύρει το προσωπικό σου κουτάκι με τα άγια 

πράγματα. Ατακτοποίητες σκέψεις, τσαλακωμένα χαρτιά με 

μουντζούρες, και το πουγκί με τις ελπίδες σου. Τις οδηγίες προς 

ναυτιλομένους σε γλώσσα που μόνο εσύ καταλαβαίνεις. Ρολόγια 

πουθενά. Γιατί μόνο εσύ ξέρεις πως ο χρόνος δεν υπάρχει. Τον 

φαντάζεσαι απλά και μόνο σε πείσμα των σοφών. Αυτών που σε μύησαν 

στο μεγάλο μυστικό της απουσίας του. Και στη μεγάλη αλήθεια της 25ης 

ώρας. Αυτής που κωδικοποιημένα σου επικοινωνεί την ανυπαρξία του 

χρόνου. 

 

 

 

 

 

 

 

 

 

 



“25th hour” project 
 

569 
 

Κάτια Σχίζα | 25.2.2015 

Λείπεις. Δεν είσαι εδώ. Ποτέ δεν ήσουν. Ίσως και ποτέ να μην είσαι. 

Αν μπορούσα να πω πως υπάρχει κάτι που δηλητηριάζει τις όμορφες 

στιγμές μας, αυτό θα ήταν ο χρόνος. Ο χρόνος που κυλά και δεν χαρίζει 

τίποτα σε κανέναν. Ο χρόνος που οριοθετεί τη ζωή μας και δεν συγχωρεί 

ποτέ. Ο χρόνος που κάνει τις χαρές μας να φαντάζουν δευτερόλεπτα και 

τις δυστυχίες μας αιωνιότητα. Αυτός ο απόλυτος άρχοντας που 

διασκεδάζει μαζί μας, καθώς τον ικετεύουμε να μας δώσει λίγα ακόμη 

λεπτά, λίγες ακόμη στιγμές. 

Ποτέ δεν είχα καλή σχέση με τον χρόνο. Ποτέ δεν νοιάστηκε αν θέλω να 

κοιμηθώ μία ακόμη ώρα, να δω τους φίλους μου ένα ακόμη απόγευμα, 

να περάσω στην αγκαλιά του μία ακόμα νύχτα, να μείνω το μικρό 

κοριτσάκι της μαμάς μου για λίγα ακόμη χρόνια… Κυλάει πάντα 

αμείλικτος. Πάντα. Και δεν δίνει τίποτα περισσότερο από 24 ώρες. 

Και να ’μαι πάλι εδώ κοιτάζοντας το ρολόι. 2:07μ.μ. Κλείνω τα μάτια και 

σκέφτομαι εσένα, εμένα, τη ζωή μου. Σε βλέπω να μου χαμογελάς, να με 

πειράζεις, να με αγκαλιάζεις. Συνθέτω εικόνες και όνειρα με εμάς μετά 

από χρόνια. Τι τρελή που είμαι!! Γελάω ασυναίσθητα. Ξέρω ότι δεν θα 

γίνει. Έπειτα φαντάζομαι μια βόλτα μας κάτω από την Ακρόπολη. Μία 

βόλτα μαζί σου. Οι δυο μας. Να μου λες όλα αυτά που θα ήθελα να 

ακούσω. Τίποτα απ’ όσα υπάρχουν στο μυαλό μου δεν θα βγει αληθινό. 

Ανοίγω τα μάτια μου. Το ρολόι δείχνει 2:09μ.μ. 

Δεν χαμογελάω πια. Εντάξει, χρόνε, με νίκησες. Πάντα έκλεβες τις 

όμορφες στιγμές μου μαζί του. Πάντα στέρευες και έπρεπε να φύγω. 

Όμως για μία φορά σήμερα, σε νίκησα εγώ. Σε πρόλαβα. Βρήκα, χρόνε, 

την λίγη ακόμη ώρα που σου ζητούσα συνεχώς. Την βρήκα σε μία βόλτα 

μου μαζί του. Μέσα σε δύο δικά σου λεπτά, χρόνε, εγώ βρήκα την 25η 

ώρα μου! 

Λείπεις. Δεν είσαι εδώ σε καμία από τις υπόλοιπες 24 ώρες. Ποτέ δεν 

ήσουν. Ίσως και ποτέ να μην είσαι. Εγώ, όμως, σε νιώθω εδώ, μέσα σε 

αυτή τη δικιά μου 25η ώρα… 

 

 



“25th hour” project 

570 
 

Κώστας Παπαϊωάννου | 26.2.2015 

- Δεν θα έρθει! Δεν θα έρθει! Χυλόπιτα έφαγες! Χι, χι χι! Είπε η μύγα 

και κάθισε απέναντι του.  

- Σκασμός! Ούρλιαξε ο Άγγελος και βρόντηξε τη χούφτα του πάνω 

στο τραπέζι να την λιώσει.  

- Βλάκα! Την έπαθες! Ε, βλάκα! Χι, χι, χι! Συνέχισε το βιολί της η 

μύγα και πέταξε μέχρι το τζάμι. 

Ο Άγγελος πέρασε τα δάκτυλα του μέσα από τα μαλλιά του και ρούφηξε 

την τελευταία σταλιά βότκας από το ποτήρι του. 

- Κερατά! Μας ντρόπιασες το σόι! Βρε, κερατά! Του φώναξε ο 

παππούς κοιτάζοντας τον με ένα βλοσυρό βλέμμα από το πορτρέτο του 

που ήταν κρεμασμένο πάνω από το τζάκι. 

- Σκάσε και συ, κωλόγερε! Να μην σε ρίξω στη φωτιά να 

λαμπαδιάσεις!  

- Άσε τους μωρέ! Τι ξέρουν αυτοί από γυναίκες! Και βέβαια θα 

έρθει. Γονατιστή και θα σου ζητήσει συγνώμη με δάκρυα στα μάτια! Του 

ψιθύρισε η γαρδένια μέσα από το βάζο.  

Ο Άγγελος άδειασε όλη τη βότκα από το μπουκάλι στο ποτήρι του και την 

κατέβασε μονορούφι. Διάβασε για εκατοστή φορά το μήνυμα που είχε 

στείλει στη γυναίκα του την Ανθή, στις τέσσερις το πρωί της 

προηγούμενης μέρας: 

«Αν δεν επιστρέψεις σπίτι σε 24 ώρες, θα τινάξω τα μυαλά μου στον 

αέρα» 

Σίγουρα θα το πήρε. Πέντε απανωτές φορές της το είχε στείλει. Έβαλε 

ένα ακόμη κούτσουρο στο τζάκι και στάθηκε μπροστά του να ζεστάνει τη 

ψυχή του. Ποιος ξέρει! Εκεί που θα την έστελλε σε λίγο, μπορεί να ήταν 

ψόφος, παγωνιά. Καλύτερα να πάει ζεστή. 

Κοίταξε το ρολόι του. 3 και 55. Σε πέντε λεπτά θα φύτευε μια σφαίρα 

στην κούτρα του. Για να μην τον πει και χέστη, ο παππούς, δηλαδή... Το 

σίγουρο ήταν ότι, κάποτε θα συναντούσε την Ανθή, στην κόλαση! Πολύ 

θα ήθελε να δει τα μούτρα της. Μια ζωή, θεούλη τον ανέβαζε, χερουβίμ 

τον κατέβαζε. Θα είχε μεγάλη πλάκα να τον δει να κρατάει χεράκι με τον 

σατανά! 



“25th hour” project 
 

571 
 

Γιατί, αυτή, την κόλαση δεν θα τη γλύτωνε με τίποτα. Πουτάνα του 

κερατά φάνηκε. Δέκα χρόνια ζωή και κότα μαζί του, την έπνιξε, είχε πει, 

η αγάπη του, η στοργή του, η φροντίδα του. Και πήρε από πίσω τον φίλο 

του, τον βλαμμένο τον Μάκη. Για να την ταΐζει σφαλιάρα και κέρατο! Ας 

είναι! Είχε ακόμα πέντε λεπτά να φέρει τον νου της και να του κτυπήσει 

την πόρτα. 

Άνοιξε το συρτάρι και πήρε το πιστόλι. Το κοίταξε και ήταν γεμάτο. Το 

έβαλε πάνω στο τραπέζι. Η ώρα πήγε 3 και 59. 

- Δεν θα το κάνεις! Είσαι φοβητσιάρης! Τσίριξε η αράχνη που 

σεργιάνιζε πάνω στην κουρτίνα.  

- Χέστη! Βρε, χέστη! Του φώναξε η μαρμάρινη προτομή του 

Κολοκοτρώνη από το κομοδίνο.  

- Βουλώστε το! Τί ξέρετε εσείς; Θα της δώσω το ακαδημαϊκό 

τέταρτο! Το δικαιούται!  

Άρχισε να το χωνεύει. Η Ανθή δεν θα ερχόταν. Πώς να πιστέψει ότι, ο 

Άγγελος που ξημεροβραδιαζόταν μέσα στις εκκλησιές, θα τίναζε τα 

μυαλά του στον αέρα; Έπρεπε να της αφήσει μήνυμα. Άνοιξε το 

κομπιούτερ του και έγραψε: 

«Ανθή, θα τα πούμε στην κόλαση!» 

Έβαλε και τρία Χι από κάτω για φιλάκια και το τύπωσε. Το άφησε πάνω 

στο τραπέζι και το στερέωσε με το άδειο μπουκάλι της βότκας. Κοίταξε 

ξανά την ώρα στο κινητό του. 3 και 12! Μα πως είναι δυνατόν! Κοίταξε 

την ώρα και στην οθόνη του κομπιούτερ. 3 και 12 και εκεί! Τότε 

θυμήθηκε. Τελευταίο Σαββατόβραδο του Μάρτη ήτανε. Μπήκανε στην 

θερινή ώρα και τα ρολόγια πήγανε μια ώρα πίσω! Η 25η ώρα λοιπόν! Η 

λύτρωση του! 

Η καρδιά του κτυπούσε σαν ταμπούρλο! Πλάκα του έκανε η Ανθή! Το 

ήξερε ότι θα άλλαζε η ώρα και θα ερχόταν στην 25η! Σίγουρα θα ερχόταν! 

Και θα την συγχωρούσε! Θα την αγκάλιαζε και θα την φιλούσε. 

Άνοιξε το μπαρ και πήρε ακόμα ένα μπουκάλι βότκα. Γέμισε το ποτήρι 

του, γύρισε την πολυθρόνα του προς την είσοδο και κάθισε να περιμένει 

μέχρι να κτυπήσει είτε η πόρτα είτε το κινητό του. Και δικαιώθηκε! Στα 

πέντε λεπτά κάποιος βροντούσε την πόρτα με απανωτά κτυπήματα. 

«Ήρθε πιωμένη και μετανιωμένη!» ψιθύρισε ο Άγγελος και όρμησε να 



“25th hour” project 

572 
 

ανοίξει την πόρτα. Μα δεν ήταν η Ανθή! Μπούκαρε μέσα μια κοπελιά 

που κρατούσε με τα δυο της χέρια την κοιλιά της. 

- Βοήθεια! Γεννάω! 

Ο Άγγελος σάστισε! Από τον πανικό του άρχισε να μονολογεί: 

- Τι; Τι λες κοπέλα μου! Γεννάς; Όχι, όχι εδώ! Δεν το επιτρέπω! Εδώ 

περιμένω την καλή μου! Έχω να τινάξω τα μυαλά μου στον αέρα, εδώ!  

- Βοήθεια! Κρυώνω! Γεννάω σου λέω! Σπάσανε τα νερά μου! 

Ο Άγγελος αντιλήφθηκε ότι έπρεπε να αναβάλει για λίγο τα σχέδια του 

και να βοηθήσει την κοπέλα. 

- Να σε πάρω στην κλινική; Να πάρω τηλέφωνο τον άντρα σου; Πες 

μου, τι θες να κάνω!  

- Δεν προλαβαίνω την κλινική. Άστεγη είμαι και δεν έχω άντρα. Πάρε 

με κοντά στη φωτιά. 

Ο Άγγελος την πήρε κοντά στο τζάκι. Έσπρωξε την διπλή πολυθρόνα 

κοντά στην φωτιά και ξάπλωσε την κοπελιά απάνω. 

- Φέρε γρήγορα καθαρό σεντόνι, πετσέτα, μια κούπα με ζεστό νερό 

και ένα ψαλίδι! 

Έτρεξε σαν σίφουνας και καταϊδρωμένος εκτέλεσε την παραγγελιά της 

κοπελιάς. 

- Πως σε λένε; Τη ρώτησε  

- Δανάη. Απάντησε η κοπελιά.  

- Και εμένα Άγγελο. Άντε, λοιπόν! Έλα να γεννήσουμε το παιδί σου 

Δανάη! 

Βάλανε το σεντόνι στην πολυθρόνα και η Δανάη ξάπλωσε και άνοιξε τα 

σκέλια της. 

- Σπρώξε Δανάη! Το μωρό είναι έτοιμο να μπουκάρει έξω! Της 

φώναξε με ενθουσιασμό ο Άγγελος. 

Η Δανάη σφίχτηκε, γρύλισε, σφίχτηκε ξανά και ξεπέταξε ένα αγοράκι που 

τρόμαξε τη μύγα και την αράχνη με το κλαψούρισμα του. Με οδηγίες της 

Δανάης και με τρεμάμενα χέρια από τη συγκίνηση του, ο Άγγελος 



“25th hour” project 
 

573 
 

σκούπισε το βρέφος, έκοψε το ταίρι με το ψαλίδι και έβαλε το γιο της 

Δανάης στην αγκαλιά της μάνας του. 

- Σε ευχαριστώ πολύ! Πράγματι είσαι ένας άγγελος! Αν δεν ήσουν 

εσύ το μωρό μου θα πέθαινε! Θα του δώσω το όνομα σου! Είπε η Δανάη 

με βουρκωμένα μάτια. 

Ο Άγγελος κοίταξε την ώρα στο κινητό του. 4 και 5 λεπτά. Η 25η ώρα 

πέρασε. Πέρασε και λύτρωσε πίσω της δυο ζωές. Κράτησε στον κόσμο με 

το έτσι θέλω, δυο ξοφλημένους από χέρι. Ας είναι ευλογημένη! Εκείνη τη 

στιγμή ήρθε ένα μήνυμα στο κινητό του. Το κοίταξε και ήταν από την 

Ανθή. Το άνοιξε και διάβασε. «Τι έγινε; Τίναξες τα μυαλά σου ή μήπως το 

σκέφτεσαι ακόμα!» 

- Άντε πηδήξου και συ, σκρόφα! 

Φώναξε ο Άγγελος και πέταξε το κινητό μέσα στη φωτιά. 

 

 

 

 

 

 

 

 

 

 

 

 

 

 

 

 



“25th hour” project 

574 
 

Μαρία Ολυμπίου | 27.2.2015 

Είναι η στιγμή της απόλυτης ελευθερίας, η 25η ώρα που δεν ανήκει σε 

κανέναν. Ούτε ένα αυτοκίνητο στον δρόμο, ούτε μια ανθρώπινη φιγούρα 

για να ταρακουνήσει νευρικά συστήματα. Μόνο εγώ και η πόλη. 

Ο ουρανός είναι πανέμορφος. Λίγο ροζ, λίγο φωτεινός, λίγο 

συννεφιασμένος. Δεν αποφασίζει από νωρίς τι διάθεση θα έχει τη μέρα 

που σιγά σιγά θα ξημερώσει. Δεν βιάζεται, δεν πνίγεται μέσα σε ένα 

ποτήρι αστερόσκονη. 

Οι γάτοι είναι ξαπλωμένοι, ακίνητοι, κάτω από τα δέντρα. Φιλοσοφούνε; 

Έχουνε ανακαλύψει το νόημα της ζωής πως η μοναδική πραγματικότητα 

είναι μια εισπνοή και μια εκπνοή; Σκέφτονται ή προσεύχονται; Είναι τόσο 

μα τόσο αθόρυβοι, τόσο διακριτικοί. 

Τα παράθυρα των σπιτιών είναι σφαλιστά. Κάποιοι αφήνουνε στα 

υπνοδωμάτιά τους χαμηλό φωτισμό γιατί φοβούνται το σκοτάδι. 

Σκέφτομαι να κτυπήσω όλα τα κουδούνια, όλων των σπιτιών από όπου 

περνώ και να φωνάξω: «Ε! ξυπνάτε, έξω η ζωή είναι υπέροχη!». Ναι, μετά 

σίγουρα θα τραγουδώ πίσω από της φυλακής τα σίδερα: Χαράζει η μέρα 

και η πόλη έχει ρεπό… Συνεχίζω τη βόλτα μου στους δρόμους μιας πόλης 

που ακόμα κοιμάται. Ακούγεται ο μουεζίνης, είναι κι αυτός πρωινός 

τύπος. Οι προσευχές που εισακούονται είναι μάλλον οι δροσερές. Πάνω 

από το κεφάλι μου πετάει ένα αεροπλάνο. Έχει απογειωθεί από τα 

κατεχόμενα εδάφη. Την ώρα που εμείς κοιμόμαστε οι κατακτητές είναι 

ξύπνιοι. Προσεύχονται, πιλοτάρουν αεροπλάνα πάνω από τα κρεβάτια 

μας. 

Ανηφορίζω κατήφορους, κατηφορίζω ανήφορους. Το μυαλό μου είναι 

πεντακάθαρο. Το ίδιο και η ψυχή μου. Μια ώρα που δεν ανήκει σε 

κανέναν. Σκέφτομαι διάφορα. Δεν θα μαγειρέψω σήμερα. Δεν θα 

σφουγγαρίσω. Θα διαβάσω όλα μου τα παραμύθια και θα ταξιδέψω στη 

χώρα του τώρα. Η πιο μεγάλη ώρα είναι τώρα. 

Προσπερνώ καλάθους αχρήστων. Είναι φίσκα στα σκουπίδια των 

αχόρταγων καταναλωτών. Πω πω… Αν ήμασταν στην έρημο θα είχαμε 

τόσα πολλά σκουπίδια; Ένας μαυρόασπρος άνθρωπος έχει πετάξει το 

παλιό του στρώμα στο απέναντι χωράφι. Έβρεξε και έγινε το στρώμα 

βαρύ και ασήκωτο. Μάλιστα κύριε ή κυρία ή και τα δυο, το πετάξατε το 



“25th hour” project 
 

575 
 

στρώμα σας, γιατί δεν του βάλατε και καμιά ομπρέλα από πάνω να μην 

κρυολογήσει και μετά βρομίσει; Μπράβο σας πάντως, πρέπει να έχετε 

ένα πεντακάθαρο σπίτι. Φτου σας όμως, έχετε ένα βρόμικο περιβάλλον. 

Περνώ από σπίτια κατάκλειστα. Τα σκυλιά γαβγίζουν… Ποια είσαι εσύ 

που τολμάς να περπατάς ελεύθερη, ενώ εμείς είμαστε φυλακισμένα στα 

σπίτια των ανθρώπων; Κάποιος από μέσα φωνάζει: «Σκάσε 

παλιόσκυλο!». Μάλλον ήθελε να φωνάξει: «Πήγαινε σπίτι σου ανόητη! 

Αϋπνίες είχες;» 

Περπατώ γρήγορα, γρήγορα μην με προλάβει καμιά παντούφλα στο 

κεφάλι. Φοβάμαι τις παντούφλες. Είναι φορτωμένες κούραση, γκρίνια, 

μουρμούρα, τεμπελιά, καναπεδιάση. 

Περπατώ, περπατώ μες την πόλη, όταν ο λύκος δεν είναι εδώ. Λύκε, λύκε 

είσαι εδώ; Αρχίζει να πέφτει μια ψιλή βροχή. Τι καλή που είναι, γεμάτη 

καλοσύνη. Να και τα σαλιγκάρια. Βγήκανε βόλτα μαζί με το σπίτι τους. 

Σαλιγκάρια μου καλά, θέλετε να τραγουδήσουμε παρέα;  

Άδειοι οι δρόμοι δεν φάνηκε ψυχή 

και το φεγγάρι μόλις χάθηκε στη Δύση 

και γω σε γυρεύω σαν μοιραία λύση… 

Ναι άγιε Βασίλη, εσένα γυρεύω σαν μοιραία λύση. Χρειαζόμαστε 

επειγόντως πολλά. Πολλή ευγένεια, πολλές και τεράστιες καρδιές 

φτιαγμένες από ψωμί, μπισκότα, σοκολάτες, πολλές 25ες ώρες. 

Ναι άγιε μου Βασίλη, τραγουδούν τα χείλη, φέρε μας μυαλό, να μην 

πετάμε τα στρώματά μας μες τη μέση των χωραφιών, μπορεί να πνίξουμε 

τα βατράχια που ζούνε στο βρόμικο ποτάμι της πόλης. Και τα βατράχια 

είναι πολύτιμα, κρύβουνε μια ευκαιρία, την ευκαιρία να φανερωθεί ο 

πρίγκιπάς μας.  

Βγήκε ο Ήλιος, το ράδιο διαπασών. Οι τελευταίες ειδήσεις. Δεν θα έχει 

άλλες ειδήσεις σε αυτόν τον πλανήτη. Ο καθένας θα κάνει αυτό που 

πρέπει και τίποτα δεν θα είναι παράλογο, φρικτό, άδικο. 

Η βόλτα μου έχει φτάσει στο τέλος της, η 25η ώρα έφτασε στο τέλος της. 

Το ρολόι συνεχίζει όπως ξέρει τον κύκλο του, το μέτρημα του χρόνου του. 

Με υποδέχεται ο σκύλος μου, ο Ζορπάς. Η ουρά του κουνιέται με 

ενθουσιασμό καλωσορίζοντάς με. Τόση πολλή χαρά νιώθεις που με 



“25th hour” project 

576 
 

βλέπεις Ζορπά; Νόμισες πώς δεν θα γύριζα; Πως θα στοίχειωνα μες τους 

δρόμους της πόλης που πλέον δεν είναι άδεια; Δεν στοίχειωσα. 

Επέστρεψα. Τα μάτια του σκύλου λάμπουν, δακρύζουν από χαρά. Με 

κοιτάζει με μια λατρεία απερίγραπτη. Κι εγώ σε λατρεύω Ζορπά. Δίνεις 

απλόχερα τη χαρά σου, την αγάπη σου. Καλή σου μέρα! Ναι, ναι, καλά 

λες, όποιος λέει καλημέρα σπρώχνει το κακό πιο πέρα. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

577 
 

Φοίβος Μανωλούδης | 28.2.2015 

Αυτή είναι η μοίρα μας αγάπη μου. Να φτάνουμε τόσο κοντά, σε 

απόσταση αναπνοής, και πριν προλάβω να σε αγγίξω να σε χάνω. Την 

25η ώρα της μέρας συμβαίνουν όλα αυτά. Έπρεπε να δημιουργήσουμε 

άλλη μια ώρα για μας. Που να χωρέσει τόση αγάπη σε 24 μόνο ώρες; 

Αδύνατον. 

Δεν ξέρω αν πρέπει να συνεχίσω να μιλάω για μας. Μάλλον δεν είναι 

σωστό να βάλω ένα τέλος σε μια ιστορία που ποτέ δεν άρχισε. Γιατί μόνο 

την 25η ώρα, την ώρα εκείνη που η γραμμή ανάμεσα στο φανταστικό και 

στο πραγματικό θολώνει και εξαφανίζεται, μόνο εκείνη την ώρα 

μπορούσα να σε έχω. Τις υπόλοιπες 24 ώρες ήσουν απρόσιτος. Είσαι ό,τι 

πιο απαγορευμένο μπορούσα ποτέ να επιθυμήσω. Ίσως για αυτό να σε 

ερωτεύτηκα τόσο πολύ.  

- Λογικεύσου, μου είπες. Θα βρεις κάποιον άλλο, είμαι εγώ για 

σένα.  

- Ερωτεύσου, σου απάντησα εγώ.  

- Είμαι ερωτευμένος με την κοπέλα μου, ψέλλισες και γύρισες το 

κεφάλι, για να μην δω τα δάκρυα σου.  

- Τότε εμείς οι δυο ερωτευόμαστε με άλλο τρόπο, σου είπα, και 

έφυγα μακριά σου.  

Ποτέ όμως δεν έπαψα να σε σκέφτομαι.  

Και εκείνη την ώρα, όταν πέφτω στο κρεβάτι μου με μόνη μου παρέα το 

φεγγαρόφωτο που εισβάλλει στο δωμάτιο μου από το παράθυρο, σε 

σκέφτομαι τόσο έντονα που μπορώ να σε νιώσω δίπλα μου να με 

αγκαλιάζεις. Η πολλή φαντασία κάνει κακό, μου είπαν. Θα χαθείς μέσα 

στις ανόητες φαντασιώσεις σου.  

- Ας χαθώ στα μάτια σου αγάπη μου… Και άσε τους άλλους να λένε.  

Σε κυνήγησα πολύ, το ξέρω. Όμως σε ήθελα και πολύ. Κάποια νύχτα τα 

κατάφερα. Ήσουν μεθυσμένος. Ήταν ανήθικο αυτό που έκανα; Στον 

έρωτα όλα επιτρέπονται.  

Αυτές οι στιγμές ήταν οι πιο μαγικές όλης της ζωής μου. Να με φιλάς, να 

με αγκαλιάζεις, να με αγγίζεις. Έλιωνα σε κάθε άγγιγμα σου. Μου 

ψιθύριζες στο αυτί πόσο με ήθελες, πόσο με αγαπούσες. Κάποια στιγμή 



“25th hour” project 

578 
 

όλα έγιναν θολά και απροσδιόριστα. Ξεφύγαμε από την σφαίρα της 

πραγματικότητας. Πήγαμε στο Υπερπραγματικό και γυρίσαμε. 

Μεγάλη ειρωνεία όμως, οι καλύτερες στιγμές κάποιου να καταλήγουν 

στην αυτοκαταστροφή του. Την επόμενη μέρα, όταν σε ξύπνησα με 

φιλιά, εσύ έβαλες τα κλάματα. Δεν μου ’πες κάτι. Απλά με κοίταζες 

φοβισμένος και έκλαιγες. Κρίμα για μένα. Θα ’θελα να ’χες μιλήσει. Να 

βρίσεις, να φωνάξεις κάτι. Έτσι θα μπορούσα να σε κατηγορήσω λίγο, να 

αλαφρώσω το βάρος από πάνω μου. 

Μάζεψες τα ρούχα σου, ντύθηκες βιαστικά, και έφυγες. Χωρίς να μου 

πεις αντίο. Δεν ήρθα στον γάμο σου που ήταν 2 ώρες αργότερα. Πως θα 

μπορούσα να σου προξενήσω και άλλο πόνο; 

Υπάρχουν και κάποια «μου λείπεις» που δεν τα λες. Τα κρατάς μέσα σου. 

Γιατί σέβεσαι την ευτυχία του άλλου και ας είσαι εσύ δυστυχισμένος. 

Αυτό πάει να πει Αγάπη. Ο Έρωτας είναι από τη φύση του εγωιστικός. 

Απαιτεί και διαμαρτύρεται όταν δεν εκπληρώνονται τα «θέλω» του. 

Όμως εγώ σε αγαπούσα...! 

 

 

 

 

 

 

 

 

 

 

 

 

 

 



“25th hour” project 
 

579 
 

Σωτήρης Παπαχρήστου | 1.3.2015 

Κανένας οίκτος. Όλοι μεταξύ μας άγνωστοι. 

Πώς χωρέσαμε τόση απανθρωπιά σε μια ζωή; 

Πως αντέξαμε τόση μοναξιά σε κάθε βήμα; 

Οι καρποί του ανθρώπου σαπίζουν, μαραίνονται.. 

Μυρίζουν πράσινο χαρτί. 

Βρώμικα χέρια τους καλλιεργούν 

και έντεχνα βρωμίζουν τη ψυχή του. 

Άνθη που γυρίζουν την πλάτη στον Ήλιο. 

Άνθη που καρτερούν το σκοτάδι για να μοιράσουν σκοτάδι. 

Τα «αγαπάς» γι’ αυτά που μπορούν να σου χαρίσουν - 

να σου εξασφαλίσουν. 

Για την ασφάλεια του σήμερα 

και τον ακρωτηριασμό του αύριο. 

Μηδενική υπόσταση αλλά ολοκληρωτική κυριαρχία. 

Μα αυτός είμαι κι εγώ, αυτός είσαι κι εσύ. 

Ποθώ να είμαι τα πάντα χωρίς να είμαι κάτι... 

Χωρίς να ΕΙΜΑΙ! 

Τι κι αν κάποιος σου χάριζε ακόμα μία ώρα στην κάθε σου μέρα; 

Και οι 24 είναι αρκετές. 

Και οι 24 μοιάζουν πολλές 

όταν κάθε μία απ’ αυτές γίνεται το μαχαίρι 

που με προθυμία στρέφεις στον εαυτό σου. 

Ποτέ οι ώρες δεν ήταν λίγες. 

Μάλλον εσύ δεν ήσουν αρκετός. 

Φοβάσαι ότι η 25η ώρα θα είναι η ώρα 

της συνειδητοποίησης της αυτοκτονίας σου. 

Αυτόχθονες από επιλογή, 

Αυτόχθονες από κούνια. 

Και πριν την αμετάκλητη απόσυρση από το σκαρί, 

ένα οργισμένο κύμα νεκροζώντανων 

σε συλλογική καταστροφική τροχιά, 

καταδικάζει τους μαχητές της ζωής 

για να κρύψει τη λιποψυχία του· 

να ξεγελάσει το θάνατο. 

Η 25η ώρα όμως θα έρθει 

και θα αναμετρηθεί με τη συνειδητή αυτοκαταστροφή. 



“25th hour” project 

580 
 

Και η ουτοπία θα στυλωθεί με πόδια σταθερά στη γη. 

Και ο άνθρωπος θα διεκδικήσει την 25η ώρα για να τη χαρίσει στη ζωή. 

Για μια 25η ώρα... 

Που θα υμνήσει το «θάνατο» 

για χάρη της αναγέννησης, 

για χάρη της ζωής. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

581 
 

Καλλιόπη Κεσσίς | 2.3.2015 

Υπάρχει μια ώρα μέσα στην ημέρα, 

που έρχεται μία φορά στη ζωή σου 

και κρατάει για πάντα! 

Η 25η ώρα. 

Είναι η πιο γυμνή σου ώρα. 

Εκείνη που κοιτάς κατάματα το φορτίο σου 

και συνειδητοποιείς ότι εσύ σμίλεψες τις καμπύλες του, 

εσύ άμβλυνες τις γωνίες του, 

εσύ του έδωσες μορφή, 

εσύ φρόντισες τις διαστάσεις του. 

Είναι η ώρα που βάζεις όλη σου την τέχνη 

για να κοιτάξεις κατάματα τον χειρότερό σου εαυτό. 

Η ώρα που αποφεύγεις, διακαώς και δικαίως, χρόνια τώρα… 

Γιατί τρέφεται απ’ τον ύπνο σου! 

Η ώρα της παραδοχής, 

η ώρα της αποδοχής, 

η ώρα της συνειδητοποίησης. 

Η ώρα που δεν θέλεις με τίποτα να χωρέσει στην ημέρα σου… 

Και δεν το νιώθεις, 

μόνο του γίνεται. 

Έχεις πετάξει το μπαλάκι των ευθυνών απέναντι, 

συνήθως από ανοησία. 

Η δική μου 25η ώρα ήρθε απόψε. 

Την χρειαζόμουν νωρίτερα. Πολύ! 

Ας είναι… 

Εσύ; 

Αντέχεις; 

Όχι-όχι! Μην βιαστείς να απαντήσεις… 

Γιατί οι ώρες θα μένουν 24. 

 

 

 

 

 



“25th hour” project 

582 
 

Μαριάννα Αναγνωστοπούλου | 3.3.2015 

«Σ’ αγαπώ, αδερφέ». 

Πόσο συχνά μου το έλεγε παλιά. Όταν ήμασταν μικροί και ευτυχισμένοι. 

Όταν παίζαμε στην αλάνα του χωριού. Όταν η μάνα του τις έβρεχε γιατί 

πάντα έσκιζε τα ρούχα του στο έξαλλο παιδικό παιχνίδι. Και τα έσκιζα κι 

εγώ για να τις φάω μαζί του. Γιατί ήταν ο μικρός μου αδερφός. Γιατί 

πονούσα όταν πονούσε. Γιατί ήμασταν ενωμένοι σαν ένα…  

Ξημέρωσε. Μα πόσο γρήγορα περνάει η καταραμένη ώρα όταν είσαι 

βυθισμένος στις σκέψεις σου. Αλλά και πόσο βασανιστικά περνάει όταν 

ο κόσμος γύρω σου πλήττεται. Δύο χρόνια τώρα η δικτατορία καλπάζει 

στη χώρα σαν μαύρο άλογο που τα γεροδεμένα του πόδια καταστρέφουν 

καθετί στο διάβα τους. Η διαφορά είναι ότι για το άλογο αυτό το 

«καθετί» είναι απλά ξερά κλαδιά. Για τη δικτατορία είναι κάτι πιο 

σημαντικό. Είναι ανθρώπινες συνειδήσεις.  

Τηλέφωνο. Περίεργο, κανείς δεν με καλεί τελευταία. 

- Παρακαλώ; 

- Εγώ είμαι… Ψέλλισε μια αδύναμη νεαρή φωνή, τόσο γνώριμη… 

- Αδερφέ; Δάκρυα έφτασαν αστραπιαία στα μάτια μου. Σε λίγα 

μόλις λεπτά έτρεμα σύγκορμος από λυγμούς.  

Και τότε ξανά εκρήχθηκαν τα γνωστά μου ξεσπάσματα. 

- Να πας στο διάολο! Και εσύ και αυτοί που υπηρετείς και οι ιδέες 

σας! Τάσσεσαι με ένα σάπιο καθεστώς; Καλά άκουσες, ΣΑΠΙΟ! Ζέχνει στο 

σώμα σας η ανθρώπινη σάρκα αυτών που έχετε σκοτώσει! Ζέχνουν οι 

νεκρωμένες συνειδήσεις αυτών που ζουν ακόμη! Πώς το κάνεις; Σε 

βοηθούσα πάντα να γίνεις ανοιχτόμυαλος. Να βλέπεις τη ζωή και όλες 

τις αποχρώσεις της σφαιρικά. Όχι να σέρνεσαι σαν πρόβατο που 

ακολουθεί το κοπάδι και τον βοσκό. 

- Αδερφέ, σε παρακαλώ… 

- Όχι δεν σταματάω! Μόνο όταν πεθάνει και το τελευταίο κύτταρο 

μου, τότε μόνο θα σταματήσω να αντιστέκομαι. Και τότε μόνο θα 

σταματήσω να προσπαθώ να σε πείσω να απαρνηθείς την χολέρα που 

σου τρώει τον εγκέφαλο και λέγεται «25η ώρα». 



“25th hour” project 
 

583 
 

- Αδερφέ, μην το κάνεις πιο δύσκολο. Δεν μου δίνουν πολύ χρόνο 

στο τηλέφωνο. Μου είπαν απλά να σε ειδοποιήσω… 

Σάστισα. 

- Τι συνέβη; 

- Από στιγμή σε στιγμή έρχονται να σε συλλάβουν. Προδόθηκες από 

τα λόγια σου. Είναι επικίνδυνοι καιροί για αυτά τα λόγια δημοσίως. 

Άκουσαν ένα από τα παρόμοια με το προηγούμενό σου ξέσπασμα την 

τελευταία φορά που μιλήσαμε στο τηλέφωνο. Συγκέντρωναν στοιχεία 

εναντίον σου εδώ και καιρό. Αύριο το χάραμα λογικά… 

Τα λόγια του διέκοψαν οι δυνατοί χτύποι των αστυνόμων στην πόρτα 

μου. Η φωνή μου έσβησε για λίγο. Έως ότου συνέλθω, το τηλέφωνο είχε 

κλείσει. 

Άφησα το ακουστικό ήρεμα στη θέση του. Οι αστυνόμοι έσπασαν την 

πόρτα. Τους ακολούθησα χωρίς να προβάλω καμία αντίσταση, αλλά με 

το κεφάλι ψηλά. Η αντίστασή μου δεν ήταν σωματική αλλά ηθική, 

αντίσταση ενάντια στις καταραμένες ιδεολογίες τους ως και την 

τελευταία στιγμή. 

Ξημέρωσε πάλι. Σε ένα κελί, να μετράω στιγμές. Σκέψεις, η μόνη παρέα 

μου. Φοβάμαι, το παραδέχομαι. Καταραμένη «25η ώρα»! Νόμιζαν οι 

υποστηρικτές σου ότι θα προσέθεταν άλλη μια ώρα στη μέρα; Ότι τόση 

επίδραση έχουν πια στην ανθρώπινη σκέψη ώστε αν το θελήσουν, 

ανατρέπουν και τους φυσικούς νόμους; Αποδείχτηκε πως όχι. Πως ένα 

ελεύθερο μυαλό είναι ελεύθερο μέχρι το τέλος. 

Η πόρτα άνοιξε. Σύντομα στήθηκα στο εκτελεστικό απόσπασμα. Σε ένα 

έρημο χωράφι έξω από την πόλη αλλά σε κατάλληλο μέρος ώστε να 

ακούγονται οι πυροβολισμοί, να γίνεται ευρέως γνωστό τι παθαίνουν οι 

«άπιστοι». 

Ξαφνικά φέρνουν δίπλα μου και έναν άλλον κρατούμενο. Κι όμως, τόσο 

γνώριμο… 

- Τι θες εδώ;  

- Σε κάλυπτα τόσο καιρό, αδερφέ. Κρίθηκα προδότης της πίστης μου 

στο καθεστώς. Ψευδομαρτύρησα κιόλας, τους είπα πως δεν έχεις σχέση 

με όλα αυτά που έλεγαν, πως οι κατηγορίες είναι ψευδείς μία προς μία. 



“25th hour” project 

584 
 

Αλλά έχουν καλές πηγές, καλούς ρουφιάνους, οι άτιμοι. Τους 

απαρνήθηκα, αδερφέ. Ήμουν άρρωστος τόσο καιρό. Τόσο άρρωστος… 

Τώρα βλέπω την αλήθεια, όλη λάμπει μπροστά μου. Δεν το μετανιώνω, 

αδερφέ. Ήθελα να σωθείς, δεν το μετανιώνω… 

Ο κρύος ήχος της σκανδάλης μας έκανε να παγώσουμε. Κοιταζόμασταν 

πάντα μέσα στα μάτια. Πρόφτασε να το ψιθυρίσει. Πρόφτασα να το 

ακούσω. 

«Σ’ αγαπώ, αδερφέ». 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

585 
 

Ίρις Φουστέρη | 4.3.2015 

1. 

Η 25η ώρα. Είναι κάπως αργά. 

Η καληνύχτα σε κάποιον Κεμάλ έχει ήδη ειπωθεί. 

Οι λέξεις μας θα μείνουν για πάντα ακατάτακτες, 

αιωρούμενες στον χώρο από το στόμα μου ως τ’ αυτί σου.  

2. 

Κατά την 25η ώρα δεν ακούς γιατί κλαριά με κατακόκκινους 

ιβίσκους φυτρώνουν μες τ’ αυτιά σου. Ούτε και είμαι σίγουρη 

αν βλέπεις χρώμα, μα από την ένταση του γκρι θα μυριστείς 

το κόκκινο. 

Η 25η ώρα. Είναι κάπως αργά. Και ήσυχα.  

3. 

Την 25η ώρα κανείς δεν φοράει ρούχα. 

Τα δέρματα ντύνονται γυαλάδες και σκιές, ουλές, βαθιές γραμμές, 

μαλλιά και άρωμα. Κι αφού δεν (με) ακούς, κανένας δεν μιλάει. 

Η 25η ώρα. Είναι κάπως αργά. Και ήσυχα. 

4. 

Την 25η ώρα, όλοι γυμνοί κι αμίλητοι, δεν έχουν κανέναν λόγο 

για να βιάζονται. Νωχελικές κινήσεις φτιαγμένες για κάποιον 

σκούρο μπλε βυθό, αλλάζουν κατεύθυνση αργά όπως γεμίζει το φεγγάρι. 

Η 25η ώρα είναι κάπως αργά. 

5. 

Την 25η ώρα, (γυμνός κι αμίλητος) συνδέεις 

τις ψηφιδωτές σου σκέψεις, απλώνονται κάτω απ’ τα πόδια σου 

σαν δάπεδο – ακόμα και εκείνες που δεν πλησίαζαν η μια την άλλη 



“25th hour” project 

586 
 

στις 6 το απόγευμα, καθώς έστριβες και ξανά έστριβες εκείνη την τούφα 

των μαλλιών σου. 

Η 25η ώρα είναι κάπως αργά. Και ήσυχα.  

6. 

Την 25η ώρα μπορείς να φεύγεις απ’ τη Γη. 

Μπορείς να καλλιεργείς ροζ τριαντάφυλλα σε κάποιον άλλον 

πλανήτη. 

Η 25η ώρα είναι κάπως αργά. Και ήσυχα.  

7. 

Την 25η ώρα ανακαλύπτεις μία τρομακτική διαύγεια. 

Δεν υπάρχει τίποτα – πορώδης βράχος, φτερό πτηνού - 

που να μην έχεις νιώσει. 

Την 25η ώρα είναι κάπως αργά. Και ήσυχα.  

8. 

Την 25η ώρα είσαι μονάχα ένα σχήμα. 

Μια χαραγμένη ιδέα. 

Η 25η ώρα είναι πάντα αργά. Και τόσο ήσυχα. 

 

 

 

 

 

 

 

 

 



“25th hour” project 
 

587 
 

Λευτέρης Σακιριανός | 5.3.2015  

Μου αρέσουν οι ώρες που δεν σε σκέφτομαι. Είναι οι μοναδικές στιγμές 

της μέρας που μπορώ να σκεφτώ ό,τι σε θυμίζει…  

«Και χρόνος για όλα τ’ άλλα;», κάποιος θα πει. 

Ορίζω μια 25η ώρα και μου αρκεί… 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

588 
 

Μάτα Καστρησίου | 6.3.2015 

Στην Ιαπωνία του 2189 θα φανερωθεί φωσφορίζουσα η αύρα μας η ώρα 

19.45 εν μέσω κάποιου virtual ηλιοβασιλέματος. 

Στην Ιαπωνία του 2189 θα αποκαλυφθεί επιτέλους πως ουδέποτε η δύση 

είχε χρώματα κόκκινα κι όλα τα παιδιά με τη γαλάζια αύρα θα βγάλουν 

τα περίστροφά τους και θα οργώσουν με σφαίρες το δυσδιάστατο. 

Τα κεντρικά ηχεία των ουρανών του Τόκιο θα παίζουν Bauhaus, τ’ αγόρια 

θα φιλάνε τα κορίτσια με τις γλώσσες τους σμπαράλια. 

Θα πέσει ηλεκτροπληξία στα κυκλώματα, θα πέσει και μια απανταχού 

λύπη, μια ταυτότητα λύπη, ηλεκτροπληξία στα κυκλώματα και 

σπασμένες οθόνες. 

Οι κεντρικές λεωφόροι κρύσταλλα και νερά και πυγολαμπίδες που 

τρεμοπαίζουν απ’ το κρύο θα ’ναι τ’ άστρα και φωτάκια τ’ άστρα θαμπά. 

Μια γαλάζια σκοτεινιά θα πέσει κι ό,τι ποθήσαμε, ολόγραμμα τώρα 

μπροστά από ουρανοξύστη χιλίων ορόφων και μας περιμένει. 

Κάθε σώμα θα ’ναι δυο σώματα, κι ένα χέρι με σάρκα θα κρατά το 

πρόσωπό μας να το φιλήσει, κι ένα χέρι διάτρητο, ακτινογραφίας χέρι, 

θα κρατά το μυαλό μας να το συντρίψει. 

Μια διττή αναπαράσταση για κάθε επιθυμία, να επισημαίνει πως το εδώ 

εμπεριέχει το όλον. 

Κι αυτό παρ’ το ενίοτε ως παρηγοριά για μια πιθανότητα υπαρκτή κι 

ενίοτε ως κατάρα για την χαμένη ευκαιρία του εφικτού. 

Ολοκάθαροι θα διαγράφονται οι νευρώνες μας, ολοκάθαροι κι οι 

θρόμβοι και θα ’χουν φωνή οι πόνοι μας και τα τριξίματα στις αρθρώσεις 

μας θα τραγουδούν. 

Κύμα ο ήχος μας, κύμα προς καταγραφή και το υλικό απ’ το οποίο 

είμαστε φτιαγμένοι. Κι η ενέργεια μας, δυο σημεία που εκτείνονται στο 

άπειρο, μια πλημμυρίδα για το καλωσόρισμα και μια άμπωτη για το 

αντίο.  

Στην Ιαπωνία του 2189 ή στη Ρωσία, 

στο Starachowice του 2189 ή στο Buffalo Soapstone που ξέρουν από 

αιώνιο γαλάζιο, 



“25th hour” project 
 

589 
 

την 25η ώρα, 

θα προβληθούμε ολόκληροι μέσα στο μέλλον μας. 

Θα δώσουμε ραντεβού σε κάποιο πάρκο, γιατί θα ’χει και το 2189 τα 

πάρκα του, και θα αναγνωριστούμε. 

Θα φοράμε μαύρα, γυαλιά με καθρέφτες μες τη νύχτα και θα ξεχυθούμε 

στις λεωφόρους σαν πουλιά. 

Θα πούνε «Να! Ήρθαν τα παιδιά με τη γαλάζια αύρα!». 

Και θα στεφθούμε βασιλιάδες. 

 

 

 

 

 

 

 

 

 

 

 

 

 

 

 

 

 

 

 



“25th hour” project 

590 
 

Joanna Zacharoplasti | 7.3.2015 

Σήμερα ήταν η τελευταία μέρα του και σκόπευε να την περάσει όπως και 

τις προηγούμενες, θα κοιτάζει το ρολόι και θα παρακαλά να τελειώσει η 

μέρα ή θα ευχηθεί για μιαν επιπλέον ώρα, την 25η ώρα. Μία επιπλέον 

ώρα μόνο για εκείνον, μια ώρα όπου θα μπορέσει να κάνει όλα όσα 

στερήθηκε τους τελευταίους πέντε μήνες, θα πήγαινε για βόλτα κάτω 

στην παραλία για να μυρίσει τον θαλασσινό αέρα και να γευτεί το 

αλμυρό νερό, θα περπατούσε ξυπόλυτος στην άμμο και θα έτρεχε σαν 

μανιακός μέχρι το σημείο όπου θα του κοβόταν η ανάσα. Θα 

επισκεπτόταν οπωσδήποτε μια μπυραρία και θα έπινε δυο ποτήρια από 

την αγαπημένη του μπύρα, θα συνομιλούσε με αγνώστους για το 

ποδόσφαιρο, για βιβλία, μουσική, θα σχολίαζε ακόμη και τα καιρικά 

φαινόμενα, λάτρευε τις χειμωνιάτικες και κρύες νύχτες. Έπειτα θα 

πήγαινε για βρώμικο στο καλύτερο σημείο, δίπλα από το πάρκο που 

σύχναζε παιδί, θα έτρωγε το χάμπουργκερ του και τις τηγανιτές πατάτες 

του παρακολουθώντας τον κόσμο μπροστά του να περπατά ανέμελα, να 

γελά ή να πηγαίνει για βόλτα τον σκύλο του. Τέλος θα πήγαινε πίσω στο 

μέρος όπου ζούσε τους τελευταίους πέντε μήνες, θα ξάπλωνε στο 

κρεβάτι και θα σκέπτονταν τον χρόνο που πήγαινε χαμένος, τους φίλους 

και οικογένεια που απομάκρυνε από κοντά του και τον φόβο, τον φόβο 

για το σκοτάδι και το άγνωστο. Η 25η ώρα του έφτανε σιγά - σιγά στο 

τέλος της, κοίταξε την αντανάκλαση του στον καθρέφτη και χαμογέλασε, 

το όνομα του ήταν Μάρκος και πέθαινε. 

 

 

 

 

 

 

 

 

 

 



“25th hour” project 
 

591 
 

Γεωργία Μαμά | 8.3.2015 

Προτιμώ να ζω χωρίς πρόγραμμα αλλά όταν χρειάζεται γίνομαι 

μεθοδικός. Παίρνω ένα μπλοκ - πάντα με γραμμές για να μην ξεστρατίζω- 

και καταγράφω τις εργασίες που πρέπει να κάνω, μία, δύο, τρεις, 

τέσσερις, πέντε, φτάνω έως το είκοσι αλλά δεν σταματάω. Είναι εμφανές 

ότι οι δουλειές δεν έχουν τελειωμό, θα μπορούσαν να συνεχίζονται έως 

το άπειρο, να ανεβαίνουν ψηλά, να αιωρούνται, ακόμη και να πετάνε, 

για λεπτά, ώρες, έπειτα με την εξάντληση της αντοχής -και της υπομονής- 

να γκρεμοτσακίζονται προκαλώντας μικρές καταστροφές, ανάλογα με 

ποια οπτική τις βλέπεις κάθε φορά. Εμφανές επίσης είναι ότι το μυαλό 

μου δεν εστιάζει ακριβώς, θα ήθελε να εξευτελίσει την πραγματικότητα, 

να την ποδοπατήσει γιατί έτσι μόνο θα έβγαινε από την παγίδα των 

πρέπει από το τρεχαλητό πίσω από κατασκευασμένες επιθυμίες. 

Σκοτεινή ζωή, σκοτεινή εποχή. Όλες οι εποχές σκοτεινές. Το λάθος που 

κάνω είναι ότι προσπαθώ να δώσω οντότητα στα πρέπει, μια οντότητα 

που δεν έχουν - δεν θα μπορούσαν ας πούμε να περπατήσουν από μόνα 

τους, να κάνουν κατακόρυφο, να σταθούν με το κεφάλι στο πάτωμα, να 

προσπαθήσουν να κάνουν ρεκόρ, να με κοροϊδέψουν και να με 

εξευτελίσουν. Αντίθετα, αντιπροσωπεύουν τον μονόδρομο για να είμαι 

εντάξει, για να μην χρωστάω, για να έχω ρεύμα, νερό. Αναβλητικότητα 

και δικαιολογίες τέλος. Όρια στη φαντασία και στη βλακεία μου, η ζωή 

δεν θα αλλάξει αν παριστάνω ότι το άσχημο δεν υπάρχει, ότι 

εξοστρακίστηκε από μόνο του σε λιβάδια μακρινά, σε έναν κόσμο βιολετί 

από τα πολλά κυκλάμινα. Τέρμα. Τη Δευτέρα θα πάω στην εφορία. 

Η προετοιμασία ξεκινάει από το βράδυ, πρόκειται για μία επέμβαση, 

πολύ επιθετική, στον εαυτό μου. Σε αντίθεση με τις ιατρικές επεμβάσεις 

απαιτεί πλήρως γεμάτο στομάχι, όχι απαραίτητη αποχή από αλκοόλ, 

καλή ενυδάτωση. Την ασπιρίνη που σταματάς μερικές ημέρες πριν από 

ένα χειρουργείο, εδώ επιβάλλεται να τη συνεχίσεις. Δεν ξέρεις ποτέ πόσο 

θα σου χρειαστεί. 

Διαλέγω τα ρούχα που θα φορέσω το πρωί, δεν στερούνται σημασίας. 

Πρέπει να είναι άνετα, αλλά ταυτόχρονα να συντελούν στη διαμόρφωση 

μιας σταθερής εικόνας μου, τίποτε το αλλοπρόσαλλο και το παράταιρο, 

θα ήταν επικίνδυνο. Το ίδιο θα συνέβαινε και με το υπερβολικά casual, 

προβολή μιας εικόνας χαλαρότητας που θα έβαζε σε κίνδυνο το όλο 

εγχείρημα. Εγχείρηση και εγχείρημα, η ίδια ρίζα. Όταν τελειώσω με την 



“25th hour” project 

592 
 

επιλογή των ρούχων, τα απλώνω στις πολυθρόνες του σαλονιού, να 

τεντώσουν, να περάσουν εκεί το βράδυ τους, οι ζάρες να εξαφανιστούν 

και πηγαίνω στο συρτάρι του γραφείου όπου φυλάω κάποια φάρμακα. 

Ανάμεσα σε γόμες, μολύβια μικρά, μεγάλα, με σπασμένες ή όχι μύτες, 

κομμάτια χαρτί και συνδετήρες όλων των διαστάσεων, τα βρίσκω, μονή 

συσκευασία με σε polybag. Είναι μικροσκοπικά, χρώματος ροζ παιδικό 

αλλά δεν είναι κουφέτα -έστω κι αν θα επιθυμούσα να μπορούσαν να με 

οδηγήσουν σε μία ξεγνοιασιά παιδική- ακριβώς στη μέση τους τα τέμνει 

μια γραμμή, να μπορούν εύκολα να κοπούν στη μέση. Μικρή δόση. Όχι η 

δικιά μου. Παίρνω ένα χαπάκι και το βάζω κάτω από τη γλώσσα μου, έτσι 

θα δράσει πιο γρήγορα, δεν βιάζομαι με το νερό, σύντομα θα πιω, θα 

καταπιώ. 

Είναι η πρώτη φορά που τα δοκιμάζω, γνωρίζω όμως ότι μετά το θάνατο 

της κόρης της και θείας μου, η γιαγιά μου τα κατανάλωνε σαν καραμέλες. 

Έλεγε ότι δεν έκαναν πολλά πράγματα αλλά εγώ την έβλεπα να πίνει 

καφέ, να μαγειρεύει, να πλένει τα πιάτα, το μεσημέρι να αποσύρεται στο 

δωμάτιο της, έπειτα να βλέπει τηλεόραση. Κάτι θα πρέπει να έκαναν. 

Ξαπλώνω σχεδόν αμέσως. Θυμάμαι στιγμιαία ότι έχω ξεχάσει να πάω 

στο μπάνιο, σκέφτομαι να σηκωθώ αλλά δεν το αποφασίζω. Καθησυχάζω 

τον εαυτό μου ότι άμα χρειαστεί να πάω τουαλέτα θα με ξυπνήσει η 

ανάγκη του οργανισμού μου. Αποκοιμιέμαι, ούτε γρήγορα, ούτε αργά, 

αλλά σίγουρα χωρίς να χρειαστεί να αρχίσω το μέτρημα. 

Έξω από το ασανσέρ σκέφτομαι σε ποιόν όροφο θα πρέπει να πάω. 

Εισόδημα, κεφάλαιο, δεν μου λένε πολλά πράγματα. 

«Θα μπείτε;» 

Νεαρή με σορτσάκι λαχανί, ασορτί με το κλασέρ που κρατάει στην 

αγκαλιά της μου μιλάει, δεν απαντώ αλλά σε δευτερόλεπτα είμαι μαζί 

της στο ασανσέρ. Σκέφτομαι αν είναι υπάλληλος, να την ρωτήσω, θα 

ξέρει αλλά τραβώ τη σκέψη μου πίσω, την αποσύρω, δεν μπορεί να έχει 

καμία σχέση με την πραγματικότητα. Οι όροφοι περνάνε αλλά 

αδιαφορώ, στον τέταρτο μόνο, λίγο πριν τραβήξουν το ασανσέρ πάλι 

κάτω βγαίνω έξω, ανοίγω την πόρτα και είμαι εκεί. 

Χωλ άδειο, γκισέ άδεια - οι υπάλληλοι κοιτάνε την οθόνη τους ή μιλάνε 

μεταξύ τους, κάποιοι πίνουν καφέ και τίποτε περισσότερο, καμία κίνηση, 

καμία έκφραση. Στο πρωτόκολλο ο υπάλληλος είναι αδύνατος με 



“25th hour” project 
 

593 
 

αλογοουρά -σίγουρα ο παππούς μου δεν θα το πίστευε, είχε δουλέψει 

τριάντα πέντε χρόνια στο Υπουργείο Παιδείας- υπάλληλος ντράμερ, 

επαναστάτης, παιδί των λουλουδιών, αυτό δεν υπήρχε. 

«Πιστοποιητικό ΕΝΦΙΑ από πού μπορώ να βγάλω;» 

«Στο βάθος». 

Δεν είμαι σίγουρος για ποιο βάθος αλλά προχωρώ αριστερά, πίσω από 

μία τζαμένια πόρτα αντιλαμβάνομαι ότι υπάρχουν και άλλα γραφεία, 

δύο κύριοι περιμένουν τη σειρά τους, ένας τρίτος κάθεται ήδη μπροστά 

από μία υπάλληλο, συζητάει μαζί της. 

«Πιστεύω ότι θα μπορούσε να γίνει, αν δηλαδή το βλέπατε με 

μεγαλύτερη ελαστικότητα». 

«Δεν είναι θέμα δικό μου κύριε Ζησιμόπουλε, υπάρχουν σχετικές 

διατάξεις». 

«Θα μπορούσα ίσως να μιλήσω στον έφορο. Ξέρετε όταν δούλευα στην 

εφορία...» 

Η υπάλληλος δεν τον αφήνει να τελειώσει. 

«Ασφαλώς επειδή είστε συνάδελφος θα έπρεπε να το αντιλαμβάνεσθε». 

Έπειτα σε άλλο τόνο, θέλοντας να κλείσει τη συζήτηση: 

«Ο έφορος είναι διαθέσιμος, μπορείτε να περάσετε». 

«Δεν εννοούσα...» 

«Περάστε, καλημέρα σας από μένα». 

Όταν τραβήξω τα μάτια μου από τη συνομιλία, συνειδητοποιώ ότι οι 

κύριοι μπροστά μου δεν είναι πια εκεί. Κοιτάζω την τσάντα με το φάκελο 

που κρατώ και προσπαθώ να αποφασίσω το επόμενο βήμα. 

«Εσείς, τί θα θέλατε;» 

Μία γυναίκα γύρω στα εξήντα με μαύρα μακριά μαλλιά επιμελώς 

χτενισμένα και ολόμαυρα ρούχα, μου μιλάει από το τρίτο γραφείο, το πιο 

μακρινό. 

«Θα ήθελα να βγάλω ένα πιστοποιητικό ΕΝΦΙΑ θανόντα» 

«Πώς λέγεστε;» 



“25th hour” project 

594 
 

«Αζεριάδης». 

Δεν προσπαθεί να κρύψει τη στιγμιαία απογοήτευσή της, θα ήθελε να 

είχε μπορέσει να γλιτώσει από μένα. 

«Το άλφα το έχει η κυρία Νικιάδου αλλά σήμερα απουσιάζει. Ελάτε στο 

γραφείο μου». 

Κάθομαι μπροστά στο γραφείο της ενώ σκέφτομαι ότι η δεύτερη δόση 

χαπιού που πήρα το πρωί μάλλον δεν έχει κάνει τίποτα, το δεξί μου 

γόνατο τρέμει αλαφριά. Δεν ξέρω αν το βλέπω μόνο εγώ αλλά βάζω την 

πλαστική σακούλα στα πόδια μου, ακουμπώ πάνω τις παλάμες μου. 

«Χρειάζονται κάποια χαρτιά» 

Με κοιτάζει χωρίς έκφραση, θα μπορούσα να ήμουν ένα έπιπλο, ένα 

συρτάρι που άνοιξε απροσδόκητα και που εκείνη δεν θέλει να κλείσει. 

«Τα έχω όλα». 

«Όλα;» Κάτι μου λέει ότι δεν με πιστεύει. 

Βγάζω από την τσάντα τα χαρτιά, αρχίζω να της τα απαριθμώ. 

«Διαθήκη, πιστοποιητικό πλησιέστερων συγγενών, δήλωση φόρου 

κληρονομιάς...» 

Καθώς της τα δίνω ένα - ένα, δύο τρεις σελίδες κυλούν από τα πόδια μου 

στο πάτωμα, γλιστράνε και καταλήγουν μπροστά από τις μύτες των 

παπουτσιών της. Αντανακλαστικά, περιμένω ότι θα σκύψει να τις πιάσει 

και να μου τις δώσει, αλλά δεν κάνει καμία κίνηση κι ας τις βλέπει, είναι 

σαν όλα αυτά να συμβαίνουν πολύ μακριά της, είναι εκεί και δεν είναι, 

ζει τις ίδιες στιγμές κάθε ημέρα. Σε συνεχή επανάληψη. Μέσα μου 

γίνομαι μικρός, θα ήθελα να μπορούσα να χωθώ κάτω από το τραπέζι, 

να παίξω ένα περίεργο κρυφτό, με τον εαυτό μου, με τους υπαλλήλους, 

με το σύστημα. Όταν μιλάω ακούγομαι ήρεμος και δεν είναι από το χάπι. 

«Χρειάζεται κάτι άλλο;» 

«Ελάτε τη Δευτέρα με τα συμβόλαια. Όχι σε μένα, στην κυρία Νικιάδου». 

Δε με κοιτάει και ασφαλώς δεν μου δίνει το χέρι. Η φράση της εξόδου - 

απαλλαγείτε από μένα, στον προθάλαμο περιμένουν ήδη δέκα άτομα και 

η ώρα είναι ακόμη εννιά. 



“25th hour” project 
 

595 
 

Με την τσάντα μου στο χέρι σε σφιχτό κράτημα, μην χάσω τα πολύτιμα 

έγγραφα, κατεβαίνω τρέχοντας την σκάλα, να βγω έξω. Στο καφέ δίπλα 

στην εφορία αγοράζω ένα μπουκαλάκι νερό, βάζω στο στόμα ένα 

λεξοτανίλ και πίνω το νερό μονοκοπανιά. 

Στο δρόμο για το σπίτι ελέγχω και πάλι το ρολόι μου και σκέφτομαι τί 

ώρα να επιστρέψω τη Δευτέρα για να μην έχει ουρά. Μάλλον την ίδια, 

σκέφτομαι. 

Την 25η ώρα, εκείνη την ώρα που ο εαυτός σου έχει κρυφτεί, προσπαθεί 

να αναπνέει ήσυχα και να σκέφτεται ότι, δεν μπορεί, κάποια στιγμή θα 

το καταφέρει να νιώσει ήρεμος από μόνος του, χωρίς εξωτερική βοήθεια. 

Την 25η ώρα, μια ώρα που υπάρχει μόνο στη φαντασία σου. 

 

 

 

 

 

 

 

 

 

 

 

 

 

 

 

 

 

 



“25th hour” project 

596 
 

Γιάννης Μάγκας | 9.3.2015 

Γιατί βασανίζεις το μυαλό σου; Σταμάτα επιτέλους να σκέφτεσαι την 25η 

ώρα. Τι νόημα θα είχε για σένα; Λες και δεν σου αρκούν οι υπόλοιπες 24 

που είσαι αναγκασμένος να υπάρχεις χωρίς ωστόσο να ζεις. Για σένα θα 

ήταν μονάχα μια παράταση στο ήδη αβάσταχτο μαρτύριο σου. 

Η μέρα σου ξεκινά γύρω στις 6. Εσύ όμως ρύθμισες το ξυπνητήρι σου λίγα 

λεπτά νωρίτερα. Πρέπει να προλάβεις να φορέσεις τον ψεύτικο εαυτό 

σου. Αυτόν που με τόση ακρίβεια σχεδίασες και δημιούργησες, έτσι ώστε 

να είναι ακριβώς στα μέτρα σου. Εφαρμόζει άψογα πάνω σου. Μα δεν 

θα μπορούσε να είναι διαφορετικά. Δεν ήθελες να αφήσεις κανένα 

περιθώριο αναγνώρισης του πραγματικού σου εαυτού. 

Φοράς λοιπόν αυτό το κακόγουστο κοστούμι, φτιαγμένο από 

στερεότυπα και φθηνές απομιμήσεις και ξεκινάς τη μέρα σου. 

Πόσο πολύ μοιάζεις τώρα με τους υπόλοιπους. Περνάς σχεδόν 

απαρατήρητος ανάμεσά τους. Τίποτα πάνω σου δεν θυμίζει εσένα. Εκτός 

ίσως απ’ τα μάτια. Προσπάθησες αλλά αυτά δεν μπόρεσες να τα ντύσεις. 

Πάντα θα είναι εκεί. Η «Αχίλλειος πτέρνα» σου. Η μοναδική είσοδος για 

την πραγματική σου φύση. Γι’ αυτό άλλωστε και περπατάς πάντοτε με το 

κεφάλι στραμμένο προς τα κάτω. Τι μίζερος τρόπος να ζεις. 

Κοιτάς το ρολόι σου, ξανά και ξανά. Τι έπαθες σήμερα; Δεν αισθάνεσαι 

καλά, το βλέπω. Κάτι μοιάζει διαφορετικό πάνω σου. Το έχουν 

παρατηρήσει και οι υπόλοιποι στο γραφείο. Η συμπεριφορά σου είναι 

αλλόκοτη. Κάτι άλλαξε. 

Μα δεν μπορεί… Όχι… Αποκλείεται. Είσαι βέβαιος; Μα εσύ το είχες ράψει 

τόσο καλά. Φρόντισες μέχρι και τον τελευταίο πόντο. Πως γίνεται να 

σκίζεται; Κι όμως, εκεί κάτω από τα μάτια άνοιξε μια τρύπα αρκετά 

μεγάλη για να τα καταστρέψει όλα. 

Μην το αφήσεις να συμβεί. Πήγαινε σπίτι και μπάλωσε το προτού να 

είναι πολύ αργά. 

Ηρέμησε, έφτασες σπίτι έγκαιρα. Βγάλε το κοστούμι σου και άφησε του 

κάπου για να το επιδιορθώσεις αργότερα. 

Μεσάνυχτα έφτασαν. Σταμάτα πια να κλαις. Κανείς δεν σε κατάλαβε. Το 

μυστικό σου είναι ακόμη καλά κρυμμένο. Εκτός αν… Εκτός αν κλαις 



“25th hour” project 
 

597 
 

επειδή ήθελες να σε καταλάβουν. Μήπως είναι αυτό; Ίσως κουράστηκες. 

Αναμενόμενο. Πόσο πιστεύεις θα αντέξεις να ζεις έτσι; Όταν το έφτιαχνες 

δεν σκέφτηκες ότι μαζί με σένα, θα έπρεπε να μεγαλώνει και το κοστούμι 

σου. Αυτό έγινε σήμερα. Γι’ αυτό σκίστηκε. 

Σήκω από το κρεβάτι και κοίτα τον εαυτό σου στον καθρέφτη. Κοίταξε 

τον. Αυτός είσαι. Πόσο όμορφος δείχνεις τώρα. Θαρρείς πως είσαι πιο 

έξυπνος από τη φύση που σε έπλασε; Πήγαινε τώρα στο παράθυρο, 

άνοιξε το και κοίτα τον κόσμο που σε φοβίζει. Πόσο όμορφα νιώθεις 

τώρα… Πρώτη φορά που κοιτάς τους ανθρώπους χωρίς να κρύβεσαι. 

Μείνε λίγο εκεί. Απόλαυσε αυτό το βραδινό αεράκι που χτυπά απαλά το 

πρόσωπο σου. Αυτή η στιγμή είναι δική σου. Κανείς δεν μπορεί να σου 

την κλέψει. 

Φτάνει όμως για απόψε. Αύριο πρέπει να ξυπνήσεις νωρίς και η ώρα έχει 

πάει… Ακόμη 12… Μα πώς είναι δυνατόν; Αφού πέρασε τόση ώρα από 

την τελευταία φορά που κοίταξες το ρολόι σου. Τι συμβαίνει; Ίσως… Ίσως 

να ’γινε αυτό που ονειρευόσουν. Αυτό που σκέφτεσαι ασταμάτητα 

τελευταία. Μια ώρα της ημέρας που θα ανήκει μόνο σε σένα. Μια ώρα 

που θα σου κρατάει συντροφιά ο πραγματικός σου εαυτός. Μια ώρα να 

βρεθείς αντιμέτωπος με τα όνειρα και τις φιλοδοξίες σου. 

Η 25η ώρα. 

 

 

 

 

 

 

 

 

 

 

 



“25th hour” project 

598 
 

Αστέριος Τσίκρας | 10.3.2015 

Στην αρχή ήταν το χάος. Συμπαντικός χρόνος, αστρικά κατάλοιπα και 

θεϊκή χρυσόσκονη στριφογυρνούσαν αιώνια σε μιαν άμορφη μάζα. 

Εκείνος κοίταζε βαριεστημένος και περίλυπος το τεράστιο σύμπαν. 

«Τόσος άδειος χώρος», σκεφτόταν, «με κάτι πρέπει να τον γεμίσω». Και 

είπε, «Θα ξεπεράσω τον εαυτό μου. Όχι σε 7 ημέρες. Σε λιγότερο. Σε 

ώρες! Ναι! Σε 24 ώρες!» 

Και ξεκίνησε από κάτι μικρό κι ασήμαντο. Τη Γη. 

Την 1η Ώρα, είπε, «Ας γίνει φως», γιατί Του ήταν απαραίτητο να μπορεί 

να βλέπει για να δημιουργήσει όσα ήθελε. Και αμέσως έγινε φως. Όμως 

ήξερε πως θα χρειαζόταν και το σκοτάδι για όταν θα τελείωνε. Και το φως 

το είπε μέρα και το σκοτάδι νύχτα. 

Την 2η Ώρα, έφτιαξε τον γαλάζιο ουρανό, σαν ένα είδος ανοιχτόχρωμου 

φόντου που περιτριγυρίζει τη Γη. 

Την 3η Ώρα, μάζεψε όλα τα νερά μέσα στις λακκούβες της γης και έφτιαξε 

τις μεγάλες θάλασσες και τους απέραντους ωκεανούς. 

Την 4η Ώρα ξερίζωσε μερικές τρίχες από το λευκό μούσι του κι έφτιαξε 

τα σύννεφα της βροχής. Κι είπε, «Βρέξε!» κι έπεσε ένας πυκνός 

καταρράκτης, ζεστός σαν υδάτινο έλεος. 

Την 5η Ώρα κοίταξε χαμογελώντας το βρεγμένο χώμα όπου άρχισαν να 

φυτρώνουν δέντρα, φυτά, λουλούδια. Έφτιαξε πρώτα τη ροδιά για γούρι, 

ύστερα τον βασιλικό για να μοσκοβολήσει η πλάση και τελευταία την 

τριανταφυλλιά, όμως μελαγχόλησε όταν είδε τα μυτερά της αγκάθια. 

Ασυναίσθητα θυμήθηκε τον γιο του τον μονογενή παρότι δεν είχε 

γεννηθεί ακόμη και βούρκωσε. 

Την 6η Ώρα έκανε τον Ήλιο για τη μέρα και το φεγγάρι για τη νύχτα. 

Την 7η Ώρα έφτιαξε τα ψάρια, τα μικρά και τα μεγάλα. 

Την 8η Ώρα έπλασε όλα τα ζώα που περπατούνε στη γη. 

Την 9η Ώρα έκανε όλα τα πουλιά που πετούνε στον αέρα. 

Την 10η Ώρα έκανε τα χωράφια και τα λιβάδια και δεν του άρεσε που 

ήταν τόσο ομοιόμορφα και επίπεδα. Κι έτσι, 

Την 11η Ώρα έφτιαξε τα βουνά. 



“25th hour” project 
 

599 
 

Την 12η Ώρα έφτιαξε τα ρολόγια. 

Την 13η Ώρα έφτιαξε τα τρένα και τα πλοία. 

Την 14η Ώρα πείνασε κι έπλασε βουνά από ζεστά ψωμιά κι εκατομμύρια 

από μπάρες σοκολάτας. Τέλειωσε πίνοντας έναν ωκεανό από γάλα. 

Την 15η Ώρα κουράστηκε κι αρπάζοντας μερικά σύννεφα που έτρεχαν 

βιαστικά μπρος στα μάτια του, έφτιαξε τα μπαμπακένια μαξιλάρια, 

γεμίζοντάς τα με πούπουλα από κάτασπρες χήνες. 

Την 16η Ώρα δίψασε και θρυψαλιάζοντας στο παντοδύναμο χέρι Του 

μερικές χιλιάδες κόκκους, έφτιαξε τον πιο μυρωδάτο καφέ, στο νερό ενός 

θερμοπίδακα. 

Την 17η Ώρα νοστάλγησε κι έφτιαξε έναν άσπρο κύκνο, για να ακούσει 

το λυρικό, επιθανάτιο τραγούδι του. 

Την 18η Ώρα έφτιαξε μια άρπα, ένα πιάνο, ένα βιολί, ένα σαξόφωνο, ένα 

κλαρινέτο, κι όταν τα είδε να τον κοιτούν με απορία, πασπάλισε από 

πάνω τους μαύρες, παιχνιδιάρες, βραχνές νότες κι εκείνα άρχισαν να 

παίζουν τζαζ και σουίνγκ και γκόσπελ. Ω, Λορντ, γιέ! 

Την 19η Ώρα άρχισε να φτιάχνει μικρά σπιτάκια κι έκανε μια πόλη τόση 

όμορφη που άρχισε να κλαίει και το δάκρυ να στάζει πάνω της. 

Σταμάτησε λίγο πριν την βυθίσει ολότελα κάτω απ’ το νερό. Την είπε 

Υδροτία και μόνο πολύ αργότερα ονομάστηκε οριστικά πια, Βενετία. 

Την 20η Ώρα έφτιαξε ένα πλήθος από ζεστές μηλόπιτες, αχτένιστα 

κανταΐφια, κριτσανιστούς μπακλαβάδες, τρυφερούς λουκουμάδες κι από 

πάνω έβαλε τεράστιες μισό-λιωμένες μπάλες από παγωτό βανίλια. 

Την 21η Ώρα έστυψε λεμόνια και πορτοκάλια, έξυσε θυμάρι, 

δενδρολίβανο και ίασμο, έτριψε ξύλο κανέλας και κέδρου, τ’ ανακάτεψε 

όλα αυτά με άγιο μύρο κι έτσι απόσταξε το πρώτο άρωμα. 

Την 22η Ώρα έφτιαξε το όστρακο, τον πάπυρο και το χαρτί κι έκατσε να 

υπολογίσει πόσο του στοίχισε ως τότε η πλάση. Ελάχιστα! Μα, του 

περίσσεψε τόση γραφική ύλη που έφτιαξε την ποίηση γράφοντας, «Χάος 

ήν. Και γέγονε το παν. Εξ’ ουρανού και εκ του Πατρός. Σύμπαν λαμπρό 

λευκού φωτός. Χάος νυν μη όν. Κι εις τους αιώνες των αιώνων μου, αμήν 

εξ ημών». 

Την 23η Ώρα έφτιαξε τα δειλινά, τον έρωτα και τις αναμνήσεις. 



“25th hour” project 

600 
 

Την 24η Ώρα έφτιαξε την αγάπη, την ελπίδα και την παρηγοριά. 

Κι ύστερα αναρωτήθηκε, «Και ποιος θα τα χαρεί όλα αυτά;» 

Κι έτσι την 25η Ώρα έφτιαξε τον άνθρωπο, τον άντρα και τη γυναίκα. Και 

τους έδωσε σοφία και πονηριά. Και τους άφησε να κοιμούνται κάτω απ’ 

το δέντρο του Καλού και του Κακού. Κι όταν οι άνθρωποι ξύπνησαν 

θέλησαν να φάνε αλλά ο όφις, είπε, «Όχι. Αν φάτε θα γίνετε θεοί». Κι οι 

άνθρωποι άρχισαν να κλαίνε και να δείχνουν τη γύμνια τους και να του 

ζητάνε να τους λυπηθεί, κι εκείνος είπε, «Όχι, αν σας λυπηθώ θα γίνετε 

ποταποί», κι απλά τους έδωσε από ένα φύλο συκής. Και τότε ο άντρας 

κοίταξε τη γυναίκα με πονηριά κι εκείνη συμφώνησε, και τότε ο άντρας 

έσπασε ένα βαρύ κλαδί από το δέντρο και μ’ αυτό έλιωσε το φίδι, 

χτυπώντας το ύπουλα στο κεφάλι την ώρα που κοιμόταν. 

Κι ύστερα έφαγαν τον απαγορευμένο καρπό με χέρια που έσταζαν αίμα. 

Και τότε ο Θεός κατάλαβε ποιο ήταν το πιο πονηρό και μοχθηρό πλάσμα 

που είχε πλάσει στη Γη. Αλλά δεν είπε τίποτε στις στρατιές των αγγέλων, 

γιατί αν παραδεχόταν το λάθος Του, θα έπαυαν να τον σέβονται. 

Και είπε, «Ας γίνει…» 

Κι ο άνθρωπος κυριάρχησε στη Γη. 

Και ξαναέγινε χάος. 

 

 

 

 

 

 

 

 

 

 

 



“25th hour” project 
 

601 
 

Νικολέττα Ανδρώνη | 11.3.2015 

24η ώρα της ημέρας. 

Ο χρόνος σταματά. 

25η ώρα της ημέρας. 

Ώρα των ονείρων. 

Εδώ θα με βρεις, αν με ψάχνεις. 

Αν αναρωτιέσαι ποια είμαι, εδώ θα μάθεις. 

Μαζί με όλους όσους αγαπώ και με αγαπάνε, 

νεκροί και ζωντανοί όλοι εδώ. 

Δεν μου λείπεις, βλέπω το χαμόγελο σου και νιώθω την ζεστασιά της 

αγκαλιάς σου που είχα ξεχάσει. 

Κι εσύ που είσαι μακριά, έρχομαι δίπλα σου στο δευτερόλεπτο και 

περνάμε τόσο χρόνο μαζί μέχρι να βαρεθούμε. 

Όνειρο τόσο ζωντανό σαν ανάμνηση. 

Ο δικός μου κόσμος – παράδεισος. 

Εδώ είναι η ουσία που ψάχνεις. 

13η ώρα της ημέρας. 

Ερωτήσεις, κριτική, ανασφάλεια, φόβος. 

25η ώρα της ημέρας. 

Και ξαφνικά εγώ κι εσύ σε μέρη που δεν έχουμε πάει. 

Ευτυχισμένοι πάμε από μικρά, γραφικά χωριουδάκια σε πολυτελή 

ξενοδοχεία 

όχι από μεγαλομανία αλλά για να τα δοκιμάσουμε όλα 

και στο τέλος να διαλέξουμε το εμείς γιατί ταιριάζουμε μαζί όπου κι αν 

πάμε. 

18η ώρα της ημέρας. 

Φωνές, απογοήτευση, κλάματα, σιωπή. 

25η ώρα της ημέρας. 

Εδώ ξανά, εδώ που όλοι είναι αποδεκτοί ακριβώς όπως είναι. 

Μουσική που μου αρέσει, χορεύω. 

Γελάω, παίζω, είμαι στη σκηνή. 

Δεν φοβάμαι, οι φωνές των άλλων δεν ακούγονται. 

Υπάρχω, είμαι εγώ, νιώθω πλήρης. 

Εγώ κι όλα αυτά που αισθάνομαι. 

Πλημμύρα... Τρικυμία... Ευτυχία... Ηρεμία... Με αγαπώ. 

20η ώρα της ημέρας. 

Εγώ σε ένα γραφείο για να μην με λένε τεμπέλα κι ότι απλά κοιτώ, ενώ 



“25th hour” project 

602 
 

δεν έχουμε να φάμε. 

Δεν κοιτώ, παρατηρώ. 

Είμαι σε λάθος μέρος. Φεύγω. 

Κάνει κρύο, μούχλα στο ταβάνι, διαβρωμένοι τοίχοι, υγρασία που σε 

διαπερνά μέχρι το κόκκαλο. 

Ονειρεύομαι ένα όμορφο, καθαρό και ζεστό δικό μου σπίτι. 

Ξέροντας ποια είμαι, τι μπορώ να κάνω και τι όχι, είμαι ευτυχισμένη, 

την 25η ώρα της καινούριας μου ζωής. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

603 
 

Παντελής Κυραμαργιός | 12.3.2015 

Νομίζεις πως ο χρόνος περνάει. Τον φαντάζεσαι να κυλάει διαρκώς σαν 

ποτάμι. Τον ακούς μόλις σβήνεις τα φώτα κι αυτό το τικ - τακ, άλλοτε σε 

νανουρίζει κι άλλοτε σε φοβίζει. Νομίζεις ότι ο χρόνος περνάει… 

Κάνεις λάθος! Εμείς περνάμε. Όλη μας τη ζωή περπατάμε στην αόρατη 

γραμμή του χρόνου σαν ακροβάτες σε τεντωμένο σχοινί. Βαδίζουμε με 

σταθερή δρασκελιά χωρίς να μπορούμε καν να κοιτάξουμε πίσω. Μόνο 

με τα μάτια της μνήμης. Αυτά που τεμαχίζουν το παρελθόν σε εικόνες και 

το προβάλλουν στην πίσω μεριά των βλεφάρων. Και δεν μπορούμε ούτε 

να σταματήσουμε λίγο να ξαποστάσουμε. Αληθινοί μαραθωνοδρόμοι σε 

μια αδιάκοπη πορεία προς τα εμπρός. Όπως νοηματοδοτεί και καθορίζει 

ο καθένας αυτό το εμπρός. 

Προσπαθείς να μετρήσεις τον χρόνο με ρολόγια. Αν ήσουν όμως έξυπνος 

και λογικός θα χρησιμοποιούσες μεζούρα. Γιατί είναι απλά ένας ανοιχτός 

δρόμος που ξεκινά από την αρχή του σύμπαντος και φτάνει ως το τέλος. 

Στρωμένος και έτοιμος να δεχτεί τα βήματά σου. 

Κι όμως, κάποιες φορές, χωρίς να το καταλάβεις, έχεις σταθεί ακίνητος. 

Σαν άγαλμα μισοτελειωμένο που καρτερά να σμιλευτεί. Κι εκείνος σου 

έχει χαμογελάσει με ένα χαμόγελο που προκαλεί ρίγος. Σύγκρυο. 

Νιώθεις να μουδιάζει κάθε σου κύτταρο και σκέφτεσαι «πάγωσε ο 

χρόνος». Έτσι σου αρέσει να το ερμηνεύεις και να το περιγράφεις. 

Εκείνες οι φορές είναι που σε αποτελούν. Όλοι είμαστε φτιαγμένοι από 

στιγμές. Από πληγές, όνειρα, προσδοκίες, προδοσίες, κατάρες, δάκρυα 

και γέλια. Τις πιο πολλές δεν τις θυμόμαστε, άρα δεν μπορούμε να τις 

απαριθμήσουμε και να τις αθροίσουμε. 

Όμως οι άνθρωποι πάνω στη γη έχουμε κάτι κοινό. Μόλις έρχεται η ώρα 

να φύγουμε για το μεγάλο ταξίδι προς τη λησμονιά, παίρνουμε μαζί μας 

εκείνες τις στιγμές. Αυτή είναι η πραγματικότητα. Λες και ο χρόνος σου 

ετοίμασε βαλίτσες. Κι όλες μαζί κρατάνε μία ακριβώς ώρα. Είναι η ώρα 

που σε αποτελεί. Αυτή που ποτέ δεν συμπεριέλαβες στο λογαριασμό 

καμίας μέρας. Αυτή για την οποία δεν σου μίλησε ποτέ κανείς. Αυτή που 

συμπληρώνεται πάντα με το θάνατο σου. Η 25η ώρα. Εσύ… 

 

 



“25th hour” project 

604 
 

Αρετή Σιάχου | 13.3.2015 

Αν ήξερες την ασχήμια της πεταλούδας πριν πετάξει, 

δεν θα ζητούσες ποτέ την ομορφιά της. 

Αν ήξερες την σύντομη ζωή της 

δεν θα ζήλευες ποτέ το πέταγμά της. 

Αν ήξερες τι ευάλωτη που μοιάζει στον αέρα 

δεν θα τολμούσες ποτέ την ελευθερία της.  

Αν ήξερες το μυστικό της 25ης ώρας 

ο Ήλιος θα χτένιζε ήδη το κουκούλι σου. 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

605 
 

Χριστιάνα Χρίστου | 14.3.2015 

25η ΩΡΑ (απ’ την ΚΑΛΗ) 

Η ώρα που δεν περιμένεις να τη ζήσεις… 

Η ώρα που ονειρεύεσαι χωρίς πρωτόκολλα και εξαρτήσεις… 

Η ώρα που ξαναγίνεσαι παιδί, που γελάς δυνατά και ασταμάτητα, που 

τρέχεις, που κάνεις ζαβολιές και τούμπες σε γρασίδι… 

Η ώρα που χορεύεις στο κύμα, που ανοίγεις το παράθυρο της ψυχής και 

βλέπεις Ήλιο και νιφάδες να παίζουν κυνηγητό… 

Ένα ατέλειωτο πάρτι είναι αυτή η ώρα… 

Η ώρα που σου χαμογελά η ΖΩΗ και ανταποδίδεις με πάθος και ένταση 

το χαμόγελο… 

Η ώρα που ζεις με όλες σου τις αισθήσεις έντονα, απροκάλυπτα, 

φαντασμένα… 

Η ώρα που μεθάς με το ηλιοβασίλεμα, με τη βροχή, βλέποντας τη 

θάλασσα και το φεγγάρι να καθρεφτίζεται μέσα της απ’ την αθέατη του 

πλευρά, μόνο μ’ αυτήν… 

Η ώρα που γράφεις ποίηση, που ζεις ποιητικά και πολύχρωμα… 

Η ώρα που κατρακυλάς πάνω στις τσουλήθρες και των 7 χρωμάτων του 

ουράνιου τόξου, που κάνεις ακροβασίες μέσα σε ένα αερόστατο… 

Η ώρα που τρως παγωτό και μαύρη σοκολάτα με καραμέλα και 

αμύγδαλα Μαδαγασκάρης, που πίνεις κοκτέιλ μέσα σε καρύδες 

εξωτικές… 

Η ώρα που ζεις το εξωπραγματικό μαζί με το αληθινό και δεν σου κάνει 

καμιά διαφορά… 

Η ώρα που ζεις το ΤΩΡΑ σαν να μην έχει μετά ή ύστερα… 

Κλείνεις τα μάτια και την βλέπεις, την ώρα που δεν ξημέρωσε, την ώρα 

που αργεί, την ώρα ετούτη την καμωματούσα, την τσαχπίνα… 

Την ώρα που σου κλείνει το μάτι, την ώρα που τα παραμύθια 

ζωντανεύουν και η καλή νεράιδα σε μεταμορφώνει σε ξωτικό - ταξιδευτή 



“25th hour” project 

606 
 

με μόνα εφόδια τη δίψα για ζωή, 2 - 3 καλούς φίλους, 1 καλό βιβλίο και 

1 καλό κρασί… 

Η περιπέτεια αρχίζει και το σώμα σου γίνεται ανάλαφρο και αφήνεις την 

πυξίδα της ζωής να σε κατευθύνει αδιαμαρτύρητα και ρομαντικά 

υποταγμένη στο όνειρο, στην πεμπτουσία του παραμυθιού σου… 

 

25η ΩΡΑ (απ’ την ΑΝΑΠΟΔΗ) 

Η ώρα εκείνη που κινείσαι μεταξύ λογικής και παράνοιας… 

Η ώρα εκείνη που είσαι εσύ και ο φόβος, οι φόβοι σου παρέα… 

Η ώρα εκείνη που η αισθητική και η ασχήμια μιας όξινης βροχής δεν 

κάνουν νόημα, άνευ σημασίας είναι… 

Η ώρα που γυρνάς μόνη/ος στο σπίτι το βράδυ και κοιτάζεις τη μοναξιά 

στα μάτια και περιμένεις άδικα να σου χαμογελάσει… 

Η ώρα που πονάς για μια αγάπη που χάθηκε… 

Η ώρα που παλεύεις με δράκους και θεριά, με πρώτο και καλύτερο 

ΕΣΕΝΑ… 

Η ώρα που το δάκρυ κυλά… 

Η ώρα που η ελπίδα σβήνει, χάνεται, παντού σκοτάδι, καταχνιά… 

Η ώρα που τα όνειρα τρεμοσβήνουν σαν πεφταστέρια και δεν 

προλαβαίνεις να ονειρευτείς… 

Η ώρα που παύεις να κοιτάς ψηλά, σκύβεις το κεφάλι, χαμηλώνεις το 

βλέμμα… 

Η ώρα που το τίποτα, το μικρό και το κάτι, φαίνονται αδύνατα, 

ακατόρθωτα, άπιαστα… 

Αχ ψυχή μου… Ας μην ξημερώσει πότε ξανά αυτή η ώρα… ΠΟΤΕ. Να 

μείνει εκτός χάρτη, εκτός του ρολογιού της ζωής μου, της ζωής μας. 

 

 

 



“25th hour” project 
 

607 
 

Σταυρούλα Κωστακοπούλου | 15.3.2015 

Παραπάτησα.  

Ζαλίστηκα. 

Γέλασα. 

Πίστεψα σε αυτά που ποτέ δεν είδα. 

Σ’ αυτά που ποτέ – μα ποτέ, δεν έζησα. 

Δηλώνω ένοχη. 

Αυτό θες να ακούσεις; 

Ορίστε λοιπόν. 

Ναι, πίστεψα σ’ εκείνα τα ξημερώματα που όλα δύουν.  

Πες ό,τι θες. 

Δε με αγγίζει η δήθεν νομοτέλειά σου. 

Ντύνομαι χρώματα 

κι όχι απ’ αυτά που σε δίδαξαν, 

μα από εκείνα που ποτέ δεν θα βρεις  

στο τετραγωνισμένο σου μυαλό. 

Είμαι γεμάτη μουσικές που ποτέ δεν θα γράψεις. 

Λυπάμαι γι’ αυτό, παρ’ όλα αυτά. 

Πίστεψα σε εκείνους τους ανθρώπους που έλεγες πως αγαπάς. 

Σε εκείνα που κυνηγάς τις ώρες που τους κρυβόσουν. 

Διείσδυσα στις σκέψεις σου κι εσύ κοιτούσες με απορία 

το μόνο που ξέρεις να κάνεις είναι να ρωτάς. 

Σε θυμάμαι σε εκείνο το φανάρι στην Νέα Εθνική 

να με επαναφέρεις στην πραγματικότητα βίαια 

ψάχνοντας απαντήσεις  

- που προφανώς δεν είχα... 

Που ξεκάθαρα ακόμη δεν έχω. 

Σου γελούσα πριν ακόμη με βρεις. 

Το ξέρεις γαμώτο. 

Είμαι φουλ από ανοιξιάτικα αρώματα. 

Γελάω με σένα, για σένα; 

Τι σημασία έχει; 

Γελάω με όλη μου τη ψυχή. 

Επιτέλους. 

Έκανα στην άκρη όλα μου τα ζωώδη ένστικτα. 

Είμαι άνθρωπος – πιο πολύ από ποτέ. 

Δεν το ξέρεις και δεν θα το μάθεις ποτέ, 



“25th hour” project 

608 
 

μα με έκανες κάτι περισσότερο απ’ αυτό που ήμουν. 

Δεν σου χρωστάω τίποτα 

απλά επειδή γουστάρω να σε βγάλω απ’ το κελί σου, 

σ’ ευχαριστώ. 

Τι σημαίνει «πέρασε η ώρα;» 

Αυτή την ώρα τα πάντα είναι αληθινά. 

Αυτή είναι η καλύτερη ώρα μου. 

Η 25η. 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

609 
 

Μάρθα Γαλατοπούλου | 16.3.2015 

Έχει βάλει το χοντρό μπλε φούτερ πουλόβερ. Η πόρτα πίσω από το 

ταμείο ανοιγοκλείνει όλη την ώρα φέρνοντας μέσα μπουκώματα κρύου 

αέρα που την χτυπάνε στην πλάτη. Τις τελευταίες δυο μέρες ο καιρός έχει 

αλλάξει απότομα. Η θερμοκρασία έπεσε και οι κορυφές των γύρω 

βουνών είναι σαν τους κουραμπιέδες που εδώ και έναν μήνα στολίζουν 

τις βιτρίνες των ζαχαροπλαστείων. 

Οι πελάτες περνούν ο ένας μετά τον άλλο, σιωπηλοί. Βγάζουν τα 

πράγματα από τα καλάθια, τα τακτοποιούν στην κορδέλα, περιμένουν 

υπομονετικά και η ουρά όλο και μεγαλώνει. Τα χέρια της περνούν 

μηχανικά πάνω από τον αισθητήρα. Μπιπ, μπιπ, μπιπ… Οι σκέψεις της 

τρέχουν πίσω, σε εποχές που φαίνονται τόσο μακρινές. Κι όμως, 

υπολογίζοντας την ηλικία των παιδιών της, δεν πρέπει να έχουν περάσει 

πάνω από τρία χρόνια. Αυτές τις μέρες παρακαλούσαν να χιονίσει. Είχαν 

ήδη κλείσει λίγες μέρες σε κάποιο βουνό. Οι έγνοιες τους ήταν να πάρουν 

όλα τα απαραίτητα για το χιόνι. Να μην ξεχάσουν το έλκηθρο, μπότες του 

χιονιού, στολές. Χριστούγεννα ή Πρωτοχρονιά μπροστά στο αναμμένο 

τζάκι. Και το σπίτι τους έχει τζάκι και το άναβαν κάπου κάπου τον 

χειμώνα για ρομαντικές βραδιές. Τώρα το ανάβουν από ανάγκη. Τα 

παιδιά κοιμούνται στους καναπέδες στο σαλόνι, που είναι ο μόνος ζεστός 

χώρος του σπιτιού, κι αυτή στο κρύο υπνοδωμάτιο. 

«Καλή χρονιά» της εύχεται μια πελάτισσα. Οι μύες στο πρόσωπό της 

συσπώνται από μόνοι τους σε χαμόγελο. «Καλή χρονιά να έχουμε» 

αντεύχεται. Παίρνει τα χρήματα, δίνει τα ρέστα, περιμένει την απόδειξη, 

την δίνει με το δεξί και με το αριστερό συνεχίζει να περνάει πράγματα 

πάνω από τον αισθητήρα. Πριν έρθει για την βάρδια έτρεξε να πάρει τα 

δώρα του Αϊ Βασίλη για το δέντρο. Συνεννοήθηκε με την Μαρία, την 

κοπέλα που προσέχει τα παιδιά, να περιμένει αν αργήσει λίγο. Κανονικά 

τελειώνει στις 9:00, αλλά τέτοιες μέρες δεν υπάρχει ωράριο, την 

τσάκισαν και οι συνεχόμενες Κυριακές. Χωρίς ανάσα θα βγει αυτός ο 

Δεκέμβρης. 

Χαιρετά βιαστικά και βγαίνει στο δρόμο. Μόλις που προλαβαίνει το 

αστικό. Μόλις μπαίνει χτυπάει το κινητό της. Είναι η Μαρία. Θέλει κι 

αυτή να κάνει Πρωτοχρονιά. Ακούει τις φωνές των παιδιών από μέσα. 

«Τώρα έρχεται η μαμά» λέει η Μαρία. Κλείνει το κινητό και κοιτάει έξω 

από το παράθυρο. Τα λαμπάκια του Χριστουγεννιάτικου ντεκόρ που 



“25th hour” project 

610 
 

αναβοσβήνουν της φαίνεται πως της βγάζουν τη γλώσσα. Θα περάσει κι 

αυτό. Ένα βράδυ έμεινε, σκέφτεται και βουρκώνει. Τα παιδιά την 

περιμένουν. Από πέρσι που έφυγε ο Νίκος στην Κένυα κάνουν γιορτές οι 

τρεις τους. Είχε πει πως μπορεί να έπαιρνε άδεια, αλλά ποτέ δεν ξέρεις 

με τις κατασκευαστικές. Εξάλλου έχουν ανάγκη τα χρήματα. Καλύτερα να 

έρθει το καλοκαίρι, ίσως καταφέρουν να πάνε καμιά βδομάδα διακοπές. 

Το λεωφορείο περνάει μπροστά από το Χριστουγεννιάτικο χωριό. 

Σερνόμενη κατάφερε να πάει τα παιδιά μια βόλτα εκεί. Έστειλαν και 

γράμμα τον Αϊ Βασίλη. Ο μικρός δεν ξέρει ακόμη να γράφει καλά και της 

ζήτησε να γράψει αυτή το γράμμα του. «Να φέρεις τον μπαμπά μου, Άγιε 

Βασίλη» ήταν η ευχή. Η Μαργαρίτα δεν την άφησε να δει τι έγραψε. 

Πέρσι, κάθε φορά που έφευγε στη δουλειά γαντζωνόταν πάνω της. Δεν 

ήθελε να μένει με την Μαρία. Κάθε φορά έφευγε με έναν κόμπο στο 

στομάχι, σιγόκλαιγε σε όλη τη διαδρομή και στη δουλειά προφασιζόταν 

μια ευαισθησία στα μάτια – το φως, το κρύο, η ζέστη, ο αέρας… Αν εκείνο 

την τάραζε, τώρα φοβάται. Πάνε μήνες που η μικρή σταμάτησε να 

παραπονιέται. Μόνο την κοιτάει μ’ ένα βλέμμα που μένει εκεί, σαν φόντο 

σε ό,τι βλέπει. Όποτε κι αν σηκώσει τα μάτια της αντικρίζει το βλέμμα της 

μικρής. Κι όταν κλείνει τα μάτια της είναι πάλι εκεί, δυο τεράστια υγρά 

μάτια στο σκοτάδι κι δυο χείλη σφιχτά κλεισμένα. 

Το χέρι της κρέμεται από τη χειρολαβή. Έχει ακουμπήσει το κεφάλι της 

πάνω του και κουνιέται ρυθμικά με την κίνηση του λεωφορείου. Πόσο 

ήθελε κι αυτή να γράψει ένα γράμμα στον Αϊ Βασίλη, πόσο θέλει να 

πιστέψει πως υπάρχει. Ήμουν καλή όλο το χρόνο, θα του έγραφε, 

δούλεψα πολύ, στη δουλειά και στο σπίτι. Κουράστηκα πολύ. Είμαι 

τριάντα χρονών, αλλά δεν έχω κέφι για τίποτε. Δεν θέλω να βγω, δεν έχω 

κουράγιο να διασκεδάσω. Έχω δυο παιδιά που δεν τα βλέπω, που δεν 

προλαβαίνω να παίξω μαζί τους, άγιε μου Βασίλη, σε παρακαλώ, δώσε 

μου μια ώρα με τα παιδιά μου, μια ώρα μόνο, ξέγνοιαστη. 

Η Μαρία την περίμενε με το παλτό και τις μπότες στην πόρτα. Της 

ευχήθηκε χρόνια πολλά, την φίλησε σταυρωτά και έφυγε τρέχοντας. 

Ήταν κιόλας έντεκα. Μια ώρα για την αλλαγή του χρόνου. Ο μικρός έτρεξε 

και κρεμάστηκε από το πόδι της. Τον σήκωσε και τον έσφιξε δυνατά. Η 

Μαργαρίτα ήταν στον καναπέ, μιλούσε με τον μπαμπά της στο skype. 

Είχε ακουμπισμένη την ανοιχτή της παλάμη στην οθόνη και ψηλάφιζε το 

πρόσωπό του. Μόλις ένοιωσε τη μαμά της, φίλησε την οθόνη και έφυγε. 



“25th hour” project 
 

611 
 

Σωριάστηκε στη θέση της μικρής στον καναπέ, έχωσε το πρόσωπό της 

στις παλάμες της και αφέθηκε να κλαίει με λυγμούς. Ο Νίκος της έλεγε 

λόγια παρηγοριάς. Υπομονή. Κι αυτή την Πρωτοχρονιά θα φιληθούν στην 

οθόνη, μα του χρόνου όλοι μαζί, όπως πρώτα. Όλα θα πάνε καλά. Άγγιξε 

την οθόνη με βρεγμένα δάχτυλα, άγγιξε τα μάτια του, τα χείλη του. Τι να 

τα κάνει τα λόγια. Τα χέρια του ήθελε. Μια αγκαλιά να την τυλίξει. 

Κόψανε τη βασιλόπιτα και το φλουρί έπεσε στο σπίτι. Ίσως καταφέρουν 

να το σώσουν, ίσως καταφέρουν να είναι πάλι γρήγορα όλοι μαζί. 

Αγκάλιασε τα παιδιά. Η Μαργαρίτα ήρθε και χώθηκε κάτω από τη 

μασχάλη της. «Να ξέρεις μαμά, σ’ αγαπάω» της είπε και τύλιξε τα 

χεράκια της γύρω απ’ τη μέση της. Αποκοιμήθηκαν κι οι τρεις στον 

καναπέ χαζεύοντας τις φλόγες στο τζάκι. Χρυσές και πορφυρές. Για μια 

στιγμή της φάνηκε πως είδε τον Αϊ Βασίλη να κατεβαίνει απ’ την 

καμινάδα και να αφήνει κάτι στο περβάζι του τζακιού. Μπα, τίποτε. Μόνο 

η χριστουγεννιάτικη διακόσμηση απλωμένη δεξιά κι αριστερά από το 

ρολόι. Το ρολόι που έδειχνε ακόμη δώδεκα και ένα. Μάλλον σταμάτησε. 

Να μην ξεχάσει να αλλάξει τη μπαταρία. Κοίταξε το ρολόι στο χέρι της. 

Ίδια ώρα. Μα δεν μπορεί. Άλλαξαν το χρόνο όλοι μαζί. Θα πρέπει να 

πέρασε τουλάχιστον μια ώρα από τότε. 

Θυμήθηκε τον Αϊ Βασίλη στο όνειρό της. Θυμήθηκε την ευχή της. 

Κοιμήθηκαν τόσο γλυκά και ξέγνοιαστα οι τρεις τους αυτή, την εικοστή 

πέμπτη, την χαρισμένη ώρα.  

 

 

 

 

 

 

 

 

 

 



“25th hour” project 

612 
 

Εύη Αγγελακοπούλου | 17.3.2015 

Σάββατο πρωί κι η πλατεία όπως και κάθε Σάββατο ήταν γεμάτη κόσμο 

να πηγαινοέρχεται πάνω κάτω. Οι περισσότεροι κρατούσαν τσάντες από 

ψώνια και παιδικά χεράκια, τα οποία με την σειρά τους κρατούσαν 

μπαλόνια. Ο Μιχάλης δεν κρατούσε κάποιου το χέρι γιατί έπρεπε να κινεί 

τις ρόδες του αναπηρικού καροτσιού του, το οποίο όταν κουραζόταν το 

έσπρωχναν οι γονείς του. 

Δεν ζήλευε αυτούς που περπατούσαν. Δεν κλαψούριζε για το αναπηρικό 

του καροτσάκι. Αντίθετα ένοιωθε τυχερός που το είχε και τον βοηθούσε 

να κινηθεί. Ζήλευε όμως τα πουλιά που είχαν φτερά και τα μπαλόνια που 

πετούσαν. Γι’ αυτό του άρεσαν κι οι πλατείες, εκεί τα έβρισκε και τα δύο. 

Το δικό του μπαλόνι το έδενε στο χερούλι του καροτσιού. Του άρεσε η 

κίνησή του στον αέρα. Το θεωρούσε μαγικό να στέκεται εκεί ψηλά δίχως 

να πέφτει. Η μαγεία, εμφανίζεται μόνο σε αυτούς που την πιστεύουν, 

μου είπε. Ήταν μόλις δέκα χρονών. 

Τα μπαλόνια δεν τα έβαζε στο σπίτι. Τα άφηνε ελεύθερα να φύγουν ή τα 

έδενε στα κάγκελα στο μπροστινό μπαλκόνι του σπιτιού του. Τα σπίτια 

έχουν ταβάνι και στα μπαλόνια δεν αρέσουν τα ταβάνια, τα περιορίζουν 

έλεγε. 

Και όπως σ’ αυτά δεν άρεσαν τα σπίτια έτσι και στον Μιχάλη. Η μόνη ώρα 

που του άρεσε ήταν η ώρα του ύπνου. Για την ακρίβεια το μεσοδιάστημα 

μεταξύ ύπνου και ξύπνιου. Εκεί όπου συμβαίνει η 25η ώρα. Η ώρα όπου 

μπορεί ο καθένας να είναι ό,τι και όπως θέλει. 

Η 25η ώρα είναι κοινό μυστικό όλων. Κάποιοι την θεωρούν όνειρο γιατί 

δεν μπορούν να την ερμηνεύσουν με την λογική. Στην 25η ώρα του 

Μιχάλη ο κόσμος του ήταν διαφορετικός. Την ώρα αυτή οι άνθρωποι δεν 

περπατάνε αλλά πετάνε. Εκεί το καροτσάκι του ήταν αχρείαστο κι έτσι το 

άφηνε δίπλα στο κρεβάτι του σαν άχρηστο αντικείμενο. 

Υπήρχαν ανάπηροι και στην 25η ώρα. Αυτοί που δεν είχαν φτερά κι απλά 

περπατούσαν. Σκεφτόταν ότι στις 24 ώρες κανείς δεν έχει φτερά άρα 

θεωρούνται όλοι ανάπηροι. 

Ένοιωθε ελεύθερος. Μα αυτό που του άρεσε πιο πολύ, ήταν ότι πετώντας 

μπορούσε να κρατήσει κάποιον από το χέρι. Πετούσε χέρι - χέρι με τους 

γονείς του, την μικρή του αδερφή και τους φίλους του. Κι εκεί στις βόλτες 



“25th hour” project 
 

613 
 

κουραζόταν και κοιμόταν. Το μεταβατικό αυτό στάδιο από την 25η ώρα 

στις υπόλοιπες 24. 

Εκείνο το πρωινό του Σαββάτου λοιπόν γνώρισα τον Μιχάλη και μου 

έμαθε για την 25η ώρα. Η ώρα που ο καθένας από μας μπορεί να έχει την 

δική του ονειρεμένη, ιδανική, γεμάτη χαρές και δίχως φόβους, ζωή. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

614 
 

Μιχάλης Ιωάννου | 18.3.2015 

Δεν υπάρχουν «25ες ώρες». 

Ούτε υπήρχαν, αλλά και ούτε θα υπάρχουν. 

Το μόνο που υπάρχει είναι το ξεγέλασμα του νου. 

Ποτέ δηλαδή δεν θα πούμε πως «ήρθε η 25η ώρα». 

Πάντα λέμε «μα πως πέρασε τόσο γρήγορα η ώρα». 

Πολύ μικρές χαμένες στιγμές, τις λέω εγώ… 

Όμορφα χαμένες… 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

615 
 

Δήμητρα Καφρομάνη | 19.3.2015 

Μετράω τα λεπτά και δεν μου βγαίνουν. Πέντε προσθέτω εγώ, δέκα 

κόβεις εσύ. 

«Μείνε λίγο ακόμα» φωνάζω χωρίς μια λέξη. «Πρέπει να φύγω» λες 

χωρίς φωνή. 

Μα εγώ θέλω να σταματήσω τη Γη να γυρίζει. 

Θέλω να βάλω εκείνο το κοντάρι κόντρα στον άξονα, κόντρα στα 

γρανάζια, να μπλοκάρει, να σταματήσει για λίγο. 

Να μην την περιμένει ο Ήλιος, να μην την περιμένει η Σελήνη. 

Να κοιμηθούν σ’ αυτήν την ώρα, τη χαμένη για αυτούς, την κερδισμένη 

σε μένα. 

Να μην κουνιούνται οι δείκτες στα ρολόγια, να μην αλλάζουν νούμερα. 

Να είναι δική μου αυτή η ώρα και ας την κόψει κάποιος από τη ζωή 

μου. Ας μου μετρήσει μια ώρα λιγότερη. 

Μια ώρα ζωής μαζί σου θα μου δώσει την ευτυχία που μου πρέπει για 

όλες τις υπόλοιπες. Και για να μην φανώ φτηνή, διαπραγματεύομαι τις 

ώρες που θα δώσω στον αντίποδα. 

Θέλουν μία, δυο, περισσότερες; 

Μπροστάντζα, με υπογεγραμμένο συμβόλαιο, με αντίγραφα όπου 

χρειαστεί. 

Αρκεί να μου δοθεί αυτή η ώρα. Αυτή η ώρα που θα είναι μόνο δική 

μας. 

Δεν θα την ξέρει κανείς, δεν θα την μετρήσει κανένα ημερολόγιο. 

Δεν θα λείψουμε σε κανέναν. Ήχος από τηλέφωνο δεν θα ακουστεί. 

Άνθρωπος δικός μας δεν θα μας αναζητήσει. 

Αυτήν την ώρα θα υπάρχεις για μένα. Αυτήν την ώρα θα ζω για σένα. 

Θα σου μιλήσω για αυτά που δεν ζήσαμε, για αυτά που θα ζήσουμε. Θα 

σου μιλήσω για την ευτυχία, τα δάκρυα, την αγκαλιά, την αγάπη, την 

συνύπαρξη, την ανάγκη, τον πόνο, τα δάκρυα, το σφίξιμο, την παγωνιά, 

την παρουσία σου, την έλλειψή σου. 

Θα βάλω φωνή και λέξεις και έρωτα σε ένα καζάνι και θα φτιάξω το πιο 

νόστιμο φαγητό του κόσμου. 

Αυτό που θα τρως κάθε μέρα της ζωής σου, αυτό που θα λαχταράς κάθε 

που θα γυρίζεις πίσω στο σπίτι. Το ίδιο, αλλά κάθε φορά τόσο 

διαφορετικό. 

Μια ώρα μόνο. Μία. Αυτήν που δεν θα είναι η 25η ώρα. Θα είναι η 

υπόλοιπη ζωή σου. 



“25th hour” project 

616 
 

Δήμητρα Σωκράτους | 20.3.2015 

Μοναξιά μου στολίδι, 

στο λαιμό δαχτυλίδι, 

συντροφιά μου πικρή. 

Μοναξιά μου μανδύας, 

του Ολύμπου μου Δίας, 

συντροφιά μου στερνή. 

Μοναξιά μου στο βλέμμα, 

στης ζωής μου το θέμα, 

συντροφιά μου τρανή. 

Μοναξιά μου ποιείσαι 

στη Ψυχή προσποιείσαι, 

συντροφιά μου Ιερή. 

Μοναξιά μου, αχ, σβήσε, 

στο κρασάκι μου λύσε, 

συντροφιά τη σιωπή… 

Μοναξιά μου αντίο, 

μουδιασμένο αστείο. 

Είσαι ξένη εσύ… 

Μοναξιά μου σ’ αφήνω, 

με το ταίρι μου πίνω 

συντροφιά και μεθώ 

Μοναξιά, δεν υπάρχεις, 

μες το ταίρι μου εχάθεις, 

μες το άπειρο ζεις… 

Εικοστή Πέμπτη ώρα, 

μες το σύμπαν αιώρα 

αρχαγγέλου πνοή… 

 

 

 

 



“25th hour” project 
 

617 
 

Λυδία Ελιόγλου | 21.3.2015 

Η ανακοίνωση είχε γίνει 

διαλαλώντας απ’ το ηχείο: 

τη μέρα έκοβαν στα δύο 

- και δεν επρόκειτο για αστείο. 

Διέταξαν δώδεκα ώρες 

θα είναι πλέον η εργασία 

και ο δικτάτορας γελούσε 

μ’ όλη τη διαδικασία…  

Έντρομοι άκουγαν διαβάτες 

φωνή που στρίγγλιζε με μίσος: 

«Θα υπακούτε σ’ ό, τι λέω, 

τέρμα τα “μα” τα “μου” και “ίσως”»  

Για δευτερόλεπτα κοιτιούνται 

και κίνησαν πάλι να πάνε, 

είχαν δουλειές πολλές να κάνουν 

και διόλου χρόνο να χαλάνε. 

Κι όμως, ανάμεσα στο πλήθος, 

δυο πρόσωπα πώς ξαφνιαστήκαν, 

ένιωσαν σαν μ’ αυτά τα λόγια 

ευθύς στη μέση να κοπήκαν. 

Φταίει οι δυο τους ίσως που ήταν 

πολύ ερωτευμένοι - αλήθεια! -, 

αλλά στη γη που κατοικούσαν 

δεν φτούραγαν τα παραμύθια…  

Είκοσι τέσσερις οι ώρες 

κι ήδη δεν ‘φταναν, ούτε αρκούσαν 

- κι αν δώδεκα καθένας τώρα, 

τι θα ‘καναν; Πώς θα μπορούσαν;  

Εκείνος χάραμα στις έξι 

κι ύστερα απόγευμα σχολάει 

κι εκείνη τότε είναι που αρχίζει 

και το πρωί έξι σταματάει. 



“25th hour” project 

618 
 

Και παρακάλεσαν - αλήθεια! - 

πολύ μα «η βάρδια δεν αλλάζει!», 

αφού κανένας δεν νοιαζόταν, 

«συναίσθημα είναι κι ας ρημάζει!»  

Όχι μονάχα για τους δύο, 

μα γενικότερα, για όλους, 

δεν ήταν, λέει, ενταγμένο, 

εις της ανάπτυξης τους πόλους… 

Τώρα, αυτός την κάθε μέρα 

πάντα νωρίτερα ξυπνάει, 

χτυπάει πιο μπροστά την κάρτα, 

στις τεσσεράμισι έχει πάει. 

Κι αυτή χτυπάει το δάχτυλό της 

στη μηχανή καθώς δουλεύει, 

συμβαίνει πάντα ίδια ώρα 

και τάχα επίδεσμο γυρεύει 

Δεν άλλαξε στ’ αλήθεια κάτι, 

μονάχα εύχονται κι οι δύο 

να ‘χε μια ώρα ακόμη η μέρα 

- και να ‘σπαζε ‘κείνο το ηχείο… 

 

 

 

 

 

 

 

 

 

 

 



“25th hour” project 
 

619 
 

Λευτέρης Κουλώνης | 22.3.2015 

Όσα έκανα για σένα. 

Όσα έκανες σε μένα. 

Όσα σου έδωσα, 

με όσα πήρες. 

Πολύ ευχαριστώ, 

πολλή συγνώμη, 

πολλή υπόσχεση. 

Το μέλλον που δεν ήρθε, 

η 25η ώρα που έφτασε, 

σε βρήκε πάλι να κάνεις ταμείο. 

Να μετράς, 

να υπολογίζεις, 

να μηχανεύεσαι. 

Όσα είχες, 

όσα έχασες, 

όσα δεν μπορείς να αποκτήσεις. 

 

Τα πλούτη του κόσμου, 

για τη ψυχή σου.  

Η φωτιά που σε καίει. 

Οι στάχτες στο τασάκι μου, 

που φύσηξα στον άνεμο, 

όπως κάνουν με τους νεκρούς. 

Σαν αντίο. 

 

 

 

 

 

 

 



“25th hour” project 

620 
 

Γεωργία Δημητροπούλου | 23.3.2015 

Να σπάσει το κατεστημένο. Αυτό ήθελε. Καφές - σάντουιτς με το μέτρο 

24 ώρες, Απλή / αμόλυβδη πωλούνται και παγάκια 24 ώρες, 

πεθαμενατζίδικο «Το Φευγιό» 24 ώρες, μπιούτι σαλόν «Μπελέτσα» 

τουέντι φορ άουαρς. Ε αυτός θα ήταν ανοιχτός 25 ώρες. Και θα το 

βροντοφώναζε ηχηρώς με την φούξια νέον ταμπέλα «25η ώρα». Από 

πραμάτεια λίγα πράματα. Λίγα και καλά. Έτσι διαφοροποιείσαι από τον 

ανταγωνισμό, του ‘χε πει ένας γκουρού σύμβουλος επιχειρήσεων στο 

γραφείο του οποίου είχε απευθυνθεί, πριν το επιχειρείν. Και του ‘χε 

φανεί σοβαρός άνθρωπος. Ώσπου του ζήτησε κέρδη εξ ημισείας και 

πείστηκε ολωσδιόλου πως επαγγελματίας σοβαρός δεν ήταν. Ούτε 

άνθρωπος. Σοβαρός άνθρωπος, εννοώ, γιατί άνθρωπος ήταν. Τριών 

λογιών πίτες όλες κι όλες είχε αποφασίσει να γεμίζουν την γυάλινη 

βιτρίνα του ταχυφαγείου του. Ούτε καφέδες, ούτε κρουασάν, ούτε τοστ. 

Μόνο πίτες. Πίτες με κασέρι, πίτες με πιπέρι, πίτες με χοιρομέρι. Είχε 

αποφασίσει πως για να βγαίνει η δουλειά, θα έπρεπε να τηρεί 

καθημερινά με ευλάβεια το ίδιο πρόγραμμα. Θα άνοιγε φύλλο δυο 

φορές τη μέρα, τη μια αχάραγα, την άλλη τ’ απόβραδο. Θα προχωρούσε 

στη γέμιση και αφού θα αράδιαζε το υλικό στις λαμαρίνες, θα περίμενε 

το απαραίτητο ροδοκοκκίνισμα προτού τα διεσταλμένα ζυμάρια βρουν 

τον δρόμο τους προς συνεσταλμένα από την πείνα στομάχια. Όσο για την 

ποσότητα, θα ήταν τόσο μεγάλη ώστε να μην έχει φύρα αλλά να έχει 

αποθεματικό ως το ψήσιμο της επόμενης φουρνιάς. Πήρε βέβαια και 

βοηθό για να ανταπεξέλθει στις απαιτήσεις της 24ωρης ή καλύτερα 

25ωρης εργασίας. Τις πρώτες μέρες η επιτυχία ξεπέρασε κάθε 

προσδοκία. Έξω από το ταχυφαγείο «25η ώρα», ένα φίδι ανθρώπινης 

μάζας ξεδιπλωνόταν γύρω από τα στενά. Φίδι τεράστιο. Πύθωνας ή 

ανακόντα, το πιθανότερο. Περαστικοί, πεινασμένοι, ξενυχτισμένοι, 

παιδιά, μητέρες, μητέρες με παιδιά, όλοι συνέρρεαν απ’ το πρωί ως το 

βράδυ για να δοκιμάσουν τις περίφημες πίτες με κασέρι, με πιπέρι, με 

χοιρομέρι. Ώσπου μια μέρα το φίδι έγινε χελιδόνι. Είδος αποδημητικό. 

Φτεροκόπησε προς την επόμενη γωνία, έξω απ’ τη λαχανί νέον ταμπέλα 

με την επιγραφή «Πίτες να τρώει η μάνα και του παιδιού να μην δίνει». 

Βλέποντας την πελατεία του να κάνει φτερά απ’ τη μια μέρα στην άλλη, 

ο ιδιοκτήτης της «25ης ώρας», κατάλαβε πως έπρεπε να λάβει μέτρα 

δραστικά. Τελικά η λύση δεν χρειάστηκε σκέψη. Χρειάστηκε μόνο πέντε 

σκοτς ανέρωτα, μια Παρασκευή βράδυ, που το ρολόι έδειχνε ώρα 25. Πιο 



“25th hour” project 
 

621 
 

πίτα κι απ’ τις πίτες του, τον είδαν να τρεκλίζει προς την επόμενη γωνία 

με ένα μπιτόνι στα χέρια. Μέσα στο μαγαζί με τη λαχανί νέον ταμπέλα, 

δυο χέρια πάλευαν με τη σκληρή ζύμη. Λίγα λεπτά μετά, μύριζε ο τόπος 

ζυμάρι καμένο. Ίσως και κρέας. Ξεροψημένο.  

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

622 
 

Ευδοκία Φανερωμένου | 24.3.2015 

Η ιδέα του είχε καρφωθεί πρόσφατα στο μυαλό. Έτσι. Απρόσκλητη. Το 

ταξίδι στη Θεσσαλονίκη για δύο εβδομάδες, προέκυψε πιο νωρίς απ’ ότι 

το υπολόγιζε και του έδινε την ευκαιρία. Αρκετές από τις επιχειρήσεις 

που είχε αναλάβει την οργάνωση και προώθηση της δουλειάς τους είχαν 

ζητήσει εκτάκτως μια δια ζώσης επαφή. Η Κλειώ που είχε αναλάβει τη 

φοροτεχνική τους υποστήριξη είχε γίνει σχεδόν υστερική με την υπόθεση 

«τυπικότητα». Η Θεσσαλονίκη ονομάστηκε προτεραιότητα, η βαλίτσα 

ετοιμάστηκε από την ίδια, πριν ακόμη εκείνος το καταλάβει, και τα 

εισιτήρια ήταν ακουμπισμένα στον μπουφέ. Ο Αποστόλης απόλαυσε δυο 

γουλιές από τον καφέ του και έκανε αυτόματα την κίνηση να φορέσει τα 

παπούτσια του. Κοντοστάθηκε. Άνοιξε τη βαλίτσα, αναζήτησε τη θήκη με 

τα προσωπικά καλλυντικά και με μια αποφασιστική κίνηση αφαίρεσε το 

ξυραφάκι και το πέταξε στα σκουπίδια. 

Η μέρα ήταν βροχερή. Ο συριγμός της βροχής σχεδόν βίαιος έμοιαζε να 

θέλει να θολώσει τα βλέμματα, να επισπεύσει τα βήματα και να 

ακυρώσει την όποια απόπειρα να ξεστρατίσει η ματιά σε κτίρια και 

ανθρώπους. Ευτυχώς το διαμέρισμά του, παρότι μικρό είχε το προνόμιο 

της θέας στο Θερμαϊκό και την υγρή του συνομωσία με τον χειμερινό 

ουρανό… Ήταν το καταφύγιό του τις βραδινές ώρες. Η θέα ήταν η λίμα 

που αποσπούσε τη σκόνη του πληθωρισμού των επαφών του κατά τη 

διάρκεια της ημέρας. Τακτοποίησε τις εκκρεμότητες και πριν ξεκινήσει 

για το πρώτο του ραντεβού σταμάτησε στον καθρέφτη. Έσυρε την 

παλάμη στο πρόσωπό του για να αισθανθεί την αδρότητα από τα πρώτα 

γένια μετά το χθεσινό ξύρισμα. Και χαμογέλασε. 

Η βροχή τώρα είχε ηρεμήσει τον ρυθμό της και τα βρεγμένα πεζοδρόμια 

τόνιζαν ακόμη περισσότερο την ασχήμια της εγκατάλειψης και της 

προχειρότητας. Πλακάκια σπασμένα, κάγκελα σκουριασμένα, κτίρια 

κακοφορμισμένα, βεβηλωμένα. Ο ξένος που θα αναζητούσε την 

αισθητική του προφανούς, ίσως να μην άντεχε πάνω από δύο μέρες 

παραμονής σε αυτήν. Για τον ίδιο όμως, η πόλη κουβαλούσε μια ενέργεια 

τόσο δυνατή, που δυναμίτιζε την όποια ελευθερία του και 

ενεργοποιούσε τα γρανάζια της τόλμης του… Όπως σήμερα το βράδυ, 

στο Καπάνι, που κρατούσε την μόλις αγορασμένη στρατιωτική κουβέρτα 

για το σκοπό του. 



“25th hour” project 
 

623 
 

Οι μέρες περνούσαν με αδημονία. Χρειαζόταν λίγο ακόμη χρόνο, ώσπου 

το χέρι στο πρόσωπο να συναντήσει πιο πυκνά γένια. Τα γένια του. Το 

εισιτήριο για τη δική του 25η ώρα. Η κουβέρτα. Το όχημα για το δικό του, 

προσωπικό ταξίδι. Την πέμπτη μέρα ήταν έτοιμος. Ο καλοντυμένος 

ώριμος επιχειρηματίας με το γενάκι που σίγουρα πρόδιδε τάση της 

μόδας για τους ανυποψίαστους συνεργάτες και πελάτες, κλειδωνόταν 

στο τελευταίο λεπτό πριν τα μεσάνυχτα. Εκείνη την ώρα είχε επιλέξει ως 

το μεταίχμιο της δεύτερης ζωής που αποφάσισε να χαρίσει στον εαυτό 

του ως εμπειρία. Με γρήγορες, κλεφτές κινήσεις βρέθηκε στην Πλατεία 

Αριστοτέλους. Και στο πρώτο ελεύθερο παγκάκι τυλίχτηκε με την παλιά 

κουβέρτα και διπλώθηκε σχεδόν σε εμβρυική στάση… Η 25η ώρα του. Τη 

σκεφτόταν από μικρό παιδί. Μια ώρα ολόδική του. Άγνωστη στους 

υπόλοιπους. Μια ώρα όπου θα μπορούσε σαν τον σούπερμαν ή κάποιο 

από τα αγαπημένα του καρτούν να μεταμορφώνεται, να παρατηρεί, να 

οσμίζεται και να εισπράττει την ανάσα της ζωής και του κόσμου. Το 

σφυγμό της εποχής και το στίγμα της… Η 25η ώρα του. Και εκείνος όχι 

καρτούν, αλλά ένας άστεγος στην Πλατεία Αριστοτέλους… 

Τα φώτα και η υγρασία έσφιγγαν τώρα την πόλη με τον κορσέ της 

νύχτας… Και εκείνη άφηνε σαν άρωμα τις σκιές και την πολυσημία της 

καθώς χόρευε τη ζεμπεκιά της. Τα μάτια του ίσα που φαινόταν ανάμεσα 

στο σκούφο και τη χλαίνη που τον σκέπαζε… Μα η ματιά, άγραφο χαρτί, 

έτοιμο να παραδοθεί στην έμπνευση του πιο σοφού γραφέα… Της ίδιας 

της ζωής. Εκείνη ήξερε το ίδιο καλά να σκαλίζει ορνιθοσκαλίσματα 

ταυτόχρονα με καλλιγραφίες. Περαστικοί βιαστικοί με χαμηλωμένα τα 

βλέμματα, συντονισμένοι στους προορισμούς της βραδιάς, έρχονταν και 

χάνονταν από μπροστά του χωρίς να του δίνουν σημασία. Μια γυναίκα 

έσερνε το ξενυχτισμένο αγοράκι της από το χέρι φωνάζοντάς του. Τρεις 

νεαροί κάθισαν για λίγο στο διπλανό παγκάκι αφοσιωμένοι στην οθόνη 

του κινητού τηλεφώνου τους… Στάση για τσεκ ιν, σκέφτηκε… Τα 

υπόλοιπα παγκάκια πολύ σύντομα ήταν όλα κατειλημμένα. Από παρέες 

που έδιναν ένταση με τα γέλια τους στη γλυκάδα της βραδιάς. Από 

ζευγάρια που έχτιζαν τους προμαχώνες των στιγμών τους. Από 

μοναχικούς διαβάτες που στάθμευαν άλλοτε αναποφάσιστοι και άλλοτε 

αποφασισμένοι να σφραγίσουν λέξεις, κεφάλαια, αρχές και τέλη… 

Προσωρινές κρατήσεις θέσεων, μέχρι να έρθει ο επόμενος ένοικος για να 

αφήσει το δικό του χνάρι στο κάθε πολυκαιρισμένο παγκάκι. 



“25th hour” project 

624 
 

Και εκείνος εκεί. Κάθε βράδυ. Αόρατος σε όλους, αθέατος, να εισπράττει 

τις ανάσες της ζωής, την ομορφιά και την ασχήμια της. Τέταρτη 

συνεχόμενη νύχτα και κανένας δεν είχε σταθεί στο παγκάκι πλάι του. 

Ακόμη και όταν όλα τα υπόλοιπα δεν ήταν διαθέσιμα. Χθες μια νεαρή 

κοπέλα τράβηξε άκομψα, μάλλον προκλητικά τη φίλη της που τυχαία 

ακούμπησε στην κουβέρτα του περνώντας ξυστά από μπροστά του. 

Αυτόματες κινήσεις, φοβικές. Αυτόματες σκέψεις ανθρώπων 

ταμπελοφόρων… Βγάζουν από την ποικιλία της συλλογής τους την 

κατάλληλη ταμπέλα και ονοματίζουν το σύμπαν τους… Πριν από λίγο μια 

κοπέλα ακούμπησε το ραδινό κορμάκι της στο απέναντι παγκάκι. 

Κύρτωσε τη ράχη και το σώμα είχε ήδη αρχίσει να ταλαντώνεται από τους 

λυγμούς της… Ο πόνος είναι θέριεμα της νύχτας. Ντύνεται το σκοτάδι και 

κυκλοφορεί πιωμένος σε πλακόστρωτα και σε παγκάκια… Γύρισε το 

βλέμμα της και τον κοίταξε… Δεν τόλμησε να του μιλήσει. Σέρνοντας 

αργά τα βήματά της κατευθύνθηκε στην άκρη του δρόμου, μπήκε στο 

πρώτο ταξί που συνάντησε και χάθηκε στη χοάνη της νύχτας… 

Εκείνην κοιτούσε ο Αποστόλης, όταν ένιωσε την παρουσία του δίπλα του. 

Μια λεπτοκαμωμένη, αποστεωμένη φιγούρα με μια χάρτινη σακούλα 

συνοδεία. Την κρατούσε με τόση τρυφεράδα που νόμιζες ότι στο παγκάκι 

δεν κάθονταν δυο ψυχές, αλλά τρεις. Οι δυο τους και η σακούλα. 

Κοιτούσε τη θάλασσα, τον ορίζοντα και η αναπνοή του ήταν βαριά, 

ανασαιμιά καημού, ανασαιμιά ταλαιπωρημένου οδοιπόρου. Στάθηκε 

αρκετή ώρα δίπλα του χωρίς να μιλά. 

«Άραγε με βλέπει; Ή ζει στη δική του διάσταση, στεγανοποιημένος στις 

σκέψεις του;» αναρωτήθηκε όλος περιέργεια ο Αποστόλης.  

Κάποια στιγμή το χέρι ψαχούλεψε το εσωτερικό της σακούλας και έβγαλε 

με ευλάβεια το περιεχόμενό του. Ένα ξύλινο χειροποίητο 

καλογυαλισμένο καροτσάκι με χειρολαβές, που μόλις χωρούσε στην 

παλάμη του. Με τα ακροδάχτυλα περιέτρεξε το περίγραμμά του, σαν 

χάδι σε ορφάνια. 

«Είναι μασίφ»… ψέλλισε χαμηλόφωνα. 

«Ξύλο ελιάς. Πέντε μέρες το σκάλιζα…» 

Σιώπησε για λίγο… Και σαν να ήθελε να ξεβράσει τη θύελλα που έκρυβε 

η ψυχή του, έγινε χείμαρρος που βρήκε την κοίτη του στη συντροφιά του 



“25th hour” project 
 

625 
 

άγνωστου άντρα που στεκόταν στο παγκάκι, άχρονος, χωρίς ταυτότητα, 

μια κοίτη ασφαλής, ανώνυμη. 

«Εδώ και πέντε μήνες το δείχνω παντού, και αυτό και τα άλλα ξύλινά μου 

δημιουργήματα, σε όποιον μπορείς να φανταστείς. Είμαι άνεργος εδώ 

και έναν χρόνο. Το εργοστάσιο που δούλευα έχει κλείσει. Δουλεύει μόνο 

η κυρά. Καθαρίζει σκάλες. Δεν μπορώ ούτε σοκολάτα στον εγγονό μου 

να πάρω… Όταν μένεις άνεργος στα 50 πονάει πολύ… Χρόνια τα 

σκαλίζω… Το ξύλο το αγαπώ. Κι εκείνο όμως. Είτε λέγεται έπιπλο, είτε 

πρώτη ύλη… Του μιλάω και μου μιλά. Το γυαλίζω… Φτηνά το δίνω… 

Τίποτα… Να, σχεδίασα και αυτή τη μακέτα για να τυπώσω κάρτες, κάποια 

στιγμή όταν μπορέσω… μα τζάμπα κόπος… Δεν παίρνουν το τηλέφωνό 

μου ούτε από ευγένεια…» είπε βγάζοντας από τη σακούλα το πόνημά 

του. 

Η ματιά του Αποστόλη πλέον είχε σαγηνευτεί από το μικροσκοπικό 

αντικείμενο… Κουβαλούσε μια τελειότητα ξεχωριστή… Αυτός ο 

άνθρωπος ήταν πραγματικός τεχνίτης… Τον κοίταξε ορθά στα μάτια… 

«Μπορώ να το περιεργαστώ;» ρώτησε. 

«Το ρωτάς, ρε φίλε; Είσαι ο πρώτος που χαλαλίζει τη ματιά του». 

Έβγαλε το χέρι από την κουβέρτα και η αφή γλυκάθηκε από τη λεία 

επιφάνεια. Έδωσε κίνηση με τον δείκτη του στη μασίφ ρόδα και 

τσούλησε το καροτσάκι στη ράγα από το παγκάκι… 

«Είναι μοναδικό. Απόστολος.» συστήθηκε. 

«Να σαι καλά ρε φίλε. Ιάκωβος. Αλλά τι σου λέω και σένα βραδιάτικα… 

Έχεις χειρότερα ζόρια από μένα… Σχώρα με. Σχώρα με, αδερφέ…» 

«Μήπως μπορείς να μου κάνεις μια χάρη; Θα μπορούσες να πεταχτείς 

στο περίπτερο να με κεράσεις ένα νεράκι; Τα πόδια μου δεν με 

βαστούν…» 

«Φυσικά, άνθρωπέ μου. Είναι το λιγότερο που μπορώ να σου προσφέρω. 

Κράτα μου εσύ τη σακούλα μόνο. Ναι;» 

Το νερό προσφέρθηκε με αξιοπρέπεια και το ίδιο αξιοπρεπώς, ζητώντας 

μια ακόμη φορά συγνώμη ο Ιάκωβος ζυμώθηκε με τους περαστικούς και 

χάθηκε στη νύχτα. Αποκαμωμένος φόρεσε τις παντόφλες του και έγειρε 



“25th hour” project 

626 
 

σύντομα στο πλευρό της αγαπημένης του γυναίκας… «Αύριο ξημερώνει 

μια καινούρια μέρα» ψιθύρισε και παραδόθηκε στην κούρασή του. 

Το επόμενο πρωί πίνοντας το ελληνικό καφεδάκι του κάκιωνε τον εαυτό 

του που τόλμησε να φερθεί τόσο αλαζονικά σε έναν άστεγο, 

ταλαιπωρημένο άνθρωπο… «Δεν έπρεπε να παρασυρθώ… Δεν έπρεπε…» 

Ήταν περασμένες δώδεκα όταν χτύπησε το τηλέφωνο… «Καλημέρα σας. 

Ο κύριος Ιάκωβος Πολυζώης;… Από το εργαστήρι «Τζεπέτο» σας 

τηλεφωνώ… Έχουμε ανοίξει πολύ πρόσφατα και στόχος μας είναι η 

χονδρική πώληση ξύλινων αντικειμένων αποκλειστικά χειροποίητων. 

Χρειαζόμαστε έναν καλό τεχνίτη. Μήπως θα μπορούσατε να περάσετε να 

τα πούμε από κοντά;… Είμαστε στη διεύθυνση….» Οι τελευταίες λέξεις 

γράφτηκαν στο χαρτί από το τρεμάμενο χέρι του Ιάκωβου… Που τον είχαν 

βρει; Ποιος; Βιαστικά κατευθύνθηκε στην καρέκλα όπου είχε ακουμπήσει 

τη χθεσινή του σακούλα. Η μακέτα έλειπε από μέσα… 

Το ίδιο βράδυ βρέθηκε στην πλατεία Αριστοτέλους. Το παγκάκι του 

Αποστόλη ήταν άδειο… 

 

 

 

 

 

 

 

 

 

 

 

 

 

 



“25th hour” project 
 

627 
 

Αγγελική Κατρακάρη | 25.3.2015 

Στέκομαι αμίλητη. 

Χάνομαι στα μάτια σου. 

Με τρεμάμενα χείλη 

συλλαβίζω τ’ όνομά σου. 

Σου μιλώ. 

Χωρίς φωνή. 

Δεν είμαι εγώ. 

Σφραγισμένες λέξεις 

κολλάνε στο μυαλό μου. 

Μη χαθείς. 

Ίσως το αύριο 

να έρθει για μας. 

Κενές λέξεις. 

Κρέμονται από την απουσία σου. 

Κάθε που λείπεις. 

Παλεύω με το χρόνο. 

Ζητώ λίγο ακόμα. 

Να καθυστερήσω τη νύχτα. 

Να σε δω στην 25η ώρα 

που θα ‘ρθει για μας 

να μας βρει γυμνούς 

μπροστά στην αλήθεια μας 

να γευτώ τη ψυχή σου 

και να μείνω, 

ή να φύγω 

για πάντα. 

 

 

 

 

 

 

 



“25th hour” project 

628 
 

Βάσω Θεοχάρους | 26.3.2015 

Ήταν χειμώνας, έξω είχε καλό καιρό όμως. 9 το πρωί. Μαζί ξυπνήσανε 

της χάιδεψε τα μαλλιά και της είπες πως δεν θα την αφήσει ποτέ, το 

θυμάται καλά. Αυτή χαμογέλασε, θυμήθηκε πως αυτός ο τύπος 

κατάφερε να την βγάλει από την κόλαση και αυτό ήταν το Α και το Ω. Της 

έφερε πρωινό στο δωμάτιο και της είπε: «Σήμερα θα περάσουμε ένα 

ολόκληρο 24ωρο μαζί». 

Με ένα φιλί του απάντησε, άλλωστε δεν την ένοιαζαν ποτέ τα λόγια, είχε 

μπουχτίσει από αυτά. 

Τις πρώτες 2 ώρες τις πέρασαν στο κρεβάτι που έγινε ηφαίστειο από 

αγάπη και έρωτα. 

«Στο σαλόνι, έχω κάτι για εσένα», της είπε. Ήταν ένα εισιτήριο για 

Βενετία. Ένα από τα ταξίδια που ονειρευόταν από πάντα. 

Αναχώρηση: 27/3 Ώρα: 13:00 Διάρκεια πτήσης: 2 ώρες 

Επιστροφή: 27/3 Ώρα: 21:00 Διάρκεια πτήσης: 2 ώρες 

«Είσαι τρελός», του είπε. 

«Μαζί σου μόνο», απάντησε. 

Το ταξίδι αυτό ήταν ό,τι καλύτερο έζησε στη ζωή της μέχρι εκείνη τη 

στιγμή. Αυτή, αυτός και η Βενετία. Μόνο. Τίποτα άλλο. 

Αφού επέστρεψαν στο σπίτι αυτή μπήκε για ένα απολαυστικό μπάνιο 

όπου σκεφτόταν πόσο τυχερή είναι. Ήξερε πως το άξιζε, ήταν πλήρης, 

χαμογελούσε ανά δευτερόλεπτο. 

Βγήκε, «ξάπλωσε αγάπη μου και έρχομαι» της είπε. 

«Που πάς; Τί ετοιμάζεις πάλι;», είπε με απέραντη ευτυχία. 

Μέχρι εκείνη την καταραμένη στιγμή που ήρθε το μήνυμα στο κινητό της. 

«Ελπίζω σε αυτό το 24ωρο που ήταν και το τελευταίο μας να σε έκανα να 

νιώσεις ότι δεν κατάφερε ποτέ κανείς άλλος». 

«Δεν θα σε αφήσω ποτέ, αυτό είπες ρε», και μπήκε στην λίστα μαζί με 

τους άλλους, αυτήν με τους άχρηστους. 

Στην τελική, ας υπήρχε και μια 25η ώρα διάολε, τι θα πάθαινες; 



“25th hour” project 
 

629 
 

Άγγελος Τζιβελέκης | 27.3.2015 

Στη γη των μαγισσών 

μάγισσα γυμνή 

κουρνιάζεις στη σκιά 

του θηρίου. 

Εισπνέεις την επιθυμία 

των κυττάρων του 

με ένα φιλί 

το καβαλικεύεις. 

Τα ιδεογράμματα 

της ραχοκοκαλιάς σου 

μικρά σύμπαντα. 

Κατακόρυφες λέξεις 

στραγγίζουν σιωπές 

στον πυθμένα της ύπαρξης. 

Η ηχώ της πτώσης 

ήχος των άστρων  

παράταιρος ψίθυρος 

στην κρύπτη του νου 

μιας ψευδαίσθησης 

πολύτιμο λάφυρο. 

Στιγμές λυτρωτικές 

μιας εξόριστης ώρας 

της 25ης. 

Μέσα σου 

μένεις ασάλευτη 

τελειοποιείς επιθυμίες 

για να χαθείς  

στη σκοτεινή πλευρά 

των αισθήσεων 

της αγκαλιάς του θηρίου. 

Πίσω σου σφαλίζεις  

τη μισάνοιχτη πραγματικότητα. 

 

 

 



“25th hour” project 

630 
 

Έλενα Αργαλιά | 28.3.2015 

«Δεν θα χωρίιιισουμε ποτέεεεεε…» 

Ου, που να φας τη γλώσσα σου, βρε Πάριε… Είσαι και καλός 

τραγουδιστής… 

«Δεν θα χωρίιιισουμε ποτέεεεεε…» 

Α, λύσσα κακιά… 

«Κι εγώ σου έεεεεεελεγα μην κλαιιιιιιις…» 

Καλέ είσαι με τα καλά σου; Γιατί να κλάψω; Αφού είπες ότι δεν θα 

χωρίσουμε ποτέ. Έτσι δεν είπες; Α, καλέ μου Πάριε, μου φαίνεται ότι 

άρχισες να ξεχνάς. Τη μια μου λες ότι δεν θα χωρίσουμε ποτέ και την 

άλλη ότι έχω πλαντάξει στο κλάμα γιατί το διαλύσαμε. 

Τι να πω; Κρίμα. Τόσο νέος άνθρωπος και να τα ‘χεις χαμένα… 

Αλλά, εδώ που τα λέμε, πού να ξέρεις τώρα εσύ πώς νιώθω εγώ; Εσένα 

σε χώσανε σε ένα στούντιο, σου μοστράρανε μπροστά στη μούρη τους 

στίχους και σου είπανε «άντε τραγούδα τους». Πού να ξέρεις ο δόλιος 

ποιοι σε ακούνε; Ωραίοι στίχοι! «Δεν θα χωρίσουμε ποτέ» και στο καπάκι 

«κι εγώ σου έλεγα μην κλαις». 

Ναι! Από αυτές είμαι εγώ! Που θα βάλω την μαύρη πλερέζα και θα 

κλάψω. Όχι αγάπη μου, εσύ θα κλάψεις! Και με μαύρο δάκρυ μάλιστα. 

Να ταιριάζει και με τα ματάκια σου. Που μπορεί να είναι γαλανά αλλά 

εγώ θα στα έχω μαυρίσει γύρω γύρω αν δεν είσαι φρόνιμος. Αλλά, τί λέω; 

Τώρα πια είσαι φρόνιμος, δεν είσαι; 

«Δεν θα χωρίιιισουμε ποτέεεε…» 

Σώπα καλέ Πάριε! Δεν μιλάω σε σένα. Σε εκείνον εκεί μιλάω. Στον 

μουσάτο στη φωτογραφία πάνω στον μπουφέ. Τον καστανό που δένει 

και με το λούστρο. 

Κι εσύ, Αποστόλη μου γιατί δεν με κοιτάς; Πάλι το ίδιο κόλπο; Πάλι 

στρέφεις το βλέμμα σου αλλού; Όπως όταν ζούσαμε μαζί; Πάλι με 

αγνοείς και κάνεις ότι δεν ακούς; 

Έλα τώρα, μεταξύ μας… Πάντα σου άρεσε ο Πάριος. Και ας μην το 

παραδεχόσουν. Μου το ‘παιζες, βλέπεις κουλτουριάρης. «Ο Παβαρότι 

εμένα μόνο μου αρέσει» έλεγες. Λογικό! Με Παβαρότι σε μεγάλωσε η 

μάνα σου στο χωριό. Με Παβαρότι αρμέγατε τα πρόβατα, με Παβαρότι 

τσαπίζατε τις ελιές. Την καραγκούνα ούτε που να την ακούσεις. 



“25th hour” project 
 

631 
 

Παβαρότι… Έκανε και πρίμο σεκόντο με τα μουγκανητά από τα πρόβατα, 

έτσι; 

Δεν μιλάς. Τι να πεις άλλωστε; Εντάξει, είναι λιγάκι πρόβλημα το ότι είσαι 

πεθαμένος. Αλλά και όταν ζούσες; Σάμπως μιλούσες; Σε μένα 

τουλάχιστον γιατί αλλού κι αλλού… μια χαρά τα έλεγες Αποστολάκη μου. 

Λαλίστατος! Τα κορίτσια στο μαγαζί είχαν να λένε. «Αχ, τί πνευματώδης 

ο κύριος Αποστόλης, αχ, τί ευφυής ο κύριος Αποστόλης…» 

Αυτά έξω από το σπίτι. Γιατί με το που πατούσες το πόδι σου εδώ, 

μούγκα! Όποτε δηλαδή πατούσες το πόδι σου εδώ. Γιατί μονίμως 

έλειπες. Κόντευα να ξεχάσω τη φυσιογνωμία σου: Αποστόλης, αυτός ο 

άγνωστος! Κι όταν σου παραπονιόμουν, τι έλεγες; «Είκοσι τέσσερις ώρες 

τη μέρα δουλεύω για να στα φέρνω δεν σου φτάνουν;»  

«Είκοσι τέσσερις ώρες τη μέρα λείπεις από το σπίτι», σου απαντούσα, 

«δεν σου φτάνουν κι εσένα;» 

«Να μου βρεις τότε μια ώρα παραπάνω» έλεγες. «Να τις κάνεις είκοσι 

πέντε τις ώρες για να προλαβαίνω να σου ‘ρχομαι εδώ και να με 

χαίρεσαι», μου απαντούσες. 

«Που να σου τη γεννήσει ο χάρος!» σου φώναζα έξαλλη καθώς έκλεινες 

την πόρτα πίσω σου. Και κοίτα να δεις που ο χάρος με άκουσε και στη 

γέννησε, Αποστολάκη μου. 

«Ώρα θανάτου 24.00» γράψανε στο χαρτί τη νύχτα που σε μαζέψανε ξερό 

από το κρεβάτι μιας από τις τσούλες σου. Όχι τίποτα άλλο, μας ρεζίλεψες 

κιόλας. Πού το είδες αυτό; Αντί για γαμπρός, νεκρός! 

Και μου παρέδωσαν το πτώμα σου για να το θάψω. Αμέσως μετά, την 

25η ώρα. Τη δικιά μας ώρα! Αυτή που πάντα μας έλειπε. Και μετά ήρθε 

και η 26η και η 27η και όλες οι επόμενες. Όλες αυτές οι ώρες που δεν 

μπορείς πια να φύγεις από κοντά μου. Και σε έχω δίπλα μου, 

Αποστολάκη μου. Εντάξει, δεν είναι ακριβώς το ίδιο. Νιώθω λίγο κρύο το 

βάζο με τη στάχτη σου όταν το χαϊδεύω αλλά … σάμπως έτσι δεν ένιωθα 

κι όταν άπλωνα το χέρι μου επάνω σου όταν ζούσες; Μια ψύχρα, μια 

παγωμάρα… 

Αλλά δεν βαριέσαι… Μια ιδέα είναι όλα… 

«Δεν θα χωρίιιισουμε ποτέεεεεε…» 

Πες το ψέματα… 



“25th hour” project 

632 
 

Σοφία Δ. Αγραπίδη | 29.3.2015 

Σκόρπιες λέξεις βρέχει η σκέψη μου 

όταν ταξιδεύει με ρίσκο στην αγάπη, 

στην κάθε αγάπη που σήκωσε σταυρό, 

στο όνειρο που άπιαστο προσμένει ακόμα, 

στο όνειρο που είναι η αλήθεια 

τολμώ και ονειρεύομαι την 25η ώρα! 

Κεφάλαιο άλλο σπουδαίο η πολιτιστική κληρονομιά! 

Στο αίμα μου κυλάει η ιστορία, 

η φυσική ομορφιά, η πολιτισμική παράδοση, 

αιώνες τώρα χωράνε, μιλάνε, χρωματίζουν, ζωντανεύουν 

τις εποχές που η Πατρίδα άνθιζε, 

τότε που δημιουργήθηκε ο κόσμος πάλι 

τσακίζοντας τις Σειρήνες με λάμψη κατακόσμησης! 

Η έμπνευση έρχεται χωρίς καμιά προειδοποίηση 

σαν την αφαλκίδευτη λάμψη του φάρου, 

ατενίζοντας την πόλη με τις μνήμες 

πάνω στου Παρθενώνα τα ιερά σκαλιά, 

εκεί στου ακλόνητου βράχου της αλήθειας 

βλέπω τις Καρυάτιδες να στήνουν χορό! 

Όταν η σελήνη αργυρόχρωμη κρυφογελάει ψηλά 

η πανδαισία της πανσελήνου κλείνει τα θέλω, 

τότε ψάχνω επίμονα την 25η ώρα 

για να υφάνει στο εργόχειρό της 

με χρώματα ανεξίτηλα την λατρεμένη Ελλάδα. 

 

 

 

 

 

 

 

 



“25th hour” project 
 

633 
 

Μελέτιος Δέσκος | 30.3.2015 

Ο καλόγερος Γαβριήλ, προχωρούσε κατά μήκος του διαδρόμου των 

κελιών και έλεγχε αν ήταν όλα κλειδωμένα. Το μοναστήρι, είχε 

εγκαταλειφθεί εδώ και καιρό. Οι καλόγεροι είχαν πάψει να πιστεύουν 

στο Θεό. Οι άνθρωποι είχαν πάψει να αντιλαμβάνονται την σωτήρια 

παρουσία του θεού, στη γη. 

Διέσχισε όλο τον διάδρομο και αφού βεβαιώθηκε πως όλες οι πόρτες 

ήταν κλειδωμένες, ακούμπησε την πλάτη του σε μια κολώνα στη βάση 

της σκάλας, που οδηγούσε στο μαγειρείο και κοίταξε τον προαύλιο χώρο 

του μοναστηριού. 

Το πράσινα φώτα, πάνω από τις πόρτες των αμπαρωμένων κελιών, 

έμεναν συνέχεια ανοιχτά. Οι απόκοσμες λάμψεις τους, φώτιζαν μέσα στη 

νύχτα, το πλακόστρωτο μπροστά από την εκκλησία. Λίγες μέρες, ίσως και 

μερικά χρόνια πριν - δεν θυμόταν καλά - το πλακόστρωτο αντηχούσε από 

τα αφοσιωμένα βήματα των καλόγερων, προς το εσωτερικό του ναού. 

Τώρα όμως ήταν μόνος του. 

Το βλέμμα του στράφηκε στην οροφή του ναού, σε μια γυμνή τσιμεντένια 

επιφάνεια, κάτω από την καμπάνα... Εκεί κάποτε υπήρχε ένα μεγάλο 

ρολόι. Οι χοντροί, μαύροι δείκτες του, σήμαιναν την ώρα του εσπερινού 

και οι καλόγεροι, σαν μυρμήγκια μέσα στη νύχτα, έσπευδαν για να 

ψάλουν για το μεγαλείο του θεού. 

Τώρα όμως ήταν μόνος του. 

Το ρολόι, είχε αφαιρεθεί με δυσκολία, αφού ήταν πολύ βαρύ, για έναν 

γερασμένο καλόγερο. Όταν είχε καταφέρει, να ξεβιδώσει τις χοντρές 

βίδες, που το κρατούσαν στέρεο στον τοίχο, το έσφιξε στα δυο του χέρια 

και αγνοώντας τον ίλιγγο που ένιωθε, κατέβη με σταθερά βήματα, την 

ξύλινη σκάλα. Ο Θεός, τον είχε βοηθήσει να αντιμετωπίσει την υψοφοβία 

του και κανένα, από τα φθαρμένα σκαλοπάτια, δεν είχε υποχωρήσει. 

Η αφαίρεση του ρολογιού, δεν ήταν μια πράξη δίχως λογική. Η 

καταπόνηση των φθαρμένων από τον χρόνο, αρθρώσεων του, ήταν η 

ύστατη πράξη αυτοθυσίας προς τον θεό. Ο Θεός του είχε χαρίσει ένα 

μοναστήρι, τον είχε αξιώσει πρεσβευτή της αγάπης του και της έγνοιας 

του για τα πλάσματα και έπρεπε να τον τιμήσει με την ολοκληρωτική 

αφοσίωση του σε αυτόν. 



“25th hour” project 

634 
 

Οι ώρες, δεν υπήρχαν πια. Οι κανόνες των λεπτών, των ωρών και των 

δευτερολέπτων, είχαν εκμηδενιστεί μπροστά στην λατρεία προς τον 

ύψιστο όλων. Η λατρεία προς τον Θεό, δεν βασιζόταν σε ένα συνεπές 

πρόγραμμα. Ήταν μια πράξη αυτοθυσίας, ένας αέναος κύκλος 

δοξολογίας προς την αθάνατη ψυχή. Η δοξολογία αυτή εκφερόταν από 

τα πληγιασμένα, ματωμένα χείλη του. Δεν πίστευε στον χρόνο, όμως η 

φθορά του ήταν παντού. 

Ο Θεός, ήταν μια εξωκόσμια δύναμη, ασύμβατη με τους κανόνες. Η μόνη 

ώρα που του είχε επιτρέψει ο Θεός, ήταν η 25η ώρα. Μετά από τις 

αχρονολόγητες δοξασίες, ήταν η μόνη ώρα που του επιτρεπόταν, να έχει 

συνείδηση της καλογερικής μορφής του, των πληγωμένων ποδιών του 

και της πονεμένης ψυχής του. Και αυτή όμως, η ασύμβατη με τους 

κανόνες 25η ώρα, ήταν αφοσιωμένη στο Θεό. 

Ο καλόγερος, μετά το πέρας του εσπερινού, πήγαινε στην τραπεζαρία, με 

τον Θεό να τον ακολουθεί και έτρωγαν μαζί στην τραπεζαρία. Ο Θεός του 

επέτρεπε να εκφραστεί ελεύθερα και να του μιλήσει για τους 

προβληματισμούς του, χωρίς όμως ποτέ να του δίνει λύσεις. Στην αρχή 

είχε απογοητευτεί και είχε ερμηνεύσει την στάση αυτή ως έλλειψη 

κατανόησης, όμως ο άχρονος Θεός του, του έδωσε να καταλάβει, πως 

αυτό που μετρά είναι να πιστεύεις και να νομίζεις, πως τον ακούς να σου 

μιλάει. Ακριβώς, εκείνη τη στιγμή, χαράχτηκε στο νου, ένας ψίθυρος, 

γεμάτος κατανόηση: 

- Είσαι ο μοναδικός μου πιστός. 

Αγωνιώντας, για μια ακόμη συνάντηση με τον Θεό, κατέβη τα 

σκαλοπάτια, προσπέρασε την κλειδωμένη πόρτα του μαγειρείου και 

βγήκε στο κρύο προαύλιο. 

Τα πόδια του πονούσαν και το κεφάλι του κρύωνε, στον ψυχρό, 

φθινοπωρινό αέρα, έπρεπε όμως να αγνοήσει την φθορά, που 

προκαλούσε ο χρόνος στο σώμα του. 

Ήταν μόνος του τώρα. 

Ο άχρονος εαυτός του, ήταν ένα με τον άχρονο Θεό του. 

Ο καλόγερος, ξεκλείδωσε την πόρτα και μπήκε στο εσωτερικό του 

σκοτεινού ναού. 



“25th hour” project 
 

635 
 

Μία μικροσκοπική φλόγα, ενός αναμένου κεριού στο μανουάλι, 

τρεμόπαιζε και σκόρπιζε σκιές, στον ερημικό ναό. Το τρεμουλιαστό φως 

της, έπεφτε στιγμιαία σε επιβλητικές τοιχογραφίες, που 

αναπαριστούσαν αγίους και στα άδεια στασίδια. 

Ο καλόγερος, προχώρησε προς το ιερό. Ο χώρος του ιερού, ήταν αθέατος 

στον κυρίως ναό. Μία κόκκινη κουρτίνα, δεμένη με χρυσή κλωστή, 

κάλυπτε την πόρτα του άβατου στους προσκυνητές, χώρου. 

Ο καλόγερος, με την δύναμη που έδινε ο κύριος στα νωθρά του χέρια, 

τράβηξε απότομα την κουρτίνα και την έσκισε. Και τότε άκουσε τον Θεό 

να του ψιθυρίζει 

- Ο εκτείνων τους ουρανούς ως παραπέτασμα και εξαπλόνων 

αυτούς ως σκηνήν προς κατοίκησιν. 

Ο Θεός, τον καλούσε στην συνάντηση τους. Η 25η ώρα, είχε φτάσει 

νωρίτερα από ότι συνήθως. Ο ίδιος, ήταν υπεύθυνος, για την παραβίαση 

του κανόνα που είχε συνάψει με το θεό. Είχε, σκίσει το παραπέτασμα, 

που οδηγούσε στο ιερό και αυτό, δεν ερμηνευόταν ως πίστη και 

αφοσίωση, αλλά ως βεβήλωση του χώρου του Θεού. 

Ο Θεός, ήταν εξοργισμένος. 

Ο ίδιος, ήταν απεγνωσμένος. 

Ο άχρονος εαυτός του, συναντούσε την καταδίκη του χρόνου. 

Ο Θεός, είχε ήδη φύγει από το ναό και έπρεπε να πάει στη συνάντηση 

τους. Η συζήτηση τους, απόψε θα ήταν απολογία. 

Βγήκε έξω από το ναό, σέρνοντας πίσω του την κόκκινη κουρτίνα. Το 

καταφύγιο του Θεού, έπρεπε να μείνει αλώβητο και έτσι κλείδωσε την 

πόρτα πίσω του. 

Το κόκκινο, μεταξωτό ύφασμα, γλιστρούσε στα σκαλιά και οι σκόνες 

κατακάθονταν στις ραφές του. 

Η τραπεζαρία, ήταν ακριβώς απέναντι από το ναό. Η είσοδος ήταν 

ξεκλείδωτη και λίγο πριν πιέσει το πόμολο προς τα κάτω, ευχήθηκε ο 

Θεός να εκτιμούσε τη μεταμέλεια του. Το κόκκινο, ύφασμα ήταν πολύ 

βαρύ για το γερασμένο σώμα του. 



“25th hour” project 

636 
 

Η τραπεζαρία ήταν άδεια. Το μουντό, πράσινο φως στην οροφή, φώτιζε 

τις τοιχογραφίες με τους αγίους. Γύρω από ένα μακρόστενο τραπέζι, 

υπήρχαν τα ξύλινα καρεκλάκια των υπόλοιπων μοναχών. Τα κοίταξε και 

αισθάνθηκε ένοχος, που δεν τα είχε απομακρύνει. Αν και υπερασπιζόταν 

τη μοναξιά, δεν είχε βρει τη δύναμη να την επιβάλει. 

Ήταν μόνος του πια. 

Πέταξε το ύφασμα στο πάτωμα και το τσαλαπάτησε, καθώς 

κατευθυνόταν προς την θέση του. Έχοντας κατακτήσει την ηγεσία, κάθισε 

στην καρέκλα στην κορυφή του τραπεζιού και κοίταξε τον άπλετο χώρο 

μπροστά του. Οι άγιοι τον κάρφωναν με το βλέμμα τους και αισθάνθηκε 

δέος και συγκίνηση. Ο Θεός του, όμως δεν υπήρχε πουθενά. Ίσως όμως 

και να υπήρχε παντού. Να τον είχε καταδικάσει άραγε μόνιμα να 

πληγιάζεται στον χρόνο; 

Δεν μπορούσε να περιμένει άλλο. Πεινούσε. Μπροστά του ήταν ένα 

άδειο πορσελάνινο πιάτο. Οι ώρες, δεν υπήρχαν και ο δρόμος προς τον 

Θεό, ήταν τον μόνο που τον έτρεφε, σε έναν κόσμου που είχε πάψει να 

έχει χρόνο και πίστη. Έπιασε το πιρούνι με τα αδέξια, γερασμένα χέρια 

του και παραδομένος στην πείνα του, άδειασε το πιάτο. Οι ήχοι του 

πιρουνιού, επάνω στην πορσελάνη, αντήχησαν στην άδεια τραπεζαρία. 

Απογοητευμένος, που η μερίδα του, ήταν τόσο μικρή, πέταξε το πιάτο 

στο πάτωμα, το οποίο θρυμματίστηκε. 

Είχε πολλά πιάτα. 

Χωρίς να σηκωθεί από τη θέση του έσκυψε στο πάτωμα, τράβηξε το 

ύφασμα της κουρτίνας και το ακούμπησε στο τραπέζι. Με χειρουργική 

ακρίβεια, άρχισε να κόβει το ύφασμα σε μικρά κομμάτια, με τα οποία 

μπούκωσε το στόμα του. 

Πεινούσε πολύ και πλατάγιζε έντονα τα χείλη του, καθώς μασούσε το 

μαλακό ύφασμα. Το κατάπιε ευχαριστημένος και ετοιμάστηκε να 

δαγκώσει ακόμη μια μπουκιά, όταν ακούστηκε ένας δυνατός, ρυθμικός, 

θόρυβος, από το προαύλιο του ναού. 

Το ρολόι της εκκλησίας. 

Η 25η ώρα είχε φτάσει. 

 



“25th hour” project 
 

637 
 

Νικηφόρος Σαρισινός | 31.3.2015 

Σημείο στίξης 

πάνω σε διαστρική ευθεία ο χρόνος. 

Της νόησης οι βαθύμεστες σκέψεις 

φλερτάρουν με τα όρια του χάους 

καθώς η πλάση ζυγώνει μεσάνυχτα. 

Μια λάμψη στο σκοτάδι 

διαστέλλει το νόημα της μέρας 

με μια ακόμα ώρα πριν από το ένα. 

Είναι η μοναδικότητα αυτή η 25η ώρα. 

Είναι το θάρρος της λογικής 

μπρος στον άπατο λάκκο της παράνοιας. 

Φωτιά το νόημα της σύλληψης 

ενός τόπου υπερρεαλιστικού, αθάνατου 

πάνω από το γνωστό δάκρυ της υποταγής 

και την ανούσια περιφρόνηση της ύπαρξης. 

Χόρεψε με τα δαιμόνια εκεί άγγελε 

στο ρυθμό μιας ιρλανδέζικης μελωδίας. 

Πιες απ’ το κρασί το άφθαρτο, το μελωμένο 

και αγκάλιασε την αμαρτία με ανοιχτά φτερά. 

Δεν θα ακουστούνε κούφια λόγια απόψε 

είναι η ελπίδα και το γέλιο που αντηχεί στο κενό. 

Λίγα ακόμη λεπτά και φτάσαμε στο αύριο. 

Προσμένει η πτώση εκεί πέρα. 

Η βαρύτητα θα τσακίσει τα φτερά σου άγγελε 

γι’ αυτό τώρα φώναξε και άδειασε κάθε εισπνοή. 

Δεν είσαι πια μόνος 

στο βασίλειο των ουρανών. 

Γέμισαν πια με όνειρα οι μαύρες τρύπες του φόβου. 

Στάσου περήφανα τώρα, ζυγώνει η στιγμή. 

Πάρε μια δεύτερη βαθιά ανάσα ατσαλένιας θέλησης. 

25 οπτασίες στριφογυρίζουν στο δωμάτιο. 

25 άπιαστα φωτεινά άστρα χάνονται στο όραμα. 

Το σώμα σου κουρασμένο και βαρύ 

δέχεται με δέος την ψυχή σου. 

Η ώρα έφτασε μία. 



“25th hour” project 

638 
 

Μαρία-Αλίκη Κουτσούκου | 1.4.2015 

Είμαστε άνθρωποι. 

Και ως άνθρωποι έχουμε ένα κακό. Ζητάμε περισσότερα από αυτά που 

έχουμε. Στον πλανήτη μας, λοιπόν, η ημέρα μας, για καλή ή για κακή μας 

τύχη, απαρτίζεται από 24 ώρες. 24 ώρες που τις προσχεδιάζουμε πριν 

καν αυτές ξεκινήσουν. Ξέρουμε λίγο πολύ τι θα κάνουμε μέσα σε αυτές  

τις  24 ώρες. Και εδώ είναι το θέμα. Αν μας έλεγε κάποιος ότι υπάρχει μια 

ώρα, μια 25η ώρα, εμείς τι θα κάναμε; Θα την κατατάσσαμε τελείως 

αψήφιστα στο πρόγραμμά μας ή γι’ αυτή την 1 και μοναδική ώρα θα 

κάναμε κάτι διαφορετικό; 

Και εδώ έρχομαι εγώ και σας λέω τι θα έκανα εγώ αν είχα αυτή την 1 

ώρα. Γι’ αυτή την 1 ώρα θα απαρνιόμουν τους φόβους μου και τις 

αναστολές μου. Θα σταμάταγα να είμαι εκείνη η φοβιτσιάρα που είμαι 

και  αυτή την 25η ώρα θα γινόμουν πραγματικά ελεύθερη. Θα έλεγα αυτά 

που νοιώθω. Θα έλεγα ότι αγαπώ  την οικογένεια μου. Τους φίλους μου 

και όλους αυτούς  που μου κάνουν καλό. Όλους αυτούς που κοιτούν το 

καλό μου και όχι να δημιουργούν τοξικές σχέσεις μαζί μου. Θα 

ερωτευόμουν. Απλά, απόλυτα και χωρίς καμιά ενοχή για τα 

συναισθήματα μου. Θα ερωτευόμουν με όλο μου το είναι και δεν θα με 

ένοιαζε τίποτα άλλο. Αυτό θα με έκανε και να εμπιστευτώ τους 

ανθρώπους γύρω μου. Γιατί την 25η ώρα δεν θα χρειαζόταν να κρατά 

κανείς  κακία σε κανένα. Θα ήταν όλα υπέροχα. Σαν ένας άλλος 

παράδεισος, σαν μια ουτοπία. 

Όμως κακά τα ψέματα. Η 25η ώρα δεν υπάρχει. Μακάρι να υπήρχε. Εγώ 

τουλάχιστον θα ήξερα πώς να την εκμεταλλευόμουν. Έτσι, το 

συμπέρασμα είναι απλό. Πρέπει στις 24 ώρες που υπάρχουν να 

δημιουργούμε εμείς την 25η ώρα. Γιατί η 25η ώρα δεν είναι τελικά μια 

απλή ώρα. Είναι όλα αυτά που εμφανίζουμε στους άλλους. Είναι όλα 

αυτά τα ψήγματα του πραγματικού μας εαυτού που μπορούν να δουν οι 

άλλοι. 

Η 25η ώρα είναι η εμφιαλωμένη ευτυχία.  

 

 

 



“25th hour” project 
 

639 
 

Κωνσταντίνος Γκανετσίδης | 2.4.2015 

Πολλές φορές δεν υπάρχει κάποιος λόγος γι’ αυτά που συμβαίνουν. Το 

προηγούμενο βράδυ βρέθηκα ανάμεσα σε γεγονότα που ξεπερνάνε την 

ανθρώπινη λογική. Η πιο περίεργη ιστορία αγάπης μού παρουσιάστηκε 

χωρίς άλλο λόγο πέρα από το να την επιβεβαιώσω με τη μαρτυρία μου. 

Πλέον είμαι σίγουρος ότι παράξενα πράγματα συμβαίνουν καθημερινά. 

Πράγματα που δεν έχουν καμία σχέση με εμάς. Και δεν χρειάζεται να 

κάνουμε τίποτα άλλο πέρα από το να συνεχίσουμε τη ζωή μας και να 

ελπίζουμε πως η επόμενη καταιγίδα ίσως να μας παρασύρει μαζί της.   

Αλλά προτρέχω. 

Χθες ήταν μια συνηθισμένη μέρα. Ο Τζέιμς έφερε το γεύμα μου στο 

δωμάτιο. Η επάρατη νόσος δε μου επέτρεπε να σηκωθώ από το κρεβάτι. 

Ήμουν πλέον σίγουρος πως η υγεία μου θα χειροτέρευε με κάθε μέρα 

που ερχόταν. Προσπάθησα μάταια να ξεχαστώ αλλά μετρούσα κάθε ώρα 

που περνούσε και το βράδυ έφτασε βασανιστικά. Αυτός ήταν και ο λόγος 

που πρόσεξα το ρολόι του σαλονιού να χτυπάει 13 φορές αντί για μία. Η 

παράξενη αυτή βλάβη, που σε άλλη περίπτωση θα περνούσε 

απαρατήρητη, μου έδωσε αφορμή να ξεμουδιάσω. Αισθανόμουν κάπως 

καλύτερα και σηκώθηκα από το κρεβάτι μου. 

Ήταν μια ήρεμη νύχτα χωρίς αέρα. Άνοιξα το παράθυρο και αφέθηκα να 

χαζεύω το κοντινό δάσος και τα αστέρια που γεμίζουν τον ουρανό του 

εξοχικού. Πόσες νύχτες το είχα σκάσει για να κάνω βόλτες σε αυτά τα 

μέρη… Τώρα όμως ήμουν εγκλωβισμένος στο ίδιο μου το σπίτι. Δέσμιος 

των γιατρών και των φαρμάκων μου. 

Όπως κοιτούσα από το παράθυρο, πρόσεξα μια λάμψη στον ουρανό. 

Φαντάστηκα πως θα ήταν κάποιος διάττων αστέρας και δεν έδωσα 

ιδιαίτερη σημασία. Σύντομα όμως συνειδητοποίησα πως η λάμψη δεν 

χανόταν. Αντίθετα μεγάλωνε. Σαν ζωντανό, το φώς γλίστρησε από το 

παράθυρο και κατάπιε κάθε σκιά. Δεν μπορούσα να δω τίποτα. 

Τρομοκρατήθηκα. Πίστεψα πως έχω τυφλωθεί. Μέσα στον πανικό μου 

φώναξα τον Τζέιμς. Και το φως εξαφανίστηκε. Το δωμάτιο φωτιζόταν 

πάλι μόνο από το κερί ανάγνωσης. Πόσο σκοτεινό έμοιαζε τώρα. Δεν 

πρόλαβα να συνέλθω, όταν άκουσα χτύπους στην εξώπορτα. Το 

ακατάλληλο της ώρας με έκανε να συμπεράνω πως όποιος στεκόταν 

πίσω από την πόρτα, δεν έφερνε καλά νέα. Αποφάσισα να ντυθώ και να 



“25th hour” project 

640 
 

συναντήσω τον νυχτερινό επισκέπτη, κυρίως για να εξιλεωθώ στον εαυτό 

μου για την προηγούμενη δειλία  μου. 

Ο διάδρομος ήταν άδειος. Παράξενο. Ήμουν σίγουρος πως αν ο Τζέιμς 

δεν είχε ακούσει την πόρτα, σίγουρα θα έπρεπε να τον είχαν ανησυχήσει 

οι φωνές μου. Ο καλός μου Τζέιμς. Πάντα πρόθυμος να μοιραστεί την 

φυλακή μου. Τον κουράζω αρκετά τελευταία. Η πόρτα ξαναχτύπησε. 

Ένας χτύπος σταθερός και ήρεμος. Ο επισκέπτης μας δεν βιαζόταν. Καλό 

σημάδι. Έκρινα πως δεν μπορούσα να περιμένω άλλο και άνοιξα την 

πόρτα μόνος μου. 

Βρέθηκα μπροστά σε ένα νεαρό ζευγάρι. Η πρώτη μου αντίδραση, 

φόβος. Δεν ξέρω γιατί. Τίποτα απειλητικό δεν υπήρχε πάνω τους. Πρέπει 

να πέρασα αρκετές στιγμές κοιτάζοντας τους.  Ο νεαρός μίλησε πρώτος. 

«Καλησπέρα, θα μας φιλοξενήσετε για λίγο μέχρι να τελειώσει η βροχή;» 

Ήταν ένας γεροδεμένος ξανθός νεαρός. Ο λόγος του ήταν σίγουρος και 

σταθερός. Κοίταξα πίσω τους. Δυνατή βροχή λύσσαγε. Έκανα στην άκρη 

και τους άφησα να περάσουν. Καθώς έμπαιναν, η κοπέλα με άγγιξε στο 

πρόσωπο και μου χαμογέλασε. Ήταν πολύ όμορφη. Δεν είχα δει ποτέ 

κανέναν να κινείται με τόση άνεση. Τα μαλλιά της καστανά και πολύ 

μακριά, ακολουθούσαν κάθε της κίνηση σαν ζωντανά. Ανάμεσα τους, 

κουρνιασμένο στον ώμο της, κοιμόταν ένα λευκό γατάκι.   

Τους οδήγησα στο καθιστικό και άρχισα να ανάβω κεριά. Προσπάθησα 

να ακούσω τι έλεγαν. Δεν κατάλαβα και πολλά, μα μου φάνηκε πως 

αντάλλασσαν νέα, λες και είχαν να βρεθούν πολύ καιρό. Σαν να 

συναντήθηκαν τυχαία σε εκείνη τη φοβερή καταιγίδα που είχε ξεσπάσει 

από το πουθενά. Είχα ξεχάσει τους τρόπους μου, την εξάντλησή μου και 

την ύπαρξη του Τζέιμς. Το μόνο πράγμα που με ενδιέφερε ήταν να 

παρακολουθήσω το νεαρό ζευγάρι. Κάθισα στην πολυθρόνα απέναντι 

τους και περίμενα. Δεν έδειχναν να ενδιαφέρονται για την παρουσία 

μου. Μιλούσαν και πείραζαν ο ένας τον άλλον σαν ερωτευμένα παιδιά. 

Έμοιαζαν τόσο χαρούμενοι και ανυπόμονοι. Το γατάκι είχε ξυπνήσει. 

Γυρνούσε στο σαλόνι μου εξερευνώντας τον χώρο. Ήμουν ο μόνος που 

ένιωθε άβολα. Έβηξα για να τους τραβήξω την προσοχή. Ο νεαρός με 

κοίταξε με έναν τρόπο που δήλωνε πως δεν είχα το δικαίωμα να τους 

διακόψω. Αυτό παραπήγαινε. Εκνευρίστηκα και του ανταπέδωσα το 

βλέμμα. Αυτό ήταν το σπίτι μου. Κανένας δε μπορούσε να μου φέρεται 



“25th hour” project 
 

641 
 

έτσι. Ποτέ δεν ένιωσα λιγότερος από τη στιγμή που τα βλέμματα μας 

συναντήθηκαν. Τα μάτια μου δάκρυσαν και ένιωσα να καίγονται. 

Ταπεινωμένος, κοίταξα αλλού. 

«Μην παίζεις μαζί του», τον μάλωσε η κοπέλα. Ακόμα και τότε ήταν  

στοργική. Ήρθε δίπλα μου και φύσηξε απαλά στα βλέφαρα μου. Η ανάσα 

της ήταν δροσερή. Τα μάτια μου δεν με πονούσαν πια. 

«Κάθε φορά γίνονται όλο και πιο ευαίσθητοι», αμύνθηκε ο νεαρός. 

Το γατάκι είχε αρχίσει να παίζει ανάμεσα στα πόδια μου. Η κοπέλα το 

βρήκε αστείο. Γέλασε. Θα ορκιζόμουν πως ο χρόνος σταμάτησε για λίγο. 

«Λούνα, άσε τη ρόμπα του κυρίου». Η αναφορά του ονόματος του γατιού 

με έκανε να θυμηθώ την ερώτηση που έπρεπε να είχα ήδη κάνει. 

«Με συγχωρείτε… Ποιοι είσαστε;» 

Η κοπέλα πήρε το γατί στην αγκαλιά της και κάθισε δίπλα στον φίλο της. 

Δεν έδειχνε πρόθυμη να απαντήσει. Ο νεαρός όμως σηκώθηκε προς το 

μέρος μου. Ο τρόμος που ένιωσα πριν επανήλθε. Τινάχτηκα από την 

καρέκλα και έκανα μερικά βήματα προς τα πίσω. Εκείνος συνέχισε να με 

πλησιάζει. Άρπαξα ένα κηροπήγιο που βρισκόταν κοντά μου. Δεν φάνηκε 

να τον ενδιαφέρει. Είχα κολλήσει στον τοίχο. Άρχισα να βήχω. Δεν είχα 

καμία ελπίδα να υπερισχύσω απέναντι του. Το κηροπήγιο έπεσε από τα 

χέρια μου και γονάτισα τη στιγμή που άπλωνε το χέρι του προς το μέρος 

μου. Με άγγιξε στο μέτωπο και η λάμψη που με τρόμαξε πριν, 

καταβρόχθισε το δωμάτιο. Όταν η όρασή μου επανήλθε βρισκόμασταν 

αλλού. Διαπερνούσαμε το κρύο κενό του ουρανού. Ουράνια σώματα 

στροβιλίζονταν γύρω μας. Πλανήτες σε τροχιά γύρω από ξένους ήλιους. 

Κάθε ανάσα μας  μια περιστροφή τους. Και αυτό που είδα μετά, δύσκολο 

να το εξηγήσω. Ενώ έβλεπα πλανήτες από χώμα και πάγο, ένιωθα πως 

ήταν ζωντανοί. Πλάσματα που γλιστρούσαν στο κενό, ανήμπορα να 

ξεφύγουν από την πορεία τους. Μόνοι στη σιωπή του διαστήματος. 

Εγκλωβισμένοι στους αιθέρες, στα δικά μας άπιαστα όρια. Και στη μέση 

αυτός. Πιο μόνος από όλους, γιατί τους κοιτούσε. Ή μάλλον όχι. Δεν τους 

κοιτούσε όλους. Μόνο αυτήν. Την κοπέλα που καθόταν στον καναπέ μου. 

Κάθε φορά που περνούσε από μπροστά του, της χαμογελούσε. Ένα 

χαμόγελο τόσο ζεστό που έφερνε ζωή. Την έβλεπα να χαμογελάει και 

εκείνη και ας μην τον έβλεπε. Ξαφνικά ένιωσα τον πόνο τους. Την 

απέραντη θλίψη κάθε φορά που χάναν την επαφή τους, την αναμονή να 



“25th hour” project 

642 
 

ξαναβρεθούν και την ολότητα της στιγμής που συναντιόντουσαν. Τα 

ένιωθα όλα σα να ήταν δικά μου και δεν χωρούσαν στο σώμα μου. Με 

έκαιγαν τόσο που ούρλιαξα για δεύτερη φορά. 

Βρέθηκα στο σαλόνι γονατισμένος όπως ξεκινήσαμε. Η καρδιά μου 

έπνιγε κάθε ήχο από το δωμάτιο. Ο άντρας κάθισε στον καναπέ και το 

φως υποχώρησε αργά προς το μέρος του. 

«Ήλιος, πιστεύω, είναι το όνομα που μου δώσατε». Δεν έμοιαζε νεαρός 

τώρα. 

«Μα…», προσπάθησα να αποκριθώ. Καμία σκέψη μου δεν μπορούσε να 

αρθρωθεί. 

«Εμένα μπορείς να με λες μητέρα, πάντα μου άρεσε αυτό», είπε η 

κοπέλα. 

 «Πώς… Πώς είναι δυνατόν;» Η αντίδραση μου δεν είχε να κάνει με 

δυσπιστία. Ήμουν σίγουρος πως ότι είχα δει ήταν αληθινό. Περισσότερο 

σίγουρος, από οτιδήποτε άλλο στη μέχρι τώρα ζωή μου. 

«Δεν υπάρχει κάποια εξήγηση που να μπορείς να καταλάβεις», 

αποκρίθηκε εκείνος. 

«Συγχώρεσέ τον. Δεν σας ξέρει όπως εγώ». Για άλλη μια φορά η κοπέλα 

με υποστήριξε και με έβαλε στην αγκαλιά της, σα να ήμουν παιδάκι που 

έγδαρε το γόνατο του. «Ας πούμε ότι δεν υπάρχει χρόνος που μπορούμε 

να συναντηθούμε. Μερικές φορές όμως ο χρόνος ξεχνιέται, και τις ώρες 

που δεν υπάρχουν, υπάρχουμε εμείς». 

«Το ρολόι…», μονολόγησα. Πρόσεξα πως το γατί είχε ξαπλώσει ξανά στα 

μαλλιά της. Λούνα… ήταν η τελευταία σκέψη που είχα πριν βρεθώ στην 

κουζίνα. Έβαζα ένα ποτό, αλλά δεν θυμάμαι να φεύγω ή να θέλω όντως 

κάτι να πιώ. Για ώρα ήμουν στην περίεργη θέση να θέλω να γυρίσω στο 

σαλόνι χωρίς να μπορώ να το κάνω. Είχα τόσες ερωτήσεις μα ήμουν 

σίγουρος ότι είχα πάρει περισσότερες απαντήσεις από όσες περίμενα. 

Λίγο αργότερα άκουσα το ρολόι. Μία φορά. Γύρισα στο σαλόνι με τρία 

ποτήρια και ένα κουπάκι  γάλα αλλά δεν βρήκα κανέναν. Βήματα 

ακούστηκαν στον διάδρομο και έτρεξα να δω ποιος είναι. Είδα τον Τζέιμς 

να προχωράει προς το μέρος μου. Είχε πάει στο δωμάτιό μου και 

ανησύχησε που δεν με βρήκε εκεί. Τον διαβεβαίωσα πως ήμουν καλά και 

τον έστειλα να κοιμηθεί, κάτι που εγώ δεν κατάφερα να κάνω. Η επόμενη 



“25th hour” project 
 

643 
 

μέρα έφυγε γρήγορα. Τώρα έχει νυχτώσει. Το ρολόι έχει ήδη χτυπήσει 

δώδεκα. Αναρωτιέμαι τι θα συμβεί σε λίγη ώρα. 

Χθες βράδυ είδα το χαμόγελο που δημιούργησε ζωή και ένιωσα την 

ανάσα που τη διατήρησε. Δεν γνωρίζω γιατί μου συνέβη αυτό αλλά δεν 

έχω την παραίσθηση ότι έχω κάποιον ρόλο να παίξω. Σύμπτωση ή όχι 

είμαι σίγουρος, όσο σίγουρος είμαι πως το φεγγάρι χθες έσκισε τη ρόμπα 

μου, ότι δεν πρόκειται να ξαναδώ το ζευγάρι. Όχι όπως τους είδα χθες. 

Αναρωτιέμαι τι συνέβη στο σαλόνι όσο έλειψα και γιατί δεν έχω βήξει 

από τότε. Το ρολόι χτύπησε μία και μοναδική φορά. Νομίζω πως είναι 

ώρα να κοιμηθώ. Μερικές φορές συμβαίνουν παράξενα πράγματα. 

Ευτυχώς. 

 

 

 

 

 

 

 

 

 

 

 

 

 

 

 

 

 

 



“25th hour” project 

644 
 

Μαρία Αλεξανδροπούλου | 3.4.2015 

Με ρωτούν τι σημαίνει για μένα η 25η ώρα. Προτιμώ να σας απαντήσω 

με μια ιστορία, η οποία συμβολίζει για μένα την 25η ώρα, τη στιγμή, 

δηλαδή, που η παρακάτω ιστορία έγινε πράξη. Είναι η στιγμή μιας 

έκρηξης, που με έστειλε σε ένα παράλληλο σύμπαν, στο οποίο υφίσταται 

η 25η ώρα, ή αλλιώς η ώρα 0 των συναισθημάτων. 

Ήσουν κάτω τόσο καιρό, από την προηγούμενη φορά. 

Τότε, αυτοί σε είχαν βοηθήσει να αρχίσεις σιγά σιγά να σηκώνεσαι. 

Με μικρές, αργές κινήσεις, ένα βήμα τη φορά, τα είχες καταφέρει. 

Και είχες υποσχεθεί να μην ξαναπέσεις ποτέ, ούτε καν να αφήσεις 

κάποιον να σε ωθήσει στον γκρεμό. 

Και ήσουν καλά, έστω για ένα μικρό χρονικό διάστημα. Προσπαθούσες. 

Φυλασσόσουν. 

Είχες υψώσει τα τείχη σου, είχες δώσει όρκο στον εαυτό σου να μην 

δώσεις την ευκαιρία σε κανέναν να πλησιάσει τις ασπίδες προστασίας 

σου. 

Και για ένα σύντομο διάστημα όλα πήγαιναν καλά, κυλούσαν σύμφωνα 

με το σχέδιο. Κανείς δεν είχε πλησιάσει σε απόσταση βολής το απόρθητο 

φρούριό σου. 

Δεν θα τον άφηνες, όχι. Δεν ήσουν τέτοια πλέον. Ήσουν πιο δυνατή, πιο 

συνειδητοποιημένη. Τουλάχιστον έτσι είχες αφήσει την καρδιά σου να 

πιστεύει. Η καρδιά σου, αυτό το μικρό, λιλιπούτειο πραγματάκι που 

βρισκόταν στο κέντρο του φρουρίου σου, στο πιο ψηλό του σημείο. Το 

φυλούσες ευλαβικά. Όχι, αυτή τη φορά δεν θα έκανες το ίδιο λάθος. 

… 

Μέχρι που βρέθηκε αυτός, εκείνη την αναθεματισμένη 25η ώρα, που 

είχες αποφασίσει πως όλα είναι ένα ψέμα. Αυτή η ώρα ήταν το 

παράλληλο σύμπαν μέσα στο οποίο σε πέταξε αυτός, σαν άλλη έκρηξη 

μιας σούπερ νόβα. Στα ξαφνικά, στα τείχη σου άρχισαν να δέχονται 

απρόσμενες επισκέψεις. Γιατί έδωσες άδεια στους στρατιώτες σου 

εκείνη την ώρα; Δεν ξέρεις τον λόγο. Σκέφτεσαι και ξανασκέφτεσαι το 

γιατί. Γιατί αποφάσισες να αφήσεις το φρούριο αφύλαχτο; 



“25th hour” project 
 

645 
 

Και τη στιγμή που σκέφτεσαι και σκέφτεσαι, συνειδητοποιείς κάτι. Αυτός 

είχε κάτι το ιδιαίτερο, που ακόμη και οι στρατιώτες σου δεν θα 

μπορούσαν να το αποφύγουν. Αυτός κρατούσε κάτι πολύ σημαντικό, το 

κλειδί για τον πυργίσκο. Ναι, εκεί που φυλούσες την καρδιά σου. 

Τώρα λοιπόν καταλαβαίνεις τον λόγο που οι στρατιώτες σου έλειπαν την 

25η ώρα. Ποτέ όμως δεν πίστευες πως κάποιος θα έφτανε στο σημείο να 

γίνει σούπερ νόβα και να σε πετάξει μέσα στο παράλληλο σύμπαν της 

25ης ώρας. 

Αυτός λοιπόν πέρασε με ευκολία τα τείχη, και άρχισε να ανεβαίνει τα 

σκαλιά του κάστρου. Λίγα λίγα, μέρα με την ημέρα. Και όσο περνούσαν 

οι μέρες, η αντοχή του μεγάλωνε, και τα ανέβαινε δύο – δύο, ή ακόμα 

και τρία – τρία, με πραγματική ευκολία. Είχε, βλέπεις, οδηγίες, είχε μαζί 

του τον χάρτη με κάθε παραμικρή λεπτομέρεια για τα δωμάτια του 

κάστρου. Δεν του ξέφευγε τίποτα. Δεν έκανε λάθη, μερικές φορές 

μάλιστα κατάφερνε να λύσει και τους γρίφους που είχες τοποθετήσει η 

ίδια σε μερικά σημεία. Για επιπρόσθετη προστασία. 

Αυτός όμως δεν κώλωνε πουθενά. Τα πάντα ήταν απλά γι’ αυτόν, σα να 

έλυνε ένα παζλ 6 κομματιών. Έβγαινε θριαμβευτικά νικητής, μετά από 

κάθε δοκιμασία, ανεξάρτητα απ’ τη δυσκολία. 

Μετά από μερικές μέρες και αρκετές δοκιμασίες και γρίφους, κατάφερε 

να φτάσει στην πόρτα του πυργίσκου. Εσύ, τόσο θαμπωμένη από τις 

ικανότητές του, και φανερά διψασμένη να γνωρίσεις αυτό το μυστήριο 

πλάσμα, που κατάφερε να ξεκλειδώσει ακόμα και τις πιο απόκρυφες 

πόρτες του φρουρίου σου, άφησες την πόρτα ξεκλείδωτη. 

Χωρίς να χάσει ευκαιρία, μπήκε μέσα με περίσσιο θάρρος. 

Δεν χρειαζόταν καν το κλειδί, το ξέρεις, αφού άφησες την πόρτα 

ξεκλείδωτη εξάλλου. 

Μπαίνοντας μέσα, αντικρίζει την καρδιά σου να στέκεται σε μια γωνία. 

Φοβισμένη. Ακίνητη. Χωρίς ίχνος ικανότητας να κάνει έστω και μια μικρή 

κίνηση, την παραμικρή. 

Την πλησίασε, θέλησε να την ακουμπήσει. Ήξερες ότι ήταν ο μόνος που 

θα μπορούσε να την ακουμπήσει, χωρίς να την τσαλακώσει. Άλλωστε, 

είχε περάσει όλες τις δοκιμασίες. Μην ξεχνάμε το γεγονός ότι είχε το 

κλειδί. 



“25th hour” project 

646 
 

Το κλειδί. 

Το είχες ξεχάσει. Είχες θαμπωθεί από τις ικανότητές του, που ξέχασες τον 

πρωταρχικό λόγο που ο ίδιος πλησίασε το κάστρο σου, εκείνη τη 

συγκεκριμένη μέρα. 

Του το ζητάς. 

Στο δίνει. 

Με γρήγορο βήμα, προχωράς προς την πόρτα, με σκοπό να ελέγξεις αν 

ήταν όντως το σωστό κλειδί. 

Το βάζεις με ανυπομονησία στην κλειδαρότρυπα. 

Μπαίνει. 

Την ίδια στιγμή, κι ενώ κόντευες να ξεσπάσεις σε κλάματα που επιτέλους 

βρήκες το χαμένο σου κλειδί, ακούς ένα κρότο από πίσω σου. 

Γυρνάς, ανήσυχη. 

Αντικρίζεις την καρδιά σου, διαλυμένη, σπασμένη σε εκατομμύρια μικρά 

κομματάκια από χρυσό. Αίμα, παντού. 

Προσπαθείς να συνειδητοποιήσεις τι έχει συμβεί. 

Αυτός έχει εξαφανιστεί. 

Ακούμπησε την καρδιά σου, την κατακερμάτισε, και εξαφανίστηκε. 

Μη μπορώντας ακόμα να συνέλθεις από το σοκ, γυρνάς στην 

κλειδαρότρυπα. 

Το κλειδί είχε πέσει στο πάτωμα. 

Προσπαθείς να το ξαναβάλεις πίσω. 

Αυτή τη φορά δεν εφαρμόζει. 

Με ένα άγγιγμα πάνω στη κλειδαρότρυπα διαλύεται, γίνεται σκόνη. 

Το κλειδί. 

Ήταν λάθος. 

Και η καρδιά σου είχε γίνει σκόνη. 

Και έμεινες εσύ να κοιτάζεις το κενό, από το παράθυρο του πυργίσκου. 



“25th hour” project 
 

647 
 

Το κάστρο ξαφνικά αρχίσει να σείεται. 

Το βάρος της προηγούμενης έκρηξης είχε αρχίσει να δημιουργεί 

σεισμικές δονήσεις, σε ένα ήδη ευάλωτο κάστρο. 

Πέφτουν οι τοίχοι. 

Πέφτεις κι εσύ μαζί τους. 

Και μετά σκοτάδι. 

Χάος. 

Καληνύχτα. 

Η 25η ώρα τελείωσε. 

Η μαύρη τρύπα έκλεισε. 

Τα ρολόγια ξεκίνησαν πάλι από την αρχή. 

 

 

 

 

 

 

 

 

 

 

 

 

 

 

 

 



“25th hour” project 

648 
 

Πόλυ Κόφκελη | 4.4.2015 

Μάτια σαν της θάλασσας το κύμα 

άλλοτε ήρεμο, άλλοτε λέοντας 

μα πάντα ιδανικό για βουτιές… 

 

Χείλια που ματώνουν σαν αγκάθια 

σ΄ όποιο σημείο και ν΄ αγγίξουν 

κι ανάβουν τρελές πυρκαγιές…  

 

Της αγκαλιάς σου το λατρεύω το ταξίδι 

γιατί ζω με κάθε κύτταρό μου 

το χθες, το αύριο, το τώρα…  

 

Και ικετεύω όταν βρίσκομαι μαζί σου 

ας είχε, Θεέ μου, ετούτη η μέρα 

ακόμα μια ολόκληρη ώρα… 

 

 

 

 

 

 

 

 

 

 

 

 

 

 



“25th hour” project 
 

649 
 

Μαρία Αλεξιάδου | 5.4.2015 

25η ώρα.. έφτασε λοιπόν κιόλας..  Κλείνω τα μάτια και αφήνομαι 

στη δίνη της.  Δεν σκοπεύω να τα ανοίξω μέχρι τη λήξη αυτού του 

εξηνταλέπτου.  Στροβιλίζομαι σε σκέψεις, εικόνες και χρώματα. Τα δικά 

μου χρώματα, χρώματα που μόνο εγώ ξέρω πώς τα δημιουργώ, πώς τα 

σχεδιάζω και τα αναμιγνύω. Βασίλισσά τους είμαι και κάθομαι στη γωνία 

και τα χαζεύω, καθώς αυτά μεταμορφώνονται σε όνειρα και σε ελπίδες. 

           25η ώρα.. Από όλες τις ώρες της ημέρας, αυτή μακράν είναι η 

αγαπημένη μου. Στο άκουσμα αυτό, πολλοί με κοιτάζουν παράξενα, ίσως 

και ειρωνικά. Άλλοι χαϊδεύουν μηχανικά το ρολόι τους και του ρίχνουν 

κλεφτές ματιές, μετρώντας δώδεκα αριθμούς και τρεις δείκτες. Πουθενά 

δεν χωράει η εικοστή πέμπτη ώρα στα τέλεια ρυθμισμένα ρολόγια τους, 

στις τέλεια ρυθμισμένες ζωές τους. Χαμογελούν. Νομίζουν πως 

ευφυολογώ και πως προσπαθώ να τραβήξω την προσοχή με 

εξωπραγματικές κουβέντες. Κι όμως αυτή η ώρα είναι αληθινή, όπως 

αληθινά είναι και τα θηρία και οι σκιές που κουβαλάμε μέσα μας. Αυτά 

όμως, όλοι κρυφά η ανοιχτά παραδεχόμαστε την ύπαρξή τους. Την 

αισθανόμαστε όταν αντιπαλεύουν μέσα μας, δυνατά ή ήπια, λυτρωτικά 

ή αλύτρωτα κι εμείς, σωστοί θεατές των πεπραγμένων, παρατηρούμε μια 

μάχη που γίνεται για εμάς, χωρίς εμάς. 

           25η ώρα.. Αυτή η ώρα είναι μαγική, αέρινη, σηκώνεις το χέρι να 

την αγγίξεις, μα εκείνη εξαφανίζεται στο πρώτο φύσημα, αφήνοντάς σε 

ανικανοποίητο, έχοντας ακόμη τη γεύση της και την απαλή υφή της. Την 

εικοστή πέμπτη ώρα μπορείς να την εισάγεις άφοβα σε όποια στιγμή της 

ημέρας επιθυμείς. Μπορεί να ταυτιστεί το ίδιο καλά με τη γλυκιά 

χαραυγή, αλλά και με την απύθμενη νύχτα. Κι αυτό είναι ακριβώς που 

την ξεχωρίζει από τις άλλες, τις συμβατικές. Το μόνο που αρκεί να κάνεις 

είναι να κλείσεις τα μάτια και να αφιερωθείς σε όσα πράγματα, πρόσωπα 

ή καταστάσεις σε ηρεμούν, σε γαληνεύουν και σου θυμίζουν ποιος 

πραγματικά είσαι. Αυτή ακριβώς τη μαγική ώρα της ημέρας τα θηρία και 

οι σκιές καταλαγιάζουν και σαν λαβωμένα, τρέχουν να κρυφτούν από τον 

κόσμο που ορίζεις και αφεντεύεις εσύ, στον οποίο άγχη και θλίψεις δεν 

έχουνε θέση. 

           Ανοίγω τα μάτια και χαμογελώ συγκαταβατικά στον απέναντι, που 

ακόμα κοιτάζει το ρολόι του απορημένος: «πού είναι αυτή η επιπλέον 

ώρα λοιπόν; Δεν προλαβαίνω να διεκπεραιώσω τίποτα..», μονολογεί. Τι 



“25th hour” project 

650 
 

κρίμα πραγματικά, που δεν κατάλαβε ακόμη πως αρκεί να παγώσει τον 

χρόνο… 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

651 
 

Ρία Σπανού | 6.4.2015 

 Απόψε ξενυχτούσε μελετώντας την αρχαία σοφία.  

  Τα μαλλιά είχαν γκριζάρει από καιρό, δήλωναν την ωριμότητα.  

  Έψαχνε την Ουσία. Στοίβες βιβλία πάνω στο γραφείο του. Ο νους του 

ταξίδευε παρέα με υψιπετή πνεύματα όταν το παλιό ρολόι στον τοίχο 

έσπασε την ησυχία. Σήκωσε το κεφάλι του και κοίταξε τους δείκτες που 

συναντήθηκαν στο σημείο μηδέν ολοκληρώνοντας τον εικοσιτετράωρο 

κύκλο τους. Ένα τέλος και μια αρχή. 

  Μέσα στον χρόνο κι αυτός και μια αναζήτηση που κρατούσε χρόνια 

έψαχνε την αναλαμπή μέσα στη ζωή. Υπήρχε εν τέλει η Ουτοπία, ο 

καλύτερος κόσμος; 

  Έβγαλε τα γυαλιά του, έτριψε τα μάτια του να ξεκουραστούν. 

  Δεν ήξερε αν θα συμβεί και πότε. Το παράδοξο εισέβαλλε απρόσκλητο 

τα τελευταία χρόνια στην ζωή του σαν εικοστή πέμπτη ώρα μετά την 

εικοστή τετάρτη.  Ερχόταν σαν παρένθεση του χρόνου έξω από τον χρόνο 

κι έφερνε μια αλήθεια παράξενα αποκαλυμμένη, σπασμένη σε κομμάτια. 

Τμήματα μιας εικόνας ενός άλλου κόσμου που ξένιζε μπροστά στο 

καθιερωμένο, σόκαρε ή πονούσε κι έπειτα ανακούφιζε, κι άλλες φορές 

εξαίσια σαν μικρό θαύμα. Ερχόταν ξαφνικά, σαν μακρινός συγγενής από 

χαμένες ρίζες κι αναστάτωνε την τάξη μιας στημένης και καθώς πρέπει 

οικογενειοκρατίας. 

 

  Έχοντας ξαφνικά την επιθυμία μιας ανασκόπησης σηκώθηκε από το 

γραφείο του και βγήκε στον κήπο. 

  Έκανε αρκετή ψύχρα. 

  Την προσοχή του τράβηξε η χαϊδεμένη του τριανταφυλλιά που άνθισε 

πρόωρα ένα μεγάλο άσπρο τριαντάφυλλο. Περίεργο, σκέφτηκε, είναι 

νωρίς ακόμα και δεν υπήρχε το πρωί. Ο νους του πήγε στο κουτί που 

βρισκόταν θαμμένο κοντά στη ρίζα της. Το έθαψε ο ίδιος πριν μερικά 

χρόνια. Έκλεισε μέσα κάποιες σελίδες της ζωής του και σαν μάγος τις 

ξόρκισε βαθιά μέσα στο χώμα, σαν απαγορευμένη μνήμη, σαν θανάσιμη 

αμαρτία. 



“25th hour” project 

652 
 

  Ήταν ο καιρός πριν την αναζήτηση της Ουτοπίας. Τότε που η 

παντοδυναμία της ύλης και της επιστήμης που κρατούσε ολόκληρη τη 

θεώρηση του κόσμου  έσκασε ξαφνικά σαν μπαλόνι στον αέρα. Την 

κατάπιε ο θάνατος. Η μικρή του κόρη σε πολυτελές φέρετρο. Τα χρήματά 

του στόλισαν τον θάνατό της αλλά δεν τον κατήργησαν. Ούτε και τον 

πόνο. Η ύλη που είχε συσσωρεύσει η γνώση του και η επιστήμη δεν 

έφταναν. Το παζλ του κόσμου διαλύθηκε, η τακτοποιημένη του 

γεωγραφία ανατράπηκε. Η ζωή έγινε οδυνηρή και πικρή, γελοία, 

καρυκευμένη με τον κοροϊδευτικό σαρκασμό του τελικού κυρίαρχου. 

Αυτός ήταν ο παντοδύναμος της γης. 

   Πήρε ένα μικρό φτυάρι από τα εργαλεία του κήπου κι άρχισε να σκάβει 

το μουσκεμένο χώμα γύρω από την τριανταφυλλιά. Βαθιά το φτυάρι 

χτύπησε στο μεταλλικό κουτί, το τράβηξε έξω μαζί με τα χώματα. Άνοιξε 

δύσκολα, είχαν περάσει χρόνια σκουριάς και υγρασίας μέσα του. 

  Οι σελίδες ήταν εκεί, με γραμμένη την μνήμη του παλαιού του κόσμου, 

τη συνοχή της γης,  θάλασσα, στεριά, αέρας,  τακτοποιημένη η 

γεωγραφία και πάνω ο προφανής κόσμος που δεν συγγένευε με 

κρυμμένες αιτίες. Μια ζωή που υποστήριζε την απόκρυψη, επιβράδυνε 

και ψευτοσυντηρούσε τα φαινόμενα μέχρι τον μαρασμό και τον θάνατο. 

Κι αυτός ο τέως εκπρόσωπος αυτής της αναρχίας που εμφανιζόταν σαν 

τάξη ενός κόσμου, που έγινε άμμος και τον κατάπιε η κλεψύδρα του 

χρόνου. 

  Θα ήθελε να γελάσει, αν το γέλιο δεν είχε απολεστεί από τα χείλη του 

και να συγχωρήσει τον εαυτό του μ’ ένα φάσκελο και το ελαφρυντικό της 

ανοησίας, αλλά ήταν σαν να ζητούσε πολυτέλεια σε καιρό ένδειας. 

  Έκαψε τις σελίδες και κοίταζε τις φλόγες μέχρι να σβήσουν στη στάχτη. 

  Επέστρεψε στο σπίτι, είχαν περάσει ώρες, αν και το σκοτάδι 

επικρατούσε ακόμα. Λίγο ακόμα και το φως θα έσπρωχνε τη νύχτα. 

  Άνοιξε τα παράθυρα. 

  Κάτι πετούσε και τιτίβιζε εκεί έξω και αναστάτωνε την ησυχία. 

  Κοίταξε τον κήπο και το δέντρο του. Ένα χελιδόνι έκανε κύκλους γύρω 

από το ψηλότερο κλαδί. Ήταν ένα πρώιμο χελιδόνι όπως το 

τριαντάφυλλο, ένας προπομπός της άνοιξης. Το χελιδόνι πετούσε γύρω 



“25th hour” project 
 

653 
 

από το κλαδί της ουτοπίας όπως το είχε ονομάσει συμβολικά μετά από 

μια περίεργη σύμπτωση. 

  Θεωρούσε πια ότι το μεγαλύτερο και ψηλότερο κλαδί στο δέντρο της 

ζωής ήταν το όραμα της Ουτοπίας. Η Ουτοπία δεν ήταν μια 

ψευδαίσθηση, όπως νόμιζαν οι περισσότεροι, αλλά ένας τόπος που 

φιλοξενούσε με ευγένεια, διαύγεια κι αθανασία τη ζωή έξω απ’ αυτή τη 

ζωή. Το κλαδί της Ουτοπίας περνούσε απαρατήρητο, είτε γιατί δεν 

έφτανε το βλέμμα ψηλά είτε γιατί μπλεκόταν στη διαδρομή του με 

χοντρά κλαδιά και παρακλάδια κάποιας εφήμερης προσδοκίας.  

Μεγάλωνε εμποδισμένο, παρεξηγημένο ή απαρατήρητο, όμως ήταν 

αυτό που μπορούσε να φτάσει ψηλότερα. Ο καθένας θα μπορούσε να το 

δει, αν διαχώριζε την υγιεινή της ουτοπίας από τα μικρόβια της 

ψευδαίσθησης. 

  Μ’ αυτή την ιδέα και μ’ ένα ακατανόητο τρόπο μια αλλαγή είχε γίνει στο 

μεγάλο δέντρο του κήπου του, όταν η ζωή με την παρουσία μιας άλλης 

πραγματικότητας ανέτρεψε τα στερεότυπά του Το μεγαλύτερο, το 

κεντρικό κλαδί του δέντρου του κήπου του, άρχισε να μεγαλώνει. 

  Το χελιδόνι συνέχιζε τους κύκλους του διαταράσσοντας την ησυχία της 

νύχτας. Σαν κάποιος νους να στόχευσε επίτηδες αυτή την ώρα, να γίνει 

αντιληπτό ένα μήνυμα. 

  Παρατηρούσε μ’ αμηχανία, έκπληξη κι ευλαβική προσοχή το παράδοξο 

θέαμα που δεν πειθαρχούσε στους νόμους της τρέχουσας λογικής. 

Ακόμα κι από ένα απαίδευτο νου δεν θα μπορούσε να περάσει αδιάφορο 

ή απαρατήρητο. 

  Έπειτα από λίγο, το χελιδόνι σα να τελείωσε την αποστολή του, έκανε 

ένα κοφτό ελιγμό  και πέταξε μ’ ευθεία και σταθερή πτήση μακριά μέσα 

στη νύχτα. 

  Ένοιωσε σχεδόν ευτυχία. 

  Το αθέατο είχε δηλώσει ξανά την παρουσία του επιστρατεύοντας ένα 

αγγελιαφόρο της φύσης. Ακόμη κι αν είχε ολισθήσει στην αυθαιρεσία της 

υποκειμενικής ερμηνείας για το κλαδί, πόσο μπορούσε ν’ αμφιβάλλει για 

το τριαντάφυλλο και το χελιδόνι; Το μήνυμα ήταν ολοφάνερο. Η Ουτοπία 

εδραίωνε βιώσιμο το οικοσύστημά της στο δέντρο της ζωής. 



“25th hour” project 

654 
 

  Ευδαιμονία κατέκλυσε τις αισθήσεις του, έθρεφε την ψυχή του σαν 

μητρικό γάλα, σαν λύτρωση. 

  Κατάλαβε, δεν χρειαζόταν άλλες αποδείξεις. 

  Η εικοστή πέμπτη ώρα παρέδωσε το μήνυμα.  

  Ένιωσε νικητής και χαμογέλασε στον εαυτό του. 

  Ο τελικός κυρίαρχος της γης δεν ήταν αήττητος. 

  Η Ουτοπία, η χώρα της Αθανασίας υπήρχε κάπου έξω από τον χρόνο κι 

έστελνε στο εφήμερο τα σημάδια της. 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

655 
 

Ρένα Πετροπούλου-Κουντούρη | 7.4.2015 

Κάθυγρη 

Αιμάσσουσα 

Μ’ ετοιμοπόλεμο βλέμμα 

Κι εφαλτήριο την απόγνωση 

Ξεκινώ τη μέρα   

Ο θάνατός σου πάγωσε στον χρόνο 

Ο θάνατός σου πάγωσε τον χρόνο  

Οι ώρες της μέρας είκοσι τέσσερις 

Δε φτάνουν 

Ακόμα μια ώρα παραπάνω  

Ντύνεται στα κρέπια   

Είκοσι πέντε ώρες κάθε μέρα 

Βαδίζω σ’ επιτάφιο δρόμο  

Είκοσι πέντε ώρες κάθε μέρα  

Βυζαίνω σκοτάδι 

 

 

 

 

 

 

 

 

 

 

 

 

 

 



“25th hour” project 

656 
 

Ασπασία Κωβαίου | 8.4.2015 

Στα πεντηκοστά γενέθλιά μου ανακάλυψα ότι ο σύζυγός μου μέτραγε τις 

φέτες τυριού για τοστ που του έβαζαν στο σούπερ μάρκετ. Έκανε το ίδιο 

με την ωμοπλάτη, τη γαλοπούλα, το σαλάμι και ό,τι μπορούσε να κοπεί 

σε φέτες. Ανατρίχιασα στη σκέψη - όχι μόνο γιατί εμένα δεν μου είχε 

περάσει ποτέ από το μυαλό να κάνω κάτι τέτοιο, αλλά επειδή συζούμε 

πάνω από εικοσιπέντε χρόνια και ποτέ δεν είχα παρατηρήσει αυτή του 

την πετριά. 

Ο άντρας μου είναι μαθηματικός. Εγώ, φιλόλογος. Ακόμα, στα πενήντα 

μου χρόνια, μετράω με τα δάχτυλα. Με γεμίζει υπερηφάνεια και 

παιδικότητα αυτό μου το “ελάττωμα”. Ο άντρας μου - φυσικά - με 

κοροϊδεύει. Αλλά, κατά βάθος, λατρεύει να με βλέπει σε “αδυναμία” και 

να κάνει τους υπολογισμούς εκείνος για εμένα, προστατεύοντάς με  τη 

μαθηματική του κάπα, από τον σκληρό τούτο αριθμητικό κόσμο. 

Σαν τον είδα να μετράει ξανά και ξανά τα 50 κεράκια της τούρτας μου, 

θόλωσα. Ο θυμός μού βγήκε σε γέλιο νευρικό. 

- Δεν θα γίνει κάτι, αν ξεχάσεις και κανένα. Καλό θα μου κάνεις. Θα με 

κάνεις να μικρύνω!, είπα γελώντας ειρωνικά. 

Αίφνης, πάγωσα. Ήταν όλα μπροστά μου. Η μεγάλη απάντηση που 

έψαχνα στη λογοτεχνία και στις λέξεις μου τόσο καιρό. Οι λέξεις. Αυτές 

φταίνε για όλα. Οι λέξεις που έφτιαξαν οι άνθρωποι για να βλέπουν 

θολά. Όλα τα συστήματα μέτρησης, τα μαθηματικά, οι αριθμοί είναι η 

απόδειξη ότι η γλώσσα απέτυχε να μας κάνει να επικοινωνήσουμε. 

Μετράμε τα κύματα, τον άνεμο, τον ήχο, το φως, το χρώμα, την πυρίτιδα, 

τη μουσική, τον χρόνο, τις ρυτίδες, τη ζέστη, το κρύο, τη σκιά, τον ήλιο, 

την πίεση, το φάρδος, την τύχη, την ταχύτητα, το βάρος, τους χτύπους 

της καρδιάς, την απόσταση, την αδράνεια,  τις σελίδες των βιβλίων, την 

ηλικία, τις θερμίδες, τη μάζα, την πυκνότητα, το πάχος, τον πυρετό, το 

γάλα, την όραση, τα ερυθρά αιμοσφαίρια, τα likes, τις πιθανότητες, τον 

αιματοκρίτη, τα μονοκύτταρα, την καθίζηση, τη δύναμη, τον όγκο, την 

αλμύρα, τη λαμπρότητα, τις γωνίες, την ενέργεια. Κάποιοι μάλιστα 

μετρούν και τις φέτες του τυριού. Γιατί; Ποιο το νόημα; Αν τις βρει 

λιγότερες θα πάει στο σούπερ μάρκετ να ζητήσει τα λεφτά του ή τις φέτες 

που του λείπουν; Και αν τις βρει περισσότερες, θα τις γυρίσει πίσω; 

Λεφτά. Χρήματα. Γι’ αυτό μετρούν οι άνθρωποι. 



“25th hour” project 
 

657 
 

Τα είπα όλα φωναχτά, με μια ανάσα (εκτός από το κομμάτι με το τυρί, 

για να μην τον προσβάλω). Και κατέληξα: 

- Πόσο ευτυχισμένοι θα ήταν οι άνθρωποι χωρίς όλες αυτές τις 

μετρήσεις. Θα ήταν επικεντρωμένοι στη σάρκα, την εσωτερική και την 

απτή. Θα ήταν συγκεντρωμένοι στην ευτυχία. 

Προτού προλάβει να μου χαλάσει την ψευδο-διαύγεια με τα 

επιχειρήματά του, για την ανάγκη οργάνωσης και τάξης του κόσμου, τον 

εξέπληξα. 

- Τι περιμένεις, όμως, από μία κοινωνία που εύχεται “χρόνια πολλά” αντί 

για “χρόνια καλά”; Αλήθεια, πόσο χρονών θα ήμουν, αν η μέρα είχε 

εικοσιπέντε ώρες; 

Μαρμάρωσε. Ο καημένος… Θα έριξε πάλι το φταίξιμο στην 

εμμηνόπαυση. Άντε, χρόνια μου καλά! 

 

 

 

 

 

 

 

 

 

 

 

 

 

 

 

 



“25th hour” project 

658 
 

Ειρηναίος Μαράκης | 9.4.2015 

Φαίνεται πια πως τίποτα, 

τίποτα δεν μας σώζει. 

Ούτε η ποίηση 

τα φιλόδοξα μυθιστορήματα 

η αναγνώριση των ομότεχνων 

η λατρεία του αναγνώστη 

τα δακρυσμένα μάτια 

της γυναίκας που προδώσαμε, 

το ιδανικό κι ανάξιο όνειρο 

που πέρα μακριά στα χάη 

σβήνει και χάνεται. 

Όρθιοι κι απελπισμένοι 

που τη γεύση, το χρώμα της ζωής 

δεν βρήκαμε - ο φόβος μας κυκλώνει, 

και χορό στήνουμε συρτό 

χέρι με χέρι, στης παραλίας την άκρη 

τον φόβο να ξορκίσουμε 

μέχρι να περάσει η νύχτα 

κι η 25η ώρα της μελαγχολίας 

Πίσω στο σπίτι το σκοτεινό 

σε γωνία κρυφή, στο γραφείο 

που τσιγάρο κάνουμε απαγορευμένο 

πάνω απ’ τ’ ανοιγμένα μας βιβλία 

το Κοράκι γελάει και κοροϊδεύει: 

Ποτέ πια, 

ποίηση δεν θα γράψεις. 

Ποτέ πια, 

αγάπη δεν θα ‘χεις. 

Ποτέ πια. 

 

 

 

 



“25th hour” project 
 

659 
 

Χρήστος Παπαμιχάλης | 10.4.2015 

30  Φεβρουαρίου, 25 και τέταρτο ακριβώς. Περπατούσαμε λίγα εκατοστά 

πάνω από το έδαφος. Σκόνταψα. Στηρίχτηκα στη βροχή. Μου λένε πως 

δεν υπάρχεις. Ούτε κι εγώ. Οι άνθρωποι στην κατάστασή μας είναι 

αόρατοι. Όχι γιατί δεν μπορούν να μας διακρίνουν οι άλλοι, αλλά γιατί 

δεν υπάρχει ο κόσμος γύρω μας. Άλλος κόσμος γύρω μας. Διάφανοι. 

Διάφανοι κρεμόμαστε από ένα ρήμα που δεν γράφεται. Νιώθετε. Κι έτσι 

περπατήσαμε μέχρι την άκρη. Πέσαμε. Κρατηθήκαμε από τον αέρα. Τον 

αέρα του ραδιόφωνου που έπαιζε. “Two men in love”.  

 

 

 

 

 

 

 

 

 

 

 

 

 

 

 

 

 

 

 



“25th hour” project 

660 
 

Κάτια Καντούρου | 11.4.2015 

Δεν αναφώνησα εγώ σου λέω 

Δεν ζήτησα πλεξούδες παιδικές σε υστεροφημία 

Δεν έβαψα μπαλόνια στη χαρά 

Δεν δεν δεν δεν…. 

Ο μικρός λευκός μαλλιαρός τυχοδιώκτης μπήκε στο δωμάτιο 

Έψαξε τα κόκαλα του μεν αλλά σε άδεια όνειρα κανείς ποτέ και δεν … 

Βέβαια και μόνο η αναζήτηση δεν βλάπτει δάχτυλα 

Θες τα αποτυπώματα 

Θες η ταύτιση 

Θες η τσατσάρα που πεισματικά μπολιάζει το κεφάλι μου 

Δε μ´ αφήνει δεν….  

Αρκετά….. 

ναι μεν γνωρίζω αλλά τα ώτα μου ποσώς αρέσκονται σε δεν 

Βλέπεις εντάξει όλος ο κόσμος βρίθει από μεγαλόσχημα ζεν 

Που κι αν ακόμη συναντήσω τι θα ‘χουν να μου πουν; 

Ναι διαθέτετε αύρα ζηλευτή μεν…. 

αλλά τι τα θέλετε μαντάμ δεν δεν…. 

Έτσι κι εγώ περιχαρής στη σαύρα σάρκα μου 

περιορίζομαι στα μεν που δεν είναι δεν 

αλλά μονάχα ανεξίτηλα σε γλώσσα και γραφή πιπεράτα λεκτικά 

καγιέν…. 

25η ώρα: Γραφή βγαίνεις….. 

 

 

 

 

 

 

 

 

 



“25th hour” project 
 

661 
 

Ελίνα Λαγουδάκη | 12.4.2015 

25 ώρες είναι το ρεκόρ σου. Απόψε, όμως, θέλεις να το ξεπεράσεις. Δεν 

είναι λογικό, κάθε φορά, στην 25η ώρα που είσαι καθαρός να 

υποκύπτεις. Έχουν ήδη περάσει, 22 ώρες. 

Κάθε φορά οι ίδιες σκέψεις. Θα καθαρίσω. Θα ξεκόψω… Ποτέ όμως δεν 

άντεξες πάνω από 25 ώρες. Το μυαλό σου πλημμυρίζει με διάφορες 

εικόνες. Βλέπεις τον εαυτό σου παιδί στην αλάνα με τους φίλους σου. 

Την μάνα σου να σε φωνάζει από το παράθυρο. Βλέπεις την οικογένειά 

σου γύρω από το τραπέζι. Τον μικρό σου αδερφό να μεγαλώνει. Να 

προσπαθεί να γίνει εσύ και εσύ να βελτιώνεσαι κάθε στιγμή για να τον 

κάνεις να γίνει καλύτερος. 

Μα δεν τα κατάφερες. Έριχνες από την αρχή το φταίξιμο στους άλλους. 

Κανείς δεν έφταιγε όμως για τα δικά σου μπλεξίματα, εκτός από εσένα. 

Το ήξερες και σε πόναγε, γι’ αυτό ξεσπούσες. Όχι στους άλλους, στον 

εαυτό σου. Γι’ αυτό και έμπλεξες. Οι ουσίες σού έδωσαν δύναμη. Ένιωθες 

πως ήσουν ελεύθερος. Σε είχαν εγκλωβίσει. Ή καλύτερα, είχες 

εγκλωβίσει τον εαυτό σου σε ένα κλουβί με αόρατα κάγκελα. 

Στα 17 σου ήρθαν τα πρώτα ξενύχτια. Κακές παρέες, ουσίες, ταξίδια στη 

χώρα του ποτέ. Έτσι συνήθιζες να λες, όταν σε ρωτούσαν που χανόσουν. 

14 χρόνια τώρα, εκεί είσαι συνέχεια. Έκανες συνέχεια προσπάθειες μα το 

κορμί σου δεν δεχόταν τα θέλω του μυαλού σου και έτσι επέστρεφες. 

Αυτή τη φορά, όμως, είναι αλλιώς. Είδες τον Αλέξη στον δρόμο χθες το 

βράδυ. Ήταν με μια κοπέλα που ήταν έγκυος. Τον άφησες να μεγαλώσει 

μόνος του, μα το να γίνεις θείος και ο μικρός σου αδερφός μπαμπάς, 

είναι μια σκέψη που σε επαναφέρει στην πραγματικότητα. Τι ρόλο θα 

έχεις στη ζωή τους, αν είσαι έτσι; 

Αυτός προσπάθησε πολλές φορές να σε βρει και να είναι δίπλα σου, εσύ 

όμως δεν τον άφησες. Φοβήθηκες να μην τον ρίξεις κι αυτόν στη λάσπη. 

Τώρα το πήρες απόφαση. Θα ξεκόψεις από όλα αυτά και θα γυρίσεις 

στην οικογένεια που άφησες πίσω σου. 24 ώρες τώρα παλεύεις με τους 

δαίμονές σου. Πονάς, ιδρώνεις, φωνάζεις, χτυπιέσαι αλλά δεν τα 

παρατάς. Θα αντέξεις. Ξέρεις πως, αν περάσουν οι 25 ώρες, μετά θα είναι 

πιο εύκολο. 



“25th hour” project 

662 
 

Μα τι γίνεται; Μόλις το ρολόι έφτασε 2 π.μ και έκλεισες 25 ώρες καθαρός 

και εσύ κάτι ψάχνεις. Σαν κάτι να σε τραβάει πίσω. Πάλεψέ το. Βάζεις 

μουσική για να καλύψει τις κραυγές σου. Τις κραυγές που δεν είναι 

πόνου, αλλά ντροπής. Ντρέπεσαι που η σύριγγα που έχεις στο χέρι σου 

είναι πιο δυνατή από σένα. Χάνεσαι. Δεν άντεξες. Σε νίκησε για τελευταία 

φορά. Χάθηκες μόλις ο αγώνας έφτασε στην 25η ώρα. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

663 
 

Διώνη Δημητριάδου-Βουδούρη | 13.4.2015 

Μοιάζει αυτό εδώ να είναι  ένα απλό σημείωμα, όμως εγώ θα ήθελα να 

του δώσετε τη σημασία που του αρμόζει. Δεν θα μπορούσε να είναι 

γραμμένο με περισσότερη αγάπη για ζωή. Μια ζωή ωστόσο που αδυνατώ 

να περιγράψω με φωτεινά χρώματα. 

Ας παραβλέψετε για λίγο το σκοτεινό τοπίο, που προαναγγέλλουν αυτά 

μου τα λόγια, και ακούστε το πρόβλημά μου. 

Βλέπω πως ήδη έγραψα μια ολόκληρη παράγραφο χωρίς ακόμη να σας 

έχω δώσει να καταλάβετε ούτε ποιος είμαι ούτε τι θέλω ούτε καν γιατί 

σας απασχολώ. 

Πάμε από την αρχή. Θα προσπαθήσω να είμαι σαφέστερος. Νομίζω ότι 

δεν μου φτάνει ο χρόνος. Για οτιδήποτε. Αυτό μου συνέβαινε πάντα. 

Κάθε φορά που ξεκινούσα κάτι, ας πούμε ένα ταξίδι, μια νέα δουλειά ή 

απλώς την προετοιμασία μου για μια ωραία βραδιά με φίλους, με 

κυνηγούσε η προοπτική του τέλους. Λες και κάποιος ήταν εκεί για να μου 

θυμίζει πόσο απρόβλεπτη είναι η ζωή, πόσο αφελής ήμουν να πιστεύω 

ότι όριζα έστω τις άμεσες κινήσεις μου. 

Προσπαθούσα συνέχεια  να ξεπεράσω αυτή την αδυναμία μου, να νιώσω 

κάποια αισιοδοξία για το μέλλον. Τίποτε. Ζήτησα βοήθεια από ειδικούς, 

έψαξα το οικογενειακό μου δέντρο για συναφείς περιπτώσεις σε 

συγγενείς μου. Πάλι τίποτε. Αυτοφυές το δικό μου ελάττωμα. 

Διάβασα πολύ, καθόσον λένε πως η απάντηση σε όλα μας τα 

προβλήματα βρίσκεται στις σοφές παρατηρήσεις άλλων.  Πουθενά δεν 

μπόρεσα να βρω έστω μια αχτίδα ελπίδας, κάπου να δω ότι κάποιος 

άλλος το ξεπέρασε. 

Κατέληξα ότι είμαι μια ιδιαίτερη περίπτωση, που χρήζει, σαν τέτοια, μιας 

ιδιαίτερης προσοχής από μελετητές της ανθρώπινης ψυχής. 

Αν νομίζετε πως κάποιος μπορεί να με βοηθήσει θα σας ήμουν ευγνώμων 

να με καθοδηγούσατε. 

Περισσότερο θα με ευχαριστούσε αν τη σκέψη σας στο πρόβλημά μου  

σπεύδατε να μου τη δώσετε (εννοώ αμέσως τώρα, αν είναι δυνατόν), 

γιατί (όπως θα καταλάβατε) πάλι νιώθω να μην έχω τον χρόνο. 



“25th hour” project 

664 
 

Για να είμαι απολύτως ειλικρινής, δεν ξέρω αν θα μου φτάσει ο χρόνος 

για να διαβάσω καν τα λόγια σας, πόσο περισσότερο για να προσπαθήσω 

να ακολουθήσω τις τυχόν συμβουλές σας. Υπερβολικός, θα μου πείτε. 

Ίσως αλλάξετε γνώμη για μένα, αν σας πω ότι τώρα δα άνοιξε η πόρτα. Ο 

άνθρωπος που μπήκε μου είπε να συντομεύω. 

Ξέρετε, τώρα συνειδητοποιώ ότι για μία και μοναδική (δυστυχώς) φορά 

στη ζωή μου, πράγματι ο χρόνος μου τελειώνει. Πάντοτε είχα την 

αίσθηση ότι ποτέ δεν έφτανα κάπου με την  ησυχία μου, πάντοτε έτρεχα 

να προφτάσω. Τώρα βλέπω ότι στην πραγματικότητα είχα όλες τις ώρες 

της ημέρας δικές μου. Και τις εικοσιτέσσερις. Απόλυτα δικές μου για να 

ολοκληρώσω ό,τι είχα κατά νου. Αυτή τη στιγμή, την τόσο καθοριστική 

για τη ζωή μου (κυριολεκτώ οπωσδήποτε), στ’ αλήθεια δεν έχω χρόνο. 

Ίσα που προφταίνω να σας χαιρετήσω. Όταν τελειώσει αυτή η μέρα, και 

οι εικοσιτέσσερις ώρες της, εγώ ήδη θα ζω την εικοστή πέμπτη ώρα. 

(Σε λίγη ώρα τον πήραν από εκεί. Κάποιοι είπαν πως τους φάνηκε σαν να 

χαμογελούσε. «Ακατανόητο», σχολίασαν. Όταν μπήκαν λίγο μετά στο 

κελί για να μαζέψουν τα πράγματά του, βρήκαν το παραπάνω σημείωμα 

με τον τίτλο «Ο χρόνος που τελειώνει». Ένας μόνο, ο πιο ευαίσθητος, 

κατάλαβε τη σημασία του. Το δίπλωσε και το έβαλε μαζί με τα άλλα 

προσωπικά είδη για να τα δώσει στους οικείους του). 

 

 

 

 

 

 

 

 

 

 

 



“25th hour” project 
 

665 
 

Βαγγέλης Γεωργίου | 14.4.2015 

Η ώρα είναι σχετική, με πολλές χρήσεις. Λέμε «είναι η ώρα της 

αλήθειας», «είναι περασμένη ώρα», είναι «ωρολογιακή» ώρα, είναι «η 

ώρα η καλή» και πάει λέγοντας. Είναι σπάνιο όμως να συναντήσεις σε 

μια περίπτωση χρήσης της «ώρας» τόσες πολλές νοηματοδοτήσεις, 

καλές και καλές.   

Στα τέλη της δεκαετίας του 1970 είπανε ότι ήταν μια καλή ώρα να 

ανακαινίσουν και να φρεσκοβάψουν το Ζάππειο. Για ποιο λόγο; 

Περιμέναν επισκέψεις; Στην Ελλάδα συνήθως ετοιμάζουμε έναν δημόσιο 

χώρο, μόνο όταν είναι για φιέστα. Και είχαμε όντως. Τον Μάιο του 1981 

είπανε ότι ήταν μια ιστορική ώρα για την χώρα. Δεν ήταν ώρα και 

μικροπολιτικές συγκρούσεις αλλά για συναίνεση, κάποιοι λέγανε. Άλλοι 

είπανε ότι εκείνη η ημέρα –28 Μαΐου– ήταν κατά 24 ώρες νωρίτερα από 

την πτώση της Πόλης το 1453 που έγινε στις 29 Μαΐου.. Καταστροφική 

ήττα δηλαδή. Άλλοι υποστήριξαν ότι ήταν μια πολύ καλή ώρα για την 

Ελλάδα. Αρκετοί θεωρούν ότι δεν ήταν η κατάλληλη ώρα για εκείνη την 

υπογραφή. 

Από τότε, από την ώρα την υπογραφής ένταξης της Ελλάδας στην ΕΟΚ, 

έχουν περάσει περίπου 306.600 ημερολογιακές ώρες και ακόμα 

περιμένουμε εκείνη την αναθεματισμένη ώρα που θα 

συνειδητοποιήσουμε ότι η γη είναι στρογγυλή και οι Βρυξέλλες είναι μια 

ώρα πίσω από την Αθήνα, ότι η αλληλεγγύη και τα συμφέρονται 

συγκατοικούν, ότι η ημέρα έχει 24 ώρες για όλους τους λαούς απλά ο 

καθένας τις αξιοποιεί όπως νομίζει, ότι μόνοι μας αλλάζουμε τον εαυτό 

μας και όχι δίνοντας το δικαίωμα στους άλλους δήθεν για να μας 

αλλάξουν και εν πάση περιπτώσει να καταλάβουμε ότι οι ευκαιρίες είναι 

συγκεκριμένες όπως και οι ώρες της ημέρας: ξέρουμε από πριν ότι είναι 

24. 

Θα έχουμε πρόβλημα αν πούμε «δεν βαριέσαι έχουμε και άλλη ώρα, την 

25η» κλέβοντας από την επόμενη μέρα και ο χρόνος κυλάει και το ζωνάρι 

καταφέραμε να μας το σφίγγουν άλλοι. 

 

 

 



“25th hour” project 

666 
 

Σωτηρία Σαββοπούλου | 15.4.2015 

Πάλι την κυνήγησαν τα παιδιά μέχρι τη γωνία. Θα αναπνεύσω και την 

25η φορά θα αρχίσω πάλι να τρέχω. Είμαι πιο γρήγορη από αυτούς... Ναι 

Είμαι! Μέχρι να έρθει εκείνη η ώρα -ξέρετε πόσο μακριά είναι το 25- 

κοίταξε τον εαυτό της από πάνω μέχρι κάτω με τα μάτια του μυαλού της, 

είχε ό,τι είχε και ο υπόλοιπος κόσμος: 1 κεφάλι που αποτελούνταν από 

μαλλιά, μάτια, μύτη, στόμα, χείλη, αυτιά. Προχώρησε πιο κάτω: χέρια, 

κοιλιά, πόδια και δάχτυλα 20, δόξα τω Θεώ! Και πάλι την έβλεπαν 

διαφορετικά, σαν τα μάτια τους να διαστρέβλωναν την εικόνα που 

έπρεπε να φτάσει στο μυαλό… ή μήπως δεν ήταν τα μάτια; Ναι δεν ήταν 

τα μάτια σκέφτηκε, εκείνα το μόνο που κάνουν είναι να λαμβάνουν τα 

ερεθίσματα και με τα χρώματα που υπάρχουν να δημιουργούν την 

εικόνα… αλλά εκείνη η εικόνα πριν προλάβει να φτάσει στο μυαλό, 

περνάει μέσα από το μυαλό. Χάνεται σε όλες εκείνες τις οδούς της 

σκέψης, και καθώς βγαίνει από τα αυλακώματα του εγκεφάλου μας έχει 

βαρύνει από αυτό που ο καθένας έχει στο κεφάλι του! 

23η, 24η, 25η αναπνοή και πάλι τρέξιμο. Θα καταφέρω να φτάσω κάτω 

από το κιόσκι;  Να κρυφτώ πίσω από τις πυκνές φυλλωσιές των δέντρων; 

Μα μπορεί να μην χωράω, και να καταφέρουν να με δουν και τα 25 μάτια 

-ο ένας από τους «κυνηγούς» είχε χάσει το ένα του μάτι- δεν πειράζει 

είπε από μέσα της η Δήμητρα και κάθισε κάτω στο χώμα πίσω από έναν 

θάμνο ώστε να προετοιμαστεί για να τους αντιμετωπίσει. Κοίταξε γύρω 

της, τις ομορφιές της φύσης. Τη θάλασσα από δέντρα που απλωνόταν 

μπροστά της, ανέπνευσε πολλές βαθιές εισπνοές και ηρέμησε κάπως. Και 

γιατί διέφερα αναρωτήθηκε; Επειδή δεν ζω ακριβώς σε σπίτι, όπως ζουν 

τα παιδιά του σχολείου, ή επειδή δεν φοράω κάθε μέρα διαφορετικά 

ρούχα και η τσάντα μου έχει μερικές τρύπες; Κοίταζε ευθεία, και το 

βλέμμα της είχε ξεφύγει από τούτη τη γη, από τούτο το σύμπαν! Δεν είχε 

όρια, δεν την εμπόδιζε κανείς εκεί που ήταν μόνη της.. Η ίδια για την ίδια! 

Άκουσε φωνές από παντού, λόγια που την στοίχειωναν κάθε βράδυ που 

έκλεινε τα μάτια της. 

-Ορφανή, μην κρύβεσαι θα σε βρούμε και μετά θα είναι χειρότερο… 

-Χοντρή, σε καταλάβαμε από τις τρύπες που άφηνες σε όλη τη 

διαδρομή… 

-Ασχημομούρα, βγες από τη χαζή κρυψώνα σου, τι; Φοβάσαι;..  

-Ματομπουκαλού, εμφανίσου..  



“25th hour” project 
 

667 
 

-Αργόστροφη, δεν ξέρεις τίποτα να κάνεις πια; 

-Χαζή, βλαμμένη, κουτή..   

Όλα γύριζαν μέσα στο μυαλό της. 

Είμαι εγώ αυτά τα πράγματα; Για να το λένε τόσοι μάλλον θα είμαι, είπε 

στην πεταλούδα με τα πορτοκαλί, καφέ και κόκκινα φτερά που ήταν εκεί 

δίπλα της, και σηκώθηκε. Μα καθώς στάθηκε στα πόδια της άρχισε να 

ψηλώνει, να ψηλώνει τόσο που ξεπέρασε μέχρι και τα πιο ψηλά δέντρα. 

Τα χέρια της μάκρυναν τόσο που νόμιζε ότι θα ένιωθε την αίσθηση ενός 

σύννεφου, που τόσο λαχταρούσε. Θα έγινε ίσα με 25 μέτρα ψηλή. Τώρα 

από εκεί πάνω κοίταζε κάτω τελείως διαφορετικά. Όλα πιο μικρά, και 

ακόμα πιο μικρά που εξαιτίας της μικρότητάς τους ήταν τόσο ασήμαντα 

πια. Δεν σας φοβάμαι, φώναξε απευθυνόμενη στην ομάδα των παιδιών 

που βρισκόταν από κάτω της, αλλά απευθυνόταν σε όλο τον κόσμο. 

Γύρισε από την άλλη μεριά κοίταξε ψηλά στον ουρανό… έγινε 25 άνθη 

που διασκορπίστηκαν σε όλον τον κόσμο! Πάντα ήθελε να φύγει και όχι 

αναγκαστικά να έφτανε οπουδήποτε αλλού σαν ανθρώπινο ον. Ανέπνεε 

πια μέχρι το 25 ξανά και ξανά… Ναι, είχε απελευθερωθεί. 

 

 

 

 

 

 

 

 

 

 

 

 

 

 



“25th hour” project 

668 
 

Μίλτος Γήτας | 16.4.2015 

Χορεύοντας με τους θεούς την 25η ώρα της μέρας έμαθα να μη 

φοβάμαι το ύψος. 

Αεροβατώ στη θλίψη των ματιών σου. Φυλακίζομαι στις λέξεις σου. 

Εσύ δεν έχεις χρόνο κι εγώ υπόσταση. Μια ξαφνική βροχή 

πλημμυρίζει τα στεγανά της σκέψης μου. Πνίγεται σιωπηλά η επιθυμία. 

Χορεύοντας με τους θεούς την 25η ώρα  της μέρας έμαθα πώς 

εξιλεώνεται η ψυχή. 

Ανέφικτες παρορμήσεις. Ανεκπλήρωτοι πόθοι. Παιδικές φωνές σε 

ένταση ψιθυριστή. 

Οι προφητείες θα εκπληρωθούν σε χρόνο έξω από το χρόνο που μας 

έχει δοθεί 

κι εσύ χωρίς όψη πια θα γίνεις το πεπρωμένο που δε θα μπορώ ν’ 

αποφύγω. 

 

 

 

 

 

 

 

 

 

 

 

 

 

 

 

 



“25th hour” project 
 

669 
 

Nickoo Bachena | 17.4.2015 

Φέτος αποφάσισε να μην αλλάξει την ώρα. Το πλαστικό ρολόι στον τοίχο 

θα συνέχιζε να δείχνει μία ώρα μπροστά. Όποια στιγμή χρειαζόταν μέχρι 

την άνοιξη –που αλλάζει πάλι η ώρα– θα μπορούσε να την κερδίσει. Δεν 

είναι λίγο πράγμα να έχεις μια ώρα κάβα. Είχε φτιάξει μια σύντομη 

μηχανή του χρόνου. Στο πρώτο αποτρόπαιο λάθος, στην πρώτη μεγάλη 

κουβέντα – κανένα πρόβλημα. Απλά θα πήγαινε το ρολόι μια ώρα πίσω 

και όλα καλά. Ήξερε βέβαια ότι έπρεπε να τη διαχειριστεί με λεπτότητα 

και σωφροσύνη. Όταν το τζίνι σου δίνει τρεις ευχές, δεν ξέρεις τι να 

πρωτοζητήσεις. Δε συμβαίνουν αυτά κάθε μέρα. Χαλάρωσε και το άφησε 

για όταν και εφόσον. 

Ούτε που το κοίταζε το ρολόι. Το είχε μόνο για τα μακαρόνια και το 

βραστό αβγό. Μόνο για να μετράει τη διάρκεια. Πέρασε έναν χειμώνα 

δύσκολο, βαρύ κι ασήκωτο. Πολλά πράγματα δεν ήθελε να έχουν γίνει. 

Πολλά λόγια θα ήθελε να μην είχε πει. Αλλά πού να πάει το χέρι να 

φτιάξει την ώρα. Το κράταγε για την ώρα τη σπουδαία και τη μεγάλη. 

“Ποτέ μη βάζεις στοίχημα με τον εαυτό σου”, έλεγε στον περιπτερά και 

τη μανάβισσα. “Ναι παιδί μου”, απαντούσαν με αυτό το βλέμμα της 

λύπησης: «πώς τρελαίνονται έτσι τα νέα παιδιά. Κρίμα». Άκουγε το τικ-

τακ μιας ωρολογιακής βόμβας. Δεν ξεχώριζε τον χτύπο της καρδιάς από 

τον χτύπο του ρολογιού. Ήθελε να το σπάσει. Αυτή η ώρα που δεν υπήρχε 

πουθενά, που θα ήταν η παρηγοριά και η συγχώρεση, έγινε ο αφέντης 

και η τιμωρία. Όλες τις ώρες σκεφτόταν τι θα κάνει αυτή την ώρα πριν να 

είναι αργά. Κι όλο περνούσαν οι άλλες ώρες. 

Ήρθε μια μέρα –αυτή η μέρα που πάντα έρχεται– όταν αποφάσισε να 

δώσει ένα τέλος σ’ αυτή την υπόθεση. Εξάλλου, δεν το ήξερε κανείς. Θα 

έφτιαχνε την ώρα και όλα καλά. Αμ, δε. Το ρολόι τόσον καιρό είχε αρχίσει 

να χάνει. Τσαντίστηκε πραγματικά. Αυτός ο άχρηστος, φθαρτός 

μηχανισμός είχε το θράσος να κάνει τέτοια κόλπα. Όπως καταλαβαίνετε, 

η υπόθεση πήρε μια τροπή που δεν είχε προβλέψει. Να αγνοήσει αυτό 

το τυχαίο γεγονός ή να καταστρώσει ένα καινούριο σχέδιο; Δύσκολη 

απόφαση και την άφησε για μετά. 

Από την άλλη, γιατί να αλλάξει την ώρα; Ήταν ξεκάθαρο. Όλη αυτή η ιδέα, 

αποδείχτηκε ένα φιάσκο. Γέλασε. Πρώτα από μέσα και μετά μπροστά στο 

ρολόι. Στάθηκε απέναντι και γέλασε στα μούτρα του. Στο πρόσωπο που 

είδε πάνω στο πλαστικό τζάμι. 



“25th hour” project 

670 
 

Αγγελίνα Μαυρόγιαννη | 18.4.2015 

Οι περισσότεροι από εμάς ζούμε τη ζωή μας στο “σχεδόν”. “Σχεδόν” 

αγαπάμε, “σχεδόν” δουλεύουμε, “σχεδόν” γελάμε, “σχεδόν” είμαστε ο 

εαυτός μας, “σχεδόν” ζούμε. Κι έτσι η ζωή περνάει, άνθρωποι μπαίνουν 

και βγαίνουν από τη ζωή μας, γεγονότα συμβαίνουν κι εμπειρίες 

καταγράφονται στον σκληρό δίσκο του εγκεφάλου μας. Μέχρι που 

έρχεται εκείνη η στιγμή που όλα μπαίνουν στη θέση τους και κάτι τελείως 

μαγικό συμβαίνει: είσαι πλέον έτοιμος να ζήσεις! Νιώθεις τη σιγουριά 

και τη δύναμη ότι ήρθε η εκείνη ώρα, η 25η ώρα, να κάνεις όσα 

φοβόσουν και να ζήσεις τη ζωή που πραγματικά θέλεις! Τα χρόνια 

περνάνε και η ζωή είναι μικρή, οπότε εκείνη τη μαγική στιγμή 

αποφασίζεις ότι θα ζήσεις πραγματικά: θ ’αγαπάς, θα γεύεσαι, θα 

χαμογελάς, θα βλέπεις την ομορφιά γύρω σου, θα χαίρεσαι που 

αναπνέεις, θα δημιουργείς, θα δίνεις καθημερινά βάση ακόμα και στα 

πιο μικρά πράγματα που δίνουν χρώμα στη ζωή, θα είσαι ο εαυτός σου, 

θα εκφράζεις τα συναισθήματα σου, θα είσαι ελεύθερος, θα κοιτάζεις 

τον ουρανό και θα σκέφτεσαι ότι αυτό είναι μονάχα η αρχή! 

 

 

 

 

 

 

 

 

 

 

 

 

 

 



“25th hour” project 
 

671 
 

Ευαγγελία Τσούτσουρα | 19.4.2015 

«Πότε ήταν η αρχή; Πότε άρχισε να μου περνά από το μυαλό; Θυμάμαι; 

Αρχίζω να θυμάμαι… Μάρτιος 2002 πήρα στα χεριά μου ένα 

μυθιστόρημα γραμμένο από κάποιο "καλό" φίλο όπως τον αποκάλεσε ο 

τότε εργοδότης μου. Η αφορμή ήταν η ονομαστική μου εορτή  για το 

δώρο αυτό… Πάντα μου άρεσαν τα βιβλία. Μερικά χρόνια μετά και ενώ 

έπεσε και πάλι στα χέρια μου το ίδιο βιβλίο αποφάσισα να το ξανά 

φρεσκάρω στη μνήμη μου. Τελειώνοντας και κλείνοντας το βιβλίο μου 

πέρασε πάλι από το μυαλό: θα μπορούσα άραγε να γράψω και εγώ κάτι 

παρόμοιο;»  

Έκλεισε απότομα τον υπολογιστή! Η Ελίνα Στασινού ετών 37 παντρεμένη 

με δυο παιδιά στο δημοτικό  -η κόρη της στην έκτη και ο γιος της στη 

δευτέρα- μακετίστρια τα τελευταία δέκα χρόνια σε μια εταιρία, 

υπάλληλος γραφείου, κοίταζε το κενό με μια δυσπιστία μέσα στο κεφάλι 

της: «Τι κάνω; Πάω να παραστήσω τη συγγραφέα; Και τι γράφω; Για 

ποιον; Αυτοβιογραφία; Μυθοπλασία; Μήπως και τα δυο;»  

Έκανε να σηκωθεί αλλά το μετάνιωσε. Η πίεση των τελευταίων μηνών, 

από τη δουλειά, το σπίτι, τη σχέση της με τον άντρα της, τις υποχρεώσεις 

κοινωνικές και οικονομικές, την είχαν κάνει να σκεφτεί το ενδεχόμενο να 

χαλαρώνει κάνοντας κάτι εποικοδομητικό, απελευθερωτικό… Η 

γυμναστική δεν ήταν το φόρτε της παρ ότι θα της έκανε καλό δεδομένου 

ότι είχε παραπανίσια κιλά από τις εγκυμοσύνες. Βόλτες και καφετέριες 

της φαίνονταν μονότονες… τίποτα δεν της έρχονταν στο μυαλό ώσπου 

αποφάσισε να συγγράψει. Και τώρα μπροστά στον υπολογιστή η 

δυσκολία της συγγραφής την έκανε δύσπιστη. Τι γνωρίζει αυτή από 

συγγραφή; Θα είχε κάποια ιδέα ή θα έγραφε και όπου τη βγάλει; Το είχε 

προσπαθήσει και παλιότερα… πριν παντρευτεί… Είχε όμως μείνει σε 

εκείνες τις τρεις παραγράφους… Και τίποτα πια από τότε! Τι θα άλλαζε 

τώρα δηλαδή;  

Πέρασαν αρκετές μέρες… δεν άνοιξε τον υπολογιστή, δεν έγραψε ούτε 

μια γραμμή… Το πρόγραμμα ήταν αρκετά φορτωμένο… Σχολείο, 

διαβάσματα, επισκέψεις, πολύ δουλειά στο γραφείο… Ζήτημα αν είχε δει 

τον άντρα της μερικές ώρες μόνο… Κάτι οι υποχρεώσεις κάτι οι μακρές 

ώρες του στο γραφείο –έμενε σχεδόν συνεχόμενα ως αργά στη δουλειά– 

ένιωθε μόνη και αποφάσισε να καθίσει κ πάλι στον υπολογιστή… Αυτή 

τη φορά η έμπνευση της ήρθε πολύ αβίαστα.  



“25th hour” project 

672 
 

Θυμήθηκε την εποχή που έπιασε στα χέρια της το βιβλίο εκείνο. Όλα 

ήταν διαφορετικά τότε… πιο ανέμελα. Υποχρεώσεις υπήρχαν αλλά δεν 

εμπόδιζαν σε τίποτα να περνά καλά.  Ώρες ατέλειωτες στη δουλειά, αλλά 

το βράδυ όλο κ κάπου κανόνιζε να βγει. Σε μια από εκείνες τις εξόδους 

της λοιπόν γνώρισε τον άνθρωπο που για μεγάλο διάστημα θα 

κυριαρχούσε στη ζωή της. Έντονα, παράφορα, με πολλές άσχημες αλλά κ 

όμορφες στιγμές. Με το κενό και το γέμισμα που ταυτόχρονα της 

πρόσφερε. Όσο θυμόταν τις στιγμές εκείνης της εποχής οι λέξεις της 

ερχόταν πιο γρήγορα, οι φράσεις διαδέχονταν η μια την άλλη σα νερό 

που κυλά… Ξημέρωνε Σάββατο την άλλη μέρα κ τα παιδιά έχανε ήδη 

παραληφθεί από τη γιαγιά και τον παππού για να περάσουν εκεί το 

Σαββατοκύριακο.  

Απόψε θα είχε πολύ χρόνο για τον εαυτό της. Και όσο ερχόταν  οι 

αναμνήσεις, πολλές και ανακατεμένες μεταξύ τους τόσο ο συγγραφικός 

της οίστρος φούντωνε… Απότομα συνειδητοποίησε ότι είχε περάσει η 

ώρα: «Μα πότε νύχτωσε; Τι ώρα να ναι; Ούτε τηλέφωνο δεν χτύπησε 

σήμερα!» Κοίταξε το ρολόι. Ήταν η ώρα που έπρεπε να πάρει τηλέφωνο 

τα παιδιά να τα καληνυχτίσει όπως έκανε πάντα. Κάλεσε τον αριθμό: 

«Ναι; Καλησπέρα. Πώς πάει εκεί με τα πιτσιρίκια; Θέλουν να μου 

μιλήσουν; Ναι περιμένω. Έλα καλή μου. Είστε φρόνιμοι; Α! Μπράβο. 

Έτοιμοι για ύπνο; Τι λες αλήθεια; Πολύ ωραία λοιπόν. Σ αγαπώ πολύ 

κοριτσάκι μου. Δώσε μου κ τον αδελφό σου. Έλα αγόρι μου… δε θες να 

κοιμηθείς; Είπαμε αύριο έχετε να πατέ μεγάλη βόλτα με τον παππού κ τη 

γιαγιά οπότε πρέπει να είστε ξεκούραστοι. Αύριο το βράδυ αν είναι 

μπορεί να μείνετε λίγο παραπάνω. Ποια ταινία; Καλά θα δούμε. Πήγαινε 

για ύπνο τώρα. Σ αγαπώ πολύ! Φιλάκια!»  

Έκλεισε το τηλέφωνο. Όλα καλά με τα παιδιά. Ο Αντώνης όμως; Είχε πει 

ότι θα αργήσει αλλά ούτε τηλέφωνο; Ξανασήκωσε το ακουστικό να τον 

καλέσει αλλά εκείνη την ώρα χτύπησε το κινητό. Ήταν εκείνος. 

«Ετοιμαζόμουν να σου τηλεφωνήσω και πήρες! Όλα καλά; Πού είσαι; 

Τελείωσες; Πού είπες ότι είσαι; Α, μάλιστα. Καλώς τότε. Θα σε περιμένω. 

Φιλιά».  

Έκλεισε και έστρεψε το βλέμμα της στον υπολογιστή. Απόψε δε θα 

συνέχιζε άλλο. Ο Αντώνης ήταν στο δρόμο και θα περνούσε από το 

αγαπημένο τους ζαχαροπλαστείο. Πήγε προς την κουζίνα να ετοιμάσει 

κάτι για βραδινό… σε καμία ώρα θα ήταν σπίτι να φάνε μαζί…  



“25th hour” project 
 

673 
 

Η νύχτα είχε κυλήσει πολύ όμορφα. Δεν ήταν κ πολλές οι φορές που 

κατάφερνε να μείνει μόνη με τον άνδρα της. Είχε ξημερώσει Σάββατο. Ο 

καιρός ήταν πραγματικά χάλια! Έξω φυσούσε τόσο έντονα που νόμιζες 

ότι θα αρχίσουν να αιωρούνται πράγματα. Άφησε την κούπα με το ζεστό 

καφέ δίπλα στον υπολογιστή του Αντώνη που θα έμενε σπίτι σήμερα 

αλλά θα δούλευε μερικές ώρες να ταχτοποιήσει κάποιες εκκρεμότητες 

λογιστικές. Ήξερε ότι θα του έπαιρνε ώρες να ξεμπερδέψει. Έτσι πήρε το 

φορητό της και κάθισε στο σαλόνι δίπλα στη μπαλκονόπορτα που έβλεπε 

στη μεγάλη βεράντα. Είχε συννεφιάσει για τα καλά. Ετοιμαζόταν για 

βροχή. Άρα τα παιδιά θα έμεναν σπίτι με τον παππού κ τη γιαγιά. «Πάει 

η βόλτα. Ποιός τον ακούει τον μικρό»! Πήρε το τηλέφωνο και κάλεσε τον 

αριθμό. Το σήκωσε ο γιος της. «Έλα αγόρι μου τι κάνετε; Ναι το 

κατάλαβα, ε, με τέτοιο καιρό πού να πάτε; Δεν πειράζει, αύριο ίσως. Ναι 

μπορείτε να δείτε την ταινία αφού θα μείνετε μέσα. Φρόνιμα σε 

παρακαλώ εντάξει; Με θέλει η γιαγιά; Δώσε την. Σε φιλώ».  

Μίλησε λίγο ακόμα στο τηλέφωνο και μετά κλείνοντας την συσκευή 

φώναξε στον Αντώνη: «Τα παιδιά θα μείνουν μέσα λόγω καιρού. Που να 

άκουγες το γιο σου παράπονα!» Αλλά η μονολεκτική απάντησή του ήταν 

σαφής. Είχε αφοσιωθεί σε αυτό που έκανε και δεν υπήρχε περιθώριο 

συνομιλίας. Οπότε γύρισε στον φορητό της και κοίταξε το γραπτό της. 

Είχε σταματήσει κάπως απότομα και είχε βγει εκτός κλίματος 

συγγραφής. Κοιτούσε μια έξω μια την οθόνη και σιγά σιγά βυθίστηκε σε 

σκέψεις παλιές και ταυτόχρονα τα δάχτυλα της πληκτρολογούσαν χωρίς 

σταματημό. Είχε τόσο πολύ μπει στο ρυθμό των αναμνήσεων και της 

συγγραφής που σχεδόν τρόμαξε όταν άκουσε τη φωνή του Αντώνη 

ακριβώς δίπλα της: «Κάνεις κάτι να περιμένω;» Τον κοίταξε. Της 

χαμογελούσε λίγο γλυκά λίγο πονηρά σα να την έπιασε στα πράσα. 

Χαμογέλασε:  «Όχι τίποτα ιδιαίτερο. Γράφω διάφορα, ό,τι να ναι, έτσι να 

χαλαρώνω λίγο να περνά η ώρα. Θα φάμε να ετοιμάσω;» Σηκώθηκε και 

πήγαν μαζί προς την κουζίνα. Κανόνισαν να πάνε σινεμά το βράδυ αν δεν 

έβρεχε, αλλιώς καμιά ταινία σπίτι. Ήταν ευκαιρία άλλωστε να 

ξεκουραστούν οι δυο τους έτσι για αλλαγή.  

Η Κυριακή ήταν ηλιόλουστη. Το σινεμά είχε ακυρωθεί λόγω καιρού και 

έτσι σηκώθηκαν ξεκούραστοι και φρέσκοι. Το βράδυ θα έπαιρναν τα 

παιδιά σπίτι οπότε αποφάσισαν να φάνε έξω το μεσημέρι και μετά να 

πήγαιναν για καφέ σε ένα φιλικό ζευγάρι. Από Δευτέρα θα ήταν κ οι δυο 

τους πνιγμένοι λόγω υποχρεώσεων.  



“25th hour” project 

674 
 

Η εβδομάδα ξεκίνησε με νέα δεδομένα… O Αντώνης θα πήγαινε 

αυθημερόν με τον κουμπάρο τους, δικηγόρος στο επάγγελμα, σε ένα 

δικαστήριο που είχε ο δεύτερος εκτός Αθηνών και μπορεί να του 

χρησίμευε ως μάρτυρας. Το σχολείο θα παρέμενε κλειστό για μια μέρα 

λόγω επισκευής στην οροφή. Οι βροχές του Σαββατοκύριακου είχαν 

προκαλέσει ζημιά και ήταν λίγο επικίνδυνο να γίνει μάθημα. Τα παιδιά 

ξετρελάθηκαν! «Να πάμε εκείνη τη βόλτα που δεν πήγαμε το Σάββατο με 

τον παππού; Ο καιρός είναι θαυμάσιος! Τα μαθήματα μας θα είναι τα 

ίδια.. οπότε…» «Αν μπορεί ο παππούς εντάξει!» Ο παππούς φυσικά και 

μπορούσε! Τα άφησε και γύρισε σπίτι. Ξαφνικά διαπίστωσε ότι για 25 

ώρες θα ήταν εντελώς μόνη…!  

Βρέθηκε μπροστά στον υπολογιστή χωρίς να το καταλάβει. Πού είχε 

μείνει; Α ναι. Στις αναμνήσεις… Η φαντασία και η πραγματικότητα είχαν 

γίνει πια ένα. Έγραφε συνεχώς… Όλες της οι σκέψεις, οι φόβοι, τα θέλω, 

τα όνειρα και τις μνήμες είχαν πάρει μορφή μπροστά στην οθόνη. Άρχισε 

να θυμάται τις στιγμές εκείνες μαζί του …τότε που η θύελλα της σχέσης 

τους της είχε κάνει άνω κάτω τη ζωή. Ξαναζούσε τις στιγμές πάθους και 

έντασης, τους καβγάδες και τη νύχτα του χωρισμού… Οι ώρες κυλούσαν 

χωρίς να νοιάζεται… Το τηλέφωνο δεν είχε χτυπήσει. Ή μήπως δεν το 

άκουσε; Δεν την ένοιαζε! Θα έψαχνε να βρει το τηλέφωνό του. Να του 

πει όσα δεν είχε προλάβει τότε. Ότι ακόμα τον σκεφτόταν! Μα τι ώρα 

είναι; Μήπως δεν πρέπει; Τι πάει να κάνει; Θα τα διαλύσει όλα! Έπιασε 

το κινητό της όταν άκουσε κλειδιά και την πόρτα να ανοίγει! Ήταν ο 

Αντώνης! Δόξα τω Θεώ! Ήταν η 25η ώρα... 

 

 

 

 

 

 

 

 

 



“25th hour” project 
 

675 
 

Αναστασία Σιγκρίδη | 20.4.2015 

Ξέρεις πώς είναι να πονάς τόσο πολύ που να ξεχνάς ποιος είσαι; 

Τι θες; Και τελικά για ποιόν λόγο πονάς; 

Μα τι λέω, εσύ μου το έμαθες… 

ΕΣΥ και με τόση αφέλεια κάποιοι άλλοι μου το ονόμασαν ΖΩΗ! 

Ναι ζωή, ένα είδος ζωής όμως που βάναυσα μου επιβλήθηκε και 

έπρεπε 

να μάθω εγώ να επιβιώνω μέσα σ’ αυτό. 

Να γίνω δυνατή και να αντέξω τον παραλογισμό των πράξεων σου… 

Πράξεις, λόγια, φιλιά και συναισθήματα δικά μου, ΜΟΝΟ ΔΙΚΑ ΜΟΥ. 

Με έκανες να τα μετανιώνω, να τα σιχαίνομαι… 

Με έκανες να παραλύσω από τον πόνο και να μην αντιδράσω, απλά να 

εξαφανιστώ. 

ΤΟ ΜΕΓΑΛΥΤΕΡΟ ΜΟΥ ΛΑΘΟΣ 

Ένα λάθος που έγινε μέσα στις σαφώς ορισμένες 24 ώρες, όπως και τα 

δικά σου ψέματα! 

Και τώρα, εύχομαι να γεννηθεί μια νέα στιγμή, η δικιά μου στιγμή ! Που 

θα ανήκει στην 

25η ώρα. 

ΜΙΑ ώρα όχι θυμού, αλλά ούτε και συγχώρεσης… 

Μια ώρα που θα μου επιτρέψει να σβήσω το λάθος μου και να γυρίσω 

πίσω… 

ΘΑ σου πω πόσο μικρός είσαι και θα απαιτήσω να εξαφανιστείς από τη 

ζωή μου! 

Αυτή η 25η ώρα θα με λυτρώσει από τα λάθη που ακολούθησαν… 

Λάθη που κατέστρεψαν ένα μικρό κομμάτι μου και στη θέση του 

τοποθέτησαν 

ένα άλλο, πιο ΣΚΛΗΡΟ. 

Λάθη που μπορεί να έκανα εγώ, αλλά που εσύ μου είχες μάθει να 

αναπαράγω! 

Δε μετανιώνω για κάτι τελικά και γι’ αυτό βρήκα ισορροπία, το μόνο 

που κάνω είναι να 

συνειδητοποιώ και να μαθαίνω… 

Να γίνομαι καλύτερη και να προχωρώ παρέα με ανθρώπους που 

αξίζουν την εμπιστοσύνη 

και τον χρόνο μου… 

Τα συναισθήματα και τις σκέψεις μου… 



“25th hour” project 

676 
 

Σε ευχαριστώ που με έμαθες να επιβιώνω μέσα στον παραλογισμό! 

Σε ευχαριστώ που με έσπρωξες στο να δημιουργήσω την 25η ώρα. 

Μια ώρα δική μου που μπορώ να είμαι όποια θέλω εγώ! 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

677 
 

Αναστασία Καρούτη | 21.4.2015 

Μέναμε σε μια μικρή μονοκατοικία. Έτσι το λέγαμε το δυαράκι μας το 

ημιυπόγειο στο Κουκάκι. Είχε ένα μικρό κήπο που τον περιποιόσουν εσύ 

και μια μικρή αποθήκη που είχα κάνει ατελιέ. Όταν πότιζες τα φυτά, εγώ 

έλεγα ότι θα ζωγραφίσω και πήγαινα στην αποθήκη-εργαστήρι και σε 

κοιτούσα από το παράθυρο. Σε φωτογράφιζα με την ίδια ευχαρίστηση 

που θα το έκανε και ένας ηδονοβλεψίας. Ήσουν τόσο απορροφημένος 

από το κάθε δέντρο και θάμνο που χρειαζόταν νερό που ποτέ δε με είδες 

να σε κατασκοπεύω. Και όταν τελείωνες, φώναζες να τελειώσω κι εγώ 

ό,τι έκανα και πήγαινες να στρώσεις το τραπέζι για να φάμε. Εγώ σου 

έκανα τον δύσκολο, γιατί ήθελα να έρθεις να με αγκαλιάσεις για να με 

τραβήξεις μακριά από το έργο μου. Έλεγες πάντα «καλά, τόση ώρα μόνο 

δυο γραμμές τράβηξες;» και εγώ δε σου έλεγα πως είχα ολόκληρο 

φάκελο με εσένα. Εσύ με ένα τσιγάρο στα χείλη, με το πρόσωπο 

στραμμένο στον ήλιο, εσύ με μια ομπρέλα να ποτίζεις όταν βρέχει, εσύ 

με χώμα στα χέρια όταν φύτευες, εσύ χωμένος μέσα στα λουλούδια της 

βουκαμβίλιας, εσύ με κλαδιά πασχαλιάς στα χέρια.   Μύριζα τον λαιμό 

σου και φιλούσα τον ώμο σου και κρατούσες το πρόσωπό μου στα χέρια 

σου. 

Τρώγαμε πάνω σε ένα παλιό πλυντήριο που είχες κάνει γλάστρα και από 

μέσα του ξεχύνονταν παχύφυτα και κρινάκια. Τρώγαμε πάντα, ό,τι 

φαγητό και αν είχαμε, από ένα γουόκ. Πίναμε κόκκινο κρασί και στην 

τελευταία γουλιά, έριχνες λίγο στα δάχτυλά σου, μου έβαφες τα χείλη 

και με φιλούσες. Ερχόμουν να σε αγκαλιάσω και τύλιγα τα πόδια σου 

γύρω από τη μέση μου. Σου ψιθύριζα ιστορίες καθώς ξαπλώναμε στο 

βουλιαγμένο καναπέ, καθώς ο κόσμος γύριζε στα σπίτια του για το 

μεσημέρι. Μυρίζαμε τα φαγητά από τα ανοιχτά παράθυρα και 

σκαρώναμε παραμύθια για τους άλλους. Και μετά μου έλεγες πως το 

καλύτερο παραμύθι σου είμαι εγώ. 

Κι εγώ κάπου εκεί σου φιλούσα τα μάτια και έφευγα από κοντά σου, 

πήγαινα να δουλέψω. Εσύ ετοιμαζόσουν να πας στη δουλειά και εγώ σε 

περίμενα, άλλοτε στο σπίτι, άλλοτε έξω, αλλά πάντα ευτυχισμένος, γιατί 

ήξερα ότι ερχόταν το βράδυ και το βράδυ σε είχα πιο κοντά μου από 

ποτέ. Όταν γυρνούσες, με έβρισκες όπου και αν ήμουν μέσα στο σπίτι, 

ερχόσουν πίσω μου, με κρατούσες σφιχτά και ακουμπούσες το μέτωπό 

σου στον αυχένα μου. Κι εγώ άπλωνα τα χέρια μου να σε αγγίξω, σε 



“25th hour” project 

678 
 

φιλούσα και γύριζα να σε δω. Βγαίναμε στον κήπο και κοιτούσαμε το 

φεγγάρι, καπνίζαμε το ίδιο τσιγάρο και μετά με τραβούσες μέσα και λίγο 

μετά σε είχα πάνω μου, μέσα μου, σε κρατούσα να σε δω, να σε χορτάσω. 

Μου έλεγες πως είμαι ο αγαπημένος σου, σου έλεγα πως είσαι ο 

τριανταφυλλένιος μου και κοιμόμαστε αγκαλιά. Και την άλλη μέρα θα 

κάναμε πάνω – κάτω τα ίδια, αλλά δε μας πείραζε. Ήμαστε σαν τα φυτά 

σου: θέλαμε κάθε μέρα νερό. 

Μόνο που πριν κοιμηθούμε, παρακαλούσαμε να υπήρχε μια ώρα τόσο 

μαγική που θα μπορούσα να σε φιλάω και να μου αγγίζεις τα χείλη και 

να φωνάζουμε «σ’ αγαπώ» έξω, στον δρόμο, όπως όλοι οι άλλοι, με 

όλους τους άλλους. Να ‘ταν μια ώρα που όλοι θα ‘βγαιναν στους δρόμους 

και θα ξεχείλιζαν αγάπη, μια 25η ώρα. 

 

 

 

 

 

 

 

 

 

 

 

 

 

 

 

 

 



“25th hour” project 
 

679 
 

Χριστίνα Ξάνθη | 22.4.2015 

Το ρολόι χτύπησε 9 φορές. 9 το βράδυ. 

Μέσα στην εκκωφαντική σιωπή του τεράστιου σπιτιού της φάνηκε 

τρομακτικό, απόκοσμο. Η Νεφέλη ετοίμαζε την τσάντα της. Όχι δεν 

ετοιμαζόταν για κάποια κοσμική εκδήλωση… 

-          «Ταυτότητα, διαβατήριο, χρήματα…» ψιθύρισε. 

Το βλέμμα της πλανήθηκε στον χώρο. Δεν θα έκανε το λάθος τώρα να 

λυγίσει. Δεν θα υπέκυπτε σε συναισθηματισμούς! Όχι τώρα! Τώρα ήταν 

η στιγμή της. Η στιγμή που για να την πάρει απόφαση χρειάστηκαν δέκα 

ολόκληρα χρόνια. 

Χάιδεψε το ξύλινο, διπλό κρεβάτι με το σκαλιστό καγκελάκι στο 

προσκεφάλι. Από μικρή ονειρευόταν ένα τέτοιο. Το βλέπε στις ταινίες και 

ζήλευε… Η ματιά της έπεσε πάνω στο μπουντουάρ της, το γεμάτο με τη 

συλλογή της από ευωδιαστά μπουκαλάκια αρωμάτων, όλα σχεδόν 

σωστά, μικρά κομψοτεχνήματα! Ασυναίσθητα, κοιτάχτηκε στον 

καθρέφτη. Μέσα του είδε το είδωλο μίας νέας κοπέλας που 

χαμογελούσε, ανυποψίαστης και ένα τσούρμο γυναίκες γύρω της να την 

ετοιμάζουν. 

-          «Για την καταδίκη μου…» σκέφτηκε φωναχτά. Είχε λόγο που έλεγε 

δυνατά τις σκέψεις της. Ήθελε να τις έχει συνοδοιπόρους στο εγχείρημά 

της, να της θυμίζουν ότι έκανε αυτό που έπρεπε… 

Πέρασαν 10 χρόνια από τότε. Το νεαρό κορίτσι του καθρέφτη χάθηκε και 

τη θέση του πήρε μία ώριμη γυναίκα. Δεν ήταν ποτέ το κορίτσι που 

ονειρευόταν καριέρα και καταξίωση στον επαγγελματικό στίβο. Πίστευε 

στον έρωτα, στα αληθινά συναισθήματα, στον πρίγκιπα που θα ερχόταν 

να την πάρει απ’ το χέρι και να της δείξει τον κόσμο. Μεγαλωμένη σε μία 

αυστηρή οικογένεια μεγαλοεπιχειρηματιών ονειρευόταν τη στιγμή (πάλι 

τη στιγμή!) της «απελευθέρωσής» της από τα πρότυπα, τους όρους και 

τις συμβάσεις του περιβάλλοντός της… Πόσο δεν έμοιαζε με αυτό! Από 

μικρή έβλεπε το αταίριαστο, λες και δεν την ένωναν δεσμοί αίματος. 

-          « Απελευθέρωση!» Ταράχτηκε στην ομοιότητα του συναισθήματος! 

Και τώρα για το ίδιο πάλευε… Μόνο που τώρα ο «εχθρός» ήταν βίαιος, 

όχι απλά αταίριαστος. 



“25th hour” project 

680 
 

Είχε παντρευτεί με όλες τις τιμές και τις δόξες, όπως άρμοζε σε κάθε 

κοπέλα της κοινωνικής της θέσης, κάποιον αρκετά μεγαλύτερό της, 

όμορφο (ναι ήταν πολύ όμορφος!) άνδρα… Έναν ξένο που μαζί με την 

ένωση των επιχειρήσεων με τον πατέρα της, θεώρησε σκόπιμο να 

απλώσει την κυριαρχία του και στη μονάκριβη κόρη του. Τότε δεν το 

υποψιαζόταν. Τώρα ένιωθε όμως περισσότερο από ποτέ το θύμα μίας 

αγοραπωλησίας με θύτες τους δύο πιο κοντινούς της άντρες. 

Χαμογέλασε πικρά. 

Ξαφνικά άκουσε έναν θόρυβο. Η καρδιά της σφίχτηκε. Τέντωσε τα αυτιά 

της σε σημείο που μπορούσε να ακούσει την καρδιά της να χτυπά 

δυνατά. Την κράτησε λες και νόμιζε ότι θα ήταν δυνατό να φύγει από τη 

θέση της. Υπό άλλες συνθήκες θα στεκόταν πιο ατάραχη… Η ενοχή όμως, 

το συναίσθημα της απαγορευμένης της πράξης όμως, της 

δημιουργούσαν πρόσθετο άγχος. 

-          «Δεν μπορεί να γύρισε! Δεν μπορεί να γύρισε τόσο νωρίς! Κοίταξα 

την αντζέντα του και είχε επαγγελματικά ραντεβού μέχρι πολύ αργά 

σήμερα. Σήμερα;» 

Κούνησε το κεφάλι της και χαμογέλασε με πικρία. 

-          « Μόνο σήμερα; Κάθε ημέρα. Κάθε ημέρα απών!» 

Μία φορά, έξι μήνες μετά το γάμο τους, τόλμησε να του παραπονεθεί για 

το πώς ένιωθε κλεισμένη μέσα σε ένα σπίτι, με υπηρέτριες να 

ικανοποιούν κάθε χρήσιμη και πιο πολύ άχρηστή της επιθυμία. Δεν την 

άφηνε να εργασθεί. Δεν χρειαζόταν, έλεγε. Τα χρήματα που έβγαζε 

εκείνος και η περιουσία και των δύο έφταναν και περίσσευαν για να ζουν 

πλουσιοπάροχα… 

-          « Λάθος θα έκανα… Τίποτα δεν ήταν…» παραδέχτηκε γυρνώντας 

πάλι από το ταξίδι του μυαλού της. 

Ο φόβος την είχε κάνει καχύποπτη. Ταραζόταν με τον παραμικρό 

θόρυβο. Πάντα μετά από εκείνη την ημέρα. Εκείνη την ημέρα, ένα χρόνο 

μετά τον γάμο τους. Τότε που υποτίθεται θα γιόρταζαν την επέτειό τους… 

Εκείνος δεν πήγε ποτέ στο ραντεβού που του είχε δώσει σε γνωστό 

εστιατόριο παρά μόνο επέστρεψε αργά το βράδυ σπίτι, κουρασμένος και 

νευριασμένος. Και τότε, συνέβη κάτι που δεν θα το διανοούταν ποτέ. 

Ούτε στους πιο ευφάνταστους εφιάλτες της. Στην αρχή ήταν απλά ένα 



“25th hour” project 
 

681 
 

χαστούκι. Δεν ήταν πολύ δυνατό και πιο πολύ την τρόμαξε η αγριάδα στο 

βλέμμα του, η ευκολία με την οποία το τόλμησε, παρά το ίδιο το 

χτύπημα. Η Νεφέλη δεν έβγαλε άχνα. Τσιμουδιά. Δεν μπόρεσε να 

αντιδράσει. Το ξάφνιασμά της μεταφράστηκε από τον θύτη σε αδυναμία, 

σε συμβιβασμό. 

Κάπως έτσι άρχισαν όλα. Ή μάλλον τελείωσαν. Τελείωσαν οι ξέγνοιαστες 

και ανέμελες ημέρες της. Από τότε, η χειρονομία αυτή έγινε 

καθημερινότητα. Από τότε βρέθηκε εγκλωβισμένη (πάλι!) σε έναν γάμο 

που φάνταζε αδύνατο να διαλύσει. 

Έτσι νόμιζε μέχρι εκείνο το πρωί. Εκείνο το πρωί, που αφού τη χτύπησε, 

χωρίς καν αφορμή, πλέον είχε περάσει σε αυτό το στάδιο που δεν 

χρειαζόταν καυγάς για να σηκώσει χέρι πάνω της, σαν να την πήρε μία 

αόρατη δύναμη και να την ανέβασε… Κάτι απροσδιόριστο τη διαπέρασε 

και την τάραξε… Την τάραξε συθέμελα. Σαν να ξύπνησε. Σαν να ξύπνησε 

από τον λήθαργο που ζούσε τα τελευταία χρόνια. Της έδωσε κουράγιο 

και της ψιθύρισε: «Κάνε το!» 

Σωτηρία δεν υπήρχε. Το πάλεψε καιρό. Προσπάθησε να το συζητήσει 

μαζί του, να του εξηγήσει το πώς ένιωθε. Να μιλήσει στους δικούς της, 

το είχε αποκλείσει από την αρχή. Τόσο είχαν περί πολλού τον σύζυγό της 

και τόσο μεγάλη χάρη του χρωστούσαν που έδωσε οικονομική ανάσα 

στις επιχειρήσεις τους, που έπιναν νερό στο όνομά του. 

Θυμήθηκε τον κύκλο τους. Το φιλικό περιβάλλον και τους συνεργάτες 

που είχαν να λένε  το πόσο ταιριαστοί ήταν. Θυμήθηκε τις γυναίκες, 

ξιπασμένες νεόπλουτες, που τη «ζήλευαν» για τον όμορφο, πετυχημένο 

άνδρα που είχε στο κρεβάτι της. Σε όλα αυτά, η Nεφέλη κουνούσε 

συγκαταβατικά το κεφάλι της…. 

-          «Αχ και να ξέρατε… Σας τον χαρίζω! Σας τα χαρίζω! Όλα! Τίποτα 

δεν θέλω!» αναφώνησε βγαίνοντας από τη δίνη των αναμνήσεων.  Από 

σήμερα η ζωή μου αλλάζει! Αλλάζει γιατί δεν μου αξίζει. Σε καμιά δεν 

αξίζει αυτό. Για πρώτη φορά θα πάρω τη ζωή μου στα χέρια μου! Ήρθε η 

ώρα… Η δική μου ώρα», είπε και ενθυμούμενη ότι έπρεπε  να βιαστεί, 

κατευθύνθηκε προς τον διάδρομο. 

«Ταυτότητα, χρήματα, διαβατήριο» ψιθύρισε, κλείνοντας δυνατά την 

πόρτα πίσω της, χωρίς να ρίξει ούτε μία ματιά πίσω. Δεν ήθελε τίποτα να 

κρατήσει ως τελευταία ανάμνηση. Ο ήχος της πόρτας που ήχησε, τάραξε 



“25th hour” project 

682 
 

την ησυχία και έπεσε σαν βαρίδι στην ψυχή της και έσπασε. Εκείνη τη 

στιγμή έκλεινε πίσω της το μαρτύριο που έζησε τα τελευταία δέκα 

χρόνια. Δεν ήξερε πού θα πήγαινε. Δεν την ένοιαζε. Σημασία είχε ότι εκεί 

δεν θα ξαναγυρνούσε… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

683 
 

Γιώργος Ραφαήλ Κατοχιανός | 23.4.2015 

Σε εκείνο το τελευταίο δάκρυ, 

που πήρε μαζί του και το τελευταίο ίχνος χρώματος από τα μάτια σου, 

σε εκείνο εγκλωβίστηκα. 

Πες μου, 

σε ποια θάλασσα κολυμπούν οι ψευδαισθήσεις μας; 

Οι δικές μου με στοιχειώνουν ακόμη, 

όπως την πρώτη φορά. 

Δεν είναι μυστικό, θα σου πω. 

Την 25η ώρα, 

και μόνο τότε, 

την ώρα που η λογική καλπάζει μακριά από τη χώρα των ονείρων, 

τότε να κλείσεις τα ματιά μπροστά στον καθρέφτη του Εγώ 

και θα γευτείς τις σκέψεις μου, 

όπως εγώ τις δικές σου. 

Αν φοβηθείς, 

όπως εγώ, 

θα μείνει για πάντα πάνω σου σκιά. 

Αν όχι; 

Λυπάμαι αλλά αυτός είναι ένας δρόμος που δεν κοιτάω ακόμα, 

δεν έχω τα μάτια να τον δω. 

Να προσέχεις την αντανάκλαση, 

ας μην μπει εμπόδιο στον ουρανό σου. 

Φεύγω, 

η ελλειπτική μου ύπαρξη αναζητά τις ψευδαισθήσεις της. 

Πλησιάζει η 25η ώρα… 

 

 

 

 

 

 

 



“25th hour” project 

684 
 

Αρτέμης Μούλος | 24.4.2015 

Η εικοστή πέμπτη ώρα 

έρχεται οποιαδήποτε ώρα 

για  να σου θυμίζει 

το πρώτο σου πέσιμο 

και τ’ ανεπανόρθωτο σήκωμα  

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

685 
 

Α.Β. | 25.4.2015 

Ο Δημιουργός του κόσμου στέκει αμήχανος και έκπληκτος μπρος στο 

«ανώτερο δημιούργημά του» και αναρωτιέται: 

Μα πώς μπορεί; 

Δεν είναι δυνατόν… 

Τι έχει γίνει λάθος; 

Αυτός ήταν ο  ρόλος του, κατά τα άλλα, έλλογου όντος; 

Να δρα ά-λογα, υπερφίαλα, εγωιστικά, εριστικά; 

Γιατί αυτό που θα έπρεπε να τους συγκλονίζει από φρίκη τους αφήνει 

απαθείς; 

Γιατί τους τυφλώνει η διορατικότητά τους, η δυσπιστία τους που 

δυσπιστεί για όλα, εξαιρουμένου του ίδιου του εαυτού τους, και 

θωρακίζεται μες την άκρα καχυποψία; 

Διαπιστώνει μετά λύπης του μια αλλόκοτη διαστροφή: η ανάμνηση του 

κακού αντί να τους κάνει ευαίσθητους απέναντι στην αδικία, 

ενδυναμώνει την αδιαφορία τους για αυτήν. 

Ψάχνει και βρίσκει μια  λύση απλή. Μία ώρα επιπλέον, μια 25η ώρα, ας 

δοθεί, για να αναλογιστούν όλοι οι άνθρωποι αυτοί «τι έχουν κάνει στη 

ζωή, τι θέλουν να πετύχουν»  και –οι πιο σοφοί– «τι έχει πάει στραβά» 

Ελπίζει ενδόμυχα και καρτερεί πως τότε ο Άνθρωπος θα ξεπηδήσει 

εμπρός  του, θα ψάξει και θα βρει τι έχει γίνει και η ζωή του είναι τόσο 

μα τόσο ευδαιμονιστική, υλιστική  και τελικά τόσο κενή… 

 

 

 

 

 

 

 



“25th hour” project 

686 
 

Εμμανουέλα Ντάκα | 26.4.2015 

Ζω. 

Σε μια διάσταση. 

Σε μια δική μου και ολότελα αλλόκοτη διάσταση. 

Εκεί οι ώρες είναι 25 και κάθε δευτερόλεπτο ισούται με ένα λεπτό 

πόνου. 

Και βρέχει σε αυτήν απόψε. 

Ρίχνει μια βροχή αλλιώτικη, που αν τύχει και σε ακουμπήσει σου καίει 

την ψύχη μα όχι τη σάρκα. 

Όξινη βροχή αλλά όχι από αυτή που περιέχει άνθρακα, αλλά που 

περιέχει όξινες αναμνήσεις για προσάναμμα. 

Και όσο περνάει η ώρα και φτάνει η 25η, αυτή η βροχή φουντώνει. 

Να, τώρα τη νιώθω να με καίει στην καρδιά. 

Τώρα στο στέρνο. 

Τώρα σε όλα μου τα σωθικά. 

Και τώρα η 25η ώρα μπαίνει με φόρα και μου ξεγυμνώνει όλη την ψύχη. 

Και μένω να αναρωτιέμαι, πώς γίνεται μια συγκεκριμένη ώρα να σε 

κάνει τόσο ευάλωτο; Σαν να μην μπορείς να ξεφύγεις ποτέ και να 

κλείσεις μια για πάντα την πληγή που όλο αιμορραγεί. 

Και δεν είναι η 25η ώρα ούτε η βροχή που με λυγίζουν, αλλά τα χέρια 

σου που μου ακουμπάμε την ψυχή και τη βρωμίζουν. Που την αγγίζουν 

πρόχειρα και άτσαλα σαν να μην είναι κάτι πολύτιμο. Και με πονάνε, 

γιατί η ζεστασιά τους αποτυπώνεται μέσα στην καρδιά σαν ανεξίτηλο 

μελάνι. 

Και όλα θέλω να τα λησμονήσω. 

Και σε αυτή μου τη διάσταση τους ζυγούς να λύσω. 

Δεν έχω ανάγκη από 25ες ώρες, μήτε από βροχές. 

Τα δάκρυα έλα και σκούπισε μου και κοίτα με στα ματιά όπως έκανες 

και εχθές. 

 

 

 

 

 

 



“25th hour” project 
 

687 
 

Ίριδα Κ. | 27.4.2015 

[…] 

Δεν είναι ακριβώς χειμώνας. Ούτε και καλοκαίρι. Είναι κάτι σαν άνοιξη 

όταν σε γνώρισα αλλά έκανε κρύο. Έκανε κρύο στην ψυχή. Με κρύο σε 

βρήκα, με κρύο με άφησες να φύγω. 

Ξυπνάω και δε σε βλέπω.  Νόμιζα ότι θα σε δω. Αφήνω να με ξαναπάρει 

ο ύπνος. 

Ποτέ δεν ήσουν εκεί επί της ουσίας. 

Κι εσύ δεν είσαι μόνος. Ή μήπως επί της ουσίας είσαι; 

Κρύβεσαι πίσω από το δάχτυλό σου. Ξέρω δύσκολο είναι. 

Έκανες πίσω από τον ίδιο σου τον εαυτό. 

Αν δεν έκανες…. 

Θα μπορούσα να σ ’έχω ερωτευτεί. 

Θα μπορούσα να σ ’έχω ερωτευτεί για τη φωνή σου. 

Θα μπορούσα για τα μάτια σου. Για τον τρόπο που (με) κοιτάς. 

Θα μπορούσα να σ ’έχω ερωτευτεί για τον ενθουσιασμό που μου 

προκαλείς. 

Για την ήρεμη φωνή σου. 

Για την ενδιαφέρουσα προσωπικότητά σου. 

Θα μπορούσα. 

Θα μπορούσα για εκείνη τη φωτιά που προκαλείς στα μέσα και στα έξω 

μου. 

Θα μπορούσα για τον τρόπο που με κάνεις να νιώθω. 

Γι’ αυτές τις πεταλούδες που νιώθω στο στομάχι κάθε φορά που σε 

σκέφτομαι. 

Θα μπορούσα να σ ’έχω ερωτευτεί, και σ ’ερωτεύτηκα. 

Σ’ ερωτεύτηκα γιατί δεν το διάλεξα. Έτυχε. Διαλέγουμε ποιους 

αγαπάμε, όχι ποιους ερωτευόμαστε. 

Σκέφτομαι να σου δώσω αυτό το κείμενο. 

Μετά σκέφτομαι ότι δεν αξίζει. Γιατί αν άξιζε, δε θα το είχα γράψει. Δε 

θα είχα την ανάγκη να το γράψω για να ξορκίσω την πικρία μου που δεν 

μπορώ να σου “κλέψω” ούτε καν ένα φιλί. 

Κι είναι το πιο ωραίο κείμενο που έχω γράψει ποτέ μου. 

Κι όμως δε θα στο δώσω ποτέ. 

Την 25η ώρα εγώ σε θέλησα, κι εσύ δείλιασες. 

Εκεί τελείωσε η μέρα. 

 



“25th hour” project 

688 
 

Μαργαρίτα Αλευρίδη | 28.4.2015 

Δώδεκα παρά δέκα… 

Τα φώτα όλα σβηστά. 

«Μόνο με πανσέληνο απόψε», είπε στον αέρα, σαν να μιλούσε σε έναν 

αόρατο απέναντι. 

Δώδεκα παρά εννέα… 

Άνοιξε τα παράθυρα διάπλατα. Τις πανσελήνους πάντα τις μοιραζόταν με 

κάποιον άλλον. Δεν τις κρατούσε ποτέ για την πάρτη της, γιατί τις 

θεωρούσε τοξικές. Της θύμιζαν λογαριασμούς, που έκλεισαν ανοιχτοί, 

μόλις τα στόματα στέγνωσαν, επειδή δεν είχαν τίποτε άλλο να πουν.   

Δώδεκα παρά οκτώ… 

Έβαλε κάτι να πιει και βυθίστηκε στον καναπέ της. Έφερε τα γόνατα 

κοντά στο στήθος και τα αγκάλιασε. Έτσι χαλάρωνε πάντα. Συνήθεια 

χρόνων. Σκέφτηκε πως ό,τι μας περιβάλλει με μια ουτοπική ασφάλεια 

είναι αυτές οι ίδιες μας οι συνήθειες. Φοβάται. Φοβάται πως μια μέρα, 

οι συνήθειές της θα σπάσουν, αναμφίβολα, σε χίλια κομμάτια και τότε 

δεν θα μπορεί πια κάθε πρωί να ξυπνάει,  να μπαίνει κάτω από το καυτό 

νερό και να μυρίζει τον φρέσκο καφέ από την κουζίνα. 

Δώδεκα παρά επτά… 

Έκλεισε τα μάτια, έγειρε πίσω το κεφάλι και πέρασε τα δάχτυλα μέσα 

από τα μαλλιά της. 

«I am the king of the world», του είχε πει μεθυσμένη ένα βράδυ 

ερωτευμένο, «εγώ δεν χρειάζομαι μπαλαντέρ, θα φτιάχνω τις παρτίδες 

μου ακόμα και με χαρτιά καμένα». 

Φοιτητικά χρόνια. Χρόνια, που μάζευαν τα μαθήματα στις εξεταστικές 

του Σεπτέμβρη, μαζί με καφέδες, μαζί με φίλους, μαζί με έρωτες. Χρόνια, 

που μεγάλωσαν αυτούς τους έρωτες σιαμαία. Χρόνια, που έκρυψαν μετά 

τα χνάρια τους βαθιά μέσα στις καρδιές. 

Δώδεκα παρά έξι… 

Οι στιγμές της. Η πιο όμορφη μέρα του καλοκαιριού, εκεί ακριβώς, που 

σκάει το κύμα, σε παραλίες ονειρεμένες, εκείνη καίγεται στον ήλιο μαζί 



“25th hour” project 
 

689 
 

με τις κολλητές ή μπλέκει τα δάχτυλά της μέσα στα δικά του σε κόμπους 

γεμάτους υποσχέσεις. 

Αιωρείται τώρα πάνω από αυτές τις στιγμές διαστημικά, χωρίς ίχνος 

βαρύτητας, μα επιμένει να φοράει ακόμα το ίδιο εκείνο μακό. Το μακό, 

που της έγινε πια δεύτερο δέρμα, που δεν ξεκολλάει από πάνω της ούτε 

με σιδηρολοστό.   

Δώδεκα παρά πέντε… 

Ως  Δον Κιχώτης της ζωής της, χτυπημένη, μα ενίοτε επιβιώσασα μυθικών 

μαχών, σιχαινόταν πάντα τις χαμηλές ταχύτητες, που σε παρκάρουν στον 

παράδρομο. Προτιμούσε να ρισκάρει και να πέσει σε τοίχο, τρέχοντας με 

χίλια, χωρίς γιατί, χωρίς SOS, βγάζοντας τη γλώσσα κοροϊδευτικά στους 

υποβολείς. 

Δώδεκα παρά τέσσερα… 

Είχε τολμήσει μια φορά να γυρίσει τους νόμους της ανάποδα, λες και 

ήθελε να κάψει τις ισορροπίες της για να μην έχει πουθενά να σταθεί. 

Βούτηξε τότε σε νερά βαθιά και μπήκε σε καταστάσεις, που δεν θα 

φανταζόταν τον εαυτό της ποτέ. Είχε ανάγκη να κάνει εκείνο το λάθος. 

Δεν ζήτησε τα ρέστα μετά από κανέναν και αυτό αποτελούσε πάντα τον 

μικρό της θησαυρό. Ένα λάβαρο, που σήκωσε σε μια επανάσταση, που 

δεν είχε, ενδεχομένως, λόγο ύπαρξης. 

Δώδεκα παρά τρία… 

Κλείδωνε πάντα τις αναμνήσεις της σε μουσικές. Έβαζε κάθε φορά το σι 

ντι και μύριζε τις εικόνες. Έμπαινε σε βαρκούλα μικρή και ταξίδευε, 

ατάκα και επιτόπου, σε πέλαγος μεγάλο. Αν αυτό χαλούσε, θα έσβηναν 

όλες τις οι αναμνήσεις και θα άφηναν στη θέση τους ένα βυθό εξαιρετικά 

διαυγή. Ένα βυθό απάτητο, με την άμμο του κατασταλαγμένη και 

ανήμπορη να θολώσει πια τα νερά.    

Δώδεκα παρά δύο… 

Η ζωή ανοίγει κύκλους. Άλλους τους κλείνει, άλλους τους αφήνει 

ανοιχτούς. Τα γεγονότα απαθανατίζονται. Οι απολογισμοί, όμως, 

στριμώχνονται πάντα στα αρνητικά αυτών των φιλμ. Πετιούνται, όπως 

αυτά και χάνονται μέσα σε συρτάρια. Στο εκτυπωμένο χαρτί όλοι γελάνε. 

Ποιος θα φωτογράφιζε άλλωστε τις δύσκολες στιγμές, τα βράδια, που 

δεν ξημερώνουν, και τα υγρά από δάκρυα μάτια; 



“25th hour” project 

690 
 

Εκείνη, σε αυτά τα αρνητικά, μπορούσε να δει την κολλητή της να 

πηδιέται με τον άντρα της. Μέσα στο άλμπουμ όμως, έβλεπε και τις δυο 

τους στη Σαντορίνη, αγκαλιά στα σοκάκια της Καλντέρας. 

Δώδεκα παρά ένα… 

«Σχεδόν μεσάνυχτα», σκέφτηκε, «μόλις το μεγάλο ρολόι χτυπήσει 

δώδεκα ακριβώς, το πανέμορφο φόρεμά μου θα γίνει ένα μάτσο 

κουρέλια, η άμαξα κολοκύθα και τα άλογα ποντίκια». Χαμογέλασε και 

άναψε ένα τσιγάρο. 

«Μόνο κάτι θα μείνει ανέπαφο σε όλη αυτή την ιδιόμορφη 

διαπραγμάτευση», φύσηξε τον καπνό της προς το ολόγιομο φεγγάρι, 

«λες και το προσδοκώμενο χάπι εντ είναι αυτοσκοπός…» 

Δώδεκα ακριβώς… 

Ακούγεται σειρήνα ασθενοφόρου από το δρόμο. Σηκώνεται, από 

αδράνεια και πηγαίνει στο παράθυρο. 

Αν υπήρχε μια μόνο σκέψη μέσα στο κεφάλι της εκείνη τη στιγμή, αυτή 

θα ήταν όχι όσα δεν πρόλαβε στη ζωή της να πει, αλλά όσα δεν πρόλαβε 

να ακούσει. 

Στις αναμνήσεις, όμως, δεν απολογείσαι, όπως άλλωστε δεν αγκαλιάζεις 

και τις σκιές. 

Ένιωσε πίσω της μια παρουσία. Γύρισε το κεφάλι, αργά, μουδιασμένη ως 

το τελευταίο νεύρο του κορμιού της. Και τότε την είδε. Εκείνη την ίδια, 

να στέκεται απέναντί της, μια ζωή μετά. 

Σαν κάτι να ξέφυγε από την κανονική ροή του χρόνου. Σαν κάτι να 

μπλόκαρε τα γρανάζια των ρολογιών. 

Ανέβηκε ένας κόμπος στον λαιμό της. 

«Είμαι εσύ», της είπε, με χείλη σφραγισμένα, κοιτώντας την κατάματα. 

«Τι έκανα τελικά;», τη ρώτησε εκείνη, νιώθοντας τα πόδια της βαριά 

φυλακή, που την κρατούσε ακίνητη στο ίδιο σημείο. 

«Εσύ δεν είσαι στεριανή. Μακριά από το βυθό σου σχεδόν πονάς. Εγώ 

είμαι πλάσμα του ίδιου βυθού, αλλά έχω ανταλλάξει πια την ψαρίσια 

μου ουρά, για αυτούς, που αγάπησα τελικά στη δική μου στεριά» 



“25th hour” project 
 

691 
 

Μετά χάθηκε και στη θέση της έμεινε μια κρυστάλλινη αντανάκλαση του 

φεγγαριού. 

«Μόνο κάτι θα μείνει ανέπαφο…», ψιθύρισε. Έσκυψε και έπιασε στα 

χέρια της την 25η ώρα. Την κρυστάλλινη εκείνη ρωγμή του χρόνου, που 

κρύβεται τόσο καλά πίσω από τους κανονικούς χτύπους των ρολογιών. 

Που ξεκολλάει από τη μνήμη, μα μένει στις ψυχές, για να κρατάει τις 

πυξίδες σταθερές. 

Δώδεκα και ένα λεπτό… 

Σηκώθηκε από τον καναπέ και πήγε να κοιμηθεί.  

 

 

 

 

 

 

 

 

 

 

 

 

 

 

 

 

 

 

 



“25th hour” project 

692 
 

Fidelio | 29.4.2015 

Πρώτη φορά σε δικό μου σπίτι. Και ένα από τα πιο αξιόλογα πράγματα 

που είχα αγοράσει θυμάμαι, ήταν ένα μικρό ρολόι  για το κομοδίνο. 

Απλό, λιτό, πιστό. Πολύ πριν έρθουν τα κινητά στη ζωή μας, με ξυπνούσε 

κάθε πρωί για τη δουλειά. Ήταν εκεί και μετρούσε τον χρόνο στην 

προσαρμογή. Στη ζωή που είχε ξεκινήσει. Στα πρώτα μαγειρέματα, 

ανάμεσα σε υδρατμούς από φρέσκα λαχανικά, σε μουσικές που 

ερχόντουσαν όμορφα και πότιζαν τους τοίχους. Σε μεγάλες παρέες τα 

βράδια στο σπίτι. 

Ήταν εκεί και μετρούσε τον χρόνο όταν πρωτομπήκε σε βαλίτσα. Και 

κάθισε για μέρες στα σκοτεινά, ανάμεσα στις πετσέτες. Όταν πρωτοέζησε 

δίπλα στη θάλασσα και όταν έμενε για μέρες μόνο του. Όταν το κοιτούσα 

γεμάτος απραξία, αναζητώντας τις ευθύνες των πράξεών μου και όταν 

μελαγχολούσα για κάτι καπνούς, άλλοτε άσπρους και άλλοτε μαύρους. 

Ήταν εκεί μπροστά μου, όταν παίρνονταν  οι αποφάσεις οι μεγάλες, οι 

καθοριστικές. Ήταν στη λύτρωση, στο κυνήγημα του ονείρου, μέσα στην 

καμπίνα του πλοίου, που το είχα βγάλει για να του πω ότι φτάνουμε σε 

λίγες ώρες στην καινούργια γη. Ήταν μαζί μου στα νυχτερινά μεροκάματα 

και στην πρωινή σπουδή. Στους έρωτες και στις αυταπάτες. Στο επόμενο 

σπίτι και στο μεθεπόμενο. Στις μαχαιριές και στα δάκρυα. Μετρούσε 

τακτικά και ασταμάτητα, τον πόνο της αγάπης. Αργότερα πάλι, μετρούσε 

τις ατελείωτες ώρες της απώλειας και της σιωπής. Και μετά ξαναμπήκε 

στο πλοίο. 

Και ήταν εκεί, να με ξυπνάει πάλι, ξανά και ξανά. Να με περιμένει να 

γυρίσω απ’ την εξέγερση, που ποτέ δεν ήρθε. Να μας κοιτάει και να 

συνεχίζει να μετράει τον χρόνο καθώς βάζαμε μαλόξ στα καμένα μας 

πρόσωπα. Να ζει μαζί μου τις φιλοξενίες, τις φιλίες, τα συναισθήματα και 

τις συναντήσεις. Και μετά ξανά στο σκοτάδι της βαλίτσας. 

Ήταν εκεί, στον βούρκο που πέφτει η ψυχή όταν συναντά την απόγνωση. 

Να μετρά τον χρόνο, που για μένα είχε σταματήσει. Και όταν 

ξαναξεκίνησε. Και μπήκα πάλι στον δρόμο του κανονικού καθημερινού 

ρομπότ.  

Ήταν εκεί όταν ξαναβρήκα και πάλι την ουσία, αυτή τη φορά με 

περισσότερη ελευθερία και απεμπλοκή από τις ενοχές. Τότε που 

σηκώθηκε για πρώτη φορά το προσωπικό λάβαρο, το μεταξωτό και 



“25th hour” project 
 

693 
 

χρυσοκέντητο. Τότε που ένας καφές με ένα πορτοκάλι, γέμιζαν τα 

απογεύματα. 

Και τώρα πάλι μαζί μου. Μακριά από γνώριμες φωνές και ακούσματα. 

Εδώ μαζί μου, τοποθετημένο σε ένα κομοδίνο που του ταιριάζει 

απόλυτα. Μαζί με έναν άνθρωπο, που δεν έχει ορίσει ακόμη τη σχέση 

του με τον χρόνο. Και κάνει αυτό που ξέρει καλά ως ρολόι. Να μετρά την 

αυταπάτη, την ευτέλεια της ίδιας της ζωής και να μη μπορώ να του πω 

πως έχει άδικο. Ούτε όμως και να το αποχωριστώ. Μετά από 15 χρόνια 

έχει γίνει φίλος, από εκείνους που σε ακολουθούν πάντα, πιστοί, έτοιμοι, 

δίπλα σου. Γιατί με το καθημερινό του μέτρημα, μου υπενθυμίζει 

συνεχώς την ελπίδα, το όνειρο, τη διαδρομή την ανεξερεύνητη, που 

πιστά ορκισμένος ακολουθώ. 

 

 

 

 

 

 

 

 

 

 

 

 

 

 

 

 

 



“25th hour” project 

694 
 

Ιωάννα Απ. | 30.4.2015 

Για εσένα που μετατρέπεις τη χαρά μου σε θλίψη… 

Και πότε παύεις να νοιάζεσαι για έναν άνθρωπο; Πότε παύεις να 

νοσταλγείς καταστάσεις; Να νοσταλγείς αγκαλιές; Να νοσταλγείς 

μυρωδιές; Να νοσταλγείς στιγμές; Πότε έρχεται η στιγμή που λες ‘φτάνει 

πια’; Έρχεται άραγε αυτή η στιγμή; Μπορείς να ξεχάσεις έναν άνθρωπο 

που αγάπησες και ερωτεύτηκες όσο κανέναν άλλον; Κι αν έχεις ερωτευτεί 

όλα του τα ελαττώματα, αντέχεις να ξέρεις πως δεν θα σε αγκαλιάσει 

ξανά; Αντέχεις να ξέρεις πως δεν θα τον αισθανθείς ξανά; Αντέχεις να 

ξέρεις πως δεν θα ταξιδέψεις κοιτώντας τα μάτια του ξανά; Πως δεν θα 

αφουγκραστείς τον πόνο του με ένα απλό κοίταγμά του; Και αν αύριο 

κάτι συμβεί και πάψουμε να υπάρχουμε στον πλανήτη αυτό, αξίζει να 

κρατάμε κακία σε ανθρώπους που ήταν ολόκληρη η ζωή μας; 

Και όλες αυτές οι σκέψεις γίνονται δάκρυα και τα δάκρυα κυλάνε 

ακατάπαυστα στο πρόσωπο, θρηνώντας όσα δεν ζήσαμε. Θρηνώντας 

όσα δεν είχαμε την ευκαιρία να γευτούμε. Όσα αφήσαμε να βουλιάζουν 

μέσα στη θλίψη μαζί με τις ψυχές μας. Όσα θάψαμε βαθιά μέσα στο 

χώμα για να μην μας πλησιάσουν, γιατί αυτό που και οι δύο θέλαμε 

τελικά ήταν να νιώσουμε τον πόνο που προκαλούσαμε στους γύρω μας 

με τα χαμόγελά μας. Τον πόνο που προκαλούσαμε σε όλους τους 

ανθρώπους με τις αγκαλιές μας, με τα φιλιά μας. Και έτσι, αποφασίσαμε 

να θυσιάσουμε όσα νιώσαμε, όσα ονειρευτήκαμε, όσα αγαπήσαμε, όσα 

θέλαμε, με σκοπό να πονέσουμε. Και το καταφέραμε. 

Πονάμε καθημερινά, γιατί πια τα κορμιά μας δεν συναντιούνται. Γιατί πια 

τα βλέμματά μας δεν συναντιούνται και οι ψυχές μας νιώθουν μοναξιά. 

Γιατί οι ψυχές μας, μωρό μου, ήταν ενωμένες. Και πώς να υπάρξει μία 

ψυχή κομμένη; Και πώς οι καρδιές μας να χτυπήσουν όταν είμαστε 

μακριά; Μα πώς να γίνει αυτό; Πώς ένα σώμα μπορεί να υπάρξει όταν 

κοπεί στα δύο; Όμως, δεν είναι η σάρκα που δεν ξεχνάει. Είναι η ψυχή, 

είναι το μυαλό, είναι κάτι ανώτερο από ό,τι μπορείς να φανταστείς! Είναι 

εσύ! Είναι εκείνη η 25η ώρα. Η ώρα η δικιά μας… Η ώρα που όλα έχουν 

χαθεί και το μόνο που υπάρχει είναι εσύ και εγώ. ΕΜΕΙΣ! Είναι η ώρα που 

συναντιούνται τα βλέμματά μας και ο χρόνος παγώνει. Ο χρόνος παύει 

να κυλά, γιατί ο χρόνος δεν χωράει, όταν συναντιούνται οι ψυχές μας. 

Γιατί ο χρόνος είναι αδύναμος, όταν εμείς γινόμαστε ένα. 



“25th hour” project 
 

695 
 

Και τι δεν θα έδινα να ζούσα ξανά αυτή τη δικιά μας 25η ώρα, αφού τώρα 

πια δεν μου φωνάζεις “σ’ αγαπώ”. Όμως, εγώ στο λέω κάθε μέρα, γιατί 

ξέρω πως το νιώθεις. Με νιώθεις κι ας είσαι μακριά μου, γιατί οι ψυχές 

μας θα είναι πάντα ενωμένες… 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

696 
 

Νατάσα Δεληβοριά | 1.5.2015 

Η δυσφορία της νύχτας ήταν πλέον αισθητή. Μετά από αναρίθμητες 

απεγνωσμένες προσπάθειες να κοιμηθεί, ο Ευγένιος εγκαταλείπει και 

κατευθύνεται στο τρομακτικά στενό μπαλκόνι του διαμερίσματος. Ο ήχος 

του αναπτήρα που εκείνη την ώρα άναβε ένα πατσαβουριασμένα 

στριμμένο τσιγάρο θα μπορούσε να θεωρηθεί εκκωφαντικός μέσα στην 

νεκρική σιγή εκείνης της καυτής καλοκαιρινής  βραδιάς. Παίρνοντας μια 

βαθιά τζούρα - ότι πρέπει για να χαλαρώσει- σκέφτεται πως ίσως δεν 

είναι η ζέστη που τον βασανίζει, αλλά κάτι άλλο… κάτι διαφορετικό.  

Κοιτάζοντας τον κενό από αστέρια ουρανό θυμάται την κοπέλα του. Δεν 

είχαν περάσει πολλές ώρες που την έδιωξε από το σπίτι λόγω 

ανασφάλειας να δεσμευτεί. Εντελώς συνειρμικά του έρχεται στο μυαλό 

η μητέρα του… άραγε πότε της είχε μιλήσει τελευταία φορά; Άνθρωποι, 

γεγονότα, συναισθήματα… όλα ξαφνικά περνάνε με αστραπιαία 

ταχύτητα από το κεφάλι του. Όλα για να τον οδηγήσουν σε ένα και μόνο 

συμπέρασμα… Όλον αυτόν τον καιρό απλά δεν ήταν αρκετός.  

Σε αυτή τη φάση και με δάκρυα πλέον να τρέχουν από τα μάτια του ο 

Ευγένιος συνειδητοποιεί πόσο θα ήθελε λίγο χρόνο πίσω. Μία ώρα που 

μόνος στόχος της θα ήταν μια επεμβατική αναδρομή στο παρελθόν. Μία 

25η ώρα… 

Τι ακριβώς θα σήμαινε αυτό ούτε ο ίδιος δεν μπορούσε να προσδιορίσει. 

Ίσως την ελπίδα για κάτι καλύτερο, ομορφότερο. Μια ευκαιρία για πιο 

ευτυχισμένους ανθρώπους, για μια ζωή που κανείς δεν έζησε. Η ώρα για 

μια αλλαγή, μια  δική του επανάσταση… εξάλλου ο ίδιος ο όρος είναι κάτι 

το αφύσικο… μια ασυμβατότητα.  

Μπορεί πάλι να ήταν άνθρωπος. Ο ένας και μοναδικός που θα φέρει την 

αλλαγή στη ζωή του… ή και περισσότεροι. Μήπως είναι μέρος; Ένας 

άλλος ορισμός του παραδείσου; 

Τρομάζει στην σκέψη της ως την τελευταία του ώρα… Θα μπορούσε 

πάντως να είναι στιγμή…  μια όμορφη στιγμή γεμάτη αλήθεια, γεμάτη 

ζωή. Όλες εκείνες οι στιγμές που ζητούσε λίγο ακόμα για να αγγίξουν την 

τελειότητα. 

Η αναζήτηση δεν οδήγησε πουθενά. Ο Ευγένιος ξαπλώνει τελικά στο 

στενάχωρο μπαλκόνι, κενός πλέον από συναισθήματα. “Δεν ξέρω τι 



“25th hour” project 
 

697 
 

ακριβώς ζητάω… πάντως είναι κάπου εκεί… κοντά στα ξημερώματα”, 

σκέφτεται και μετά από λίγο χάνεται στη μαγεία της ανατολής. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

698 
 

Φαίη Σμυρναίου | 2.5.2015 

25η ώρα…Είναι που περνάν οι μέρες κι αντί να σιγοκαίει η φλόγα 

συντηρούμενη απλά από όσα κάνει στάχτες.. δυναμώνει.. Φουντώνει κι 

εξαπλώνεται λόγω τρυφερότητας εδάφους στο κορμί μου, ταχύτατα.. 

Κάθε μου πτυχή, κύτταρο και νευροδιαβιβαστές φωνάζουν το όνομά 

σου. Στην αρχή έδιναν σήματα, μετά ψέλιζαν και τώρα πάνε να ‘σπάσουν’ 

από ηδονή.. ευχαρίστηση.. Εσύ η μέλισσα κι εγώ το νέκταρ του 

λουλουδιού.. Ρούφα με.. Γεύσου με.. Ανατρίχιασε από την επαφή μας.. 

Αυτή των λίγων δευτερολέπτων που φεύγεις απ' το σώμα σου σε άλλα 

χάη των ουρανών.. που είσαι μαζί μου.. είμαστε…Τόσο αρμονική μίξη.. 

Ένα.. Ανέκαθεν αγαπούσα την τέχνη. Και το ρίγος που με διαπερνά όποτε 

αντικρίζω την Κοιμωμένη του Χαλεπά ή τη Νίκη της Σαμοθράκης το 

διαισθάνομαι κι όταν σε κοιτάζω.. Όχι φευγαλέα επιφανειακά.. Καρφί 

μέσα στις κόρες των ματιών σου. Όταν αλλάζουν χρώμα όχι στο φως, μα 

ανάλογα τη διάθεση των αισθημάτων σου μαγικό; Απόλυτα. Είναι η 

γλύκα της φωνής σου ακόμη κι όταν είσαι κουρασμένη αλλά ήρεμη. 

Βάλσαμο που ισορροπεί με τους χτύπους της καρδιάς μου. Βρήκα τι 

είσαι.. φτερά στα πόδια μου. Δρόμος στο διάβα μου.. Δύναμη του 

μυαλού.. Λύτρωση ψυχής, βάλσαμο στο κορμί και τις αισθήσεις μου.. Κι 

ας με φοβάσαι με όλα αυτά ώρες ώρες.. Αυτή είμαι.. Η καλύτερη εκδοχή 

του εαυτού μου. Κι εγώ σε ευχαριστώ γι' αυτό. Γιατί εσύ είσαι η Ευλογία 

μου. 

 

 

 

 

 

 

 

 

 

 



“25th hour” project 
 

699 
 

Κυριάκος Σ Κυριάκου | 3.5.2015 

Είχε βάλει στοίχημα με τον εαυτό του. Αυτή την φορά δεν θα τα 

παρατούσε ότι κι' αν γινόταν! Η κατάκτηση του στοιχήματος είχε γίνει ο 

στόχος της ζωής του. Αν κατάφερνε να φέρει αυτό εις πέρας, τίποτα πια 

δεν θα τον σταματούσε. 

Εδώ και εβδομάδες είχε ξεκινήσει την προετοιμασία. Κατέγραψε στον 

υπολογιστή όλα τα απαραίτητα εφόδια, όλα τα στάδια που έπρεπε να 

διανύσει και τις προσπάθειες που έπρεπε να καταβάλει για να είναι 

έτοιμος. Η κατανομή αυτή χωρίστηκε τελικά σε 25 ισότιμα μέρη, μιας και 

τον χώριζαν πλέον μόνο 25 μέρες από την ολοκλήρωση του στόχου. 

Οπότε κάθε μέρα έπρεπε να βρίσκει ένα από τα 25 αυτά μέρη της 

προετοιμασίας ολοκληρωμένο. 

Αφού τα κατέγραψε, τα ζύγισε για να δει αν κάποιο ήταν πιο δύσκολο να 

επιτευχθεί και ίσως να του στερούσε την χαρά να φτάσει στον στόχο του. 

Μετά διερωτήθηκε αν έπρεπε να βάλει αυτά που θεωρούσε πιο δύσκολα 

στην αρχή και να αφήσει τα πιο εύκολα για το τέλος ή αντίθετα. Τελικά 

αποφάσισε ότι η πρώτη επιλογή ήταν πιο σοφή και θα είχε καλύτερα 

αποτελέσματα. 

Κοίταξε λοιπόν με περηφάνια το Excel που είχε φτιάξει και σίγουρος πια 

ότι τίποτα στον κόσμο δεν θα τον σταματούσε, πάτησε το κουμπί της 

αποθήκευσης του αρχείου. Ο υπολογιστής του ζήτησε να ονομάσει το 

αρχείο. Δεν δίστασε καθόλου και πληκτρολόγησε “25η ώρα”. Το 

θεώρησε το πιο κατάλληλο για αυτό που θα έκανε καθώς και γουρλίδικο! 

Τραβήχτηκε λίγο πιο πίσω από τον υπολογιστή για να θαυμάσει την 

τέλεια αρμονία που είχε ετοιμάσει πριν πατήσει το πλήκτρο της 

αποθήκευσης. 

Η καρέκλα του όμως ζορίστηκε να κυλήσει προς τα πίσω και λιγάκι 

εκνευρισμένος, πάτησε γερά τα πόδια του στο έδαφος και την έσπρωξε 

προς τα πίσω! Αυτή ζορίστηκε για απειροελάχιστα δεύτερα αλλά τελικά 

κύλησε προς τα πίσω. 

Αμέσως ένα τσακ ακούστηκε και η οθόνη του υπολογιστή έγινε μαύρη. 

Σε κατάσταση πανικού ξεκίνησε να πατάει όποιο πλήκτρο εύρισκε 

μπροστά του αλλά δυστυχώς χωρίς κανένα αποτέλεσμα! Ήταν πλέον 

αργά! Η καρέκλα είχε αποσυνδέσει το καλώδιο του υπολογιστή, 

σβήνοντας τον υπολογιστή χωρίς να αποθηκεύσει το αρχείο! 



“25th hour” project 

700 
 

Fata Morgana | 4.5.2015 

Τρείς μέρες… 25 ετών και τρείς γαμημένες μέρες, τρείς δύσκολες μέρες. 

Μα όλα ξεκίνησαν δύο μέρες πριν τα επικείμενα γενέθλια. Ήταν σαν μια 

σφαλιάρα του εαυτού μου κατευθείαν στα μούτρα της  συνείδησης μου. 

Να την κοιτάει με ένα βλέμμα αυταρχικό «Τι κάνεις;» και εκείνη τότε 

αυτή δεν κατάλαβε και ήρθε και με ρώτησε «Τι κάνω; Γιατί;….Μα δεν τα 

πάω καλά;» 

Πάγωσα, δεν είχα απάντηση. «Έτσι νομίζω» της είπα. «Αφού όλα καλά 

βαδίζουν. Τα καταφέρνουμε σιγά σιγά. Είμαστε σε καλό δρόμο για την 

κατάκτηση του στόχου μας». Τότε ο εαυτός μου, γέλασε ειρωνικά. «Ο 

στόχος… η επιτυχία , τα λεφτά , η καταξίωση;» «Όχι», του είπα,  «η 

δημιουργία, η κατασκευή,  η γέννηση μιας ιδέας και η υλοποίηση της». 

«Τρία χρόνια στο εξωτερικό και  δύο στην Ελλάδα  πάλης για ένα και 

μοναδικό στόχο, για μια αγάπη  τόσο δυνατή και με τόσο μεγάλη πίστη 

που κατάντησες να είσαι, να είμαστε μόνοι μας» μου είπε. «Γιατί έχεις 

φέρει την οικογένεια σου εδώ, γιατί; Γιατί είναι οι μόνοι που θα σου 

δίνουν την αγάπη που έχεις ανάγκη ακόμα και αν γίνεις πιο μοναχική από 

ποτέ». 

    00:00 – 27 Οκτώβρη Χρονιά πολλά, άνθρωποι γύρω μου! Με 

αγαλλιάζουν, με φιλάνε, χαίρονται μαζί μου! Πίνουμε, χορεύουμε, 

γελάμε! Μα να.. δεν είμαι μόνη μου… και πίνω στο ότι δεν είμαι μόνη 

μου… Πίνω στους στόχους, στα όνειρα, πίνω για τα όνειρα, πίνω για την 

μοναξιά… που την φοβάμαι, πίνω για την αγάπη… που είναι μακριά, πίνω 

στις θυσίες. Ή μήπως πίνω απλά για να πιω; 

   25η ώρα 27ης… Ποιοι είναι όλοι αυτοί γύρω μου; Δεν τους ξέρω, δεν 

τους καταλαβαίνω, γιατί προσπαθώ να τους καταλάβω; Γιατί προσπαθώ 

να ταιριάξω αφού δεν μπορώ; Νιώθω τόσο διαφορετική από όλους 

αυτούς. Το κεφάλι μου πάει να σπάσει! Το ποτό έκανε πάλι την δουλειά 

του. 

Στρυμωγμένη τώρα σε ένα τρένο, με μια ξανθιά φυλή με κόκκινα 

μάγουλα, ωραία χαμόγελα, ψηλά πόδια και ένα άδειο κεφάλι. Σε ένα 

τρένο που μυρίζει ξερατό, ντονερ, ακριβό άρωμα και μια μίξη βαρύ 

τσιγάρου με μία δόση σκανκ. Ανάμεσα σε αγάπη από MDMA και 

χρωμάτων από LSD. Μέσα σε αυτό το τρένο, στη δική μου λήθη για την 

ζωή που άφησα, επιστρέφω σπίτι. Δεν θα προλάβω να  σκεφτώ …το ποτό 



“25th hour” project 
 

701 
 

δεν μ’ αφήνει πια να σκέφτομαι. Με βάζει στο κρεβάτι και με βία μου 

κλείνει τα μάτια. 

Μεσημέριασε, ο αέρας έξω είναι ικανός να με ξυπνήσει. Καλημέρα 

sunshine, είσαι 25. Το μήνυμά του το διαβάζω πάλι, ξαπλωμένη ακόμα 

προσπαθώντας να καταλάβω αν όλα όσα μου πέρασαν χθες από το 

μυαλό μου ήταν αλήθεια ή ήμουν και εγώ χαμένη στην επιρροή κάποιου 

μοντέρνου ναρκωτικού. Από αυτά που σου μοιράζουν τις σκέψεις και τα 

όνειρα χωρίς να έχεις επιλογή να διαλέξεις! Όχι το ποτό πάντα σου βγάζει 

ό,τι κρύβει ο καριόλης ο εαυτός σου ακόμα και από την ίδια σου την 

συνείδηση. Στα βγάζει την ώρα που είσαι ανήμπορη να τα παλέψεις. 

Μουδιασμένη παρακολουθείς καθισμένη στο κέντρο ενός άδειου 

θεάτρου μια παράσταση με πρωταγωνίστρια εσένα. Μα θες να την δεις… 

δεν  κλείνεις τα μάτια ! Ξέρεις την πλοκή της παράστασης, εσύ άλλωστε 

μοίρασες τους ρόλους. Σε αυτόν όμως ξέχασες να δώσεις το β’ 

πρωταγωνιστικό. Τώρα τι ζητάς που δεν είναι εκεί ή που το μήνυμά του 

δεν είναι αυτό που περίμενες; Πού οι ευχές του δεν σε έκαναν να 

δακρύσεις από αγάπη όπως τότε! 

Επιλέγεις να πνίξεις όλα αυτά στο πόνο της βελόνας. Κάθε φορά που το 

σενάριο αλλάζει εκεί καταλήγεις! Αυτή τη φορά θα κάνω κάτι που θα μου 

βγάζει στην επιφάνεια τα κρυμμένα συναισθήματα και ξεχασμένα στο 

συρτάρι σενάρια μιας ζωής που πολύ θα ήθελα να ζήσω αλλά ποτέ δεν 

βρήκα τα αρχίδια να την αποκτήσω! Gin with tonic. 

Στον πόνο μου είναι δίπλα μου μια ψηλή ξανθιά γυναίκα και με χαϊδεύει, 

μου κρατάει τα μαλλιά και μου γελά. Είναι αυτή που το βράδυ θα έχει τα 

χάδια μου και τα φιλιά μου, ενώ όταν θα την πάρει ο ύπνος εγώ θα 

διαβάσω πάλι το μήνυμά του… και ας μην είναι αυτό που περίμενα, που 

οι ευχές του δεν με έκαναν να δακρύσω από αγάπη όπως τότε. 

Έσβησα ένα κερί μιας πολύχρωμης τούρτας με την πετσοκομμένη 

οικογένεια γύρω μου. Γιατί η τούρτα μου είναι πολύχρωμη; Γιατί με τα 

χρώματα να προσπαθείς να αντιπροσωπεύσεις την χαρά; Γιατί έχω δίπλα 

μου την οικογένεια μου, που πάντα πάλευα να μείνω μακριά. Ακόμα και 

αν η αγάπη μου για αυτούς είναι απέραντη, οι τάσεις φυγής μου ήταν 

πάντα τρόπος ζωής για εμένα. Ποτέ δεν θα μπορέσουν να δεχθούν και να 

καταλάβουν τον μαύρο και πικρό χαρακτήρα μου, τις μαύρες σκέψεις στο 

μυαλό μου. Τις σκοτεινές επιθυμίες μου. Δίνω στην ψηλή ξανθιά Λένα 



“25th hour” project 

702 
 

φιλί στο στόμα και κλείνω την πόρτα καθώς αυτή κατεβαίνει τις σκάλες 

προς την έξοδο της πολυκατοικίας. 

     25 ετών και μία μέρα.. η πρώτη από τις δύσκολες. Άρρωστη 

ψυχολογικά μα και σωματικά! Το ποτό και ο χορός χθες με ανάγκαζαν να 

βγαίνω από το club  και εκεί ήταν που ο ωμός καιρός της Γερμανίας δεν 

με λυπήθηκε. Εκτός αυτού το σώμα μου δεν ξέχασε την αναμενόμενη 

μηνιαία αφόδευση άχρηστου αίματος μαζί με κράμπες σε όλο μου το 

κορμί  και αφόρητους πονοκεφάλους. Μια υπέροχη πρώτη μέρα των 

εικοστών πέμπτων πρώτων χρόνων. Όρεξη για τίποτα, σκέψεις κενές! Ο 

εαυτός και η συνείδηση είχαν σταματήσει και αυτοί την συζήτηση. Μια 

χαζή, εκνευριστική ηρεμία, από αυτές που σε φοβίζουν. 

Και ξαφνικά μετά από κάμποσα χάπια για τον πονοκέφαλο και τις 

κράμπες άρχισα να σκέφτομαι… υπερβολικά από όσο θα έπρεπε. «Θα 

φύγω, θα γυρίσω Ελλάδα, θα ζήσω μαζί του, δεν θέλω να τον χάσω 

πάλι!» Μετά το ξανασκέφτηκα, «Όχι δεν γίνεται να αφήσω ό,τι έφτιαξα 

εδώ, να παρατήσω τους στόχους μου. Θα περιμένω να τελειώσω τις 

σπουδές και θα φύγω μετά. Θα προσπαθήσω να βρω δουλειά στην 

Αθήνα σε συνεργασία με Γερμανία, μην πάει χαμένη και η γλώσσα. Μα 

τι λέω αυτό δεν θα γίνει ποτέ. Δεν θα τα καταφέρουμε. Πρέπει να 

ξεφύγω. Θα με καταστρέψει όλο αυτό. Πρέπει να χαθώ… μα δεν μπορώ 

να του το ξανακάνω αυτό. Μα δεν γίνεται αλλιώς, κάτι πρέπει να κάνω 

να είμαι χαρούμενη, να προχωρήσω μόνη αν δεν γίνεται μαζί με αυτόν. 

Πρώτο μήνυμα… παραδόθηκε. Πρώτο δάκρυ… κύλησε! Τα  μάτια 

κλείσανε  για σήμερα και οι σκέψεις σταμάτησαν, το μυαλό ηρέμησε. 

   Ημέρα 2η – Παραλογίζομαι… το νιώθω! Είμαι μπροστά από ένα βιβλίο 

γερμανικών με όρους γραμματικής και ηλίθιους κανόνες για μια ζωή που 

αν είχα την επιλογή θα την παράταγα σαν μια γυναίκα που την γαμήσανε 

δυνατά και παθιασμένα στις όχθες ενός ποταμού και την αφήσανε εκεί 

γυμνή, στο κρύο να κλαίει. Έτσι θα την παράταγα και ας μου χάρισε το 

καλύτερο γαμήσι. Η σχέση μου όμως μαζί της είναι μια σχέση πάθους. 

Όσο την μισώ και δεν την αντέχω, όσο μου βγάζει το λάδι, με πιέζει και 

μου κρατάει μούτρα το βράδυ που πέφτουμε στο κρεβάτι, τόσο εγώ 

πεισμώνω να μείνω κοντά της, θέλω να την γνωρίσω ακόμα πιο πολύ και 

να ρουφήξω κάθε εμπειρία που έχει να μου δώσει. Και ξέρω ότι θα με 

ανταμείψει στο τέλος  με τον καλύτερο τρόπο, ακόμα και αν με χώρισε 



“25th hour” project 
 

703 
 

από τη μεγαλύτερη μου αγάπη, με έκανε να μην έχω τους φίλους μου και 

μου στέρησε την θάλασσα και τον ήλιο. 

Και εκεί πάνω στον παραλογισμό μου, φώτισε η οθόνη του υπολογιστή 

και ήταν αυτός. Με καλούσε… αγχώθηκα, θα με έβλεπε έτσι, με 

πρησμένα από το κλάμα μάτια και γεμάτη τύψεις γιατί εκείνη τη μέρα  τα 

ηχεία μου δεν έπαιζαν τίποτα άλλο  από τους έρωτες της Λένας. Αυτούς 

τους βρώμικους, δύσκολους έρωτες με πολύ ποτό και με μια Drama 

queen ντυμένη στα λευκά, με υπέροχα μαλλιά και χυμώδεις χείλια. Που 

δίνει υγρά φιλία σε μεσήλικους μοτοσικλετιστές και όχι τους έρωτες του 

Elvis Costello  που τραγουδούσαμε μαζί στο αμάξι στην επιστροφή για το 

σπίτι. 

Πάτησα αποδοχή και εμφανίστηκε στην οθόνη. Και τότε έκλαψα, 

παραπονέθηκα για λίγα… πολύ λίγα λεπτά της ώρας και μετά ήμουν 

καλά. Κατάφερε  όλα όσα έγραψα παραπάνω να τα μετριάσει, κατάφερε 

να με ηρεμήσει μόνο με την εμφάνιση  του στην οθόνη. Σε αυτή την 

οθόνη που μας ενώνει και μας χωρίζει τα τελευταία χρόνια. Εκείνο το 

βράδυ κοιμήθηκα πάλι ήρεμα, γιατί τον ένωσα και πάλι δίπλα μου, να 

μου χαϊδεύει την πλάτη και τα μαλλιά για να με πάρει ο ύπνος. 

Του το πα όταν φοβήθηκε μην με ξαναχάσει, του πα λοιπόν ότι θα κάνω 

τα πάντα για να είμαστε μαζί για πάντα… Του το πα… αλλά… 

3η μέρα και αυτό που έχει μείνει μέσα μου είναι μια μεγάλη ποσότητα 

πηχτής μύξας και φλέματος… καταραμένη γρίπη! Όλα τα άλλα θα τα 

γράψω σε ένα χαρτί, θα τα βάλω στο συρτάρι και θα συνεχίσω να κάνω 

αυτό που έχω μάθει. Να σηκώνομαι… να παλεύω, να αγαπώ και να 

συνεχίζω. 

 

 

 

 

 

 

 



“25th hour” project 

704 
 

Μαρία Αντωνοπούλου | 5.5.2015 

Πονάω. Θέλω να ουρλιάξω, αλλά η ανάσα μου σκαλώνει στο λαιμό μου 

ακόμη μία φορά. Αρνείται να βγει από ‘κει, δυνατή και σπαρακτική, όπως 

της αρμόζει. 

Κουλουριάζομαι κάτω από το πάπλωμα και τις δύο κουβέρτες, χώνοντας 

το πρόσωπό μου στο μαξιλάρι. Η υγρασία που ποτίζει το ύφασμα περνάει 

σχεδόν απαρατήρητη, σταγόνα μέσα στον ωκεανό τη νιώθω. Δεν έχω 

σταματήσει να κλαίω για ώρες, μέρες. Δεν ξέρω πόσος χρόνος ακριβώς 

έχει περάσει από την τελευταία εκείνη φορά που τον είδα, έχω χάσει 

κάθε επαφή με την πραγματικότητα. Κρατάω τα βλέφαρά μου συνεχώς 

κλειστά, πολύ σφιχτά, γιατί φοβάμαι πως αν τα ανοίξω θα ξεχυθεί μεμιάς 

όλος ο θρήνος από μέσα μου, πως το αίμα θα τρέχει ποτάμι από τα μάτια 

μου. Θα είναι το αίμα της καρδιάς μου, που έχει σπάσει σε εκατομμύρια 

μικρά κομμάτια… 

Κλαίω και κρυώνω. Κρυώνω αφόρητα. Είναι μέσα Σεπτεμβρίου, η Αθήνα 

λιώνει κάτω από τις καυτές ακτίνες του ήλιου κι εγώ είμαι ξαπλωμένη 

στο διπλό κρεβάτι μου, κρατώντας αγκαλιά το μαξιλάρι του. Από το 

μυαλό μου περνάνε όλες εκείνες οι στιγμές που περάσαμε μαζί… Καλές 

και άσχημες.  Ήμασταν μαζί, ήμασταν αγκαλιά –αυτό μου έφτανε. Αν μου 

έλεγαν ότι ο κόσμος θα καταστραφεί, πως ολόκληρη η ανθρωπότητα θα 

φτάσει ξανά στο σημείο μηδέν, στην ανυπαρξία, δεν θα το σκεφτόμουν 

καν. Η μόνη σκέψη που θα περνούσε από το μυαλό μου θα ήταν να 

τερματιστεί η ζωή μου κοντά του, αγγίζοντάς τον, νιώθοντας την ανάσα 

του στο αυτί μου να μου ψιθυρίζει τα δικά της γλυκά ερωτόλογα. 

Θυμάμαι… Η πρώτη επαφή των ματιών μας, τόσο καθηλωτική, που 

ξαφνικά βρέθηκα να αιωρούμαι μόνη, κουφή και τυφλή, από την ματιά 

του που με υπνώτιζε… Το άγγιγμά του στα δάχτυλά μου. Το πρώτο «σ’ 

αγαπώ». 

Η αναμονή στο ασανσέρ, να κοιταζόμαστε στα μάτια ενώ κρατάει το χέρι 

μου, και οι πόρτες να ανοίγουν στον έκτο όροφο. Το δειλό χαμόγελό μου, 

το δικό του σίγουρο και καθησυχαστικό. Η πόρτα να κλείνει πίσω μας και 

τα πάντα να αλλάζουν, ο χρόνος να σταματάει. Τα σώματά μας να 

κολλάνε στον τοίχο και να ζούμε ο ένας από την αναπνοή του άλλου. 

Κι έπειτα, το χάος. 



“25th hour” project 
 

705 
 

Κάθε χτύπημα και μία συμφωνία. Κάθε βρισιά και μία παραβίαση του 

νόμου. Του δικού του νόμου. Και συνέχιζε, μέχρι που δεν είχα τη δύναμη 

να του αντισταθώ άλλο. Τον αγαπούσα, αλλά μου έλειπε η ζωή μου. Η 

πραγματική ζωή μου. Η ελευθερία μου. 

Μία σχέση τεράστια, ένα πάθος ωκεανός, μία λύπη ατελείωτη. Τόσο ίδιοι 

και τόσο διαφορετικοί συνάμα. Ανίκανοι να εκφραστούμε, αδύναμοι 

μπροστά στην πίεση. Κι η συνειδητοποίηση πως είμαστε μόνοι, αν και 

μαζί. Αυτή είναι η πιο ύπουλη στιγμή. Η εικοστή πέμπτη ώρα. Εκείνη, της 

αδιαμφισβήτητης μοναξιάς και της επερχόμενης ανυπαρξίας. Τότε που 

νιώθεις πως δεν έχεις τίποτα, αν και έχεις όσα χρειάζεσαι. 

Παλέψαμε, πολεμήσαμε όσο ποτέ. Αλλά δεν τα καταφέραμε να 

περάσουμε απέναντι, ο ένας μέσα στον άλλο. Εγωιστές μέχρι το τέλος, σε 

ένα κόσμο άπληστο και υποκριτικό. Τουλάχιστον, τώρα κλαίω μόνη και η 

κάθαρση δεν αργεί. Θα την περιμένω. Κλαίγοντας και πονώντας, θα είμαι 

εδώ. 

 

 

 

 

 

 

 

 

 

 

 

 

 

 

 



“25th hour” project 

706 
 

Αντώνης Μαργαρώνης | 6.5.2015 

Τώρα η ουσία, τον ρυθμό των βημάτων αγνοεί. 

Κάθε κίνηση εμπρός που κάνεις, απόκοσμες δυνάμεις την χλευάζουν. 

Σε κοροϊδεύουν που είσαι ανήμπορος. 

Σε τραβούν απ' τον λαιμό και παίζουν. 

Κάθε βήμα εμπρός είναι πνιγμός. 

Κάθε βήμα χάνεται στον κόσμο που μακραίνει. 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 
 

707 
 

Ελένη Κ. | 7.5.2015 

Συνήθως είναι κάπου γύρω στις 12 τα μεσάνυχτα που σε πιάνει.. Οι 

αστικοί θρύλοι λεν πως τότε βγαίνουν όλα τα σκοτεινά πλάσματα της 

νύχτας.. Ανοησίες. Δεν είναι παρά μια μεταφορά, μια παρομοίωση, μια 

προσωποποίηση (είδες μαμά; Διαβάζω έκθεση!). Είναι όλοι οι φόβοι, οι 

ανασφάλειες, τα θέλω και τα όνειρα σου. Ξαπλώνεις και περνάν όλα 

μπροστά σου. 

Άλλες φορές πάλι έχεις υπερένταση, θες να τρέξεις, να φωνάξεις για ότι 

άδικο σε πνίγει, να γίνεις αυτός που θα αλλάξει τον κόσμο. Είσαι τόσο 

νέος. Έχεις όνειρα που όμως κάποιοι θέλουν να στα γκρεμίσουν. Εσύ 

όμως προσπαθείς. Δεν μπορείς να κάνεις αλλιώς. Το έχεις ανάγκη. 

Παίρνεις μια βαθιά ανάσα και συνεχίζεις. Γιατί έτσι είναι η ζωή και έτσι 

θα παραμείνει. Έτσι είσαι κι εσύ. Και πάντα θα σου έρχονται όλα όταν 

ξαπλώνεις μετά από μια κουραστική μέρα. Γιατί τότε μόνο το μυαλό είναι 

ελεύθερο να περιπλανηθεί. Τότε μόνο είσαι πραγματικά ελεύθερος! 

 

 

 

 

 

 

 

 

 

 

 

 

 

 

 



“25th hour” project 

708 
 

Ηλιάνα Χρήστου | 8.5.2015 

Ορφέα. Μία ώρα είχαμε πάντα. Μα, μου φαινόταν σαν μια αιωνιότητα 

μαζί σου. Οι αναθυμιάσεις από τα τσιγάρα σου με ζάλιζαν. Μου έβαζες 

κρασί και σε κοίταζα. 

Εμείς δεν είχαμε ούτε αρχή ούτε τέλος. Βήματα κάναμε μόνο, βήματα 

προς μιαν άγνωστη πορεία. Ήμουν 22 κι ήσουν 30. Ήμουν μόνο ένα παιδί. 

Ένα παιδί που δεν ήξερε πού να βαδίσει. 

Μιαν ώρα μόνο, κι όμως, πόσα γίνονταν κάθε φορά. 

Μίλαγες για ελευθερία, για έναν κόσμο διαφορετικό, για έναν κόσμο 

όπου οι άνθρωποι δεν θα λογαριάζουν το χρώμα σου ή τα λεφτά σου. 

Μίλαγες και τα μάτια σου έλαμπαν. Κάποτε σου είπα για το σχολείο που 

θέλω. Με μια τεράστια αυλή, με παιδάκια να τρέχουνε. Ένα σχολείο 

χωρίς τάξεις. Α, είπα τη μαγική λέξη. Τάξη. Και τότε άρχισες να μου μιλάς 

για τον Gramsci. Και εγώ σου είπα για την Dolores Ibarruri  και με 

φίλησες. Κι όταν πέρασε η ώρα, έπρεπε να φύγω. 

Θυμάμαι ακόμα το τελευταίο βράδυ μας. Σχεδόν λιπόθυμη στην αγκαλιά 

σου. Δεν έκλαψα. Δεν έκλαψα ποτέ μπροστά σου. 

Μα δε γινόταν αλλιώς. Κάποτε μου είπες πως στις ζωές μας μπαίνουν 

άνθρωποι κι ύστερα φεύγουν. 

Ορφέα. Πόσες φορές φώναξα το όνομά σου στον ύπνο μου. Πόσες φορές 

το ψιθύρισα, με κλειστά μάτια, κολυμπώντας σε μια θάλασσα στο Σούνιο 

το περασμένο καλοκαίρι. 

Ορφέα. Αν είχα μόνο μιαν ώρα, θα την ξόδευα μαζί σου, δίπλα σε μια 

θάλασσα στην Εύβοια. 

Ορφέα. Το τέλος μας έφτασε. Ποτέ δε θα ξεχάσω την τελευταία αγκαλιά 

σου. 

Λοιπόν, Ορφέα, τα είπαμε όλα. 

Αντίο, λοιπόν, και να θυμάσαι, μην πίνεις τόσο. 

 

 

 



“25th hour” project 
 

709 
 

Βαγγέλης Δόνιος | 9.5.2015 

Οι πρωινές τσιρίδες ήταν καθημερινό φαινόμενο στην πολυκατοικία της 

οδού Πετμεζά 13, ένα ετοιμόρροπο μαυσωλείο που είχε κτιστεί την 

εποχή που ο Παρθενώνας ήταν ακόμα γιαπί. Ο ήχος από την καμπάνα της 

διπλανής εκκλησίας που βροντολογούσε ακριβώς στις επτά μισή 

προκαλούσε σφοδρή σοβαδόπτωση στα διαμερίσματα και το αστικό που 

έστριβε στη γωνία μπροστά από το ταλαίπωρο οικοδόμημα κάθε τρία 

τέταρτα έκανε τους πολυέλαιους να τραντάζονται ανυπόμονα, 

περιμένοντας την ευλογημένη στιγμή που θα ξεκολλήσουν από το ταβάνι 

και θα αναπαυθούν εν ειρήνη στον σκουπιδότοπο. Τι κι αν η γριά μέγαιρα 

στον δεύτερο καντήλιαζε τον ταλαίπωρο άντρα της ανελλιπώς κάθε πρωί 

πριν ακόμα ανοίξει τα παρταλιασμένα της βλέφαρα, τι κι αν ο παπάς 

κατέβαζε κάθε μέρα καινούρια καμπανο-ring tones από το internet, τι κι 

αν ο ΟΑΣΘ βύθιζε κάθε μέρα την οικοδομή κατά 1 εκατοστό στο έδαφος. 

Αυτό που ενοχλούσε και προβλημάτιζε περισσότερο τους ενοίκους ήταν 

ένα ρυθμικό ντούπ ντούπ που ακουγόταν τα βράδια από το 

οροφοδιαμέρισμα του τρίτου. 

Τα υπερευαίσθητα και εκπαιδευμένα αφτιά τους ανέλυαν τα ωστικά 

κύματα, τα αποκωδικοποιούσαν, και αναγνώριζαν το mystery sound: 

Ήταν μεταλλικό κρεβάτι που χτυπάει σε υπεραιωνόβιο τοίχο. Το πόρισμα 

που έβγαλαν, κατόπιν ωρίμου σκέψεως ήταν ότι το κρεβάτι δεν ήταν 

δυνατόν να κοπανιέται αυτεπαγγέλτως στα ντουβάρια, αλλά μία άλλη 

δύναμη προκαλούσε αυτή την κρουστική ταλάντωση. Δεν χρειαζόταν να 

διαθέτουν και τεράστια φαντασία (αν και χρειάστηκε να ανακαλέσουν 

πολύ μακρινές αναμνήσεις) για να καταλάβουν πως εκεί πάνω βρισκόταν 

ένα εργαστήριο ζαχαροπλαστικής όπου κανελωνόταν πολλά ρυζόγαλα 

την εβδομάδα. Η επαφή των σκωροφαγωμένων καλωδίων μέσα στα 

κεφάλια τους που τους έκανε να συνειδητοποιήσουν αυτό το γεγονός 

τους γέμισε τρόμο και ανησυχία, που ίσως και να συνδεόταν με χρόνια 

φοβία για το ζάχαρο. Και αν άρχιζαν κάποια μέρα να τρέχουν σορόπια 

από τον τρίτο και πασαλειβόταν τα σπίτια τους; Κάτι έπρεπε να κάνουν. 

Συγκάλεσαν έκτακτη συνεδρίαση του συμβουλίου των ενοίκων για να 

αποφασίσουν πώς θα αντιμετωπιστεί η ενοχλητική κατάσταση, και 

πήραν όλοι από μια μεζούρα για να λάβουν τα μέτρα τους. Ο Αντώνης, ο 

ανυποψίαστος ένοικος του τρίτου φυσικά δεν ειδοποιήθηκε γι’ αυτή την 

μυστική συνεδρία, που θα λάμβανε χώρα στο ανήλιαγο υπόγειο το 



“25th hour” project 

710 
 

επόμενο πρωί. Εκείνη την ώρα θα βρισκόταν στη σχολή του και δεν θα 

επέστρεφε πριν το μεσημέρι. 

Επειδή δεν είχαν κάτι καλύτερο να κάνουν, ούτε εκείνο αλλά ούτε και 

κανένα άλλο πρωινό, μαζεύτηκαν όλοι στην ώρα τους. Η συζήτηση 

άρχισε να περιστρέφεται γύρω από τα γεγονότα που διαδραματίζονταν 

στον τρίτο κάθε μέρα, τα οποία είχαν να κάνουν με αιθέριες υπάρξεις 

που εμφανιζόταν στην είσοδο της πολυκατοικίας, χτυπούσαν το 

κουδούνι και ανέβαιναν με ελαφριά βήματα τα σκαλιά μέχρι το 

διαμέρισμα του κολασμένου φοιτητή. Καθώς ανέβαιναν, τα ματάκια από 

τις εξώπορτες ζωντάνευαν, με το μάτι του Σάουρον κολλημένο από πίσω 

μέχρι τα βήματα να φτάσουν στον επόμενο όροφο. Την συνέχεια την 

ήξεραν όλοι. Φαντάζονταν τον Αντώνη να βάζει καφέ ή ποτό, αναλόγως 

την ώρα. Άκουγαν μουσική που αν και κάλυπτε τις συνομιλίες, πρόδιδε 

τι θα επακολουθούσε με τον στίχο των τραγουδιών. Και όταν η μουσική 

σταματούσε, την διαδεχόταν αυτό το εκνευριστικό ντούπ-ντούπ που 

κανένας τους δεν μπορούσε να αντέξει αλλά όλοι καταλάβαιναν τι το 

προκαλούσε.  Συμφώνησαν ότι αυτό δεν μπορούσε να συνεχιστεί άλλο, 

και μετά από δύο ώρες σκέψης σε πρωτόγνωρο επίπεδο εγκεφαλικής 

δραστηριότητας αποφάσισαν να αποπέμψουν από την μικρή τους 

κάθετη κοινότητα αυτό το λάγνο υποκείμενο, όπως είχαν συμφωνήσει να 

το αποκαλούν. Την απόφαση θα ανακοίνωνε η αποσκελετωμένη 

διαχειρίστρια την ερχόμενη Κυριακή το πρωί. 

Το πρωινό την Κυριακής έφτασε. Την ώρα που οι τσιρίδες της γριάς στον 

δεύτερο αντηχούσαν με την μουσική υπόκρουση του «La Camisa Negra» 

από τις καμπάνες της εκκλησίας, ακριβώς μόλις είχε περάσει το αστικό 

και είχε βυθίσει την οικοδομή ακόμα ένα εκατοστό στο έδαφος, ένας 

διαφορετικός ήχος ακούστηκε και όλοι βγήκαν στα μπαλκόνια να δουν 

από πού προερχόταν. Ένα φορτηγό μετακόμισης είχε σταματήσει 

μπροστά στην είσοδο και έπιπλα άρχισαν να βγαίνουν από το κτίριο. Ο 

Αντώνης ήταν στο απέναντι πεζοδρόμιο και κοιτούσε το κτίριο 

χαμογελώντας. Θα του έλειπε αυτό το τρελοκομείο. Κρατούσε στα χέρια 

του ένα χαρτί τυλιγμένο σε ρολό - το πτυχίο του. 

Μέσα σε δυο ώρες το φορτηγό ήταν ασφυκτικά φορτωμένο και 

ανηφόριζε την οδό Πετμεζά, με τους ενοίκους του αριθμού 13 να το 

κοιτάν αναποφάσιστοι για τον αν έπρεπε να χαρούν που έφυγε, ή να 

στενοχωρηθούν που δεν μπόρεσαν να τον διώξουν. Πέρασαν αρκετοί 



“25th hour” project 
 

711 
 

μήνες και το διαμέρισμα του τρίτου έμενε άδειο, η αναποφασιστικότητα 

τους όμως είχε μετατραπεί σε απόγνωση, γιατί συνειδητοποίησαν πως 

τελικά σ εκείνο το διαμέρισμα βρισκόταν ένας πυρήνας ζωής που 

κρατούσε το παλιό οικοδόμημα στα πόδια του. Τώρα τους φαινόταν πως 

το αστικό προκαλούσε καθίζηση δυο εκατοστών αντί για ενός κάθε μέρα, 

και ανησυχούσαν για το μέλλον.  

Μέχρι που μια Κυριακή ένα ακόμα φορτηγό σταμάτησε στην είσοδο 

τους, και έπιπλα άρχισαν να μπαίνουν μέσα. Δεν ήξεραν ακόμα το όνομα 

του νεαρού που καθόταν στο απέναντι πεζοδρόμιο και κοιτούσε το κτίριο 

με αμηχανία, αλλά ήλπιζαν να κρατήσει την παράδοση του 

διαμερίσματος του τρίτου. Και δεν διαψεύσθηκαν. Το ρυθμικό ντουπ 

ντούπ ξανάρχισε να ακούγεται, αυτή τη φορά από ξύλινο κρεβάτι, αλλά 

αυτό δεν είχε καμιά σημασία. Οι πρωινές τσιρίδες σταμάτησαν, και τα 

παράθυρα των διαμερισμάτων άνοιγαν για να ακούν καλύτερα τα 

ερωτικά τύμπανα. Το αστικό άλλαξε δρομολόγιο και οι καμπάνες 

εμπλούτισαν το ρεπερτόριό τους γιατί ο παπάς έμαθε να χρησιμοποιεί 

και το μ-torrent. Κάποια πράγματα άλλαξαν και κάποια έμειναν ίδια, 

αλλά η μεταμόρφωση ήταν ριζική για τους ενοίκους της οικοδομής της 

οδού Πετμεζά 13. Είχαν μάθει να ακούν και όχι να αφουγκράζονται. 

 

 

 

 

 

 

 

 

 

 

 

 



“25th hour” project 

712 
 

Βινίτσιο Ντούβλης | 10.5.2015 

Ούρλιαξε 

(ξανά) 

μόλις έπιασε εκείνο το χέρι μέσα στο σκοτάδι. 

Το δωμάτιο ήταν γεμάτο υγρασία. Κάπου στο βάθος άκουγε μια βρύση 

να στάζει. Ίσως, όμως, ήταν απλώς η φαντασία της. Ίσως ήταν όλα στο 

μυαλό της, όπως το ότι είχε πιάσει ένα χέρι… ένα σκληρό, 

(νεκρό) 

κρύο 

(νεκρό) 

χέρι. 

           Όχι, η αλήθεια ήταν ότι δεν άγγιζε τίποτα. Ήταν ξαπλωμένη σε ένα 

στρώμα. Που βρωμούσε. Και το δωμάτιο βρωμούσε. Μούχλα. 

Αποσύνθεση. 

(θάνατο.) 

Το χέρι ήταν κρύο όπως ήταν κι εκείνη ένα λεπτό 

(μια ανάσα) 

νωρίτερα. Κρύωνε και γύρω της ήταν όλα λευκά. Χιονισμένα, θυμήθηκε. 

Ήταν όλα χιονισμένα. Παντού χιόνι κι εκείνος δεν την έβρισκε. Είχε 

(χαθεί) 

κρυφτεί. Είχε βρει μια κρυψώνα γιατί έπαιζαν ένα παιχνίδι. Το λέγανε 

«ψάξε να με 

(σώσεις) 

βρεις». 

Εκείνος φώναζε το όνομά της, θυμήθηκε, αλλά ο αέρας το έπαιρνε μαζί 

του, μακριά. Η λέξη σκόρπιζε στον ουρανό και γινόταν ένα με τις 

χιονονιφάδες. 

Άραγε θα τον ξαναέβλεπε ποτέ; Τρόμαξε. Η σκέψη την ξάφνιασε. Φυσικά 

και θα τον ξαναέβλεπε. Δεν ήξερε πότε… Κάποτε 



“25th hour” project 
 

713 
 

(ποτέ) 

στο μέλλον. 

Τώρα δεν έβλεπε τίποτα. Θα ξαναέβλεπε ποτέ τίποτα; Τρόμαξε ξανά. 

Γιατί δεν έβλεπε τίποτα; Επειδή δεν υπήρχε φως, λογικά. Θα ξαναέβλεπε 

ποτέ φως; Η ανάσα της κόπηκε. 

(ξανά.) 

Έβλεπε πράγματα με το μυαλό της. Μες στο κεφάλι της εικόνες, πολλές 

εικόνες. Έρχονταν πού και πού και λίγοι ήχοι και λίγη κίνηση. Σιγά-σιγά 

θυμόταν, λίγο-λίγο. 

Είχανε βγει, οι δυο τους, εκείνος κι αυτή, και είχε παγωνιά. Ήταν ωραίος 

ο χιονοπόλεμος! Θα παίζανε χιονοπόλεμο –το χιόνι ίσαμε ένα μέτρο. 

Ήταν ωραίος ο χιονοπόλεμος! Οι δυο τους τρέχανε. 

Στο δωμάτιο κάτι σα να σάλεψε. Το χέρι; Όχι, όχι, δεν υπήρχε χέρι. Ήταν 

δίπλα της ό,τι κουνήθηκε, όμως. Θα το άγγιζε, θαρρείς –με τη φαντασία 

της ή στ’ αλήθεια; 

Ήτανε μέρα κι εκείνος κι εκείνη τρέχανε και μετά σταματήσανε κι εκείνος 

τα φυλούσε. Θα παίζανε κρυφτό τώρα. «Ψάξε και βρες 

(σώσε) 

με». 

Είχε βρει το καλύτερο μέρος να κρυφτεί –καλύτερο από το μέρος όπου 

ήταν τώρα. Πιο φωτεινό, 

(ζωντανό) 

πιο άνετο, 

(πραγματικό) 

αλλά εξίσου κρύο. 

(θάνατος.) 

Η κουφάλα του δέντρου ήταν σίγουρα η τέλεια κρυψώνα. Ήταν στο 

δάσος και δέντρα υπήρχαν πολλά εκεί, άρα εκείνος δε θα την έβρισκε 

(έσωζε) 

ποτέ. Χα-χα. 



“25th hour” project 

714 
 

Είχε χωθεί στην κουφάλα του δέντρου και τότε είχε χτυπήσει˙ κι εκείνος, 

–όχι και τόσο– μακριά, φώναζε το όνομά της. Είχε χτυπήσει στο κεφάλι, 

τώρα θυμόταν. Της είχε ξεφύγει μια μικρή φωνή, 

(αχ) 

είχε κουλουριαστεί μες στην κουφάλα και είχε πιάσει το χτυπημένο 

(ανοιγμένο) 

κεφάλι της. Στο κρύο χέρι της, ζεστό υγρό. 

(αίμα.) 

Κόκκινο υγρό κι εκείνη ανήμπορη κι η φωνή που φώναζε τ’ όνομά της 

μακριά. 

Είχε αρχίσει να ζαλίζεται. 

(φεύγει) 

Είχε πάρει μια βαθιά 

(τελευταία) 

           ανάσα. 

Και μετά είχε πιάσει το κρύο χέρι –αυτό μες στο σκοτάδι– και είχε 

ουρλιάξει. Αλλά δεν άγγιζε τίποτα. Ήταν ξαπλωμένη. 

Δεν έβλεπε τίποτα με τα μάτια. Με το μυαλό έβλεπε πολλά. 

Εικόνες. 

(δέντρο) 

Ήχους. 

(τ’ όνομά της) 

Κινήσεις. 

(τρέχανε) 

Και λίγα χρώματα. 

(λευκό, κόκκινο) 

Τώρα δε θυμήθηκε. Τώρα κατάλαβε. 



“25th hour” project 
 

715 
 

Ούρλιαξε. 

Έβλεπε το θάνατό 

(τη ζωή) 

της. Έβλεπε το τέλος 

(την αρχή) 

της. 

           Ούρλιαξε 

(ξανά) 

μόλις έπιασε εκείνο το χέρι μέσα στο σκοτάδι… 

 

 

 

 

 

 

 

 

 

 

 

 

 

 

 

 

 



“25th hour” project 

716 
 

Ελίνα Καλιτζάκη | 11.5.2015 

Δε ξέρω για πόσο ακόμα θα μείνω. Ο αποχαιρετισμό εξάλλου ποτέ δε 

μου χωρούσε. Προτιμούσα τις συναντήσεις, τα μηνύματα πριν το 

ραντεβού και τη πρώτη δοκιμή να δούμε αν τα χέρια μας είναι τα 

κατάλληλα, αν εφαρμόζουν πλήρως. Αυτά πάντα μου χωρούσαν γάντι. 

Σαν ένα μαύρο απλό φόρεμα, φτιαγμένο μόνο για τις αναλογίες, τις 

αντιρρήσεις και τους δισταγμούς μου. Μπορεί να κάτσω ως την Τρίτη, 

έναν-δυο μήνες ακόμα, μέχρι να τελειώσει το κομμάτι στο τρανζίστορ και 

στάξει η στάχτη στο πάτωμα ή και για πάντα. Θα δείξει. Έτσι και αλλιώς, 

ούτε οι αποφάσεις ήταν ποτέ το φόρτε μου. Η τελευταία η στιγμή, το 

τελευταίο άγγιγμα, το τελευταίο βλέμμα καθόριζαν πάντα το 

“τετελεσμένο” μου. Αν όλα πήγαιναν καλά-με γοήτευαν  με την άριστη 

τους εφαρμογή ή με τη χείριστη τους, την ανώφελη, τη μάταια- όλα τα 

παραπάνω γίνονταν προτελευταία, ή η αρχή πάλι, τα πρώτα. Τα πρώτα 

ενός νέου κεφαλαίου. Ασυναρτησίες. Το αρνητικό με δένει. Το “όχι”, του 

“ναι” η άρνηση με καθηλώνει. Εκείνη η άρνηση που είναι τόσο θετική, 

που δεν έχει πια φορτίο. Δε με συγκίνησε ποτέ το φιλί του Τζακ και της 

Ρόουζ όσο εκείνο του Ιούδα. Της προδοσίας, της αλλαγής. Ούτε με έκανε 

να επαναπαυτώ ποτέ το προκαθορισμένο. Ήταν πάντοτε το ίδιο βαρετό. 

Δε σ ‘αφήνει να αναπνεύσεις. Γδέρνει τα σωθικά σου. Ο πόνος. Ο πόνος 

σε εξαντλεί και αυτό είναι που με κολακεύει. Πονάω άρα θα κάτσω να 

υποφέρω κοντά στην καθολικότητα της ματαιοδοξίας σου. Ο αδρανής 

και ο άβουλος είναι εκείνοι που πρώτοι θα πάρουν το τρένο. Δε ξέρω, 

σου λέω, αν θα μείνω. Μπορεί να φύγω όταν η μέρα τελειώσει. Την 24η 

ώρα αυτής της δόλιας μέρας. Αν υπάρξει, βέβαια, δείγμα πως ίσως με 

αγγίξεις θα φύγω την ώρα την κενή, την 25η. Την ώρα που κανείς δε 

μιλάει, δεν ψάχνει με λαχτάρα ένα βλέμμα να συμπίπτει, δεν 

ονειρεύεται, δεν προσεύχεται με όλη τη δύναμη που του έχει απομείνει. 

Και όμως υφίσταται. Αυτήν την ώρα, ίσως στην αφιερώσει κάθε ιστός του 

κορμιού μου. Άμα όμως δεν την ποθείς τόσο που να τρέμουν τα άκρα σου 

μόλις το ρολόι τη σημάνει, θα την αφιερώσω στη νοσταλγία μου. Γιατί 24 

ώρες δε φτάνουν να νιώσω τον πόνο που άξιζες. Θα την κρατήσω, λοιπόν, 

θεωρώντας η τρελή πως είναι για την πάρτη μου. Ακόμα και ας είναι 

αποκλειστικά αφιερωμένη στη γέννηση σου. 

Κάποιες λέξεις όταν γραφτούν ανορθόγραφα αποτυπώνουν με ακρίβεια 

αυτά που κρατούμε μυστικά στα μύχια της ψυχής. Μου λείπεις/λύπης. 



“25th hour” project 
 

717 
 

Δήμητρα Σίδερη | 12.5.2015 

25η ώρα…τρέχεις, βιάζεσαι, κοιτάς χαμένος, αναζητάς, περιπλανιέσαι… 

και έρχεται εκείνη η στιγμή στη κάθε σου μέρα που εύχεσαι να είχες μία 

ακόμη ώρα… μια ώρα δώρο ζωής θα σκεφτείς… μια ώρα για να 

εκφράσεις όσα τις υπόλοιπες 24 δεν πρόλαβες ή ξέχασες, ή απλά το 

θεώρησες χάσιμο χρόνου… 

Πόσα “σ' αγαπώ” είπες τις περασμένες 24 ώρες; Πόσες αγκαλιές χάρισες; 

Πόσες γλυκιές κουβέντες; Τι νόμισες; Πώς σε εσένα, μόνο σε εσένα θα 

χαρίσουν αυτή την πολυπόθητη 25η ώρα; Κι όταν οι ώρες γίνουν χρόνια; 

Τότε;;;  

Μην πλανάσαι, δε θα σου χαριστεί ποτέ, από κανέναν… έχει το τρόπο να 

σε μαγεύει ο χρόνος, να σε κάνει να τα βλέπεις όλα θολά και νομίζεις ότι 

αυτή στο τέλος θα έρθει… αλλά δεν έρχεται γι' αυτό όσα θες να πεις, να 

κάνεις, να γευτείς περιόρισε τα άνθρωπε μέσα σε αυτές τις 24 ώρες  

σου… ίσως έτσι όλα να έχουν μια ξεχωριστή νοστιμάδα, αλλιώτικη.. 

 

 

 

 

 

 

 

 

 

 

 

 

 

 



“25th hour” project 

718 
 

Ζώης Καραπάτης | 13.5.2015 

Στην 25η ώρα τα λεπτά κυλάνε αντίστροφα σε σχέση με τις υπόλοιπες 24. 

Τις στιγμές που κυλάνε τα λεπτά της, το μυαλό φέρνει στην επιφάνεια 

υποσυνείδητες σκέψεις που μας τρομάζουν.. Για παράδειγμα η σκέψη 

του να μην υπάρχεις, να μη σκέφτεσαι, το απόλυτο τίποτα.. Σκοτάδι 

αβάσταχτο το οποίο εγείρει ανάγκες θεοποίησης της ζωής.. Ίσως αυτή η 

αναζήτηση να είναι έμφυτη.. Η συνειδητή εξαπάτηση του εαυτού μας η 

οποία αντικατοπτρίζεται τέλεια στο θεατρικό χαμόγελο έντονα 

μακιγιαρισμένης 80άχρονης με ψευδαισθήσεις.. Ο φόβος του τι 

σκέφτονται οι άλλοι για εμάς και η ατελείωτη προσπάθεια να 

καλουπώσουμε το είναι μας στις απαιτήσεις της κοινωνίας. Μια διαρκής 

ατελείωτη προσπάθεια εσωτερικής αναζήτησης προκειμένου να 

συστηθούμε με τον εαυτό μας.. Κάποια στιγμή τα λεπτά της 25ης ώρας 

τελειώνουν.. Η μεγαλύτερη νίκη είναι η απελευθέρωση από τα δεσμά και 

τα όρια τα οποία εμείς τοποθετούμε στο μυαλό μας.. 

 

 

 

 

 

 

 

 

 

 

 

 

 

 

 



“25th hour” project 
 

719 
 

Γιάννης Φαρσάρης | 14.5.2015 

Όταν το ρολόι έδειξε εικοσιπέντε ακριβώς, συναντήθηκαν μέσα στη 

νύχτα. Και πέρασαν αυτοί οι δυο καλά κι εμείς τους κοιτάγαμε και 

καπνίζαμε και τους τραβάγαμε κρυφά φωτογραφίες με το κινητό και τις 

ποστάραμε στον τοίχο τους. Εμείς περάσαμε καλύτερα. 

 

 

 

 

 

 

 

 

 

 

 

 

 

 

 

 

 

 

 

 

 

 



“25th hour” project 

720 
 

 

 

 

 

 

 

 

 

 

 

 

 

Τ Ε Λ Ο Σ 

 

 

 

 

 

 

 

 

 

 

 

 

 



“25th hour” project 
 

721 
 

ΣΥΓΓΡΑΦΕΙΣ 

Α 
Εύη Αγγελακοπούλου 

Μαρία Αγγέλου 

Σοφία Δ. Αγραπίδη 

Λίλα Αθανασίου 

Δημήτρης Αθηνάκης 

Μαρία Αλεξανδροπούλου 

Φιλιώ Αλεξάνδρου 

Μαρία Αλεξιάδου 

Μαργαρίτα Αλευρίδη 

Κασσάνδρα Αλογοσκούφι 

Δημήτρης Αναγνωστόπουλος 

Μαριάννα Αναγνωστοπούλου 

Μηλέβα Αναστασιάδου 

Έλσα Ανδρέου-Steiner 

Νίκος Ανδρουλιδάκης 

Νικολέττα Ανδρώνη 

Πόπη Αντιμισάρη 

Λάζαρος Αντωνιάδης 

Μαρία Αντωνοπούλου 

Ιωάννα Απ. 

Βάϊος Αποστολάκης 

Βάσω Αποστολοπούλου-Αναστασίου 

Έλενα Αργαλιά 

Ελευθέριος Αχμέτης 

 

Β 
Α.Β 

Σοφία Βακιρτζή 

Μάνος Βακόνδιος 

Σπυριδούλα Βασιλάκη 

Γεωργία Βασιλειάδου 

Σωτηρούλα Βασιλείου 

Φραγκίσκος Βασιλείου 

Ελένη Βασιλείου-Αστερόσκονη 

Βασιλική 

http://25thhourproject.tumblr.com/writers
http://25thhourproject.tumblr.com/post/113818442167/25
http://25thhourproject.tumblr.com/post/113818442167/25
http://25thhourproject.tumblr.com/post/103229588628/25
http://25thhourproject.tumblr.com/post/103229588628/25
http://25thhourproject.tumblr.com/post/114876760522/25
http://25thhourproject.tumblr.com/post/114876760522/25
http://25thhourproject.tumblr.com/post/102305812585/25
http://25thhourproject.tumblr.com/post/102305812585/25
http://25thhourproject.tumblr.com/post/86242223899/25
http://25thhourproject.tumblr.com/post/86242223899/25
http://25thhourproject.tumblr.com/post/115325766322/25
http://25thhourproject.tumblr.com/post/115325766322/25
http://25thhourproject.tumblr.com/post/108481710247/25
http://25thhourproject.tumblr.com/post/108481710247/25
http://25thhourproject.tumblr.com/post/115509933561/25
http://25thhourproject.tumblr.com/post/115509933561/25
http://25thhourproject.tumblr.com/post/117545128541/25
http://25thhourproject.tumblr.com/post/117545128541/25
http://25thhourproject.tumblr.com/post/94846984630/25
http://25thhourproject.tumblr.com/post/94846984630/25
http://25thhourproject.tumblr.com/post/88889447501/25
http://25thhourproject.tumblr.com/post/88889447501/25
http://25thhourproject.tumblr.com/post/112545266426/25
http://25thhourproject.tumblr.com/post/112545266426/25
http://25thhourproject.tumblr.com/post/88505183075/25
http://25thhourproject.tumblr.com/post/88505183075/25
http://25thhourproject.tumblr.com/post/98997831250/25-steiner
http://25thhourproject.tumblr.com/post/98997831250/25-steiner
http://25thhourproject.tumblr.com/post/94464640148/25
http://25thhourproject.tumblr.com/post/94464640148/25
http://25thhourproject.tumblr.com/post/113286431174/25
http://25thhourproject.tumblr.com/post/113286431174/25
http://25thhourproject.tumblr.com/post/88206732766/25
http://25thhourproject.tumblr.com/post/88206732766/25
http://25thhourproject.tumblr.com/post/93142697068/25
http://25thhourproject.tumblr.com/post/93142697068/25
http://25thhourproject.tumblr.com/post/118142198892/25
http://25thhourproject.tumblr.com/post/118142198892/25
http://25thhourproject.tumblr.com/post/117715644006/25
http://25thhourproject.tumblr.com/post/117715644006/25
http://25thhourproject.tumblr.com/post/89586322744/25
http://25thhourproject.tumblr.com/post/89586322744/25
http://25thhourproject.tumblr.com/post/88109593715/25
http://25thhourproject.tumblr.com/post/88109593715/25
http://25thhourproject.tumblr.com/post/114787422796/25
http://25thhourproject.tumblr.com/post/114787422796/25
http://25thhourproject.tumblr.com/post/108766878821/25
http://25thhourproject.tumblr.com/post/108766878821/25
http://25thhourproject.tumblr.com/post/117278657570/25
http://25thhourproject.tumblr.com/post/117278657570/25
http://25thhourproject.tumblr.com/post/107346869979/25
http://25thhourproject.tumblr.com/post/107346869979/25
http://25thhourproject.tumblr.com/post/95851379956/25
http://25thhourproject.tumblr.com/post/95851379956/25
http://25thhourproject.tumblr.com/post/108107656565/25
http://25thhourproject.tumblr.com/post/108107656565/25
http://25thhourproject.tumblr.com/post/109424886296/25
http://25thhourproject.tumblr.com/post/109424886296/25
http://25thhourproject.tumblr.com/post/90690247917/25
http://25thhourproject.tumblr.com/post/90690247917/25
http://25thhourproject.tumblr.com/post/86724693681/25
http://25thhourproject.tumblr.com/post/86724693681/25
http://25thhourproject.tumblr.com/post/94659659760/25
http://25thhourproject.tumblr.com/post/94659659760/25
http://25thhourproject.tumblr.com/post/108288446659/25
http://25thhourproject.tumblr.com/post/108288446659/25


“25th hour” project 

722 
 

Κλειώ Βελέντζα 

Σταυρούλα (Λίνα) Βέλκου 

Ειρήνη Βεργοπούλου 

Χρήστος Βλάχος 

Γιάννης Βλοντάκης 

Σπύρος Βολτάκης 

Αθηνά Βυτινάρου 

 

Γ 
Ιωάννα Γαλανούλη 

Μάρθα Γαλατοπούλου 

Άση Γέρου 

Χάρης Γεωργάκης 

Έλενα Γεωργακοπούλου 

Άννα Γεωργιοπούλου 

Βαγγέλης Γεωργίου 

Μίλτος Γήτας 

Ελένη Γιαννακάρη 

Ελεάνα Γιαννάτση 

Νίκος Γιαννόπουλος 

Δημήτρης Γιατρέλλης 

Ιωάννα Γκανέτσα 

Κωνσταντίνος Γκανετσίδης 

Ελένη Γκίκα 

Κάτια Γκιμήση 

Δημήτρης Γκιούλος 

Κίμων Maximiliano Γκολογκίνας 

Αναστασία Γκρέμου 

Σπύρος Γλύκας 

Γιώτα Γουρνά 

Παντελής Γυφτονικόλος 

 

Δ 
Άντζη Δαλαλέλη 

Ελένη Δανιά 

Νατάσα Δεληβοριά 

Άννα Δελληγιάννη 

http://25thhourproject.tumblr.com/post/105553036192/25
http://25thhourproject.tumblr.com/post/105553036192/25
http://25thhourproject.tumblr.com/post/92267464959/25
http://25thhourproject.tumblr.com/post/92267464959/25
http://25thhourproject.tumblr.com/post/98666916630/25
http://25thhourproject.tumblr.com/post/98666916630/25
http://25thhourproject.tumblr.com/post/104437045609/25
http://25thhourproject.tumblr.com/post/104437045609/25
http://25thhourproject.tumblr.com/post/90789259191/25
http://25thhourproject.tumblr.com/post/90789259191/25
http://25thhourproject.tumblr.com/post/104702790268/25
http://25thhourproject.tumblr.com/post/104702790268/25
http://25thhourproject.tumblr.com/post/107042167806/25
http://25thhourproject.tumblr.com/post/103669166628/25
http://25thhourproject.tumblr.com/post/103669166628/25
http://25thhourproject.tumblr.com/post/113728428470/25
http://25thhourproject.tumblr.com/post/113728428470/25
http://25thhourproject.tumblr.com/post/100440670909/25
http://25thhourproject.tumblr.com/post/100440670909/25
http://25thhourproject.tumblr.com/post/96564830492/25
http://25thhourproject.tumblr.com/post/96564830492/25
http://25thhourproject.tumblr.com/post/106831574584/25
http://25thhourproject.tumblr.com/post/106831574584/25
http://25thhourproject.tumblr.com/post/99591307946/25
http://25thhourproject.tumblr.com/post/99591307946/25
http://25thhourproject.tumblr.com/post/116324010292/25
http://25thhourproject.tumblr.com/post/116324010292/25
http://25thhourproject.tumblr.com/post/116494980144/25
http://25thhourproject.tumblr.com/post/116494980144/25
http://25thhourproject.tumblr.com/post/90879206699/25
http://25thhourproject.tumblr.com/post/90879206699/25
http://25thhourproject.tumblr.com/post/104522393183/25
http://25thhourproject.tumblr.com/post/104522393183/25
http://25thhourproject.tumblr.com/post/96200491052/25
http://25thhourproject.tumblr.com/post/96200491052/25
http://25thhourproject.tumblr.com/post/96997688445/25
http://25thhourproject.tumblr.com/post/96997688445/25
http://25thhourproject.tumblr.com/post/93434126203/25
http://25thhourproject.tumblr.com/post/93434126203/25
http://25thhourproject.tumblr.com/post/115237453216/25
http://25thhourproject.tumblr.com/post/115237453216/25
http://25thhourproject.tumblr.com/post/109812225715/25
http://25thhourproject.tumblr.com/post/109812225715/25
http://25thhourproject.tumblr.com/post/104273022131/25
http://25thhourproject.tumblr.com/post/104273022131/25
http://25thhourproject.tumblr.com/post/100527377739/25
http://25thhourproject.tumblr.com/post/100527377739/25
http://25thhourproject.tumblr.com/post/92463282943/25-maximiliano
http://25thhourproject.tumblr.com/post/92463282943/25-maximiliano
http://25thhourproject.tumblr.com/post/97912792792/25
http://25thhourproject.tumblr.com/post/97912792792/25
http://25thhourproject.tumblr.com/post/88016732307/25
http://25thhourproject.tumblr.com/post/88016732307/25
http://25thhourproject.tumblr.com/post/93904415274/25
http://25thhourproject.tumblr.com/post/93904415274/25
http://25thhourproject.tumblr.com/post/108946431787/25
http://25thhourproject.tumblr.com/post/108946431787/25
http://25thhourproject.tumblr.com/post/109236705020/25
http://25thhourproject.tumblr.com/post/109236705020/25
http://25thhourproject.tumblr.com/post/109040624595/25
http://25thhourproject.tumblr.com/post/109040624595/25
http://25thhourproject.tumblr.com/post/117797901033/25
http://25thhourproject.tumblr.com/post/117797901033/25
http://25thhourproject.tumblr.com/post/86437000130/25


“25th hour” project 
 

723 
 

Μελέτιος Δέσκος 

Πωλίνα Δημητρακοπούλου 

Διώνη Δημητριάδου-Βουδούρη 

Γεωργία Δημητροπούλου 

Καλλιόπη Δημητροπούλου 

Μαριαλένα Δογγούρη 

Βαγγέλης Δόνιος 

Γιώργος Δούκας 

Βασιλική Δραγούνη 

Χρυσάνθη Δρακομαθιουλάκη 

Ε 
Κάθριν Ε. 

Ελένη 

Λυδία Ελιόγλου 

Ερασμία Εμφιετζόγλου 

Μαντώ Εξηντάρη 

Ερασιτέχνης της ζωής 

Έρση 

 

Ζ 
Άννα Μαρία Ζαγοριανού 

Νεφέλη Πόπη Ζάνη 

Κώστας Ζαχαράκης 

Μάρω Ζουγανέλη 

Γιώργος Ζουράρις 

Κατερίνα Ζωντανού 

 

Η 
Ναταλία Ηλία 

Ηρώ 

 

Θ 
Γιώργος Θεοδωράκης 

Βάσω Θεοχάρους 

Κώστας Θερμογιάννης 

Απόστολος Θηβαίος 

http://25thhourproject.tumblr.com/post/114967145807/25
http://25thhourproject.tumblr.com/post/114967145807/25
http://25thhourproject.tumblr.com/post/110281588549/25
http://25thhourproject.tumblr.com/post/110281588549/25
http://25thhourproject.tumblr.com/post/116235975582/25
http://25thhourproject.tumblr.com/post/116235975582/25
http://25thhourproject.tumblr.com/post/114349180720/25
http://25thhourproject.tumblr.com/post/114349180720/25
http://25thhourproject.tumblr.com/post/89485252913/25
http://25thhourproject.tumblr.com/post/89485252913/25
http://25thhourproject.tumblr.com/post/109708398216/25
http://25thhourproject.tumblr.com/post/109708398216/25
http://25thhourproject.tumblr.com/post/118468998015/25
http://25thhourproject.tumblr.com/post/118468998015/25
http://25thhourproject.tumblr.com/post/102903624045/25
http://25thhourproject.tumblr.com/post/102903624045/25
http://25thhourproject.tumblr.com/post/95398933288/25
http://25thhourproject.tumblr.com/post/95398933288/25
http://25thhourproject.tumblr.com/post/96390168937/25
http://25thhourproject.tumblr.com/post/108198333339/25
http://25thhourproject.tumblr.com/post/108198333339/25
http://25thhourproject.tumblr.com/post/101619496715/25
http://25thhourproject.tumblr.com/post/101619496715/25
http://25thhourproject.tumblr.com/post/114162968616/25
http://25thhourproject.tumblr.com/post/114162968616/25
http://25thhourproject.tumblr.com/post/89688980167/25
http://25thhourproject.tumblr.com/post/89688980167/25
http://25thhourproject.tumblr.com/post/88602482586/25
http://25thhourproject.tumblr.com/post/88602482586/25
http://25thhourproject.tumblr.com/post/95761688329/25
http://25thhourproject.tumblr.com/post/95761688329/25
http://25thhourproject.tumblr.com/post/98414447212/25
http://25thhourproject.tumblr.com/post/98414447212/25
http://25thhourproject.tumblr.com/post/86437000130/25
http://25thhourproject.tumblr.com/post/86437000130/25
http://25thhourproject.tumblr.com/post/86437000130/25
http://25thhourproject.tumblr.com/post/86437000130/25
http://25thhourproject.tumblr.com/post/86840384742/25
http://25thhourproject.tumblr.com/post/86840384742/25
http://25thhourproject.tumblr.com/post/99671685734/25
http://25thhourproject.tumblr.com/post/99671685734/25
http://25thhourproject.tumblr.com/post/91484447071/25
http://25thhourproject.tumblr.com/post/91484447071/25
http://25thhourproject.tumblr.com/post/107147715881/25
http://25thhourproject.tumblr.com/post/107147715881/25
http://25thhourproject.tumblr.com/post/102124950474/25
http://25thhourproject.tumblr.com/post/102124950474/25
http://25thhourproject.tumblr.com/post/98087314363/25
http://25thhourproject.tumblr.com/post/86931700216/25
http://25thhourproject.tumblr.com/post/86931700216/25
http://25thhourproject.tumblr.com/post/94186851463/25
http://25thhourproject.tumblr.com/post/86931700216/25
http://25thhourproject.tumblr.com/post/86931700216/25
http://25thhourproject.tumblr.com/post/94094971370/25
http://25thhourproject.tumblr.com/post/94094971370/25
http://25thhourproject.tumblr.com/post/114614329990/25
http://25thhourproject.tumblr.com/post/114614329990/25
http://25thhourproject.tumblr.com/post/87328436002/25
http://25thhourproject.tumblr.com/post/87328436002/25
http://25thhourproject.tumblr.com/post/100265641157/25


“25th hour” project 

724 
 

Μαρία Θωμάδη 

 

Ι 
Γιώργος Ιατρίδης 

Σμαρώ Ιγνατιάδου 

Ινώ 

Σοφία Ισμήνη 

Ιώ 

Ιωάννα Ιωαννίδου 

Μιχάλης Ιωάννου 

Βαλίνα Ιωσηφίδου 

 

Κ 
Ελένη Κ. 

Ίριδα Κ. 

Μαρία Κ. 

Μαριάνθη Κ. 

Στέλλα Καζαντζή 

Τριανταφυλλιά Καϊμακάμη 

Ιωάννης Κακαγιάννης 

Ελίνα Καλιτζάκη 

Αλεξία Καλογεροπούλου 

Χριστίνα Καλογεροπούλου 

Νίκος Καλόγηρος 

Βασιλική Καμαριώτου 

Μαρία Κανελλάκη 

Κάτια Καντούρου 

Ανδρέας Καπανδρέου 

Ευτυχία Καπαρδέλη 

Ελένη Καραγιάννη 

Ευφημία Καραγιάννη 

Χρήστος Καραλής 

Νατάσσα Καραμανλή 

Νικόλας Καραναστάσης 

Ζώης Καραπάτης 

Γιάννης Δ. Καρνεσιώτης 

Αναστασία Καρούτη 

http://25thhourproject.tumblr.com/post/102038055295/25
http://25thhourproject.tumblr.com/post/85758946992/25
http://25thhourproject.tumblr.com/post/85758946992/25
http://25thhourproject.tumblr.com/post/101525177254/25
http://25thhourproject.tumblr.com/post/97326296632/25-i
http://25thhourproject.tumblr.com/post/97326296632/25-i
http://25thhourproject.tumblr.com/post/98170948759/25
http://25thhourproject.tumblr.com/post/98170948759/25
http://25thhourproject.tumblr.com/post/104188507437/25
http://25thhourproject.tumblr.com/post/104188507437/25
http://25thhourproject.tumblr.com/post/92663170311/25
http://25thhourproject.tumblr.com/post/92663170311/25
http://25thhourproject.tumblr.com/post/113905260788/25
http://25thhourproject.tumblr.com/post/113905260788/25
http://25thhourproject.tumblr.com/post/101287061361/25
http://25thhourproject.tumblr.com/post/101287061361/25
http://25thhourproject.tumblr.com/post/85758946992/25
http://25thhourproject.tumblr.com/post/85758946992/25
http://25thhourproject.tumblr.com/post/118309002511/25
http://25thhourproject.tumblr.com/post/118309002511/25
http://25thhourproject.tumblr.com/post/117457523282/25
http://25thhourproject.tumblr.com/post/117457523282/25
http://25thhourproject.tumblr.com/post/97835163238/25
http://25thhourproject.tumblr.com/post/97835163238/25
http://25thhourproject.tumblr.com/post/111797083565/25
http://25thhourproject.tumblr.com/post/111797083565/25
http://25thhourproject.tumblr.com/post/101955629756/25
http://25thhourproject.tumblr.com/post/101955629756/25
http://25thhourproject.tumblr.com/post/98493400706/25
http://25thhourproject.tumblr.com/post/98493400706/25
http://25thhourproject.tumblr.com/post/98916116087/25
http://25thhourproject.tumblr.com/post/98916116087/25
http://25thhourproject.tumblr.com/post/118638145707/25
http://25thhourproject.tumblr.com/post/118638145707/25
http://25thhourproject.tumblr.com/post/93241249617/25
http://25thhourproject.tumblr.com/post/93241249617/25
http://25thhourproject.tumblr.com/post/106743136844/25
http://25thhourproject.tumblr.com/post/106743136844/25
http://25thhourproject.tumblr.com/post/101872736525/25
http://25thhourproject.tumblr.com/post/101872736525/25
http://25thhourproject.tumblr.com/post/99344910396/25
http://25thhourproject.tumblr.com/post/99344910396/25
http://25thhourproject.tumblr.com/post/92564039073/25
http://25thhourproject.tumblr.com/post/92564039073/25
http://25thhourproject.tumblr.com/post/116055432416/25
http://25thhourproject.tumblr.com/post/116055432416/25
http://25thhourproject.tumblr.com/post/99846989686/25
http://25thhourproject.tumblr.com/post/99846989686/25
http://25thhourproject.tumblr.com/post/86144183580/25
http://25thhourproject.tumblr.com/post/86144183580/25
http://25thhourproject.tumblr.com/post/102724202387/25
http://25thhourproject.tumblr.com/post/102724202387/25
http://25thhourproject.tumblr.com/post/93338406057/25
http://25thhourproject.tumblr.com/post/93338406057/25
http://25thhourproject.tumblr.com/post/101703692977/25
http://25thhourproject.tumblr.com/post/101703692977/25
http://25thhourproject.tumblr.com/post/93528168625/25
http://25thhourproject.tumblr.com/post/93528168625/25
http://25thhourproject.tumblr.com/post/100349829564/25
http://25thhourproject.tumblr.com/post/100349829564/25
http://25thhourproject.tumblr.com/post/118806988737/25
http://25thhourproject.tumblr.com/post/118806988737/25
http://25thhourproject.tumblr.com/post/89090951511/25
http://25thhourproject.tumblr.com/post/89090951511/25
http://25thhourproject.tumblr.com/post/116939479964/25
http://25thhourproject.tumblr.com/post/116939479964/25


“25th hour” project 
 

725 
 

Σοφία Καρπαθάκη 

Βέρα Καρτάλου 

Μίνως-Αθανάσιος Καρυωτάκης 

Εύα Κασιάρου 

Αλίκη Καστίνη 

Μάτα Καστρησίου 

Χρήστος Κατόπης 

Γιώργος Ραφαήλ Κατοχιανός 

Αγγελική Κατρακάρη 

Μάνος Κατσέλης 

Ηλέκτρα Κατσίκη 

Δήμητρα Καφρομάνη 

Καλλιόπη Κέσσις 

Αλέξανδρος Κεφαλάς 

Λένα Κικίδου 

Ευαγγελία Κιντή 

Κνάκαλος 

Φωτεινή Κοκκινάκη 

Δήμητρα-Βασιλεία Κοκκόρη 

Αλεξάνδρα Θ.Κολιγιώτη 

Χαρά Κόμαρη 

Βίκη Κοσμοπούλου 

Γιώτα Κοτσαύτη 

Λευτέρης Κουλώνης 

Κωνσταντίνος Κουράσης 

Αριστέα Κουτά 

Παύλος Κουτρουμπάς 

Μαρία-Αλίκη Κουτσούκου 

Κωνσταντίνος Κοφινάς 

Πόλυ Κόφκελη 

Βίκυ Κόφφα 

Γιώργος Κρητικός 

Παντελής Κυραμαργιός 

Κυριάκος Σ Κυριάκου 

Ασπασία Κωβαίου 

Κωνσταντίνα 

Βάσω Κωνσταντινίδου 

http://25thhourproject.tumblr.com/post/109140854655/25
http://25thhourproject.tumblr.com/post/109140854655/25
http://25thhourproject.tumblr.com/post/111407422983/25
http://25thhourproject.tumblr.com/post/111407422983/25
http://25thhourproject.tumblr.com/post/91880313448/25
http://25thhourproject.tumblr.com/post/91880313448/25
http://25thhourproject.tumblr.com/post/86041154734/25
http://25thhourproject.tumblr.com/post/86041154734/25
http://25thhourproject.tumblr.com/post/107249487338/25
http://25thhourproject.tumblr.com/post/107249487338/25
http://25thhourproject.tumblr.com/post/112817628773/25
http://25thhourproject.tumblr.com/post/112817628773/25
http://25thhourproject.tumblr.com/post/96026680092/25
http://25thhourproject.tumblr.com/post/96026680092/25
http://25thhourproject.tumblr.com/post/117111945626/25
http://25thhourproject.tumblr.com/post/117111945626/25
http://25thhourproject.tumblr.com/post/114526680064/25
http://25thhourproject.tumblr.com/post/114526680064/25
http://25thhourproject.tumblr.com/post/90186695301/25
http://25thhourproject.tumblr.com/post/90186695301/25
http://25thhourproject.tumblr.com/post/88306566214/25
http://25thhourproject.tumblr.com/post/88306566214/25
http://25thhourproject.tumblr.com/post/113991025475/25
http://25thhourproject.tumblr.com/post/113991025475/25
http://25thhourproject.tumblr.com/post/112451183215/25
http://25thhourproject.tumblr.com/post/112451183215/25
http://25thhourproject.tumblr.com/post/100854986561/25
http://25thhourproject.tumblr.com/post/100854986561/25
http://25thhourproject.tumblr.com/post/86339520884/25
http://25thhourproject.tumblr.com/post/86339520884/25
http://25thhourproject.tumblr.com/post/92948925837/25
http://25thhourproject.tumblr.com/post/92948925837/25
http://25thhourproject.tumblr.com/post/96727425158/25-k
http://25thhourproject.tumblr.com/post/96727425158/25-k
http://25thhourproject.tumblr.com/post/90976884599/25
http://25thhourproject.tumblr.com/post/90976884599/25
http://25thhourproject.tumblr.com/post/87727993731/25
http://25thhourproject.tumblr.com/post/87727993731/25
http://25thhourproject.tumblr.com/post/97081767477/25
http://25thhourproject.tumblr.com/post/97081767477/25
http://25thhourproject.tumblr.com/post/93711201914/25
http://25thhourproject.tumblr.com/post/93711201914/25
http://25thhourproject.tumblr.com/post/93618409732/25
http://25thhourproject.tumblr.com/post/97675089090/25
http://25thhourproject.tumblr.com/post/97675089090/25
http://25thhourproject.tumblr.com/post/114253117143/25
http://25thhourproject.tumblr.com/post/114253117143/25
http://25thhourproject.tumblr.com/post/89994102208/25
http://25thhourproject.tumblr.com/post/89994102208/25
http://25thhourproject.tumblr.com/post/91182322641/25
http://25thhourproject.tumblr.com/post/91182322641/25
http://25thhourproject.tumblr.com/post/105635821048/25
http://25thhourproject.tumblr.com/post/105635821048/25
http://25thhourproject.tumblr.com/post/115149469763/25
http://25thhourproject.tumblr.com/post/115149469763/25
http://25thhourproject.tumblr.com/post/87425641819/25
http://25thhourproject.tumblr.com/post/87425641819/25
http://25thhourproject.tumblr.com/post/115418787543/25
http://25thhourproject.tumblr.com/post/115418787543/25
http://25thhourproject.tumblr.com/post/104872995237/25
http://25thhourproject.tumblr.com/post/104872995237/25
http://25thhourproject.tumblr.com/post/97996766683/25
http://25thhourproject.tumblr.com/post/97996766683/25
http://25thhourproject.tumblr.com/post/113373103067/25
http://25thhourproject.tumblr.com/post/113373103067/25
http://25thhourproject.tumblr.com/post/117966760505/25
http://25thhourproject.tumblr.com/post/117966760505/25
http://25thhourproject.tumblr.com/post/115790111941/25
http://25thhourproject.tumblr.com/post/115790111941/25
http://25thhourproject.tumblr.com/post/97756475922/25
http://25thhourproject.tumblr.com/post/97756475922/25
http://25thhourproject.tumblr.com/post/103834462500/25
http://25thhourproject.tumblr.com/post/103834462500/25


“25th hour” project 

726 
 

Αλεξία Κωνσταντίνου 

Κική Κωνσταντίνου 

Μαρία Ελένη Κωνσταντοπούλου 

Σταυρούλα Κωστακοπούλου 

Γιώργος Κωστόπουλος 

 

Λ 
Ελίνα Λαγουδάκη 

Μαρία Λάλου 

Ιωάννης Λαμπάκης 

Ηλέκτρα Λαμπράκη 

Μαρίνα Λάμπρου 

Έλενα Λιόγκα 

Σταυρούλα Λουριδά 

Στέφανος Λυγίζος 

 

Μ 
Ελένη Μ. 

Χρήστος-Τάσος Μ 

Χρίστος Μαβόγλου 

Γιάννης Μάγκας 

Σέβη Μαγκαφά 

Αντώνης Μαγκαφάς 

Μάριος Μάζαρης 

Αθανάσιος “Οίστρος” Μακρής 

Σπύρος Μακρυγιάννης 

Σπύρος Μακρυγιάννης 

Δέριk’ο Μaλού 

Γεωργία Μαμά 

Φοίβος Μανωλούδης 

Ειρηναίος Μαράκης 

Μαίρη Μαργαρίτη 

Αντώνης Μαργαρώνης 

Γιώτα Μάρκου 

Κάτια Μαρκουίζου 

Αφροδίτη Μαρτζούκου 

Όλγα Ματκάρη 

http://25thhourproject.tumblr.com/post/101118502342/25
http://25thhourproject.tumblr.com/post/101118502342/25
http://25thhourproject.tumblr.com/post/94563937229/25
http://25thhourproject.tumblr.com/post/94563937229/25
http://25thhourproject.tumblr.com/post/94755436686/25
http://25thhourproject.tumblr.com/post/94755436686/25
http://25thhourproject.tumblr.com/post/113632253853/25
http://25thhourproject.tumblr.com/post/113632253853/25
http://25thhourproject.tumblr.com/post/97505750004/25
http://25thhourproject.tumblr.com/post/97505750004/25
http://25thhourproject.tumblr.com/post/87425641819/25
http://25thhourproject.tumblr.com/post/87425641819/25
http://25thhourproject.tumblr.com/post/116142900842/25
http://25thhourproject.tumblr.com/post/116142900842/25
http://25thhourproject.tumblr.com/post/105995510564/25
http://25thhourproject.tumblr.com/post/105995510564/25
http://25thhourproject.tumblr.com/post/100020878431/25
http://25thhourproject.tumblr.com/post/110572640221/25
http://25thhourproject.tumblr.com/post/109518935609/25
http://25thhourproject.tumblr.com/post/109518935609/25
http://25thhourproject.tumblr.com/post/111502159617/25
http://25thhourproject.tumblr.com/post/111502159617/25
http://25thhourproject.tumblr.com/post/110753190515/25
http://25thhourproject.tumblr.com/post/110753190515/25
http://25thhourproject.tumblr.com/post/93043349860/25
http://25thhourproject.tumblr.com/post/86339520884/25
http://25thhourproject.tumblr.com/post/86339520884/25
http://25thhourproject.tumblr.com/post/102987200325/25
http://25thhourproject.tumblr.com/post/102987200325/25
http://25thhourproject.tumblr.com/post/88697631024/25
http://25thhourproject.tumblr.com/post/88697631024/25
http://25thhourproject.tumblr.com/post/105468719373/25
http://25thhourproject.tumblr.com/post/105468719373/25
http://25thhourproject.tumblr.com/post/113105537594/25
http://25thhourproject.tumblr.com/post/108675345850/25
http://25thhourproject.tumblr.com/post/108675345850/25
http://25thhourproject.tumblr.com/post/101368605522/25
http://25thhourproject.tumblr.com/post/101368605522/25
http://25thhourproject.tumblr.com/post/97412978868/25-m-m
http://25thhourproject.tumblr.com/post/97245053324/25
http://25thhourproject.tumblr.com/post/97245053324/25
http://25thhourproject.tumblr.com/post/87132885085/25
http://25thhourproject.tumblr.com/post/87132885085/25
http://25thhourproject.tumblr.com/post/87132885085/25
http://25thhourproject.tumblr.com/post/111312547154/25-k-a
http://25thhourproject.tumblr.com/post/111312547154/25-k-a
http://25thhourproject.tumblr.com/post/113006608146/25
http://25thhourproject.tumblr.com/post/113006608146/25
http://25thhourproject.tumblr.com/post/112254988693/25
http://25thhourproject.tumblr.com/post/112254988693/25
http://25thhourproject.tumblr.com/post/115880049346/25
http://25thhourproject.tumblr.com/post/115880049346/25
http://25thhourproject.tumblr.com/post/90284175888/25
http://25thhourproject.tumblr.com/post/90284175888/25
http://25thhourproject.tumblr.com/post/118226822118/25
http://25thhourproject.tumblr.com/post/118226822118/25
http://25thhourproject.tumblr.com/post/96294160135/25
http://25thhourproject.tumblr.com/post/96294160135/25
http://25thhourproject.tumblr.com/post/91777915388/25
http://25thhourproject.tumblr.com/post/91777915388/25
http://25thhourproject.tumblr.com/post/108381562927/25
http://25thhourproject.tumblr.com/post/108381562927/25
http://25thhourproject.tumblr.com/post/105209655683/25
http://25thhourproject.tumblr.com/post/105209655683/25


“25th hour” project 
 

727 
 

Μαίρη Μαυρογιαννάκη 

Αγγελική Μαυρόγιαννη 

Λευκοθέα Μειντάνη 

Σμαραγδή Μητροπούλου 

Λουκία Μητσάκου 

Έφη Μήτση 

Αντριάνα Μίνου 

Γιάννα Μιχαήλ 

Νότα Μουζάκη 

Βικτώρια Μουλίνου 

Αρτέμης Μούλος 

Δώρα Μουλού 

Δάφνη Μουντούρη 

Βίλλυ Μπέλο 

Λίτσα Μπούκα 

Δέσποινα Μπόσκου 

Αφροδίτη Μπούρα 

Μαίρη Μπριλή 

Απόστολος Μωραϊτέλλης 

Χρήστος Μωυσίδης 

 

Ν 
Νατάσα 

Άννα Νιαράκη 

Μαρία Νικολάου 

Παναγιώτης Ντάϊκος 

Εμμανουέλα Ντάκα 

Βινίτσιο Ντούβλης 

 

Ξ 
Χριστίνα Ξάνθη 

Ασημίνα Ξηρογιάννη 

 

Ο 
Κυριάκος Οικονομίδης 

Μαρία Ολυμπίου 

Στεφανία Ορφανάκη 

http://25thhourproject.tumblr.com/post/91284692022/25
http://25thhourproject.tumblr.com/post/91284692022/25
http://25thhourproject.tumblr.com/post/116669219383/25
http://25thhourproject.tumblr.com/post/116669219383/25
http://25thhourproject.tumblr.com/post/106545282574/25
http://25thhourproject.tumblr.com/post/106545282574/25
http://25thhourproject.tumblr.com/post/92362682193/25
http://25thhourproject.tumblr.com/post/92362682193/25
http://25thhourproject.tumblr.com/post/96910691723/25
http://25thhourproject.tumblr.com/post/96910691723/25
http://25thhourproject.tumblr.com/post/98832311103/25
http://25thhourproject.tumblr.com/post/98832311103/25
http://25thhourproject.tumblr.com/post/88990096668/25
http://25thhourproject.tumblr.com/post/88990096668/25
http://25thhourproject.tumblr.com/post/97163490071/25
http://25thhourproject.tumblr.com/post/97163490071/25
http://25thhourproject.tumblr.com/post/93807789907/25
http://25thhourproject.tumblr.com/post/93807789907/25
http://25thhourproject.tumblr.com/post/105902185280/25
http://25thhourproject.tumblr.com/post/105902185280/25
http://25thhourproject.tumblr.com/post/117196424467/25
http://25thhourproject.tumblr.com/post/117196424467/25
http://25thhourproject.tumblr.com/post/100103727910/25
http://25thhourproject.tumblr.com/post/100103727910/25
http://25thhourproject.tumblr.com/post/107725612405/25
http://25thhourproject.tumblr.com/post/107725612405/25
http://25thhourproject.tumblr.com/post/95218786742/25
http://25thhourproject.tumblr.com/post/95218786742/25
http://25thhourproject.tumblr.com/post/95309396987/25
http://25thhourproject.tumblr.com/post/95309396987/25
http://25thhourproject.tumblr.com/post/105297263472/25
http://25thhourproject.tumblr.com/post/105297263472/25
http://25thhourproject.tumblr.com/post/110191869016/25
http://25thhourproject.tumblr.com/post/110191869016/25
http://25thhourproject.tumblr.com/post/109612137002/25
http://25thhourproject.tumblr.com/post/109612137002/25
http://25thhourproject.tumblr.com/post/96112535739/25
http://25thhourproject.tumblr.com/post/96112535739/25
http://25thhourproject.tumblr.com/post/106089034588/25
http://25thhourproject.tumblr.com/post/95487180058/25
http://25thhourproject.tumblr.com/post/95487180058/25
http://25thhourproject.tumblr.com/post/110477268692/25
http://25thhourproject.tumblr.com/post/88406785783/25
http://25thhourproject.tumblr.com/post/88406785783/25
http://25thhourproject.tumblr.com/post/87232228974/25
http://25thhourproject.tumblr.com/post/87232228974/25
http://25thhourproject.tumblr.com/post/117365439844/25
http://25thhourproject.tumblr.com/post/117365439844/25
http://25thhourproject.tumblr.com/post/118551490504/25
http://25thhourproject.tumblr.com/post/117026512071/25
http://25thhourproject.tumblr.com/post/117026512071/25
http://25thhourproject.tumblr.com/post/87827540716/25
http://25thhourproject.tumblr.com/post/87827540716/25
http://25thhourproject.tumblr.com/post/106939735888/25
http://25thhourproject.tumblr.com/post/106939735888/25
http://25thhourproject.tumblr.com/post/112166031047/25
http://25thhourproject.tumblr.com/post/112166031047/25
http://25thhourproject.tumblr.com/post/105719444627/25


“25th hour” project 

728 
 

Π 
Ελισάβετ Π. 

Σπυριδούλα Π. 

Έλενα Παγώνη 

Μαρίνα Παγώνη 

Μαρούλα Πανάγου 

Γιώργος Πανταζής 

Αιμιλία Παπαθεοχάρη 

Κλεομένης Παπαϊωάννου 

Κώστας Παπαϊωάννου 

Χρήστος Παπαμιχάλης 

Χριστίνα Παπανικολάου 

Παντελής Παπασπύρου 

Σωτήρης Παπαχρήστου 

Ιφιγένεια Παρασκευά 

Ισμήνη Παφίτη 

Στέλλα Πετκάρη 

Εύα Πετρίδη 

Άκης Πετρόπουλος 

Ρένα Πετροπούλου Κουντούρη 

Εύα Πετροπούλου Λιανού 

Σωτήρης Πέτρου 

Άννα Πίστη 

Μάκης Πιτσαλίδης 

Ευφροσύνη Πιτσαλίδου 

Μαριάνθη Πλειώνη 

Προάγγελος 

 

Ρ 
Κατερίνα Ρ. 

Χριστίνα Ραδαίου 

Ιωάννα Ρήγα 

Ευαγγελία Ρίζου 

Μαρία Ρίζου 

Λίνα Ρόκου 

Αμαλία Ρούβαλη 

Άννα Ρουμελιώτη 

http://25thhourproject.tumblr.com/post/90589250704/25
http://25thhourproject.tumblr.com/post/90589250704/25
http://25thhourproject.tumblr.com/post/109913166250/25
http://25thhourproject.tumblr.com/post/109913166250/25
http://25thhourproject.tumblr.com/post/107828033735/25
http://25thhourproject.tumblr.com/post/107828033735/25
http://25thhourproject.tumblr.com/post/111596390641/25
http://25thhourproject.tumblr.com/post/111596390641/25
http://25thhourproject.tumblr.com/post/103150124072/25
http://25thhourproject.tumblr.com/post/103150124072/25
http://25thhourproject.tumblr.com/post/90589250704/25
http://25thhourproject.tumblr.com/post/90589250704/25
http://25thhourproject.tumblr.com/post/111693647063/25
http://25thhourproject.tumblr.com/post/111693647063/25
http://25thhourproject.tumblr.com/post/94276437257/25
http://25thhourproject.tumblr.com/post/94276437257/25
http://25thhourproject.tumblr.com/post/91079740078/25
http://25thhourproject.tumblr.com/post/91079740078/25
http://25thhourproject.tumblr.com/post/112076282637/25
http://25thhourproject.tumblr.com/post/112076282637/25
http://25thhourproject.tumblr.com/post/115968388171/25
http://25thhourproject.tumblr.com/post/115968388171/25
http://25thhourproject.tumblr.com/post/102393984672/25
http://25thhourproject.tumblr.com/post/102393984672/25
http://25thhourproject.tumblr.com/post/103312899711/25
http://25thhourproject.tumblr.com/post/103312899711/25
http://25thhourproject.tumblr.com/post/112349877645/25
http://25thhourproject.tumblr.com/post/112349877645/25
http://25thhourproject.tumblr.com/post/99257580073/25
http://25thhourproject.tumblr.com/post/87033079714/25
http://25thhourproject.tumblr.com/post/87033079714/25
http://25thhourproject.tumblr.com/post/98576958234/25
http://25thhourproject.tumblr.com/post/98576958234/25
http://25thhourproject.tumblr.com/post/107535254289/25
http://25thhourproject.tumblr.com/post/107535254289/25
http://25thhourproject.tumblr.com/post/106644736237/25
http://25thhourproject.tumblr.com/post/106644736237/25
http://25thhourproject.tumblr.com/post/115697942324/25
http://25thhourproject.tumblr.com/post/115697942324/25
http://25thhourproject.tumblr.com/post/87627820422/25
http://25thhourproject.tumblr.com/post/87627820422/25
http://25thhourproject.tumblr.com/post/111114560647/25
http://25thhourproject.tumblr.com/post/111114560647/25
http://25thhourproject.tumblr.com/post/102217973718/25
http://25thhourproject.tumblr.com/post/102217973718/25
http://25thhourproject.tumblr.com/post/95126027649/25
http://25thhourproject.tumblr.com/post/95126027649/25
http://25thhourproject.tumblr.com/post/95939420900/25
http://25thhourproject.tumblr.com/post/95939420900/25
http://25thhourproject.tumblr.com/post/96479444352/25
http://25thhourproject.tumblr.com/post/96479444352/25
http://25thhourproject.tumblr.com/post/101031136433/25
http://25thhourproject.tumblr.com/post/101031136433/25
http://25thhourproject.tumblr.com/post/87627820422/25
http://25thhourproject.tumblr.com/post/87627820422/25
http://25thhourproject.tumblr.com/post/102557937901/25
http://25thhourproject.tumblr.com/post/102557937901/25
http://25thhourproject.tumblr.com/post/101446765052/25
http://25thhourproject.tumblr.com/post/101446765052/25
http://25thhourproject.tumblr.com/post/102816589454/25
http://25thhourproject.tumblr.com/post/102816589454/25
http://25thhourproject.tumblr.com/post/98333016644/25
http://25thhourproject.tumblr.com/post/98333016644/25
http://25thhourproject.tumblr.com/post/106350725514/25
http://25thhourproject.tumblr.com/post/106350725514/25
http://25thhourproject.tumblr.com/post/104103601577/25
http://25thhourproject.tumblr.com/post/104103601577/25
http://25thhourproject.tumblr.com/post/87923323729/25
http://25thhourproject.tumblr.com/post/87923323729/25
http://25thhourproject.tumblr.com/post/89391362657/25


“25th hour” project 
 

729 
 

Ιωάννα Ρούτουλα 

 

Σ 
Χριστίνα Σ. 

Αριστοτέλης Σαββίδης 

Σωτηρία Σαββοπούλου 

Λευτέρης Σακιριανός 

Κατερίνα Σαμψώνα 

Νικηφόρος Σαρισινός 

Αντιγόνη Σδρόλια 

Αρετή Σιάχου 

Αναστασία Σιγκρίδη 

Δήμητρα Σιδέρη 

Έλενα Σιλιώνη 

Γιώργος Σκαγιάκος 

Γιώργος Σκορδάς 

Παναγιώτης Σκουτέλης 

Φαίη Σμυρναίου 

Νικόλας Σμυρνάκης 

Άννα Σοϊλεμετζίδου 

Μοσχούλα Σολάκη 

Κωνσταντίνος Σολωμού 

Νίκος Σουβατζής 

Κλεοπάτρα Σουφούρη 

Κωνσταντίνα Σπάλα 

Αναστασία Σταμπουλόγλου 

Ρία Σπανού 

Γιώργος Στασιμιώτης 

Παντελής Στεβής 

Άρης Σφακιανάκης 

Κάτια Σχίζα 

Δήμητρα Σωκράτους 

Καρμέλα Αντιγόνη Σώρου 

 

Τ 
Νίκη Ταγκάλου 

Θεόδωρος Τανούλας 

http://25thhourproject.tumblr.com/post/105119195103/25
http://25thhourproject.tumblr.com/post/101789234956/25
http://25thhourproject.tumblr.com/post/101789234956/25
http://25thhourproject.tumblr.com/post/110928568616/25
http://25thhourproject.tumblr.com/post/110928568616/25
http://25thhourproject.tumblr.com/post/116409590657/25
http://25thhourproject.tumblr.com/post/116409590657/25
http://25thhourproject.tumblr.com/post/112726171565/25
http://25thhourproject.tumblr.com/post/112726171565/25
http://25thhourproject.tumblr.com/post/99756400991/25
http://25thhourproject.tumblr.com/post/99756400991/25
http://25thhourproject.tumblr.com/post/115058898603/25
http://25thhourproject.tumblr.com/post/115058898603/25
http://25thhourproject.tumblr.com/post/99935979377/25
http://25thhourproject.tumblr.com/post/99935979377/25
http://25thhourproject.tumblr.com/post/113458860033/25
http://25thhourproject.tumblr.com/post/113458860033/25
http://25thhourproject.tumblr.com/post/116850199706/25
http://25thhourproject.tumblr.com/post/116850199706/25
http://25thhourproject.tumblr.com/post/118722800555/25
http://25thhourproject.tumblr.com/post/118722800555/25
http://25thhourproject.tumblr.com/post/100693073519/25
http://25thhourproject.tumblr.com/post/100693073519/25
http://25thhourproject.tumblr.com/post/91578586388/25
http://25thhourproject.tumblr.com/post/91578586388/25
http://25thhourproject.tumblr.com/post/105035145189/25
http://25thhourproject.tumblr.com/post/105035145189/25
http://25thhourproject.tumblr.com/post/108016702859/25
http://25thhourproject.tumblr.com/post/108016702859/25
http://25thhourproject.tumblr.com/post/117882166362/25
http://25thhourproject.tumblr.com/post/117882166362/25
http://25thhourproject.tumblr.com/post/103754047498/25
http://25thhourproject.tumblr.com/post/103754047498/25
http://25thhourproject.tumblr.com/post/92857355299/25
http://25thhourproject.tumblr.com/post/92857355299/25
http://25thhourproject.tumblr.com/post/110008664910/25
http://25thhourproject.tumblr.com/post/110008664910/25
http://25thhourproject.tumblr.com/post/105808823733/25
http://25thhourproject.tumblr.com/post/105808823733/25
http://25thhourproject.tumblr.com/post/95670645735/25
http://25thhourproject.tumblr.com/post/95670645735/25
http://25thhourproject.tumblr.com/post/108857361328/25
http://25thhourproject.tumblr.com/post/108857361328/25
http://25thhourproject.tumblr.com/post/95031677996/25
http://25thhourproject.tumblr.com/post/95031677996/25
http://25thhourproject.tumblr.com/post/90386091597/25
http://25thhourproject.tumblr.com/post/90386091597/25
http://25thhourproject.tumblr.com/post/115602732798/25
http://25thhourproject.tumblr.com/post/115602732798/25
http://25thhourproject.tumblr.com/post/94000261203/25
http://25thhourproject.tumblr.com/post/94000261203/25
http://25thhourproject.tumblr.com/post/103069309477/25
http://25thhourproject.tumblr.com/post/103069309477/25
http://25thhourproject.tumblr.com/post/110663806316/25
http://25thhourproject.tumblr.com/post/110663806316/25
http://25thhourproject.tumblr.com/post/111985783049/25
http://25thhourproject.tumblr.com/post/111985783049/25
http://25thhourproject.tumblr.com/post/114077165289/25
http://25thhourproject.tumblr.com/post/114077165289/25
http://25thhourproject.tumblr.com/post/99511573827/25
http://25thhourproject.tumblr.com/post/99511573827/25
http://25thhourproject.tumblr.com/post/86339520884/25
http://25thhourproject.tumblr.com/post/86339520884/25
http://25thhourproject.tumblr.com/post/86626402352/25
http://25thhourproject.tumblr.com/post/86626402352/25
http://25thhourproject.tumblr.com/post/86532681720/25
http://25thhourproject.tumblr.com/post/86532681720/25
http://25thhourproject.tumblr.com/post/91385717042/25


“25th hour” project 

730 
 

Φωτεινή Τέντη 

Ιφιγένεια-Ειρήνη Τέκου 

Άγγελος Τζιβελέκης 

Μαργαρίτα Τζουβελέκη 

Μαρία Τολούδη 

Τζίλντα Τορναζάκη 

Χριστόφορος Τριαντής 

Γαλάτεια Τσακίρη 

Μαρία Τσαντάρη 

Ματίνα Τσαφαρά 

Σοφία Τσαγκαράκη 

Σωκράτης Α. Τσελεγκαρίδης 

Βαγγέλης Τσερεμέγκλης 

Χρυσάνθη Τσιαμπάλη 

Ευαγγελία Τσιγάρα 

Αστέριος Τσίκρας 

Σωτήρης Μιχ. Τσιλίκας 

Γιώτα Δ. Τσιλίκη 

Θωμάς Τσιναφορνιώτης 

Σπυριδούλα Τσιομήτα 

Ευαγγελία Τσούτσουρα 

 

Φ 
Ευδοκία Φανερωμένου 

Γιάννης Φαρσάρης 

Μικέλα Φερούση 

Άγγελος Φέτσης 

Χριστίνα Φιλομάνη 

Γιώτα Φλώρου 

Νόπη Φουντουκίδου 

Στέργιος Φουρκιώτης 

Ίρις Φουστέρη 

Μαρία-Ελένη Φραγκιαδάκη 

Γιώργος Φραγκονικολάκης 

Ειρήνη Φράγκου 

Λίνα Φυτιλή 

Ευανθία (Εύη) Φωτάκη 

http://25thhourproject.tumblr.com/post/92079455645/25
http://25thhourproject.tumblr.com/post/92079455645/25
http://25thhourproject.tumblr.com/post/94937785270/25
http://25thhourproject.tumblr.com/post/94937785270/25
http://25thhourproject.tumblr.com/post/114701680430/25
http://25thhourproject.tumblr.com/post/114701680430/25
http://25thhourproject.tumblr.com/post/101203625264/25
http://25thhourproject.tumblr.com/post/101203625264/25
http://25thhourproject.tumblr.com/post/91674874647/25
http://25thhourproject.tumblr.com/post/91674874647/25
http://25thhourproject.tumblr.com/post/103404212722/25
http://25thhourproject.tumblr.com/post/103404212722/25
http://25thhourproject.tumblr.com/post/107440843866/25
http://25thhourproject.tumblr.com/post/106445279084/25
http://25thhourproject.tumblr.com/post/106445279084/25
http://25thhourproject.tumblr.com/post/103491609066/25
http://25thhourproject.tumblr.com/post/103491609066/25
http://25thhourproject.tumblr.com/post/97592077952/25
http://25thhourproject.tumblr.com/post/97592077952/25
http://25thhourproject.tumblr.com/post/100937490395/25
http://25thhourproject.tumblr.com/post/100937490395/25
http://25thhourproject.tumblr.com/post/104614310129/25
http://25thhourproject.tumblr.com/post/104614310129/25
http://25thhourproject.tumblr.com/post/87527872046/25
http://25thhourproject.tumblr.com/post/87527872046/25
http://25thhourproject.tumblr.com/post/99429060627/25
http://25thhourproject.tumblr.com/post/99429060627/25
http://25thhourproject.tumblr.com/post/105383230013/25
http://25thhourproject.tumblr.com/post/105383230013/25
http://25thhourproject.tumblr.com/post/113197824708/25
http://25thhourproject.tumblr.com/post/113197824708/25
http://25thhourproject.tumblr.com/post/89893534372/25
http://25thhourproject.tumblr.com/post/89893534372/25
http://25thhourproject.tumblr.com/post/98252441017/25
http://25thhourproject.tumblr.com/post/98252441017/25
http://25thhourproject.tumblr.com/post/89293259808/25
http://25thhourproject.tumblr.com/post/89293259808/25
http://25thhourproject.tumblr.com/post/104015239151/25
http://25thhourproject.tumblr.com/post/104015239151/25
http://25thhourproject.tumblr.com/post/116756911080/25
http://25thhourproject.tumblr.com/post/116756911080/25
http://25thhourproject.tumblr.com/post/114439455603/25
http://25thhourproject.tumblr.com/post/114439455603/25
http://25thhourproject.tumblr.com/post/118889371045/25
http://25thhourproject.tumblr.com/post/118889371045/25
http://25thhourproject.tumblr.com/post/92175272727/25
http://25thhourproject.tumblr.com/post/92175272727/25
http://25thhourproject.tumblr.com/post/104788210498/25
http://25thhourproject.tumblr.com/post/104788210498/25
http://25thhourproject.tumblr.com/post/107628776832/25
http://25thhourproject.tumblr.com/post/107628776832/25
http://25thhourproject.tumblr.com/post/100774576921/25
http://25thhourproject.tumblr.com/post/100774576921/25
http://25thhourproject.tumblr.com/post/99079880455/25
http://25thhourproject.tumblr.com/post/99079880455/25
http://25thhourproject.tumblr.com/post/86532681720/25
http://25thhourproject.tumblr.com/post/86532681720/25
http://25thhourproject.tumblr.com/post/112636180435/25
http://25thhourproject.tumblr.com/post/112636180435/25
http://25thhourproject.tumblr.com/post/89791589881/25
http://25thhourproject.tumblr.com/post/89791589881/25
http://25thhourproject.tumblr.com/post/110100630470/25
http://25thhourproject.tumblr.com/post/110100630470/25
http://25thhourproject.tumblr.com/post/89191133353/25
http://25thhourproject.tumblr.com/post/89191133353/25
http://25thhourproject.tumblr.com/post/85849683692/25
http://25thhourproject.tumblr.com/post/85849683692/25
http://25thhourproject.tumblr.com/post/90488409691/25


“25th hour” project 
 

731 
 

Χ 
Δημήτρης Χ. 

Μαρία-Μαριλί Χ. 

Βασιλική Χαϊντούτη 

Λένα Χαλβατζά 

Άπο Χάνς! 

Σάκης Χαλβαντζής 

Μαρία Χατζηαναστασίου 

Αργύρης Χατζηαργυρόπουλος 

Μαριάνα Χονδρογιάννου 

Αφροδίτη Χουλάκη 

Ηλιάνα Χρήστου 

Φώτης Χριστοδουλίδης 

Χριστιάνα Χρίστου 

 

Ψ 
Κωνσταντίνα Ψαχούλια 

 

A 
Victoria Alex 

 

B 
Nickoo Bachena 

 

C 
Thanos Carias 

 

D 
Ntina Dard 

Marion Debicie 

Bella Domenica 

 

F 
Fedd 

Fidelio 

 

http://25thhourproject.tumblr.com/post/108582316485/25
http://25thhourproject.tumblr.com/post/108582316485/25
http://25thhourproject.tumblr.com/post/111215122017/25
http://25thhourproject.tumblr.com/post/111215122017/25
http://25thhourproject.tumblr.com/post/88792239529/25
http://25thhourproject.tumblr.com/post/88792239529/25
http://25thhourproject.tumblr.com/post/106172184420/25
http://25thhourproject.tumblr.com/post/106172184420/25
http://25thhourproject.tumblr.com/post/104356854283/25
http://25thhourproject.tumblr.com/post/104356854283/25
http://25thhourproject.tumblr.com/post/96644770787/25
http://25thhourproject.tumblr.com/post/96644770787/25
http://25thhourproject.tumblr.com/post/110376145121/25
http://25thhourproject.tumblr.com/post/110376145121/25
http://25thhourproject.tumblr.com/post/100185209517/25
http://25thhourproject.tumblr.com/post/100185209517/25
http://25thhourproject.tumblr.com/post/110840834605/25
http://25thhourproject.tumblr.com/post/85943273568/25
http://25thhourproject.tumblr.com/post/85943273568/25
http://25thhourproject.tumblr.com/post/118389302453/25
http://25thhourproject.tumblr.com/post/118389302453/25
http://25thhourproject.tumblr.com/post/102638566929/25
http://25thhourproject.tumblr.com/post/102638566929/25
http://25thhourproject.tumblr.com/post/113542755681/25
http://25thhourproject.tumblr.com/post/88792239529/25
http://25thhourproject.tumblr.com/post/88792239529/25
http://25thhourproject.tumblr.com/post/107924722037/25
http://25thhourproject.tumblr.com/post/103921586225/25-victoria-alex
http://25thhourproject.tumblr.com/post/103921586225/25-victoria-alex
http://25thhourproject.tumblr.com/post/116584126933/25-nickoo-bachena
http://25thhourproject.tumblr.com/post/99165746021/25-thanos-carias
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/106259715517/25-bella-domenica
http://25thhourproject.tumblr.com/post/106259715517/25-bella-domenica
http://25thhourproject.tumblr.com/post/109332667031/25-fedd
http://25thhourproject.tumblr.com/post/109332667031/25-fedd
http://25thhourproject.tumblr.com/post/117630965536/25-fidelio


“25th hour” project 

732 
 

G 
River Green 

 

J 
Lilly June 

 

M 
Charis Mavros 

Fata Morgana 

 

P 
Pablito 

 

R 
Alexandros Raskolnick 

Io Reds 

 

S 
Eva Saga 

 

T 
TheoP. 

Jana Tziveleki 

 

V 
Velvet 

 

Z 
Joanna Zacharoplasti 

 

 

 

 

 

http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/111019047365/25-river-green
http://25thhourproject.tumblr.com/post/111019047365/25-river-green
http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/98750438887/25-marion-debicie
http://25thhourproject.tumblr.com/post/102477036291/25-lilly-june
http://25thhourproject.tumblr.com/post/102477036291/25-lilly-june
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/90091886688/25-ntina-dard
http://25thhourproject.tumblr.com/post/95577419409/25-charis-mavros
http://25thhourproject.tumblr.com/post/95577419409/25-charis-mavros
http://25thhourproject.tumblr.com/post/118055214107/25-fata-morgana
http://25thhourproject.tumblr.com/post/103583605582/25-pablito
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/104954113129/25-io-reds
http://25thhourproject.tumblr.com/post/104954113129/25-io-reds
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/96816670682/25-eva-saga
http://25thhourproject.tumblr.com/post/96816670682/25-eva-saga
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/111893326366/25-theop
http://25thhourproject.tumblr.com/post/100611007964/25-jana-tziveleki
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/92761067487/25-alexandros-raskolnick
http://25thhourproject.tumblr.com/post/94368652233/25-velvet
http://25thhourproject.tumblr.com/post/94368652233/25-velvet
http://25thhourproject.tumblr.com/post/112911448534/25-joanna-zacharoplasti


“25th hour” project 
 

733 
 

 

 

 

 

 

 

 

 

 Γιώργος Ιατρίδης γεννήθηκε στην Αθήνα το 1988. Είναι 

απόφοιτος του τμήματος Ηλεκτρονικής του ΤΕΙ Πειραιά. Έχει 

παρακολουθήσει σεμινάρια στιχουργικής στο Μικρό 

Πολυτεχνείο και δημιουργικής γραφής στο Ε.ΚΕ.ΒΙ. Ασχολείται με τα 

περισσότερα είδη λογοτεχνίας και ερασιτεχνικά με τη φωτογραφία. 

Αρθρογραφεί στον ηλεκτρονικό Τύπο, κυρίως όμως στο δικό του blog. 

Ακόμα, είναι συνδημιουργός του Inner, ενός πρωτότυπου site που 

συνδυάζει το blogging με τη δικτύωση. 

 

 

 

 

 

 

 

 

 

 

 

 

 

Ο 

 



“25th hour” project 

734 
 

 

 

 

 

 

 

 

 

“25TH HOUR” PROJECT 

365 ΣΥΜΜΕΤΟΧΕΣ 

Η ΙΔΕΑ ΚΑΙ Η ΕΠΙΜΕΛΕΙΑ ΕΚΔΟΣΗΣ  

ΑΝΗΚΟΥΝ ΣΤΟΝ ΓΙΩΡΓΟ ΙΑΤΡΙΔΗ. 

ΤΟ ΒΙΒΛΙΟ ΚΥΚΛΟΦΟΡΗΣΕ ΤΟΝ ΜΑΡΤΙΟ ΤΟΥ 2016  

ΜΟΝΟ ΣΕ ΗΛΕΚΤΡΟΝΙΚΗ ΜΟΡΦΗ (E-BOOK) 

ΓΙΑ ΛΟΓΑΡΙΑΣΜΟ ΤΩΝ ΕΚΔΟΣΕΩΝ UPDOT.GR 

 

 

 

 

 

 

 

 

 

 

 

 

ISBN: 978-960-93-7626-6 


