



































Circo Acquatico


Πάνος Α. Ζέρβας

Τιμόκλη, φέτος να σμίγουμε
ξανά

η καλύβα



© Πάνος Α. Ζέρβας
panosz@otenet.gr 

Για τα πνευματικά δικαιώματα αυτού του κειμένου ισχύουν οι 
όροι του Creative Commons - 
https://creativecommons.org/licenses/by-nc-nd/3.0/gr/ 

– Επιτρέπεται να το διανέμετε ελεύθερα στην παρούσα μορφή 
του και μόνο.

– Δεν επιτρέπεται να το τροποποιήσετε ή να το αλλοιώσετε με 
οποιονδήποτε τρόπο.

– Δεν επιτρέπεται να το χρησιμοποιήσετε για διαφημιστικούς 
ή εμπορικούς λόγους. 

2

2

https://creativecommons.org/licenses/by-nc-nd/3.0/gr/
mailto:panosz@otenet.gr


Περιεχόμενα

Ζήτημα στυλ, 4
Λεπτό χιούμορ, 10
Circo Acquatico, 21
Walking and singing the blues, 31
Δυο εικόνες κι ένας επίλογος, 61
Ο πραματευτής της ερήμου, 68
Πως ο πραματευτής γνώρισε τη Νάμι, 73
Αριάδνη, 82
Η κουρά της Χριστονύμφης, 88
Μεταμεσονύκτια ακρόαση, 125
Φραπέδες, σε προεκλογική περίοδο, 129
Τιμόκλη, φέτος να σμίγουμε ξανά, 141
Στη λοκάντα του μπάρμπα Γκιουζέπε, 147
Σενάριο comics, 159
Η Ζωοδόχος Πηγή, 172
Ίτκα, Ράλα, Ραχήλ, 175
Ο Νικόλας, 200
Η Ελένη, 207
Μαριάννα, 212
Πατέρες και γυιοί, 215
2044, 223
1814, 226
Η κοιλάδα με τα νερά, 231

3

3



Ζήτημα στυλ

Εκείνη τη νύχτα δεν είχα στυλ. Κρύωνα, ήμουν αξύριστος
και  άπλυτος,  ο  λαιμός  μου  ήταν  χάλια  από  τα  πολλά
τσιγάρα. Δεν είχα πιει, γιατί δεν είχα λεφτά να αγοράσω
αλκοόλ και δεν είχα φάει για τον ίδιο λόγο. Χάζευα στο

4

4

https://panosz.files.wordpress.com/2008/03/bad-mood-0.jpg


σκοτάδι  τα  κύματα  που  πλατσούριζαν  στο  πλακόστρωτο
του  λιμανιού,  πέρα  στις  εγκατελημμένες  αποθήκες  και
συνειδητοποιούσα πως  έπρεπε  να  ρίξω  τα  μούτρα  κάτω
και να γυρίσω, παρ’ όλες τις μεγάλες μου κουβέντες, στην
Αντιγόνη. Φυσικά, με τα πόδια.

Έσυρα  τα  κουρασμένα  μου  βήματα  για  κάμποσα
χιλιόμετρα. Όταν έφτασα στο σπίτι της Αντιγόνης κόντευε
πια να ξημερώσει. Ήθελε να τη φωνάζουν Τζένη και ήταν
τριάντα έξι χρονών, παραλίγο τα διπλά από τα δικά μου.
Δεν είχε παντρευτεί ποτέ, τα είχε για χρόνια με κάποιον
παντρεμένο, κάτι τέτοιο – δεν έδινα και πολύ σημασία στις
φλυαρίες  της.  Πήγαινα  σ’  αυτήν  όταν  είχα  μέρες  να
γαμήσω ή, το σπουδαιότερο, όταν είχα μείνει από φράγκα.
Ένα χρόνο τώρα κρατούσε αυτό το βιολί.

«Εσύ είσαι;»

«Ναι»

«Έλα…»

Μπήκα.

«Τζένη  –  Αντιγόνη,  είμαι  ένα  μεγάλο  κάθαρμα»
σκεφτόμουν (όπως πάντα, η φάτσα μου έλεγε: τσακίσου να
μου κάνεις τα γούστα!)

«Πεινάς;»

«Ναι»

«Θέλεις να κάνεις πρώτα ένα μπάνιο;»

Σήκωσα τους ώμους. Αυτή με κοίταζε που στεκόμουν σα
μπάστακας και την κοιτούσα. Φορούσε το νυχτικό της και
από πάνω μια ρόμπα. Άβαφη και αχτένιστη από τον ύπνο,
με παντούφλες, με ρυτίδες. Το στόμα της μύριζε, τα χέρια
της με άγγιζαν αμήχανα. Εκείνη την ώρα κι αυτή δεν είχε

5

5



στυλ.  Είπα  όμως  να  κάνω  ένα  μπάνιο  (της  έδωσα  να
καταλάβει  δείχνοντας  με  το  δάχτυλο  την  πόρτα  του
μπάνιου). Είμαι ρεμάλι, αλλά δεν είμαι και βρωμύλος!

«Που γύριζες;»

«…»

«Είσαι κακό παιδί…»

«Μη με ζαλίζεις…»

Γδύθηκα στο διάδρομο και  πέταξα τα ρούχα όπου τους
έτυχε.  Γέμισα  τη  μπανιέρα  νερό  και  ξάπλωσα  μέσα.  Η
Αντιγόνη  στεκόταν  στην  πόρτα  του  μπάνιου  και  με
κοιτούσε, έτοιμη να κάνει ό,τι θα της ζητούσα. Έγνεψα με
το βλέφαρο.

«Ναι, γλυκό μου…»

«Έλα να με τρίψεις»

«Έρχομαι»

Αυτό περίμενε, δηλαδή. Ήρθε και άρχισε να με σαπουνίζει
με επιμέλεια, που με εκνεύρισε: οι γκόμενες όταν κάνουν
μπάνιο εννοούν να διώξουν και το τελευταίο (ανύπαρκτο)
ίχνος βρωμιάς που κηλιδώνει το τρυφερό τους δερματάκι.
Όταν πάνε να το εφαρμόσουν αυτό σε μένα, τα παίρνω.

«Άου… Τελείωνε!»

«Τελείωσα…»

Ό,τι επακολούθησε, μέσα στο μπάνιο, ήταν αναπόφευκτο.
Μετά πήγαμε γραμμή στην κουζίνα, γιατί το στομάχι μου
είχε  βάλει  πια  τις  φωνές  –  και  η  Τζένη  με  είχε
αποτελειώσει.

6

6



«Θες κάτι άλλο;»

«Μμμ»

«Να σου ζεστάνω λίγο γάλα;»

«Μμμ»

«Αμέσως, μωρό μου…»

Τράβηξα  στο  κρεβάτι  και  ξάπλωσα  απολαμβάνοντας  τη
μυρουδιά των σεντονιών της και την αίσθηση τους πάνω
στο  κορμί  μου.  Νύσταζα,  αλλά  η  Τζένη  ήθελε  δυο
πράγματα  που  μου  ήταν  εκείνη  την  ώρα  δύσκολα:
κουβέντα και γαμήσι. Δεν άνοιξα το στόμα μου, αλλά για
το άλλο η Τζένη ήξερε καλά τη δουλειά της,  κι  μικρός
Στρατής δεν είχε πρόβλημα.

Όταν  τελειώσαμε,  δοκίμασα  να  κοιμηθώ,  αλλά  τίποτα.
Μου είχε φύγει ο ύπνος – οι μαλακισμένες αϋπνίες μου. Η
Αντιγόνη  δίπλα  μου  κοιμήθηκε  αμέσως,  οι  γυναίκες
γενικά κοιμούνται  σαν τα  μοσχάρια.  Είναι  επειδή  είναι
αναίσθητα πλάσματα. Εννοώ, στα μεγάλα ερωτήματα της
ζωής. Δεν τις ενδιαφέρουν και κοιμούνται.

Την έβλεπα στο πρωινό μισοσκόταδο να κοιμάται και να
αναπνέει  βαριά  και  ρυθμικά  και  μου  την  έδινε.
Προσπαθούσα  κι  εγώ.  Με  το  πρόσωπο  χωμένο  στο
μαξιλάρι,  άκουγα τη γνωστή καταραμένη φλεβίτσα πίσω
απ΄ το αυτί να χτυπάει επίμονα, ανελέητα, καταδικαστικά.
Πέθαινα να κοιμηθώ –  και  δε  μπορούσα –  και  έφταιγε
αυτή η καριόλα που δεν με άφησε πριν που μ’ έπαιρνε ο
ύπνος – γιατί ήθελε γαμήσι – η ξεφτιλισμένη – θέλω να
κοιμηθώ – δε μπορώ – αυτή φταίει – αυτή!

Τα μηνίγγια μου ήταν γεμάτα βουή. Τίναξα με μια κίνηση
τα  σκεπάσματα  και  πετάχτηκα  πάνω.  Κλώτσησα  το
κομοδίνο,  το  πορτατίφ  έπεσε  και  έγινε  κομμάτια.
Τσακίστηκε και το πόδι μου, τέτοιο πόνο δεν είχα νοιώσει

7

7



άλλη φορά. Χοροπηδώντας στο ένα πόδι, γυμνός στη μέση
της κάμαρας, μου ‘ρχόταν να κλάψω από τη λύσσα.

«Τι έχεις; Τι έπαθες; Ησύχασε!»

«Παράτα με!»

«Σε παρακαλώ…»

«Σκάσε, βλαμμένη, σκάσε!»

Η  υπομονή  της  Αντιγόνης  –  Τζένης  εξαντλήθηκε.
Πετάχτηκε από το κρεβάτι, καρφώθηκε απέναντί μου με
τα πόδια ανοιχτά και τα χέρια στη μέση, με τα χείλη να
τρέμουν και τα μάτια της να πετάνε φωτιές. Το θέαμα αυτό
παραλίγο να με φέρει στα συγκαλά μου, αλλά ήταν πια
αργά. Με έφτυσε, τη χαστούκισα, με έσπρωξε, έπεσα στη
γωνιά  του  κρεβατιού  και  χτύπησα  άσχημα  στον  ώμο.
Σηκώθηκα  έξαλλος.  Στο  μεταξύ  αυτή  είχε  πιάσει  το
μαχαίρι  που  έκρυβε  στο  κομοδίνο  και,  αμυνόμενη,  δε
δίστασε να το χρησιμοποιήσει. Όλα έγιναν κόκκινα, με το
δικό  μου  αίμα.  Μόλις  το  συνειδητοποίησα,  έχασα  τις
αισθήσεις μου.

* 

Τώρα  αναρρώνω  στην  κλινική,  σε  πολυτελέστατο
μονόκλινο.  Έχω τηλέφωνο,  τηλεόραση και  βίντεο  (όπου
προβάλλω  τσόντες).  Η  Αντιγόνη  έρχεται  και  με  βλέπει
κάθε απόγευμα 5-7, χύνει μαύρο δάκρυ, με παρακαλεί
να τη συγχωρήσω και μου τάζει  λαγούς με πετραχήλια.
Την ακούω, αλλά για να της τη σπάσω εντελώς δεν της έχω
πει  ακόμα  κουβέντα,  την  κοιτάζω  μοναχά  και
(δουλεύοντας  μια  άσκηση  που  μάθαμε  στη  δραματική
σχολή και δεν την είχα πετύχει ποτέ ως τώρα) αφήνω δυο
σταλαγματιές δάκρυα να κυλήσουν από τα παραπονεμένα
μάτια μου. Αυτό την κάνει εντελώς κουρέλι.

8

8



Περιμένω να πάει η ώρα 7, να πάρει τα βρεγμένα της και
να φύγει. Τότε έρχεται η Λίνα, η νοσοκόμα. Αγοράζει με τα
λεφτά της Αντιγόνης – Τζένης ουϊσκι, γλυκά και μαύρο,
που το φουμάρουμε μαζί  μετά τα μεσάνυχτα,  στο πίσω
μπαλκόνι.  Περνάμε  όμορφα.  Είναι  όμορφη,  έξυπνη,
γλυκιά, είκοσι χρονών.

«Ξέρεις γιατί σ’ ερωτεύτηκα;»

«Όχι»

«Ε, να ρε παιδί μου… έχεις φοβερό στυλ!»

Ό,τι  καλύτερο  για  τη  ματαιοδοξία  του  ευαίσθητου
καλλιτέχνη.

Αν δεν ήτανε κι αυτές οι αϋπνίες…

*

To σκίτσο είναι του Basiliο.

9

9



Λεπτό χιούμορ

10

10

https://panosz.files.wordpress.com/2007/02/lefteris.jpg


Πριν  λίγες  μέρες  έλαβα  ένα  «συστημένο»  από  κάποια
επαρχιακή πόλη, από τον φίλο μου το Λευτεράκη. Είναι
χειρουργός  εκεί,  Διευθυντής  του  ΕΣΥ,  επικεφαλής  της
οικογένειας των Δρολάπηδων, η οποία θα μπορούσε άνετα
να κερδίσει τον τίτλο της ελληνικής οικογένειας Άνταμς,
αν  γινόταν  σχετικός  διαγωνισμός.  Ο φάκελος  είχε  μέσα
μερικές παμπάλαιες σελίδες, γραμμένες σε γραφομηχανή
κι ένα σύντομο χειρόγραφο σημείωμα, γραμμένο πάνω σε
φύλλο νοσηλείας του νοσοκομείου:

γεια  σου  ρε  μεγάλε  σερφαριζα  για  τσοντες  στο  ιντερνετ
πεφτω πανω στην καλυβα λεω ας δω τι κολπο είναι τουτο
δω και επεσα πανω στη σελιδα σου ρε λεω για δες τι κανει
ο  μεγάλος  ωραια  σελίδα  ιδιως  κατι  φωτογραφιες  με
κωλους  που  βαζεις  που  και  που  αλλα  κι  αυτες  πολυ
κουλτουριαρικες ρε παιδι μου γιατι δε βλεπεις τι διαλεγει
εκεινος ο αντωνιαρος πηγα και τον ειδα γιατι μου εκανε
εντυπωση  το  ονομα  χα  χα  χα  λεω  ας  του  στειλω  μια
ιστορια που έχω γραψει θυμασαι ρε την ιστορια με την
ευη  δηλαδη  μαγκες  ειναι  οι  αλλοι  καλυτερα  γραφουνε
ειπα να την πληκτρολογησω αλλα βαρεθηκα λεω ας του
στειλω τις σελιδες οπως ειναι κι ας βγαλει αυτος ακρη χα
χα χαιρετισμους απο συζυγο και  παιδια μην αμελησεις
ειναι κανονι

Πληκτρολόγησα  το  κείμενο  του  Λευτεράκη,  άλλοτε
γελώντας, άλλοτε δυσφορώντας. Μόλις τελείωσα έκανα την
αυθόρμητη κίνηση να το στείλω στο καλάθι  της οθόνης
άνω αριστερά, αλλά…

…αλλά οι ιστορίες του Λευτέρη είναι απολύτως ακριβείς,
τις γνωρίζω από τον καιρό που ήμουν φοιτητής – εκείνος
ήταν δυο χρόνια μεγαλύτερος. Ντέφι να γίνει!

*

Τίποτα  δε  μ’  ευχαριστούσε.  Γύριζα  στους  δρόμους
κακόκεφος και γκρινιάρης και μουρμούριζα, μια για την

11

11



απεργία  των  οδηγών,  μια  για  τα  σκουπίδια,  μια  για  τα
ατελείωτα ξηλώματα των πεζοδρομίων – αλλά και για τη
ζέστη,  την  ακρίβεια,  τις  πιτσιρίκες  που κυκλοφορούσαν
χωρίς σουτιέν και μας έδιναν τα μάτια στο πιάτο.

Η  γκρίνια  μου  έφτανε  σε  επίπεδα  επικίνδυνα  όταν
πήγαινα στη σχολή. Είχα δώσει έξι μαθήματα εκείνη την
περίοδο, είχαν βγει τα πέντε και κοβόμουν στα τέσσερα,
με τέσσερα και στα τέσσερα, ενώ περνούσα ένα που δεν το
είχα διαβάσει καθόλου, αλλά αντέγραψα με επιστημονικό
τρόπο.

Ήταν  ο  κατάλληλος  καιρός  για  να  γνωριστώ  με  την
Ευδοξία  Παπαδοπούλου,  την  Εύη,  φοιτήτρια  στο  πρώτο
έτος  της  Νομικής,  με  γονείς  ποντίους  εκ  ποντίων,
κατοίκους Καλαμαριάς και φανατικούς πασοκτζήδες.

Τρώγαμε στη φοιτητική λέσχη ένα φρικτό παρασκεύασμα
κήτους,  που  βρωμούσε,  και  εξηγούσα  στην  παρέα  μου
πως αν έψηναν στο φούρνο κάποιο από τα πτώματα του
νεκροτομείου της Ανατομίας, θα ήταν σίγουρα πιο νόστιμο
–  «και  ειδικά  εκείνη  η  γριά  που  έχει  μισολιώσει  και
τρέχουν τα ζουμιά πάνω στο μάρμαρο». Οι φίλοι μου, αν
και  σκληροτράχηλοι  φοιτητές  της  Ιατρικής,  δεν  άντεξαν
και με ανάγκασαν να το βουλώσω για να φάνε χωρίς να
ξεράσουν. Μετά η κουβέντα ήρθε στη Βιοχημεία, που τη
δίναμε όλοι σε τρεις μέρες  και ξεκίνησα να λέω κάτι για
τα ένζυμα που αποσυνθέτουν τα λευκώματα των ιστών, να
καληώρα όπως της γριάς του ανατομείου.

«Μα τι θα γίνει επιτέλους;»

Γύρισα, έτοιμος για καυγά – είναι το καλύτερό μου. Τρεις
κοπέλες στο από πίσω τραπέζι τρώγανε και είχαν μείνει με
τα πιρούνια μετέωρα.

«Μας  έχεις  πεθάνει  μ’  αυτή  τη  γριά!»  είπε  επιθετικά  η
μεσαία που ήταν η πιο τσαχπίνα, η πιο θαρραλέα και η
πιο ωραία από τις τρεις.

12

12



«Άκουσα  πως  θα  τη  σερβίρουν  την  Πέμπτη,  αντί  για
κοτόπουλο…»

«Το ξέρεις πως είσαι κρύος;»

«Το ξέρεις πως σου έχει πέσει μια λαδιά στο μπλουζάκι,
ακριβώς πάνω στο αριστερό βυζί; Βλέπω εξάλλου πως δε
φοράς  σουτιέν…»

«Φοράω!»

«Δε σε πιστεύω, για δείξ’ το μας»

«Βρε άντε να χαθείς… ο σέφτελον, παίζ’ με την καϊπανάτ’!»
είπε στις άλλες.

«Δεν κατάλαβα τι είπες, αλλά σίγουρα με έβρισες και αυτό
δεν σε τιμά. Η ευγένεια είναι προσόν»

«Ποιος μιλάει…»

«Λευτέρης Δρολάπης. Εσένα, πως σε λένε;»

«Εύη… Ρε άντε που θα σου πω πως με λένε…»

«Το είπες κιόλας – και βάζω στοίχημα πως είσαι πόντια»

«Είμαι!»

«Και βάζω στοίχημα ότι είσαι φοιτήτρια της Νομικής»

«Που το ξέρεις;»

«Μου  το  είπε  η  γριά  του  ανατομείου  πριν  πεθάνει  και
αρχίσει να λιώνει…»

«Σκάσε!»

13

13



«Να σκάσεις και να πλαντάξεις!»

«Κορίτσια, πάμε να φύγουμε!»

«Μη μας το κάνετε αυτό, τι θ’ απογίνουμε…»

«Βλάκα!»

«Καυλοπουλάδα!»

Στο σημείο αυτό όρμησε να με δείρει  και τα κατάφερε,
αφού  μου  άστραψε  ένα  χαστούκι  που  είδα  το  Βούδα
κοκκινοφρουρό  στην  πλατεία  Τιεν  –  Αν  –  Μεν.  Όταν
συνήλθα όρμησα να τη σκίσω σα σαρδέλα, αλλά μπήκαν
στη  μέση  οι  δικοί  μου  και  τη  γλίτωσαν.  Έγινε
καταπληκτική  βαβούρα,  καθώς  οι  δικοί  μου
επευφημούσαν και οι δικές της τσίριζαν.

Έτσι γνώρισα την Εύη, 28 του μηνός Ιουνίου.

*

Την υπόλοιπη μέρα την περάσαμε μαζί, αφού φόρτωσα τη
Βιοχημεία στον κόκκορα -που κουβαλούσε ήδη ένα σωρό
μπαγάζια και ζητούσε επίδομα ανθυγιεινής εργασίας και
υπερωρίες. Πήγαμε για καφέ στους Χορτατζήδες και για
παγωτό στου Τζανή. Οι παρέες μας μας είχαν παρατήσει
στην  τύχη μας.  Κατά τις  έξι  το  απόγευμα φτάσαμε στο
σπίτι μου, για να της δείξω την περίφημη συλλογή μου με
τις  πεταλούδες  (πράγματι  υπήρχε  μια,  μισοκολλημένη
στον  τοίχο  της  κουζίνας.  Όταν  φυσούσε,  κουνιόταν  το
ελεύθερο  φτερό,  φρρρρ…).  Λίγο  αργότερα  συνέβη  ό,τι
επέπρωτο να συμβεί, ενώ ο ανεμιστήρας έκλεινε τα μάτια
του – να μη βλέπει το ακόλαστο θέαμα που ξετυλιγόταν
μπροστά  του:  ήταν  συνηθισμένος  να  με  βλέπει  να
ιδροκοπάω με τη Φυσιολογία και τη Μικροβιολογία, όχι
όμως και με την Ευδοκία.

14

14



Λίγο πριν τις έντεκα έμαθα ότι τα είχε με έναν αλλοδαπό,
τον Ιμπραήμ, από την Αίγυπτο, έναν μιγάδα, φοιτητή του
Πολυτεχνείου.  Εξαντλημένος  καθώς  ήμουν  δεν  έδωσα
σημασία, την καληνύχτισα και έφυγε.

* 
Την  άλλη  μέρα  ξύπνησα  με  φαγούρα  και  άναψα  το
θερμοσίφωνα, να πλυθώ. Ήμουν στην κουζίνα φορώντας
μονάχα  ένα  λερό  σώβρακο  και  έφτιαχνα  καφέ,  όταν
χτύπησε το κουδούνι. Πέρασα από το κρεβάτι, έριξα πάνω
μου  το  σεντόνι  και  άνοιξα.  Αντίκρισα  έναν  πανύψηλο
μελαμψό να γεμίζει την πόρτα – και πίσω του την Εύη.
Ενστικτωδώς επιχείρησα να του βροντήξω την πόρτα στη
μούρη, αλλά το είχε προβλέψει και πρόλαβε να χώσει το
ποδάρι του μέσα. Πάνω στην αναταραχή, το σεντόνι έπεσε
στο μωσαϊκό.

«Είσαι εσύ ο Λιφτέρης;»

«Είμαι  εγώ  ο  Λιφτέρης;  Όχι,  δηλαδή  ναι…  Εσύ  ποιος
είσαι;»

«Μπάγκι Ουαλίτ Ιμπραϊμ»

«Κι έλεγα γιατί με φαγουρίζανε τ’ αρχίδια μου… Τι θέλεις
ρε φίλε;»

«Εσύ γκάμησες Εύη;»

«Εγώ να γκάμησα την Εύη; Έτσι σου είπε;»

«Πρόσεχει,  μη  λέει  ψέματα,  γιατί  εγκώ  τρελό,  κόψω
κομμάτια…»

«Ήρεμα Ιμπραήμ, ήρεμα…»

«Λέγει!»

«Δεν περνάμε στην κουζίνα;»

15

15



(…όπου  έβγαζε  στο  μπαλκόνι  και  θα  μπορούσα  στην
ανάγκη να σαλτάρω)

Περάσαμε στην κουζίνα.

«Καθίστε να σας κάνω καφέ…»

«Ντεν τέλει καφέ, τέλει την αλήθεια!»

«Μα, Ιμπραήμ…» ακούστηκε δισταχτικά, για πρώτη φορά,
η Εύη.

«Εσύ σκάσει, γκιατί φας κι άλλο ξύλο!»

…αγρίεψε  ο  Αιγύπτιος.  Η  Εύη  έσκυψε  το  περήφανο
ποντιακό κεφάλι της και έκανε τουμπεκί. Στο μεταξύ εγώ
προσπαθούσα να διακρίνω κάποιο φως, αλλά τα έβλεπα
όλα μαύρα, γιατί ο μαυριδερός έφραζε με τις πλατάρες του
τη μπαλκονόπορτα.

«Λέει!»

«Τι να λέει τώρα; Εντάξει ρε φίλε, τη γάμησα, αλλά έχε
υπόψη σου ότι θα πουλήσω ακριβά το τομάρι μου!»

Με την τελευταία υπερήφανη ατάκα, πήρα θέση μάχης,
για μποξ. Η απότομη κίνηση έφερε ως τη μύτη μου μια
έντονη,  γνώριμη  μυρωδιά,  από  την  περιοχή  των
γεννητικών μου μορίων.

«Τεέ  μου!»  …μούγκρισε  σπαραχτικά  ο  Ιμπραήμ,  και
συνέχισε:

«Ποιος  τέλει  το  τομάρι  σου,  ηλίτιε;  Εγκώ γαμιάς  Εύης,
εγκώ φορέα AIDS… Τι κοιτάει με στόμα ανοιχτό;»

«Εσύ φο… φο… φο…»

16

16



«Φορέα AIDS και ντεν το είχα πει Εύη ακόμα…»

Διέκρινα  στα  γουρλωμένα  μάτια  του  μια  πικρή
μελαγχολία,  αλλά  αυτό  ήταν  το  τελευταίο  που  με
απασχολούσε εκείνη τη στιγμή.

«Μα τι  λες,  ρε αράπη; Και σύ,  μωρή κουνίστρα, δε λες
τίποτα;»

«Εγώ αγαπώ τον Ιμπραήμ, κι αν χρειαστεί θα πεθάνω μαζί
του!»

…δήλωσε  η  Εύη  τραγικά.  Έγινα  έξαλλος-  οι  επόμενες
φράσεις μου δεν είχαν τη γνώριμη εκλεκτή ποιότητα και
κομψότητα της σκέψης και του λόγου μου.

«Εγώ δεν αγαπώ τον Ιμπραήμ, στ΄ αρχίδια μου ο Ιμπραήμ
και δεν έχω καμιά όρεξη να … Θα σας γαμ… όχι, θα σας
…»

Δεν ήξερα πια τι έλεγα. Φορώντας το λερό σώβρακό μου
και εντελώς θολωμένος άρπαξα ένα μουτζουρωμένο τηγάνι
που βρήκα μπροστά μου και άρχισα να τους κοπανάω,
ωρυόμενος.  Κάπου  εκεί  εισέβαλε  στην  κουζίνα  ο
συγκάτοικός μου ο Κοσμάς, ερχόμενος απ΄ έξω πάνω στην
ώρα  –  και  με  ακινητοποίησε  (ήταν  πρωταθλητής  στις
πολεμικές τέχνες) αφού πρώτα έφαγε κι αυτός μερικές με
το τηγάνι.

* 

Ο  Ιμπραήμ  και  η  Εύη  είχαν  φύγει,  εγώ  βρισκόμουν
σωριασμένος σε μια καρέκλα της κουζίνας λίγο πριν την
αποπληξία,  ο  Κοσμάς  μου  έφτιαχνε  καφέ  και
σιγοτραγουδούσε  -  άνετος.  Άρχιζα  να  απορώ  με  την
αναισθησία του, όταν άκουσα για πρώτη φορά εκείνο το
πρωί τη λέξη «πλάκα».  Μετά, ενώ άλλαζα το ένα χρώμα
μετά το άλλο, τον άκουσα να μου εξηγεί γελώντας ότι η
Εύη είναι μακρινή του ξαδέρφη (πόντιος κι αυτός!) ότι ο

17

17



Ιμπραήμ  είναι  ένας  άσχετος,  που  δε  λέγεται  Ιμπραήμ
αλλά  Φαρίντ  Ελ  Χράουι  (χέστηκα!)  και  δεν  είναι
Αιγύπτιος, αλλά Λιβανέζος (ξεναχέστηκα!) και βέβαια δεν
είναι γκόμενος της Εύης (όπα!) η οποία άλλωστε δεν έχει
γκόμενο  (τι  λες,  ρε;)  και  μάλιστα  Αιγύπτιο  ή  Λιβανέζο
(ποσώς  με  ενδιέφερε  αυτό)  και  ότι  όλη  τη  μηχανή  τη
σκαρφίστηκε αυτή (τη μπουτάνα!) για να μου τη σπάσει
επειδή  την  είχα  πει  καυλοπουλάδα  στη  λέσχη  (δεν  το
βούλωνα κι εγώ;)

«Καλά  ρε  Κοσμά  –  θα  ξηγηθούμε  εμείς  άλλη  ώρα,  ρε
αρχίδι Κοσμά…- έκατσε και γαμήθηκε μόνο και μόνο για
να μου κάνει πλάκα; Είναι δυνατόν;»

«Αυτό, μεγάλε, δεν το ξέρω, μπορεί να γούσταρε κιόλας…»

* 

Πήγα  στη  Βιοχημεία  άσχετος,  αντέγραψα  όμως  και
καθάρισα. Στο μεταξύ, έσπαγα το κεφάλι μου – πώς να
ανταποδώσω  στην  Εύη,  με  την  οποία  ξεκινάγαμε  μια
ιστορία  γεμάτη  κόντρες  και  ανταγωνισμό.  Όσο  με
καταλάβαινε  που  λύσσαγα,  τόσο  την  εύρισκε  να  μου
θυμίζει πως έκανα σαν υστερικός, τότε με τον Ιμπραήμ –
και  όρμησα με το τηγάνι,  ξεβράκωτος και  ελεεινός,  και
είχα  (λέει…)  κατακοκκινίσει  –  και  είχαν  φουσκώσει  τα
μάγουλά μου (μπα!) και ούρλιαζα (αυτό το θυμάμαι…) και
τους  γέμισα  μουντζούρες  (καλά,  μην  το  κάνουμε  θέμα,
πλυθήκανε μετά)

Η εκδίκηση είναι ένα φαγητό που τρώγεται κρύο  κι εγώ το
έφαγα αρχές του Νοέμβρη. Η Εύη έμενε με τους δικούς
της  στην  Καλαμαριά,  αλλά  κάθε  τόσο  ερχόταν  και
κοιμόταν στο σπίτι μου, τάχα ότι έμενε σε μια φίλη της (οι
γονείς  της  ήταν  πόντιοι  και  πασοκτζήδες  ταυτοχρόνως,
άκρη δεν έβγαλα ποτέ αν ήταν τόσο γκαγκά όσο έδειχναν
ή αν μας δούλευαν όλους ψιλό γαζί) Είχε κλειδί, έμπαινε
στο δωμάτιο και αν τύχαινε να κοιμάμαι πλάγιαζε δίπλα
μου χωρίς  να  κάνει  θόρυβο κι  άρχιζε  σιγά  σιγά  να με

18

18



ζυγώνει, ενώ εγώ κουκουλωμένος με τις κουβέρτες, έκανα
ότι δεν είχα πάρει χαμπάρι.

Ένα  πρωί,  πριν  τις  οχτώ,  σκοτάδια  ακόμα,  ακούω  την
πόρτα του δωματίου ν’ ανοίγει, βλέπω την Εύη να μπαίνει
στο δωμάτιο. Χαμογελάει που με βλέπει κουκουλωμένο να
κοιμάμαι  στο  κρεβάτι,  γδύνεται  τελείως,  ανασηκώνει
προσεχτικά  την  κουβέρτα,  χώνεται  αποκάτω  –  και  λίγα
δευτερόλεπτα  αργότερα  μπήγει  τις  φωνές,  τινάζει
αλλόφρονη  τις  κουβέρτες  μακριά  και  πετάγεται  πάνω
ουρλιάζοντας,  ενώ  ο  Κοσμάς  ανάβει  τα  φώτα  κι  εγώ
φωτογραφίζω την όλη φάση.

Όταν συνήλθε κάπως,  όρμησε  να μου βγάλει  τα  μάτια,
κάτι που βέβαια δεν την άφησα να το κάνει.

Δε μπορούσε ποτέ να φανταστεί ότι θα έφερνα στο σπίτι το
γέρο -ψωριάρη – βρωμιάρη – σιχαμένο – κουφό, αλλά με
ένα  εργαλείο  ΝΑ!  ζητιάνο  που  είχε  στέκι  δίπλα  στην
Υπαπαντή,  απέναντι  από  την  Καμάρα,  θα  τον  έφερνα
λοιπόν στο σπίτι, θα τον ξάπλωνα στο κρεβάτι μου και θα
τον  άφηνα  εκεί,  να  περιμένει  αυτός  αντί  για  μένα  την
πρωινή επίσκεψή της!

* 

Μου  κράτησε  μια  βδομάδα  μούτρα,  μετά  έδειξε  ότι
διαθέτει  λεπτή  αίσθηση  του  χιούμορ  –  και  τα
ξαναφτιάξαμε.  Για πολύ καιρό δεν  είχε  παραιτηθεί  από
την ιδέα της αντεκδίκησης, γι’ αυτό είχα κι εγώ τα μάτια
μου δεκατέσσερα.

Ώσπου μια μέρα, όταν νόμιζα ότι το είχε ξεχάσει, η Εύη

*

Εδώ το δαχτυλόγραφο κόβεται απότομα – δεν ήταν βέβαια
δυνατόν  ο  Λευτέρης  να  ολοκληρώσει  μια  δουλειά  που
ξεκίνησε.  Πάντα  αμφέβαλα  αν  ολοκληρώνει  ο  ίδιος  τις

19

19



εγχειρήσεις  που  κάνει  ή  τις  παρατάει  μισοτελειωμένες
στους ειδικευόμενους. Δεν θα ξεχάσω ποτέ το ύφος του,
όταν πήγα το σπιτονοικοκύρη μου, με πόνο στο στήθος,
στο ΙΠΠΟΚΡΑΤΕΙΟ. Γινόταν χαμός στα καρδιολογικά, γι’
αυτό αναζήτησα το Δρολάπη, που ήταν τότε επιμελητής.
Προθυμότατος,  εξέτασε  τον  παππού  προσεχτικά,  γύρισε
και  με κοίταξε  σοβαρός:  «Ή έμφραγμα είναι,  ή ψύξη ή
μάτιασμα!» είπε, έκανε μεταβολή κι εξαφανίστηκε.

Έχει αφήσει όμως μια χειρόγραφη σημείωση:

βαριεμαι  τωρα  θα  τα  γραψω  και  θα  σου  τα  στειλω
προσεχως γεια σου μεγαλε συνεχισε η σελιδα σου ειναι
και  πρωτη  χα  χα  χα  φιλια  ελα  ρε  απο  δω  να  πιουμε
κανενα ουισκι γεια

20

20



Circo Acquatico

Σε μια στιγμή ανάβουν τα φώτα
κι η μουσική μας φέρνει τους μάγους στη σκηνή
αρχίσαν πάλι τ’ αστεία οι παλιάτσοι
κι ο σκοινοβάτης ιδρώνει, ιδρώνει στο σκοινί…

Αυτό το τραγουδάκι είχα στο μυαλό μου (αμφιβάλλω αν το
θυμάται  κι  ο  ίδιος  ο  Σαββόπουλος…)  –  σκυλοπόπ μας
υποδέχτηκε:

Προδοσίιιιια δεν υπάρχει
σαν και τη δική σου άλληηηη…
πες μου τι κυλάει στο αίιιιιιμα σου
πέτ-ριιινη καρδιάαααα…

(Αγνώστων. Δηλαδή αυτός που γαυγίζει είναι άγνωστος σε
μένα,  όπως  και  οι  ιδιοφυείς  στιχουργός  και  συνθέτης.
Επακολούθησε ό,τι εκλεκτότερο: Άννα Βίσση)

21

21



«Κι  αυτό  θα περάσει…»  βόγκηξα  και  προχώρησα με  τα
εισιτήρια στα χέρια προς τη μεγάλη τέντα, με τη φαμίλια
να ακολουθεί.

Το Circo Acquatico είναι ένα μικρό ιταλιάνικο σύνολο, το
οποίο  αυτοδιαφημίζεται  ως  γκράντε  σπετάκολο!  Οχτώ
τσιρκολάνοι  όλοι  κι  όλοι  (τέσσερις  κοπελιές  και  άλλοι
τόσοι νεαροί) προσπαθούν φιλότιμα για το θαύμα. Κάποιες
στιγμές το καταφέρνουν!

Όσο  περιμέναμε  μέσα  στο  κατακόκκινο  ντεκόρ,
καθισμένοι  στις  κόκκινες  καρέκλες  μας,  τα  πιτσιρίκια
μασουλούσαν ποπ-κορν και κοιτούσαν με μεγάλα μάτια,
σε  ποικίλα  χρώματα.  Ξαφνικά,  η  μουσική  από  την
ΟΔΥΣΣΕΙΑ 2001, σε σκυλοπόπ εκδοχή, ξεχύνεται από τα
μεγάφωνα και η παράσταση αρχίζει με έναν Έλβις – νάνο,
δηλαδή έναν από τους τέσσερις νεαρούς, που παριστάνει
το νάνο, ξαπλωμένος με την κοιλιά. Το θέαμα είναι τόσο
κακό,  που με  ζώνουν  τα  φίδια,  αλλά πριν  προλάβω να
απογοητευτώ  έρχονται  τα  χειρότερα:  ο  κομπέρ,  ένας
ηλικιωμένος τύπος για τον οποίο επιλέγω να μη γράψω
τίποτε περισσότερο – και τα νούμερα αρχίζουν!

ΒLUES BROTHERS

Υπό  τους  ήχους  του  ομώνυμου  δίσκου,  η
σγουροξανθομαλλούσα  και  ένας  τύπος  κάνουν  διάφορα
ταχυδακτυλουργικά: μπαλάκια, δίσκοι, κορύνες – τέτοια.
Τα παιδιά τσιμπάνε, αλλά για τους μεγάλους, που είναι
ώριμοι  και  κατασταλαγμένοι  άνθρωποι  και  έχουν  δει
πολλά τα μάτια τους και πολλών ανθρώπων είδον άστεα
και νόον έγνων – περισσότερο ενδιαφέρον παρουσιάζουν οι
οπίσθιοι σεληνιακοί κύκλοι της σγουροξανθομαλλούσας.

22

22



ALEX

Είναι ο κλόουν της παράστασης. Καλός, λέω στην αρχή.
Πολύ  καλός,  διαπιστώνω  όσο  η  παράσταση  συνεχίζεται.
Ξεσηκώνει τους πιτσιρικάδες και τους γονέους. (Κατά τον
ρουν της ιστορίας, θα σας αφηγηθώ πως μας πήρε και ένα
ευρώ!)

SPARTACUS

Ένα ψηλό και γεροδεμένο παλικάρι που κάνει διάφορες
αρκουδιές, πχ καρφώνει μια πρόκα σ’ ένα ξύλο και μετά
την ξεκαρφώνει με τα δόντια. Ξαπλώνει σ’ ένα ντάκο, βάζει
στην κοιλιά του μια λαμαρίνα και ένας του δίνει μερικές
με μια βαριοπούλα.

Που  είσαι Τζίμ  Αρμάου,  που  είσαι Σαμψών,  να  τον
στείλετε να σας αγοράσει τσιγάρα – και τα ρέστα χάρισμά
του…  (Απάντηση:  αμφότεροι  ευρίσκονται  εις  τον  Άλλο
Κόσμο, συνοικία το όνειρο, στάση «στου Μασίστα»). 

ORIENTAL!

…αναγγέλλει  πανηγυρικά  αυτός  ο  δυσοίωνος  τύπος,  ο
κορμπέρ. Πράγματι, εμφανίζονται τρεις ντυμένες (τρόπος
του  λέγειν)  με  την  τυπική  ενδυμασία  του  χορού  της
κοιλιάς και κινούν εντέχνως και δυναμικά τον πύγο τους –
γιού νόου, σινανάι γιαβρούμ σινανάι νάι… Και πάνω που
απλώνω το χέρι μηχανικά, να πιάσω τον αργιλέ, πλακώνει
ο γητευτής των όφεων – ο τύπος με τα φίδια ντε!

«Αυτός  είναι  ένας  τεράστιος  βόας!»  μας  πληροφορεί  ο
ακατονόμαστος,  «αυτός  είναι  ένας  τρομερός  ανακόντα!»
Άσε  μας  χάμω  χριστιανέ  μου…  Αμ  δε!  Ενώ  οι  τρεις
χανούμισσες  περνούν  τις  καραφίδες  γιορντάνι  στους
λαιμούς τους, ο γητευτής των όφεων παίρνει το ανακόντα
επ’ ώμου και κατηφορίζει προς τους θεατές!

23

23



Η γυναίκα μου, γνωστή λάτρης των όφεων, μετά βίας δεν
βάζει  τις  τσιρίδες,  η Αναστασία αφήνει  τη θέση της και
πηδάει την αγκαλιά της μαμάς, η οποία κουρνιάζει  στο
ευρύ  στέρνο  του  καλού  της  (αυτός  είμαι  εγώ)  για  να
γλυτώσει, λες και θα την δάγκανε το ερπετόν - κι ο Αρίστος
κλάνει  μέντες,  με  το  συμπάθιο!  Ευτυχώς  για  την
ισορροπία  των  ¾  της  οικογένειάς  μου,  ο  φιδολόγος
κατευθύνεται  προς  τους  οπισθίους  θεατές  (καλά  να
πάθουν, για να γλιτώσουν 2 ευρώ το κεφάλι κάθισαν στα
οπίσθια,  τα ήθελε ο κώλος τους!)  και  τα ουρλιαχτά του
εξώστη γεμίζουν  την  τέντα,  ενώ ο  τύπος  στο  μικρόφωνο
παραληρεί: «χαϊδέψτε το, δε δαγκώνει…». Μωρ’ τι μας λες,
άλλη όρεξη δεν είχα, να χαϊδολογάω τον όφιδα!

Το  σεμνό  και  ταπεινό  νούμερο  συνεχίζεται  με  την
παρουσίαση μιας δύστυχης ιγκουάνα και ενός κι-εγώ-δεν-
ξέρω-με-τι-μαστουρωμένου κροκόδειλα, μήκους ένα μέτρο
και κάτι δέκατα του μέτρου, ο οποίος υπό φυσιολογικές
συνθήκες θα του είχε κάνει το ποδάρι μια χαψιά αυτού
του Ιταλιάνου μαφιόζου που τον τραβολογάει πέρα δώθε
στη  σκηνή.  Ολοκληρώνεται  δε  με  την  «Ροξξξξάνα,  τη
βασίλισσα των φιδιών – ένα θερμό χειροκρότημα κυρίες
και κύριοι!»

Αχ, τι κάνει ο άνθρωπος για να βγάλει το μεροκάματο…
Φέρνουν ένα γυάλινο κουτί και η Ροξάνα ξαπλάρει μέσα,
ντυμένη με σουτιέν και βρακί – ως oriental ξεκίνησε το
νούμερο,  αν  θυμάστε  –  αλλά  που  να  θυμάστε  με  τόση
άγρια  ζούγκλα  που  μεσολάβησε… Ο φιδοδαμαστής  της
ρίχνει  «ένα πολύ δηλητηριώδες φίδι»  και μετά ένα άλλο
και μετά «μια δηλητηριώδη αράχνη» πάνω στην κοιλίτσα
της. Το κοινό χειροκροτεί, ο φιδέμπορας τα μαζώχνει ένα
ένα  και  τα  ξαναχώνει  σε  κάτι  πάνινες  σακούλες,  και  –
προς μεγάλη μας ανακούφιση- η Ροξάνα εξέρχεται  σώα
και αβλαβής! Ουφ!

24

24



DUO DENMAR

Ως  τώρα  έχουμε  πλήξει  ελαφρώς,  έχουμε  αηδιάσει
περισσότερο – για να δούμε τι μας περιμένει παρακάτω…
Μας  περιμένει  ένα  ωραίο  νουμεράκι!  Η  ίδια
ξανθοσγουρομαλλούσα  (μία  έχουν  όλη  κι  όλη;)  κι  ο
γιαλαντζί  ταχυδακτυλουργός  της  αρχής,  παίζουν  ένα
παιχνίδι  όπου η  ξανθιά  τσιρκολάνα κρύβεται  πίσω από
ένα  παραβάν,  από  μια  απόχη,  πίσω  από  τον  ίδιο  τον
Βαραββάν, πίσω από το δάχτυλό της κλπ και ΑΣΤΡΑΠΙΑΙΑ
εμφανίζεται  με  άλλο  φόρεμα  (σούπερ  μίνι  και
αποκαλυπτικόν,  οφκόρς!)  Αποχωρούν  ειρηνικά  και
χειροκροτούμενοι δεόντως, ενώ ο απαυτός αναγγέλλει…

ΔΙΑΛΕΙΜΜΑ ΔΕΚΑ ΛΕΠΤΩΝ! 

(«για να μαζέψουμε τη σκηνή μας…» – η σκυλοπόπ 
ξαναρχίζει, ελεεινή και τρισάθλια, όπως στην έναρξη της 
παράστασης, αλλά τώρα προσέχω αλλού)

Το διάλειμμα ήταν για το πάπλωμα, ήγουν τα ευρά των
καλοκάγαθων θεατών.

(Η γλώσσα μας είναι κλητική, είπεν ο μέγας διδάσκαλος
Ζουράρις, λέμε τα ευρά! Όπως + δήποτε, διδάσκαλε, όπως
λέμε τα στατά, τα μπορντά, τα κομιλφά και τα λοιπά). 

Λοιπόν,  η  ξανθοσγουρομαλλούσα ντύνεται  μάνι  μάνι  με
μια  στολή  «θυρωρού  ξενοδοχείου»  και  μετατρέπεται  σε
φωτογράφο! Φωτογραφίζει όσα πιτσιρίκια θέλουν να βγουν
παρέα με το βόα ή μ’ έναν πιγκουϊνο που την έχει στήσει
σ’ ένα σκαμπώ (να είναι στο ύψος του παιδιού – δεν είναι
κανένας πιγκουϊνος –γίγας!) και δεν το κουνάει ρούπι από
κει πάνω, διότι ο μάγος στέκεται από δίπλα μ’ ένα κουβά
και του αμολάει κάθε τόσο από μια σαρδέλα!

Δεύτερο λοιπόν, ο Άλεξ έχει ένα κοφίνι με μπαλόνια από
κείνα  τα  μακρουλά  και  φτιάχνει  με  δαύτα  διάφορα:
σκυλάκια,  σπαθιά,  αυτοκίνητα,  μονόπολυ  κλπ.  Η

25

25



Αναστασία τσιμπάει, παίρνει ένα μπαλόνι- σκυλάκι και ο
Άλεξ τσεπώνει (στην δεξιά τσέπη του γιλέκου) ένα ευρώ –
το  βάζει  μαζί  με  τα  άλλα  ευρά,  που  ευρίσκονται  ήδη
αποθηκευμένα εκεί. Ο Αρίστος το παίζει υπεράνω, τάχα δε
θέλει, θέλει αλλά δεν τολμάει, διότι επί σκηνής βρίσκεται
μετεξύ των άλλων και ο επίφοβος βόας…

Όλα  είναι  επιστημονικώς  μελετημένα:  τα  μπαλόνια
εξαφανίζονται εν ριπή οφθαλμού, οι πιτσιρικάδες κάνουν
ουρά  να  τους  φωτογραφίσει  η  σγουρή  ξανθιά  με  τον
πιγκουϊνο  ή τον  όφιδα.  Δυο κορτσούδια  αποτολμούν  τη
μεγάλη κίνηση: τον παίρνουν (το βόα, ντε) και τον περνάνε
πάνω στους ώμους τους!  Μετά τη λήψη κατεβαίνουν,  η
μια τρέμοντας – η πρώτη επαφή μιας μικρής κοπέλας με
φίδι και μάλιστα τεραστίων διαστάσεων, δεν είναι αστεία
υπόθεση… Κάποτε, στο απώτατο μέλλον, θα βλέπουν τη
φωτογραφία και θα ξεκαρδίζονται – ή θα δακρύζουν… Να
ζει, θα λένε, εκείνος ο φίδαρος ή τα τίναξε; (Ποια τίναξε;
Δεν έχει πόδια, αφού). 

(Άντε, τελείωνε επιτέλους με το διάλειμμα!)

THE ROLLERS

Ποιοι  ρόλλερς,  μωρέ;  Ο  Σπάρτακος  είναι,  με  μια
ασπροφορούσα (δηλαδή, άσπρο βρακί φορούσα) που είναι
η ίδια η βοηθός που είχε όταν έκανε τα καραγκιοζιλίκια
με τις  πρόκες,  στο πρώτο μέρος.  Τώρα,  φοράνε πατίνια
αμφότεροι και οι δύο, περιστρέφονται πάνω σ’ ένα μεγάλο
ντέφι  και  ο  Σπάρτακος  τη  σηκώνει  και  τη  στρουφίζει
ολογυρού. Καλό. Ιδίως στην τελευταία περιστροφή, όπου
φοράνε δυο λαιμαργιές που δένονται με κρίκο και όπου η
περιστρουμφίτσα περιστρεφόμενη περί τον Σπάρτακο, που
την περιστρέφει περιστρεφόμενος στο ντέφι, περιστρέφεται
ΚΑΙ  περί  τον  άξονά  της,  το  κοινό  ξεσηκώνεται.  Κλαπ,
κλαπ, κλαπ!

26

26



ROXANA

Βασίλισσα των φιδιών και τρίχες καταϊφι… Η κοπέλα είναι
ακροβάτης  και  μάλιστα  καλή.  Ανεβαίνει  ψηλά,
κρεμασμένη σε δυο σεντόνια ΠΕΙΡΑΪΚΗ –ΠΑΤΡΑΪΚΗ, από
τα καλά, διπλόφαρδα – και δίνει ρέστα! Περιέργως, είναι
ντυμένη  με  ολόσωμη  λιλά  φόρμα.  Τι  διάολο,  κινέζικο
τσίρκο βλέπουμε; Τώρα μας πιάσανε οι σεμνοτυφίες;

ΤΟ ΒΡΕΦΟΣ ΚΑΙ ΤΟ ΚΗΤΟΣ

Στο σημείο αυτό το θέαμα διολισθαίνει αποφασιστικά στη
μπαρούφα  και  θυμίζει  τα  «βρέφη  και  τα  κήτη»  που
βλέπαμε στις παλιές ελληνικές ταινίες με το Σταυρίδη και
τον Αυλωνίτη. Σημειώνω ό,τι θυμάμαι:

«Αριστερά  στο  ενυδρείο  βλέπετε  βαλσαμωμένο  ένα
τεράστιο  χταπόδι  400  κιλών…  Πιάστηκε  στα  νησιά
Γκαλαπάγκος, εκεί που έγινε το τσουνάμι, τελευταία…»

«Δεξιά  στο  ενυδρείο  βλέπετε  τα  σαρκοφάγα  ψάρια
πιράνχας  του  Αμαζονίου…  θα  τους  ρίξουμε  κρέας,  να
δείτε  τι  θα γίνει… Κάρνε,  κάρνε… Εντάξει… Τώρα ένας
δύτης θα περάσει ανάμεσά τους! Έλα, Ιβάν!»

(Ποιος Ιβάν και ποιος Θανάσης; Στοιχηματίζω ότι ήταν ο
μάγος – ή ο γητευτής των φιδιών! Όποιος κι αν ήταν έκανε
μερικά μακροβούτια πέρα δώθε και αποχώρησε ευτυχής
που δεν τον κολάτσισαν τα αιμοβόρα πιράνχας)

Στο  μεταξύ,  στη  σκηνή  απολαύσαμε  παραλλήλως,  στο
νούμερο αυτό που παρουσίαζε τα θαύματα της φύσης και
του θαλάσσιου βυθού:
– Δύο (2) πελεκάνους, να χαζολογάνε (Πέτρο και Παύλο
τους  έλεγαν,  αν  έχει  κανείς  την  περιέργεια)
– Δύο (2) πιγκουϊνους, να χαζολογάνε (Ο Τόμ και ο Τζέρυ,
αντιστοίχως)
– Έτερον ουδέν!

27

27



MAGIC SHOW

Εχμ, σόου εντ σόου… Βγήκε ο (γνωστός πια) μάγος με δυο
κοπελιές,  που  φορούσαν  μαύρες  πιτσιλωτές  μπότες  και
κόκκινα  βρακάκια.  Έλα,  στοιχήματα  –  ποιες  ήταν;
Τσακάλια  είσαστε,  ΒΕΒΑΙΩΣ  και  ήταν  η
ξανθοσγουρομαλλούσα και η Ροξάνα, αλίμονο, πειράματα
θα κάνουμε τώρα; Εξετέλεσαν λοιπόν τα εξής θαυμαστά:

–  Η  ξανθιά  έβγαλε  τις  μπότες  της  και  χώθηκε  σ’  ένα
μπαούλο, ξυπόλητη. Η Ροξάνα έδινε τα σπαθιά στο μάγο,
αυτός τα κάρφωνε διαμπερώς στο μπαούλο. Μετά άνοιξαν
μια πορτούλα – η καλλιτέχνιδα με τις τονισμένες οπίσθιες
παραβολικές γραμμές, έλειπε – λες και περίμενε κανείς
να  είναι  μέσα  και  να  παριστάνει  το  σουβλάκι!  Έκλεισε
πάλι  το  πορτί,  τραβήχτηκαν  τα  σπαθιά  και  τσουπ!
ξεπρόβαλε  η  κοπελιά  –  η  οποία  διέθετε  εκτός  από  τις
οπίσθιες παραβολές και ένα καταπληκτικό χαμόγελο, αν
δεν  σας  το  είπα  ήδη.  Οι  μπότες  παρέμειναν  απολύτως
ασφαλείς καθ’ όλη τη διάρκεια του πειράματος.

–  Ήρθε  η  σειρά  της  αδύνατης  Ροξάνας  να  βγάλει  τις
μπότες της – η ζουμπουρλή ξαναφόρεσε τις δικές της. Την
ξαπλώσανε σ’ ένα κουτί τύπου φερετράκι, αλλά προεξείχαν
από  τη  μια  το  κεφάλι  και  από  την  άλλη  τα  πόδια  (οι
πατούσες, όχι ολόκληρα). Το όλο θέαμα στηριζόταν σε δύο
τροχήλατα τραπεζάκια. Όταν ο μάγος πέρασε δυο μεγάλες
λάμες  στο  ύψος  της  ήβης  (μπορεί  να  ήταν  και  λίγο
παραπάνω  –  πως  κάνετε  έτσι;)  και  τα  κομμάτια  της
Ροξάνας απομακρύνθηκαν το ένα από το άλλο, το πλήθος
ανεφώνησεν:  αααα…  Πλην  όμως,  την  ώρα  που  η  άνω
Ροξάνα κουνούσε τα δάχτυλα του χεριού (βλέπαμε εμείς)
η κάτω Ροξάνα ΔΕΝ ήταν δυο μέτρα παραπέρα, όπως θα
έπρεπε, αλλά (θα σας το αποκαλύψω…) η κάτω Ροξάνα
ήταν  διπλωμένη  κάτω  από  την  άνω  Ρωξάνα,  η  οποία
βρισκόταν ακριβώς αποπάνω της και την είχε αποκάτω.
Στο άλλο μισό δε, οι πατούσες ήσαν εμφανείς μεν, μαϊμού
δε  –  λίγο  αν  πρόσεχες  δεν  θα  την  πατούσες…
Συμπέρασμα: άμα είσαι λιγνή και μπορείς να διπλώνεσαι,

28

28



κάνεις  το  νούμερο  που  σε  κόβουν  στα  δύο!  Άμα  είσαι
ζουμπουρλή, κάνεις το νούμερο με τα σπαθιά στο κασόνι
(βλ. ανωτέρω) και πολύ σου πέφτει! Στο τέλος, η Ροξάνα
φόρεσε ξανά τις μπότες της, οι οποίες είχαν μια αρμονική
συνάφεια με το κόκκινο βρακάκι, εξέπεμπαν από κοινού
μια αρμονία – κάτι σαν τσιρκολάνικο φένγκ-σούι.

MATLOCK

«…ένας γιόγκι, ο οποίος θριαμβεύει στα ιταλικά κανάλια,
ιδίως στο κανάλι 5, ξέρετε, του Μπερλουσκόνι…»

Ήτανε  ένας  εύπλαστος  λιγνός  νεαρός,  ο  οποίος  δέθηκε
μερικές φορές κόμπο και στο τέλος κατάφερε και χώθηκε
σ’  ένα  διαφανές  κουτί  παριστάνοντας  την  κομπόστα
νεράντζι. Βρε πως διασκεδάζουν στα Ιταλικά κανάλια! 
Χαϊλίκια!  Ο  Μπερλουσκόνι  τι  απόγινε  ρε  παιδιά,  ξέρει
κανένας;

GRAN FINALLE!

Βγήκε όλος  ο πολυπληθής  θίασος  (και  οι  οχτώ)  για να
χαιρετίσει  τους θεατές.  Πρώτες  η ξανθοσγουρομαλλούσα
και  η  Ροξάνα,  που  έκαναν  τόσες  δουλειές  –  από  το
υποψήφιο σουβλάκι,  μέχρι  το φωτογράφο!  Μαζί τους οι
έτερες  άλλες  δύο.  Φορούσαν  όλες  λευκές  τουαλέτες  με
στρας – εννοείται με σκίσιμο μέχρι το βρακί, έκαναν και
μερικά  αποχαιρετιστήρια  γκλίν  γκλόν.  Μετά  βγήκαν  ο
μάγος  (άλλος  ακάματος  τύπος…),  ο  Άλεξ  ο  κλόουν,  ο
αγαπημένος  των  φιδιών  ο  μερακλής,  ο  Σπάρτακος  ο
καραμπουζουκλής και ο κομπόστας – γιόγκι. Ρε σεις, δε
μιλάτε τόση ώρα; ΕΝΝΙΑ ήταν, τελικά! Τι, έχει κι άλλους; 

«Βγαίνοντας  μπορείτε  με  ένα  ευρώ  να  θαυμάσετε  τη
γυναίκα  που  γίνεται  γορίλας!  Μη  τη  χάσετε!»  Σιγά  μη
δώσω τόσα ευρά για να ξαναδούμε το γητευτή των φιδιών
ντυμένο  γορίλα!  Ταρατατζούμ  ταρατατζούμ,  άντε  να
φεύγουμε γιατί σε λίγο αρχίζει η δεύτερη παράσταση.

29

29



Τότε τη δική μου θα νοιώσεις την ψυχή
που κάθε βράδυ γίνεται λατέρνα σε γιορτή
του τσίρκου τους ανθρώπους, ανταμώνει στη σκηνή
μαζί τους υποκλίνεται, για σένα θεατή…

(…ή αναγνώστη. Το ίδιο κάνει)

30

30



Walking and singing the blues

(Σεπτέμβριος 1983)

Βρισκόμουν στην έκτη ή την έβδομη έλξη όταν άκουσα το
Μπόγκυ,  αφεντικό στο  γυμναστήριο,  να  φωνάζει  από το
βάθος της αίθουσας «Μιχάλη, τηλέφωνο!»

Ολοκλήρωσα το σετ, κρέμασα τη μπάρα στους ορθοστάτες,
έκανα  δυο  τρεις  χαλαρές  εκτάσεις  και  πήγα  προς  το
τηλέφωνο.  Υπολόγισα  πως  θα  ήταν  η  Τίνα,  μια
μελαχροινούλα  από  τον  Εύοσμο.  Την  είχα  γνωρίσει  το
προηγούμενο βράδυ στο Σπλέντιτ, το θερινό σινεμά, και 
φρόντισα να βρεθούμε δίπλα δίπλα στο μπαρ. Ψωνίζοντας
τσιπς και βυσσινάδα έμαθα τ’ όνομά της και της έδωσα το
τηλέφωνο του Μπόγκυ, υπολογίζοντας πως θα περνούσα
το  επόμενο  πρωινό  στο  γυμναστήριο.  Φαινόταν  κάπως
άβγαλτη,  αλλά  γεμάτη  διάθεση.  «Άστηνα  λοιπόν  να
περιμένει λίγο…»

31

31



Το γυμναστήριο δεν είχε κόσμο. Ιούλιος και όλοι την είχαν
κάνει  για  Χαλκιδική.  Δυο  τρεις  αρχάριοι  μονάχα,
παιδευόντουσαν στο μονόζυγο και τις έλξεις.

«Γυναίκα;»  ρωτάω  το  Μπόγκυ,  που  ξεφύλλιζε  με
αφάνταστη  βαρεμάρα  ένα  διάβασέ  με.  «Ναι!»  Παίρνω
ύφος. «Έλα κούκλα μου» λέω γλυκά στο ακουστικό. «Τον
κακό σου τον καιρό!» μου απαντάει μια γνωστή αντρική
φωνή. Ο Στάθης. Έκανα τη χαρακτηριστική κίνηση με το
μέσο κάθετο στα άλλα δάχτυλα, ενώ ο Μπόγκυ χαχάνιζε
ευχαριστημένος  με  την  εξυπνάδα  του.  «Έλα  ρε  Στάθη,
λάθος. Τι τρέχει;» Ακούστηκε νευρικός. «Μπορείς ναρθείς
αποδώ;» «Το βραδάκι;» «Τώρα!» «Τώρα; Έλεγα να την κάνω,
για μπάνιο…» «Είναι ανάγκη!» «Καλά. Σε μισή ώρα είμαι
εκεί».

Ο  φίλος  μου  ο  Στάθης.  Πάνε  πέντε  χρόνια.  Τρέχαμε
μεσάνυχτα με τις  μηχανές στην εθνική,  πριν τα διόδια,
κόντρα  οι  δυο  μας,  στοίχημα.  Ήμουν  τότε  στα  δεκάξι,
αυτός  δυο  χρόνια  μεγαλύτερος.  Είχα  μια  πεντακοσάρα
Χόντα,  αυτός  Γιαμάχα.  Ήταν  πιο  έμπειρος  και  πιο
τολμηρός στις κούρμπες, πήρε κεφάλι, μα όταν βγήκαμε
στην  ευθεία  τον  άφησα πίσω.  Τέρμα  ήταν  το  τέλος  της
γέφυρας. Έστριψα με τη μηχανή προς τα πίσω, μα δεν τον
είδα. Τριακόσια μέτρα πριν τη γέφυρα, στη χαλαρή δεξιά
στροφή, έχασε τον έλεγχο, ξέφυγε αριστερά, στούκαρε στο
διάζωμα  και  τινάχτηκε  έξω,  στα  χαντάκια.  Τη  γλίτωσε,
αλλά  δεν  ξαναπερπάτησε.  Μένει  καρφωμένος  στην
καρέκλα  και  περνάει  τον  καιρό  του  διαβάζοντας  και
ζωγραφίζοντας. Έχει σχεδόν απομονωθεί από τον κόσμο.
Εκτός  από  μένα  και  την  αδερφή  του,  που  είναι
παντρεμένη μ’ έναν χρυσοχόο, τον βλέπουν ένας γιατρός,
η νοσοκόμα που του κάνει ενέσεις και η Λίτσα, μια πόρνη
της γειτονιάς.  Όταν έρχεται  η Λίτσα, η μάνα του Στάθη
φεύγει διακριτικά από το σπίτι.

«Αν πάρει τηλέφωνο κάποια Τίνα, πες της…» 

«Ναι…» 

32

32



«Πες της να ξαναπάρει μεθαύριο, που θα ξανάρθω». 

«Καλή;» 

«Καλή, δεν είναι για γεροντοτεκνά!» 

«Ρε άντε και…» 

«Φεύγω!»

Βγήκα,  ανέβηκα  στη  μηχανή  και  τράβηξα  για  τη  Νέα
Κρήνη.

*

Ο Στάθης έμενε σ’ ένα διόρωφο και είχε καλή θέα από το
μπαλκόνι του, στη θάλασσα. Το ισόγειο το νοίκιαζαν σ’ ένα
Κοζανίτη  που  παράτησε  το  χωριό  του  και  άνοιξε
ψιλικατζίδικο στη γειτονιά.

Συνήθιζα να τον επισκέπτομαι κάθε Τρίτη βράδυ, ένα από
τα τρία ελεύθερα βράδια που είχα στη βδομάδα. Πέμπτη-
Κυριακή δούλευα στη παμπ του μεγάλου μου αδερφού.
Τα πρωινά τα περνούσα στο γυμναστήριο ή στη Νομική.
Κάθε  Τρίτη  βράδυ,  χρόνια  τώρα,  πήγαινα  στο  Στάθη.
Ήταν,  πριν  το  ατύχημα,  ο  καλύτερος  φίλος  μου,  ο
κολλητός  μου.  Είχα  πάει  την  πρώτη  μου  μηχανή,  ένα
σκουτεράκι δηλαδή, στο συνεργείο που είχε ο γέρος του
και εκεί  τον γνώρισα.  Μαζί  μαστορεύαμε τις  μηχανές τ’
απογέματα  και  μετά  τριγυρνούσαμε  παντού,  με  μια
μηχανή  ή  με  δύο.  Ταιριάξαμε,  ας  ήταν  δυο  χρόνια
μεγαλύτερος. Και μετά το ατύχημα, καθώς περνούσαν τα
χρόνια,  η  φιλία  άλλαξε,  αλλά  δε  χάλασε.  Έγινε  πιο
σταθερή.

Πάτησα τρεις φορές την κόρνα για να καταλάβει πως είχα
έρθει. Στο ισόγειο άνοιξε ένα παράθυρο και καδραρίστηκε
η μικρή κόρη του ψιλικατζή, μια κοντούλα με φακίδες και

33

33



στραβά δόντια. Της χαμογέλασα, ασφάλισα τη μηχανή και
ανέβηκα στο δεύτερο όροφο. Με καλωσόρισε η κυρά Ξένη
και  με  ρώτησε  τι  συμβαίνει.  Δεν  ήξερα  να  της  πω.
Χτύπησα την πόρτα του και μπήκα.

Το δωμάτιό του το είχε διαρρυθμίσει έτσι ώστε να υπάρχει
από  την  πόρτα  ως  τη  μπαλκονόπορτα  ένας  διάδρομος.
Από τη  μια μεριά είχε το κρεβάτι κι ένα ξύλινο γραφείο
και από την άλλη μια ξύλινη ντουλάπα και μια μεγάλη
βιβλιοθήκη.  Κάθε  φορά  την  έβλεπα  όλο  και  πιο
φορτωμένη και μ’ έπιανε δέος.

Καθόταν στην καρέκλα του, μπροστά στη μπαλκονόπορτα
και κοίταζε προς τη θάλασσα. 

«Γεια»

«Γεια, ρε. Ευχαριστώ που ήρθες…» 

«Έλα, εντάξει…» 

«Θέλεις καφέ;» 

«Θέλω» 

«Θα μας κάνει η κυρά Ξένη. Πάμε έξω».

Έστριψε την καρέκλα και την τσούλησε μέχρι έξω. Άραξα
κι εγώ κάτω από τη  τέντα και χάζευα τη θέα. Ήταν ακόμα
νωρίς  και  η ατμόσφαιρα καθαρή.  Ένα όμορφο γαλάζιο,
μέχρι πέρα το Καράμπουρνου. Ο Στάθης γύριζε νευρικά
στο χέρι του το κομπολόι, αλλά δεν έλεγε να μιλήσει. 

«Τι τρέχει, ρε;» 

«Έχω ένα πρόβλημα…»

Σταμάτησε  γιατί  η  μάννα  του  έφερε  σ’  ένα  δίσκο  τους
φραπέδες, δυο ποτήρια νερό και μπισκότα. 

34

34



«Μάνα, δεν πετάγεσαι μέχρι τον κυρ Βασίλη, να με φέρεις
κάτι χαρτόνια που τον έχω παραγγείλει; Τον τηλεφώνησα
πριν και έχουν έρθει. Πρόσεχε μη ξεχάσει,  να σε δώσει
και τους μαρκαδόρους». 

Η κυρά Ξένη κατάλαβε πως ήθελε να τη διώξει  από το
σπίτι και παρ’ όλη την περιέργεια και τη μόνιμη αγωνία
της δεν είπε τίποτα κι έφυγε. 

«Ωραία η μάννα σου» 

«Την ταλαιπωρώ… Τέλος πάντων, ας έρθουμε στο θέμα…
Μπορείς να ακούσεις για λίγο χωρίς να διακόψεις;» 

«Λέγε, ρε».

Δίστασε για λίγο. Τότε πρόσεξα πως φαινόταν άυπνος και
κουρασμένος. 

«Για  να  καταλάβεις,  πρέπει  ν’  αρχίσω  από  την  αρχή.
Λοιπόν, η αρχή είναι μια μικρή αγγελία στον Ταχυδρόμο.
Το περιοδικό, τον Ταχυδρόμο… Αγγελία. Άκου: Η Έφη,
15 χρονών, ζητά αλληλογραφία με νέους και νέες από όλη
την  Ελλάδα  για  ανταλλαγή  απόψεων  και  δημιουργία
φιλίας. Μη κοιτάς σα χάνος, έτσι βρίσκουν παρέες πολλές
πιτσιρίκες και πιτσιρικάδες… Για ανταλλαγή απόψεων και
δημιουργία φιλίας… ή κάπως έτσι, δε θυμάμαι ακριβώς,
πάνε δυο χρόνια τώρα…» 

Ο Στάθης σταμάτησε να μιλάει και στριφογύριζε νευρικά
το κομπολόι. 

«Λοιπόν;» 

«Λοιπόν, έγραψα εγώ σ’ αυτήν την Έφη» 

«Και…» 

35

35



«Και έγινε μπέρδεμα. Μεθαύριο έρχεται στη Θεσσαλονίκη»

«Ωραία, θα τη γνωρίσεις από κοντά» 

«Δεν είναι τόσο απλά τα πράγματα…» 

Ήπιε μια γουλιά καφέ. 

«Βλέπεις,  όταν  της  έγραψα  δεν  της  εξήγησα  πως  είμαι
σακάτης,  στην  καρέκλα…  έγραψα  πως  είμαι  μέχρι
ορειβάτης…  καταλαβαίνεις…  Στην  αρχή  ήταν  κάτι  σαν
παιχνίδι, μια ζαβολιά στη μοίρα μου… Ύστερα έγινε για
μένα μια φαντασίωση, που τη ζούσα και δεν τολμούσα να
την καταστρέψω…» 

Δεν έλεγα τίποτα. 

«Ας  αφήσουμε την ψυχολογική ανάλυση κατά μέρος!  Η
κοπέλα θα έρθει στη Θεσσαλονίκη και περιμένει πως και
πώς να συναντήσει επιτέλους τον αρτιμελή και αθλητικό
τύπο, με τον οποίο αντάλλασε επιστολές για δυο ολόκληρα
χρόνια…. Καταλαβαίνεις πως μου είναι λιγάκι δύσκολο να
εμφανιστώ μπροστά της…» 

«Και τι θα γίνει;» 

«Τι  θα  γίνει…  έχεις  μπόι,  είσαι  αθλητής,  είσαι
εμφανίσιμος… είσαι  ο  μοναδικός  μου  φίλος… Θα  πας
εσύ!» 

Τον κοίταζα σα χαζός. 

«Τι λες, ρε συ. Πως γίνεται;» 

«Γίνεται. Για τρεις μέρες μονάχα…»

Σηκώθηκα και περπάτησα πέρα δώθε στο μπαλκόνι. Δεν
το χωρούσε το μυαλό μου. 

36

36



«Ρε συ, αυτό είναι εξωφρενικό!» 

Ο Στάθης, τώρα που είχε μιλήσει, έπινε ήσυχα τον καφέ
του. 

«Ηρέμησε. Το σκέφτηκα πολύ και δε βλέπω άλλη λύση.
Κανονικά θα έπρεπε να της γράψω την αλήθεια, αλλά δε
μπόρεσα να  το  κάνω,  δεν  είχα χρόνο.  Έγραψε ξαφνικά
πως θα έρθει, χθες πήρα το γράμμα της. Τηλέφωνό της
δεν έχω. Άρα δεν έχω περιθώριο να το μπαλώσω λέγοντας
πως λείπω, ούτε μπορώ να παραστήσω πως λείπω, γιατί
ξέρει τη διεύθυνση και θα έρθει κατευθείαν εδώ… κι εγώ
δε μπορώ να φύγω, άσε που θα τα μάθει όλα…» 

«Καλά,  δε  μπορείς  να  βρεις  το  τηλέφωνό  της  από  τον
κατάλογο;» 

«Όχι,  γιατί  τώρα δε  βρίσκεται  στην  Αθήνα… Ρε  συ,  για
φαντάσου…  Νάρθει  με  τόση  φόρα  και  να  δει  εμένα,
καρφωμένο σ’ αυτή τη γαμημένη καρέκλα… Δε γίνεται, δε
γίνεται με καμιά Παναγία!»

Ακουμπούσα τα δυο μου χέρια στα κάγκελα και άκουγα,
με σκυμμένο το κεφάλι. 

«Μιχάλη, στο ζητάω σα χάρη… Μη μ’ αφήσεις να έρθω σ’
αυτή τη θέση…»

Γύρισα και τον κοίταξα. Μου φαινόταν θεοπάλαβο, αλλά
δε μπορούσα να του πω όχι. 

«Καλά ρε Στάθη, αλλά δε με αρέσει αυτή η πλαστογραφία»
 
«Πλαστοπροσωπία» 

«Εντάξει, πλαστοπροσωπία. Το ξέρεις ότι δεν τα πάω καλά
με τις ξένες γλώσσες» 

Γέλασε. Φαινόταν ανακουφισμένος.

37

37



«Έχω  σκεφτεί  πως  θα  μπαλώσουμε  τα  πράγματα.  Κατ’
αρχάς έρχεται με μια φίλη της, τη Μαρία. Οι δυο κοπέλες
κάνουν διακοπές στο χωριό της Μαρίας στα Τρίκαλα, απ’
όπου και δραπετεύουν για λίγες μέρες, για να έρθουν εδώ.
Αυτό  με  τη  συνενοχή  της  θείας  της  Μαρίας,  που  τις
φιλοξενεί.  Έχε  υπόψη  σου  ότι  η  Έφη κάνει  για  πρώτη
φορά διακοπές χωριστά από τους δικούς της, μετά από
Ομηρικές μάχες που κράτησαν ολόκληρο το χειμώνα και
την  άνοιξη…  Η  θεία  της  Μαρίας  δεν  ξέρει  βέβαια  το
πραγματικό αντικείμενο της επίσκεψης,  τα κορίτσια την
έπεισαν ότι θέλουν να δουν τη Θεσσαλονίκη και ότι θα τις
φιλοξενήσουν  κάποιες  γνωστές  τους,  φοιτήτριες…  Θα
έρθουν με το τραίνο, που θα φτάσει μεταξύ τρεις και πέντε
το πρωί της Τρίτης. Εννοείται πως θα τις περιμένεις στο
σταθμό…» 

«Τι;» 

«Θα φύγουν  αργά το  βράδυ,  για να  έχουν προλάβει  να
απαντήσουν  στο  τηλέφωνο  από την  Αίγινα,  που παίρνει
κάθε βράδυ η μάνα της Έφης. Το άλλο βράδυ η θεία θα
πει πως τα κορίτσια έχουν πάει σινεμά ή κάτι τέτοιο, αλλά
το  τρίτο  πρέπει  οπωσδήποτε  να  βρίσκονται  εκεί.
Καταλαβαίνεις τη συνωμοσία;» 

Έγνεψα πως την καταλαβαίνω.

«Πως θα τη γνωρίσω;» 

«Θα σου δείξω φωτογραφίες της» 

«Ωραία. Μετά, τι κάνω;» 

«Μετά, επειδή δε μπορείς να τις πας στο σπίτι σου, γιατί
ζεις με την οικογένειά σου, θα τις πας σ’ ενός φίλου σου
φοιτητή, που λείπει. Θα τις πας δηλαδή στη γκαρσονιέρα
σου και θα φύγεις» 

38

38



«Και που θα κοιμηθώ εγώ;» 

«Πρόβλημά σου» 

«Ευχαριστώ» 

«Πάνε  στου  αδερφού  σου,  πάνε  όπου  θέλεις…  Θα  τις
αφήσεις  στη  γκαρσονιέρα,  θα  κοιμηθούν  και  θα  τις
ξαναβρείς την άλλη μέρα το πρωί» 

«Και τι θα κάνω;» 

«Θα  τις  τριγυρίσεις  στην  πόλη,  θα  τις  δείξεις  το  Λευκό
Πύργο,  τα  Κάστρα,  ξέρω  ‘γω… Έτσι  θα  πάει,  μέχρι  να
φύγουν» 

«Ναι, αλλά τι γίνεται στην περίπτωση που η Έφη έρχεται
με σκοπό πονηρό; Καταλαβαίνεις…» 

«Θα  μείνεις  γλυκός  μεν,  απαθής  δε.  Θεωρητικά,  είναι
άβγαλτη, παρθένα και απολύτως συναισθηματική. Τέλος
πάντων, τρεις μέρες σκάρτες είναι…» 

«Θα τα βολέψω…»

«Το πιο επικίνδυνο σημείο είσαι εσύ ο ίδιος» 

«Μπα; Και γιατί, παρακαλώ;» 

«Γιατί… γιατί η Έφη έχει σχηματίσει την εικόνα ενός πιο,
ας πούμε, καλλιεργημένου και σχετικού με τα γράμματα
και τις τέχνες…» 

«Ενώ εγώ είμαι στούρνος…» 

«Ακριβώς.  Θα  πρέπει  λοιπόν  να  προσέξεις  ιδιαίτερα  τι
βγάζεις από το στόμα σου. Μην αρχίσεις να τραγουδάς το
τελευταίο  σκυλάδικο  σουξέ.  Μη  χαρακτηρίσεις
αριστούργημα καμιά ταινία της πλάκας…» 

39

39



Σήκωσα απελπισμένος  τα  χέρια  ψηλά.  Ποτέ  δεν  ήμουν
κουλτουριάρης, πως θα μπορούσα να γίνω σε μια μέρα
μέσα; 

«Φυσικά θα πετάξεις τα χαϊμαλιά που φοράς στο λαιμό, τα
σηματάκια, τα βραχιόλια και τα λοιπά μπιμπλίκια… Θα
ντυθείς  σαν  άνθρωπος…  Κράτησε  τα  τζιν,  αλλά  θα
εξαφανίσεις αυτή τη ζώνη με τα καρφιά, που σε κάνει να
μοιάζεις  σαν  Αυστραλός  γελαδάρης…  Το  μαλλί  θα
μπορούσε  να είναι καλύτερο, αλλά τέλος πάντων…» 

«Θα τα κάνω μούσκεμα…» 

«Να  είσαι  λιγόλογος.  Έτσι  θα  αποφύγεις  τις  χοντρές
γκάφες» 

«Αμφιβάλλω…» 

«Πρόσεξε ποιος είσαι, σε γενικές γραμμές: Σε λένε Στάθη.
Είσαι φοιτητής στην Αρχιτεκτονική, στο πτυχίο…» 

«Εγώ;» 

«Εσύ.  Είσαι  από την  Καστοριά,  η  καταγωγή σου.  Έχεις
χόμπι τη φωτογραφία,  πάρε υλικό από τον αδερφό σου
που  ασχολείται,  άλλο  χόμπι  είναι  το  σκίτσο  και  η
ζωγραφική. Θα σου δώσω εγώ. Άλλο, πηγαίνεις εκδρομές,
γι’ αυτό δε χρειάζεσαι τίποτα. Εντάξει ως εδώ;» 

«Εντάξει» 

«Λατρεύεις  το  ροκ.  Ακούς  Σαββόπουλο  και  Χατζιδάκι.
Παίζεις κιθάρα» 

«Δεν ξέρω ούτε πως πιάνουν την κιθάρα!» 

«Πες πως χτύπησες τα δάχτυλά σου στην προπόνηση, γιατί
είσαι και μπασκετμπολίστας. Ευτυχώς, έχεις μπόι…» 

40

40



«Κατάγομαι από την Καστοριά, φωτογραφίζω,  ζωγραφίζω,
πάω  εκδρομές,  παίζω  μπάσκετ  και  κιθάρα…  Τα  λέω
σωστά;»

«Τέλεια!  Η μικρή τώρα: Είναι  μαθήτρια,  του χρόνου θα
πάει στην τρίτη Λυκείου. Μένει στο Περιστέρι,  οι  γονείς
της δουλεύουν  στο Υπουργείο Γεωργίας. Κάνει πιάνο εδώ
και οχτώ χρόνια, από πιτσιρίκι, δηλαδή… Μιλάει αγγλικά
και γερμανικά, χορεύει καλαματιανούς και μπάλλους σε
κάποιον  πολιτιστικό σύλλογο.  Γενικά,  είναι  πολύπλευρη
προσωπικότητα…» 

«Παραείναι…  Πως  μ’  όλα  αυτά  που  κάνει,  ήθελε  και
αλληλογραφία;» 

«Γιατί όχι; Φαίνεται  πως όλες αυτές οι δραστηριότητες δεν
την  καλύπτουν,  δηλαδή  δεν  την  κάλυπταν  πριν  δυο
χρόνια, όταν άρχισε την αλληλογραφία… Το γεγονός ότι τη
συνέχισε μπορείς να το αποδώσεις στο φτωχό σου φίλο…»

Δεν  είχα  την  παραμικρή  αμφιβολία,  πηγαίναμε  για
φιάσκο. Ωστόσο, δε μπορούσα να του χαλάσω το χατίρι.
Μείναμε για λίγο σιωπηλοί.

«Και μετά;» 

«Τι μετά;» 

«Πως θα συνεχιστεί αυτή η ιστορία;» 

Ο Στάθης δεν απάντησε αμέσως. 

«Δεν ξέρω… Μάλλον θα σκηνοθετήσω κάποιο φανταστικό
ατύχημα γι’ αυτόν τον ανύπαρκτο Στάθη και θα τελειώσει
αυτή η γελοία υπόθεση…» 

«Δε με λες, αυτή η Έφη είναι ερωτευμένη με τον Στάθη;» 

41

41



«Με μια έννοια… δηλαδή, ναι» 

«Γιατί, βασικά, τον ερωτεύτηκε;» 

Με κοίταξε προσπαθώντας να καταλάβει που το πήγαινα. 

«Υποθέτω, για όλα…» 

«Βασικά όμως για τις ωραίες σκέψεις που της έγραφε…» 

«Και λοιπόν;» 

«Αν  της  έλεγες  την  αλήθεια,  δε  θα  μπορούσε  αυτός  ο
έρωτας  να  μεταφερθεί  από  το  φανταστικό  Στάθη  στον
πραγματικό;»

Τα χαρακτηριστικά του φίλου μου σκλήρυναν. 

«Μιχάλη, μην ξαναπείς τέτοιες ανοησίες… Η μόνη γυναίκα
που μ’ ερωτεύεται είναι η Λίτσα κι αυτή γιατί της δίνω ένα
χιλιάρικο κάθε φορά…» 

Έπεσε μια πολύ δυσάρεστη σιωπή. Ένοιωθα απαίσια. 

«Με συγχωρείς, δεν ήθελα να σε στεναχωρήσω…» 

Χαμογέλασε. 

«Το ξέρω, ρε. Δε μπορώ να συγχωρήσω τον εαυτό μου που
μπλέχτηκα  έτσι…  Τέλος  πάντων.  Θα  σου  δώσω  τα
γράμματά της, να τα διαβάσεις. Πρέπει να την ξέρεις όσο
γίνεται καλύτερα. Θα σου δώσω και τα δικά μου, δηλαδή
του  κατά  φαντασίαν  Στάθη.  Κρατούσα  αντίγραφο…
Εντάξει;» 

«Εντάξει».

Στο δρόμο φάνηκε να έρχεται η μάνα του, κουβαλώντας
μια μεγάλη πλαστική τσάντα, γεμάτη χαρτόνια, διπλωμένα

42

42



σε ρολό. Είχαμε πει όσα χρειαζόντουσαν, αλλά επέμεναν
και οι δύο και έμεινα  μαζί τους για φαγητό. Κατά τις δύο
έφυγα, αφού πήρα ό,τι μου έδωσε ο Στάθης.

Αντί να τραβήξω για το σπίτι μου στην Τριανδρία έστριψα
δεξιά και έκανα μια  μεγάλη βόλτα με τη μηχανή. Πέρασα
τη Μίκρα, βγήκα στο δρόμο για Χαλκιδική και χωρίς να
το καταλάβω βρέθηκα στη Σάρτη. Η παραλία ήταν γεμάτη
με νοστιμιές, αλλά προτίμησα να ψάξω κάποια ερημιά για
να βουτήξω. Στο μυαλό μου στριφογύριζαν συνέχεια αυτά
που μου είπε ο Στάθης, προσπαθούσα να φανταστώ τι θα
μπορούσε να πάει στραβά. Τα πάντα. Γύρισα περασμένες
εννιά στο κέντρο και τράβηξα κατευθείαν για την παμπ. Ο
αδερφός μου με περίμενε ανυπόμονα, γιατί είχε κανονίσει
με  τη  γυναίκα  του  να  βγει.  Με  γκάζωσε  λίγο  για  την
αργοπορία, αλλά με είδε σκεφτικό και τράβηξε φρένο. 

«Τι  έγινε  ρε,  σε  κάνει  νάζια  η γκόμενα;»  είπε  και  έγινε
άφαντος, χωρίς να περιμένει απάντηση.

*

Κόντεψα να πάθω καθώς διάβαζα τα γράμματα του Στάθη
και  της  Έφης.  Ήτανε  και  ατελείωτα…  Κάθε  γράμμα
τουλάχιστον  πέντε  σελίδες.  Συνήθως  άρχιζαν  με  τα  νέα
τους, εκείνη έγραφε για το σχολείο και το πιάνο και τις
φίλες της και ο Στάθης έγραφε τα πιο απίθανα ψέματα.
Πήγε,  είδε,  έκανε… Μετά,  συνέχιζαν  την  κουβέντα  που
είχαν  αρχίσει  για  μουσικές,  ταινίες  και  λογοτεχνία.
Ελάχιστα καταλάβαινα. Η Έφη έγραφε απλά και στρωτά, ο
Στάθης πιο μπερδεμένα. Όσο η στοίβα με τα διαβασμένα
ψήλωνε, το γύριζαν στο πιο προσωπικό και ξεκινούσαν ένα
όλο και περισσότερο ανοιχτό φλερτ. Φως φανάρι, η Έφη
ήταν  τσιμπημένη,  αλλά  και  ο  δικός  μου  δεν  πήγαινε
πίσω…

Ένοιωσα μια πολύ έντονη στεναχώρια, πίκρα πες, για το
φίλο  μου.  Ήθελε  τόσο  πολύ  να  ζήσει  αυτά  που  του
έλειπαν, που έπλασε κυριολεκτικά ένα άλλο, φανταστικό

43

43



πρόσωπο, να ζήσει για λογαριασμό του. Η σκληρή αλήθεια
δε μπορούσε ν’  αλλάξει  με καμιά φαντασίωση, αλλά τα
συναισθήματα και το άγχος που δημιουργούσε το ψέμα
πήγαιναν  ίσια  στον  πραγματικό  Στάθη  και  τον
τυραννούσαν. Θαύμαζα τη δύναμή του να ονειρεύεται, να
φτιάχνει φανταστικούς κόσμους και να ζει μέσα σ’ αυτούς,
ενώ έμενε  καρφωμένος  στην  καρέκλα του.  Μια δύναμη
που εγώ, έλεγα, δεν θα την είχα ποτέ.

Αναρωτιόμουν, τι εντύπωση θα μπορούσα να κάνω σ’ αυτή
την  κοπελίτσα.  Η  φωτογραφία  την  έδειχνε  όμορφη  ή
σωστότερα  πολύ  χαριτωμένη.  Μακριά  ξανθά  μαλλιά,
μεγάλα πράσινα μάτια, καθαρό σαγόνι,  μυτούλα, ψηλός
λαιμός  και  «…νοιώθω  να  υπερίπταμαι  μετέωρη  σ’  ένα
πελώριο γαλάζιο σύννεφο που δεν το ξέρω και το φοβάμαι,
αλλά το αγαπώ…» Τώρα, μάλιστα. Δεν είχα καμιά σχέση
με  τα  σύννεφα,  τις  αλληγορίες  και  τους  ποιητικούς
συμβολισμούς.  Ο  Στάθης  είχε  δίκιο,  δεν  ήμουν
ενημερωμένος.

Αλλά κι  αυτός  γιατί  «ενημερώθηκε»;  Γιατί  δεν  είχε  κάτι
άλλο να κάνει, ακίνητος. Όσο τον ήξερα πριν το ατύχημα,
ήταν  σαν  κι  εμένα,  μόνο  το  Δικέφαλο,  την  αθλητική
εφημερίδα  έπιανε  στα  χέρια  του.  Μετά  άρχισε  να
καταβροχίζει βιβλία, περιοδικά, εφημερίδες… Εγώ με το
ζόρι μπήκα στη Νομική, γιατί γκρίνιαζαν οι δικοί μου κι ο
αδερφός μου, ο άρχων της νύχτας. Αλλά ήταν πάντα οι
μηχανές,  τα  γυμναστήρια,  οι  γκομενίτσες  της  Αγίας
Σοφίας και των γύρω δρόμων. Και, για να τα λέμε όλα, ο
ΠΑΟΚ, αλλά αυτό ύστερα από τ’ άλλα.

Συγύρισα τη γκαρσονιέρα και  εξαφάνισα όλα τα πιθανά
ενοχοποιητικά  στοιχεία:  φωτογραφίες,  δίσκους  με
αφιερώσεις,  ενθύμια  και  δωράκια.  Καταχώνιασα  τα
αστυνομικά που διάβαζα στο  πατάρι,  μαζί  με τα πορνό
περιοδικά  και  όσα  πόστερ  υποπτεύθηκα  πως  δεν  ήταν
καλού γούστου. Γιατί μπορεί να ήταν, λέει, αλλουνού το
σπίτι, αλλά ήταν το δικό μου.

44

44



Η  δισκοθήκη  με  έβαλε  σε  μπελάδες.  Εξαφάνισα  το
Μαργαρίτη,  τον  Αγγελόπουλο  και  το  Χριστοδουλόπουλο
(το πατάρι φράκαρε…) και κουβάλησα δίσκους από ένα
γνωστό  μου  φοιτητή  της  Αρχιτεκτονικής.  Πήρα και  όσα
λογοτεχνικά βρήκα, ο τύπος ήταν στο Ρήγα Φεραίο και
κουλτουριάρης.

Έβαλα σε μια βαλίτσα τα περισσότερα ρούχα μου και τη
στρίμωξα κάτω από το κρεβάτι. Θέλοντας και μη βγήκα
για  ψώνια.  Πήρα  δυο  τζιν  παντελόνια,  ένα  άσπρο
πουκάμισο  και  τρία  μπλουζάκια,  όλα  κυριλέ,  προς
μεγάλη έκπληξη του αδερφού μου, ο οποίος ξηγήθηκε στο
οικονομικό. «Θέλω να τη γνωρίσω αυτή την κοπέλα που
σου ξεκρέμασε τα χαϊμαλιά!» μου φώναξε καθώς γκάζωνα
τη μηχανή. Βιαζόμουνα, να προλάβω να σουλουπώσω και
τα μαλλιά.

Καθώς έκανα όλες αυτές τις προετοιμασίες,  η δυσφορία
που ένοιωθα στην αρχή έγινε ανυπομονησία να γνωρίσω το
κορίτσι  που  για  χάρη  του  γινόντουσαν  όλα  αυτά.  Και
φαντάστηκα  κάποια  στιγμή  πως  δεν  ήμουν  ο  Μιχάλης,
αλλά ο Στάθης, ο φανταστικός Στάθης, που περίμενε την
καλή του. «Αυτό θα με βοηθήσει να παίξω το ρόλο μου με
φυσικότητα» σκέφτηκα.

*

Τρεις  παρά  πέντε  ρωτούσα  στο  σταθμό  πότε  φτάνει  το
τραίνο. «Έχει μιάμιση ώρα καθυστέρηση». Δεν είχα παρά
να  περιμένω.  Το  καφενείο  είχε  κλείσει,  βγήκα  και
αγόρασα από ένα γέρο που διανυκτέρευε καφέ – κονσέρβα
κι έκανα ατελείωτα σουλάτσα μπροστά στο σταθμό,  στις
αφετηρίες  των  αστικών  και  μέσα  στη  μεγάλη  αίθουσα
αναμονής,  όπου  κοιμόντουσαν  δεκάδες  τουρίστες,
τυλιγμένοι στους υπνόσακους.

Μιάμιση ώρα δεν είναι τίποτα μπροστά στην αιωνιότητα.
Το  τραίνο  έφτασε.  Την  είχα αράξει  στις  σκάλες,  για  να
αποκλείσω την περίπτωση να περάσει χωρίς να τη δω. Την

45

45



αναγνώρισα αμέσως και η πρώτη σκέψη μου ήταν πως οι
φωτογραφίες  την  αδικούσαν.  Δίπλα της,  κι  αυτή  μ’  ένα
σακ-βουαγιάζ  στο  χέρι,  κατέβαινε  τις  σκάλες  μια  ψηλή
μελαχρινή κοπέλα. «Είμαι ο Στάθης» είπα. Η Έφη και η
Μαρία. Είπαμε δυο τρεις κουβέντες για το ταξίδι και την
καθυστέρηση.  Στριμωχτήκαμε  στη  μηχανή  και  λίγο
αργότερα  είμαστε  στη  γκαρσονιέρα  μου,  δηλαδή  στη
γκαρσονιέρα του φίλου του Στάθη.

Σε  γενικές  γραμμές  ήταν   αμήχανες.  Πραγματικά
άβγαλτες.  Τους  έδειξα  τα  στοιχειώδη  και  κλείσαμε
ραντεβού για το μεσημέρι.

Μου  φάνηκε  πως  όλα  έγιναν  δυσανάλογα  εύκολα  και
γρήγορα,  σε  σχέση  με  την  ένταση  της  αναμονής.  Όταν
έφτασα  στου  αδερφού  μου  κόντευε  να  ξημερώσει.  Τον
ξύπνησα για να μπω και του εξήγησα πως η γκαρσονιέρα
μου είχε παραχωρηθεί σ’ ένα φίλο. 

«Σε ποιόν, ρε;» 

«Το Στάθη» 

«Ποιο Στάθη;» 

«Άσε, δεν τον ξέρεις» 

Ο ύπνος με πήρε όταν είχε ξημερώσει για τα καλά κι έξω
ακουγόντουσαν τα πρωινά λεωφορεία.

*

Ο Στάθης  ήθελε  να  μάθει  ένα  σωρό  λεπτομέρειες.  Πως
ήταν η φωνή της. Τι φορούσε. Αν τυχόν ήταν βαμμένη. Τι
άρωμα είχε βάλει. Πως ήταν χτενισμένη. Το περίεργο ήταν
πως τίποτε απ’ όλα αυτά δεν είχα προσέξει. Θέλω να πω,
πήρα  μόνο  τη  γενική  εντύπωση,  χωρίς  να  μπορώ  να
θυμηθώ λεπτομέρειες. Υποσχέθηκα στο Στάθη πως θα του

46

46



τα  περιγράψω  όλα  αυτά  στο  επόμενο  τηλεφώνημα,  το
βράδυ. Ήταν ανυπόμονος και νευρικός. 

«Μήπως είπες τίποτα άτσαλο;» 

«Όχι ρε συ» 

«Σίγουρα;» 

«Όχι ρε Στάθη, δεν αμόλυσα ούτε μια μαλακία!» 

Είχα εκνευριστεί κι εγώ. Έπεσε σιωπή. 

«Έλα, μ’ ακούς;» 

«Ναι, λέγε» 

«Ας  μείνουμε  ήρεμοι.   Κλείσε  και  ξαναπάρε  το  βράδυ»

«Γεια» είπα και κατέβασα το ακουστικό.

Μα με θεωρούσε τόσο ηλίθιο; Είχα τσαντιστεί για τα καλά.
Δεν ήταν βέβαια η πρώτη φορά που μούβαζε τις φωνές,
ήταν όμως η πρώτη που θύμωνα εγώ. Δεν πρόσεξα έναν
γιωταχή  που  ερχόταν  πίσω  μου  πατημένος  και,  καθώς
φρενάρησα στο φανάρι της Καμάρας γιατί άναψε κόκκινο,
παραλίγο  να  με  μαζέψει.  Ο  προφυλακτήρας  του
ακούμπησε τη μηχανή, παραλίγο να πέσω στην άσφαλτο.
Κατέβηκα,  τη  στήριξα  και  πριν  προλάβει  να  αντιδράσει
άνοιξα την πόρτα του, τον άρπαξα με τα δυο χέρια, τον
έσυρα έξω και  τον  έστησα μπροστά μου.  Ήταν ενάμιση
κεφάλι πιο κοντός και γούρλωνε τα μάτια. «Άει στο διάολο,
μαλάκα» είπα στον εαυτό μου. «Ηρέμησε!» Τον παράτησα
χωρίς να του πω κουβέντα κι έφυγα, ακριβώς την ώρα που
άναβε  το  πράσινο.  Περίεργο,  αλλά  αυτός  ο  παρ’  ολίγο
καυγάς με χαλάρωσε και, μπορώ να πω, μου έφτιαξε τη
διάθεση.

47

47



Μία και  πέντε  χτυπούσα το  κουδούνι  του σπιτιού  μου.
Άνοιξε η Μαρία. Συμπαθητική κοπέλα. Η Έφη, λέει, ήταν
στο  μπάνιο.  Καθίσαμε.  Η  ζέστη  μου  φάνηκε  αφόρητη,
σηκώθηκα  σα  νοικοκύρης  και  άνοιξα  διάπλατα  το
παράθυρο.  Μπορεί  να  ζεσταινόμουν  παραπάνω,  επειδή
δεν ήξερα αν θα τα κατάφερνα στη συνέχεια.

«Θέλεις καφέ;» 

«Όχι, έχω πιει» 

«Τι σχολή είσαι;» 

«Ε… Αρχιτεκτονική» 

«Ωραία» 

«Ναι, ωραία…» 

Σιωπή. 

«Εσύ, Λύκειο;» 

«Ναι» 

«Τι τάξη;» 

«Δευτέρα» 

«Με τέτοια σωματική ανάπτυξη;» 

Νευρικό και αμήχανο γελάκι. Δαγκώθηκα. Ο Στάθης είχε
δίκιο, όσο λιγότερα έλεγα, τόσο το καλύτερο. Εκείνη την
ώρα βγήκε η Έφη από το μπάνιο, τυλιγμένη στη μεγάλη
γαλάζια πετσέτα, με τα μαλλιά να στάζουν και τα πόδια
γυμνά.  Μου  φάνηκε  υπέροχη.  «Γειά  σου  Στάθη.  Μισό
λεπτό, να ντυθώ». Γύρισε την πλάτη και ξαναμπήκε.

48

48



«Θέλετε  βέβαια  να  δείτε  τη  Θεσσαλονίκη…»  είπα  στη
Μαρία. 

«Ναι» 

«Θα  σας  τη  δείξω  εγώ.  Αν  είχαμε  αμάξι… Τρεις  με  τη
μηχανή θα μας κάνουν τσακωτούς οι μπάτσοι…» 

«Α, εγώ θα πάω να δω τη Στέλλα, την ξαδέρφη μου. Θα
είσαστε εσύ και η Έφη» 

«Μπράβο οι άβγαλτες!» σκέφτηκα.

*

Έπιασε το χέρι μου που ακουμπούσε στο παραπέτο του
μπαλκονιού,  έτσι  ξαφνικά.  Έπιασε,  δεν  είναι  η  σωστή
λέξη. Άγγιξε, για λίγα δευτερόλεπτα, σε μια επαφή που με
έκανε  να  ανατριχιάσω.  Μετά  μου  χαμογέλασε  και
κατέβασε για λίγο το βλέμμα.

Βρισκόμασταν στ’  Αστέρια, στο Πανόραμα. Η ατμόσφαιρα
ήταν καθαρή, γεγονός παράδοξο για την ώρα και το μήνα
και η Σαλονίκη απλωνόταν μπροστά μας μακρόστενη και
νωχελική. Τη σκέφτηκα από μόνος μου αυτή τη φράση,
αλλά δίσταζα να την ξεστομίσω, μήπως κι ήταν αρλούμπα.
Εκείνη τη στιγμή ήταν που άγγιξε με το χέρι της το δικό
μου. 

«Στάθη…» 

«Ναι…» 

«Θέλω  να  σου  πω  πόσο  σημαντικά  ήταν  για  μένα  τα
γράμματά σου… πόσο μου άρεσε αυτή η ευαισθησία και η
φλόγα που έχεις…» 

Ξεροκατάπια. 

49

49



«Βλέπεις κάτω τη Σαλονίκη» είπα για ν’ αλλάξω κουβέντα
«έτσι  μακρόστενη και  νωχελική που απλώνεται  μπροστά
μας…» 

«Ναι…» 

Ναι, αλλά εγώ δεν είχα άλλο να συνεχίσω και το έκοψα
εκεί.

Τις λίγες ώρες που είμαστε μαζί,  λίγα πράγματα είχαμε
πει, δηλαδή αυτή μιλούσε κι εγώ άκουγα. Τα περισσότερα
απ’  αυτά  τα  ήξερα  ήδη,  από  τα  γράμματα  που  είχα
διαβάσει. Μόνο όταν μου είπε ότι σκεφτόταν να οργανωθεί
στο  Ρήγα  Φεραίο  και  μου  ζήτησε  τη  γνώμη  μου,
δυσκολεύτηκα.  Δε  μπορούσα  να  της  πω  τη  δική  μου
γνώμη, γιατί θα παρεξηγιόμασταν, ευτυχώς θυμήθηκα πως
ο  Στάθης  τα  θεωρούσε  όλα  αυτά  «ενδιαφέροντα,
χαριτωμένα και άχρηστα». Της το είπα λοιπόν και φάνηκε
πως της άρεσε.

Να ήταν καμιά άλλη, η Τίνα παραδείγματος χάριν, πως θα
κύλαγε  η  κουβέντα!  Θα  της  έλεγα  τα  τελευταία  σόκιν
ανέκδοτα ή ακόμα καλύτερα θα της έλεγα για τη μηχανή
προβολής που έχω στη γκαρσονιέρα μου και τις σπέσιαλ
ταινίες που έφερε ένας φίλος από το Μόναχο… Σε λίγο θα
ανεβαίναμε  στη  μηχανή,  θα  πηγαίναμε  για  ιδιωτική
προβολή και μετά, χαμός!

Με την Έφη δε γινόταν, έτσι κι αλλιώς, ήταν του Στάθη.
Αλλά εκτός από αυτό, τι  να της έλεγα; Να προσπαθήσω
αλλιώς κομπλάριζα,  γιατί  θα έλεγα κοτσάνες  και  θα με
καταλάβαινε.  Να  παίξω  στην  έδρα  μου  δε  γινόταν,  θα
καταλάβαινε ότι  κάτι δεν πάει καλά. Έτσι έμενα να την
κοιτάζω σιωπηλός και να την ακούω. Κι αυτή επανέλαβε
την  προηγούμενη  κίνησή  της.  Αυτή  τη  φορά  άφησε  το
λεπτό της χεράκι να ξεκουράζεται πάνω στο δικό μου.

50

50



Έπρεπε να μείνω κρύος, «γλυκός μεν, αλλά απαθής» όπως
παρήγγειλε  ο  Στάθης.  Σκεφτόμουν  τι  να  βρω  για  να
τραβήξω το χέρι μου. 

«Είσαι  πολύ  λιγόλογος,  το  αντίθετο  από  τα  γράμματά
σου… μ’ αρέσει αυτό…» 

Χαμογέλασα αμήχανα. 

«Μου αρέσει να σε ακούω…» 

«Εγώ μιλάω πολύ… Αλλά πες μου κάτι για σένα…» 

«Τα βασικά τα ξέρεις…» 

«Όλα, όλα τα βασικά;» 

«Ε, ναι, όλα…» 

Χαμογέλασε πλατιά και τα πράσινα μάτια της έλαμψαν.
Όλα – μα όλα- πήγαιναν κατά διαβόλου.

*

Βλέπαμε μια ταινία Γαλλική, δε θυμάμαι ποια. Της είχα
δώσει την εφημερίδα με τα έργα και της είπα να διαλέξει
αυτή.

Θερινό  σινεμά,  δροσιά,  αγκαλίτσα…  Νομίζω  έχει  ένα
σχετικό τραγούδι ο Κηλαηδόνης. Χωρίς να καταλάβω πως
έγινε,  συνειδητοποίησα  ότι  τη  φιλούσα  γλυκά  γλυκά.
Τραβήχτηκα, με πολύ κόπο.

Καθίσαμε σ’  ένα  παγκάκι  κοντά  στο  Μακεδονία  Παλάς.
Έγειρε πάνω μου, με αγκάλιασε και έφερε τα χείλη της
στα δικά μου. Καταλάβαινα την παρασπονδία που έκανα
στο  Στάθη.  Δεν  ήμουν  εκεί  σα  Μιχάλης,  ήμουν  ένας
εκπρόσωπος,  με  συγκεκριμένη  αποστολή  και  καθαρές
εντολές.  Έπρεπε  να  βγάλω πέρα μιαν  άρρωστη ιστορία,

51

51



που  είχε  όμως  μεγάλη  σημασία  για  το  Στάθη.  Κι  εγώ
εκμεταλλευόμουν το μύθο που είχε δημιουργήσει εκείνος
και  ζαχάρωνα…  Ντράπηκα.  Τι  κι  αν  η  κοπέλα  ήταν
μοναδική;  Έπρεπε  να  πετύχω  αυτοέλεγχο  και  να
κοντρολάρω την κατάσταση, πριν γίνει καμιά στραβή…

«Τι έχεις, τι σκέφτεσαι;» 

«Τίποτα» 

«Κάτι σκέφτεσαι, αλλά άστο ότ,ι κι αν είναι… έλα, φίλησέ
με…» 

Ένοιωσα  ένα  ρίγος  να  περνάει  στη  ραχοκοκαλιά  μου,
καθώς  μου  ψιθύρισε  αυτές  τις  λεξούλες.  Πρότεινε  τα
χειλάκια  της,  ο  λαιμός  της  τεντωμένος,  τα  στήθη  της
κολλημένα πάνω μου, τα χέρια της δεμένα πίσω απ’ το
λαιμό μου… Ποιος αυτοέλεγχος μπορούσε να γίνει εκείνη
την ώρα; Ακούμπησε, λαχανιάζοντας ελαφρά, το μάγουλό
της στο δικό μου. 

«Είμαι ευτυχισμένη…» 

Περίμενε να πω κάτι. 

«Κι εγώ» 

Η συνέχεια ήταν αναπόφευκτη. 

«Σ’ αγαπώ» 

«Κι εγώ»

Αισθανόμουν  μαύρες  τύψεις  να  με  κυκλώνουν  για  το
άσχημο  παιγνίδι  που  έπαιζα,  αλλά  σιγά  σιγά  ανέβηκε
μέσα μου κάτι σα ζέστη, κάτι σα θολούρα. Ξέχασα προς
στιγμήν το Στάθη και τα βάσανά του και σκεφτόμουν πόσο
απίστευτα όμορφη, πόσο εξαίσια ήταν η Έφη, και τι καλά

52

52



που θα ήταν αν μπορούσα να τα φτιάξω μαζί της και να
πηγαινοέρχομαι με τη μηχανή στην Αθήνα…

Μια ξαφνική σκέψη με πάγωσε: κι όταν καταλάβαινε, που
ήταν σίγουρο, πως ήμουν κάλπικος, πως ήμουν κάποιος
άλλος;  Και  μάλιστα  εντελώς  αντίθετος  μ’  αυτόν  τον
ανύπαρκτο  άνθρωπο,  που  έπαιζα  το  ρόλο  του;  Δε  θα
έφευγε  τότε;  Δε  θ’  απογοητευόταν,  δε  θα  πληγωνόταν;
Ήταν φως φανάρι πως της άρεσα, αλλά δεν της άρεσα εγώ,
ο Μιχάλης,  αλλά ένας άλλος,  βγαλμένος μέσα από ένα
σκηνικό ξένο, φορτωμένος με μια μυθολογία που δεν μου
ανήκε. Σε λίγο θα καταλάβαινε πως δεν ήξερα να μιλάω,
πως  δεν  ήξερα  τίποτα  για  μουσική,  ζωγραφική,
κουλτούρα,  ιστορίες.  Άλλο  μήκος  κύματος…  Τότε  θα
έφευγε αηδιασμένη και δε θα μπορούσα να την κρατήσω
με τίποτα.

Κι ο Στάθης; Μήπως θα μπορούσε να τα βρει με το Στάθη;
Τον  πραγματικό  Στάθη.  Όσο  το  σκεφτόμουν,  δεν  το
έβρισκα απίθανο: Μετά την πρώτη έκπληξη, η συμπάθεια,
ο θαυμασμός και, ίσως ίσως, ο έρωτας.

Φαίνεται αδιανόητο, αλλά, έτσι κι αλλιώς, εκείνο το βράδυ
είχα  χάσει  τα  μυαλά  μου.  Με  πλημμύρισε  μια  κακιά
ζήλεια,  ένοχη  και  βουβή.  Αυτός,  ανάπηρος,  είχε
περισσότερες  πιθανότητες  από μένα για την  καρδιά της
Έφης…

«Είσαι τόσο αληθινός, τόσο αληθινός…» 

Τα χειλάκια της έπαιζαν στο δεξί μου αυτί. Παραλίγο να
βάλω τις φωνές ή τα κλάματα. 

«Θεέ μου, απόψε και αύριο… Πως θα περάσουν οι ώρες,
να φύγει, να γλιτώσω;» 

Ξαναζήτησε τα χείλη μου και σφίχτηκε πάνω μου δυνατά.
Τα ξέχασα όλα  και βυθίστηκα.

53

53



*

Την άφησα στη γκαρσονιέρα, περασμένες τρεις. Ήθελε να
μείνω μαζί της, αλλά δεν τόλμησε να το πει κι εγώ έκανα
τον κουτό. Όταν έμεινα μόνος ανάσανα βαθιά. Η μυρωδιά
της  είχε  μείνει  πάνω  μου  και  με  ζάλιζε.  Πήγα  στου
αδερφού μου να κοιμηθώ και τηλεφώνησα από εκεί στο
Στάθη, όπως είχαμε συμφωνήσει. 

«Δε λέει και πολλά πράγματα…» 

«Α, έτσι…» 

«Ναι, τίποτα το σπουδαίο δηλαδή…» 

«Τόσο το καλύτερο. Πώς τα πήγες;» 

«Καλά μωρέ, αλλά βαρετά…» 

«Δηλαδή;» 

«Τη γύρισα εδώ κι εκεί, πήγαμε σινεμά, αυτά…» 

«Τι άλλο;» 

«Τι άλλο; Τίποτα…» 

Σιωπή. 

«Δεν τσιμπάει;» 

«Ξέρω γω; Πάντως δεν το δείχνει…» 

«Α…» 

Έκλεισα το τηλέφωνο κατακόκκινος από ντροπή.

*

54

54



Θυμάμαι  απ’  το  γυμνάσιο.  Μας  εξηγούσε  η  δεσποινίς
Αικατερίνη Ασλανίδου, μια συμπαθέστατη γεροντοκόρη, τι
γινόταν  στις  αρχαίες  τραγωδίες  όταν  όλα  πήγαιναν  για
φούντο:  έβγαινε  λέει  στη  σκηνή  ένας  ηθοποιός
κρεμασμένος από ένα μαραφέτι, θεός δήθεν, και έδινε τη
λύση. Ο από μηχανής θεός. Κι ο κόμπος λυνόταν.

Καθόμαστε στο μπαλκόνι του Τότη και τρώγαμε παγωτό.
Κανονικά,  σε  τρεις  ώρες  θα  έφευγε.  Τα  είχε  καταφέρει
όμως,  δεν  ξέρω πως  και  θα έμενε  άλλο ένα βράδυ στη
Θεσσαλονίκη. Η μέρα είχε περάσει σχεδόν ανώδυνα, γιατί
φάγαμε τις ώρες να πάμε για μπάνιο στο Νέο Μαρμαρά 
και να γυρίσουμε. Τριβόταν πάνω μου συνεχώς, αλλά είχα
καταφέρει να κρατήσω την ψυχραιμία μου, με τη βοήθεια
της θάλασσας και  του ήλιου.  Φοβόμουν  το  βράδυ,  που
είχε κιόλας φτάσει, φοβόμουν και την Έφη γιατί όσο με
συνήθιζε γινόταν όλο και πιο τολμηρή.

Λέγαμε  διάφορα.  Δηλαδή  αυτή  μιλούσε  συνέχεια  και
σταματούσε μονάχα για να φιληθούμε. Ήταν χαρούμενη,
λαμπερή, πανέμορφη. Κι εγώ είχα τις μαύρες μου, γιατί
το μέλλον έμοιαζε σκοτεινό.

Ξαφνικά ένα δάχτυλο χτύπησε στον ώμο μου και είδα την
Έφη  να  απορεί.  Έστρεψα  και  αντίκρισα  τη  Μιμίκα,
Σαλονικιά φίλη και συμφοιτήτρια. 

«Γεια σου Μιχαλάκη, τι  μου γίνεσαι;  Δεν έφυγες ακόμα
διακοπές;» 

Δεν έβγαλα τσιμουδιά. 

«Το πέρασες το Αστικό Δίκαιο;» 

«Όχι» 

«Είναι το μεγαλύτερο αγγούρι της Νομικής! Εμένα, που να
σε λέω, με έκοψε πάλι με τέσσερα ο ηλίθιος…» 

55

55



“…” 

«Γεια σου τώρα, με περιμένουν… Πάρε κανένα τηλέφωνο
καημένε, σε χάσαμε…» 

Η Μιμίκα, ο από μηχανής θεός, έφυγε από το μπαλκόνι
του Τότη.

Το  πράγμα  δεν  έπαιρνε  μπάλωμα.  Αναγκάστηκα  να
εξηγήσω τα πάντα στην Έφη, που έπεσε από τα σύννεφα.
Τα πάντα, εκτός από το ότι ήμουν τρελά ερωτευμένος με
τα   πράσινα  μάτια της  και  τα  κοραλλένια της χειλάκια.
Ταράχτηκε.  Η  ανάσα  της  έγινε  γρήγορη,  τα  χείλη  της
έτρεμαν. Δάκρυα έτρεξαν από τα μάτια της. Την κοιτούσα
ακίνητος,  ζεματισμένος.  Πέρασε  πολλή  ώρα  μέχρι  να
μιλήσει. 

«Πόσα χρόνια είναι ο Στάθης έτσι;» 

«Πέντε» 

«Που μένει;» 

«Στη Νέα Κρήνη» 

«Θέλω να με πας»

*

Ο Στάθης δε δεχόταν με τίποτα. 

«Δε θέλω να με δει, το καταλαβαίνεις;» 

«Μα επιμένει…» 

«Δε με νοιάζει  αν επιμένει!  Μη τολμήσεις και τη φέρεις
εδώ, γιατί θα…» 

Έκλεισε το τηλέφωνο χωρίς να τελειώσει τη φράση του.

56

56



Η Έφη, δίπλα, παρακολουθούσε. Ήταν ξαφνικά σιωπηλή
και χλωμή. Κάτι είχε ραγίσει στην  εύπιστη καρδούλα της.

«Δε θέλει» 

«Μα γιατί;» 

«Γιατί…» 

Πώς να της δώσω να καταλάβει; 

«Πάμε να καθίσουμε» 

Ανακάτευα με το κουταλάκι τα υπολείμματα του παγωτού.

«Κι εσύ;» 

«Τι εγώ;» 

«Αυτά που μου είπες…» 

«Καταλαβαίνεις, εκείνη την ώρα ήμουν άλλος…» 

«Φυσικά» 

«Ήμουν σε δύσκολη θέση…» 

«Βέβαια, σε πολύ δύσκολη θέση…» 

Πήρε  μια  σκληρή  έκφραση,  που  δε  μπορούσα  να
φανταστώ. 

«Με δούλεψες κανονικά…» 

«Μα όχι…» 

57

57



«Επωφελήθηκες από αυτό το ψέμα για να μου πουλήσεις
έρωτα! Είσαι παλιάνθρωπος, ψεύτης, σιχαμένος!» 

Έβαλε τα κλάματα, γίναμε θέαμα. Πήγα να πω κάτι  «η
φιλία…» να τα μπαλώσω, αλλά δεν άκουγε τίποτα. Φύγαμε
από του Τότη. «Είμαι εντελώς ηλίθιος» έλεγα στον εαυτό
μου,  αφού  εκείνη  δε  με  άκουγε.  «Με  τη  βλακεία  μου
κατάστρεψα και τις τελευταίες ελπίδες να την κερδίσω».

Μόλις την άφησα στην Τριανδρία, να μαζέψει τα πράγματά
της και κείνη κατέβηκε από τη μηχανή και έτρεξε προς
την  είσοδο  της  οικοδομής  χωρίς  να  με  αποχαιρετίσει,
συνήλθα. Έστριψα και έφυγα με χίλια για τη Νέα Κρήνη.

*

Έπινα  με  σιγανές  γουλιές  το  νεσκαφέ  που  ετοίμασε  η
κυρά  Ξένη.  Έξω  ψιλόβρεχε,  εκείνο  το  μιρ  μιρ  της
Θεσσαλονίκης  το  φθινόπωρο.  Ο  Στάθης  είχε  βάλει  την
καρέκλα κάθετα στο διάδρομο, μια έβλεπε εμένα και μια
τη βροχή. Η μουσική του Ντιουκ Έλινγκτον πλημμύριζε
το δωμάτιο.  Τον άκουγα που σιγοτραγουδούσε τα λόγια,
αλλά δεν καταλάβαινα και τον ρώτησα. «Περπατούσα και
τραγουδούσα το μπλουζ…» Χαμογέλασε. 

«Αγγλικά, τουλάχιστον, έπρεπε να έχεις μάθει, ρε συ!»

Ήταν  η  πρώτη  φορά  που  μιλάγαμε  κανονικά,  μετά  τα
γεγονότα  του  Ιουλίου.  Θυμήθηκα  σε  τι  κατάσταση  τον 
βρήκα  όταν  έτρεξα  καθυστερημένος  από  την  Τριανδρία
και ανατρίχιασα…

«Walking,  walking  and  singing  the  blues…  Ξέρεις
Μιχάλη, προχθές πήρα γράμμα» 

Δε ρώτησα από ποιόν, κατάλαβα. Τον κοίταξα καλά καλά,
ήταν απόλυτα ήρεμος. «Walking, walking and singing the
blues… το ξαναβάζεις  από την αρχή; Μου αρέσει  πολύ
αυτό το τραγουδάκι… Μου γράφει που λες πολύ ευγενικά,

58

58



γεμάτη κατανόηση… Δε μου κρατάει, λέει, καμιά κακία
και θέλει να συνεχίσουμε την όμορφη αλληλογραφία μας,
σα να μη συνέβη τίποτα. Διάβολε, όλο και κάτι συνέβη!»

Έπαιζε  ήσυχα  το  κομπολογάκι  του  με  τις  μεταλλικές
χάντρες. 

«Σου στέλνει χαιρετισμούς και σου ζητά συγγνώμη για την
άπρεπη  συμπεριφορά  της.  Αναγνωρίζει  πως  φέρθηκε
ανώριμα. Βλέπεις πόσο καλή και ευγενική είναι;» 

«Στάθη, θέλω να σου εξομολογηθώ κάτι…» 

«Εντάξει, την είχες καψουρευτεί» 

«Το ήξερες;» 

«Ρε Μιχάλη, στα πόδια έχω το πρόβλημα, όχι στο μυαλό…
Το κατάλαβα αμέσως, όταν μου αράδιαζες τα ψεματάκια
σου στο τηλέφωνο… Σα να σε είχα μπροστά μου εκείνη
την ώρα…» 

Σιωπή. 

«Υποθέτω πως σε ξέχεσε…» 

«Και πολύ μάλιστα… αλλά αυτό που το ξέρεις;» 

Ο Στάθης γέλασε. 

«Το αφήνει να εννοηθεί στο γράμμα της. Δε φαντάζομαι να
είσαι ακόμα καψούρης;» 

«Όχι ρε συ!» 

«Ναι, καλά… Ας την είχες κοντά και σου έλεγα εγώ… Έχε
υπόψη πάντως ότι τα έφτιαξε με κάποιον από το χορευτικό
όμιλο… το αφήνει να εννοηθεί κι αυτό» 

59

59



«Ά, έτσι…»

Γύρισα την κασέτα από την άλλη πλευρά. Ο Ντιούκ κάτι
έλεγε στο κοινό. Ρώτησα. «Μαύρος, γλυκός κεραυνός… Ο
κεραυνός της ζήλιας του Οθέλου για τη Δυσδαιμόνα. Οι
πιο δύσκολες παρτίδες είναι οι παρτίδες που μπαίνει σα
μπαλαντέρ η ζήλια, δηλαδή ο φόβος για την απώλεια του
ονείρου… τότε δε μπορείς να ελέγξεις το πάθος και είσαι
χαμένος… εκτός αν το ξεπεράσεις  και  να συνεχίσεις  να
ζεις» 

«Τέτοια κουφά λέει ο τύπος;» 

Ο Στάθης γέλασε με την καρδιά του. Μπήκε η κυρά Ξένη
χαμογελαστή, με το δίσκο της.

60

60



Δυο εικόνες κι ένας επίλογος

Πάντοβα, Ιταλία, 1978

Κελί μικρό και γεμάτο υγρασία. Ο αέρας τόσο κρύος που
γδέρνει  τα ρουθούνια και τα λαιμά. Πάγκος στον τοίχο,
απέναντι από την πόρτα, κι ένας ακόμα στον άλλο – από
τη δεξιά μεριά.  Στον πρώτο κάθονται  ο Βαγγέλης και  ο
Τάκης, στο δεύτερο ο Χάρης και ο Χρήστος.

Προσπαθούν  να  ζεσταθούν  χτυπώντας  που  και  που  τα
χέρια και σφίγγοντας τα πέτα των μπουφάν ανάμεσα στο
σαγόνι και το στήθος. Οι ώρες δεν περνούν.

«Τι θα μας κάνουν» σπάει τη σιωπή ο Τάκης.

«Υπουργούς!» κοροϊδεύει ο Χρήστος.

«Δημοκρατία…»  λέει  ο  Βαγγέλης,  με  τόση  αηδία  σα  να
έλεγε  «σκατά».  Βλέπει  πως  ο  Κοσμάς  τον  κοιτάζει
απορημένος, και εξηγεί:

61

61



«Εμάς μας πιάσανε γιατί  δουλεύαμε παράνομα,  εντάξει.
Είναι  όμως  γεγονός  πως  η  ιταλική  δημοκρατία
εκμεταλλεύεται το κλίμα με τις Μπριγκάντε Ρόσσι και τα
ρέστα, για να μπάσει το φασισμό από το παράθυρο, όπως
κάνουν και οι Γερμανοί δηλαδή…»

«Κόφτο ρε Βαγγέλη, δε μ’  ενδιαφέρουν τα πολιτικά, στο
έχω πει χιλιάδες φορές. Τι σχέση έχει ο φασισμός με το
γεγονός ότι εμείς δουλεύαμε παράνομα;»

«Η αφέλειά σου συναγωνίζεται μόνο με τη μαλακία που σε
δέρνει,  καημένε  Χάρη!  Δε  σ’  ενδιαφέρουν  τα  πολιτικά,
αλλά  εξαιτίας  τους  θα  τραβηχτούμε  άσχημα  με  τους
καραμπινιέρους… Εξαιτίας τους ο κάθε Ιταλός ρουφιάνος
βρίσκει την ευκαιρία να καρφώσει, εξαιτίας τους ο κάθε
μπάτσος μπορεί και γίνεται ένας μικρός δικτάτορας. Τώρα
σε βάρος μας…»

Η  κουβέντα  δεν  προκόβει,  γιατί  κανείς  εκτός  απ’  τον
Βαγγέλη δεν έχει κέφι. Αναλογίζονται όλοι το χάλι τους.
Φοιτητές  οι  δυο  στην  Κτηνιατρική,  οι  άλλοι  δυο  στο
Πολυτεχνείο. Λεφτά από Ελλάδα λιγοστά, να μη φτάνουν
ούτε για τα νοίκια. Ήταν ένας Ιταλός, ο σινιόρ Βιττόριο,
που έπαιρνε γκαρσόνια στην τρατορία του ξένους φοιτητές
– για τους ίδιους λόγους που όλοι οι εργοδότες προτιμάνε
τους αλλοδαπούς:  Μικρότερος  μισθός,  καμιά ασφάλιση,
κανένας κίνδυνος για απεργία, απόλυση όποτε γουστάρει
το  αφεντικό.  Είχε  εφτά  Σύρους,  Ιορδανούς  και
Μαροκινούς,  έναν  Πορτογάλο  και  τέσσερις  Έλληνες.
Κάποιο  καρφί  έπεσε,  είχε  πάρει  μετάθεση  ο  γνωστός
αρχιμπάτσος της περιοχής και ο σινιόρ Βιττόριο δεν είχε
προλάβει  να  πιάσει  επαφή  με  τον  καινούριο,  του  τα
μάζεψε τα γκαρσόνια η κλούβα.

Η  πόρτα  ανοίγει,  μπαίνουν  τέσσερις  καραμπινιέροι,  με
γκλόμπς στη μέση. Το κελί μόλις που χωράει όλον αυτόν
τον  κόσμο.  Οι  δικοί  μας  σηκώνονται  όρθιοι.  Λέγονται
ελάχιστες  διαδικαστικές  φράσεις  και  (χωρίς  να

62

62



εξακριβωθεί ποτέ το γιατί) πέφτει μια δυνατή γροθιά στην
κοιλιά του Χρήστου. Την ατμόσφαιρα φορτίζει περισσότερο
μια δυνατή κλωτσιά  που τραβάει  ο  οξύθυμος Βαγγέλης
στο καλάμι του Ιταλού που χτύπησε το Χρήστο. Ακολουθεί
σφαγή  εις  βάρος  των  Ελλήνων.  Έρχονται  κι  άλλοι
καραμπινιέροι, τραβάνε το Βαγγέλη και τον Τάκη έξω στο
διάδρομο και  δέρνουν όλοι  μαζί.  Δέρνουν και  οι  άλλοι,
μέσα στο κελί.

Οι  καραμπινιέροι  χτυπάνε  άφοβα,  ξέρουν  ότι  είναι  το
ευκολότερο πράγμα να δέρνεις έναν ξένο («μαροκίνο!» τους
λένε όλους τους μαυριδερούς, περιφρονητικά). Κανείς δε
θα σου ζητήσει εξηγήσεις. Κι αν το κάνει κάποιος που τις
έφαγε, τόσο το χειρότερο γι’ αυτόν: Θα γίνουν οι τυπικές
διαδικασίες  και  θα  αποδειχτεί  πως  αυτός,  ο  ξένος,
χτύπησε πρώτος τους καραμπινιέρους, γιατί δεν ήθελε να
υπακούσει  σε  κάποια  εντολή  τους:  απείθεια  κατά  της
αρχής.  Άλλωστε,  ένας  από  τους  σημερινούς  «μαροκίνο»
είναι  γνωστός  αριστεριστής.  Αν  κάνουν  το  ζόρικο  θα
απελαθούν  κανονικά  και  θα  ξεχάσουν  τις  σπουδές  στα
πανεπιστήμιά μας. Μέχρι τώρα κάναμε τα στραβά μάτια,
φίλιι ντι πουτάνε, αλλά τώρα τα ψέματα τελείωσαν. Βία,
έξω από την Ιταλία!

Δέρνουν  παραπάνω  από  το  συνηθισμένο  σε  τέτοιες
περιπτώσεις  –  είναι  και  η  συναισθηματική  φόρτιση  του
καιρού. Η πατρίδα κινδυνεύει, η δημοκρατία κινδυνεύει,
η  οικονομία  κινδυνεύει,  ο  μισθός  κινδυνεύει.  Ας  πέσει
καμιά παραπάνω, να γλιτώσει η δημοκρατία!

Τους αφήνουν σε κακό χάλι. Ο Βαγγέλης μουγκρίζει και
βρίζει  ασταμάτητα,  σε άπταιστα σαρακατσάνικα.  Το ζόρι
έχει  βγάλει  προς  τα  έξω  τη  Θεσσαλική  του  προφορά,
ακόμα κι όταν  ανακατεύει τα γαμοσταυρίδια με μαοϊκά
τσιτάτα. Ο Χάρης κι ο Τάκης βογγάνε και μυξοκλαίνε – κι
ο Χρήστος, πιο ψύχραιμος απ’ όλους κι ας είχε εισπράξει
το  περισσότερο  ξύλο,  φτύνει  προς  την  κλειδωμένη
σιδερόπορτα.

63

63



«Που  είσι  μανούλα  μ’  να  μι  διείς  –  του  γιό  σ’  να
καμαρώσεις…»  μουρμουρίζει  –  αυτός  κατάγεται  από  τη
Χαλκιδική.

Πριν προλάβουν να κρυώσουν, καταφθάνει φουριόζος και
πολυλογάς  ο  σινιόρ  Βιττόριο  μ’  έναν  μικρογαλονά
καραμπινιέρο.  Τους  ξεκλειδώνουν,  ορμάει  και  τους
αγκαλιάζει, τους λέει κάρι αμίτσι, τους βάζει μπροστά και
τους βγάζει σε χρόνο μηδέν από την καραμπινιερία.

Στο  στενό  παραδίπλα  έχει  παρκαρισμένο  το  φορτηγάκι
του,  τους  φορτώνει  και  τραβάνε  όλοι  για  την  τρατορία:
ακριβώς απέναντι έχει το σπίτι και το ιατρείο του ο ντοτόρε
Τζιάννι, αυτός θα τους περιποιηθεί.

Για τους τρεις από τους τέσσερις η ιστορία τελειώνει εδώ.
Χρειάστηκαν σχεδόν δέκα χρόνια, τους έπιασαν κι άλλες
φορές,  αλλά στο  τέλος  τα  κατάφεραν  και  γύρισαν  πίσω
πτυχιούχοι.  Ο τέταρτος όμως είχε άλλη εξέλιξη. Αμέσως
μετά  το  περιστατικό  του  ξυλοδαρμού  άρχισαν  να
εκδηλώνονται τα σημάδια της αρρώστιας.

Μικρό Χωριό, 1983

Σκοτάδι, λίγο μετά το ηλιοβασίλεμα. Οι γυναίκες μπροστά
στους νεροχύτες, οι άντρες μπροστά στην τηλεόραση ή τα
φύλλα του Θανάση. Οι περισσότεροι όμως είναι ήδη στην
εκκλησία,  όπου  ακούνε  τις  ψαλμωδίες  της  Μεγάλης
Δευτέρας.

Ψιλοβρέχει,  με  εκνευριστική επιμονή.  Μια ψιχάλα που
τρυπά  το  μυαλό  και  μουσκεύει  για  τα  καλά  όσα
απωθημένα βρίσκονται φυλαγμένα εκεί.

Ο  Χάρης  νοιώθει  να  πνίγεται.  Τα  μάτια  του  ανοίγουν
διάπλατα, το στόμα του χάσκει, τα χέρια του τρέμουν. Η
ψιχάλα άνοιξε τη μικρή κερκόπορτα της μνήμης και τα
υλικά της αποθήκης  μετουσιώνονται σε αίμα και χολή,

64

64



αναβράζουν, ζητάνε κοίτη για να κυλήσουν – αλλιώς θα
τον πνίξουν.

Ωστόσο  κοίτη  δεν  υπάρχει,  διέξοδος  δεν  υπάρχει,  τον
πιάνει ένας φοβερός πονοκέφαλος, σα νάπιασε το κεφάλι
του  ένα  βαρύ  σιδερένιο  στεφάνι  και  σφίγγει  ανελέητα.
Πονούν  οι  κρόταφοι,  τα  μάτια,  ο  σβέρκος.  Ο  Χάρης
βγαίνει  τρεκλίζοντας  από  το  σπίτι  στην  έρημη,
μουσκεμένη  πλατεία  του  χωριού.  Οι  λάμπες  από  τους
στύλους φωτίζουν μ’ ένα χλωμό, κίτρινο φως τη βροχή, ο
αέρας  που  φυσά  σχηματίζει  υδάτινα  πετάσματα  που
κινούνται σπασμωδικά εδώ και κει – και παραμορφώνει
τους  όγκους  των  σπιτιών  και  των  μεγάλων  δέντρων
αιφνιδιαστικά και απροειδοποίητα.

Ο Χάρης  νοιώθει  τις  αισθήσεις  του  ευαισθητοποιημένες
στο  έπακρο.  Καθώς  βαδίζει  με  αλλοπρόσαλλα  βήματα,
κάπου  μπερδεύεται,  γλιστρά  και  πέφτει.  Γδέρνεται  η
παλάμη του δεξιού του χεριού, νοιώθει δυνατό τσούξιμο.
Σηκώνεται και απλώνει το χέρι του στη βροχή, να ξεπλυθεί
από  τα  λασπόνερα.  Ο  πονοκέφαλος  υποχώρησε  κάπως,
τώρα τον σκεπάζει κάτι σαν υγρό σύννεφο και του προξενεί
ατονία και σύγχυση. Σκουπίζει με το μανίκι του σακακιού
τα μάτια. Κάποια χαλικάκια, κολλημένα από το πέσιμο,
είναι  ακόμα  εκεί,  ένα  σκαλώνει  στο  αριστερό  βλέφαρο
αποκάτω.  Ο  Χάρης  αισθάνεται  να  τον  διαπερνούν
αμέτρητες βελόνες, πυρωμένες σ’ ένα τεράστιο μπρούτζινο
μαγκάλι.  Βάζει  τα  κλάματα.  Κλαίει  σπαραχτικά   και
περπατά  παραπατώντας μέσα στη βροχή, χωρίς να ξέρει
που πηγαίνει.

Προχωρά σ’  ένα δρόμο που τον ξέρει  από ένστικτο,  τον
έχει περάσει χιλιάδες φορές, στα είκοσι πέντε του χρόνια.
Κάπου  σκουντουφλάει.  Τοίχος.  Σηκώνει  το  βλέμμα,
προσανατολίζεται,  είναι  έξω  από  το  νεκροταφείο  του
χωριού.  Βρίσκει  τη  διπλή  σιδερένια  εξώπορτα,  τη
σπρώχνει και βαδίζει ανάμεσα στα μνήματα.

65

65



Ταφόπετρες,  σταυροί,  πλαστικά  διακοσμητικά,  αληθινά
και ψεύτικα λουλούδια. Σε μερικά μνήματα καίνε ακόμα
τα  καντηλάκια  που  άναψαν  νωρίτερα  οι  γυναίκες,
μπροστά  στις  κορνιζαρισμένες  φωτογραφίες  των
πεθαμένων. Ο Χάρης αναρωτιέται αν τη νύχτα οι νεκροί
συναντιούνται και κάνουν παρέα – ή μένουν συνεχώς στη
μοναξιά  τους.  Τριγυρίζει  άσκοπα  εδώ  κι  εκεί  μέσα  στο
σκοτάδι  και  τη  βροχή.  Ξαφνικά,  κάτι  τον  αγγίζει  στην
πλάτη.  Παγώνει.  Στρέφει  σιγά  σιγά,  είναι  ένα  χοντρό
ραβδί, ξεχασμένο πάνω σ’ ένα ψηλοχτισμένο μνημείο.

Ο  Χάρης  το  παίρνει  στα  χέρια  του,  το  παρατηρεί
έκπληκτος. Ψηλαφά τους ρόζους. Το πιάνει  από τη μια
άκρη και το γυρίζει στον αέρα. Γελάει, παίζει σαν παιδί.
Βλέπει ξαφνικά μπροστά του τον πεθαμένο να τον κοιτάζει
ειρωνικά μέσα από την κορνίζα του και να χαμογελάει –
θαρρείς  με  την  αφέλεια  του  Χάρη  –  μ΄  αυτό  το  ίδιο
χαμόγελο  που  τον  φέρνει  χρόνια  τώρα  σε  απόγνωση.
Αγριεύεται,  ανασαίνει  ακανόνιστα.  Βγάζει  ένα  πνιχτό
ουρλιαχτό και κατεβάζει με δύναμη το ραβδί που κρατά.
Το  τζάμι  γίνεται  θρύψαλα,  ο  αέρας  σβήνει  αμέσως  το
καντήλι,  το  χαμόγελο  του  πεθαμένου  εξαφανίζεται.  Ο
Χάρης γελά ευχαριστημένος. Πάει παραδίπλα και κάνει το
ίδιο. Βρίσκεται  σε τρομερή διέγερση, θέλει και μπορεί να
εξαφανίσει  όλα  τα  ειρωνικά  χαμόγελα,  τσακίζει  όσα
κρύσταλλα βλέπει να φέγγουν. Τον πλημμυρίζει μια υγρή,
ζεστή, ηδονική αίσθηση. Γελά και φωνάζει. Ασυνάρτητα.
Επιστρέφει βιαστικά στο χωριό. Μάνα και πατέρας είναι
ακόμη  στην  εκκλησία.  Βγάζει  τα  μουσκεμένα  ρούχα,
στεγνώνει το κορμί του με μια παλιά τριμμένη κουβέρτα
και  πέφτει  κατάκοπος.  Κοιμάται  πολλές  ώρες,  χωρίς
εφιάλτες.

Επίλογος

Μετά τον βανδαλισμό στα μνήματα, βάλανε τον Χάρη σε
«ίδρυμα»,  όπου  έπαιρνε  αντικαταθλιπτικά  και
αντιδιεγερτικά και έμενε ήσυχος. Κατά καιρούς είχε βίαιες
εξάρσεις,  αλλά  τον  ηρεμούσαν  με  καταδέσεις,

66

66



ψυχοφάρμακα  και  θεραπευτικά  ηλεκτροσόκ.  Πέρασαν
έτσι μερικά χρόνια. 

Κι όμως, παρ’ όλη την επιστήμη με την αυθεντία και τη
βία της, ο Χάρης δραπέτευσε από το τρελάδικο, κατάφερε
με  απανωτά  ωτοστόπ  να  φτάσει  στο  χωριό  του,  μπήκε
κρυφά  στο  σπίτι  του  και  σκότωσε  τον  πατέρα  του.  Οι
εφημερίδες εκείνης της μακρινής εποχής είχαν όλες τις
λεπτομέρειες.

67

67



Ο πραματευτής της ερήμου

Εκείνο τον καιρό κυκλοφορούσα σε όλες τις  πόλεις  της
Αραβίας  -τάχα  πραγματευτής,  στην  πραγματικότητα
αγγελιοφόρος του Προφήτη.

Μυστικός  αγγελιοφόρος,  γιατί  ο  Προφήτης  και  οι  λίγοι
πιστοί  του Αλλάχ δεν  ήταν  ακόμα καλοδεχούμενοι  από
τους  νοικοκυραίους,  ούτε  στη  Μέκα,  ούτε  στη  Μεδίνα,
ούτε  πουθενά.  Έπρεπε  να  πηγαίνω  τα  μηνύματα  του
Προφήτη στους διάφορους φίλους του, να περιμένω την
απάντησή τους – ενώ πούλαγα διάφορα μπιχλιμπίδια στα
παζάρια,  για  ξεκάρφωμα-  και  να  φεύγω  σαΐτα  για  τη
Μέκκα, ίσα που μάζευα τα ψιλολόγια μου,  τα φόρτωνα
στη Ντάρα,  καβαλούσα κι  εγώ την  Αντάλα και  έπαιρνα
δρόμο. Δε φοβόμουνα ότι θα με υποψιαστούν οι άνθρωποι
των  σεΐχηδων,  περισσότερο  από  ανεμυαλιά,  παρά  από
αφοβιά.

68

68



Δε γνώριζα τι έγραφαν τα μηνύματα που έκρυβα πότε σε
κάποια δίπλα του μανδύα μου, πότε στο κεφαλοπάνι, πότε
στη  σέλα  της  Ντάρα,  πότε  ανάμεσα  στα  στημόνια  της
κουρελούς που έστρωνα για να πλαγιάζω τις νύχτες κάτω
από  τ’  αστέρια.  Δεν  άνοιξα  ποτέ  τους  μικρούς
κυλινδρικούς  παπύρους,  άλλωστε  δεν  είχε  νόημα,  γιατί
δεν  ήξερα  να  διαβάζω.  Πολλές  φορές  όμως  έπρεπε  να
αποστηθίζω  ένα  ακαταλαβίστικο  λογύδριο  και  να  το
απαγγέλω στον αποδέκτη του. Εκείνος με άκουγε σοβαρός
και  σιωπηλός,  όταν  τελείωνα  κουνούσε  το  κεφάλι  με
νόημα,  κοιτάζοντάς  με  κατάματα,  μουρμούριζε  ένα  «ας
είναι δοξασμένο το όνομα του Αλλάχ!» και έδινε διαταγές
για  το  φαγητό  και  τον  ύπνο  μου.  Την  άλλη  μέρα  την
περνούσα στο παζάρι -εκτός αν είχα να επισκεφτώ κάποια
μικρή κόρη της ερήμου. Όταν ο φίλος του Προφήτη ήταν
έτοιμος,  με φώναζε,  καθόμαστε  στα μαξιλάρια,  κι  αφού
περνούσε  η  συνηθισμένη  ατελείωτη  ώρα  της  σιωπηλής
σοβαρότητας,  μου  έλεγε:  «Όλοι  οι  πιστοί  άκουσαν  το
μήνυμα του Προφήτη – ας είναι δοξασμένο το όνομα του
Αλλάχ!  Να  διαβιβάσεις  στον  Προφήτη  ότι  θα  γίνει  ό,τι
πρόσταξε,  αν  θέλει  ο  Αλλάχ!  Καλή  στράτα,  ειρήνη  και
ευτυχία σε σένα!» Ανταλλάσαμε εγκάρδιους χαιρετισμούς
(με  σιωπηλές  και  αργές  υποκλίσεις)  χωρίς  να  ταράζεται
καθόλου το πρόσωπό μας και έβγαινα στον καθαρό αέρα.

Αυτή η δουλειά είχε γίνει καμιά σαρανταριά φορές – κι
άλλες  τόσες  είχα  παραδώσει  γραφές.  Πολλές  φορές
μάλιστα  έπρεπε  να  φτάσω  σε  τρεις,  πέντε  ή  και  δέκα
διαφορετικούς προορισμούς, με το ίδιο μήνυμα. Παρόλα
αυτά, κανένας δε φάνηκε να με υποψιάζεται, κι ας μην
έπαιρνα  ιδιαίτερες  προφυλάξεις.  Διέσχιζα  την  έρημο  με
την κόκκινη και την τριανταφυλλένια άμμο τραγουδώντας
– όχι ύμνους στον Αλλάχ, αλλά χαρούμενα τραγουδάκια
για  μικρές  ελαφίνες  και  αντιλόπες  και  φοραδίτσες.  Το
μυαλό μου ήταν καθαρό, δεν το σκότιζαν έγνοιες: έκανα
τη δουλειά που μου εμπιστευόταν ο Προφήτης, δόξαζα τον
Αλλάχ όπως μας είχε μάθει – αν και συνήθως ξεχνούσα τις
περισσότερες από τις πέντε ημερήσιες προσευχές, δηλαδή
τις ξεχνούσα όλες όταν ήμουν μόνος στο δρόμο ή όταν δεν

69

69



βρισκόμουν στο σπίτι κάποιου πιστού. Κατά τα άλλα μου
άρεσαν τα όμορφα πράγματα της ζωής: τα άλογα (δεν είχα
αποκτήσει ακόμα),  οι  καμήλες (είχα δύο, τη Ντάρα και
την Αντάλα) και οι γυναίκες (είχα τρεις στο πατρικό μου
σπίτι,  υπό  την  επίβλεψη  της  μητέρας  μου  –  και  μου
μεγάλωναν τέσσερις γιούς και δυο κόρες).

Κανονικά έπρεπε να δείχνω χαρακτήρα και να φυλάγω τη
δύναμή μου γι’ αυτές, σύμφωνα με την θέληση του Αλλάχ
και  τις  οδηγίες  του  Προφήτη.  Αλλά  επισκεπτόμουν  το
σπίτι μου μονάχα κάθε δύο ή και περισσότερους μήνες.
Δεν  ήμουν  πια  την  πρώτη  νεότητα,  ήμουν  ήδη  είκοσι
πέντε, αλλά ένοιωθα το αίμα μου να βράζει και την καρδιά
μου να κλωτσάει σαν πουλάρι κάθε φορά που έβλεπα μια
μικρή φελάχα να πλένει τη μπουγάδα της στις πέτρινες
γούρνες δίπλα από το πηγάδι του χωριού – δηλαδή τι λέω
μία,  πάντοτε  ήταν  τουλάχιστον  μισή ντουζίνα  από κάθε
σπίτι.  Σκυμμένες,  με  τις  μαντίλες  να  γλιστρούν  καμιά
φορά  από  τα  κεφάλια,  γονατισμένες  στις  πέτρες,  να
τρίβουν  τα  ρούχα,  να  μιλάνε  ακατάπαυστα,  σαν  τις
καρδερίνες, να τραγουδάνε, να γελάνε  και να κοιτάζουν
πολύ προσεκτικά τον ψιλόλιγνο πραματευτή που έφτασε
στο  χωριό  τους  ή  τη  γειτονιά  τους.  Κι  όταν
συνειδητοποιούσαν  πως  μελετούσα  πια  το  χρώμα  των
ματιών  τους,  να  σκύβουν  βιαστικά  το  κεφάλι  και  να
τραβούν τη μαντίλα χαμηλά, μέχρι τα φρύδια. Και ήταν οι
περισσότερες  έτοιμες  για  τον  άντρα,  άλλη  δεκατέσσερα,
άλλη δεκαπέντε, άλλη δεκάξι… Συνήθως τις επέβλεπε και
τις μάλωνε κάποια ηλικιωμένη, είκοσι πέντε και τριάντα
χρόνων,  αλλά  ποιος  μπορεί  να  συγκρατήσει  τον  άνεμο,
ποιος  μπορεί  να  φυλακίσει  τον  ήλιο,  ποιος  μπορεί  να
εμποδίσει  το  ποτάμι  να  φέρει  τα  νερά  του  στη  μεγάλη
θάλασσα;

Ο  πραματευτής  έχει  αυτή  την  ευλογία  από  τον  Αλλάχ,
έρχεται εύκολα σε επαφή με τις γυναίκες. Εννιά στις δέκα
φορές, δυστυχώς, με τις μεγάλες, τις τριαντάρες που έχουν
ήδη αποκτήσει έξι και οχτώ και δέκα γιούς και θυγατέρες
και  έχουν  χάσει  πια  τη  λυγεράδα  της  τίγρης  και  τη

70

70



σβελτάδα της αγριόγατας και το απρόβλεπτο της φωτιάς
που τριζοβολάει όταν τη χαϊδεύει ο νυχτερινός αγέρας και
τινάζει  τις σπίθες της στους ταξιδιώτες που την άναψαν.
Αλλά  κι  αυτές  τις  γυναίκες,  που  φυσιολογικά  έχουν
κλείσει τον ερωτικό τους κύκλο, τις έχει κάνει ο Αλλάχ να
συμπεριφέρονται  σαν  τις  δωδεκάχρονες  αδερφές  τους,
δηλαδή χωρίς κουκούτσι μυαλό μες το κεφάλι τους. Και
δεν μιλάω για τις χήρες, αλλά για παντρεμένες γυναίκες
που οι άντρες τους δεν λείπουν καν, αλλά φαίνεται πως τις
παραμελούν – αλλά και πώς να ασχοληθεί ένας άντρας με
μια γυναίκα που την κατέχει  ήδη δεκαπέντε  και  είκοσι
χρόνια και του έχει γεννήσει τόσα παιδιά, όταν έχει στη
διάθεσή του όσες νεαρές πυρωμένες καμηλίτσες μπορεί να
σηκώσει  το  πουγκί  του;  Και  δεν  είναι  άδικο  για  τις
γυναίκες αυτό, συμβαίνει γιατί οι άντρες σκοτώνονται στις
μάχες  και  στους  δρόμους  και  στα  εμπόρια  και  στην
αγωνία της ζωής και διαρκώς λιγοστεύουν, ενώ ο αριθμός
των γυναικών αυξάνεται δυσανάλογα. Ο Αλλάχ, μέσα στη
σοφία του, θέλησε να ανταμείψει με κάποιον τρόπο τον
άντρα που μπορεί ανά πάσα στιγμή να πεθάνει – και του
έδωσε την ευλογία, όσο ζει να χαίρεται πολλές γυναίκες.
Με  τον  τρόπο  αυτόν  ευνοούνται  και  οι  γυναίκες  και
αποκτούν παιδιά και γνωρίζουν τον έρωτα, ενώ αν έμενε
ένας με μία, οι περισσότερες θα πέθαιναν παρθένες – και
πολλοί άντρες θα μελαγχολούσαν και θα παραμελούσαν
την  επιστήμη  και  τις  τέχνες  και  το  εμπόριο  και  τις
προφητείες, κι έτσι η ζωή θα φτώχαινε. Όπως λέμε εμείς οι
φίλοι  του  Προφήτη,  ας  είναι  δοξασμένο  το  όνομα  του
Αλλάχ!

Έλεγα  για  τις  αφελείς  γυναίκες  και  τον  πραματευτή,
δηλαδή εμένα, τον ταπεινό αγγελιοφόρο και υπηρέτη του
Προφήτη. Κάποιες φορές τα πράγματα είναι δύσκολα και
χρειάζεται μεγάλη υπομονή (που έχω) και πολύς χρόνος
(που, συνήθως,  έχω) μέχρι να φτάσουμε στο σκοπό μας,
δηλαδή να λυθεί η ζώνη, να ελευθερωθούν τα μαλλιά, να
τρεμοπαίζουν  τα  χείλη  και  τα  χέρια  να  σχηματίζουν  το
εφήμερο  αλλά  πανένδοξο  στεφάνι  τους  γύρω  από  τον
άντρα. Αυτό είναι το εύκολο, γιατί δεν είναι παρά ο ίδιος ο

71

71



νόμος  της  φύσης  που  επιβάλει  τον  έρωτα  στους
ανθρώπους.  Το  δύσκολο  είναι  η  παράκαμψη  των
εμποδίων που επινοούν οι  άνθρωποι,  δηλαδή οι άντρες,
για  να  περιφρουρήσουν  την  τιμή  τους,  δηλαδή  την
ιδιοκτησία τους, τις γυναίκες.

Ευχαρίστως  θα  μιλήσω  για  αυτά  τα  εμπόδια  –  και  το
κυριότερο,  θα  σας  εξηγήσω  πως  τα  υπερπηδά  ο
αποφασισμένος για τον έρωτα πιστός του Αλλάχ. Αρκεί να
μου μηνύσετε πως σας ενδιαφέρουν οι ιστορίες που σας
λέω…  Γιατί,  τι  νόημα  έχει  μια  αφήγηση  όταν  δεν  την
ακούει  κανένας;  Κι  αν  με  ρωτήσετε  «καλά  βρε  Ιμπν
Μπακρ», ξέχασα να σας αναφέρω πως αυτό είναι το όνομά
μου,  «και  με  τις  δικές  σου  γυναίκες  τι  γίνεται;»  Στην
ερώτηση αυτή υπάρχει απάντηση, αν και δεν είναι πολύ
εύκολη… Η αφήγηση και η ακρόαση μιας καλοειπωμένης
ιστορίας βρίσκονται  ανάμεσα στα μεγαλύτερα δώρα που
χάρισε  ο  Αλλάχ  στους  ανθρώπους.  Ξεκινάω  λοιπόν  τις
αφηγήσεις μου, με τη βοήθεια του Αλλάχ. Είθε, στο τέλος
να είστε κι εσείς ευχαριστημένοι, όπως θα είμαι κι εγώ,
έχοντας ξαναζήσει με την αφήγηση για μια επιπλέον φορά,
όσα  μου  έτυχαν  να  ζήσω  μονάχα  μια  στην
πραγματικότητα.

72

72



Πως ο πραματευτής γνώρισε
τη Νάμι

Έφυγα από το σπίτι μου μπουρινιασμένος. Η μάνα μου
παραπονιόταν ότι την πονάνε όλα της τα κόκαλα, κυρίως
όμως  ότι  οι  νύφες  της  δεν  τη  σέβονται  πια,  βγάζουν
γλώσσα όταν τους δίνει οδηγίες για κάτι, μαλώνουν μεταξύ
τους όλη την ώρα και έχουν μεγάλη αντιζηλία ποιανής τα
παιδιά είναι πιο καλοντυμένα, πιο όμορφα και τα αγαπά
περισσότερο  ο  πατέρας  τους,  δηλαδή  η  αφεντιά  μου.
«Κοίτα  να  μαζευτείς,  Ιμπν  Μπακρ,  να  διευθύνεις  το
σπιτικό  σου!  Δε  φτάνει  να  έρχεσαι  μια  στις  τόσες,  οι
γυναίκες πρέπει να νοιώθουν από κοντά την παρουσία και
το χαλινάρι του άντρα!». Σοφές κουβέντες, αλλά από την
τρίτη κιόλας μέρα, εγώ νοσταλγούσα την έρημο, τις νύχτες
κάτω από τ’ αστέρια, τις μικρές και τις μεγάλες πολιτείες
με τους ανθρώπους και τις όμορφες φελάχες. Έμεινα το
συνήθη χρόνο, έξι νύχτες.

73

73



Πώς να φύγω νωρίτερα; Μια μάνα και έξι παιδιά, θέλουν
τις ώρες τους, αλλά βολεύονται. Τρεις σύζυγοι όμως, άντε
να  τις  ευχαριστήσεις.  Η  δεύτερη  ήταν  πάλι  έγκυος  και
γκρίνιαζε όλη την ώρα ότι την παραμελώ, ιδιαίτερα τώρα,
που  είναι  συνέχεια  άρρωστη  και  ότι  οι  άλλες  δεν  τη
βοηθάνε  καθόλου,  ούτε  της  λένε  μια  καλή  κουβέντα,
φοβάται κιόλας μήπως της κάνουν μάγια, να χάσει το γιο
που  έχει  στην  κοιλιά.  Η  πρώτη  είχε  ήδη  αρχίσει  να
εποφθαλμιά τη θέση της πεθεράς της στη διοίκηση του
σπιτιού και έσπευσε να μου αναφέρει πολλά και διάφορα
πραγματικά  ή  φανταστικά  (ο  Αλλάχ  γνωρίζει)
παραπτώματα των άλλων δύο, καθώς και έναν λεπτομερή
κατάλογο  με  τις  παραξενιές  της  πεθεράς  της  και  τους
παραλογισμούς της όσο διάστημα είχε μεσολαβήσει από
την τελευταία μου επίσκεψη. Έχοντας γεννήσει ήδη τρεις
γιούς  αισθανόταν  ότι  ήρθε  η  ώρα  να  διεκδικήσει  τα
δικαιώματά  της,  ίσως  και  κάτι  περισσότερο.  Ας  πούμε,
ήθελε κι άλλη νύχτα, δεν της ήταν αρκετές οι δύο που της
αναλογούσαν. Αυτό το μυρίστηκε η τρίτη και έγινε έξαλλη.
Είχε γεννήσει μονάχα μια κόρη και περίμενε πως και πώς
να κάνει κι αυτή γιό, αλλά αυτό προϋπέθετε ότι εγώ θα
βρισκόμουν  μαζί  της  περισσότερο.  Κι  αντί  γι  αυτό,
περνούσα  περισσότερες  ώρες  με  την  πρώτη  «που  μας
παριστάνει τη σπουδαία, που νομίζει ότι κάποια είναι πια»
και πολλά ακόμα…

Δεν έλυσα κανένα από τα προβλήματα του σπιτιού μου, τα
άφησα όπως ήταν, να τα φροντίσει η πρόνοια του Αλλάχ,
και  έφυγα  όσο  πιο  γρήγορα  μπορούσα  για  την  έρημο.
Αυτή τη  φορά οι  γυναίκες  μου είχαν πετύχει  κάτι  που
ούτε μπορούσα να το φανταστώ: με έκαναν να νοιώθω τον
έρωτα  σα  βαρετή  υποχρέωση,  σαν  καταναγκαστική
εργασία, εγώ που τρελαινόμουν να σπρώχνω το σύρτη, να
σβήνω το λυχνάρι και να ταξιδεύω ώρες στα κύματα της
χαράς που μου έδιναν τα κορμιά,  περισσότερο όμως οι
ψυχές των γυναικών μου, όταν τις έκανα να δαγκώνουν τα
μαξιλάρια για να μην ακούγονται σ’ ολόκληρο το σπίτι οι
οιμωγές  τους,  καθώς  έφταναν  μαζί  μου  στην  υψηλή

74

74



ευδαιμονία  που  μονάχα  ο  έρωτας  μπορεί  να  οδηγήσει
τους  ανθρώπους.  Αλλάχ,  Αλλάχ!  Δοξασμένο  να  είναι  το
όνομά σου, αλλά φοβάμαι πως τα κανόνισες λάθος με το
γάμο,  ο  άντρας  να  τρώει  το  μέλι  αποπάνω,  μια  λεπτή
λεπτή κρούστα στο  πιθάρι  και  μετά  να πρέπει  να  φάει
ολόκληρα καντάρια σκ…, άντε να μην το πω!

Σταμάτησα  σ’  ένα  ύψωμα  στεναχωρημένος,  άφησα  τις
καμήλες  μου  να  βοσκολογήσουν  τους  σκονισμένους
θάμνους. Για πρώτη φορά ένοιωθα βαθιά μέσα μου την
ανάγκη  να  προσευχηθώ.  Άπλωσα  το  χαλάκι  της
προσευχής, γονάτισα και προσευχήθηκα, όπως μας έχει
διδάξει ο Προφήτης: «Αλλάχ, ας είναι δοξασμένο το όνομά
σου! Η δόξα σου ακούγεται στους αιώνες, η ευσπλαχνία
σου ημερεύει  τις  μέρες  των πιστών ανθρώπων,  τα δώρα
σου γαληνεύουν τις ψυχές και αναπαύουν τα κουρασμένα
κορμιά.  Εσύ  ο  μεγάλος  ουρανός  και  ο  άνθρωπος  ένα
ταπεινό  συννεφάκι,  που  το  σκορπίζει  ο  άνεμος.  Εσύ  η
μεγάλη θάλασσα κι ο άνθρωπος ένα ταπεινό χαλίκι του
γιαλού, που το δροσίζει η ευσπλαχνία σου. Εσύ η πηγή
της σοφίας και οι άνθρωποι φτωχά χωματένια κανάτια που
σπάνε και ξαναγίνονται χώμα. Μικρός και ταπεινός κι εγώ,
σε παρακαλώ να με βοηθήσεις να βάλω τάξη στο σπιτικό
μου, ξέρεις εσύ… Κι αν είπα και μια κουβέντα παραπάνω,
συχώρεσέ  με,  τον  ανάξιο  υπηρέτη  σου…».  Σηκώθηκα
ανακουφισμένος,  ανάλαφρος.  Ας  είναι  δοξασμένο  το
όνομα του Αλλάχ!

Έφερα γύρω το βλέμμα και θαύμασα τα έργα του Αλλάχ.
Θα σουρούπωνε σε λίγο και ο ήλιος είχε βάψει την έρημο
στα κόκκινα, στα μενεξεδιά και στα χρυσαφένια. Καθώς
έστρεψα προς το νότο είδα ένα μικρό σύννεφο από άμμο,
που ζύγωνε.  Έσφιξα στο ζωνάρι  μου το δαμασκηνό μου
εγχειρίδιο με την φιλντισένια λαβή, ακριβό δώρο του ίδιου
του Προφήτη στην ταπεινότητά μου, χούφτωσα το χοντρό
μου ραβδί και περίμενα. Αν ήταν ληστές, είχαν ήδη δει τις
καμήλες μου, την ώρα που ήμουν απορροφημένος με την
προσευχή.

75

75



Πρώτα κατάλαβα ότι ήταν δυο άλογα αυτά που πλησίαζαν
και μετά ότι τα ίππευαν γυναίκες! Με είχαν δει φαίνεται,
από  τον  αντικρινό  λόφο  και  ερχόντουσαν  να  με
ανταμώσουν.  Δε  χρειαζόταν  μεγάλη  σκέψη,  σίγουρα
βρισκόταν σε κίνδυνο. Δυο γυναίκες μοναχές, μέσα στην
έρημο…  Κάποιοι  τις  κυνηγούσαν,  από  κάποιους  είχαν
ξεφύγει. Αυτή η σκέψη με πάγωσε. Όποιοι κι αν ήταν οι
διώκτες  τους,  δεν  θα  ήταν  για  το  καλό  μου  αν  τις
συναντούσαν  με  τη  δική  μου  συντροφιά.  Η  φρόνηση
πρόσταζε να είμαι επιφυλακτικός, αλλά η περιέργειά μου
είχε υψωθεί σαν το όρος Σινά, που με αξίωσε ο Αλλάχ να
το επισκεφθώ κάποτε για να μεταφέρω εκεί ένα μήνυμα
του Προφήτη.

Όσο  πλησίαζαν  τα  άλογα  προς  το  μέρος  μου,  τόσο
ελάττωναν  τον  καλπασμό  τους,  μέχρι  που  σταμάτησαν,
μιαν  οργιά  πριν  με  αγγίξουν  τα  αφρισμένα  τους
ρουθούνια. Για ελάχιστο χρόνο επικράτησε σιωπή: αυτές
εξέταζαν  εμένα,  καθώς  στεκόμουν  ασάλευτος,  κι  εγώ
αυτές.  Η μια ήταν ηλικιωμένη,  στρουμπουλή, με μικρά
ανήσυχα μάτια. Η άλλη… Μου φάνηκε, όπως την έβλεπα
πάνω στ’ άλογο, σα βεργολυγερός κρίνος, τυλιγμένη σεμνά
με τα καφέ και πράσινα ενδύματα και την καλύπτρα της
κεφαλής. Μπορούσα όμως να δω καθαρά τα κατάμαυρα,
αμυγδαλωτά  της  μάτια,  υγρά  και  επιθυμητά  σαν  τις
μικρές λιμνούλες που συναντά στις οάσεις ο ταξιδιώτης,
μετά  από  το  μακρύ  και  κουραστικό  δρόμο  μέσα  στην
έρημο.

«Ο  Αλλάχ  είναι  μεγάλος!»  βρυχήθηκα  μέσα  μου,
παραδομένος κιόλας σε μια πυκνή αλληλουχία σκέψεων,
όσες μπορούσε να χωρέσει το κεφάλι μου στον μηδαμινό
χρόνο  της  αμοιβαίας  παρατήρησης.  Ξαφνικά,  η
ηλικιωμένη  κουτρουβάλησε  από  το  άλογο,  σύρθηκε
μπροστά μου  και  με  ατένισε  ικετευτικά:  «Αφέντη…»  Με
κόπο  πήρα  το  βλέμμα  μου  από  αυτήν  που  ήθελε  να
συναντά. Πρώτη φορά με αποκαλούσαν «αφέντη» αλλά δε
μου έκανε την  παραμικρή αίσθηση.  Θα προτιμούσα να

76

76



έλειπε  εντελώς  η  προσαγόρευση,  μαζί  με  τη  μεσόκοπη
γυναίκα.

Με  μια  πυκνότητα  λόγου   σπάνια  για  το  φύλο  της,  η
ακόλουθος  Ζεκί  μου  αφηγήθηκε  την  ιστορία  τους:
Επέστρεφαν από το ετήσιο προσκύνημα που έκαναν στο
ιερό  της  μεγάλης  θεάς  Ασσεράχ,  στην  οποία  είχαν
αφιερώσει  τη  νεαρή  Νάμι.  Τους  παραμόνεψαν  ληστές,
τους επιτέθηκαν, σκότωσαν όλους τους ακολούθους τους,
αλλά  αυτές  οι  δύο  κατάφεραν,  μέσα  στην
αναμπουμπούλα,  να  σκαρφαλώσουν  σε  δυο  άλογα,  να
τρέξουν μακριά και να ξεφύγουν, χωρίς να γνωρίζουν για
πού τραβάνε. Όλα αυτά συνέβησαν νωρίς σήμερα το πρωί,
ήμουν ο πρώτος άνθρωπος που συναντούσαν από εκείνη
την  ώρα.  «Ευγενικέ  μου άρχοντα,  δείξε  την  ευσπλαχνία
σου σε δυο αδύναμα πλάσματα και η μεγάλη Ασσεράχ θα
σε έχει πάντα κάτω από τη σκέπη της…» κατέληξε η Ζεκί,
έσκυψε ταπεινά το κεφάλι και περίμενε.

Η θεολογία δεν είναι το δυνατό μου σημείο, ήξερα ωστόσο
πολύ καλά ότι η Ασσεράχ είναι η γυναίκα του Γιαχβέ, του
μεγάλου θεού των Εβραίων.  Η σκέψη ότι  επρόκειτο για
Εβραίες  κάτι  πάγωσε  μέσα  μου,  αλλά ο  πάγος  έλειωσε
μεμιάς  καθώς  αντίκρισα  και  πάλι  τα  μάτια  της  Νάμι.
Φυσικά,  δε  μπορούσα  να  αφήσω  τον  εαυτό  μου
εκτεθειμένο ενώπιον του Θεού μου. «Ένας είναι ο Θεός, ο
Αλλάχ,  και  Προφήτης  του  ο  μεγάλος  Μωάμεθ!»  είπα
ήρεμα, αλλά με ύφος που δε σήκωνε αντίρρηση. Η Ζεκί
σήκωσε ξαφνιασμένη τα μάτια, καταλαβαίνοντας ότι είχε
κάνει γκάφα, η οποία θα μπορούσε να τις οδηγήσει στην
καταστροφή.

Δεν ήθελα όμως να αφήσω κι  άλλο τη Νάμι μέσα στην
αγωνία. «Ξέρω το χωριό σας, θα σας οδηγήσω εκεί, με τη
θέληση του Αλλάχ» είπα, κοιτάζοντας κατάματα τη μικρή
ελαφίνα.  Είδα  τα  μάτια  της  να  αστράφτουν  και
φαντάστηκα το χαμόγελο στα χειλάκια της, που κάλυπτε η
μαντίλα.  Η  αχρείαστη  Ζεκί,  για  να  μου  εκφράσει  την
ευγνωμοσύνη της, αγκάλιασε τα πόδια μου και φίλησε τα

77

77



σκονισμένα μου σανδάλια. Τραβήχτηκα όσο πιο γρήγορα
μπορούσα και τους είπα ότι θα φεύγαμε αμέσως: Μια ώρα
δρόμο μακρύτερα, ήξερα μια μικρή γωνιά με δέντρα και
τρεχούμενο  νερό.  Η  Ζεκί  σηκώθηκε  και,  με  χίλιους
κόπους,  σκαρφάλωσε  στο  άλογο.  Δεν  έσπευσα  να  τη
βοηθήσω, γιατί να αγγίζεις μια ξένη γυναίκα δεν είναι ό,τι
καλύτερο  μπορεί  να  κάνει  ένας  σωστός  άντρας  (τα
πράγματα θα άλλαζαν βέβαια, αν επρόκειτο για τη Νάμι)

Φτάσαμε  στη  μικρή  όαση,  οι  γυναίκες  ξεπέζεψαν  και
έτρεξαν αλαφιασμένες προς το νερό που ανάβλυζε μέσα σε
μια  συστάδα  από  μαύρους  και  καφετιούς  βράχους.  Τα
άλογά τους τις μιμήθηκαν, ενώ εγώ και οι καμήλες μου
παρατηρούσαμε συγκρατημένα το σκηνικό. Είδα τότε για
πρώτη φορά τη Νάμι να περπατά και παρόλο το σκοτάδι
που είχε πέσει και τα σεμνά της ενδύματα, η καρδιά μου
χτύπησε μανιασμένα μέσα στο στήθος μου. Όταν έσκυψε
πάνω  από  τη  μικρή  πηγή  μπόρεσα  να  διακρίνω  τις
γραμμές  του λεπτού της  κορμιού και  τότε  κυρίεψαν το
λογισμό μου ανάκατα κολασμένες και ποιητικές σκέψεις.

Οι γυναίκες δεν είχαν καμιά προμήθεια μαζί τους. Τους
έδωσα τα  λιγοστά παξιμάδια  μου και  η  Ζεκί  με  γέμισε
πάλι  με  ευχαριστίες,  αυτή  τη  φορά  χωρίς  να  αναφέρει
καθόλου  την  Ασσεράχ.  Πότισα  τις  καμήλες  μου,  τις
απάλλαξα από τα φορτία τους, τις άφησα να μασουλάνε
ό,τι φύτρωνε εκεί γύρω και ετοιμάστηκα για μια άγρυπνη
νύχτα,  επειδή  λόγω  των  συνθηκών  έπρεπε  να  φυλάω
σκοπιά αντί να κοιμάμαι. Σκαρφάλωσα στην κορυφή των
βράχων της πηγής κι έγινα ένα με την καφετιά τους όψη.
Από τη θέση μου έβλεπα τα πάντα.

Έβλεπα και τις δυο γυναίκες που κούρνιασαν κάτω από
μια χουρμαδιά, δηλαδή έβλεπα το μπόγο της Ζεκί, που
κάλυπτε απολύτως τη φιγούρα της Νάμι. Σε λίγο άκουγα
το  ροχαλητό  της,  έκανε  σα  γερασμένος  αργαλειός  που
τρίζουν όλες του οι ξυλοδεσιές, καθώς η υφάντρα περνά τη
σαΐτα με το υφάδι και μετά σκύβει για να πιάσει το χτένι,
το σέρνει και το χτυπά δυνατά, για να προσθέσει το νήμα

78

78



που μόλις πέρασε, στο ήδη έτοιμο υφαντό. Αναμασούσα
όσα επιπρόσθετα με είχε πληροφορήσει η Ζεκί, όσα έκρινε
ότι έπρεπε να ξέρω. Ο πατέρας της Νάμι ήταν έμπορος (δε
μου είπε ότι ήταν πολύ πλούσιος, αλλά αυτό μπορούσα να
το  καταλάβω  και  μοναχός  μου).  Κάθε  φορά  συνόδευε
αυτός  τη  Νάμι  στο  προσκύνημα,  αλλά  λίγες  μέρες
νωρίτερα είχε πέσει από τ’  άλογό του και είχε χτυπήσει
άσχημα.  Η  γυναίκα  του  έμεινε  μαζί  του  για  να  τον
φροντίζει, επέμεναν ωστόσο ότι η Νάμι έπρεπε να πάει στο
ιερό, γιατί φοβόντουσαν πολύ την οργή της μεγάλης θεάς,
αν παράβαιναν το τάμα που έλεγε ότι η Νάμι θα πηγαίνει
να  προσκυνά  κάθε  χρόνο,  στη  μεγάλη  εορτή  της  θεάς,
ώσπου  να  παντρευτεί  και  να  φύγει  από  τον  οίκο  του
πατέρα της.  Μεγάλα δώρα και  χάρες περίμεναν εκείνον
που θα οδηγούσε την κόρη στο σπιτικό της. Ξεροκατάπια
και ρώτησα αν η κοπέλα θα παντρευόταν σύντομα, αλλά η
Ζεκί μουρμούρισε κάτι  ακατάληπτο και  μου γύρισε την
πλάτη.

Είχα δει μονάχα τα μάτια της Νάμι και φευγαλέα τα χέρια
της με τα αλαβάστρινα δαχτυλάκια.  Είχα μελετήσει  την
κορμοστασιά της καθώς ίππευε, καθώς περπατούσε και,
Αλλάχ, Αλλάχ… καθώς έπινε νερό, αλλά δεν είχα ακούσει
ακόμα τον ήχο της φωνής της.  Κι  όμως,  η καρδιά μου
φλεγόταν  και  το  μυαλό  μου  κόντευε  να  τσακίσει  τα
κόκαλα  του  κεφαλιού  μου,  από  την  ταραχή.  Τα
συμπτώματα ήταν ολοφάνερα, ό έρωτας είχε έρθει και με
βρήκε ξανά, φουριόζος και απαιτητικός.

Μια παλαβή ιδέα τρύπωσε στο πυρακτωμένο κεφάλι μου.
Την απόδιωξα με σιχασιά, αλλά αυτή επέστρεψε και σιγά
σιγά με κυρίεψε ολόκληρο.  Γιατί,  τάχα,  να οδηγήσω τη
Νάμι  στον  πατέρα της;  Δε  θα μπορούσα να την πάω σ’
εκείνο το όμορφο χωριουδάκι, δυο ώρες δρόμο από την
πόλη της Γάζας, όπου μένει η χήρα θεία μου; Η θεία με
υπεραγαπάει, δε θα μου χαλάσει την καρδιά. Θα άφηνα
τη Νάμι εκεί, αφού σεργιανούσα πρωτύτερα μαζί της και
στους  εφτά ουρανούς  της  ευτυχίας,  χωρίς  να  νοιάζομαι
καθόλου για το πέρασμα του χρόνου. Κανένας δεν θα την

79

79



εύρισκε ποτέ, όλοι θα σκεφτόντουσαν ότι την πήραν μαζί
τους οι ληστές που χτύπησαν την ακολουθία της, ότι θα
την είχαν πουλήσει σε κάποιον άρχοντα για να στολίζει το
χαρέμι  του.  Αυτή όμως θα είχε  άρχοντα και  κύριό  της
εμένα, τον Ιμπν Μπακρ.

Έκανα ότι  μπορούσα για να απαλλαχτώ από αυτήν την
ανόσια  σκέψη,  αλλά  στάθηκε  αδύνατο,  ώσπου  πέρασε
ξαφνικά μπροστά μου  η  εικόνα  της  Ζεκί.  Αυτή,  για  να
προστατέψει την τιμή της Νάμι, ήταν ικανή να δώσει και
τη ζωή της. Ωραία, ας την έδινε λοιπόν… Έτριζα τα δόντια
γεμάτος  μαύρες  σκέψεις  για  τη  Ζεκί,  όταν  μια  άλλη
αστραπή πέρασε από το νου μου: να την επιστρέψω στον
πατέρα της και να τη ζητήσω επίσημα ως σύζυγο. Δεν είχα
παρά τρεις γυναίκες μονάχα και δε με είχαν πάρει δα και
τα χρόνια, μόλις είχα κλείσει τα είκοσι πέντε.

Η σκέψη  αυτή  ζέστανε  την  καρδιά  μου,  όπως  η  φωτιά
ζεσταίνει  τον  παγωμένο  οδοιπόρο,  αλλά με  μεγάλη μου
λύπη  αναγκάστηκα  να  την  αποκλείσω:  κι  αν  δε  με
πετούσαν έξω με τις κλωτσιές,  λόγω των υπηρεσιών που
προσέφερα,  θα  αρνιόντουσαν  ευγενικά,  αλλά  με
πραγματική  αποστροφή  την  ιδέα  να  δώσουν  τη
μοσχαναθρεμμένη κόρη σ’ ένα φτωχό καμηλιέρη, που δεν
είχε  στον  ήλιο  μοίρα.  Μας  χώριζε  μια  απόσταση
μεγαλύτερη απ’ όση χρειάζεται να διασχίσει το καΐκι για
να  φτάσει  από  την  ανατολική  στη  δυτική  πλευρά  της
μεγάλης Ερυθράς Θάλασσας.  Μπορούσα να την κλέψω,
παίζοντας μονά ζυγά το κεφάλι μου (κατά βάθος ήξερα ότι
θα το έχανα και στα μονά και στα ζυγά, αλλά αυτό δε με
ένοιαζε εκείνη την ώρα) Μπορούσα να γίνω ρεζίλι ζητώντας
την από τον πατέρα της. Μπορούσα τέλος να καταπιώ τον
έρωτά μου γι’ αυτήν και να μην κάνω τίποτα, αλλά αυτό
μου φαινόταν το χειρότερο απ’ όλα.

Έστρεψα  το  βλέμμα  στον  ουρανό.  «Αλλάχ,  Αλλάχ!»
αναφώνησα μέσα μου «βοήθησέ με να πάρω μια σωστή
απόφαση…».  Είδα  στον  ουρανό  τους  παλιούς  μου
γνώριμους, τη Μικρή και τη Μεγάλη Άρκτο, τις Πλειάδες,

80

80



την Ανδρομέδα και τον Σείριο, αλλά κανένα μήνυμα και
καμιά  συμβουλή δεν  έφτανε  ως  εμένα.  Αναστέναξα  και
πήδησα από το βράχο του μαρτυρίου μου.

Πλησίασα τις γυναίκες, να τις ξυπνήσω για να κινήσουμε
(προς τα πού;) και τότε, καθώς κοιμόντουσαν ακόμα, είδα
με το  φως της  αστροφεγγιάς  ολόκληρο το  πρόσωπο της
Νάμι. Ουρανοί και θάλασσες, πώς να το περιγράψω; Τι να
πω για τα ματόκλαδα, τις γραμμές των παρειών, το αυτάκι
της;  Πώς να ζωγραφίσω με λέξεις  το όνειρο των χειλιών
της, το λεπτό της πηγούνι, την απαλή της ανάσα; Δεν είναι
δυνατόν να γίνει αυτή η περιγραφή, τουλάχιστον όχι από
εμένα.

Η  ευδαιμονία  μου  έσβησε  γρήγορα,  όπως  η  πρωινή
πάχνη, καθώς άκουσα τη Ζεκί να γρούζει. Είχε ξυπνήσει,
θα την ειδοποίησε το άγρυπνο μαντρόσκυλο που έκρυβε
μέσα της, και με είδε που παρατηρούσα ασάλευτος την
κοιμισμένη Νάμι. Η Ζεκί έκανε μια απότομη κίνηση και
τη  σκέπασε  ολόκληρη με  το  χιτώνα  της.  Ήθελα  να  την
κλωτσήσω δυνατά στα πλευρά,  αλλά αυτοκυριαρχήθηκα
έγκαιρα και είχα την ετοιμότητα να πω με φωνή ψυχρή
«ξυπνήστε,  φεύγουμε»  πριν  στρέψω  με  κομματιασμένη
καρδιά για να αναζητήσω τις καμήλες μου.

81

81



Αριάδνη

Έπινα πάντα, από τον καιρό που ήμουνα πρωτοετής, εδώ
και  μια  ντουζίνα  χρόνια  περίπου.  Ωστόσο  υπάρχουν
ορισμένες λεπτές διαφορές ανάμεσα στο τότε και στο τώρα
της σχέσης μου με το αλκοόλ. Τότε έπινα μόνο με παρέα,
συνήθως  φτηνό  κρασί,  κονιάκ,  ούζο  και  μπύρες,
ακούγοντας Καζαντζίδη σε λαϊκά ταβερνεία και ατημέλητα
φοιτητικά  σπίτια.  Το  πιοτό  συνοδευόταν  από  ατελείωτες
συζητήσεις  επί  παντός  επιστητού:  Γυναίκες,  πολιτική,
μεταφυσικά,  γυναίκες,  ποδόσφαιρο,  κινηματογράφος,
τσόντες και γυναίκες. Όλα στις χαμηλότερες δυνατές τιμές
αγοράς, με δανεικά αν αυτό ήταν εφικτό.

Στους παρόντες χρόνους βρίσκομαι σπάνια με παρέα κι
έτσι συνήθισα να πίνω μόνος μου. Έμαθα πια να ξεχωρίζω
τις ποικιλίες των κόκκινων κρασιών, τα μάλτ ουΐσκι, τις
ανεπαίσθητες διαφορές στις βότκες και ό,τι διαφοροποιεί
τις  ελληνικές  από  τις  τσέχικες  μπύρες.  Σημειώνω  ότι
μπορώ πλέον να πληρώνω αυτά τα ακριβά ποτά και να

82

82



συνοδεύω  την  κατανάλωσή  τους  με  Τσάρλυ  Πάρκερ,
Τελόνιους Μόνκ και Βασίλη Τσιτσάνη. Ενίοτε, με Μαρία
Κάλλας – ταιριάζει θαυμάσια με το καλό αλκοόλ.

Το πρόβλημα είναι πως όταν δεν έχει κανείς καλή παρέα
για  ποτό  και  κουβέντα  οδηγείται  στη  βαρεμάρα  ή  το
γράψιμο… πίνοντας. Η μετάπτωση από τη μια κατάσταση
στην άλλη γίνεται ανά τακτά χρονικά διαστήματα με τα
υπό διαπραγμάτευση θέματα ελαφρώς διαφοροποιημένα:
Γυναίκες,  ελληνισμός  και  Ορθοδοξία,  γυναίκες,
τραγούδια,  ποδόσφαιρο,  κινηματογράφος,  κόμικς,
γυναίκες, μπάσκετ, οικολογία, πληροφορική και γυναίκες.
Δε  γνωρίζω  αν  η  αντικατάσταση  της  γοητείας  της
Φόρμουλα – 1 από τη γοητεία της Ιστορίας συνιστά θετική
πνευματική  εξέλιξη,  στο  κάτω  κάτω   δεν  αποτιμώ,
καταγράφω.

* 

Είχαμε  ακόμα  χειμώνα,  αρχές  Μαρτίου.  Χτύπησε  το
κουδούνι  και  πήγα  ξαφνιασμένος  ν’  ανοίξω,  γιατί  δεν
περίμενα  κανέναν  εκείνο  το  βράδι.  Στην  πόρτα
χαμογελούσε  βρεγμένη  μέχρι  το  κόκαλο  η  Αριάδνη,
τουλάχιστον  σαράντα  μήνες  μετά  τον  ιστορικό
αποχαιρετισμό μας (διάβαζε: την απόλυσή μου – από την
καρδιά  και  τα  υπόλοιπά της)  δίπλα στην Αχειροποίητο.
Ξαφνιάστηκα,  ένοιωσα  ένα  μούδιασμα  στην  πλάτη  και
χάρηκα,  χτυπημένα  στο  σέηκερ  με  απορία  και
αστραπιαίες, αστήρικτες υποθέσεις.

Τσάι με ρούμι για κείνην, να ζεσταθεί και  να συνέλθει.
Προς  τιμήν  της,  στο  πικάπ  οι  Μπλουζ  Μπράδερς.
Συμμάζεψα  στοιχειωδώς  τη  γραφομηχανή  μου  και  τις
σκόρπιες  σελίδες  του υπό κατασκευήν αριστουργήματος
μου  και  την  παρακολουθούσα  να  βολεύεται
χαμογελώντας,  με άνεση και χάρη, στο διθέσιο καναπέ.
Παρένθεση,  όσο  αυτή  τακτοποιείται:  Η  Αριάδνη  υπήρξε
ό,τι πιο εντυπωσιακό μου έχει συμβεί ποτέ. Ωστόσο πριν

83

83



σαράντα  μήνες  ήμουν  ακόμα  πολύ  φτωχός  και  πολύ
ξεροκέφαλος για να μπορέσω να την κρατήσω.

«Δεν περίμενα πως θα σε βρω, φανταζόμουν ότι θα είχες
αλλάξει σπίτι  και δεν μπορούσα να βρω το τηλέφωνό σου
πουθενά. Έχεις αλλάξει τη διακόσμηση;»

Τρίχες. Πριν σαράντα μήνες δεν υπήρχε διακόσμηση – και
το  τηλέφωνό  μου  ήταν  γραμμένο  φαρδύ  πλατύ  στον
τηλεφωνικό κατάλογο και στο Χρυσό Οδηγό, από τότε. Δεν
έκανα κανένα σχόλιο, την άφησα να μιλάει ενώ έπινε το
τσάι της και άπλωνε τις θαυμάσιες γάμπες της εδώ κι εκεί.
Με  πληροφόρησε  πως  παντρεύτηκε,  πως  χώρισε,  πως
κάνει εκπομπές στο ραδιόφωνο, πως ετοιμάζεται να βγει
στην τηλεόραση και πως την έστειλε στη Θεσσαλονίκη το
περιοδικό της για κάποιο (τάχαμ – δήθεν) ρεπορτάζ. Από
αυτά που κάνουν κατά καιρούς οι Αθηναίοι για την πόλη
μας – και τα διαβάζουμε εμείς γελώντας. Σκέφτηκε, λέει,
πως θα μπορούσα εγώ να τη συνοδεύσω σε καινούρια και
παλιά  στέκια  και,  επίσης,  πως  θα  μπορούσα  να  τη
βοηθήσω με κάποιες ιδέες.

Ετοίμασα δυο κοκτέιλ δικής μου εμπνεύσεως, ικανά να
φέρουν  στο  κέφι  ακόμα  και  σεβάσμιο  γέροντα
μητροπολίτη και σέρβιρα, απαντώντας θετικά στο αίτημά
της.  Η  σύνθεση  λεγόταν  «κάτω  στο  γιαλό,  στην  άμμο».
Σχολίασε θαυμαστικά και το ρούφηξε σε λίγα λεπτά. Τη
ρώτησα αν συνάντησε κανένα γνωστό και  μου είπε πως
είδε τη Χρυσούλα – η οποία προφανώς την πληροφόρησε
σχετικά  με  την  αφεντιά  μου.  Έφτιαξα  τα  δεύτερα  και
προτίμησα Έλλα Φιντζέραλντ για τη συνέχεια.

Μιλήσαμε λίγο  για το  ραδιόφωνο και  το  περιοδικό της.
Άρχισε να έχει ελαφρά δυσκολία στην εκφορά των λέξεων
με  πάνω  από  τρεις  συλλαβές.  Κάθισα  δίπλα  της  στον
καναπέ και άπλωσα το μακρύ μου χέρι. Ανταποκρίθηκε.
Όταν τελείωσε η πρώτη πλευρά, γύρισε μόνη της το δίσκο
από την  άλλη,  έσβησε  το  φως,  άναψε το  φωτιστικό του
γραφείου  και  άρχισε  να  βγάζει  ένα  ένα  τα  ρούχα  της,

84

84



χορεύοντας  αργά,  δυό  μέτρα  από το  γαλήνιο  χαμόγελό
μου. Έβγαλε και τα σκουλαρίκια της,  κράτησε όμως τα
κολλιέ,  τα  βραχιόλια  και  τα  δαχτυλίδια.  Έστρεψε  το
πρόσωπό  της  προς  τον  τοίχο,  ακούμπησε  γερά  τις
παλάμες της, σαράντα εκατοστά απόσταση από κάθε αυτί
και περίμενε, ενώ η πυγή της λικνιζόταν  σε τζαζ ρυθμούς.

* 

Φόρεσα το παντελόνι μου και πήγα πάλι προς την κάβα
-θεωρώ  γελοίο  να  ετοιμάζει  κανείς  κοκτέιλ  ξεβράκωτος.
Αυτή τη φορά ετοίμασα τον «απολυθέντα Βαραββά» μια
σύνθεση  που  μου  πήρε  πάνω  από  εξάμηνο  για  να  την
τελειοποιήσω. Η Αριάδνη είχε βάλει το πουκάμισό μου,
ανοιχτό μπροστά και κρατούσε τα χέρια δεμένα πίσω απ’
το  ξανθό  της  κεφάλι.  Τα  μάτια  της  κλειστά.  Άφησα  τα
ποτήρια και πήρα τη φωτογραφική μηχανή. Ξαφνιάστηκε,
αλλά  άρχισε  αμέσως  να  ποζάρει  με  χάρη  και  ύφος
αποπλανηθέντος νυμφιδίου. Όταν τελείωσε το φίλμ ήρθε
κοντά μου με ανανεωμένη διάθεση για παιχνίδια.

* 

Παρόλο  που  το  βήμα  μου  ήταν  πια  ασταθές  ετοίμασα
μακαρονάδα κι ένα πιάτο με εύγευστα τυριά. Η Αριάδνη
ήθελε  ένα  «Βαραββά»  ακόμα,  εγώ  προτίμησα  να
αποτελειώσω το κρασί που είχα ανοίξει για το δείπνο. Στη
μέση  του  ποτηριού  τάφτυσε  και  δήλωσε  πως  ή  θα
κοιμηθεί  ή  θα πεθάνει.  Τη σήκωσα ως  το  κρεβάτι,  την
ξάπλωσα σα μωρό και τη σκέπασα. Έκλεισε τα μάτια και
βούτηξε αμέσως στα θολά νερά του ύπνου – λήθαργου που
κάνει ο μεθυσμένος.

Ήταν  γοητευτική,  σαν  ξεπεσμένος  άγγελος.  Πήρα  το
φωτιστικό και έπαιξα λίγο με τις σκιές και τις λαμπερές
εκτάσεις  που  έφτιαχνε  το  φως  στο  πρόσωπό  της,  στο
μέτωπο και  τα κλειστά της μάτια.  Η καλώς εννοούμενη
αξιοπρέπεια  δεν  μου  επέτρεπε  να  πανηγυρίσω  για  την
επιστροφή της ασώτου, ομολογώ όμως πως αισθανόμουν

85

85



τη γλυκιά αίσθηση της  δικαίωσης να κατεβαίνει  και  να
χαϊδεύει  τα  κουρασμένα  νεφρά  μου.  Σκεφτόμουν  τη
βέλτιστη σκηνοθεσία με την οποία θα ανταπέδιδα τα ίσα
στη  δεσποτική,  κακομαθημένη,  εγωπαθή,  υστερική
μοναχοκόρη  που  με  είχε  κάνει  κουρέλι  πριν  σαράντα
μήνες – και η οποία κοιμόταν ήσυχα ήσυχα στο κρεβάτι
μου, μεθυσμένη από το δυνατό αλκοόλ και εξαντλημένη
από τις αλλεπάλληλες συνουσίες.

Δε μπόρεσα να σκεφτώ κάτι πραγματικά κακό και δυνατό,
πιθανόν επειδή είμαι εκ φύσεως περισσότερο αγαθός παρά
κακός,  μπορεί  όμως  επειδή  είχα  κι  εγώ  μια  αδιόρατη
ζαλάδα μετά από τόσο αλκοόλ.  Τα παράτησα και  πήγα
προς τον καναπέ με δυο κουβέρτες υπό μάλης. Δεν ήταν
βέβαια δυνατό να κοιμηθώ στο ίδιο στρώμα μ’ αυτήν.

* 

Το άλλο πρωί ήταν Σάββατο και κάθε Σάββατο στις έντεκα
βρισκόμουν με τους άλλους για λίγο μπάσκετ στη ΧΑΝΘ.
Την  άφησα  να  κοιμάται  και  πήγα.  Μετά  τις  χθεσινές
κραιπάλες, η απόδοσή μου στο μονό ήταν για κλάματα,
στο διάλειμμα όμως έμαθα πολύ ενδιαφέροντα πράγματα:
Ο  άντρας  της  Χρυσούλας  (φίλος,  συμπότης  και
συμπαίχτης εδώ και άπειρα χρόνια) θεώρησε καλό να μου
αναφέρει  ότι  «αυτή»  βρισκόταν  στην  πόλη.  Έκανα  τον
ανήξερο –  κι αυτός μου είπε πως πριν μερικές βδομάδες
είχε κάνει απόπειρα αυτοκτονίας, ότι ακόμα είχε τα χάλια
της και ότι ρωτούσε επίμονα τη Χρυσούλα για μένα. «Από
εμφάνιση,  τι  λέει;»  ρώτησα.  «Αρίστη!»  ήταν  η  αβίαστη
απάντηση του φίλου «θα έλεγε κανείς ότι είναι καλύτερη
από ποτέ,  έχει  κάπως ωριμάσει,  σου δίνει  την  αίσθηση
ότι…  γιατί  γελάς  ρε;»  Του  εξήγησα  γιατί  γελούσα  και
γέλασε κι εκείνος.

«Όσο για την απόπειρα αυτοκτονίας, φαντάζομαι πως έγινε
με  πεπόνι.  Μην  αυταπατάσαι,  αυτές  οι  γυναίκες  δεν
αυτοκτονούν στην πραγματικότητα ποτέ… αμφιβάλλω αν

86

86



πεθαίνουν  κιόλας,  σαν  εμάς  τους  κοινούς  θνητούς!»

«Τι  να  σου  πω,  την  είδα  πολύ  πεσμένη  ψυχολογικά…»

«Πως να μην είναι; Δεν έχει βρει ακόμα το επόμενο θύμα,
μετά τον  πρώην άντρα της  –  και  πλήττει  η  καημένη…»

«Μήπως είσαι εσύ το επόμενο θύμα;»

«Το δις εξαμαρτείν, ουκ ανδρός σοφού… άστα τώρα αυτά, 
πάμε ένα -δέκα λεπτά ακόμα;»

«Καλά ρε άκαρδε, δεν τη λυπάσαι;»

«Όχι!»

* 

Τη λυπήθηκε εκείνος, τα φτιάξανε, χώρισε τη Χρυσούλα
και την παντρεύτηκε. Από τότε τραβάει τα μαλλιά του και
όποτε μπορεί να ξεφύγει για λίγο έρχεται να με βρει, σε
κακή κατάσταση. Δε λέμε πολλά, του φτιάχνω ένα δυνατό
«Βαραββά»  και  μετά  έναν  ακόμα,  αλλά  φεύγει
απαρηγόρητος  και  αγκιστρωμένος  με  το  αγκίστρι  της
Αριάδνης  ως  τα  σπλάχνα.  Πιο  πολύ  από  τότε  που
γεννήθηκε ο μπέμπης, φτυστός ο πατέρας του, ο μαζόχας
(έτσι πιστεύει, εγώ που τον είδα μου φάνηκε πως μοιάζει
σε μένα!)

Του έκοψε και το σαββατιάτικο μπάσκετ.

87

87



Η κουρά της Χριστονύμφης

Στο δρόμο

Η πανάκριβη τζιπούρα του Τζακ παίρνει μεγάλες κλίσεις
στις στροφές, όταν πηγαίνει με τις μπάντες. Συνηθισμένος
να οδηγώ χαμηλά αυτοκίνητα, κοντεύω να βγάλω τ’ άντερά
μου,  αλλά  ο  Τζακ  δεν  καταλαβαίνει  τίποτα,  βρίσκεται
όπως πάντα στην κοσμάρα του. Κι αν κατεβαίνει  κανείς
απροντυμένος και πατημένος, όχ το βουνό; αναρωτιέμαι,
ως  άλλος  Σολωμός  και  δριμύ  ρίγος  διαπερνά  τη
ραχοκοκαλιά  μου.  Δεν  προλαβαίνω  να  απαντήσω  στο
τραγικό ερώτημα, νέα απορία αναδύεται: κι αν του ξεφύγει
του μαλάκα – και πάμε κατά κρημνού; Πριν επεξεργαστώ
το  νέο  θέμα  διαλογισμού,  άλλο  παλούκι: άντε  και
φτάνουμε  σώοι  και  αβλαβείς  -που  δεν  το  βλέπω-  στο
μοναστήρι… Τι όργια θα κάνει εκεί ο Τζακ;

Αν οδηγούσα το δικό μου αμάξι σ’ αυτές τις ανηφορικές
φουρκέτες,  δεν θα υπήρχε κανένα πρόβλημα: οι  τροχοί
καρφωμένοι  στην  ξεφτισμένη  άσφαλτο,  οι  κλίσεις

88

88



μηδενικές,  η αίσθηση πως κινείται  τραίνο σε ράγες. Αχ,
Πλειάδες –  λέω  και  κλαίω…  (Εις  την  Ιαπωνικήν  οι
Πλειάδες  λέγονται  Σουμπαρού)  Αλλά  δε  φταίει  μόνο  η
ανοικονόμητη  τζιπούρα,  φταίει  και  ο  Τζακ,  έτσι  όπως
ερωτεύεται και όπως οδηγεί.  Ο ερωτύλος. Φταίω κι εγώ,
που  την  είδα  φίλος  κι  αδερφός,
Χριστουγεννιάτικα. ΠΡΟΣΕΧΕ,  ΑΓΡΟΤΙΚΟΟΟΟ… Καλά,
μαλάκας είσαι; Τι ρωτάω…

Εντάξει,  ο Τζακ δεν είναι μαλάκας, είναι ερωτευμένος –
που κάνει το ίδιο. Τουλάχιστο έχει τις ίδιες επιπτώσεις στη
γρήγορη  οδήγηση  μ’  ένα  τεράστιο,  ψηλό
αυτοκίνητο. Σκέψου  θετικά λέω  στον  εαυτό  μου,  αλλά
εκείνος  απαντά  μάλλον  εκνευρισμένος καλός  μαλάκας
είσαι και συ… Εγκαταλείπω τον άγονο εσωτερικό διάλογο
και προσπαθώ να ανοίξω κουβέντα με τον Τζακ – εν μέρει
για να τον απασχολώ και να μην οδηγεί σαν αφιονισμένος.

«Θα μας δεχτούν ή θα γυρίσουμε άπραχτοι;»

«Θα μας δεχτούν… άσε, τα ξέρω εγώ τα κατατόπια…»

Πάντα έτσι μιλάει για το αμφίβολο, με απόλυτη σιγουριά.
Έτσι  έλεγε  και  το  ’99  και  με  έπεισε  να  ρίξω  στο
Χρηματιστήριο ό,τι είχα και δεν είχα στην άκρη, ώσπου
γίνανε καπνός… Αλλά πώς να του κρατήσω κακία;  Τον
ξέρω τόσα χρόνια, από το πανεπιστήμιο δηλαδή. Μαζί στη
σχολή,  μαζί  στο  στρατό,  μαζί  στο  επάγγελμα,  μαζί  στο
μπάσκετ, μαζί και στις γκόμενες.

Από  γκόμενες,  ψιλοχαλαστήκαμε  τότε  με  την  Αριάδνη,
που του έκοψε και το μπάσκετ – αλλά πολύ γρήγορα η
φιλία μας αποκαταστάθηκε. Και τώρα, τον έχει παρατήσει
με το παιδί και γίνεται, λέει, καλόγρια. Ο Τζακ σπεύδει
στο μοναστήρι, θέλει να είναι παρών στην κουρά, τάχαμ
δήθεν. Φυσικά, δεν τον πιστεύω: θέλει να τα κάνει λίμπα
και  να  την  πάρει  πίσω,  έστω  δια  της  βίας.  Μου
τηλεφώνησε πριν τρεις  ώρες κι  εγώ παράτησα τα πάντα
(δηλαδή μια Σερραία παντρεμένη, που θα πηγαίναμε μαζί

89

89



στο Τσεπέλοβο) για να του κάνω παρέα. Είναι για να τις
χάνεις  τέτοιες  φάσεις;  Η  Σερραία  πάντως  μου  το
ξέκοψε: θα σε δω στο πλοίο, στις τριάντα δύο του άλλου
του μηνός. Είναι μεγάλη θαυμάστρια του Τόλη και πολλές
φορές  ατακάρει  κορυφαίους  στίχους  από  τα  τραγούδια
του.

Σε ανύποπτο χρόνο, πετάγεται μπροστά μας μια κατσίκα,
απρόμαυρη με  στριφτά κέρατα.  Ο Τζακ  κόβει  απότομα
αριστερά  για  να  την  αποφύγει  και  κάνει  το  λάθος  να
πατήσει  φρένο.  Η  Μερτσέντες  δεν  είναι  φτιαγμένη  και
προγραμματισμένη  για  τέτοια  ακροβατικά,  το  ΑΒS  το
MDF, το MIT, το USA, το FBI, το USB και τα υπόλοιπα
εκατόν ογδόντα έξι ηλεκτρονικά και ψηφιακά συστήματα
τα παίζουν όλα μαζί, λες και ήταν συνενοημένα  και το
όχημα  βρίσκεται  με  τις  δεξιές  ρόδες  στον  αέρα,  ενώ  η
επόμενη  φουρκέτα  πλησιάζει  προς  το  μέρος  μας  με
ιλιγγιώδη ταχύτητα. Θεέ μου, αν υπάρχεις, δε φαντάζομαι
να το παίξεις Βεληγκέκας… προλαβαίνω να σκεφτώ – αλλά
ο Τζακ έχει φύλακα άγγελο τον μακαρίτη τον Άιρτον Σένα
(ή οι Γερμανοί μηχανολόγοι είναι μάγοι) και στο τσακ η
τζιπούρα σκάει δεξιά, παίρνει μια φούρλα επιτόπου, σα να
χορεύει τσάμικο, σβήνει η μηχανή και η ορμή (= βάρος Χ
ταχύτητα)  την  οδηγεί  αντίστροφα  και  αριστερά  στο
αντινώμι, – στο οποίο χώνει με φόρα τη μούρη της και την
κάνει κώλο. Αν το ευγενές αυτοκίνητο είχε την έμπνευση
να κατευθυνθεί δεξιά, θα είχαμε ταλαιπωρήσει τους άντρες
των  σωστικών  συνεργείων  να  μας  ανεβάζουν
Χριστουγεννιάτικα  από το  βάθος  του  γκρεμού,  μέσα  σε
μαύρες πλαστικές σακούλες.

Αλλά, όπως έγραψε κάποτε ο Ιωάννου ο σκιτσογράφος για
τον Παπανδρέου (τον Ανδρέα, όχι τον ΓΑΠ) – bad dog has
no  death! Μόλις  καταφέρνουμε  να  βγούμε,  από  την
αριστερή πόρτα (η δεξιά είναι μισοφυτεμένη στα χώματα)
χεσμένοι μεν, αλλά σώοι και αβλαβείς. Ο Τζακ με κοιτάζει
χαμογελαστός.

«Είδες, ρε συ, ανοίξανε οι αερόσακοι!»

90

90



Τον  φασκελώνω  και  δεν  του  απαντώ.  Κοιτάζω  το  ρολόι
μου: είναι τέσσερις, το μοναστήρι απέχει τουλάχιστον μια
ώρα ακόμα (με αυτοκίνητο)  όπου νάναι  νυχτώνει  και  ο
δρόμος είναι εντελώς έρημος. Τα κινητά δεν έχουν σήμα.
Ωραία. Δηλαδή ορέα, εις τα ορέα τ’ αψηλά…

Πάνω  στην  ώρα  ακούγεται  θόρυβος  από  γέρικη
ντιζελομηχανή. Η ελπίδα ζεσταίνει τις παγωμένες καρδιές
μας (ποιητική νότα) Προυτ προυτ, ο ήχος γίνεται όλο και
πιο δυνατός. Στην κούρμπα της αποκάτω φουρκέτας τον
βλέπουμε κιόλας: είναι ο τύπος με το τέως οινοπνευματί
(νυν:  σκατί  κι  αποσκατί)  Ντάτσουν,  που κουβαλάει  δυο
τεράστια γουρούνια  στην  καρότσα του.  Ο Τζακ τον  έχει
προσπεράσει προ ολίγου, θορυβωδώς: κλάξον, παίξιμο των
φώτων,  άγριο  κόλλημα  και  το  χειρότερο,  μόλις
περνούσαμε  ξυστά  από  δίπλα,  δεν  παρέλειψε  να
φωνάξει μαλάκα  βλάχοοοοο! και  να  του  σερβίρει  ένα
ξεγυρισμένο φάσκελο, δια της δεξιάς χειρός.

Πως το λέει εκείνη η Κρητική μαντινάδα; Να καλοβλέπεις
τους πεζούς όντε καβαλικεύγεις,  για να σε χαιρετούν κι
αυτοί όντε θα ξεπεζεύγεις…  ή κάπως έτσι. Αν η μαντινάδα
ισχύει και για τους χοιροβοσκούς οδηγούς Ντάτσουν και
την έχει υπόψη του ο συγκεκριμένος χοιροβοσκός οδηγός
Ντάτσουν,  μας  βλέπω  να  το  κουβεντιάζουμε  με  τους
λύκους σε λίγο…

Την έχει; Μας βλέπει, κόβει ταχύτητα (από τα δεκαεννιά
χιλιόμετρα την ώρα που πήγαινε, στα έντεκα) του κάνουμε
νοήματα  να  σταματήσει.  Τα  γουρούνια  αρχίζουν  να
γκουΐζουν  παραπονεμένα  (και  φάλτσα).  Κουνάει  το
κεφάλι, μας ζυγώνει στα τρία μέτρα, τσουλώντας. Βγάζει το
κεφάλι  από το παράθυρο για να θαυμάσει  καλύτερα το
μοναδικό  θέαμα  μιας  θεόρατης  Μερτσέντες  φυτεμένης
στον όχθο. Μιλάει: Θα σας ήπηρνα, άμα έχου ικείνα τα
γέρημα  τα  ζουντανά  στη  γκαρότσα…
Καλουβράδ’! Μαρσάρει και φεύγει με ιλιγγιώδη ταχύτητα,
άνω των είκοσι δύο χιλιομέτρων την ώρα. Τα γουρούνια

91

91



τρικλίζουν  και  σκούζουν  γοερά,  ο  Τζακ  σκούζει  ακόμα
δυνατότερα: Στα  τσακίδια  ρε  βλάχοοοο…  Πάρτα  ρε
ξεφτίλαααα! Ο  χοιροβοσκός  τον  αγνοεί  απολύτως  και
απομακρύνεται  γοργά  (τρόπος  του λέγειν)  από το  πεδίο
του δράματος.

Η άκαρπη συνάντηση με τον γνήσιο και αγνό εκπρόσωπο
της καθ’  ημάς ανατολικής παράδοσης και  η ασφυκτική
πίεση  του  χρόνου  κάνουν  το  μυαλό  μου  να  δουλέψει
ανάποδα: γιατί δε δοκιμάζουμε με την τραυματισμένη μας
τζιπούρα; Γυρίζω το κλειδί στη μίζα – και ώ του θαύματος
– η μηχανή (καύχημα του δυτικού υποδείγματος, ήτοι του
καπιταλισμού  στα  χρόνια  της  παγκοσμιοποίησης)
βρυχιέται και δουλεύει! Ο ήχος της φτάνει στ’ αυτιά του
απελπισμένου  Τζακ  που  καπνίζει  αγναντεύοντας  με
φιλοσοφική  καρτερικότητα  τα  διάσελα  και  τις  απέναντι
ραχούλες και τον τινάζει  ξαφνικά στα ύψη της ελπίδας.
Πολύ πιο μπάσος από το κανονικό, τόσο χώμα πλακώνει
το  καπώ.  Βάζω  όπισθεν  και  γκαζώνω  σιγά  σιγά…  Η
μηχανή  σβήνει.  Ξανά,  δουλεύει.  Γκαζώνω  δυνατά,  το
αμάξι  ξεκολλάει  και  ελευθερώνεται.  Χώματα  και  πέτρες
πέφτουν δεξιά κι αριστερά. Βγαίνω.

Επιθεώρηση – πρόκειται για τη χαρά της αντιπροσωπείας:
προφυλακτήρας,  φανάρια,  καπώ,  παρμπρίζ,  δεξί  φτερό,
δεξιά πόρτα και κολώνα, λάστιχα, ζάντες. Αυτά φαίνονται –
σίγουρα έχουν γίνει θερινές και οι αναρτήσεις, το ψυγείο,
η φρυγανιέρα,  το τζακούζι,  η ψηφιακή γαργαλίστρα και
πολύς  άλλος  εξοπλισμός.  Ευτυχώς,  υπάρχει  μικτή
ασφάλεια,  οπότε  ο  ιδιοκτήτης  του  οχήματος  δε  χάνει
καθόλου  το  κέφι  του  με  τις  αβαρίες.  Διώχνουμε  όπως
όπως τα  χώματα και  κάθομαι  στη  θέση του οδηγού.  Ο
Τζακ δε φέρνει αντίρρηση – δεν τολμάει.

Το αμάξι τραβάει δεξιά και θέλει συνέχεια διόρθωμα με το
τιμόνι,  αλλά  προχωράει.  Ανεβάζω  σιγά  σιγά  ταχύτητα,
δέκα, είκοσι, τριάντα, σαράντα. Ως εκεί, δεν έχω νεφρό για
παραπάνω.  Οι  δείχτες  στο  ταμπλώ  αναβοσβήνουν  σα
δαιμονισμένοι, αλλά τους αγνοούμε, θέλοντας και μη. Σε

92

92



λίγο, νάσου μπροστά μας το Ντάτσουν με τα γουρούνια.
Το  μάτι  του  Τζακ  γυαλίζει. Άσε,  καθαρίζω,  του  λέω.
Κολλάω  αποπίσω,  η  κόρνα  χτυπά  και  ξαναχτυπά,  τον
ακουμπάω  ελαφρά  και  τον  τραντάζω  (τώρα  πια,  τι  να
φοβηθεί  η  τζιπούρα;)  τα  γουρούνια  διαμαρτύρονται
εντόνως  γαι  την  ανεύθυνη  οδική  συμπεριφορά  και  ο
κτηνοτρόφος αναγκάζεται  να σταματήσει δεξιά.  Φρενάρω
δίπλα του. Δικός σου! λέω στον Τζακ, που δεν κρατιέται.
Δε  μπορεί  ν’  ανοίξει  την  πόρτα  του,  αλλά  λούζει  τον
γουρουνοτρόφο  με  βρισιές,  ανάκατες  μάγκικες  και
Κοζανίτικες,  που  εκτοξεύονται  σα  ρουκέτες  από  το
σπασμένο παράθυρο. Ξεκινάω και πάλι, σε λίγο ο δείχτης
της θερμοκρασίας χτυπάει κόκκινο. Στάση, άνοιγμα του
ψυγείου  –  είναι  εντελώς  άδειο  και  μας  γεμίζει  ως  τα
μπούνια με απελπισία.

Το Ντάτσουν μας φτάνει ξανά και σταματάει υποχρεωτικά
γιατί δε χωρά να περάσει. Ο Τζακ τρέχει προς το μέρος
του. Τα γουρούνια χαλάνε τον κόσμο, απηυδισμένα πλέον
με αυτά τα εκνευριστικά σταμάτα -ξεκίνα. Ο χοιροβοσκός
χάνει το χρώμα του (από σταχτής γίνεται μπλου σαξ) και
τον βλέπω που ασφαλίζει την πόρτα. Με τα πολλά ο Τζακ
τον πείθει πως δε θέλει το κακό του, λίγο νερό θέλει. Δεν
έχου! φωνάζει  ο άλλος, αλλά στην καρότσα υπάρχει ένα
μισογεμάτο εικοσάκιλο πλαστικό μπιτόνι, για να πίνουν τα
ζωντανά. Το αρπάζω και δροσίζω με το γουρουνόνερο τα
πληγωμένα  σπλάχνα  της  αριστοκρατικής  μηχανής.  Το
λίγο  που  μένει  δεν  το  επιστρέφω,  το  κρατάω  στα  πίσω
καθίσματα. Ο χοιροβοσκός φωνάζει το μπετόνιμ! αλλά δεν
επιμένει γιατί ο Τζακ του δείχνει παραστατικά τι σκοπεύει
να του δώσει,  έτσι  και  επιμείνει.  Ξεκινάμε και  πάλι.  Η
γουρουνίλα κατακλύζει  την καμπίνα, αλλά τέτοια ώρα –
τέτοια λόγια…

Φτάνουμε, τη στιγμή που ήλιος βασιλεύει μεγαλόπρεπα –
επί  δικαίων,  αδίκων  και  χοιροβοσκών  με  Ντάτσουν
(δεύτερη  ποιητική  νότα!)  Στο  πλάτωμα,  έξω  από  την
αμπαρωμένη πόρτα, είναι παρκαρισμένα καμιά εικοσαριά

93

93



αυτοκίνητα. Τσουλάμε και την ταλαίπωρη ML σε μια άκρη
και κατεβαίνουμε.    

Φτιαχνόμαστε  όπως  όπως,  τινάζουμε  από  ρούχα  και
μαλλιά όσα χώματα μπορούν τιναχτούν και  χτυπάμε το
κουδούνι.  Περιμένουμε,  τίποτα.  Χτυπάμε  ξανά.  Τζίφος.
Μπροστά μας έχουμε μια θεόψηλη μάντρα με μια βαριά
σιδερένια  πόρτα  σε  χρώμα  κυπαρισί,  στολισμένη  με
μεταλλικούς δικέφαλους αετούς και  σκουριασμένη κατά
τόπους. Από ανθρώπους – ούτε ίχνος.

«Θα είναι όλοι στον εσπερινό…» συμπεραίνει ο Τζακ. «Δεν
τρέχει κάστανο, θα πηδήξουμε τη μάντρα!»

Ακολουθεί  μια  σύντομη  διαβούλευση,  και  επισκόπηση
προς  εντοπισμό  του  πλέον  κατάλληλου  σημείου. Κι  αν
έχει  πάνω  φυτεμένα  γυαλιά  ή  αγκαθωτό
σύρμα; αναρωτιέμαι  δυνατά.  Το  μισοσκόταδο  δε  μας
επιτρέπει να διακρίνουμε, η φόρα του Τζακ κόβεται, για
λίγο.  Ακριβώς εκείνη τη στιγμή έρχεται  ο από μηχανής
θεός και δίνει τη λύση, όπως συμβαίνει κατά κόρον στις
τραγωδίες  του  Ευριπίδη,  που  σηματοδότησαν  (κατά  το
Νίτσε)  τον  ανεπανόρθωτο  εκφυλισμό  του  κλασσικού
θεάτρου.  Στη  δική  μας  ιλαροτραγωδία,  ο  από  μηχανής
θεός είναι ο ηρωικός χοιροβοσκός, που καταφθάνει με το
σαραβαλιασμένο Ντάτσουν και τα γουρούνια του. 

Ενστικτωδώς κουρνιάζουμε στα πλαϊνά της πορτάρας, τον
παρακολουθούμε αφανείς να σταματάει και να ξεπεζεύει.
Τα γουρούνια έχουν ησυχάσει, εξαντλημένα από το ταξίδι.
Ίσως, πάλι, έχουν καταλάβει πως έφτασαν στο τέλος της
διαδρομής  του  πρόσκαιρου  και  ψευδούς  βίου  –  και
κάνουν  μια  σύντομη  και  περιεκτική  ανασκόπηση  των
πεπραγμένων  (και  των  φαγωμένων,  που  υπήρξαν
προαπαιτούμενο  για  τα  πεπραγμένα).  Ο  χοιροβοσκός
βγάζει  το  κινητό  του  και  μιλάει.  Ανάβει  τσιγάρο  και
περιμένει.  Πριν  το  καπνίσει  ολόκληρο,  η  πόρτα ανοίγει
και εμφανίζεται μια μαύρη σιλουέττα με αναμμένο φακό.
Δεν  είναι  άλλη  από  την  αδελφή  Μακρίνα.  Μπήγει  μια

94

94



δυνατή τσιρίδα καθώς μας βλέπει να ξεπροβάλουμε από
το πηχτό σκοτάδι,  αναμαλλιασμένοι  και  μαύροι  από τη
λασπουριά, κάνει μια να γυρίσει και να κλείσει τη βαριά
πόρτα,  αλλά  ο  Τζακ  είναι  πολύ  πιο  σβέλτος  από  τη
μεσόκοπη  καλόγρια,  έχει  προλάβει  να  εισχωρήσει.
Μπαίνουμε μέσα, ενώ ο χοιροβοσκός ακολουθεί σύννους
και κατηφής (υποθέτω, δεν τον είδα και καλά).

H Ηγουμένη Χρυσοστόμη

Δε μπορεί να κάνει διαφορετικά, θα μας δεχτεί. Ο Τζακ
εξηγεί στην αδελφή Μακρίνα, η οποία έχει κατατρομάξει,
πως  δε  σηκώνει  κουβέντα:  Ή  θα  μας  δεχτεί  αμέσως  η
Ηγουμένη ή θα κάνουμε το μοναστήρι ανάστα ο Κύριος. Η
Μακρίνα σταματά να ψελλίζει δε γίνεται,  δε μπορείτε,  η
γερόντισσα ξέρετε… όταν ο Τζακ της αναγγέλλει πως είναι
ο  άντρας  της  Αριάδνης,  που  πρόκειται  να  την  κάνουν
καλόγρια  σε  λίγο,  στη  Χριστουγεννιάτικη  λειτουργία.
Περιμένετε εδώ, λέει και εξαφανίζεται.

Ανάβουμε τσιγάρα και προσπαθούμε να κατοπτεύσουμε το
χώρο.  Βρισκόμαστε  από  τη  μέσα  μεριά  της  πορτάρας,
ευτυχώς  ή  δυστυχώς,  δεν  ξέρω.  Μέσα  στο  σκοτάδι
διακρίνουμε μονάχα σκοτεινούς όγκους και κάπου κάπου
ένα αβέβαιο φως να τρεμοπαίζει. Η ομίχλη που πέφτει δεν
διευκολύνει  καθόλου  την  κατάσταση,  καθώς  προσθέτει
εκνευρισμό. Ανάβουμε δεύτερα τσιγάρα. Και τρίτα. Αν δεν
εμφανιστεί κανείς ή μάλλον καμιά μέχρι να το καπνίσω κι
αυτό, θ’ αρχίσω να κλωτσάω τις πόρτες! δηλώνει ο Τζακ.
Πριν τελειώσει  τη φράση του φαίνεται ο κίτρινος φακός
της  Μακρίνας  και  αμέσως  μετά  ακούμε  τα  βαριά  της
βήματα στο πλακόστρωτο.

Απαγορεύεται  το  κάπνισμα  εις  τους  χώρους  της  Ιεράς
Μονής! μας λέει  σε  αυστηρό τόνο. Η Γερόντισσα θα σας
δεχτεί,  για λίγα λεπτά. Έχουμε Χριστούγεννα απόψε! Το
πιάνουμε,  με  τη  μία:  αν  η  Μονή  είχε  σεκιούριτυ,  θα
κάναμε  εδώ  και  ώρα  παρέα  με  τα  αγριογούρουνα  του
Παρνασσού,  όξω  από  τη  μάντρα.  Δεν  έχει  –  γι’  αυτό  η

95

95



Γερόντισσα  θα  μας  δεχτεί,  την  ανάγκην  φιλοτιμίαν
ποιούμενη.

Κάθεται στο μικρό ξύλινο γραφείο της. Ο φωτισμός είναι
χαμηλός.  Είναι  μια  ηλικιωμένη,  στιβαρή  γυναίκα,  με
μπάσα φωνή – που έχει συνηθίσει να δίνει μόνο διαταγές
(δε  θυμάμαι  από  πού  θυμάμαι  αυτή  τη  φράση,  αλλά
ταιριάζει – οπότε τη βάζω).

«Καλώς ορίσατε. Από πού έρχεστε;»

«Θεσσαλονίκη»

«Τα ονόματά σας;»

«Ακούστε μαντάμ… συγνώμη, κυρία Ηγουμένη… Είμαι ο
σύζυγος της Αριάδνης!»

Βλέπουμε  πως  το  φρύδι  της  Ηγουμένης  ανασηκώνεται
ελαφρά.

«Αλήθεια;»

«Βεβαίως! Εγώ…»

«Η Αχίλλειος πτέρνα των ανθρώπων βρίσκεται στις πολλές
κουβέντες και στις συζητήσεις. Θα το υποστούμε κι αυτό…
Να μην θέλεις ποτέ τίποτε, παρά μόνο το Θέλημά Του και
να δέχεσαι με αγάπη τα κακά που σού έρχονται. Δόξα Σοι,
Κύριε… Εσείς κύριε Αγάθωνα έχετε χωρίσει με τη σύζυγό
σας  προ  τριετίας.  Προ  έτους  μάλιστα  εξεδόθη  και
επισήμως το διαζύγιον…»

«Μα τι…»

«Μισό λεπτό! Αν κάτι ανάποδο μας συμβεί, καλύτερα να
μη ρωτήσουμε ποίος φταίει. Γιατί μόνο εμείς φταίμε. Στην
προσευχή μας, αν το ζητήσουμε, θα ανακαλύψουμε τον
λόγο.  Ή  δεν  αγαπήσαμε  όσο  έπρεπε,  ή  παραβήκαμε

96

96



κάποιαν  άλλην  Εντολή,  ή  λάθος  χειρισμό  κάναμε,  ή
προηγηθήκαμε εκεί που δεν έπρεπε, ή βασιστήκαμε εκεί
που δεν έπρεπε… Εξεδόθη το διαζύγιον και καταφέρατε να
κερδίσετε την επιμέλεια του γιου σας, μετά από σκληρή
δικαστική διαμάχη, κατά την οποία εκδηλώσατε εμπάθεια
υψίστου βαθμού εις βάρος της τέως συζύγου σας… Αυτή
βρήκε  απελπισμένη  καταφύγιο  και  παρηγορία  στο
Μοναστήρι  μας.  Μπορείτε  να  μου  εξηγήσετε  με  ποιο
δικαίωμα έρχεσθε εδώ, για να την ταράξετε την ώρα που
αρχίζει μια καινούρια ζωή γι’ αυτήν; Και μάλιστα μ’ αυτήν
την αξιολύπητη εμφάνιση, κι εσείς και ο κύριος που σας
συνοδεύει…  Καλά,  δεν  έχετε  τον  παραμικρό  σεβασμό
προς τα θεία. Αυτήν, την τέως γυναίκα σας εννοώ, γιατί
την μισείτε τόσο πολύ;»

Η τελευταία φράση της Ηγουμένης κεντά σα βελόνα τον
Τζακ – και τον ξεψαρώνει.

«Δεν είναι αυτό που λέμε, αλλά αυτό που ζούμε. Δεν είναι
αυτό που κάνουμε, αλλά αυτό που είμαστε… Τη λατρεύω
την Αριάδνη, κυρία μου!»

«Όποιος  αγαπά  δεν  το  νοιώθει.  Όπως  δε  νοιώθει  ότι
αναπνέει. Περίεργος τρόπος για να δείχνετε το πάθος σας,
δε λέω την αγάπη σας… και αγενής!»

«Σας λέω πως την αγαπάω! Δεν υπάρχω χωρίς αυτήν!»

«Για να φτάσεις στο δεν υπάρχω, αγαπάς, αγαπάς, αγαπάς
κι  έτσι  ταυτίζεσαι  απόλυτα  με  τον  Άλλο,  τον  εκάστοτε
Άλλο, και τότε στο τέλος της ημέρας αναρωτιέσαι: Θέλω
τίποτε;  Όχι.  Επιθυμώ  τίποτε;  Όχι.  Μου  λείπει  τίποτε;
Όχι…  Αυτό  είναι!  Εσείς  όμως  θέλετε  αυτά  που  σας
υπαγορεύει το υπερτροφικό Εγώ σας. Με ποιο δικαίωμα
ισχυρίζεσθε ότι αγαπάτε;»

«Κοιτάξτε,  δε  θέλω  να  μαλώσουμε.  Είμαστε  όλοι
μορφωμένοι άνθρωποι…»

97

97



«Μία είναι η μόρφωση: το να μάθουμε πως να αγαπάμε
τον  Θεό.  Μόνο  όταν  σταματήσει  ο  άνθρωπος  τα
διαβάσματα τα εκτός Ευαγγελίου, αρχίζει  η πραγματική
εσωτερική του πρόοδος. Τότε μόνο, ενωμένος με τον Θεό
διά της Ευχής, μπορεί να ακούσει το Θείο Θέλημα… Λέτε
πως την αγαπάτε. Και λοιπόν; Τι θέλετε;»

Ο Τζακ μένει για λίγο σκεφτικός.

«Να την δω, πριν μπει σ’ αυτήν την κόλαση…»

«Καλύτερα η Κόλαση εδώ, παρά στον Άλλο Κόσμο. Όχι!»

Ο Τζακ παίρνει ανάποδες.

«Και ποια είστε εσείς, που θα το απαγορεύσετε;»

«Υπάρχουν  άνθρωποι  που  αγρυπνούν  για  μερικούς  και
υπάρχουν άνθρωποι που αγρυπνούν για όλους. Είμαι η
Ηγουμένη  αυτού  του  Μοναστηριού,  κύριε  Αγάθωνα  και
έχω κάθε πνευματικό και νομικό δικαίωμα φροντίζω για
την ασφάλεια και την ησυχία των αδελφών εδώ πέρα. Σας
καλώ να αποχωρήσετε αμέσως!»

Είναι  η  σειρά  του  Τζακ  να  δείξει  το  σκληρό  του
χαρακτήρα.

«Όχι!»

«Το όχι και κάθε άρνηση καταστρέφει την ενέργειά μας…
Ωραία, θα καλέσω την αστυνομία…»

«Να  την  καλέσεις!  Πολύ  θα  ήθελα  μάλιστα  να  μας
συλλάβουν, μετά από άγρια πάλη…»

(Τι λες, ρε ανοικονόμητε; αναρωτιέμαι – αλλά παραμένω
ψύχραιμος και σιωπηλός μάρτυς)

98

98



«…θα ειδοποιήσω όλα τα κανάλια,  ο  Χαρδαβέλας και  ο
Τριανταφυλλόπουλος  θα  κάνουν  μεγάλη  χαρά  όταν  θα
τους  διηγηθώ  με  κάθε  λεπτομέρεια  την  ιστορία  της
Αριάδνης!»

«Στη  ζωή  μας,  στην  αρχή  έχουμε  ανάγκη  από  την
παρουσία κάποιου άλλου προσώπου αγαπητού ή φιλικού.
Όσο  προχωρούμε,  ο  Ένας,  ο  Θεός,  μάς  γεμίζει  με  την
Αγάπη  και  την  Χαρά  Του  τόσο  ώστε  Κανένας  να  μην
χρειάζεται πια. Όλα αυτά τα κάνει στην αρχή η ψυχή γιατί
ακόμα δεν ξέρει Ποιον αγαπά και θαρρεί πως είναι εκείνος
ο άνθρωπος… Επιμένετε;»

«Επιμένω!»

Η Ηγουμένη συνειδητοποιεί πως δε θα ξεμπλέξει εύκολα
με τον κύριο Αγάθωνα. Στρέφεται προς τα μένα.

«Μη συσχετίσεις ποτέ τον άνθρωπο με τον κακό τρόπο που
σου φέρεται. Να βλέπεις μέσα στην καρδιά του τον Χριστό»

«Συμφωνώ,  ό,τι  πείτε…  Αλλά  πρέπει  να  πάρετε  μιαν
απόφαση,  αλλιώς  θα  μας  φέρετε  κι  εμάς  στην  πολύ
δυσάρεστη θέση να σας γίνουμε κακός μπελάς!»

Η Ηγουμένη αποστρέφει το βλέμμα της. Αντίθετα ο Τζακ
με κοιτάει σα να μου λέει: Είσαι φίλος!

Η Ηγουμένη χτυπάει ένα κουδουνάκι, ανοίγει η πόρτα και
μπαίνει η Μακρίνα.

«Ο  Θεός  όταν  μας  έκανε,  μας  έδωσε  την  Ζωή  και  μας
εμφύσησε το Πνεύμα Του. Αυτό το Πνεύμα είναι η Αγάπη.
Όταν μας εγκαταλείψει η αγάπη, τότε γινόμαστε πτώματα.
Είμαστε  νεκροί  πια.  Η  αγάπη  είναι  μόνο  πάνω  στον
Σταυρό… Αδελφή, ειδοποίησε σε παρακαλώ την αδελφή
Χριστονύμφη πως είναι εδώ ο κύριος Αγάθων και ρώτησέ
την αν θέλει  να τον δει.  Υπό μία προϋπόθεση: Θα μας

99

99



υποσχεθεί ο κύριος ότι θα σεβαστεί την απόφαση της νέας
μας αδελφής, ακόμα κι αν δεν του αρέσει!»

«Και πως θα ξέρω ότι τη ρωτήσατε – και δε με δουλεύετε;»

«Μερικοί  άνθρωποι  γίνονται  δοχεία  της  Δυνάμεως  του
Σκότους  κατά  Παραχώρηση  Θεού  για  ατομική  μας
δοκιμασία και πρόοδο! Επιτέλους, κύριε!»

«Να πάει κι αυτός μαζί με την αδελφή»

«Ο Άνθρωπος μία φορά παίρνει το μάθημά του. Άμα δεν
το  πάρει  την  πρώτη,  θα  πει  ότι  κάτι  τρέχει  στο
υποσυνείδητό του που τον εμποδίζει.  Είστε τρελός; Μου
ζητάτε να επιτρέψω να μπει ένας άντρας στην πτέρυγα των
κελιών που προσεύχονται αυτή τη στιγμή οι αδελφές;»

«Σωστά,  θα  τις  αναστατώσει…  είναι  και  εξαιρετικά
αναστατωτικός, έτσι με τις λάσπες… Φωνάξτε την Αριάδνη
κάπου έξω,  αλλά θέλω οπωσδήποτε να ακούσει  ο φίλος
μου από το στόμα της αν δέχεται να με δει ή όχι»

«Και μετά, θα φύγετε!»

«Αν  μιλήσω  μαζί  της,  ναι.  Αλλιώς  θα  μείνω  και  θα
παρακολουθήσω την τελετή»

Η Χρυσοστόμη δεν  απαντά,  αλλά φαίνεται  φουντωμένη.
Κάνει  νόημα στη Μακρίνα,  σηκώνομαι  από την  ψάθινη
καρέκλα μου και την ακολουθώ. Πριν κλείσει η πόρτα του
ηγουμενείου  πίσω  μας,  ακούω  το  Τζακ  να  αναρωτιέται
δυνατά μα  γιατί  μου  συμβαίνουν  όλα  αυτά; και  την
Ηγουμένη να απαντά:

«Ποτέ να μην λες γιατί περνώ αυτό; Ή όταν βλέπεις τον
άλλο με τη γάγγραινα, τον καρκίνο ή την τύφλωση, να μη
λες γιατί το περνά αυτό; Αλλά να παρακαλείς τον Θεό να
σου χαρίσει το όραμα της άλλης όχθης… Τότε θα βλέπεις

100

100



όπως οι Άγγελοι τα γινόμενα εδώ όπως πραγματικά είναι:
ΟΛΑ στο σχέδιο τού Θεού. ΟΛΑ»

Συνεννόηση, υπό το μηδέν.

Ο φακός της αδελφής Μακρίνας προσπαθεί να φωτίσει το
σκοτάδι  και  την  ομίχλη.  Η  καλόγρια  έχει  διάθεση  για
κουβέντα και καταπατά χωρίς πολλά πολλά δύο αυστηρές
εντολές για τις μοναχές: πρώτο να μη φλυαρούν ασκόπως
και δεύτερο να μη μιλάνε με άντρα.

«Κάθε τόπος μπορεί να γίνει τόπος Ανάστασης. Φτάνει να
ζεις την Ταπείνωση τού Χριστού»

«Η Αριάδνη, είναι σε καλή διάθεση;»

«Όποιος ζει στο Παρελθόν, είναι σαν τον πεθαμένο. Όποιος
ζει στο Μέλλον με την φαντασία του, είναι αφελής, γιατί το
Μέλλον  είναι  μόνον  του  Θεού.  Η  Χαρά  του  Χριστού
βρίσκεται μόνο στο Παρόν. Στο Αιώνιο Παρόν του Θεού.
Εκεί ζει τώρα η αδελφή μας και είναι ήρεμη, ευτυχής θα
έλεγα…»

«Πειθαρχεί στα μοναστικά καθήκοντα;»

«Η ζωή της  Εκκλησίας βρίσκεται  πέρα από κάθε ηθική
πειθαρχία ή θρησκευτικά καθήκοντα. Είναι υπέρβαση της
Ηθικότητας στην Πνευματικότητα. Περιμένετε εδώ, σ’ αυτό
το κελί»

Μπαίνω μέσα,  αλλά κρατάω την πόρτα με το χέρι μου.
Ώρες  είναι  να  με  κλειδώσει  η  Μακρίνα  –  και  να  την
ξαναδώ όταν θα είναι πολύ αργά.

«Πρέπει  να  αγαπάμε  τους  ανθρώπους  να  τους
αγκαλιάζουμε όπως μας τους φέρνει ο Θεός. Έτσι ορίζει ο
Ίδιος  ο  Κύριος  και  η  Ορθόδοξη  Παράδοση»  λέει  η
Μακρίνα σε ουδέτερο τόνο και εξαφανίζεται.

101

101



Μένω  στο  σκοτάδι,  αλλά  η  όρασή  μου  έχει  ήδη
προσαρμοστεί. Ανάβω τον αναπτήρα και εξετάζω την παλιά
λάμπα πετρελαίου που είναι κρεμασμένη από ένα καρφί
στον τοίχο. Βγάζω προσεχτικά το λαμπόγυαλο,  ξεφτιλίζω
λίγο το φυτίλι και το ανάβω. Ευτυχώς έχει λίγο πετρέλαιο
και τα σκοτάδια δίνουν τη θέση τους σ’ ένα φως γεμάτο
σκιές που τρεμοπαίζουν (τώρα αυτό το σκηνικό δεν ξέρω
αν είναι καλό – δραματουργικώς εννοώ. Θα δείξει).

Η Αριάδνη στο μισοσκόταδο

Η Μακρίνα έρχεται  μπροστά και  η Αριάδνη ακολουθεί,
ντυμένη  κι  αυτή  με  μαύρο  ράσο,  μαύρο  σκουφί  και
μαντήλι.  Μπαίνουν  στο  κελί,  η  Μακρίνα  ανάμεσά  μας.
Παραμερίζω,  για  να  τη  φωτίσει  το  φως  της  λάμπας
καλύτερα  και  να  δω  το  πρόσωπό  της.  Η  Αριάδνη  με
ατενίζει  ασκαρδαμυκτί  για  τρία  δευτερόλεπτα  και  μετά
χαμηλώνει τα μάτια.

«Ορίστε,  η  αδελφή θα σας πει  πως  δε  θέλει  να  δει  τον
πρώην κύριο Αγάθωνα» λέει η Μακρίνα.

«Γεια σου, Αριάδνη…»

«Γεια σου…»

«Είσαι καλά;»

«Τι ωραίο που είναι το Μυστήριο του Αύριο!»

Η Μακρίνα ξεροβήχει: είμαστε εκτός θέματος.

«Λοιπόν;»

«Να του πεις πως δεν θέλω να τον δω! Αυτός μ’  έστειλε
εδώ!»

«Αν σε έστειλε αυτός, κάνεις μεγάλο λάθος που…»

102

102



Η Μακρίνα  βήχει  δυνατά  και  αναγγέλλει  αποφασιστικά
πως η συνάντηση τελείωσε.

Θέλω να της μιλήσω, να τη ρωτήσω πολλά. Η Μακρίνα την
πιάνει  από  τους  ώμους  και  την  κατευθύνει  προς  την
πόρτα.  Καθώς  την  αφήνει  για  να  ανοίξει,  η  Αριάδνη
στρέφει και με κοιτάζει, για δεύτερη φορά. Δε μπορώ να το
περιγράψω εκείνο το βλέμμα, αλλά μου φαίνεται πως είδα
μέσα  του  ολόκληρη  τη  γνωστή  Αριάδνη.  Ίδια  και
απαράλλαχτη. Μπορεί, πάλι, να έκανα λάθος.

Δεν  έχω  ακόμα  αποφασίσει  ούτε  για  το  βλέμμα  της
Αριάδνης, ούτε προς τα πού πρέπει να κατευθυνθώ και η
αδελφή Μακρίνα επιστρέφει.

«Ελάτε μαζί μου. Θα σας δείξω που θα κοιμηθείτε απόψε»
λέει. «Θα ειδοποιήσω και τον κύριο Αγάθωνα»

Στο κελί της αναμονής

Ο Τζακ κάνει  σαν το  λιοντάρι  στο κλουβί.  Η ώρα είναι
ακόμα εννέα, η λειτουργία των Χριστουγέννων θα αρχίσει
στη μία. Του αφηγούμαι για πολλοστή φορά τη σύντομη
συνάντηση με την Αριάδνη.

«Ώστε δεν έβγαλες κανένα συμπέρασμα…»

«Όχι»

«Να σε βράσω!»

«Ηρέμησε… Για να έχει φτάσει σε αυτό το σημείο σημαίνει
πως  το  θέλει  η  ίδια,  άρα  τι  ψάχνεις  για  ψύλλους  στ’
άχυρα;»

«Δε θέλω να γίνει καλόγρια!»

«Έχεις τύψεις, ρε Τζακ;»

103

103



Ο Τζακ κοκαλώνει. Δεν το περίμενε αυτό.

«Να έχω τύψεις; Σοβαρολογείς;»

«Να, αυτό που είπε η Ηγουμένη για το διαζύγιο…»

«Για σιγά… Στα δικαστήρια τραβηχτήκαμε γιατί δεν ήθελα
να έχει την επιμέλεια του παιδιού αυτή. Αλλά ξέρεις πολύ
καλά γιατί!»

«Ξέρω…»

«Να μου λες λοιπόν πως είμαι ηλίθιος που δεν την αφήνω
να πάει να κουρεύεται και να μην ασχοληθώ ξανά μαζί
της, μάλιστα, να το δεχτώ. Το ξέρω πως κάνω μαλακία που
βρίσκομαι  εδώ,  κόντεψα  να  σκοτωθώ  κιόλας  το
απόγευμα…»

«Μαζί κοντέψαμε να σκοτωθούμε!»

«Γι’ αυτό είναι οι φίλοι. Σε πούλησα ποτέ εγώ, ρε συ;»

Η  αλήθεια  να  λέγεται,  είναι  πάντα  απίκο  όποτε  τον
χρειάστηκα, είκοσι τόσα χρόνια τώρα. Αντίθετα εγώ νοιώθω
πως του έχω κάνει λαδιά. Με την Αριάδνη, αλλά δεν είναι
η κατάλληλη ώρα να το συζητήσουμε αυτό (ποτέ δεν ήταν
– και ποτέ δε θα είναι, μου φαίνεται…)

«Καλά!»

«Έτσι.  Πες  με  λοιπόν  ηλίθιο,  βλάκα,  ανόητο  –  δε  μ’
ενδιαφέρει. Μόλις άκουσα πως καλογερεύει τρελάθηκα –
και ξέρεις γιατί»

«Γιατί την αγαπάς»

«Γιατί  την  αγαπάω!  Αλλά όχι  και  να  έχω τύψεις  για  τη
συμπεριφορά μου απέναντί της, με όλα τα νούμερα που
μου έκανε, η τσούλα!»

104

104



«Άσε το παρελθόν. Τώρα τι κάνουμε! Τι άλλο είπατε με την
Ηγουμένη;»

«Μου τράβηξε ένα ρητό ακόμα στο δοξαπατρί, βγήκα από
το ηγουμενείο και περίμενα ναρθείς. Άκου τι είπε, ρε συ:
Τι ωραίο που είναι το Μυστήριο του Αύριο! Γιατί γελάς;»

«Γιατί  μου  το  είπε  και  η  Αριάδνη  –  παρέλειψα  να  το
αναφέρω»

«Πάει, της έχουν κάνει πλύση εγκεφάλου…»

«Λοιπόν;»

Ο  Τζακ  με  κοιτάζει  πολλή  ώρα,  στεναχωρημένος.  Έχει
φτάσει στα όριά του.

«Λοιπόν… τίποτα. Θα παρακολουθήσω την τελετή, θα τη
δω να γίνεται καλόγρια και θα φύγουμε…»

«Είσαι σίγουρος;»

«Τι άλλο μπορώ να κάνω;»

Έχει δίκιο: Δε μπορεί να κάνει τίποτα, εκτός από το να
παραμείνει  σιωπηλός  μάρτυρας,  στο  πιο  αναπάντεχο
φινάλε  της  ιστορίας  του με  την  Αριάδνη.  Κουρασμένος,
γέρνω στο κρεβάτι  και  με παίρνει  ο ύπνος,  ενώ ο Τζακ
εξακολουθεί να καπνίζει και να πηγαινοέρχεται.

Η κουρά

Μπαίνουμε στο καθολικό και αισθανόμαστε τα βλέμματα
από  τις  δεκάδες  καλόγριες  να  μας  περιεργάζονται,  στο
μισοσκόταδο.  Μπορεί  να  κάνουμε  λάθος  και  να  μας
κοιτάζουν  μονάχα  επειδή  είμαστε  νεοφερμένοι  και
λασπουδεροί. Μπορεί να ξέρουν, μπορεί και όχι. Υποθέτω
πως η Ηγουμένη έχει ενημερώσει κάποιες έμπιστές της,

105

105



να είναι έτοιμες να αντιδράσουν – σε περίπτωση εκτρόπων.
Προχωράμε  σταυροκοπούμενοι  μηχανικά και  ψάχνουμε
ελεύθερο στασίδι. Εντοπίζουμε ένα τριπλό ελεύθερο, πίσω
και αριστερά από το αριστερό χοροστάσιο. Από τις θέσεις
μας μπορούμε να παρακολουθούμε άνετα τα δρώμενα στο
καθολικό. Παρακολουθούμε με ένταση, αλλά η Αριάδνη
δεν  έχει  εμφανιστεί  ακόμα.  Ιερουργεί  ένας  ηλικιωμένος
ιερομόναχος  με  καθαρή  και  βροντώδη  φωνή,  ο  παπά
Εφραίμ. Ξαφνικά φτάνει στα ρουθούνια μας μια γνώριμη
μυρωδιά: ο χοιροβοσκός κάθεται στο κενό στασίδι, δεξιά
μου. Πίκρα. Ή, μάλλον, βρώμα.

Μια καλόγρια κουβαλάει απ’ έξω ένα ξύλινο τρίποδο και
το στήνει μπροστά στην εικόνα του Χριστού του τέμπλου.
Μια δεύτερη που τη συνοδεύει στρώνει το αναλόγιο μ’ ένα
πορφυρό  βελούδο.  Μια  τρίτη,  τοποθετεί  πάνω  στο
αναλόγιο  ένα  μεγάλο  αστραφτερό  ψαλίδι  ραπτικής.
Κάποια στιγμή ο παπά Εφραίμ φέρνει το Ευαγγέλιο και το
απιθώνει πάνω στο αναλόγιο.

Η Ηγουμένη αφήνει τη θέση της, καθώς ξεκινάει η Θεία
Λειτουργία, και κατευθύνεται προς την είσοδο του ναού.
Αφήνουμε για λίγο τις θέσεις μας, για να βλέπουμε – το
ίδιο  κάνουν  και  οι  υπόλοιποι  επισκέπτες.  Η  Ηγουμένη
παίρνει  την  μέλλουσα  μοναχή  από  τη  θύρα  του  ναού,
όπου την έχει φέρει από το κελί της η τυπικάρισσα. Τη
βάζει, αφού κάνει μετάνοια στην είσοδο, να προσκυνήσει
στο  μέσο,  στην  Ωραία  Πύλη,  δεξιά  κι  αριστερά  στα
χοροστάσια. Μετά τη βάζει να κάνει τρεις μετάνοιες στην
εικόνα  του  Χριστού,  τρεις  στην  εικόνα  της  Κυρίας
Θεοτόκου και τρεις στην εικόνα του Αγίου Νεκταρίου, επ’
ονόματι  του  οποίου  τιμάται  το  καθολικό.  Ύστερα  η
Αριάδνη  βάζει  μετάνοια  στην  Ηγουμένη  και  τον  παπά
Εφραίμ, φιλάει το χέρι τους και στέκεται στ’ αριστερά τους
με σταυρωμένα χέρια. Η χαμηλοβλεπούσα Αριάδνη, προς
το παρόν δε θυμίζει καλόγρια. Φοράει ένα ποδήρες λευκό
ράσο, χωρίς ζώνη – και λευκές κάλτσες. Το κεφάλι είναι
ακάλυπτο και τα πλούσια μαλλιά της ελεύθερα σκεπάζουν
τους ώμους της.

106

106



Ψέλνονται  τα  χριστουγεννιάτικα τροπάρια  καθώς και  τα
απολυτίκια  του  Αγίου  Νεκταρίου,  το  όνομα  του  οποίου
φέρει το καθολικό και τα διατεταγμένα αντίφωνα. Μετά ο
παπά Εφραίμ αρχίσει να κατηχεί τη μέλλουσα μοναχή:

«Άνοιξον τα της καρδίας σου ώτα, Αδερφή, και άκουσον
της φωνής του Κυρίου λεγούσης: Δεύτε προς με πάντες οι
κοπιώντες  και  πεφορτισμένοι,  καγώ  αναπαύσω  υμάς,
άρατε τον ζυγόν μου αφ’ υμάς, και μάθετε απ΄ εμού ότι
πράος  ειμί  και  ταπεινός  τη  καρδία  και  ευρήσετε
ανάπαυσιν ταις ψυχαίς ημών. Νυν ουν την προσείκουσαν
απόκρισιν προς εκάστην των ερωτήσεων, μετά φόβου και
χαράς απόδος τω Θεώ. Ασφαλώς δε γίγνωσκε, ότι αυτός ο
Σωτήρ ημών μετά της πανυμνήτου αυτού Μητρός, και των
αγίων  Αγγέλων,  και  πάντων  των  Αγίων  αυτού,  ενταύθα
πάρεστιν ενωτιζόμενος τα παρά σου εκπορευόμενα λόγια,
ίνα όταν έλθει κρίναι ζώντας και νεκρούς, αποδώση σοι,
ου καθ΄ ό μέλλεις συνταγήναι και καθομολογήσαι, αλλά
καθ΄αν  φυλάξεις  ά  ομολογήσεις.  Νυν  ουν  εν  αληθεία
προσέρχει των Θεώ, μετά προσοχής αποκρίνου ημίν προς
ά μέλλεις επερωτάσθαι…»

«Πήξαμε  στους  αγγέλους…» μουρμουρίζει ο ασεβής Τζακ.

Στο  μεταξύ  αρχίζουν  οι  ερωταποκρίσεις  ανάμεσα  στον
ιερέα και στη μέλλουσα μοναχή:

«Τι  προσήλθες,  αδελφή,  προσπίπτουσα  τω  αγίω
θυσιαστηρίω και τη αγία Συνοδεία ταύτη;»

«Ποθούσα τον βίον της ασκήσεως τίμιε Πάτερ»

«Ποθείς  αξιωθείναι  του  αγγελικού  σχήματος  και
καταταγήναι εν τω χορώ την Μοναζουσών;»

«Ναι, του θεού συνεργούντος μοι, τίμιε Πάτερ»

107

107



«Όντως καλόν έργον και μακάριον εξελέξω, αλλ’ εάν και
τελειώσεις  αυτό.  Τα  γαρ  καλά  κόπω  κτώνται  και  πόνω
κατορθούνται.  Εκουσία  σου  τη  γνώμη  προσέρχεσαι  των
Κυρίω;»

«Ναι, του Θεού συνεργούντος μοι, τίμιε Πάτερ»

«Μη εκ τινος ανάγκης ή βίας;»

«Ουχί, τίμιε Πάτερ»

«Αποτάση  τω  κόσμω  και  τοις  εν  τω  κόσμω  κατά  την
εντολήν του Κυρίου;»

«Ναι, του Θεού συνεργούντος μοι, τίμιε Πάτερ»

«Σώζεις  μέχρι  θανάτου  την  υπακοήν  τη  Προεστώτι  και
πάση τη εν Χριστώ Αδελφότητι;»

«Ναι, του Θεού συνεργούντος μοι, τίμιε Πάτερ»

«Υπομένεις πάσαν θλίψιν και στεναχωρίαν του μονήρους
βίου δια την Βασιλείαν των Ουρανών;»

«Ναι, του Θεού συνεργούντος μοι, τίμιε Πάτερ»

«Φυλάττεις  σεαυτόν  εν  παρθενία  και  σωφροσύνη  και
ευλαβεία;»

«Ναι, του Θεού συνεργούντος μοι, τίμιε Πάτερ»

«Τι λένε, ρε συ. Γιατί να απαρνηθεί τον κόσμο; Ο Θεός δεν
τον έφτιαξε;» ρωτάει ο Τζάκ, αλλά δεν είναι ώρα να του
απαντήσω – συνεχίζεται η κατήχηση:

«Βλέπε τέκνον, οίας συνθήκας δίδως τω Δεσπότη Χριστώ.
Άγγελοι  γαρ  πάρεισιν  αοράτως,  απογραφόμενοι  την
ομολογίαν σου ταύτην, ήν και μέλλεις απαιτείσθαι εν τη
Δευτέρα Παρουσία του Κυρίου ημών Ιησού Χριστού… Ει

108

108



ουν  αληθώς  ακολουθείν  αυτώ  ηρετήσω  και  ει  αψευδώς
κληθήναι Αυτού μαθητρία επιποθείς, ετοιμάσθητι από του
παρόντος,  μη  προς  άνεσιν,  μη  προς  αμεριμνησίαν,  μη
προς τρυφάς, μη προς άλλο τι των επί γης τερπνών τε και
απολαυστικών  αλλά  προς  αγώνας  πνευματικούς,  προς
εγκράτειαν σαρκός, προς κάθαρσιν ψυχής, προς πτωχείαν
ευτελή, προς πένθος αγαθόν, προς πάντα τα λυπηρά και
επίμονα της χαροποιού κατά Θεόν ζωής… Ω της καινής
κλήσεως!  Ω  της  δωρεάς  του  μυστηρίου!  Δεύτερον
βάπτισμα λαμβάνεις σήμερον, Αδελφή, τη περιουσία των
του  φιλανθρώπου  Θεού  δωρεών,  και  των  αμαρτιών  σου
καθαίρη, και κόρη Θεού γίνη και αυτός Χριστός ο Θεός
ημών συγχαίρει μετά των αγίων Αγγέλων αυτού επί τη σοι
μετανοία θύων σοι τον μόσχον τον σιτευτόν. Αξίως λοιπόν
της κλήσεως περιπάτησον,  απαλλάγηθι  της  των ματαίων
προστασίας’  μίσησον  τη  προς  τα  κάτω  έλκουσάν  σε
επιθυμίαν…  Δια  τούτο  απέστω  από  σου  ανηκοΐα,
αντιλογία,  υπερηφάνεια,  έρις,  ζήλος,  φθόνος,  θυμός,
κραυγή,  βλασφημία,  λαθροφαγία,  παρρησία,  μερική
φιλία,  περπερεία,  φιλονικεία,  γογγυσμός,  ψιθυρισμός,
επίκτησις  ιδιάζουσα  οικτρού  πράγματος  και  τα  άλλα
πάντα της κακίας είδη, δι’ ά έρχεται η οργή του Θεού επί
τους τα τοιαύτα πράσσοντας…»

Ο Τζακ στρέφεται πάλι προς το μέρος μου.

«Τι θα πει περπερεία, ρε συ;»

«Ξέρω  ‘γω;  Υποθέτω  πως  είναι  το  πολύ  το  μπούρου  –
μπούρου…»

«Χα! Σώθηκαν! Η Αριάδνη το μπούρου μπου…»

«Σσσστ!»  ακούγεται  ο  αυστηρός  χοιροβοσκός από δίπλα.

Το βλέμμα του είναι άκρως αποδοκιμαστικόν.

«Θα τον πνίξω αυτόν…» μουρμουρίζει ο Τζακ.

109

109



Ακολουθεί νέα στιχομυθία ανάμεσα στον ιερέα και στην
κειρομένη:

«Ταύτα πάντα ούτω καθομολογείς, επ’ ελπίδι της δυνάμεως
του Θεού και εν ταις ταύταις ταις υποσχέσεσι διακαρτερείν
συντάσση μέχρι τέλους ζωής, χάριτι Χριστού;»

«Ναι, του Θεού συνεργούντος μοι, τίμιε Πάτερ»

Ο  παπά  Εφραίμ  απευθύνει  ευχή  ζητώντας  ο
Θεός επιλάβοιτο, και επαγκαλίσαιτο και υπερασπίσαι σου
και  γένοιτό  σοι  τείχος  οχυρόν  από  προσώπου  εχθρού,
πέτρα  υπομονής,  παρακλήσεως  αφορμή,  ευτονίας
χορηγός,  ευψυχίας  πορισμός,  ανδρείας  συναγωνιστής
συγκοιταζόμενος,  συνανιστάμενος,  γλυκαίνων  και
ευφραίνων  σου  την  καρδίαν… ώστε  να  κληρονομήσει  η
Αριάδνη τη Βασιλεία των Ουρανών. Μετά σταυρώνει τρεις
φορές στο κεφάλι την υποψηφία, στρέφεται προς Ανατολάς
και συνεχίζει με νέα ευχή:

«Συ  ει  το  φως,  το  φως  το  φωτίζον  πάντα  άνθρωπον
ερχόμενον εις τον κόσμον, δυσωπούμενος υπό της αγίας
Θεοτόκου  και  αειπαρθένου  Μαρίας,  και  πάσης
επουρανίου  σου  Εκκλησίας  των  πρωτοτόκων  εν
Ιερουσαλήμ,  επίβλεψον  ιλέω όμματι  επί  την  ταπείνωσιν
της  δούλης  Σου  Αριάδνης,  ήτις  συνέθετο  και
καθωμολόγησεν  ενώπιων πολλών μαρτύρων’  σύναψον τω
δωρηθέντι αυτή εκ προγόνων χαρίσματι της υιοθεσίας και
της  Βασιλείας  σου  δια  του  Αγίου  Βαπτίσματος,  το
μοναδικόν  τούτο  και  Αγγελοειδές  επάγγελμα
ακατάσειστον,  τεθεμελιωμένον  επί  την  ακρότομον  και
πνευματικήν  πέτραν  της  εις  Σε  πίστεως.  Ενδυνάμωσον
αυτήν εν τω κράτει της ισχύος Σου, και ένδυσον αυτήν την
πανοπλίαν του Αγίου Σου Πνεύματος, ότι ουκ έστι αυτή η
πάλη προς αίμα και σάρκα, αλλά προς τας αρχάς, προς
τας εξουσίας, προς τους κοσμοκράτορας του σκότους του
αιώνος  τούτου,  προς  τα  πνεύματα  της  πονηρίας.
Περίζωσον την οσφύν αυτής δύναμιν αληθείας και ένδυσον
αυτήν  θώρακα  δικαιοσύνης  και  αγαλλιάσεως  και

110

110



υπόδυσον τους πόδας αυτής εν ετοιμασία του Ευαγγελίου
της ειρήνης…»

«Να τα και τα πνεύματα της πονηρίας… κι έλεγα πότε θα
σκάσουν μύτη…» ψιθυρίζει ο αγανακτισμένος Τζακ.

Αμέσως μετά,  ο  παπά Εφραίμ λέγει  κι  άλλη μια ευχή,
αυτή  τη  φορά  πάνω  από  το  κεφάλι  της  Αριάδνης,
αναφέροντας πανηγυρικά το μοναχικό της όνομα.

«Άγιε  Κύριε  των  δυνάμεων,  ο  Πατήρ  του  Κυρίου  ημών
Ιησού Χριστού, ευλόγησον την δούλην σου Χριστονύμφην,
ήν προσεκαλέσω εις  τον  πνευματικόν  σου νυμφώνα και
καταξίωσον αυτήν είναί Σου οσίαν δούλην. Σόφισον αυτήν
και επίχεε αυτή την παρά του ηγεμονικού σου Πνεύματος
χάριν  και  σύνεσιν.  Ενίσχυσον  αυτήν  εις  τον  κατά  του
αοράτου  εχθρού  πόλεμον’  τας  εκ  της  σαρκός
επαναστάσεις, τη κραταιά δυνάμει Σου κατέβαλε…»

Ο Τζακ βήχει δυνατά.

«Δεν  έχουν  ιδέα  τι  θα  πει  επανάσταση  της  σαρκός  της
Αριάδνης… Αν ήξερες…»

Ξέρω και πολύ καλά μάλιστα, αλλά δεν είναι η κατάλληλη
στιγμή να το αναφέρω. Ο παπά Εφραίμ απλώνει το χέρι
του στο Ευαγγέλιο και λέγει στην κειρόμενη μοναχή:

«Ιδού  ο  Χριστός  αοράτως  ενταύθα  πάρεστι.  Βλέπε,  ότι
ουδείς σε αναγκάζει ελθείν επί τούτο το Σχήμα. Βλέπε, ότι
συ εκ προθέσεως θέλεις τον αρραβώνα του Μεγάλου και
αγγελικού Σχήματος»

«Ναι, τίμιε Πάτερ, εκ προθέσεως»

«Λάβε το ψαλίδιον και επίδοσον αυτό»

Η Αριάδνη – Χριστονύμφη παίρνει το ψαλίδι και το δίνει
στην Ηγουμένη και εκείνη με τη σειρά της το δίνει στον

111

111



παπά Εφραίμ, που το τοποθετεί πάλι στο Ευαγγέλιο. Αυτό
επαναλαμβάνεται τρεις φορές. Την δεύτερη φορά, ο παπά
Εφραίμ λέει:

«Ιδού εκ της χειρός του Χριστού λαμβάνεις αυτό. Βλέπε δε
τίνι προσέρχει, τίνι συντάσση και τίνι αποτάσση»

Όταν  για  τρίτη  φορά  η  Ηγουμένη  δίνει  το  ψαλίδι  στον
παπά Εφραίμ, εκείνος λέει:

«Ευλογητός ο Θεός ο θέλων πάντας ανθρώπους σωθήναι,
και εις επίγνωσιν αληθείας ελθείν, ο ών ευλογητός εις τους
αιώνας των αιώνων».

Αρχίζει να κουρεύει τα μαλλιά της Αριάδνης σταυρωτά, με
μεγάλες ψαλίδιές. Νιώθω το χέρι του Τζακ να μου σφίγγει
δυνατά το μπράτσο. Όχι τα μαλλιά της, ρε… όχι τα μαλλιά
της! Τον  βλέπω,  είναι  έτοιμος  να  βάλει  τα  κλάματα.  Ο
παπά Εφραίμ συνεχίζει τα δικά του:

«Η  αδελφή  ημών  Χριστονύμφη  κείρεται  την  κόμην  της
κεφαλής αυτής, εις το όνομα του Πατρός και του Υιού και
του  Αγίου  Πνεύματος.  Είπωμεν  υπέρ  αυτής  το  Κύριε
ελέησον»

Οι  χοροί  ψέλνουν  τρεις  φορές  το Κύριε  ελέησον.  Η
τυπικάρισσα φέρνει  τα μοναχικά ενδύματα από το  άγιο
Βήμα και τα δίνει ένα – ένα στην Ηγουμένη, η οποία τα
δίνει  στον ιερέα – Ανάδοχο,  ο οποίος και  ντύνει  τη νέα
μοναχή. Κάθε φορά η Ηγουμένη λέει για κάθε ένδυμα μια
ξεχωριστή ευχή, πριν το δώσει στον παπά – και η Αριάδνη
ντύνεται για τρίτη και τελευταία φορά νυφούλα, αυτή τη
φορά για  τον  Κύριο,  αυτοπροσώπως.  Η ένδυση  κρατάει
κάμποση ώρα, γιατί για κάθε εξάρτημα υπάρχει ξεχωριστή
διαδικασία. Λέει η Ηγουμένη, για τα παπούτσια:

«Η αδελφή ημών Χριστονύμφη υποδύεται τα σανδάλια εις
ετοιμασίαν  του Ευαγγελίου της  ειρήνης,  εν  ονόματι  του
Πατρός και του Υιού και του Αγίου Πνεύματος, νυν και

112

112



αεί  και  εις  τους αιώνας των αιώνων αμήν.  Είπωμεν και
υπέρ αυτής το Κύριε ελέησον»

Όλες  οι  καλόγριες  ψέλνουν  3Χ2  Κύριε  ελέησον,
ακολουθώντας τους χορούς. Στο μεταξύ η Αριάδνη παίρνει
και φοράει κάτι αντρικά χοντροπάπουτσα.

«Δεν το πιστεύω… Αυτή κάνει σαν τρελή για τις γόβες…
Μια περιουσία έχω πληρώσει στο ΝΑΚ, στον Καλογήρου
και στον Πετρίδη…» ψιθυρίζει ο Τζακ.

«Αυτούνα  θα  ντην  ουδηγήσνι  ει  -ς  ντη  Βασ’λείαν  των
Ουρα-νών!»  λέει  θριαμβευτικά  ο  χοιροβοσκός,  ο  οποίος
έχει ενθουσιαστεί τόσο πολύ, που θέλει να μοιραστεί τη
χαρά του με κάποιον.

Ο Τζακ του ρίχνει ένα βλέμμα όπου η τρομερή αντιπάθεια
είναι ανακατεμένη με μια δριμύτατη απέχθεια.

«Προσπάθησε  να  μη  βρωμάς  τόσο  πολύ…  μας  έχεις
φλομώσει στη γουρουνίλα!» λέει δυνατά.

Εγώ  προσπαθώ  να  συγκρατήσω  τα  γέλια  μου,  ο
χοιροβοσκός  τον  κοιτάζει  εμβρόντητος.  Δεν  συνεχίζουν,
γιατί έχει ολοκληρωθεί η δέσμη των Κύριε ελέησον και η
Ηγουμένη  παραγγέλλει  τώρα  καινούριο  εξάρτημα  της
μοναχικής ενδυμασίας, τον μανδύα.

Κάποτε  η  Χρυστονύμφη  είναι  έτοιμη,  κατάμαυρη  από
πάνω ως κάτω. Ελεύθερα έχουν μείνει μονάχα τα μάτια
(που κρατά χαμηλά)  η  μύτη και  το  στόμα. Μαυροφόρα
απελπισιά… σχολιάζει ο Τζακ, αποκαρδιωμένος. Ο δεξιός
χορός  αρχίζει  σε  πλάγιο  δ’: Ενδύσασθε  χιτώνα  της
σωτηρίας...  Ο  χοιροβοσκός  συνοδεύει,  δυνατά,  με  μια
ελάχιστη χρονική απόκλιση:Νδύυυ… ιιιώωωωνα… τ-ς …
ιιιντηρίας… Ο  παπά  Εφραίμ  εντοπίζει  την  πηγή  της
κακοφωνίας και ο δυστυχής χοιροβοσκός εισπράττει μια
ενοχλημένη  και  επιτιμητική  ματιά.  Ο  αριστερός  χορός

113

113



απαντά  με  το Αγαλλιάσεται  η  ψυχή  μου  επί  τω
Κυρίω… χωρίς παράσιτα αυτή τη φορά.

Ο παπά Εφραίμ λέει μια ακόμα ευχή:

«Κύριε ο Θεός ημών, ο πιστός εν ταις παραγγελίαις Σου
και αμεταμέλητος εν ταις χαρίσμασί Σου, και άφατος εν τη
φιλανθρωπία Σου’ ο καλέσας το πλάσμα Σου κλήσει αγία
και  αναγαγών  την  δούλην  σου  Χριστονύμφην  εις  την
πνευματικήν  σου  Ζωήν’  δος  αυτή  βίον  ευσχήμονα,
πολιτείαν  ενάρετον  και  ακατάγνωστον,  ίνα,  εν  αγιασμώ
πολιτευσαμένη, άσπιλον διατηρήση, όπερ τη δυνάμει Σου
ενεδύσατο Σχήμα…»

«Αμ  δεν  είναι  ο  Θεός  τέτοιος  τζαναμπέτης,  ρε  σεις…»
σχολιάζει ο Τζακ.

Η τυπικάρισσα παίρνει τη Χριστονύμφη και την οδηγεί σ’
ένα άδειο στασίδι του αριστερού χορού, λιγότερο από δυο
μέτρα  μακριά  από  τον  Τζακ,  ενώ  όλες  ψέλνουν
θριαμβευτικά  το Όσοι  εις  Χριστόν  εβαπτίσθητε,  Χριστόν
ενεδύσασθε. Αλληλούια. Καθώς η τυπικάρισσα και η νέα
μοναχή (που της ρίχνει ενάμισυ κεφάλι) ζυγώνουν, ο Τζακ
κάνει  μια  αυθόρμητη  κίνηση  προς  το  μέρος  τους.
Αντιλαμβάνομαι  και  αστραπιαία  τον  αρπάζω  απ’  το
μπράτσο και τον καθηλώνω. Τον βλέπω, την τρώει με τα
μάτια. Αυτή, για μια στιγμή μονάχα, σηκώνει το κεφάλι
της και βλέπει για πρώτη φορά την αδόκητη τριάδα των
στασιδιών:  τον  Τζακ,  εμένα  και  το  χοιροβοσκό.
Κοντοστέκεται για ένα χιλιοστό του δευτερολέπτου, αλλά
αυτοκυριαρχείται και συνεχίζει χαμηλοβλεπούσα.

Είναι σειρά για τον Απόστολο και το Ευαγγέλιο. Μετά, ο
παπά Εφραίμ πλησιάζει  και  δίνει  στη Χριστονύμφη ένα
Σταυρό και της λέει: Είπεν ο Κύριος: Ει τις θέλει οπίσω
μου  ακολουθείν,  απαρνησάσθω  εαυτόν,  και  αράτω  τον
σταυρόν  αυτού  και  ακολουθήτω μου.  Κατόπιν  της  δίνει
ένα κομποσκοίνι και μια λαμπάδα και της λέει: Είπεν ο
Κύριος:  Ούτω  λαμψάτω  το  φως  ημών  έμπροσθεν  των

114

114



ανθρώπων, όπως είδωσιν υμών τα καλά έργα και δοξάσωσι
τον  Πατέρα  ημών  τον  εν  τοις  ουρανοίς.  Ακολουθεί  νέα
μακριά σειρά δεήσεων για την άφεση και συγχώρηση των
αμαρτιών της νέας μοναχής.

«Τρεις  μέρες  να λένε,  δεν φτάνουν για τις  αμαρτίες  της
Αριάδνης…» παρατηρεί ο Τζακ.

Κάποτε  τελειώνουν  οι  δεήσεις  και  η  Θεία  Λειτουργία
συνεχίζεται  κανονικά.  Στο  τέλος,  όταν  ο  παπά  Εφραίμ
μοιράζει τα αντίδωρα, καθεμιά που παίρνει κατευθύνεται
προς το στασίδι της νέας μοναχής, που κρατάει στο δεξί
της χέρι το Σταυρό και τη λαμπάδα αναμμένη. Κάθε μια
καλόγρια φιλάει το Σταυρό και ρωτάει την Αριάδνη:

«Πως εκλήθης, αδελφή;»

«Χριστονύμφη»

«Να ζήσεις, να ευαρεστήσεις το Θεό, τους Αγγέλους, τους
ανθρώπους  και  τη  Γερόντισσα.  Καλήν  υπομονή  και
υπακοή να έχεις και τέλος αγαθόν»

«Αμήν, η ευχή σου να με βοηθήσει»

Όταν  τελειώνουν  οι  καλόγριες,  βλέπουμε  να  παίρνουν
σειρά οι επισκέπτες και οι επισκέπτριες. Βλέπω τον Τζακ
ενθουσιασμένο. Πάμε κι εμείς! λέει ανυπόμονα. Κάνουμε
τη μανούβρα για να φτάσουμε μπροστά τον παπά Εφραίμ,
αλλά όταν παίρνουμε το αντίδωρο και στρεφόμαστε πάλι
προς τα αριστερά, βλέπουμε το στασίδι της Χριστονύμφης
αδειανό. Ο Τζακ βλέπει τα σχέδιά του να τη ζυγώσει, να
ματαιώνονται και πάλι.

Στην τράπεζα

Ακολουθούμε τη σειρά των επισκεπτών από την εκκλησία
στην  τράπεζα.  Δεν  μας  έχει  καλέσει  κανείς,  αλλά  και
κανείς δεν μας εμπόδισε. Έρχεται η σειρά μας να μπούμε

115

115



και να καθίσουμε στα τραπέζια των επισκεπτών. Δεν είναι
εύκολο να εντοπίσουμε την Αριάδνη, έτσι που είναι όλες
ομοιόμορφα καλυμμένες με τα ράσα και τα πέπλα και τα
μαύρα μαντήλια.  Τελικά ο  Τζακ την εντοπίζει,  ανάμεσα
στη Ηγουμένη  και  τον  παπά Εφραίμ.  Τροπάρια,  ευχές,
αρχίζουν  όλοι  να  τρώνε,  ενώ  μια  καλόγρια  αθέατη  στα
μάτια μας διαβάζει, με μονότονη φωνή, κάποια αφήγηση
για  τα  Χριστούγεννα,  προφανώς  εμπνευσμένη  από  τα
απόκρυφα ευαγγέλια. Η Αριάδνη δεν αγγίζει τίποτα – έτσι
είναι  το  τυπικό,  καθώς  φαίνεται.  Κάθεται,
χαμηλοβλεπούσα. Έχω λυσσάξει της πείνας και το ρίχνω
στη  μάσα,  αλλά  παρακολουθώ  κιόλας,  μήπως
διασταυρωθούν τα βλέμματα του Τζακ και της Αριάδνης.
Δε  βλέπω  κάτι  τέτοιο.  Ο  χοιροβοσκός  κάθεται  ακριβώς
απέναντί μας στο ξύλινο τραπέζι, αλλά η όρεξή μου δεν
κόβεται  εξ  αιτίας  του.  Ο  Τζακ  έχει  καρφωθεί  προς  το
ηγουμενικό  τραπέζι  και  μασουλάει  μηχανικά  μπουκιές
ψωμί.

Το εορταστικό μοναστηριακό τραπέζι ολοκληρώνεται και ο
παπά Εφραίμ σηκώνεται όρθιος. Αρχίζει να μιλάει, στην
αρχή για την εορτή των Χριστουγέννων και στη συνέχεια
για την νέα μοναχή Χρυστονύμφη.

«Η  σημερινή  ημέρα  που  έγινε  η  κουρά  σου,  Αδελφή
Χριστονύμφη,  είναι  σημαντική  για  πολλούς  λόγους.
Πρώτον,  είναι  σημαντική  για  την  ζωή  σου.  Φόρεσες  το
σχήμα και το τίμιο ράσο και εισήλθες στην μοναχική ζωή,
με το μεγάλο και αγγελικό σχήμα. Το σχήμα είναι μνήμα
κενώσεως,  ταπεινώσεως,  πνευματικής  νεκρώσεως.  Ο
μοναχός είναι ενταφιασμένος με την θέλησή του…»

Ο παπά Εφραίμ κάνει ένα μικρό διάλειμμα για να αφήσει
να εντυπωθούν καλύτερα οι λόγοι του στην νέα μοναχή. Ο
Τζακ γίνεται έξαλλος.

«Μνήμα; Πνευματική νέκρωση; Τι είν’ αυτά;»

«Σκάσε!»

116

116



«Σσστ!»  κάνει  και  ο  χοιροβοσκός  ενοχλημένος.  Ο  παπά
Εφραίμ, συνεχίζει:

«Επίσης,  το  ράσο  είναι  εξαγιασμένο  ένδυμα  που
αγιάσθηκε  από  αγώνες  και  θυσίες  των  ασκητών  και
κληρικών,  αλλά  και  εξαγίασε  πολλούς.  Είναι  τιμή  που
ανήκεις  σε  αυτήν  την  χορεία  των  μελανοφορούντων…
Είναι  σημαντική ημέρα,  διότι  η  τελετή της  κουράς σου
έγινε  ανήμερα  τα  Χριστούγεννα,  μετά  από  την
κατανυκτική  περίοδο  της  νηστείας,  η  οποία  είναι  κατ’
εξοχήν περίοδος μετανοίας. Κάθε περίοδος νηστείας και
προσευχής μας θυμίζει  την πτώση του Αδάμ, την έξοδο
από  τον  Παράδεισο  και  τον  αδαμιαίο  θρήνο  που
ακολούθησε και είναι μια πορεία προς την Ανάσταση, την
μέθεξη του μυστηρίου του Σταυρού και της Αναστάσεως
του  Χριστού.  Είναι  περίοδος  πένθους  και  κατανύξεως.
Αυτό  δηλώνουν  οι  κατανυκτικοί  Εσπερινοί  και  όλα  τα
τροπάρια που κάνουν λόγο για την αυτομεμψία, το κλάμα,
την συντριβή»

«Αυτομεμψία, κλάμα, συντριβή…» μουρμουρίζει μηχανικά
ο Τζακ.

«Τρίτον, είναι σημαντική ημέρα για την Ιερά Μονή Αγίου
Νεκταρίου  Νέας  Σελλαϊδος.  Σήμερα  ενισχύει  την
αδελφότητα  μια  νέα  αδελφή,  γεμάτη  πίστη  και  ζήλο,
γεμάτη πνευματικά χαρίσματα…»

«Άλλα  χαρίσματα  έχει  η  Αριάδνη…»  λέει  με  ύφος
ειδήμονος ο Τζακ.

«Είμαι  σίγουρος  ότι  θα  έλθουν  και  άλλες  αδελφές,  και
άλλες μοναχές για να αποτελέσουν μαζί σας και μαζί με
την  αξία  Ηγουμένη  σας  Χρυσοστόμη  έναν  πνευματικό
πνεύμονα  της  περιοχής,  με  έναν  γνήσιο,  πατερικό,
ορθόδοξο  μοναχισμό,  που να στηρίζεται  στον  ησυχασμό
της Ορθοδόξου Εκκλησίας μας. Εσείς θα μένετε εδώ, σαν

117

117



αναμμένη λαμπάδα,  για  να  εκδαπανάσθε  στην  άσκηση,
την προσευχή, την μετάνοια και να δοξάζετε τον Θεό»

«Αδιανόητο,  ακόμα  δε  μπορώ  να  το  χωνέψω…»
μουρμουρίζει ο Τζακ. Ο χοιροβοσκός στρέφεται πάλι προς
το μέρος του ενοχλημένος, αλλά δεν τολμά να του κάνει
παρατήρηση.

«Σου  εύχομαι  λοιπόν,  Χριστονύμφη,  να  αγωνιστείς  στην
ταπείνωση και την αγάπη, να βοηθήσεις την αδελφότητα
με  υπακοή  στη  Γερόντισσα  του  Κοινοβίου.  Είναι  πολύ
σπουδαίο  στην  εποχή μας  νέοι  άνθρωποι  σαν  εσένα να
εγκαταλείπουν  τον  κόσμο,  όχι  γιατί  δεν  μπορούν  να
σταθούν στον κόσμο, αλλά γιατί θέλουν να αφιερώσουν τον
εαυτό  τους  στο  Θεό,  αγαπώντας  τον  κόσμο  με  την
αδιάλειπτη προσευχή»

Ο Τζακ ανοίγει το στόμα, αλλά δε σχολιάζει αυτή τη φορά.
Ο παπά Εφραίμ συνεχίζει:

«Το Μοναστήρι, όπως το περιγράφει ο Μεγάλος Βασίλειος,
είναι μια κοινότητα που σαφώς βρίσκεται σε χώρο έξω από
την  κοινωνία  και  απαρτίζεται  από μοναχούς  ή  μοναχές
που  προηγουμένως  έκαναν  αποταγή  όλων  των  υλικών
αναγκών,  ακόμη  και  των  συγγενικών  σχέσεων  και
εντάσσονται σε μια αδελφότητα, οπότε αποκτούν μια άλλη
πνευματική οικογένεια. Όμως, αν και οι μοναχοί και οι
μοναχές  ευρίσκονται  έξω  από  την  κοινωνία,  είναι
υποχρεωμένοι μερικές φορές να έχουν μια επικοινωνία με
την  ανθρώπινη  κοινωνία.  Ακριβώς  για  τον  λόγο  αυτό  ο
Μεγάλος Βασίλειος καθορίζει και τον τρόπο με τον οποίο
οι μοναχοί θα έρχονται σε επικοινωνία με τον κόσμο»

«Για να δούμε…» λέει ο Τζακ.

«Κατ’  αρχάς ο Μεγάλος Βασίλειος τονίζει  ότι  ο  μοναχός
πρέπει  να  αποφεύγει  κάθε  δημόσια  εμφάνιση,  γιατί  με
τέτοιες εμφανίσεις γίνονται διαχύσεις της καρδίας. Πάσαν
προέλευσιν παραιτού, όσον εστίν εν σοί, φεύγων τάς της

118

118



καρδίας σου διαχύσεις. Μάλιστα στο κείμενο αυτό συνδέει
την έξοδο από το Μοναστήρι και την συναναστροφή με τον
κόσμο,  ωσάν  μια  συναναστροφή  με  την  πόρνη
γυναίκα: Απέλιπες  την  εγκράτειαν,  ενέκυψας  τώ  κόσμω,
συνέτυχες  πόρνη  γυναικί. Ο  μοναχός  με  την
συναναστροφή στον κόσμο θέλγεται από τα όσα διαθέτει ο
κόσμος,  όπως  κάποιος  που  συναντάται  με  την  πόρνη
γυναίκα  και  έτσι  αφήνει  την  εγκράτεια,  που  πρέπει  να
εξασκεί και ελκύεται προς την ζωή του κόσμου. Αλλά και
αν  μπορέσει  με  την  βοήθεια  του  Θεού  να  ξεφύγει  τα
δίκτυα  του  κόσμου,  θα  επιστρέψει  στο  Μοναστήρι
άρρωστος και θα χρειασθεί πολύ χρονικό διάστημα για να
επανέλθει  στην  προηγούμενη  κατάσταση: Ει  δε  πού και
βοηθούμενος  υπό  του  Θεού  διαδράναι  δυνηθής  τα
τοιαύτης  δίκτυα,  επανήκες  μέν  τή  κέλλη,  αλλ’  ουχ  ο
αυτός, πάρετος δέ τις και νενοσηκώς και προς άπαν έργον
των αρετών δυσάρεστος, πολλώ δέ χρόνω επανελθείν εις
την οικείαν έξιν δυνάμενος.Ακριβώς για τον λόγο αυτό ο
Μέγας  Βασίλειος  συνιστά  στούς  μοναχούς:Πρόοδος  δέ,
πλήν  των  τεταγμένων  και  αναγκαίων  εξόδων,  από
ασκητηρίου ουκ έστιν»

«Άρα,  μην  περιμένεις  επισκέψεις…»  ψιθυρίζω  στον
απογοητευμένο Τζακ. «Η έξοδος ισοδυναμεί με πορνεία…»

«Βεβαίως,  όταν  υπάρχει  ανάγκη  για  το  Μοναστήρι,  ο
μοναχός εξέρχεται από το Μοναστήρι του. Αλλά και τότε ο
μοναχός  πρέπει  να  το  κάνη  περιτεθωρακισμένος  τον
φόβον  του  Θεού,  μέσα  στο  χέρι  του  να  έχει  βάλει  την
αγάπη του Χριστού και να αντιμετωπίζει την προσβολή των
ηδονών με την εγκράτεια. Και όταν εκτελέσει το έργο του
να  επανέρχεται  χωρίς  χρονοτριβή  στο  Μοναστήρι ώσπερ
τις άκακος περιστερά, όπως το περιστέρι επέστρεψε στην
Κιβωτό του Νώε φέροντας στο στόμα του τα ελέη του Θεού.
Με  τον  τρόπον  αυτό  πείθει  τούς  εσωτερικούς
λογισμούς άβατον  είναι  την  επί  παντός  ετέρου  τόπου
σωτηριώδη ανάπαυσιν. Ο μοναχός, και η μοναχή φυσικά,
πρέπει να αισθάνεται ότι ο μοναδικός τόπος αναπαύσεως
και σωτηρίας είναι ο χώρος της Ιεράς Μονής του. Όμως,

119

119



όχι μόνον δεν πρέπει να αναχωρεί στον κόσμο, αλλά και
πρέπει να φροντίζει να μη εισαγάγει τον κόσμο, δηλαδή το
κοσμικό φρόνημα, στην Ιερά Μονή»

«Εντάξει, το καταλάβαμε…»

«Ο μοναχός,  όπως  λέγει  ο  Μέγας  Βασίλειος,  πρέπει  να
αποφεύγει  τις  συναναστροφές  με  τούς  συνομηλίκους,
ιδιαίτερα αν είναι νέος στην ηλικία και το φρόνημα: Νέος
ών  είτε  την  σάρκα  είτε  το  φρόνημα,  φεύγε  την
συνδιαγωγήν των ομηλίκων και αποδίδρασκε απ’ αυτών ως
από φλογός. Και εξηγεί ότι πολλές φορές ο διάβολος με
την  δήθεν  πνευματική  αγάπη  οδήγησε  πολλούς  στην
αμαρτία και τελικά στην αιώνια κόλαση. Και είναι φοβερό
να διασωθεί κανείς από το πέλαγος και από τούς ανέμους
και τα κύματα και να καταστραφεί στο λιμάνι, ενώ τελούσε
σε  αμεριμνησία.  Γενικά  πρέπει  να  αποφεύγει  όσο  είναι
ακόμη νέος την συναναστροφή με νέους στις συζητήσεις,
την  ψαλμωδία,  το  κελί,  τις  οικίες  ακόμη  και  με  το
πρόσχημα μελέτης θείων λογίων ή ετέρας οποιασούν και
αναγκαιοτάτης  χρείας.  Αντίθετα,  ο  μοναχός  πρέπει  να
συναναστρέφεται δυσπροσίτους  Γέροντες  που  έχουν  την
δυνατότητα να του δώσουν γηραλέο φρόνημα και να τον
βοηθήσουν να διανύει  τον  υψηλό δρόμο της  μοναχικής
ζωής: Πρόστρεχε γέρουσι δυσεντεύκτοις, οίτινες λόγοις μεν
παροιμιών  αλείφουσι  τούς  νέους  προς  τας  εναρέτους
πράξεις, βλάπτουσι δε προσώπω ουδαμώς»

Ο  Τζακ  με  κοίταξε,  απελπισμένος.  «Μην  ξεχνάς  πως
επιδίωξη μας είναι η σωματική και πνευματική νέκρωση»
του εξήγησα. Ο παπά Εφραίμ συνέχισε:

«Θα  σας  είπω  τώρα  ολίγα  ειδικά  για  τον  γυναικείο
μοναχισμό. Γνωρίζετε ότι οι μοναχοί καλούνται στρατιώτες
Ιησού Χριστού. Αλλά το ίδιο λέγεται και για τις μοναχές.
Λέγει ο Μεγάλος. Βασίλειος: Στρατεύεται γάρ και το θήλυ
παρά  Χριστώ. Γράφει  ότι  οι  γυναίκες  δεν
αποδοκιμάζονται διά  την  του  σώματος  ασθένειαν,  αλλά
λόγω  της  ψυχικής  ανδρείας  που  τις  διακρίνει,

120

120



καταλέγονται  και  αυτές εις  στρατείαν και  έτσι πολλαί
γυναίκες ηρίστευσαν ανδρών ουκ έλαττον. Μερικές δε από
τις  γυναίκες  απεδείχθησαν  ανώτερες  από  τούς  άνδρες.
Εισί  δε  αι  και  μειζόνως  ευδοκίμησαν. Μερικές  από  τις
γυναίκες ανήκουν στον χορό των παρθένων, άλλες έδωσαν
την  ομολογία  της  πίστεως  και  άλλες  υπέστησαν  το
μαρτύριο»

«Στρατιωτίνα Αριάδνη…» μουρμουρίζει ο Τζακ.

«Όταν ο Μεγάλος Βασίλειος αναλύει διεξοδικώς ποιος είναι
ο σκοπός του μοναχισμού και ποια πρέπει να είναι η ζωή
τόσο  του  Ηγουμένου,  όσο  και  των  μοναχών  μέσα  στο
Κοινόβιο σημειώνει ότι το ίδιο ισχύει και για τις μοναχές.
Μάλιστα  δε  υπογραμμίζει  ότι εν  πάσι  γάρ  τούτοις  μετά
πλείονος σπουδής ο των παρθένων οφείλει κατορθούσθαι
βίος. Δηλαδή,  ο  βίος  των  γυναικών  μοναχών  απαιτεί  σε
μεγαλύτερο  βαθμό  την  ευσχημοσύνη,  την  ακτημοσύνη,
την  ησυχία,  την  υπακοή,  την  φιλαδελφία,  την
αυστηρότητα  στις  εξόδους  από  την  Ιερά  Μονή,  την
προσοχή στις συναντήσεις, την μεταξύ τους αγάπη και την
αποφυγή της ιδιαίτερης φιλίας»

«Κανονική αποστείρωση…» σχολιάζει ο Τζακ.

«Την  Ηγουμένη  στα  Γυναικεία  Μοναστήρια  ο  Μεγάλος
Βασίλειος  την  χαρακτηρίζει  με  τρία  ονόματα,  ήτοι η
πεπιστευμένη  την  ευταξίαν,  η  διδάσκαλος,  η
προκαθηγουμένη. Η Γερόντισσα πρέπει να είναι σοβαρή
και  σεβαστή,  να  μην  επιδιώκει  το  ευχάριστο  ούτε  την
εύνοιά τους,  αλλά να εμπνέει  το δέος.  Να φροντίζει  για
όλες τις υλικές ανάγκες, ήτοι να απαγορεύει την νηστεία
και να συμβουλεύει για την λήψη τροφής. Σε όλα αυτά το
παρ’ εκείνης λεγόμενον νόμος εστίν. Γενικά η Ηγουμένη
πρέπει να αναγνωρίζει ότι θα δώσει λόγο στον Θεό, για όλα
τα  σφάλματα  που  γίνονται  στην  κοινότητα. Ειδέναι  γάρ
αυτήν  χρή  ότι  των  παρά  το  δέον  εν  τώ  κοινώ
πλημμελουμένων εκείνη επί Θεού τον λόγον υφέξει»

121

121



Η Αριάδνη –  Χριστονύμφη ακούει  με  τα  μάτια  πάντοτε
χαμηλά.

«Κάθε μοναχή πρέπει να αποδέχεται όλες τις εντολές της
Ηγουμένης ως εντολές του Θεού.  Και μάλιστα αυτές τις
εντολές πρέπει να τις επιτελή μη εκ λύπης ή εξ ανάγκης,
ίνα  γένηται  αυτή έμμισθος  η  υπακοή.  Κάθε  δε  αδελφή
πρέπει να ζητεί από την Ηγουμένη όχι το ευχάριστο, αλλά
το  επωφελές  και  χρήσιμο.  Ούτε,  βέβαια,  πρέπει  να
σχολιάζει  τις  εντολές  της  Ηγουμένης,  γιατί  μια  τέτοια
συνήθεια μελέτη και ακολουθία της αναρχίας γίνεται»

«Η Αριάδνη ήταν πάντα αναρχική, αλλά πολυτελείας…» με
πληροφορεί ο Τζακ (λες και δεν το ήξερα).

«Εάν  παρίσταται  ανάγκη  να  γίνει  κάποια  συζήτηση  με
άνδρα ή με επιμελητή, τότε αυτήν την συζήτηση πρέπει να
την  κάνει  η  Ηγουμένη  συμπαρούσης  αυτή  μιας  ή
δευτέρας εκ των αδελφών, οι οποίες λόγω βίου και ηλικίας
δεν  θα  έχουν  κάποιο  πρόβλημα.  Και  εάν  κάποια  άλλη
μοναχή έχει κάτι χρήσιμο να πει, τότε να το αναφέρει στην
Ηγουμένη και εκείνη θα πει ό,τι είναι ανάγκη, και έτσι δι’
εκείνης λαληθήσεται ό δει λαληθήναι. Φαίνεται λοιπόν, ότι
στον  γυναικείο  μοναχισμό  όχι  μόνον  δεν  γίνονται  πιο
ελεύθερα  τα  πράγματα,  αλλά  τίθενται  αυστηρότεροι
κανόνες  για  να  διασφαλίζεται  και  η  τάξη,  αλλά  και  να
εξυπηρετείται ο σκοπός της παρθενίας»

«Αμάν  πια  με  αυτή  την  παρθενία…»  κάνει  ο  Τζακ.
«Κλειδωμένο δηλαδή θα το έχει από δω και ‘μπρος;»

Ο παπά Εφραίμ είχε ολοκληρώσει την ομιλία του. Είπε δι’
ευχών και  η  Τράπεζα  ολοκληρώθηκε.  Οι  μοναχές
αποχώρησαν  και  η  Αριάδνη  μαζί  τους.  Βγήκαμε
τελευταίοι, μαζί με τον αχώριστό μας χοιροβοσκό.

122

122



Επίλογος

Δεν καταλαβαίνω τι έγινε στη συνέχεια – και πως έγινε. Ο
Τζακ δε μου έχει πει  κουβέντα. Ξαφνικά τον χάνω, τον
περιμένω  κάμποση  ώρα  στην  πόρτα  του  μοναστηριού,
αλλά  αντί  γι’  αυτόν  βλέπω  τον  χοιροβοσκό  να  έρχεται
τρέχοντας. Μόλις με βλέπει, κοκαλώνει.

«Ιδώ είσ’ ισύ;»

«Γιατί ρε πατριώτη;»

«Δε γκξέρ’σ;»

«Τι να ξέρω;»

«Η τριλός η φίλους σ’ άρπαξι τ’ Χριστουνύφ’ κι πάει!»

«Που πάει;»

«Αφ’σιμ, τρέχου στ’ αμάξ!»

Τρέχω  πίσω  του,  βγαίνουμε  στο  προαύλιο.  Το  σκατί  κι
αποσκατί Ντάτσουν στρίβει στη στροφή, με όση ταχύτητα
του επιτρέπουν τα γέρικα πνευμόνια του.

«Τ’ αμάξι μ!»

Βάζω τα γέλια.

«Μη γιλάς! Απαγουγή! Ιγκλιματίες!»

Γελάω και γελάω και πηγαίνω προς τη Μερτσέντες.

«Θα παρ’ς κι ‘μένα;»

Στρέφω  και  τον  αντικρίζω.  Το  βλέμμα  του  είναι
παρακλητικό.

123

123



«Έλα, θα κατεβούμε σιγά σιγά. Αλλά με μια συμφωνία»

Ρωτάει με τα μάτια.

«Προσπάθησε να μη βρωμάς τόσο πολύ! Μας φλόμωσες!»

Γελάω δυνατά, γελάει κι αυτός. Ξεκινάμε για τον κάμπο.

124

124



Μεταμεσονύκτια ακρόαση

(14 Αυγούστου 1985) 

Το  σαξόφωνο  του  Κολτρέιν  αγγίζει  τη  νύχτα,  άγγιγμα
απολύτως ερωτικό, τέλεια εκφράζοντας το παράπονο της
ευτυχίας, τη μελαγχολία της κεκτημένης ηδονής. Ο νέος
άντρας  ακούει  με  μισόκλειστα  μάτια,  καπνίζει  στριφτό
τσιγάρο  από  διαλεχτά  καπνά  των  Σερρών,  χαλαρός  και
απόμακρος. Βρίσκεται ψηλά, σε αυγουστιάτικο μπαλκόνι
–  και  αν  ήθελε  θα  μπορούσε  να  θαυμάσει  μέσα  στην
κατάφωτη νύχτα, τον γιγάντιο αεικίνητο τροχό του λούνα
παρκ πέρα στη Σαλαμίνα, να στρέψει το βλέμμα του ως τη
δυτική εσχατιά του λιμανιού και  ως  το  σκοτεινό  Σέιχ –
Σου.

Ενδιαφέρουσες λεπτομέρειες, όπως το κατάφωτο επιβατικό
που εισχωρεί αργά στον Θερμαϊκό Κόλπο και προσεγγίζει
τις  αποβάθρες  έχοντας  διασχίσει  το  Βόρειο  Αιγαίο,  ή  ο
τελευταίος αστέρας της Μικράς Άρκτου, ο οποίος απόψε
εμφανίζεται  ιδιαιτέρως  θελκτικός,  δεν  είναι  σε  θέση  να

125

125



αποτραβήξουν τον νέο άντρα από τον μοναχικό ρεμβασμό
του.  Αυτή  την  ώρα  αληθέστερον,  περισσότερο  υπάρχον,
είναι  αυτό  καθ΄  αυτό  το  αντικείμενο  της  ρέμβης,
πραγματικότερο  από  τα  πράγματα  και  ασυγκρίτως
ειλικρινέστερο από οποιαδήποτε πράξη του παρελθόντος ή
του μέλλοντος.

Τουλάχιστον  όσο  η  μουσική  εξακολουθεί  να
παρεμβάλλεται στα νυχτερινά και τα παρεμφερή – και να
επηρεάζει και το είναι και το γίγνεσθαι. Δεν ξέρω πόσο και
για πόσο.

*

Ήταν απόγευμα, μια ιδέα πριν το λυκόφως. Σύμπασα η
συνοικία,  ξεθαρρεμένη  και  φιλόγελως,  μετά  την
πρόσκαιρη έστω αποδρομή του φοβερού καύσωνος, άρχιζε
να  εμφανίζεται  στα  μπαλκόνια,  ανάμεσα  σε  παρήγορα
άνθη,  προσηλωμένη  στους  καθαρούς  δίσκους  με  τους
παγωμένους καφέδες και τα αναψυκτικά που προσέφεραν
οι οικοδέσποινες.

Ο νέος άντρας περιέφερε το βλέμμα του από ορόφου εις
όροφον,  επισημαίνοντας  ό,τι  άλλο  δροσερό  υπήρχε  στα
μπαλκόνια.  Τελικά  την  προσοχή  του  απέσπασε  ένα
μπαλκόνι με σταχτιά κάγκελα, περίπου δωδεκάμισι μέτρα
από  την  επιφάνεια  του  οδοστρώματος.  Δεκατρία  μέτρα
ψηλότερα  από  την  άσφαλτο,  λικνιζόταν  ρυθμικά  το
κατώτερο  και  πλέον  επίκαιρο  σημείο  του  σώματος
δεκαεξαετούς νεάνιδος, η οποία ξαπλωμένη σε φερ -φορζέ
πολυθρόνα,  με  τα  λευκά  της  σανδάλια  να  πιέζουν  το
σταχτόχροο παραπέτο, ξεφύλλιζε την ελληνική έκδοση των
ΠΕΡΙΠΕΤΕΙΩΝ  ΤΗΣ  ΑΡΕΤΗΣ,  βιβλίο  προφανώς
βουτηγμένο από τη βιβλιοθήκη του μπαμπά της. Φορούσε
εφαρμοστό  ανοιχτόχρωμο  φανελάκι,  που  άφηνε
ελεύθερους  τους  ηλιοκαμένους  ώμους.  Περί  την  οσφύν
και  την  πυγήν  έφερε  λευκά,  μινιμαλιστικά  σόρτς,  που
άφηναν  εκτεθειμένα  στην  κοινή  θέα  ολόκληρα  όλα  τα
μακριά και καλοφτιαγμένα πόδια της.

126

126



Ο νέος  άντρας  μπόρεσε  να  διακρίνει  ολοκάθαρα,  χάρη
στον γερμανικής προελεύσεως θεοδόλιχο που χειριζόταν,
τις θηλές – έτοιμες να τρυπήσουν το λεπτό ύφασμα που τις
χώριζε  από  την  απογευματινή  ερωτική  αύρα  του  Σέιχ
-Σου. Υπέθεσε ότι εξίσου ερωτική ήταν η ατμόσφαιρα μέσα
στο  καστανόξανθο  κεφάλι  της  νεαρής  αναγνώστριας,
εφόσον  επίμονα  περνούσε  τον  παράμεσο  δάκτυλο  του
δεξιού της χεριού κατά μήκος της ήβης της, πάνω από τα
λευκά  σόρτς,  ενώ  κάθε  τόσο  έσφιγγε  δυνατά  τα
ηλιοψημένα  γόνατά  της  και  ύγραινε  με  τη  γλώσσα  τα
χείλη,  σφαλίζοντας  τα  μεγάλα  της  μάτια,  έχοντας  την
εντύπωση  ότι  κανενός  το  βλέμμα  δεν  μπορούσε  να
διακρίνει ό,τι έπρεπε να παραμείνει εν κρυπτώ.

Αφού παρήλθε ένα ιδιαιτέρως ευχάριστο ημίωρο και ενώ
είχαν  ήδη  ανάψει  τα  βραδινά  φώτα,  ο  παρατηρητής
σηκώθηκε, φόρεσε το παντελόνι του κι ένα κοντομάνικο
πουκάμισο,  πήρε  μαζί  του  τα  κλειδιά  του  και  το  πιο
σαγηνευτικό του χαμόγελο και βγήκε. Διέσχισε τις λίγες
δεκάδες μέτρα που τον χώριζαν από την οικοδομή -στόχο
και  θεώρησε  ως  εύνοια  της  τύχης  το  γεγονός  ότι  η
εξώπορτα ήταν ορθάνοιχτη. Είχε προσδιορίσει την ακριβή
θέση του διαμερίσματος, καθώς και την απουσία του μπλε
Τογιότα,  που οδηγούσε ο πατέρας της νεαράς.  Χτύπησε
λοιπόν αποφασιστικά το κουδούνι.

«Μια  τηλεπαθητική  παρόρμηση  με  έφερε  ως  εδώ,  για
λόγους καθαρά ερωτικούς» είπε, αφού πρώτα ανέφερε το
όνομά του.

«Και  που  ξέρω  εγώ  ότι  δεν  είστε  απατεώνας,  κύριε;»
αντέτεινε  η  δεκαεξαετής,  εδώ  που  τα  λέμε  έτοιμη  να
στέρξει ακόμα και αν επρόκειτο περί κοινού απατεώνος.

«Σας λένε Ανυσία και σας φωνάζουν Άννυ. Διαβάζατε τις
ΠΕΡΙΠΕΤΕΙΕΣ ΤΗΣ ΑΡΕΤΗΣ και επιπλέον έχετε έλθει σε
οργασμό εξ αυτοϊκανοποιήσεως τουλάχιστον πέντε φορές
την τελευταία ώρα… Σας αρκούν αυτά τα διαπιστευτήρια;»

127

127



«Είναι  προφανές,  είστε  απεσταλμένος  της  Θείας
Προνοίας…» είπε η Άννυ και παραιτηθείσα πάσης άλλης
διευκρινίσεως  τύλιξε  τους  ηλιοκαμένους  της  βραχίονες
γύρω από τον επισκέπτη.

* 

Με το τέλος της μακράς συνεντεύξεως, η κοπέλα έβαλε στο
κασετοφωνάκι  της  τα  τελευταία  τραγούδια  του  Ντέιβιντ
Μπάουι και ο νέος άντρας αποχώρησε.

Τώρα, περί τις δύο και τριάντα της Θεσσαλονικιάς νύχτας
του  Αυγούστου,  ακούγεται  από  γειτονικό  φοιτητικό
διαμέρισμα  κιθάρα  με  σπανιόλικο  ηχόχρωμα,  σε  άσμα
Έλληνα συνθέτη, με λόγια του Φεντερίκο Γκαρθία Λόρκα,
που χαιρετά τη Σεβίλλια. (- Γεια σου Σεβίλλια, γεια σου
Σεβίλλια…).  Η  υγρή  και  γεμάτη  φωνή  της  Νένας
Βενετσάνου φτάνει ως μακριά, το στριφτό τσιγάρο αφήνει
τους  γαλάζιους  καπνούς  του  ν’  ανεβαίνουν  ψηλά,  ως
αδιάψευστη επιβεβαίωση της αλήθειας όσων περιλάμβανε
η αφήγησή μας.

Ο  νέος  άντρας  κορεσμένος  από  ηδονή,  μουσική,
ευδαιμονία – ζωή μ΄ ένα λόγο, αιστάνθηκε την ανάγκη να
μετριάσει  τη  λαμπερή  του  δόξα,  με  μια  τουλάχιστον
δυσάρεστη ανάμνηση.  Τότε  θυμήθηκε τον  μακαρίτη τον
Φλόξ, τον αγαπημένο σκύλο της προσχολικής του ηλικίας,
που τον δολοφόνησε με φόλα ο θείος του ο Νικολάκης,
γιατί  ήταν  δαγκανιάρης  (ο  Φλοξ)  και  αυτό  έκανε  τους
χωρικούς ανήσυχους και δυστυχείς.

128

128



Φραπέδες,  σε
προεκλογική περίοδο

Είχα να συναντήσω τον Αλκίνοο καμπόσο καιρό, μπορεί
πάνω από τρεις μήνες. Τη δεύτερη μέρα της επισκέψεώς
του στην πόλη που τον ανέδειξε πτυχιούχο της νομικής
σχολής του πανεπιστημίου της,  ήρθε και  με βρήκε στο
ρετιρέ μου, εμφανώς πεσμένος.

«Τι νέα;»

«Τρίχες»

«Πότε πας φαντάρος;»

«Σε έξι μέρες»

«Πως αισθάνεσαι;»

129

129



«Υπερήφανος που θα υπηρετήσω την πατρίδα…»

«Άλλο τίποτα;»

«Μπα…»

«Είδες κανέναν γνωστό στην Αθήνα;»

«Είδα, τον Απελλή»

«Τι κάνει;»

«Άρχισε ειδικότητα, παθολογία»

«Του αρέσει;»

«Άστοχη  ερώτηση… Η ιατρική  σου  αρέσει  όσο  έχεις  να
κάνεις  με το  μύθο της,  αλλά αρχίζει  να  στην ψιλοδίνει
όταν συνειδητοποιείς ότι η πραγματικότητα ουδεμία σχέση
έχει με τον μύθο… Ο Απελλής είναι όπως όλοι οι γιατροί
που ξεκινάνε ειδικότητα εν έτει  1985 – πανευτυχής,  με
την βοήθεια δηλαδή και ορισμένων αγχολυτικών…»

«Εσύ εξακολουθείς να χαπακώνεσαι;»

«Όχι,  δηλαδή  όχι  συχνά…  Και  μην  αρχίσεις  πάλι  τα
ηθικοπλαστικά περί του χαπακώματος, δεν θα το αντέξω!»

«Καλά μωρέ, πως κάνεις έτσι…»

«Επειδή σε ξέρω τι μελό είσαι σε ό,τι αφορά τα χάπια…
Στους ασθενείς σου, αλήθεια, γράφεις τίποτα;»

«Σε απόλυτη ανάγκη, ασπιρίνη»

Ο Αλκίνοος γέλασε δυνατά, βγάλαμε καινούρια τσιγάρα,
ανάψαμε.  Εφτά  χρόνια  κολλητοί,  δυο  διαφορετικοί
άνθρωποι,  μονίμως  ο  ένας  παρεξηγούσε  τον  άλλον,
δηλαδή ερμήνευε με διαφορετική λογική τα ίδια γεγονότα

130

130



– και κατέληγε σε παρόμοια συμπεράσματα. Είχαμε πιει,
καπνίσει και συζητήσει μαζί περισσότερο απ’ όσο μπορεί
να φανταστεί κανείς. Εκείνο το βράδυ ήταν νευρικός και
υπερκινητικός, ως συνήθως.

«Εσύ πως τα πας;»

«Πρίμα…»

«Χαίρω»

«Μη χαίρεις καθόλου, εννοώ πρίμα κατά διαβόλου»

«Δε σου φαίνεται. Όπως πάντα, μου δίνεις την εντύπωση
Βούδα  με  τσιγάρο  στο  χέρι,  ανθρώπου  που  διατηρεί
πλήρη  έλεγχο  της  καταστάσεως…  Ξέρεις  πότε
χαπακώθηκα τελευταία;»

«Που να ξέρω;»

«Πριν λίγες μέρες»

«Έξοχα»

«Ένα αθώο σεντράκ, κύριε πουριτανέ των υγειονομικών…»

Έπεσε σιωπή.  Κοίταζα έξω,  το σουρούπωμα.  Ανακάτεψα
μηχανικά  το  σωρό  τα  φωτοτυπημένα  άρθρα  που  είχα
μπροστά μου. Ο φίλος μου με ρώτησε αν έπρεπε να φύγει,
για  να  δουλέψω.  Απάντησα  πως  προτιμούσα  να
σουρουπωθούμε με καφέδες στο μπαλκόνι, όπως κι έγινε.
Τα  μεγάφωνα  από  το  κοντινό  εκλογικό  κέντρο
ακουγόντουσαν κάπως δυνατά, τα υπόλοιπα του σκηνικού
ήταν άψογα.

«Σκέφτηκες ποτέ πόσο εύκολα μπορεί να λασκάρει η βίδα
στον άνθρωπο;»

«Έχω ζωντανό παράδειγμα μπροστά μου…»

131

131



«Άσε τις κρυάδες, σου το αναφέρω για να σου εξηγήσω στη
συνέχεια  γιατί  χρειάστηκα  το  σεντράκ.  Λοιπόν,  είχα
κατέβει στην Πύλο…»

«Όπου έκανες ουζοθεραπεία…»

«Ακριβώς… Λέω, πόσο εύκολα μπορεί να λασκάρει η βίδα.
Όχι γιατί φταίει κάτι στην ποιότητα της βίδας, αλλά γιατί
μπορούν  να  συμβούν  σ’  έναν  άνθρωπο  τερατώδη
πράγματα. Συμφωνείς;»

«Δεν  έχει  νόημα,  εξακολουθείς  να  βρίσκεσαι  στο  στάδιο
της  αμπελοφιλοσοφίας.  Προσπάθησε  να  έρθεις  στα
πρόσωπα και τα γεγονότα»

«Περίμενε,  να θυμηθώ πως έγινε… Α, ναι.  Ήταν βράδυ,
πριν  καμιά  βδομάδα.  Η  ώρα  θα  ήταν  δύο,  δυόμισι…
Είμαστε με το Ιπποκράτη στο μόλο, έχοντας πιει κάμποσα
καραφάκια. Σκεφτήκαμε να τα σβήσουμε με κόκα κόλα,
πήραμε  απόνα  ντενεκέ  ο  καθένας,  αράξαμε  σ’  ένα
παραθαλάσσιο παγκάκι και καπνίζαμε…»

«Τι κάνει ο Ιπποκράτης;»

«Καμώνεται…  Επαγγελματική  επιτυχία,  οικογενειακά
βάσανα, πίνει τον ακατανόμαστο – και μου λέει τον πόνο
του κάθε φορά που κατεβαίνω… Καθόμαστε στο παγκάκι
και  κουβεντιάζαμε  για  το  φλέγον  για  μένα  θέμα,  το
στρατό, αναρωτιόμουν πόσα κιλά αγχολυτικά καταναλώνει
κάθε μέρα το στράτευμα και ο Ιπποκράτης μου διηγιόταν
ιστορίες από τα ΣΤΕΠ και τα ιατρεία των νοσοκομείων που
υπηρέτησε.  Νάσου  και  φαίνεται  από  πέρα,  από  τη
σκοτεινή  και  έρημη  πλατεία  των  Τριών  Ναυάρχων,
κάποιος νάρχεται  προς τα μας.  Ερημιά τώρα, νύχτα.  Ο
τύπος  μας  φάνηκε  παράξενος  και  τον  κάναμε  χάζι.
Περπατούσε  περίεργα,  μια  στεκόταν,  μια  προχωρούσε,
κοιτούσε το νερό, ξανάρχιζε… Κάποτε πλησίασε προς το
μέρος μας και τότε μας πρόσεξε. Ξιπάστηκε, στάθηκε για

132

132



λίγο  αναποφάσιστος,  σα  να  το  σκεφτόταν,  κι  ύστερα
πλησίασε»

«Εμφάνιση;»

«Τα  χάλια  του.  Φορούσε  κάτι  ρούχα  τριμμένα  και
βρώμικα, αθλητικά παπούτσια ταλαίπωρα, χωρίς κάλτσες.
Κάμποσες μέρες αξύριστος, μακριά μαλλιά, άλουστα για
ακαθόριστο διάστημα. Ο Ιπποκράτης, ως οδοντίατρος, μου
είπε  αργότερα  πως  είχε  και  μια  περιοδοντοπάθεια
ξεγυρισμένη, βρώμαγε η ανάσα του. Μια αποτυχία, μ’ ένα
λόγο…»

«Αναρωτιέμαι αν ο Ιπποκράτης είναι σε θέση να διακρίνει
την  περιοδοντοπάθεια  από  την  πλατυποδία,  μια  ζωή
ντίρλα στο ούζο… Τι ηλικία είχε το άτομο;»

«Είκοσι  οχτώ  με  τριάντα,  κάπου  εκεί.  Πλησιάζει,
κοντοστέκεται,  χαμογελάει πλατιά, απλώνει το χέρι,  μας
χαιρετά  δια  επισήμου  χειραψίας  και  συστήνεται:  –
Δημητράκης Αντιγόνου!. – Πως από δω ρε παλικάρι; τον
ρωτάει ο Ιπποκράτης. – Πήγαινα στου αδερφού μου και
μπερδεύτηκα,  λέει  αυτός.  Έτσι  γνωριστήκαμε  με  το
Δημητράκη  και  λίγο  αργότερα  άρχισε  να  μας  λέει  την
ιστορία του, δηλαδή δια της τεθλασμένης»

«Το οποίον;»

«Εκεί που μιλάγαμε ωραία και καλά, τον έπιανε το δικό
του και μας ρώταγε αν αγαπάμε το «θεούλη», μας έλεγε
πολύ  σοβαρά  ότι  κουβεντιάζει  κάθε  μέρα  με  την
«παναγίτσα»  και,  στα  ξαφνικά,  πως  θα  τον  καλούσε  ο
«Αντρέας»  να  τον  κάνει  κι  αυτόν  πρόεδρο  της
Δημοκρατίας…»

«Και πως μπορέσατε να κουβεντιάσετε, αφού έλεγε τέτοια
κι άλλα;»

133

133



«Μα δεν ήτανε έτσι όλη την ώρα, ξαφνικά του ‘ρχότανε και
το  αμόλαγε,  την  άλλη  στιγμή  ήταν  και  πάλι  λογικός.
Έπειτα, τον ξέρεις τον Ιπποκράτη τι μαφία είναι… Σε μισή
ώρα μέσα τον είχε ξομολογήσει μέχρι το μεδούλι…»

«Από τι έπασχε;»

«Κυρίως από γκαντεμιά και στραβή μοίρα… Άκουσε όμως
την  ιστορία  του,  όπως  μας  την  διηγήθηκε  ο  ίδιος  ο
Δημητράκης : Είναι τρία αδέρφια, δηλαδή αγόρια – και
δύο  αδερφές,  συν  η  μάνα  τους,  ο  γέρος  έχει  πεθάνει
εγκαίρως.  Χρηματική  στενότης,  φτώχεια  καταραμένη.
Παρόλα  αυτά  οι  δυο  κόρες  παντρεύονται  σε  διπλανά
χωριά  και  ξεμπερδεύουν.  Ο  μεγάλος  αδερφός  πάει
μετανάστης στη Γερμανία,  ο  δεύτερος σκοτώνει  κάποιον
πάνω  σ’  έναν  καυγά  και  τον  κλείνουν  ισόβια.  Ο  τρίτος
είναι  ο  Δημητράκης,  ο  οποίος  αποδεικνύεται  ο
διανοούμενος  της  οικογενείας,  μιας  και  καταφέρνει  να
περάσει στην Πάντειο. Μένει σ’ ένα δωμάτιο στα Εξάρχεια,
τη  βγάζει  με  αέρα  κοπανιστό,  όπως  οι  περισσότεροι
επαρχιώτες φοιτητές, έχει στήσει κι έναν πειρατικό σταθμό
και κάνει εκπομπές, ως εκκολαπτόμενος ροκάς»

«Καλά περνάει δηλαδή…»

«Προς το παρόν καλά περνάει.  Μην ξεχνάς άλλωστε ότι
αυτά  διαδραματίζονται  πέριξ  του  ‘76  –  ‘77,  τότε  που  ο
ευδαιμονισμός δεν είχε ακόμα κυριεύσει τα στρώματα της
σάπιας διανόησης…»

«Επ, σύνελθε!»

«Συνέρχομαι. Όπως γνωρίζεις, ο πειρατικός σταθμός είναι
ιδιαίτερα προσοδοφόρος σε ό,τι αφορά το καμάκι…»

«Έπρεπε να είχαμε φτιάξει  έναν,  τόσα χρόνια… Μάγκες
δηλαδή  ήταν  οι  άλλοι  στο  Χαλάνδρι  και  έκαναν  την
Κοκκινοσκουφίτσα;  Ας  κάναμε  κι  εμείς  τη  Χιονάτη  και
τους εφτά νάνους!»

134

134



«Τώρα  είναι  αργά,  πέταξε  το  πουλάκι… Ο  Δημητράκης
λοιπόν βρίσκεται στην Αθήνα, κάνει τις εκπομπές του και
περνάει όμορφα. Κάποια μέρα που εκπέμπει, χτυπάει το
τηλέφωνο και μπαίνει στη ζωή του η Φιλιώ»

«Τι μέρος του λόγου;»

«Δεκατριών χρονών, ξεσκολισμένη και θανατηφόρα…»

«Τι λες, ρε συ!»

«Ακριβώς  έτσι.  Ο  Δημητράκης  τώρα,  άβγαλτος  σχετικά,
ζαχαρώνει  σε  πρώτη  φάση  και  σε  δεύτερη  την  πατάει
άσχημα,  διότι  συμβαίνει  το  απευκταίον  και  η  μικρή
γκαστρώνεται»

«Μάλιστα…»

«Πολλά  φίλε  μου  έχουν  ειπωθεί  για  το  πρόβλημα  της
γυναίκας που πρέπει να κάνει έκτρωση, τίποτα όμως για
το βάσανο του άντρα…»

«Ε, όχι κι έτσι!»

«Έτσι και χειρότερα. Σκέψου τώρα, η μικρή να μυξοκλαίει
συνέχεια. Να μην υπάρχουν φράγκα για γυναικολόγο. Να
μην  ξέρεις  τι  να  κάνεις… Πάνω  στην  απελπισία  της  η
Φιλιώ τα λέει όλα στη μάνα της, την κάνουν μαύρη στο
ξύλο και την πάνε εκεί που πρέπει. Από δω και πέρα όμως
αρχίζει ο μπελάς του Δημητράκη»

«Γιατί;»

«Γιατί  ο  πατέρας  της  Φιλιώς  του  κάνει  μήνυση  για
αποπλάνηση  ανηλίκου  και  τον  μπαγλαρώνουν  το
δυστυχή»

«Την είχε αποπλανήσει, τουλάχιστον;»

135

135



«Ποσώς…  Αφού  έλεγε  ο  άνθρωπος  –  σου  μεταφέρω
επακριβώς τα λόγια του, – ρε παιδιά, τι να σας πω, είχε
ένα  μουνί  ξεχειλωμένο  σαν  πιάτο,  τι  παρθένα  και
μαλακίες;  Κανείς όμως δεν δίνει  δίκιο στον Δημητράκη,
διότι έτσι έχουν οι νόμοι, τα ήθη και τα έθιμα σ΄ αυτόν τον
έξοχο  τόπο:  Φυλακές  Κορυδαλλού… Η μάνα  του  εν  τω
μεταξύ  έρχεται  στην  Αθήνα,  βρίσκει  τον  πατέρα  της
Φιλιώς,  τα  κανονίζουν,  πουλάει  αυτή  ένα  χωράφι  στην
Πύλο, παίρνει τα λεφτά ο γέρος και αποσύρει τη μήνυση,
προς δόξαν των ηθών και των εθίμων του ενδόξου τούτου
τόπου, τον οποίον θα κληθώ να υπερασπίσω εν όπλοις,
από  οποιονδήποτε  κερατά  ήθελε  επιβουλευθεί  το
μεγαλείον…»

«Ψυχραιμία, μην απομακρύνεσαι από το θέμα!»

«Συγγνώμη. Ο Δημητράκης Αντιγόνου βγήκε μεν από τη
φυλακή,  βγαίνοντας  όμως  είχε  προλάβει  να  μάθει  τη
σκόνη τη λευκή… Προσπάθησε να συνεχίσει τις σπουδές
του,  να  βρει  δουλειά,  να  κόψει  τις  ενέσεις,  πλην  επί
ματαίω… Μη με ρωτήσεις τώρα γιατί όλα αυτά, ειλικρινά
δεν ξέρω, κάνω απλώς υποθέσεις για να φωτίσω τα κίνητρα
και τις πράξεις, υποθέσεις όμως μπορεί να κάνεις κι εσύ
και  οποιοσδήποτε  άλλος.  Η  μάνα  του  Δημητράκη  τον
βοηθούσε συνέχεια, αλλά εκείνον τον καιρό πάντρευε και
δυο κόρες, δεν υπήρχε και σοβαρή περιουσία, συνεπώς ο
Δημητράκης  έβλεπε  τα  πράγματα  να  βαδίζουν  σ’  ένα
χρόνιο  αδιέξοδο  και  απάνω  που  κινδύνευε  σοβαρά  να
περάσει στο περιθώριο, εμφανίστηκε η Μαρίνα, η οποία
του έλυσε προσωρινά το πρόβλημα, αλλά τον χαντάκωσε
μια για πάντα»

«Για  εξηγήσου,  γιατί  η  ιστορία  σου  έχει  αρχίσει  να
αποκτάει ενδιαφέρον»

«Όπως πάντοτε… ρε συ, έχω αφηγηθεί εγώ ποτέ αδιάφορη
ιστορία;  Βέβαια  γνώρισα  τον  Δημητράκη  στην  παρούσα
φάση  της  εξαθλίωσης,  αλλά  τότε,  εκείνον  τον  καιρό,

136

136



πρέπει  να  περνούσε  η  μπογιά  του  στις  γυναίκες.  Η
Μαρίνα  τον  καμάκωσε  ένα  βράδυ  στα  Εξάρχεια.  Ήταν
παντρεμένη μ’ ένα ναυτικό που ταξίδευε συνέχεια και της
έστελνε  επιταγές.  Πήρε λοιπόν το  Δημητράκη στο σπίτι,
του  πήρε  μηχανάκι,  τον  έντυσε  και  τον  κυκλοφορούσε.
Εδώ γίνεται το θαύμα και ο Δημητράκης παίρνει τα πάνω
του: Αφήνει την άσπρη και περιορίζεται μετά της Μαρίνας
στο  χασισάκι,  μέχρι  που  αρχίζει  να  ξαναπηγαίνει  στην
Πάντειο και να παρακολουθεί μαθήματα»

«Ωραία!»

«Ωραία,  αλλά δυστυχώς  όλα τα  ωραία  έχουν  ένα  τέλος.
Αυτή τη φορά αιτία ήταν το φιλότιμο του Δημητράκη. Ο
άνθρωπος  δεν  ήταν  γεννημένος  ζιγκολό,  να  βολευτεί  σ’
αυτήν  την  κατάσταση  και  αρχίζει  την  προσπάθεια  να
πείσει τη Μαρίνα να αφήσει τον ναυτικό, να τον χωρίσει
δηλαδή και να παντρευτούνε.  Για τη Μαρίνα αυτό ήταν
γελοίο, δεν θα άφηνε βέβαια τον άντρα της, που έστελνε
ανελλιπώς  τις  επιταγές  του  και  έκανε  αυτή  ζωή
χαρισάμενη,  με  τα  καμάκια,  με  τα  χασίσια  της,  με  τα
βίτσια της, με τα όλα της, δεν θα τον άφηνε λοιπόν για να
το παίξει  με  τον  Δημητράκη ερωτευμένη και  απένταρη.
Έτσι ο δικός σου έβγαλε μοναχός του τα μάτια του και
πήρε απολυτήριο από την κυρία»

«Αν έγινε έτσι, γιατί είπες πως η Μαρίνα τον κατάστρεψε;»

«Άκου  να  δεις…  Χριστούγεννα  του  1981,  ο  ναυτικός
επιστρέφει, γδύνει τη γυναίκα του και βλέπει έκπληκτος
κάτι ξυραφιές στην κοιλιά. Παθαίνει πλάκα ο άνθρωπος
και η κυρία για να δικαιολογήσει το χάλι της, λέει πως της
τα έκανε ο Αντιγόνου, όταν τη βίασε, πως τη φοβέριζε ότι
θα τη σκοτώσει κλπ, αν τον μαρτυρούσε. Τα χάφτει αυτά ο
ναυτικός,  γίνεται  Τούρκος,  πάει  βρίσκει  τον  Δημητράκη
και  τον  σπάει  στο  ξύλο,  πάνω  στη  σύρραξη  όμως,  του
τραβάει  και  ο  Δημητράκης  μια  σουγιαδιά,  από το  μάτι
μέχρι το λαιμό, τους πιάνει η αστυνομία και τους δυο και
τους χώνει φυλακή, ο ναυτικός έχει λεφτά, εξαγοράζει την

137

137



ποινή  και  καθαρίζει,  ο  Δημητράκης  όμως  μένει  μέσα,
γιατί η μάνα του δεν έχει αυτή τη φορά λεφτά για να τον
βγάλει»

«Καλά, και οι ξυραφιές; ποιος τις έκανε;»

«Όπως  σου  είπα  κιόλας,  η  κυρία  ήταν  μυστήρια  και
βιτσιόζα. Σε κάποια φάση λοιπόν είχε βάλει το Δημητράκη
να χαρακωθούν, για να ενώσουν, λέει, τα αίματά τους»

«Τι είναι αυτό πάλι;»

«Μια  μαλακία  είναι,  τάχα  σημαίνει  παντοτινή  ερωτική
πίστη, αλλά ο Δημητράκης την πλήρωσε ακριβά. Δεν έχω
κάνει,  προς  το  παρόν,  σε  φυλακή,  αλλά  περίπου
γνωρίζουμε  τις  συνθήκες  που  επικρατούν  εκεί  μέσα.
Κάπου  τον  στρίμωξαν  άγρια,  είχε  πάθει  και
συναισθηματική  ζημιά  απ’  όλη  αυτή  την  ιστορία,
ξαναγύρισε στην ηρωίνη, αλλά δεν είχε λεφτά να παίρνει
τη  δόση  του,  μια  κατάσταση  αδιέξοδη…  Σε  μια  κρίση
επάνω σπάει κάτι τζάμια και κόβει τις φλέβες του, αλλά
τον  προλαβαίνουν,  στο  τσάκ.  Γίνεται  διάγνωση
ψυχοπάθειας  και  εφαρμόζεται  η  μοντέρνα  θεραπευτική
μέθοδος,  με  ξύλο,  δέσιμο,  ηλεκτροσόκ  και  άφθονα
ψυχοφάρμακα…»

«Σοβαρολογείς;»

«Έτσι μας είπε ο Δημητράκης και δεν έχω κανένα λόγο να
μην τον πιστέψω, παίρνοντας υπόψη και όλα όσα έχουν
βγει  στη  φόρα  κατά  καιρούς  για  τα  τρελάδικα  και  τις
μεθόδους  που  εφαρμόζονται  εκεί…  Έμεινε  λοιπόν
κάμποσο  καιρό  στην  δικαιοδοσία  ενός  ψυχιάτρου,  ο
οποίος αν ήταν στην ομάδα του Μέγκελε θα έκανε μεγάλη
καριέρα… Τέλος πάντων, κάποτε ξεμπέρδεψε με δαύτον,
πήρε ένα χαρτί ότι είναι ακίνδυνος για τον εαυτό του και
την κοινωνία και βγήκε έξω θεραπευμένος, καύχημα του
σωφρονιστικού  συστήματος  και  της  ελληνικής
ψυχιατρικής… Η μάνα του, εν τω μεταξύ, πέθανε και ο

138

138



Δημητράκης  έμεινε  περίπου  ξεκρέμαστος,  γιατί  τα
αδέλφια του είχανε κι αυτά τα δικά τους προβλήματα…
Γύρισε λοιπόν στο χωριό του, ένα χωριουδάκι κοντά στην
Πύλο, και από τότε φυτοζωεί εκεί. Είναι ήσυχος, δεν θέλει
ναρκωτικά, κάνει απλώς τράκα τσιγάρο. Δεν έχει βέβαια
καμιά  ασφάλεια,  ευτυχώς  η  πρόνοια  του  καλύπτει  τη
θεραπεία του, δηλαδή λαγκρατίλ, αρτάν, ταβόρ και άλλα
τέτοια»

«Και πως ζει;»

«Έχει το σπίτι της γριάς, κάνει κανένα θέλημα, τον φιλεύει
ο κόσμος, ψαρεύει κιόλας – και περνάει. Όπως σου είπα
και στην αρχή, έχει διαλείψεις και νομίζει πως μιλάει με
τον θεό, την Παναγία, τον Ανδρέα κι έτσι… Υφίσταται την
αναπόφευκτη καζούρα που τραβάει κάθε δυστυχής σαν κι
αυτόν από τα πιτσιρίκια του χωριού, αλλά απ’ ότι μας είπε
αυτό το έχει συνηθίσει και δεν τον πειράζει…»

«Είναι δυνατόν;»

«Τι  να σου πω… Εκείνο  το βράδυ είχε  πάει  τέσσερις  η
ώρα, ο Δημητράκης δεν είχε που να κοιμηθεί, γιατί όπως
σου  είπα  είναι  από  γειτονικό  χωριό.  Ο  Ιπποκράτης
σκέφτηκε να τον πάμε στο Τμήμα για να κοιμηθεί εκεί, κι
ο  Δημητράκης,  που  μας  είχε  συμπαθήσει  ιδιαίτερα,
συμφώνησε  και  πήγαμε.  Σαν  το  διάολο  όμως,  είχανε
μαζέψει  κάτι  μεθυσμένους  και  δεν  υπήρχε  καθόλου
χώρος.  Έτσι,  τι  να κάνουμε,  ξυπνήσαμε τον  ταξιτζή και
πήγαμε  όλοι  μαζί  στο  χωριό  του  Δημητράκη,  όπου  τον
αφήσαμε  επιτέλους  να  κοιμηθεί  στο  σπιτάκι  του  και
γυρίσαμε στη βάση μας»

«Ο ταξιτζής τι είπε;»

«Πως  είμαστε  μαλάκες.  Δεν  τον  ενδιέφερε  τον  άνθρωπο
άλλωστε…  Καταλαβαίνεις  τώρα  γιατί  ως  νομικός,  ως
άνθρωπος,  ως  πολιτικό  υποκείμενο,  ως  υποψήφιος
φαντάρος, ως ακροατής του Δημητράκη και ως αυτόπτης

139

139



της κατάντιας του, καταλαβαίνεις γιατί χρειάστηκα εκείνο
το βράδυ ένα αθώο σεντράκ για να καλμάρω…»

«Τον ξαναείδες;»

«Όχι, την άλλη μέρα έφυγα για Αθήνα»

* 

Κάμποση  ώρα  καπνίζαμε  σιωπηλοί,  χαζεύοντας  τις
αμέτρητες  γόπες  στο  τασάκι.  Τα  μεγάφωνα  από  το
εκλογικό κέντρο είχαν επιτέλους σωπάσει,  αλλά από τις
τηλεοράσεις  της  γειτονιάς  ακουγόταν  οι  ήχοι  της
προεκλογικής συγκέντρωσης που είχε γίνει χθες, εδώ στη
Θεσσαλονίκη.

«Πάμε για καμιά μπύρα;»

«Πάμε, αλλά το άλλο δεν στο είπα…»

«Ποιο άλλο;»

«Όταν γυρίσαμε από το χωριό του Δημητράκη ήταν πια
περασμένες  τέσσερις,  μάλλον  κόντευε  πέντε.  Εμείς
ανεβαίναμε την ανηφόρα για το σπίτι μου, ενώ ένας γέρος
κατέβαινε φουριόζος προς την παραλία. Μόλις μας είδε,
στάθηκε. Το μάτι του γυάλιζε. – Ρε παιδιά, μας λέει, είναι
κανένα καφενείο ανοιχτό; Κι όταν τον ρωτήσαμε γιατί, τι
μας απαντά;»

«Τι;»

«Εκείνη η πουτάνα η γυναίκα μου, τελείωσε το ούζο και
δεν πήρε άλλο μπουκάλι.  Βγήκα κι εγώ να βρω ούζο…
Είναι κανένα καφενείο ανοιχτό;»

140

140



Τιμόκλη, φέτος να
σμίγουμε ξανά

Με  το  Θωμά  δουλεύουμε  χρόνια  μαζί.  Κάθε  χρόνο  με
καλεί στη γιορτή του, στο χωριό. Έλα, γιατρέ, θάχει και
κεμετζέν.  Φέτος ντράπηκα να ξαναπώ θα δούμε κι είπα
θάρθω.

Φτάσαμε με τη γυναίκα μου στο χωριό, λίγα χιλιόμετρα
έξω  απ’  το  Κιλκίς,  αλλά  στο  σπίτι  του  Θωμά  δεν  ήταν
κανένας. Θα ‘ναι στα μνήματα. Ωραία, πάμε.

Τα  μνήματα  είναι  σ’  ένα  όμορφο  λοφάκι,  αντίκρυ  στο
χωριό. Γεμάτα κόσμο. Δυο παπάδες έψελναν με τη σειρά,
τρεις λύρες έπαιζαν εδώ κι εκεί. Οι γυναίκες κερνούσαν
γλυκά,  ψωμάκια  και  μεζέδες,  οι  άντρες  τσίπουρο  και
κρασί.  Εντόπισα  το  Θωμά  και  προχωρήσαμε  προς  το
μέρος του. Μας καλωσόρισε, αλλά έμοιαζε ζεματισμένος.
Ο πάππος. Ε, τι έπαθε ο πάππος; Ρεζίλ’ εγέντουνε, εκατό
χρονών άνθρωπος…

141

141



Τον είδα τον πάππο- Θωμά, δυο μνήματα παρακεί. Ένα
μνημείο  του  χρόνου.  Φορούσε  τραγιάσκα,  μουρμούριζε
λόγια ακατάληπτα σε  μένα και  έτρεχαν δάκρυα από τα
μάτια του. Ο εγγονός Θωμάς τον πλησίασε και τον έπιασε
με τα δυο του χέρια. Έλα παππού, να πηγαίνομε. Φτάνει
τόσο… Ο παππούς υπάκουσε και ακολούθησε ειρηνικά.
Τότε  είδα  δυο  ονόματα  στον  τάφο  που  στεκόταν:
Ανάργυρος, ετών 36, 4 Νοεμβρίου 1944. Τιμόκλεια, ετών
92,  8  Αυγούστου  2007.  Τότε  κατάλαβα  τη  φούρια  του
εγγονού Θωμά, αλλά και τα τελευταία λόγια του πάππου
Θωμά. Τιμόκλη, φέτος να σμίγουμε ξανά.

*

Εκείνο  το  φθινόπωρο  ήταν  άγριο.  Όχι  γιατί  χάλασε  ο
καιρός νωρίς, ο καιρός πήγαινε με τα συνηθισμένα του.
Άγρια και ξαφνικά ήταν τα φερσίματα των ανθρώπων. Η
Τιμόκλεια  δεν  έδινε  μεγάλη  σημασία,  είχε  το  δικό  της
ντέρτι.

Πρωτομηνιά  ήταν,  του  Νοέμβρη.  Στο  χωριό  δε
σταματούσαν  τα  σούρτα  φέρτα,  οι  αγριοφωνάρες  των
αντρών,  τα  πνιχτά  κλάματα  των  γυναικών.  Οι  Γερμανοί
είχαν  φύγει.  Οι  πρόσφυγες  ετοιμαζόντουσαν  να
ξεκαθαρίσουν τους δικούς τους λογαριασμούς.

Η Τιμόκλεια δε νοιαζόταν για τον άντρα της. Νοιαζόταν για
το Θωμά. Και οι δυο είχαν πάρει όπλα και οι δύο είχαν
«εκτεθεί»  –  χωρίς  να  έχουν  κάνει  τίποτα  παραπανίσιο.
Περισσότερο είχε φανεί ο Θωμάς. Και τώρα τους καλούσαν
όλους  να  πάνε  να  κλειστούν  στο  Κιλκίς,  για  να
αντισταθούν στους κομμουνιστές.

«Κοίτα κακομοίρη μου μη το κουνήσεις  απ’  το χωριό…
άσε τους παλαβούς  να τρέχουν…».  Ο Θωμάς άνοιξε  το
στόμα να φέρει αντίρρηση, αλλά η Τιμόκλη κόλλησε πάνω
του.  Άνοιξε  ολόκληρη,  κορμί  ψυχή  ν’  αχνίζουν,  τον
έκλεισε  μέσα  της,  τον  φυλάκισε.  Ο  Θωμάς  δεν

142

142



εμφανίστηκε  στην  πλατεία  το  μεσημέρι,  όπως  ήταν  η
συμφωνία, για να ξεκινήσουν όλοι μαζί.

Εκεί ήταν το υπόλοιπο χωριό. Με τα πόδια θα πήγαιναν,
κάτι παραπάνω από δυο ώρες δρόμος είναι το Κιλκίς. Ένα
τίποτα για τους σκληραγωγημένους πρόσφυγες. Οι άντρες
αρματωμένοι, οι γυναίκες να τους δίνουν το σακούλι με τα
προσφάγια, τα παιδιά να χοροπηδάνε ενθουσιασμένα.

«Φεύγω  Τιμόκλη…»  είπε  ο  Ανάργυρος  «το  νου  σου  στα
παιδιά  και  το  σπίτι!».  Η  Τιμόκλη  κάτι  μουρμούρισε,  ο
Ανάργυρος έσκυψε προς το μέρος της σα να ήθελε να τη
φιλήσει, αλλά κρατήθηκε. Τέτοιες οικειότητες μπροστά σε
κόσμο  δεν  τις  συνήθιζαν  τα  αντρόγυνα.  Τελικά  ο
Ανάργυρος  αγκάλιασε  τις  κόρες  του,  μικρές  και
κλαψιάρες και οι τρεις. Πριν το καταλάβουν, χωρίστηκαν.

Οι  επόμενες  μέρες  ήταν  ο  μήνας  του  μέλιτος  για  το
παράνομο ζευγάρι. Η Τιμόκλεια έστελνε τις κόρες της στη
μάνα της, στην άλλη άκρη του χωριού, τάχα για να μην τις
έχει  στα  πόδια  της,  στις  δουλειές  της.  Και  ο  Θωμάς
υποτίθεται ότι κρυβόταν, για να μη τον βρει ο ΕΛΑΣ. Εν
μέρει  σωστό,  αλλά  κρυβόταν  κατά  απόλυτη  προτίμηση
εκεί που βρισκόταν η Τιμόκλη.

Ένα  χρόνο  τώρα  τραβούσε  η  ιστορία.  Παραπάνω  από
χρόνο, γιατί έσπαζαν ακόμα καπνά στα χωράφια, όταν τα
έφτιαξαν.  Σχεδόν  χωρίς  να  πουν  κουβέντα.
Κοιταζόντουσαν μονάχα οι δυο τους και έπαιρναν φωτιά.
Ώσπου  ένα  ξημέρωμα,  με  τ’  αστέρια  ακόμα  ψηλά,  ο 
Θωμάς άπλωσε το χέρι του και  την άγγιξε στον ώμο. Κι
αυτή, αντί να τραβηχτεί, έπεσε πάνω του κι έσμιξαν για
πρώτη φορά εκεί,  πάνω στο  χώμα,  ανάμεσα στα πυκνά
πράσινα φύλλα.

Ποτέ δεν είχαν χρόνο. Λίγα λεπτά, λίγη ώρα κάθε φορά,
στα  κλεφτά.  Οι  παρέες  τους  στα χωράφια ήταν πάντοτε
λίγα μέτρα παρακεί. Κι όταν χειμώνιασε και άρχισαν να
βρίσκονται  στο  χωριό,  οι  δυσκολίες  ήταν  ακόμα

143

143



περισσότερες,  καθώς τα σπίτια και τα παράσπιτα και οι
δρόμοι  ήταν  γεμάτοι  με  παιδιά  και  γυναικομάνι.  Αλλά,
τίποτα δε μπορούσε να τους κρατήσει μακριά. Ο Θωμάς
τρύπωνε στον αχυρώνα, ακριβώς αποκάτω από το σπίτι της
Τιμόκλειας και κείνη κατέβαινε, τάχα να ταΐσει τα κτήνη.
Εκεί, στο στεγνό κομμάτι με τα άχυρα, έσμιξαν αμέτρητες
φορές,  με  τον  πόθο  να  ξαναφουντώνει  αμέσως  μόλις
έσβηνε,  ακόμα  πιο  δυνατός,  αλλά  χωρίς  άλλο.  Άλλες
φορές βρισκόντουσαν στο εκκλησάκι του Αγίου Ευγενίου,
έξω από το χωριό, με φοβερές τύψεις, γιατί και οι δυο τους
ήταν  θεοσεβούμενοι.  Αλλά,  τις  περισσότερες  φορές
έσμιγαν στα χωράφια, ολιγόλεπτοι δραπέτες από την ίδια
τους τη ζωή.

Κι όμως, για πολύν καιρό κανένας δεν τους μυρίστηκε –
εκτός  από  την  Σοφία.  Η  γυναίκα  του  Θωμά,  είχε
καταλάβει τα πάντα, εδώ και καιρό, αλλά τι  να πει;  Τα
κατάπινε και περίμενε. Συλλογιζόταν μονάχα τι μάγια είχε
κάνει αυτή η σκύλα στον άντρα της. Γιατί,  κάνοντας τις
συγκρίσεις, εκείνη ήταν και πιο νέα και πιο ψηλή και πιο
όμορφη.  Και  του είχε  κάνει  και  δυο αγόρια.  Μια μέρα
κόντεψε να τρελαθεί όταν είδε με τα μάτια της το Θωμά να
πετάει  σ’  ένα φράχτη το φαΐ  που του είχε βάλει  για το
χωράφι.  Δε  θα  έμενε  νηστικός  βέβαια,  θα  έτρωγε  το
φαγητό αυτηνής. Και όχι μονάχα το φαγητό της… Γιατί
και στο κρεβάτι, μήνες τώρα ο Θωμάς δεν την είχε αγγίξει.
Αλλά που να τα πει αυτά, τα ανήκουστα; Τα έλεγε μονάχα
στην Παναγία, σιωπηλά, κάθε Κυριακή και σε κάθε άλλη
περίσταση που πήγαινε στην εκκλησία. Αλλά, κι από κει
φως δεν έβλεπε. Και, τελευταία, άρχισαν να φτάνουν στ’
αυτιά της τα κουτσομπολιά. Εικασίες, γιατί κανένας δεν
είχε υπάρξει αυτόπτης. Αλλά το μυστικό παραήταν μεγάλο
για να κρατηθεί επ’  αόριστον μυστικό… Κι αν δεν ήταν
τότε  τα πολιτικά,  ο μεγάλος πόλεμος ανάμεσα στις  δυο
ένοπλες  παρατάξεις  και  τα  φονικά  και  ο  φόβος  και  η
αγωνία για το τι θα ξημερώσει, θα τους είχαν γράψει οι
εφημερίδες  από  καιρό.  Αλλά  η  ματωμένη  σκόνη  της
εποχής άφηνε ακόμα και τέτοιες υποψίες ανεξερεύνητες,
στο σκοτάδι.

144

144



Ο Θωμάς πέρασε αμέσως μόλις  έφυγαν οι άλλοι για το
Κιλκίς, από το στάβλο στο κρεβάτι της Τιμόκλης. Εκεί, για
πρώτη φορά, έσμιξαν με την άνεσή τους. Με το όπλο και
τις  γεμιστήρες  από  δίπλα,  με  έτοιμη  τη  διαφυγή  και
μελετημένη  την  απόκρυψη  στην  παραμικρή  εμφάνιση
κάποιου ελασίτικου αποσπάσματος ή καμιάς γειτόνισσας.
Με υφαντά σεντόνια κάτω από τα κορμιά τους, αντί για
χώμα ή άχυρα. Και με τη δυνατότητα, καθώς για πρώτη
φορά έβλεπαν ο ένας τον άλλον χωρίς τα χωριατόρουχα,
να σβήνουν και να ξανασβήνουν τον πόθο, κατά βούληση.

Κάποιες  φορές  αναρωτήθηκαν  για  το  αύριο,  αλλά
απάντηση δεν  υπήρχε.  Δεν  τολμούσε  κανένας από τους
δυο τους να σκεφτεί φωναχτά αυτό που έλεγε και ξανάλεγε
από μέσα του: κι αν ο Ανάργυρος δε γυρίσει; Κανείς τους
δεν πρότεινε να παρατήσουν τα παιδιά και τα σπίτια τους
και  να  φύγουν,  για  Θεσσαλονίκη  ή  Αθήνα.  Ούτε  η
Τιμόκλη ούτε ο Θωμάς θα άφηναν ποτέ τα παιδιά τους,
ταγμένοι στον αταβιστικό νόμο του καθήκοντος. Έβλεπαν
ότι  η  μοναδική  πραγματική  λύση  θα  ήταν  να
σταματήσουν. Αλλά αυτό δεν ήταν λύση, ήταν θάνατος.

Τρεις  μέρες  και  τρεις  νύχτες  κράτησε  το  παράνομο
ερωτικό συναπάντεμα. Τα ξημερώματα της 4ης Νοεμβρίου
το  χωριό  ξύπνησε  από  υπόκωφα  μπουμπουνητά,  που
ερχόντουσαν από τη μεριά του Κιλκίς. Ντύσου και φύγε,
είπε η Τιμόκλη και  έτρεξε  στης  μάνας της,  να  βρει  τις
θυγατέρες της. Κι ο Θωμάς πέρασε από το σπίτι του. Είμαι
καλά, Τσόφα, είπε στη γυναίκα του. Θα κρύβομαι πάνω,
στο λόγγο. Όποιος με ζητήσει θα λες πήγε στο κυνήγι.

Η  μάχη  ακουγόταν  στο  χωριό  ώρες  πολλές.  Κάποτε
ησύχασε.  Τρεις  μέρες  μετά  έφεραν  τους  έντεκα
σκοτωμένους του χωριού όλους μαζί, στην καρότσα ενός 
φορτηγού που διέθεσε ο ΕΛΑΣ. Όλο το χωριό ήταν στην
κηδεία και  έκλαιγε – και οι  πολιτικά αντίθετοι,  γιατί  οι
νεκροί  ήταν  λίγο  πολύ  συγγενείς  τους,  γείτονές  τους,
παιδικοί φίλοι. Εκτός από το Θωμά, ο οποίος είχε γίνει

145

145



άφαντος. Και η Τιμόκλη ήταν εκεί, με τα τρία κορίτσια της
στα  μαύρα.  Ο  πληθυσμός  του  νεκροταφείου
διπλασιάστηκε, σχεδόν, σε μια μέρα.

Το Θωμά τον αναζητούσε επίμονα ο ΕΛΑΣ, αλλά εκείνος
κατάφερε να συναντήσει μια μεγάλη ομάδα της δικής του
παράταξης, που δεν είχε μπει στο Κιλκίς, αλλά έμεινε στα
βουνά  και  έτσι  δεν  τον  βρήκαν.  Στο  χωριό  επέστρεψε
λίγους μήνες πιο ύστερα, μετά τη Βάρκιζα.

Μετά το  σπίτι  του,  διακριτικά αλλά χωρίς  να κρύβεται,
πήγε ως το σπίτι της Τιμόκλης, για τα συλλυπητήρια. Είχε
μαζί του και τα δυο αγόρια του, τα οποία όμως έμειναν
στο δρόμο για παιγνίδι.

Η Τιμόκλη φούρνιζε ψωμί όταν τον είδε. Στα μαύρα, με το
μαντίλι  δεμένο  σφιχτά  στο  κεφάλι.  Δε  σταμάτησε  τη
δουλειά της. Εκείνος δε μπορούσε να πει κουβέντα. Φύγε,
του είπε ήσυχα. Τελείωσε… Ο Θωμάς κατάλαβε και έφυγε.
Έζησαν στο ίδιο χωριό τις επόμενες δεκαετίες. Τα σπίτια
τους ήταν γειτονιά, αλλά ελάχιστες φορές συναντήθηκαν
και ποτέ μόνοι. Ο Θωμάς επιζητούσε για πολλά χρόνια να
ξανασμίξουν, αλλά μάταια. Η Τιμόκλεια δεν άφησε κανένα
περιθώριο. Ούτε καν του εξήγησε. Δεν του είπε τίποτα για
τα όνειρα που έβλεπε,  ούτε  για την αποβολή που είχε,
λίγες μέρες μετά την κηδεία του Ανάργυρου. Αφοσιώθηκε
στις  κόρες  της,  τις  μικροπάντρεψε,  απόχτησε  γρήγορα
εγγόνια.  Όλοι  στο σπίτι  της την κοιτούσαν στα μάτια,  ο
λόγος της ήταν νόμος. Και σύντομα απόχτησε τη φήμη της
αυστηρής, προκομμένης και αξιοσέβαστης χήρας.

Ο  Θωμάς  στεναχωριόταν,  αλλά  δε  μπορούσε  να  κάνει
τίποτα περισσότερο. Τα βρήκε και πάλι με τη γυναίκα του,
γέννησαν  άλλα  τρία  παιδιά  και  έζησαν  μαζί  ειρηνικά
ώσπου εκείνη έφυγε, λίγα χρόνια νωρίτερα.

146

146



Στη λοκάντα του
μπάρμπα Γκιουζέπε

Φέτος μπήκε νωρίς ο χειμώνας σ’ όλο το βασίλειο και σ’
ολόκληρη την  Ιταλία,  καθώς μου λένε  οι  ταξιδιώτες.  Σε
μας εδώ, όχι μονάχα στην Πιστόγια αλλά σε όλα τα χωριά
τριγύρω, αρχές Δεκεμβρίου ακόμα και μας έχει σαπίσει η
βροχή. Χιόνισε κιόλας δυο φορές, αλλά ευτυχώς δεν το
έστρωσε… Δεν έφτανε ο πόλεμος και τα σούρτα φέρτα με
τους καρμπονάρους και τους Αυστριακούς – που κακιά
ώρα να τους εύρει και να μη βρίσκουν δρόμο να γυρίσουν
στον τόπο τους, οι αγριάνθρωποι… Τρεις φορές περάσαν
αποδώ φέτος και ακόμα αυτό το έρημο και σκοτεινό 1821
δεν τελείωσε… Χτυπάω ξύλο, μη σώσουν και ξανάρθουν!
Αχ, μονάχα το καλοκαίρι είναι για τη φτωχολογιά και για
τις λοκάντες. Ποιος ταξιδεύει χειμωνιάτικα; Μαριάννα, έλα
κορίτσι μου από δω… Ρίξε δυο κούτσουρα στο τζάκι γιατί
κοντεύει να σβήσει, γέμισε και μια κανάτα από το βαρέλι
με τo κόκκινο σημάδι, φέρε μας και λίγα καρύδια, λίγες
σταφίδες… Άντε γεια σου…

147

147



Λοιπόν,  εντιμότατε  και  ευγενέστατε  φίλε  μου,  βλέπεις,
απόψε πελατεία δεν έχουμε, ακόμα και οι μπεκρήδες της
Τοσκάνης  φοβήθηκαν  τον  καιρό.  Αφού  δεν  έχει
μεροκάματο,  ας  καθίσουμε  κι  εμείς  οι  παλιοί
συμπολεμιστές να πιούμε ένα ποτηράκι σαν άνθρωποι…
και  να  σου  πω  τα  καθέκαστα,  τι  έγινε  χθες  το  βράδυ
δηλαδή.

Κάτσε,  ντε…  συλλογιέμαι  από  πού  να  ξεκινήσω…  Ας
ξεκινήσουμε καλύτερα μ’ ένα ποτηράκι από το κοκκινέλι,
είναι από το αμπέλι του Σαλβατόρε, του κουνιάδου μου.
Αυτό το βαρέλι  το κρατάω για την αφεντιά μου και για
εκλεκτές  προσωπικότητες  της  υψηλής  κοινωνίας  των
πραματευτάδων καθώς ελόγου σου… χαχαχα… Μαριάννα,
βρεγμένα ήταν τα κούτσουρα που έβαλες στο τζάκι; Μας
φλόμωσε η κάπνα ρε παιδάκι μου… Κερνάς ταμπάκο; Ε,
θα πάρω μια τσίκα, ο γιατρός μας ο ντοτόρε Μαντοβάνι,
που τονε λέμε ντοτόρε Χάροντα, χαχα, μας κάνει κήρυγμα
κάθε φορά να ρουφάμε πολύ ταμπάκο, κάνει καλό λέει
στους χυμούς του οργανισμού, τους ραφινάρει.  Τώρα τι
σόι ραφινάρισμα κάνει, ο Θεός και η ψυχή του, αλλά τι να
πω ο φτωχός, εγώ ένας αγράμματος γέρος είμαι, κι ας έχω
την καλύτερη λοκάντα σ’ ολάκερη την Τοσκάνη, υπακούω
λοιπόν στις διαταγές του ντοτόρε του Χάροντα. Α, να και
τα καρυδάκια με τις σταφίδες. Ο καλύτερος μεζές για το
κρασάκι, συμφωνείς;

Λοιπόν, χθες το σούρουπο δεν έβρεχε με τα κανάτια όπως
τώρα, αλλά έριχνε εκείνο το μπίρι μπίρι το σιγαλό, που
σου τρυπάει τα κόκαλα και σου γανιάζει την ψυχή… Είχα
εννιά ταξιδιώτες, ήταν και καμιά δεκαριά ντόπιοι και τα
πίνανε, πιασμένα όλα τα τραπέζια μου, δόξα σοι ο Θεός…
Ξέρεις τώρα, εγώ την άμαξα που έρχεται την καταλαβαίνω
μια λεύγα μακριά, που λέει ο λόγος, μόλις στρίψει από το
μοναστήρι της Σάντα Ντομένικα. Χθες όμως δεν κατάλαβα
τίποτα, θες γιατί είχα ξεγνοιάσει πως άλλος μουστερής δε
θα  έρθει,  θες  η  φασαρία  που  γινόταν  εδώ  μέσα  –
τραγουδάγανε κιόλας ο μαστρο – Φίλιππος με τον κάλφα
του, τους ξέρεις, ε; ο νεαρός παίζει και μαντολίνο, όχι σαν

148

148



κι εμένα βέβαια, αλλά εγώ που να προφτάσω, είχα δυο
κότες στη σούβλα και στο τσουκάλι έβραζε το χοιρινό με
τα  σέλινα,  τα  κανάτια  πηγαινοερχόντουσαν,  έτρεχε  η
Μαριάννα, έτρεχε κι ο μικρός ο Τζίνο, ναι εκείνος με τα
πεταχτά αυτιά, χαχα, μόλις ταχτοποίησε τα άλογα και τις
άμαξες, μέχρι κι ο μαστρο – Νικόλας, ο καλός πεταλωτής,
σηκωνόταν  από  την  παρέα  του  και  έβαζε  ένα  χέρι  στο
σερβίρισμα,  να  προλάβουμε  να  ταΐσουμε  και  να
ποτίσουμε  τόσον  κόσμο… Αχ,  από  τότε  που  έχασα  την
Κουϊρίνα  μου,  ζοριζόμαστε  όταν  πλακώνει  πολλή
δουλειά…  όχι  ότι  ήταν  η  γυναίκα  μου,  αλλά  τέτοια
λοκαντιέρα  δεν  υπήρχε  σ’  ολάκερη  την  Ιταλία!  Η
Μαριάννα, ε, καλή είναι, αλλά που να της παραβγεί…

Τι  έλεγα;  Α,  ναι,  για  την  άμαξα  που  έφτασε  χθες  το
σούρουπο.  Είχα  γυρισμένη  την  πλάτη  και  γύριζα  τη
σούβλα  με  τις  κότες,  ξαφνικά  εκεί  που  γινόταν  τόσος
ντόρος, απόλυτη ησυχία. Κι αμέσως κατόπι, φτάνει ως τον
ιδρωμένο μου σβέρκο το αεράκι απέξω. Στρέφω, τι να δω;
Μια σινιόρα, σινιορίνα μάλλον, στεκόταν στην πόρτα και
πίσω της ένας μπάρμπας. Ψηλή, μελαχροινή, σπαθάτη…
μ’  ένα  πρόσωπο  που  τέτοιο  θα  ήταν  της  Μαντόνας  –
συχώραμε Μαντόνα μου… Έκανε ένα βήμα, μπήκε κι ο
μπάρμπας  μέσα,  έκλεισε  την  πόρτα.  Τα  ρούχα  τους
έσταζαν,  στο  χωματένιο  μου  πάτωμα  έγινε  μια  μικρή
λίμνη… Έριξα μια ματιά στην πελατεία – άλλος στεκόταν
με το ποτήρι στο χέρι κοκαλωμένος, άλλος κοιτούσε με τα
μάτια γουρλωμένα, ο κάλφας του μαστρο – Φίλιππα είχε
μείνει  με το στόμα ανοιχτό,  γιατί  ετοιμαζόταν να βγάλει
μια κορώνα – αμόοοοορε μίο…- όταν ένοιξε η πόρτα.

Έβγαλα  μια  κραυγή,  γιατί  κάηκα,  καθώς  κρατούσα  τη
σούβλα και  έστρεψα να δω,  το  χέρι  μου πήγε προς τη
φωτιά, χωρίς να το καταλάβω. Του έβαλα μετά κομπρέσα
κρεμμυδόψωμο ποτισμένο με κρασί  και  το έδεσα,  αλλά
ακόμα με πονάει, το άτιμο…

Σιγά σιγά ξαναγύρισε η φασαρία στη λοκάντα, αλλά τώρα
πιο σιγαλά, λες και φρόντιζαν όλοι να μην ενοχλήσουν την

149

149



αριστοκράτισσα σενιορίνα. Κόπηκε και το τραγούδι και το
μαντολίνο… Ο Τζίνο έτρεξε να νοιαστεί τα άλογα και την
άμαξα,  έκανα  νόημα  και  ήρθε  ο  μαστρο  –Νικόλας  κι
έπιασε  τις  κότες.  Οι  ντόπιοι  συμπτύχθηκαν  κι
ελευθέρωσαν ένα τραπέζι, μπροστά στο τζάκι. Έτρεξα ως
την πόρτα και μετά τους οδήγησα στο άδειο τραπέζι.  Η
σενιορίνα και ο μπάρμπας κάθισαν στα ξύλινα σκαμνιά,
άκρη άκρη, όπως κάθονται οι αριστοκράτες όταν βρεθούν
σε περιβάλλον λαϊκό, τα είδαν και μες τη λίγδα – είναι
αλλιώς  μαθημένοι,  με  τα  μαξιλάρια  τους,  με  τα  λινά
τραπεζομάντηλα…  Φως  φανάρι,  ήταν  έξω  από  τα  νερά
τους…

Η  σινιορίνα  με  κοίταξε  ίσα  στα  μάτια,  αχ  εκείνα  τα
ματόκλαδα, και κείνες οι λίμνες οι σκούρες και λαμπερές,
αχ και να ήμουνα νέος και πλούσιος… και να μην είχα
λογοδοθεί ακόμα με την Κουϊρίνα… και με ρώτησε με μια
φωνή ανήσυχη αλλά και αποφασιστική, αν αυτή εδώ ήταν
η λοκάντα του σινιόρ  Γκιουζέπε Μπρατσιόλι,  κι  αν εγώ
ήμουνα  ο  σινιόρ  Γκιουζέπε.  Μόλις  το  επιβεβαίωσα μου
λέει: «Φέρτε φαγητό και κρασί για τον σινιόρ Σεμπαστιάνο
και  όταν  βρείτε  λίγο  καιρό  ελάτε  γιατί  θέλω  να  σας
μιλήσω». Είχα μείνει στήλη άλατος, σαν τη γυναίκα του
Λωτ  ένα  πράγμα,  αλλά  είπα  «εσείς  είστε  μούσκεμα,  θα
πουντιάσετε για τα καλά… δεν αλλάζετε πρώτα – και τα
λέμε μετά;». Η σινιορίνα απάντησε πως δεν είχε μαζί της
άλλα ρούχα. Γύρισα και φώναζα τη Μαριάννα – και σε ένα
λεπτό  η  σινιορίνα  Αλμπέρτα  Ρινάλντι,  έτσι  τη  λένε,
ακολουθούσε την ξαφνιασμένη Μαριάννα στο γιατάκι της,
εγώ έπιασα να μοιράζω κανάτες στα τραπέζια – και μία στο
σενιόρ Σεμπαστιάνο  που δεν  είχε  ανοίξει  το  στόμα του,
αλλά την καλοδέχτηκε – ο μάστρο – Νικόλας έμεινε να
γυρνάει  τις  κότες.  «Καλύτερα  πεταλωτής,  παρά
ταβερνιάρης, ε, μάστορα;» του φώναξα καθώς τον έβλεπα
να ασκοφυσάει μπροστά στη φωτιά. Η λοκάντα σείστηκε
από  τα  γέλια,  τώρα  που  η  σινιορίνα  Ρινάλντι  δεν  ήταν
μπροστά, ξαναβρήκαν όλοι τα χούγια και τα φυσικά τους.
Το μαντολίνο ξανάρχισε να παίζει.

150

150



Είχα  σκάσει  από  την  περιέργεια,  αλλά  έπρεπε  να
περιμένω  –  δε  μπορούσα  να  παρατήσω  την  πελατεία
νηστική εκείνη την ώρα για να ταΐσω μιαν ώρα αρχύτερα
την περιέργειά μου… Ήρθε ξανά, ντυμένη χωριατοπούλα
αυτή τη φορά, χωρίς καπέλο, με τα μαύρα σγουρά μαλλιά
στεγνωμένα και δεμένα πρόχειρα να φτάνουν ως τη μέση,
ως και τη μπροστέλα της Μαριάννας φορούσε… κι ήταν,
Μαντόνα μία, ακόμα ομορφότερη… αλλά, ας μη τα λέω
αυτά και κολάζομαι, χήρος άνθρωπος…

Ε,  ναι,  μελαγχόλησα…  Ένα  τέτοιο  όνειρο,  σαν  την
Αλμπέρτα, ονειρευόμουνα όλη μου τη ζωή – επί Κουϊρίνας
στα κρυφά, εννοείται… και το είδα αυτό το όνειρο ζωντανό
τώρα  που  είμαι  γέρος  –σχεδόν  –  και  φτωχός  –σχεδόν,
επίσης… Άντε, εβίβα, να συνεχίσω την ιστορία – ή μήπως
νύσταξες και θέλεις να πας να πλαγιάσεις;

Α, έλεγα κι εγώ μήπως νύσταξες…

*

Οι  ταξιδιώτες  ανέβηκαν  στις  κάμαρές  τους,  οι  μισοί
ντόπιοι φύγαν, οι υπόλοιποι εξακολούθησαν να πίνουν –
τους περιποιότανε η Μαριάννα. Ήρθε επιτέλους η ώρα να
ακούσω τι  ήθελε από μένα η σινιορίνα Αλμπέρτα.  Αυτό
που άκουσα, δεν το περίμενα: «Την πρωτομαγιά που μας
πέρασε  ήταν  εδώ  ένας  ψηλός,  γεροδεμένος  νέος,  ο
Φραντσέσκο Μπενεντέτι.  Έμεινε  για τη νύχτα και,  όπως
μου είπαν, το πρωί σκοτώθηκε…». Η κοπέλα σταμάτησε να
μιλάει.  «Αν  επιτρέπετε»  είπα,  «τι  σας  ήταν  εσάς  ο
μακαρίτης;».  Είδα  τα  χείλη  της  Αλμπέρτας  να  τρέμουν,
και  μια  χοντρή  στάλα  δάκρυ  φάνηκε  στα  μάτια  της…
Δαγκώθηκα. Η ανάμνηση του Φραντσέσκο με πόνεσε, σα
να  έβαζα  ξανά  το  καμένο  μου  χέρι  στη  φωτιά…
«Συχωρέστε με σινιορίνα, δεν ξαναρωτάω…» μουρμούρισα.
«Τι θέλετε να σας πω;»

Η Αλμπέρτα σκούπισε τα μάτια της και  είπε με σιγανή
φωνή: «Πρώτα πρώτα αν είναι αλήθεια πως αυτοκτόνησε –

151

151



ή  μήπως  τον  σκότωσαν…».  Απάντησα  αμέσως:  «Σας
ορκίζομαι,  σινιορίνα,  σε  ό,τι  έχω  ιερό,  στο  όνομα  της
γλυκιάς Μαντόνας, εκείνος ήταν που έδωσε τέλος στη ζωή
του!». Η Αλμπέρτα έβγαλε έναν αναστεναγμό, χαμήλωσε τα
μάτια και έκανε το σημείο του σταυρού. «Ο Θεός ας τον
συγχωρήσει…»  μουρμούρισε.  Σήκωσε  ξανά  το  κεφάλι,
ήρεμη πλέον και μου είπε: «Σινιόρ Γκιουζέπε, ρωτήσατε
πριν  τι  τον  είχα  τον  Φραντσέσκο…  Ήμαστε  μαζί,  στη
Φλωρεντία,  δυο  χρόνια  πάνε  από  τότε  που…  Ο
Φραντσέσκο ήταν από οικογένεια πλούσια, μορφωμένος,
ποιητής…  ήταν  όμως  και  καρμπονάρος,  από  τους
αρχηγούς  στη  Φλωρεντία.  Εκείνες  τις  μέρες,  16  με  21
Απριλίου, η αστυνομία αποφάσισε να τους συλλάβει και
να τους εξοντώσει, είχε τα ονόματά τους, από προδοσία –
και τους παρακολουθούσε από το Φλεβάρη κιόλας, όπως
μου είπε ένας φίλος του Φραντσέσκο, ποιητής κι αυτός, ο
Ανδρέας  Κάλβος  από  το  Τζάντε,  τη  μέρα  που  έφευγε
εξόριστος για την Ελβετία…»

Η Αλμπέρτα σταμάτησε για λίγο, να βρει την ανάσα της
και συνέχισε: «Μόλις άρχισαν οι συλλήψεις, ο Φραντσέσκο
κατάλαβε  τι  τον  περιμένει  και  πρόλαβε  να  εξαφανιστεί.
Εμένα  δε  με  συνάντησε  πριν  φύγει,  άφησε  όμως  ένα
μήνυμα  στην  αδερφή  του,  ότι  θα  επιστρέψει  μόλις
μπορέσει  και  πως  με  αγαπάει…  Τους  άλλους  τους
δίκασαν  κιόλας,  οι  περισσότεροι  καταδικάστηκαν  σε
θάνατο  και  περιμένουν  μελλοθάνατοι,  στα  κάτεργα… Ο
Ανδρέας ήταν τυχερός, επειδή είναι από το Τζάντε και έχει
την  Αγγλική  υπηκοότητα… γι’  αυτό  προτίμησαν  να  τον
εξορίσουν, παρά να μπλέξουν με τους Εγγλέζους… Για το
Φραντσέσκο όμως, δεν ξέραμε τίποτα, αν ζει, αν πέθανε…
Ώσπου χθες μόλις έμαθα από κάποιον στη Φλωρεντία ότι
είχε  αυτοκτονήσει  την  Πρωτομαγιά,  για  να  μην  τον
συλλάβουν… Δεν ήθελε να μου πει που συνέβησαν αυτά,
αλλά στο τέλος μου είπε για τη λοκάντα στην Πιστόγια, έξω
από την πύλη της Λούκας… κατάφερα να πείσω τον σινιόρ
Σεμπαστιάνο, είναι θείος μου ξέρετε, αδερφός της μητέρας
μου, να ξεκινήσουμε αμέσως…»

152

152



Κοίταξα το σινιόρ Σεμπαστιάνο,  που κούνησε το κεφάλι
επιβεβαιώνοντας τα λεγόμενα της ανηψιάς του, αλλά δεν
είπε  κουβέντα,  ούτε  τούτη  τη  φορά.  Η  Αλμπέρτα  πήρε
πάλι το λόγο και είπε, χωρίς να διστάσει: «Ήμουν σίγουρη
ότι τον είχαν σκοτώσει, ίσως οι Αυστριακοί, σε κάποια από
τις  μάχες  που  έγιναν…  Διάβαζα  κάθε  μέρα  στις
εφημερίδες  τους  καταλόγους  των  νεκρών  καρμπονάρων,
μήπως δω τ’  όνομά του,  αλλά μάταια… Τώρα ζητώ από
εσάς,  σας  εξορκίζω  στο  όνομα  της  Μαντόνας,  σινιόρ
Γκιουζέπε, σας ικετεύω, σας φιλώ τα χέρια -να μου πείτε
με κάθε λεπτομέρεια πως πέθανε και μετά, αν γνωρίζετε,
να  μου  δείξετε  τον  τάφο  του.  Αλήθεια,  τον  έθαψαν;»  Η
φωνή της έσπασε, με τις τελευταίες λέξεις. «Ησυχάστε» της
είπα, «εγώ ο ίδιος τον έθαψα. Θα σας πάω στον τάφο του
αύριο  το  πρωί,  μόλις  φωτίσει».  Η  κοπέλα  φάνηκε  να
ησυχάζει λίγο.

Δε μπόρεσα να μιλήσω αμέσως… είχα ταραχτεί πολύ – και
τώρα ακόμα που μιλάμε οι δυο μας, καλέ μου φίλε, είμαι
ταραγμένος…  τέτοια  νιάτα  –  τριανταπεντάρης  ήτανε  –
τέτοια ομορφιά, τέτοια λαμπερή ζωή, όλα χαμένα άδικα,
με μια σφαίρα… μας τελείωσε και το κρασί… Μαριάννα,
φέρε μας ένα κανατάκι ακόμα… Αχ…

*

Όταν βρήκα την ισορροπία μου, άρχισα να εξιστορώ στην
Αλμπέρτα και το σιωπηλό σινιόρ Σεμπαστιάνο: «Από την
πρώτη στιγμή που τον είδα κατάλαβα ότι κάτι δεν πήγαινε
καλά μ’ αυτόν τον ταξιδιώτη. Έφτασε μ’ ένα ψαρί άλογο
που δε μπορούσε σχεδόν να το κουμαντάρει – αργότερα
αποκαλύφτηκε  πως  το  είχε  αρπάξει  από το  χωριουδάκι
του Σαν Μιγκέλε, τρεις λεύγες από δω. Ωστόσο είχε λεφτά,
ένα πουγκί γεμάτο χρυσά βενέτικα… Κουβαλούσε όλο κι
όλο  δυο  πέτσινες  τσάντες,  δεμένες  μεταξύ  τους,  από
ακριβό  δέρμα  και  καλό  τεχνίτη.  Κι  ήταν  με  το
πουκάμισο…» Κοίταξα την Αλμπέρτα δισταχτικός: «Μη με
παραξηγήσετε  σινιορίνα,  αλλά  τόσα  χρόνια  σ’  αυτή  τη
δουλειά,  έχουνε  δει  πολλά  τα  μάτια  μου…  Στην  αρχή

153

153



νόμισα πως ήταν ληστής, αλλά δεν ταίριαζε… Μετά, είπα
θα είναι κανένας αριστοκράτης φυγόδικος, θα σκότωσε την
πεθερά του, με το συμπάθιο, και κρύβεται… Μετά είδα τις
δυο πιστόλες που είχε περασμένες στη ζώνη, απομέσα από
το πουκάμισο και …δεν είπα τίποτα, σκέφτηκα ας πάω με
τα νερά του, ώσπου να φύγει και να πάει στην ευχή του
Θεού… Ζήτησε φαΐ  και  μια  κάμαρα,  αυτά που έχουμε
εδώ, δηλαδή…»

Θα  με  ρωτήσεις  τώρα  εσύ,  γιατί  δεν  ειδοποίησες  την
αστυνομία  μόλις  τον  είδες  έτσι,  αρματωμένο  και  –φως
φανάρι!-  φυγόδικο και  μ’  ένα άλογο που δεν ήταν δικό
του; Ε, δε μου πήγαινε η καρδιά… Φοβόμουνα κιόλας,
αλλά  υπολόγιζα  αν  τυχόν  με  ρωτούσαν  γιατί  δεν  τον
μαρτύρησα να έλεγα πως με φοβέρισε με τις πιστόλες…
Είπα,  το  λοιπόν,  στη  σινιορίνα  Αλμπέρτα  πως  αν  θέλει
μπορούμε ν’ ανεβούμε σ’ εκείνη την κάμαρα, κατά τύχη
ήταν άδεια χθες το βράδυ.

Πήρα  που  λες  ένα  λυχνάρι  και  μπήκα  μπροστά,
ακολουθούσαν  η  Αλμπέρτα  και  ο  σινιόρ  Σεμπαστιάνο.
Φτάσαμε  πάνω,  είναι  η  κάμαρα  η  ακριανή,  που  το
παραθύρι της βλέπει στην Ανατολή – την κρατάω πάντα
τελευταία  ή  τη  δίνω  σε  κανέναν μεγαλέμπορα –  για  να
χρεώσω  κι  εγώ  κάτι  παραπάνω,  εσάς  τους  μικρούς
πραματευτάδες σας βάζω στις άλλες, χα χα… Αχ… Γύρισα
το κλειδί και άνοιξα. Έκανα δυο βήματα προς τα μέσα, η
Αλμπέρτα προχώρησε θαρρετά. «Εδώ ήταν» είπα. «Μόλις
δείπνησε ανέβηκε και σε λίγο βγήκε στις σκάλες και με
φώναξε.  –  Μπάρμπα  Γκιουζέπε,  μου  είπε,  με  λένε
Φραντσέσκο  Μπενεντέτι,  είμαι  καρμπονάρος  και  με
κυνηγάει  η  αστυνομία  σε  δύση  και  ανατολή.  Αν  με
πιάσουν θα με στείλουν στην κρεμάλα ή θα σαπίσω στα
κάτεργα…  Αλλά  δε  θα  με  πιάσουν!  Ως  εδώ  ήταν,  το
χάσαμε το παιχνίδι,  τους έπιασαν όλους στη Φλωρεντία
σαν  τα  ποντίκια  στη  φάκα,  εγώ  ξέφυγα  και  τρέχω  δυο
βδομάδες τώρα, αλλά το κυνηγητό θα τελειώσει… Ποιητές
που  έγιναν  επαναστάτες,  γιατί  όχι;  Δικαιοσύνη  και
σύνταγμα και δικαιώματα στους πολίτες και να ενωθεί η

154

154



Ιταλία και να φύγουν από το κεφάλι μας οι Αυστριακοί,
γιατί  όχι; Αλλά  φαίνεται  πως  άλλο  η  επανάσταση  στο
γραφείο  και  στο  χαρτί  και  στις  συγκεντρώσεις  των
Αδερφών όπου παρλάραμε μέχρι να πήξει  το σάλιο στη
στόμα μας  και  άλλο  στους  δρόμους  –  εκεί  ζορίζουν  τα
πράγματα…  Το  άλογο  που  έφερα  το  πήρα  από  το
χωριουδάκι  πάνω  στο  δρόμο,  το  τρίτο  που  συναντάμε
φεύγοντας αποδώ, με το χτιστό πηγάδι στην πλατεία. Εσύ
θα κρατήσεις το πουγκί και θα φροντίσεις να με θάψεις,
για  να  μη  με  φάνε  τα  σκυλιά  –  και  το  κυριότερο,  θα
κρατήσεις  αυτές  τις  δυο  τσάντες,  αν  δεν  τις  βουτήξει  η
αστυνομία  δηλαδή,  και  θα  τις  παραδώσεις  σε  όποιον
φτάσει ως εδώ και με αναζητάει… Πρόσεχε, έχουν μέσα
ό,τι  πιο πολύτιμο έχω… -Τι  έχουν μέσα;  ρώτησα με τα
φίδια  να  με  ζώνουν  ολούθε  κι  ο  Φραντσέσκο  έβαλε  τα
γέλια, ένα γέλιο που με τρόμαξε… -Ποιήματα έχουν μέσα
μπάρμπα  –  Γκιουζέπε,  είπε,  όλα  τα  ποιήματα  που
πρόφτασα να γράψω… Και μια τραγωδία ενός φίλου μου
από το Τζάντε, ο Ιππίας του Ανδρέα Κάλβου, ελπίζω αυτός
να είναι καλά και να γλιτώσει – ο Ανδρέας, όχι ο Ιππίας…»

Ο Φραντσέσκο γελούσε κι εγώ είχα παγώσει ολόκληρος…
Ήθελα να τον παρακαλέσω να λυπηθεί τη ζωή του, αλλά τι
να του πω, να περιμένει λίγο καιρό ακόμα ώσπου να τον
κρεμάσουν;  Σκέφτηκα  να  πω  πως  αν  αυτοκτονήσει  θα
χάσει τον παράδεισο και την αιώνιο ζωή, αλλά ντράπηκα
να  ξεστομίσω  τέτοιες  ανοησίες  εκείνη  τη  δύσκολη  ώρα,
ήμαρτον Μαντόνα μία, ελέησόν με τον αμαρτωλό… Τότε
γυρίζει  από  το  παράθυρο  που  κοιτούσε  έξω  την
αστροφεγγιά  και  μου  λέει  χαμογελαστός:  «Δε  βιάζομαι
κιόλας μπάρμπα Γκιουζέπε… θα το κάνω όταν τους δω να
έρχονται. Γι’ αυτό να πεις στην κοπέλα την κοκκινομάλλα
αύριο  το  πρωί  να  μου  ετοιμάσει  ένα  ζεστό  μπάνιο,  μη
τύχει και πεθάνω άλουστος!»

Αυτές οι κουβέντες με καθησύχασαν κάπως και κατέβηκα
κάτω.  Μόλις  κατέβηκα  άκουσα  φασαρία  από  τους
στάβλους, τα άλογα ανήσυχα, άρπαξα ένα βατοκόφτη και
έτρεξα να δω μήπως είχε μπει κάποιος κλέφτης. Όσο να

155

155



ησυχάσουν  τα  ζώα,  είχε  γίνει  το  κακό…  άκουσα  τη
Μαριάννα να τσιρίζει  «πατρόνε,  πατρόνε…»  και  έτρεξα…
Αυτή  η  καημένη  είχε  ακούσει  έναν  δυνατό  κρότο,
σείστηκε λέει όλο το οίκημα, πάνω και κάτω πάτωμα, εγώ
βέβαια  δεν  άκουσα  τίποτα  με  τα  χλιμιντρίσματα  των
αλόγων,  η Μαριάννα δεν ήξερε από πού είχε έρθει, της
φάνηκε  όμως  πως  ακούστηκε  από  την  άλλη  μεριά  του
διαδρόμου, όπου ήταν η κάμαρα του Φραντσέσκο. Βγήκε
τότε από το καμαράκι της και  προχώρησε προς τα κει.
Όσο  προχωρούσε,  τόσο  της  ερχόταν  στη  μύτη  η
αποπνιχτική  μυρουδιά  του  μπαρουτιού,  ώσπου  ζύγωσε
πολύ  και  η  μυρουδιά  δυνάμωνε… Χτύπησε  την  πόρτα,
καμιά απάντηση. Έσπρωξε τότε και μπήκε, τρέμοντας από
το φόβο… Το λυχνάρι ήταν αναμμένο κι έτσι μπόρεσε να
τον  δει,  πεσμένο  στο  πάτωμα,  μέσα  σε  μια  λίμνη  από
αίμα… έσκυψε πάνω του και  είδε  πως  είχε  ανοιχτά  τα
μάτια και βογγούσε ελαφρά και έτρεμε ολόκληρος… όλο
το  κεφάλι  του  ήταν  μεσ’  στα  αίματα  και  φαινόταν  μια
τεράστια  πληγή  στο  αυτί,  που  είχε  ανοίξει  από  τον
πυροβολισμό… Η Μαριάννα έτρεξε  να  με ειδοποιήσει…
ώσπου να την ακούσω από το στάβλο και να ανέβω είχε
τελειώσει… Μπήκα με την ψυχή στο στόμα στην κάμαρα,
αλλά δε μπορούσα να κάνω τίποτα πια…

Τελείωσα την αφήγησή μου λέγοντας πως δεν τόλμησα να
κρύψω τις τσάντες με τα ποιήματα από την αστυνομία…
Ούτε τόλμησα να πω κουβέντα όταν τον άφησαν έτσι μέσα
στην  κάμαρα  και  έφυγαν,  αφού  μας  ανάκριναν  όλους,
φυσικά…  Ύστερα  προσπάθησα  να  πείσω  τον  παπα  –
Εμμανουέλε να τον θάψουμε στο κοιμητήρι, αλλά αυτός
δεν ήθελε ούτε ν’ ακούσει: «Ακούς εκεί, και καρμπονάρος
και κολασμένος από το ίδιο του το χέρι! Δεν ξέρεις ότι ο
Άγιος Πατέρας, ο Πάπας, τους έχει αναθεματίσει επισήμως
αυτούς  τους  άθλιους  καρμπονάρους,  τους  άθεους,  τους
αντίχριστους… Θάψτον  όπου θέλεις,  πήγαινε  και  ρίξτον
στο ρέμα που πετάμε τα σκουπίδια, αλλά μακριά από το
κοιμητήριο των καλών δούλων του Θεού…». Τι να κάνω κι
εγώ, τον έθαψα στη μικρή αυλή πίσω από το στάβλο…

156

156



Μόλις το άκουσε αυτό η Αλμπέρτα ξεσηκώθηκε, ήθελε να
πάμε εκείνη την ώρα, μες τα άγρια μεσάνυχτα… Ευτυχώς
η βροχή είχε σταματήσει, το αεράκι είχε κιόλας διώξει τα
σύννεφα  και  είχε  αστροφεγγιά.  Έτσι  μπορούσαμε  να
βλέπουμε και χωρίς το λυχνάρι… Επειδή στην πίσω αυλή
είναι το κοτέτσι, έφτιαξα ένα γερό φράχτη γύρω γύρω στον
τάφο, έβαλα κι ένα ξύλινο σταυρό απάνω – ποτέ δεν ξέρεις
τι γίνεται – ήμαρτον Μαντόνα μία…

Μόλις φτάσαμε, η Αλμπέρτα έτρεξε, αναμέρισε το φράχτη,
γονάτισε  μπροστά  στο  σταυρό,  μοιρολογούσε  μέσα  στη
νύχτα…  Έκανα  να  πάω  να  τη  σηκώσω  αλλά  ο  σινιόρ
Σεμπαστιάνο με κράτησε από το χέρι. «Άφησέ την…» είπε
σιγανά, κι ήταν η πρώτη φορά που άκουσα τη φωνή του
«άφησέ  την  να  κλάψει…»  Το  ατσάλι  στη  φωνή  του  με
ξάφνιασε, γύρισα και τον κοίταξα – τότε κατάλαβα πως δεν
ήταν καθόλου μπάρμπας, αλλά ένας από εκείνους τους
μεγάλους  που  τους  βλέπουμε  εμείς  οι  φτωχοί
ταβερνιάρηδες και μας κόβονται τα ήπατα… «Το ήξερες…»
μουρμούρισα.  Ο  σινιόρ  Σεμπαστιάνο  στράβωσε  λίγο  τα
χείλια, αλλά δεν άνοιξε κουβέντα μαζί μου. «Πήγαινε να
πεις  στη Μαριάννα να στεγνώσει  γρήγορα τα ρούχα της
σινιορίνας» είπε με ύφος που δε σήκωνε αντίρρηση. «Θα
έρθουμε  σε  λίγο…»  Η  Αλμπέρτα  έκλαιγε  ακόμα  και
χτυπιόταν,  την  άκουγα  ώσπου  έφτασα  στην  πόρτα  της
λοκάντας…

Πράγματι,  σε  λίγη ώρα επέστρεψαν και  οι  δύο –  και  η
Αλμπέρτα βρήκε στεγνά τα φορέματά της. Πως με ζάλισε
το κρασάκι… έχει ένα ποτηράκι ακόμα, ας το πιούμε…
σήμερα το πρωί που έφυγαν, η Αλμπέρτα με χαιρέτησε με
ευχαριστίες – μου έδωσε κι ένα φιλί εδώ, στο μάγουλο… Ο
σινιόρ Σεμπαστιάνο με κοίταξε μ’ εκείνο το ύφος που η
Μαντόνα να σε φυλάει, σα να μου έλεγε κοίτα κακομοίρη
μη λες κουβέντες αποδώ κι από κει… άφησε και μερικές
δεκάρες και έφυγαν…

Κουράστηκες, καλέ μου φίλε; Κι εγώ… άντε, καληνύχτα.

157

157



*

Τη  βασική  ιστορία  τη  βρήκα  στο  βιβλίο  του Λεύκιου
Ζαφειρίου –  Ο  βίος  και  το  έργο  του  Ανδρέα  Κάλβου,
εκδόσεις ΜΕΤΑΙΧΜΙΟ, 2004. Η αυτοκτονία του Φραντζέσκο
Μπενεντέτι, φίλου και συντρόφου του Ανδρέα Κάλβου στην
ποίηση και  στην  καρμποναρία,  ήταν  ένα μονάχα από  τα
πολλά δραματικά γεγονότα που συνέβησαν τότε. Όπως μας
πληροφορεί  ο Mario  Vitti,  για  πολλά χρόνια οι  φιλόλογοι
θεωρούσαν  τον Ιππία έργο  του  Μπενεντέτι  και  όχι  του
Κάλβου – μιας και βρέθηκε στα χαρτιά που είχε μαζί του ο
πρώτος.  Αληθινά είναι  και  τα ονόματα του Γκιουζέπε και
της Μαριάννας, καθώς και οι τοποθεσίες που αναφέρονται.
Τα υπόλοιπα, μην τα πάρετε τοις μετρητοίς.

158

158



Σενάριο comics

Μην παραξενευτείτε που ποστάρει ένας που έχει φύγει. Το
πέρασμα από τη ζωή στην επόμενη κατάσταση είναι κάτι
που ακόμα δεν έχω καταλάβει, αν και μου συνέβη, αλλά
το  πρώτο  μου  συμπέρασμα  είναι  ότι  εξακολουθείς  να
υπάρχεις  –  τουλάχιστον  όσο  υπάρχουν  αυτοί  που  σε
θυμούνται και σε σκέφτονται.

Να,  τώρα,  ποιος  μπορεί  να  ισχυρισθεί  ότι  είμαι
ανύπαρκτος; Αφού βλέπω τη σκέψη μου να περνάει από
το πληκτρολόγιο του υπολογιστή στην οθόνη, και από κει,
αν  όλα  πάνε  καλά,  στον  τεχνητό,  αλλά  υπαρκτό  και
ζωντανό  κυβερνοχώρο.  Το  πάω  και  πιο  μακριά:  ποιος
ξέρει αν με τον τρόπο αυτόν δεν εξασφαλίζω μια παράταση
της ύπαρξής μου, επ’ αόριστον; Το ίχνος μου θα μπορεί
να εντοπιστεί, όσο θα υπάρχει κυβερνοχώρος. Δεν είναι κι
αυτό  μια  αίσθηση  (έστω,  ψευδαίσθηση)  αθανασίας;

159

159



ιστορίες

Είμαστε συγκάτοικοι  στο πρώτο έτος,  σ’  ένα διαμέρισμα
πίσω από τη φοιτητική λέσχη, το οποίο σε χρόνο μηδέν
έγινε  κέντρο  διερχομένων  (Μεσσηνίων  πρωτοετών  στην
αρχή – αργότερα για κάθε καρυδιάς καρύδι)

Καπνίζαμε και πίναμε κονιάκ ΒΟΤΡΥΣ και ΜΕΤΑΞΑ. Ως
νότιοι δεν περιφρονούσαμε το ούζο και το κρασί, αλλά η
γνώση και η τσέπη μας ήταν προβληματικές ακόμα – και
δηλητηριαζόμαστε  με  ρετσίνες  (τότε  κάποιος  από  εμάς
έβγαλε  το  σλόγκαν:  ΚΟΥΡΤΑΚΗΣ,  έμαθε  τον  κόσμο  να
πίνει μπύρα!)

Τηγανίζαμε πατάτες με αυγά,  αγοράζαμε φέτα και  ελιές
από  το  ψιλικατζίδικο  του  κυρ  -Γιάννη  απέναντι,
κρατούσαμε ψωμί από τη φοιτητική λέσχη.

Αγοράσαμε ψυγείο και ψευτο-στερεοφωνικά. Δεν πήραμε
τηλεόραση.  Τα  ματς  τα  βλέπαμε  σε  μια  πιτσαρία,  εκεί
κοντά, φτιάχνοντας μεγάλες ή τεράστιες κερκίδες (η χαρά
του μαγαζιού)

Ήμουν απλός νέος, είχα μονάχα ένα πραγματικό πάθος:
τις  γυναίκες.  Δεύτερη  μέρα  στη  Θεσσαλονίκη  (τέλη
Οκτωβρίου) και είχα κιόλας κλείσει ραντεβού με τέσσερις
(4) Σαλονικιές στην Καμάρα.

Όχι όλες για μένα – πάντα ήμουν για τους φίλους, ποτέ
δεν ήμουν μοναχοφάης. Τις είχα γνωρίσει στην Καλαμάτα,
στην πενταήμερη εκδρομή που είχαν κάνει τον Απρίλη της
ίδιας  χρονιάς  και  είχα  πάρει  το  τηλέφωνο  της  μιας.
Επειδή οι ενδιαφερόμενοι Καλαματιανοί είμαστε τέσσερις,
κανόνισα και ήρθαν ισάριθμες κοπέλες. Καλή τους ώρα!

Το είπα αυτό όχι για να παινευτώ (τι νόημα έχει; – τώρα
είμαι υπεράνω, θέλοντας και μη) αλλά για να σας δείξω ότι
στο θέμα «γυναίκα» δεν μπορούσε να με παρακολουθήσει
κανείς.

160

160



Κολλούσα  σε  όποια  έβλεπα  μπροστά  μου   και  πολλές
τσιμπούσαν. Από το Σιντριβάνι μέχρι την Αριστοτέλους θα
είχα μιλήσει σε τριάντα, θα είχα πάρει δυο τρία τηλέφωνα.
Την  άλλη  μέρα  τηλεφωνούσα   και  προχωρούσα.  Οι
χυλόπιτες  δεν  με  στεναχώρησαν  ποτέ   ήταν  το
αναπόφευκτο αποτέλεσμα της δραστηριότητάς μου.

Όσοι απορείτε, απλώς δεν έχετε δοκιμάσει ποτέ το καμάκι
του  δρόμου.  Δε  λέω  ότι  είναι  εύκολο,  πρέπει  να  έχεις
συνέχεια κέφι, πρέπει να έχεις αυτοπεποίθηση – κυρίως
όμως να έχεις καταλάβει τι σημαίνει γυναικεία ψυχολογία
και γυναικείο μυαλό.

(Είναι -ήταν πάντα – το αγαπημένο μου θέμα, αλλά δε μας
παίρνει ο χώρος να το αναλύσουμε εδώ)

Ο φίλος μου ο Πάνος, ας πούμε, έκανε το τραγικό λάθος
ότι  σεβόταν  και  εκτιμούσε  υπερβολικά  τις  γυναίκες  ως
ανθρώπινες υπάρξεις.  Αξιέπαινη στάση, μόνο που έχασε
πολλές περιπτώσεις, εξαιτίας της.

(Τον βλέπω τώρα που πληκτρολογεί και δυσανασχετεί. Α,
φίλε, σου θυμίζω ότι σήμερα γράφω εγώ!)

Προσπαθούσα  να  τους  εξηγήσω:  «Δε  μ’  ενδιαφέρει  το
γαμήσι» έλεγα στους φίλους. «Όλη η καύλα είναι μέχρι να
τη φέρω στο κρεβάτι και να δω τα δαχτυλάκια να πιάνουν
το κυλοτάκι, να ανασηκώνεται το κωλαράκι, να το τραβάνε
προς τα κάτω και να κατεβαίνει σιγά σιγά, να φανερώνεται
μπροστά  μου  το  μουνάκι…  Αυτό  με  τρελαίνει!  Τα
υπόλοιπα είναι μέχρι αγγαρεία!»

κι άλλες ιστορίες

Στην απέναντι πολυκατοικία εντόπισα την Άννα, που ήταν 
μαθήτρια. Σε λίγες μέρες η Άννα βρισκόταν στο δωμάτιό 
μου, όταν η πόρτα άρχισε να χτυπάει δυνατά. Ήταν η 
μάνα της, που την αναζητούσε με άγριες διαθέσεις.

161

161



Τα θυμάμαι και γελάω… Άνοιξε ο Πάνος. Αυτή νόμιζε ότι
ήταν αυτός που πηδούσε την Άννα – και τον ρωτάει – είναι
η Άννα εδώ; Κι ο Πάνος της λέει με το πιο φυσικό ύφος:
μα τι λέτε κυρία μου, εδώ έχει μαυρίσει το μάτι μας για
γυναίκα,  ποια είναι  αυτή η Άννα;  Εμείς  ακούγαμε από
μέσα. Η κυρία κώλωσε, σου λέει λάθος θα έκανα. Ζήτησε
συγγνώμη και έφυγε…

Πρωτοετής  γνώρισα τη Νίκη,  τη γυναίκα της  ζωής  μου.
Πολύ ωραία κοπέλα, καταπληκτικός άνθρωπος, φοιτήτρια
Γεωπονικής (του 10, γραμμή παρακάτω!) Η Νίκη ήταν του
σπιτιού,  εγώ  του  μαχαλά.  Βολεύτηκα  μια  χαρά  –
εκμεταλλεύτηκα  και  το  ΠΑΣΟΚ:  «Μωρό,  απόψε  έχουμε
συνάντηση  της  ΠΑΣΠ  με  τους  πρωτοετείς  /
αφισοκόλληση  /  συνεδρίαση/  μοίρασμα  προκηρύξεων»
Ανάθεμα κι αν είχα πατήσει ποτέ – ο χρόνος μου ήταν
αφιερωμένος αποκλειστικά στο κυνήγι των γυναικών.

Όταν κάποτε με έκανε τσακωτό και με χώρισε, κόντεψα να
τρελαθώ. Ο Πάνος θυμάται που πήγα στο σπίτι του (δεν
ήμαστε πια συγκάτοικοι) έκλαιγα και χτυπιόμουν: «Τι να
κάνω, την αγαπάω!». Όντως την αγαπούσα, αλλά πώς να
χαλιναγωγήσω την τάση μου για πολυγαμία;

Παρακάλεσα, υποσχέθηκα (τα αδύνατα) και πήρα χάρη.
Εξακολούθησα να αναζητώ εναγωνίως «κάλυψη».

(Όλοι  το  ίδιο  κάνουν.  Κάποτε  ήμουν  σ΄  ένα  φίλο
οδοντίατρο, έρχεται ένας άλλος φίλος, γιατρός – και λέει:
βάλε μου γρήγορα δυο ράμματα στα ούλα, είπα ότι ήμουν
σε σένα και μου έκανες επέμβαση… Πήγε στο σπίτι και
αντί να τ’ ακούσει  έδειξε τα ράμματα και βγήκε κι από
πάνω!)

Χρόνια αργότερα,  η Νίκη έκανε το διδακτορικό της στη
Γερμανία και εγώ υπηρετούσα (ως δόκιμος) τη θητεία μου.
Τότε,  είχα όλο το χρόνο δικό μου – και  το αποτέλεσμα
ήταν, σε κάποια φάση να έχω ταυτοχρόνως εφτά γκόμενες,
η καθεμιά από τις οποίες νόμιζε ότι ήταν η μοναδική.

162

162



«Πως τα καταφέρνεις, ρε συ Κωστή, και δεν τα μπερδεύεις
–  τι  λες  στη  μία  και  τι  λες  στην  άλλη;»  με  ρωτούσε  ο
Πάνος.

«Και  ποιος  σου  είπε  ότι  δεν  τα  μπερδεύω;  Για  να  τα
μπαλώσω  μετά,  λέω  ό,τι  μαλακία  μου  περάσει  απ΄  το
μυαλό και τα πράγματα γίνονται χειρότερα…»

η πολυγαμία έχει τα προβλήματά της

Πολλές εκατοντάδες γυναίκες. Φοιτήτριες, μαθήτριες, 
παντρεμένες, εργάτριες, σερβιτόρες, πωλήτριες, άνεργες, 
ομορφούλες, ασχημούλες – δεν είχε σημασία. Τις άλεθα 
όλες.

Μια από αυτές  ήταν  επαγγελματίας  πουτάνα –  την  είχε
βγάλει η μάνα της στο κλαρί, γύρω στα δεκαοχτώ. Δεν το
ήξερα στην αρχή, το κατάλαβα πιο ύστερα. Έλεγε πως με
ερωτεύτηκε  και  με  παρακαλούσε  επίμονα  να  γίνω
νταβατζής της  και μου έταζε τον ουρανό με τ’ άστρα. Για
ευνόητους  λόγους  αρνήθηκα  αυτή  την  επαγγελματική
προοπτική, αλλά η περίπτωση με απασχόλησε για καιρό
γιατί ήταν το κάτι άλλο στα πριν το κρεβάτι, αλλά και στο
κρεβάτι…

Ένας άλλος κουλτουριάρης φίλος μου, που την είχε δει,
τη  χαρακτήρισε  «σεξουαλικό  κτήνος-  όπως  οι  γυναίκες
που  σκιτσάρει  ο  Crumb!».  (Τότε  δεν  ήξερα  ποιος  είναι
αυτός  ο  Crumb.  Τώρα,  υποτίθεται  ότι  ξέρω,  γιατί  εμείς
που έχουμε φύγει, μη έχοντας άλλη δουλειά να κάνουμε,
μαθαίνουμε  τα  πάντα.  Ακόμα  και  οι  τεμπέληδες,  διότι
βαριέσαι να μην κάνεις τίποτα, στο άπειρο)

Με  τη  Νίκη  κάποια  στιγμή  σταμάτησα-  δεν
επικοινωνήσαμε για χρόνια. Έπρεπε να παντρευτούμε, να
πάω στις Σέρρες (Στρατηγέ, τι δουλειά έχεις στις Σέρρες,
εσύ, ένας Καλαματιανός;) Εκ των υστέρων, ήταν το λάθος
της ζωής μου. – Χαίρω πολύ!

163

163



(Ακόμα προσπαθώ να καταλάβω τι συνέβη τελικά στη ζωή
μου, τι ήταν η ζωή μου. Δε βιάζομαι – έχω όλο τον καιρό
μπροστά μου για να το αναλύσω)

Όταν  υπηρετούσα  το  αγροτικό  μου  στην  Ικαρία,
αναγκάστηκα  να  αρραβωνιαστώ  κιόλας  μια  Αθηναία,
μέχρι να περάσει  η μπόρα (το γνωστό,  στρίβειν δια του
αρραβώνος)

Εξακολούθησα την ίδια τακτική ως το τέλος. Επειδή όμως
ζούσα  πια  στην  Αθήνα,  πώς  να  σας  αφηγηθώ  τα  εκεί
συμβάντα; Ο βιογράφος μου δεν κούνησε ρούπι από τη
Θεσσαλονίκη.

περισσότερες ιστορίες

Άκουγα τα πάντα, ακόμα και Πλέσσα (το «άγαλμα»), αλλά 
η αγάπη μου ήταν τα λούμπεν λαϊκά, με προτίμηση στον 
Μιχαλόπουλο (έβαλε ο Διαβολάκος/ την ουρά του πάλι/ 
και σου πήρε τα μυαλά σου/ μεσ’ απ΄ το κεφάλι). Ήταν κι 
άλλοι: Ζαγοραίος, Νικολαΐδης, Καφάσης…

Μου άρεσαν τα χασικλίδικα (όταν πεθάνω θάψτε με/ σε
μια  γωνιά  μονάχο/…βάλτε  μου  δυο  καναβουριές/  να
κάνουν  κανναβούρια/  να  έρχονται  οι  φίλοι  μου/  να
γίνονται μαστούρια!).

Όχι ότι κάπνιζα φούντα, αλλά ήταν η δική μου αναρχική
διαφυγή  (όλοι  δεν  έχουν  ανάγκη  από  ένα  αναρχικό
παραμυθάκι  διαφυγής;  Για  να  το  ανακαλύψουν,  άλλοι
χώνονται στα βιβλία, άλλοι στα σκυλάδικα – το ρεζουμέ
όμως είναι το ίδιο: όλοι ψάχνουν το παραθυράκι προς το
άλλο, το φευγάτο…)

Έκανα άσχημο μεθύσι. «Έχω πειράξει κανέναν; Σε πείραξε
κανένας;»  ρωτούσα  συνέχεια.  Τα  μαγκάκια  του  χωριού
μου με είχαν μάθει να βάζω στο μέσα μέρος της κάλτσας

164

164



ένα μαχαίρι. Ο Πάνος με κατσάδιαζε. Το κρατούσα, όμως,
κάτω από το στρώμα -όταν «μεγάλωσα», το παράτησα.

(Είπαμε,  τα  παραμύθια  της  διαφυγής  απαιτούν  και
κάποια απτά, πραγματικά αντικείμενα. Το μαχαίρι ήταν
απαραίτητο αξεσουάρ για το μάγκα που φαντασιωνόμουν
πως  είμαι  –  συνηθίζεται  εξάλλου,  όπως  τα  λέει  κι  ο
Καββαδίας σε εκείνο το ωραίο ποίημά του)

Μια  φορά,  μεθυσμένος,  ανέβηκα  τα  σκαλάκια  ως  την
αγίου  Δημητρίου  (είκοσι  μέτρα  από  το  σπίτι)  και
προσπαθούσα να ξεριζώσω τα φρεσκοφυτεμένα δεντράκια,
μαζί με τους πασσάλους τους.

Παίζαμε χαρτιά – πόκα ή στούκο (21) Έπαιζα συντηρητικά
και γι΄ αυτό έχανα σπάνια. Δηλαδή, τι σπάνια… Ο παίζων
χάνων και ο πίνων μεθών!

Άνοιξε το ΧΑΡΑΜΑ, μια ταβέρνα με ρεμπέτικα και λαϊκά,
εκατό  μέτρα  από  το  σπίτι  μας,  στην  Κονίτσης  (νυν
Λαμπράκη).  Με  τον  Θεμιστοκλή,  τον  τρίτο  συγκάτοικο,
πηγαίναμε  πέντε  ή  έξι  φορές  την  εβδομάδα  (αυτό  που
λέμε, εμείς το χτίσαμε αυτό το μαγαζί – όντως). Μία ή δυο
φορές τη βδομάδα ερχόταν κι ο Πάνος.

Εννοείται  ότι  δεν  υπήρξε  ούτε  μία  από  τις  (αμέτρητες)
κοπελιές  που  έφταναν  ως  εκεί  που  να  μην  την  είχα
καμακώσει.  Ποτέ  όμως  δεν  χτυπούσα  συνοδευόμενη
γκόμενα –  την κατέγραφα στο αρχείο και  περίμενα στη
φέρμα.

βουτιά προς τα μέσα

Ήμουν  πάντοτε  αντι  -πνευματικός  τύπος,  αλλά  μη
νομίσετε ότι  ήμουν και ανεπρόκοπος. Πήρα δυο πτυχία
(Οδοντιατρική και Ιατρική) τελείωσα και την ειδικότητα –
Οφθαλμίατρος.

165

165



Κανείς δεν κατάλαβε ποτέ γιατί άφησα την πρώτη σχολή
για τη δεύτερη. Γιατί,  δυο σκασίλες είχα, η μια ήταν η
Ιατρική.

Κι όμως, όλα έχουν το γιατί τους… Η πρώτη σχολή δεν
ήταν αρκετή για να αποδείξω σε εκείνον ότι άξιζα, ότι δεν
ήμουν ένας αλητάκος. Χρειαζόμουν κάτι παραπάνω.

Δεν πήγα να ζήσω με τη Νίκη στις  Σέρρες  και  να γίνω
τσιφλικάς του κάμπου, – με θερμοκήπια, με καλλιέργειες,
με τα όλα μου – γιατί  σκεφτόμουν ότι  εκείνος θα έλεγε
πως κατάντησα σώγαμπρος.

Μιλάω για τον πατέρα μου.

Ποτέ δεν κατάλαβα γιατί είχα τέτοιες ενοχές, τέτοιο δέος
απέναντί του. Όσο ζούσα.

Ήμουν  το  πρώτο  παιδί.  Η  μάνα  μου  κούτσαινε,  είχε
γεννηθεί  με  βλάβη  στο  ισχίο.  Ο  πατέρας  μου  ήταν
λεβεντάνθρωπος. Καταλάβατε;

Από τότε που θυμάμαι τον εαυτό μου έπρεπε να αντέχω το
σοβαρό,  αυστηρό  του  βλέμμα,  που  μου  έλεγε  «αν  δεν
ήσουν εσύ…» Φυσικά, ποτέ δεν ξεστόμισε το παραμικρό.

Ακόμα  δεν  έχω  ξεκαθαρίσει  αν  όλα  αυτά  ίσχυαν  στην
πραγματικότητα  ή  τα  έπλαθε  η  φαντασία  μου  καθώς
έβλεπα τους  δικούς  μου  ανθρώπους  να κινούνται  μέσα
στο  σπίτι.  Εκείνος  σαν  αητός  –  και  η  μάνα  μου  σαν
πληγωμένο περιστέρι.

Δεν  πήγα  σε  καλά  σχολεία.  Από  μικρός  γούσταρα  τις
παρέες  με  τους  μαγκίτες,  τους  αναρχικούς  της  ζωής.
Τελείωσα το Λύκειο με δώδεκα και κάτι.

Κι  όμως,  με  τέτοιες  ανύπαρκτες  βάσεις,  κατάφερα  τη
δεύτερη χρονιά  να  περάσω – κι  ας  έγραψα έκθεση 10!

166

166



Καταλαβαίνετε  τι  υπερ  -προσπάθεια  έκανα,  σχεδόν  όλα
εικοσάρια!

Αλλά είχε χαραχτεί πια πάνω μου, με ανεξίτηλες βαφές:
Ήμουν για πάντα ο μικρός αλήτης που τριγυρνούσε στα
σκυλάδικα της επαρχίας με τους άλλους αλήτες, κι αυτό
έκανε τον πατέρα να ντρέπεται και να θυμώνει – και τη
μάνα να ντρέπεται και να πονάει…

Τώρα  καταλαβαίνω  πόσο  παράλογα  ήταν  όλα  αυτά.
Μήπως δεν είχα αδερφό και αδερφή; Μήπως σπούδασαν;
Με το ζόρι τελείωσαν το Λύκειο. Αλλά, είπαμε, εγώ ήμουν
ο  πρωτότοκος,  εκείνος  που  έβλεπε  να  τον  κοιτάζει  ο
πατέρας με το αυστηρό του βλέμμα…

Και  για  τις  γυναίκες,  για  το  ατελείωτο,  το  αξεδίψαστο
κυνήγι των γυναικών, εκεί βρίσκεται η αιτία: Εκείνος είχε
μία – και την παντρεύτηκε. Εγώ θα τις είχα όλες – και δεν
θα παντρευόμουν καμία. Ούτε τη Νίκη.

Θα απόδειχνα έτσι ότι όχι μονάχα δεν ήμουν κορόιδο –
αλλά  ήμουνα  και  πιο  ξύπνιος  απ’  αυτόν!  Θα
αποκαθιστούσα  έτσι,  ταπεινώνοντας  τον  πατέρα,  την
πληγωμένη υπερηφάνεια της μάνας μου.

Γι’ αυτό καταδίκασα τον εαυτό μου να τρέχει σα μανιακός
πίσω από κάθε χαζογκόμενα,  από κάθε τσουλίτσα, όταν
εκείνο που ήθελα στην πραγματικότητα ήταν να είμαι με
τη Νίκη. Γι’ αυτό βαριόμουν κάθε φορά που είχα πλέον
πετύχει  το  στόχο  μου,  δηλαδή  όταν  τις  είχα  κάνει  και
κατέβαζαν το κυλοτάκι τους για χάρη μου.

το μαντάτο

Πριν   χρόνια,  δεν  θυμάμαι  πόσα  γιατί  δεν  έχει  και
σημασία,  ο  χρόνος  μετράει  –  ή  μάλλον  δεν  μετράει  –
αλλιώς όταν έχεις φύγει, αρχές Δεκεμβρίου τελοσπάντων,
ο  Πάνος  με  πήρε  στο  τηλέφωνο  για  να  με  καλέσει  στο
γάμο του. Είπα ότι θα πάω, οπωσδήποτε.

167

167



Λίγες  μέρες  αργότερα,  ένα  πρωί  τηλεφώνησα  στο
νοσοκομείο  και  είπα  ότι  δεν  ένοιωθα  καλά  –  να  μου
χρεώσουν  μια  μέρα  αναρρωτική  άδεια.  Μετά  πήρα  το
αμάξι και έφυγα προς το Σούνιο.

Σε  κάποια  στροφή  του  δρόμου  (όπου  γυριζόντουσαν
κάποτε  οι  σκηνές  αυτοκινήτου  στις  ελληνικές  ταινίες)
ξέφυγα και καρφώθηκα με μεγάλη ταχύτητα σ’ ένα βράχο.

Δε φορούσα ζώνη.

Κανείς  δεν  μπορούσε  να  ξέρει  τι  δουλειά  είχα  στο
Σούνιο… Αφού δεν το ξέρω εγώ ο ίδιος! Γι’ αυτό, όσα λένε
για μένα είναι τρίχες.

Εκείνο  που έχει  σημασία  είναι  αν  ήταν ατύχημα,  λόγω
θολούρας  –  ή  αυτοκτονία.  Δουλεύω  πάνω  σ’  αυτό  –
στοχάζομαι εντατικά.

(Μια φορά, σε μια ταβέρνα, ο Πάνος και ο Σταμάτης είχαν
περάσει τη βραδιά συζητώντας για την περίφημη φράση
ενός καποιανού Αλμπέρ Καμύ, ότι  το  μοναδικό σοβαρό
φιλοσοφικό  ερώτημα  είναι  εκείνο  σχετικά  με  την
αυτοκτονία.  Επειδή μου αρέσει  η  φιλοσοφία,  τους  είχα
παρακολουθήσει  για  λίγο  –  αλλά  ήρθαν  στο  διπλανό
τραπέζι τρεις γκομενίτσες με έναν μονάχα αρσενικό μαζί
τους- και έστρεψα την προσοχή μου προς τα κει. Έχασα
έτσι την ευκαιρία να εμβαθύνω στα περί αυτοκτονίας – και
να έχω τώρα τις απαραίτητες θεωρητικές βάσεις)

Δε  νομίζω  ότι  έχει  μεγάλη  σημασία,  έτσι  κι  αλλιώς  το
αποτέλεσμα είναι το ίδιο.

Η κηδεία θα γινόταν την άλλη μέρα, στο χωριό μου, στη
Μεσσηνία.

168

168



Εγώ  ταξίδεψα  με  την  άνεσή  μου,  αφού  πρώτα  με
ταλαιπώρησαν οι ιατροδικαστές  και με περιποιήθηκαν οι
μάγκες του γραφείου τελετών.

(Μου  άρεσε  ιδιαίτερα  στο  κορακάδικο,  γιατί  όταν  με
έφτιαχναν  είχαν  ανοιχτό  το  ραδιόφωνο  και  άκουγαν
Κατερίνα  Στανίση  και  Πίτσα  Παπαδοπούλου.  Αυτό  ο
Πάνος δεν το ήξερε, του το αποκάλυψα εγώ)

Όταν φτάσαμε στη Θουρία ζορίστηκα ή τουλάχιστον μου
φάνηκε.  Γιατί  είχα να  αντιμετωπίσω και  πάλι  κάτι  που
απεχθανόμουν  πάντοτε  –  δηλαδή  αμείλικτα  προσωπικά
ερωτήματα: Κωστή μου, γιατί;

Ρωτούσε η μάννα μου. Ο πατέρας ήταν σωριασμένος – και
σιωπηλός,  για  μια  ακόμα  φορά.  Μονάχα  που  έκλαιγε
σιγανά και κάθε λίγο χτυπούσε το κεφάλι με τις γροθιές
του.

Στεναχωριόμουν  και είπα να εκμεταλλευτώ τις νέες μου
ιδιότητες,  όσο  να  έρθει  η  ώρα  της  κηδείας.  Σηκώθηκα
λοιπόν και άρχισα να επιθεωρώ τους δρόμους.

Είδα  στον  Ισθμό τη  Νίκη,  που ερχόταν  από τις  Σέρρες
(είχαμε  ξαναβρεθεί,  τον  τελευταίο  καιρό).  Είδα  το
Θεμιστοκλή,  που  είχε  ξεκινήσει  από  την  Πάτρα.  Στην
Κόρινθο είδα ένα πούλμαν γεμάτο με το προσωπικό της
Κλινικής  –  επικεφαλής  ο  καθηγητής.  Είδα  αρκετά
αυτοκίνητα να  ξεκινούν  από Αθήνα.  Είδα και  το  μικρό
Citroen  με  τον  Πάνο,  το  Γιάννη  και  τον  Σταμάτη,  να
αγκομαχάει στα στροφιλίκια της Τρίπολης.

Μου  φάνηκε  πως  άκουσα  γέλια  μέσα  –  και
παραξενεύτηκα.  Περνούσαν  από  κάποιο  χωριό  της
Αρκαδίας,  ο  Σταμάτης  διάβαζε  στην  ταμπέλα  μιας
ψησταριάς: Γίδα βραστή. Σουβλάκι. Κοίταξε με απορία τον
Πάνο.  «Τι  κάνετε ρε σεις  οι  Αρκαδομεσσήνιοι;  Γίνεται  η
βραστή γίδα σουβλάκι;». Γέλασα κι εγώ – κι έμεινα μαζί
τους όσο να φτάσουμε.

169

169



Όταν φτάσαμε, μας κόπηκαν τα γέλια.

το ξόδι

Η εκκλησία ήταν γεμάτη κόσμο. Στο κεφάλι μου (δηλαδή
σε αυτό που κάποτε ήμουν εγώ) δυο μαυροφόρες: η μάνα
μου  και  η  Νίκη.  Κάθε  τόσο  με  φιλούσαν   και  με
μοιρολογούσαν. Έβλεπαν για πρώτη φορά η μία την άλλη
κι αυτό με έκανε να νοιώσω άβολα, μέχρι που σκέφτηκα
ότι στη νέα μου κατάσταση δεν χωράνε έγνοιες – τις άφησα
όλες στους ζωντανούς.

Ζύγωσα για να με δω, τελευταία φορά. Δε μου άρεσε αυτό
που αντίκρισα.

Φαινόταν μόνο  το  κεφάλι,  όλο ράμματα.  Ήταν κομμένο
παντού   και  γεμάτο  μώλωπες  που  δεν  μπόρεσαν  να
καλύψουν.  Το  υπόλοιπο  σώμα  δεν  το  είδα,  ήταν
σκεπασμένο με λευκά τριαντάφυλλα.

Με  ενόχλησε  κάπως  η  ασπρίλα  –  ήταν  και  το  φέρετρο
λευκό, νέος και ανύπαντρος, έτσι προβλέπεται.

Γύρισα ένα γύρω το βλέμμα και είδα τους φίλους μου να
κλαίνε,  όπως  και  οι  χωριανοί  μου.  Έκλαιγαν  και  τρεις
νοσοκόμες που τα είχα μαζί τους  και είχαν έρθει με το
πούλμαν  της  κλινικής.  Ήταν  καμιά  δεκαριά  παπάδες,
έκλαιγαν κι αυτοί.

Άρχισα  να  εκνευρίζομαι.  Οι  επικήδειοι  έκαναν  τα
πράγματα χειρότερα.

Τους  παράτησα  όλους  και  ασχολήθηκα  με  δυο
γκομενάκια του χωριού, μικρά, δεν τα ήξερα, δεν τα είχα
ξαναδεί. Φορούσαν μινάκια, μαύρα καλσόν και κολλητές
μπλούζες. Η ώρα πέρασε ευχάριστα.

Τα χούγια μου δεν άλλαξαν ούτε στην κηδεία μου.

170

170



Επίλογος

Χρόνια  μετά,  ο  Σταμάτης  είχε  την  ιδέα  να  γίνει  ένα
μνημόσυνο  για  μένα  στη  Θεσσαλονίκη.  Το  κάνανε  στη
μονή Βλατάδων, ήρθαν καμιά δεκαπενταριά συμφοιτητές,
μερικοί από γειτονικούς νομούς. Φυσικά, τριγύριζα κι εγώ
εκεί ένα γύρω.

Μου έκανε εντύπωση πως είχαν γεράσει όλοι. Εντάξει, όχι
γεράσει – ωριμάσει. Εγώ έμεινα για πάντα άγουρο νιάτο.

Εκείνο που χάρηκα περισσότερο ήταν το βράδυ: Η παρέα
βρέθηκε  στα  ΚΕΠΕΓΚΙΑ  και  ξεσαλώσαμε  με  τα
μπουζούκια του Χρήστου Μητρέντζη.

171

171



Η Ζωοδόχος Πηγή

Όταν πρωτοήρθαν (1928) στην περιοχή οι πρόσφυγες, τα
πάντα ήταν άγρια φύση. Έπρεπε να ξεχερσώσουν, για να
μπορέσουν  να  φυτέψουν,  έπρεπε  να  χτίσουν  τα  σπίτια
τους. Κουβαλούσαμε την άμμο στην πλάτη με ντενεκέδες,
από το ρέμα – κουβάληναμε άμμον σην πλάτην εμούν, με
τενεκέδας  άσο  ρέμαν»  έλεγε  ο  μακαρίτης  παππούς
Γιώργος (Γιωρίκας – 102 έφτασε και ήταν ανώτερος ήρως,
γιατί έστειλε πρώτα τη γιαγιά Δέσποινα –Πινίκα, που έφυγε
νεοτάτη, στα 96 της)

Έξι  μέρες  τη  βδομάδα  δούλευαν  μέρα  νύχτα,  μικροί
μεγάλοι, για να μπορέσουν να σταθούν και να επιβιώσουν.
Και την Κυριακή πήγαιναν στην εκκλησία. Επειδή δική
τους  δεν  είχαν,  κατέβαιναν  στο  γειτονικό  χωριό  –  δέκα
λεπτά  δρόμος  –  όπου  κατοικούσαν  ντόπιοι  και  άλλοι
πρόσφυγες,  βουλγαρόφωνοι  Έλληνες  Ορθόδοξοι,  που
είχαν  έρθει  με  τα  νοικοκυριά  τους  από  χωριά  της
Βουλγαρίας.  (Στο  καλοκαιρινό  τους  πανηγύρι  χορεύουν

172

172



όμορφους  «θρακιώτικους»  χορούς  –  καμιά  σχέση  με  τα
ποντιακά ξεφαντώματα των γειτόνων τους)

Για να πάρετε μια ιδέα τι συνέβη στην περιοχή, κάτω από
τη σκιά του Ολύμπου, λίγα χιλιόμετρα από την Κατερίνη
(καθώς  στην  υπόλοιπη  Μακεδονία)  –  λίγους  λόφους
παραπέρα  είναι  χτισμένος  ο Κούκος,  ομόλογο
προσφυγοχώρι,  με  κατοίκους  τουρκόφωνους
(αποκλειστικά,  τότε)  πόντιους.  Αυτοί  στον  Εμφύλιο ήταν
κόκκινο πανί για τον ΕΛΑΣ, ο οποίος εκτέλεσε 52 στον
Κούκο,  αφού  είχαν  αποχωρήσει  οι  Γερμανοί.  Οι
τουρκόφωνοι είχαν πάει αποκλειστικά με τα Τάγματα, οι
ελληνόφωνοι  είχαν μοιραστεί  –  πολλοί  είχαν προτιμήσει
τον ΕΛΑΣ.

Πήγαιναν  λοιπόν  οι  πόντιοι  της  Νέας  Τραπεζούντας
(προερχόμενοι  από  το  χωριό Όφις της  Τραπεζούντας,  τη
γενέτειρα  των  Υψηλάντηδων)  στον Κάτω  Αγιάννη,  για  να
εκκλησιασθούν τις Κυριακές. Οι ντόπιοι δεν έβλεπαν τους
νεοφερμένους με καλό μάτι (κάτι θυμίζει αυτό…) αλλά δε
σήκωνε  κιόλας  να  τους  εμποδίσουν  να  μπαίνουν  στην
εκκλησία τους.

Ώσπου μια Κυριακή ένας πρωινός πόντιος γέροντας έχει
πιάσει ένα από τα στασίδια, όταν μπαίνει στην εκκλησιά ο
ντόπιος  γέρος  που  καθόταν  μονίμως  εκεί  –  όπως
συνηθίζεται στα χωριά. Γίνεται έξαλλος, στέκεται μπροστά
στον ξένο, τον αρπάζει από τα πέτα και του φωνάζει:

«Σήκω και φεύγα, ρε – τη σπορά σας μέσα!»

Οι  πόντιοι  που  ήταν  στην  εκκλησία  κοιταζόντουσαν
παγωμένοι  –  οι  ψαλμουδιές  σταμάτησαν.  Ώσπου  ένας
ηλικιωμένος πόντιος είπε το αμίμητο:

«Την Παναγία τους! Ανάγκη δεν τους έχουμε, θα χτίσουμε
δική  μας  εκκλησία!  –  Την  Παναΐατ’ς!  Ανάγκην  κι
έχουμάτ’ς, να φκιάμε τεμέτερον την εκκλησίαν!»

173

173



Έλαμψαν τα μάτια τους – αυτό ήταν! Έφυγαν αμέσως κι
έτρεξαν στο χωριό τους και παρευθύς μοίρασαν το έργο:
άλλοι  να  σκάψουν  τα  θεμέλια,  άλλοι  να  κουβαλήσουν
άμμο  από  το  ρέμα,  άλλοι  ν’  ανοίξουν  λάκκο  για  τον
ασβέστη  και  να  τον  σβήσουν,  άλλοι  να  συγκεντρώσουν
πέτρες και να τις πελεκήσουν, άλλοι στα γύρω δάση του
Ολύμπου  να  ετοιμάσουν  ό,τι  χρειαζόταν  για  τις
ξυλοδεσιές, κι όλοι μαζί να καταθέτουν το κατά δύναμιν
στο  ταμείο  της  εκκλησιάς  τους,  για  να  αγοράσουν  τα
απολύτως απαραίτητα – εικόνες, ιερά σκεύη και βιβλία.

Οι άρχοντες είχαν έτοιμη την πρώτη τους Ζωοδόχο Πηγή,
σε λίγες μονάχα βδομάδες. Έμενε το τελευταίο:

«Να  πάμε  στο  Δεσπότη,  να  ζητήσουμε  έναν  παπά,  να
λειτουργεί.  –  Να  πάμε  σο  Δεσπότην  ν’  αερεύομεν  έναν
ποπά, να φκιάει τη λειτουργίαν»

Όπερ και εγένετο.

174

174



Ίτκα, Ράλα, Ραχήλ

Στη Δ.

Ο ηλικιωμένος άντρας άφησε τη γυναίκα του να κοιμάται
ήσυχη, στον τέταρτο όροφο του Imperial και ξεκίνησε για
το πρωινό του ραντεβού, στο λόμπυ. Τον κούραζαν πολύ
αυτές  οι  υποχρεωτικές  συναντήσεις,  έλεγε  πότε  να
τελειώσει  το  πανηγύρι,  να  ξαναγυρίσει  στο  σπιτάκι  του
στην Αντίπ, στα γραφτά του. Ωστόσο ήταν περίεργος – τι
στην  ευχή  τον  ήθελε  ο  μορφωτικός  ακόλουθος  της
Ισραηλινής  Πρεσβείας  στη  Γαλλία;  Μάλλον  για  κάποια
επίσημη  πρόσκληση,  να  επισκεφθεί  το  Ισραήλ,  με  την
ευκαιρία  της  ταινίας:  Το Celui qui doit mourir θα
προβαλλόταν  απόψε  στο  Φεστιβάλ,  εδώ στις  Κάννες,  σε
επίσημη  πρεμιέρα  –  όλοι  περίμεναν  πως  και  πως  τη
μεγάλη  ντίβα  και  τον  αμερικανοεβραίο  σκηνοθέτη.
«Οβρέοι…»  μουρμούρισε  χαμογελώντας.  Ένοιωθε
αδύναμος,  αλλά  βάδιζε  στητός,  στους  διαδρόμους,

175

175



προσεχτικά στα λίγα σκαλοπάτια που έπρεπε να κατέβει
για να φτάσει στο σαλόνι που τον περίμεναν.

Το σαλόνι ήταν άδειο. Προχώρησε μερικά βήματα, κι ενώ
συλλογιζόταν που να καθίσει για να περιμένει, άκουσε να
τον φωνάζουν.

«Νικολάι Μιχαήλοβιτς!»

Έστρεψε προς το μέρος της φωνής, την είδε, αλλά δεν την
αναγνώρισε. Αυτή στεκόταν ορθή, μια γυναίκα με γκρίζα
μαλλιά, κοντή, κοτσονάτη. Πλησίασε, διέκρινε το δυνατό
πηγούνι, τη γερακωτή μύτη, τα χοντρά χείλια και τα μάτια
με τις μεγάλες βλεφαρίδες, αλλά δεν την αναγνώρισε.

176

176

https://panosz.files.wordpress.com/2008/01/rachel-lipstein_minc.jpg


«Νικολάι Μιχαήλοβιτς;»

Στάθηκε απέναντί της αμήχανος.

«Μπονζούρ μαντάμ. Ξέρετε, έχω ένα ραντεβού και…»

«Εγώ είμαι το ραντεβού σας, Νικολάι Μιχαήλοβιτς!»

«Εσείς;»

Την κοίταξε εξεταστικά, με την απορία ζωγραφισμένη στο
πρόσωπό του.

«Φοβάμαι πως…»

«Δεν πέρασαν περισσότερα από τριάντα χρόνια από τότε
που ειδωθήκαμε τελευταία φορά, Νικολάι Μιχαήλοβιτς…
Άλλαξα κάπως, αυτό είναι αλήθεια…»

«Ραχήλ!»

Έκανε  ένα  βήμα,  έκανε  κι  αυτή  ένα,  άγγιξαν  τα  χέρια
τους. Έμειναν δισταχτικοί για λίγο, μετά αγκαλιάστηκαν.
Ο άντρας έσκυψε, αυτή τεντώθηκε προς τα πάνω, τα χείλη
τους συναντήθηκαν σ’  ένα  φευγαλέο φιλί.  Η Ραχήλ τον
αγκάλιασε πιο σφιχτά και ακούμπησε για λίγο το κεφάλι
της  στο στήθος του.  Ο Νικολάι  Μιχαήλοβιτς  σήκωσε το
χέρι του και της χάιδεψε τα μαλλιά. Η Ραχήλ τραβήχτηκε
πρώτη.

«Ας καθίσουμε…»

Κάθισαν σ’ ένα μικρό καναπέ, ο ένας δίπλα στον άλλον.

«Σας ξάφνιασα…»

«Νόμιζα πως…»

177

177



«Πως  είμαι  πεθαμένη;  Πολύ  φυσικό…  Αλλά  ήμουν
τυχερή…»

«Βρεθήκατε σε…»

«Όχι, από το ’31 και μετά ζούσα στην Αμερική…»

«Δε μείνατε στην Μόσχα;»

«Όχι, επέστρεψα στο Βερολίνο κι από κει φύγαμε με τον
άντρα μου, πριν κλείσουν τα σύνορα για μας…»

Την κοίταξε ξαφνιασμένος.

«Παντρευτήκατε;»

Η γυναίκα γέλασε καλόκαρδα, αλλά και κάπως ειρωνικά.
Ο άντρας αναγνώρισε για τα καλά την εικοσάχρονη Ραχήλ
του Βερολίνου.

«Σκεφτόμουν να σας περιμένω, αλλά εσείς ήσασταν κιόλας
παντρεμένος  όταν  συναντηθήκαμε  στη  Μόσχα,  την
τελευταία φορά… Εξάλλου, όποιος Κρητικός παντρεύεται
Εβραία, δεν έχει καλό τέλος, ούτε αυτός ούτε η Εβραία,
έτσι δε γίνεται στα βιβλία σας;»

«Διαβάζετε τα βιβλία μου;»

«Τα διαβάζω, όσα μεταφράζονται…»

Ο άντρας δίστασε για λίγο.

«Διαβάσατε και την Οδύσσεια;»

Η Ραχήλ τον κοίταξε με ιλαρή σοβαρότητα.

«Τη  διάβαζα  στα  εγγλέζικα,  επειδή  τη  γράψατε  εσείς,
Νικολάι  Μιχαήλοβιτς,  μεγάλη η  χάρη σας.  Αν  την  είχε

178

178



γράψει άλλος, δε θα έμπαινα στον κόπο να κολυμπήσω σε
τόσες χιλιάδες στίχους! Μου πήρε σχεδόν ένα μήνα!»

Ο  άντρας  χαμογέλασε  πρόσχαρα,  για  πρώτη  φορά.
Ξαλάφρωσε γιατί  θυμήθηκε ότι  οι  μνήμες ήταν δεμένες
γερά, σμιλεμένες στους στίχους, τα πάθη ξορκισμένα μια
για πάντα, ο πρώτος και τελευταίος λόγος δικός του, στον
αιώνα.  Η  Ραχήλ  θα  άφηνε  το  ίχνος  της,  θα  υπήρχε,
μονάχα επειδή αυτός την έκανε τραγούδι – κι όχι μονάχα
αυτό,  αλλά  θα  υπήρχε  με  το  δικό  του  τρόπο,  με  τη
μετουσίωση που της ετοίμασε ο ίδιος!

«Τι σκέφτεστε, Νικολάι Μιχαήλοβιτς;»

«Σκέφτομαι… πως πλακώνουν τον άνθρωπο τα βιώματα, οι
εμπειρίες,  με  βάρος  ασήκωτο  και  μετά  πως  ξαφνικά
μετουσιώνονται σε ανάλαφρα πνεύματα, όταν τ’ αγγίξει η
πένα και γίνουν τραγούδι, παραμύθι, θέατρο…»

«Σας ήμουνα, λοιπόν, τόσο μεγάλο βάρος, που έπρεπε να
με σκοτώσετε, στο τραγούδι σας;»

«Θα προτιμούσατε να…»

«Ένα λεπτό… Θέλω να  σας  παρακαλέσω κάτι… Μιλάμε
τόση  ώρα  στα  Γαλλικά.  Ποτέ  δε  μιλήσαμε  σ’  αυτή  τη
γλώσσα, όσο είμαστε μαζί. Θα σας πείραζε να συνεχίσουμε
στα Γερμανικά;»

«Όπως θέλετε…»

«Λέγατε, λοιπόν…»

«Έλεγα, θα προτιμούσατε μήπως αντί για το θάνατο πάνω
στον ανθό της νιότης, να παντρευτείτε ένα καλό εργατικό
παλικάρι, να κάνετε μαζί του πολλά παιδιά, να γίνετε μια
καλή νοικοκυρά και να πεθάνετε στα βαθιά γεράματα;»

Η Ραχήλ γέλασε καλόκαρδα.

179

179



«Καταλαβαίνω τι θέλετε να πείτε… Αν ζούσα, θα ήμουνα
άχρηστη  ως  ηρωίδα…  Αλλά,  να  πάρει  η  ευχή,  γιατί
στερήσατε τον έρωτα από την αθάνατη σκιά μου; Εντάξει,
να  πεθάνω,  δε  χάλασε  ο  κόσμος,  αφού  αυτό  θέλει  ο
ποιητής! Αλλά εγώ όταν έτρεχα με τους πεινασμένους στο
Βερολίνο  δεν  ήμουνα  καμιά  μυξοπαρθένα  και  εσείς  το
ξέρετε πολύ καλά! Μονάχα γι’ αυτό σας παραπονιέμαι! Θα
μπορούσατε  τουλάχιστο  να  δημιουργήσετε  ένα
παθιασμένο ερωτικό ιντερμέδιο με τον Οδυσσέα, δηλαδή
με το alter ego σας, να πάω ευχαριστημένη!»

Γέλασαν και οι δύο. Η Ραχήλ κάρφωσε τα μάτια της στα
δικά του, περίμενε να της απαντήσει. Στο μεταξύ, καθώς
τον  κοίταζε,  άρχιζε  να  συνειδητοποιεί  πόσο  είχε
κακομεταχειριστεί  ο  χρόνος  εκείνον  τον  εντυπωσιακό
σαραντάρη άντρα που την είχε ερωτευτεί  παράφορα στο
Βερολίνο  –  τόσο  πολύ,  που,  έστω  για  λίγα  χρόνια,
παράτησε για χάρη της το Βούδα και παθιάστηκε με το
Λένιν!

Μόλις έκανε αυτή τη σκέψη, η Ραχήλ ντράπηκε για τη
ματαιοδοξία της και τα μάγουλά της κατακοκκίνισαν.

Ο άντρας, που έμενε σιωπηλός, το πρόσεξε.

«Ο  Οδυσσέας  δεν  είχε  πια  διάθεση  για  έρωτες,  όταν
συνάντησε τη σκιά σας. Είχε ξεθυμάνει η επιθυμία, τον
έτρωγαν άλλες έγνοιες… πάλευε με τον ίδιο το Θεό και
όταν παλεύεις με το Θεό, ο έρωτας για τη γυναίκα μοιάζει
πάρεργο, λοξοδρόμισμα από το τη μεγάλη αποστολή…»

«Να νικήσεις το Θεό;»

«Μη  θυμώνετε,  Ραχήλ…  Η  αποστολή  είναι  να
συμφιλιωθείς με την ιδέα ότι παλεύεις με κάτι ανύπαρκτο
έξω από σένα… μ’  έναν ίσκιο… Μόνο που μέχρι  να  το
καταλάβεις αυτό ματώνεις και ξεματώνεις και αφοσιώνεσαι
όλο και περισσότερο, μέχρι που…»

180

180



«Μέχρι που…»

«Μέχρι που αδειάζεις εντελώς, δεν έχεις πια άλλη δύναμη
για  να  συνεχίσεις  τον  αγώνα…  τότε  είσαι  έτοιμος  να
αγκαλιάσεις τον ίσκιο και να γίνεις ένα μαζί του…»

Μιλούσε  ήσυχα,  αλλά  η  Ραχήλ  διέκρινε  το  πάθος  να
σιγοκαίει κάτω από τις λέξεις του. Του αντιγύρισε ήρεμα,
κρύβοντας την οργή της για το παράλογο που έβλεπε στα
λεγόμενά του:

«Εσείς, είστε έτοιμος να αγκαλιάσετε τον ίσκιο του Θεού,
Νικολάι Μιχαήλοβιτς;»

Εκείνος απάντησε αμέσως, πριν σβήσει ο τελευταίος ήχος
του ονόματός του, με πείσμα.

«Όχι!  Δεν  είμαι  έτοιμος  και  δε  θα  είμαι,  μέχρι  την
τελευταία ανάσα!»

Η Ραχήλ ένοιωσε την οργή της να εξατμίζεται με μιας και
τη θέση της να παίρνει η πόνεση. Ωστόσο, όσο μιλούσε,
ερεθιζόταν  απ’  τα ίδια τα λόγια  της  και  θύμωνε  με  τον
μεγάλο έρωτα της ζωής της, ακριβώς όπως της συνέβαινε
πριν αμέτρητα χρόνια, στο Βερολίνο.

«Οι  άντρες  είσαστε  άμυαλα  πλάσματα,  Νικολάι
Μιχαήλοβιτς, και να με συμπαθάτε. Ένας στους χίλιους, τι
λέω, ένας στους εκατό χιλιάδες έχει μυαλό στο κεφάλι του
κι  ένας  στο  εκατομμύριο  έχει  και  μυαλό  και  νεφρά
δυνατά, να βοηθήσει στο μοναδικό που έχει σημασία, ν’
αλλάξει  η  ζωή,  ν’  απαλλάξει  τους  ανθρώπους  από  το
πάτημα της μπότας που λιώνει το πρόσωπό τους… Αυτούς
τους  άντρες  προτιμώ,  αυτούς  που αλλάζουν  τον  κόσμο,
αντί  να  παλεύουν  με  τους  ίσκιους  και  να  ξοδεύονται
άδικα… Κι εσείς, που είσασταν ένας από τους καλύτερους,
ξοδέψατε τη ζωή σας άδικα, παίζοντας με φαντάσματα…
Γιατί χαμογελάτε;»

181

181



«Είστε ακόμα μπολσεβίκα, Ραχήλ;»

«Όχι! Αλλά παλεύω πάντα για τους ανθρώπους, στήνουμε
ένα κράτος εκεί κάτω…»

«Δεν παλεύετε για τους ανθρώπους, Ραχήλ, παλεύετε για
τους Εβραίους, δεν είναι το ίδιο. Οι Άραβες, οι φελάχοι
που διώχνετε από τα σπίτια τους για να χτίσετε το κράτος
σας, δεν είναι άνθρωποι; Να που θυμώσατε για τα καλά,
μου θυμίζετε τώρα την άγρια τίγρη του Βερολίνου… Αλλά
εγώ δεν κατηγορώ την πράξη σας, την καταλαβαίνω. Σας
δείχνω μονάχα τον ίσκιο που ρίχνετε πάνω στην πράξη για
να την αγιοποιήσετε, για να μη σας πνίξει η σκληράδα της,
για να μπορέσετε να τη φέρετε ως το τέρμα. Μόνο που…»

«Μόνο που; Τι θέλετε να πείτε;»

«Μόνο που δεν υπάρχει τέρμα…»

«Είστε μηδενιστής, Νικολάι Μιχαήλοβιτς!»

«Μου το έχουν ξαναπεί… Αλλά μου αρέσει να το ακούω
από εσάς και  να σας βλέπω ξαναμμένη,  να τρέμουν τα
χείλια  σας  από το  πείσμα και  τα  μάτια  σας  να  πετάνε
φλόγες…»

«Αφήστε τα αυτά!»

Τους πλησίασε ένας σερβιτόρος και υποκλίθηκε ελαφρά.

«Μαντάμ, μεσιέ, θέλετε να σας ετοιμάσουμε κάτι;»

Τον κοίταξαν ξαφνιασμένοι. Παρήγγειλαν τσάι. Η διακοπή
τους οδήγησε ν’ αλλάξουν τη συζήτηση.

«Θυμάστε, Νικολάι Μιχαήλοβιτς, τσάι ήπιαμε την πρώτη
βραδιά που γνωριστήκαμε…»

182

182



«Θυμάμαι…  Ήταν  εκεί,  στο  δωμάτιό  σας  και  σας
περίμεναν  τρεις  φίλες  σας,  δυο  Εβραίες  και  μια
Βιεννέζα…  Ήπιαμε  το  τσάι  καθισμένοι  διπλοπόδι,  στο
πάτωμα… μιλήσαμε πολύ κι  όταν  αυτές  σηκώθηκαν να
φύγουν, εσείς μου γνέψατε να μείνω…»

«Ήμουνα κιόλας ερωτευμένη, Νικολάι Μιχαήλοβιτς. Όσο
κι αν με εξόργιζαν τα βουδιστικά σας κηρύγματα για την
απάθεια… Σας είχα ερωτευτεί από την πρώτη στιγμή που
σας  είδα,  σ’  εκείνη  την  έκθεση  με  τις  αφρικάνικες
μάσκες…»

«Κι όμως, δε διστάσατε να με παρατήσετε, εμένα που με
κρατούσατε στην αγκαλιά σας και να φύγετε για τη Ρωσία,
για χάρη ενός ίσκιου…»

«Μη λέτε ίσκιο την Επανάσταση! Κι αν θέλετε να ξέρετε,
δεν έφυγα εγώ, εσείς είσαστε που δε με κρατήσατε! Έφυγα
απελπισμένη,  ούτε  καν  προσπαθήσατε  να  μου αλλάξετε
γνώμη!»

«Θα σας άλλαζα γνώμη και θα μένατε;»

«Δεν ξέρω αν θα έμενα… Αλλά τι νόημα έχει; Η ουσία είναι
ότι εσείς δεν κάνατε καμιά προσπάθεια, γιατί την ώρα που
κρατούσατε εμένα στην αγκαλιά σας, στην ψυχή σας είχε
μόνιμη  κατοχή  ο  Βούδας,  ο  Χριστός,  οι  ίσκιοι  που
παλεύατε μαζί τους, κι ακόμα παλεύετε… Εσείς δε θέλατε
μια πραγματική γυναίκα δίπλα σας, θέλατε μια νοσοκόμα
να  σας  παρηγορεί  επειδή  οι  πραγματικοί  έρωτές  σας
έμεναν πάντα άπιαστοι… Κι αν θέλετε να ξέρετε, ναι, θα
έμενα, χίλιες φορές θα έμενα, αν μου λέγατε μια λέξη!»

Ο άντρας την κοίταξε τρυφερά και είπε σιγανά:

«Είναι πολύ δύσκολη αυτή η λέξη… Φοβάται κανείς  να
την ξεστομίσει…»

183

183



Η Ραχήλ σήκωσε τους ώμους, παραιτήθηκε, χωρίς άλλο
θυμό.  Τον  ήξερε  καλά  –  και  τον  είχε  αγαπήσει  πολύ
περισσότερο απ’ όσο μπόρεσε αυτός να καταλάβει. Αλλά
αυτό  που  είπε  στη  συνέχεια  ο  άντρας  την  έκανε  να
πανιάσει.

«Είναι το μεγάλο κρίμα της ζωής μου, Ραχήλ, που δεν την
είπα αυτή τη λέξη… Έζησα τη ζωή μου με άλλες γυναίκες,
αλλά εσάς σας… σας αγαπούσα!»

Καθώς τον κοίταζε, περήφανο και στητό όπως πάντα, αλλά
τόσο αδύνατο και εύθραυστο, τόσο μέσα στα γηρατειά και
την ανημπόρια, με τα στρογγυλά μαύρα κοκάλινα γυαλιά
και  το  σκελετωμένο,  όλο  γωνίες  πρόσωπο,  την  πάρεση
αριστερά που παραμόρφωνε το στόμα του, το λαιμό που
έπλεε στο γιακά του πουκάμισου, τα γεροντικά μαυράδια
εδώ και κει – και πάνω απ’ όλα τα κοκαλιάρικα χέρια του,
με  τα  δάχτυλά  του  όλο  ζάρες… Μονάχα  το  μυαλό  του
άστραφτε το ίδιο, όπως πάντα. Καθώς τον κοίταζε η Ραχήλ
τον είδε για πρώτη φορά πραγματικά και τον είδε ακριβώς
τη στιγμή που της έλεγε αυτό που ήθελε να της έχει πει
πριν μια ολόκληρη ζωή. Δε μπόρεσε να συγκρατήσει το
ζεστό  κύμα  που  ανάβλυσε  από  μέσα  της  και  δάκρια
κύλησαν απ’ τα μάτια της.

«Κλαίτε;»

«Όχι… Σας ευχαριστώ Νικολάι Μιχαήλοβιτς γι’ αυτό που
είπατε… Ξέρω πως δεν ήταν καθόλου εύκολο για σας…»

Ο άντρας χαμογέλασε και της έδωσε ευγενικά το μαντήλι
του. Η Ραχήλ το πήρε, σκούπισε τα μάτια της.

Ο σερβιτόρος τους έφερε το τσάι, με τα συνοδευτικά του.
Ώσπου  να  τα  αραδιάσει  στο  τραπεζάκι  μπροστά  τους,
κατάφεραν  και  οι  δύο  να  αυτοσυγκεντρωθούν  και  να
ηρεμήσουν.

184

184



«Θα ήθελα να σας αγκαλιάσω και να σας κρατήσω ώρα
πολλή,  Νικολάι  Μιχαήλοβιτς… Αλλά δε  γίνεται,  είσαστε
πια ίσκιος  για μένα κι  εγώ ίσκιος  για σας… Μπορούνε
τάχα οι ίσκιοι να αγκαλιάζονται;»

«Μη πικραίνεστε έτσι, Ραχήλ. Δεν είμαστε ακόμα ίσκιοι,
ζωντανοί είμαστε. Ίσκιος είναι ό,τι ζήσαμε στο Βερολίνο…
Αλλά κι αυτά θα μείνουν, οι άνθρωποι θα τα διαβάζουν
κάποτε και θα μιλάνε για σας και για μένα…»

«Επειδή  με  βάλατε  σ’  εκείνο  το  ποίημα;  Αχ,  δε  με
παρηγορεί αυτό, Νικολάι Μιχαήλοβιτς…»

«Αυτό  το  ποίημα  που  λέτε  θα  ζήσει  όσο  υπάρχουν
άνθρωποι στη γη, αλλά υπάρχει και κάτι άλλο. Τελειώνω
τώρα το τελευταία μου μυθιστόρημα, την Αναφορά μου –
κι εκεί αφηγούμαι και τη δική μας ιστορία… Μόνο που δε
σας ονομάζω Ραχήλ, αλλά Ίτκα…»

«Ίτκα! Και τα διηγιέστε όλα όπως συνέβησαν;»

«Ραχήλ,  το  ξέρετε  πως  είμαι  παραμυθάς…  Η  ακρίβεια
ενδιαφέρει  περισσότερο  τους  φαρμακοτρίφτες,  όταν
ετοιμάζουν τις συνταγές στον πάγκο τους… Κι εδώ που τα
λέμε, αν καθίσουμε τώρα οι δυο μας και αφηγηθούμε την
ιστορία  μας,  μήπως  δεν  θα  βγουν  δυο  διαφορετικές
ιστορίες;»

«Δεν ξέρω…»

«Και κάτι ακόμα, είστε σίγουρη πως μετά από τόσα χρόνια
και  με  όσα μεσολάβησαν στη  ζωή σας,  μπορείτε  να  με
δείτε  με  τα  μάτια  που  με  βλέπατε  τότε,  χωρίς  τα
παραμορφωτικά γυαλιά που μας φόρεσαν τα βιώματα και
τα παθήματά μας;»

«Ναι, αλλά…»

185

185



«Και κάτι άλλο. Είστε σίγουρη πως αν τα ξεπεράσουμε, αν
τα ξεπεράσετε όλα αυτά, με βλέπατε στ’ αλήθεια τότε, θέλω
να  πω βλέπατε  την  αλήθεια  μου;  Ή βλέπατε  αυτό  που
θέλατε να δείτε σε μένα, αυτό που είχατε ανάγκη να δείτε
και όχι τον πραγματικό Νικολάι Μιχαήλοβιτς και πάντως
όχι  ολόκληρο  τον  Νικολάι  Μιχαήλοβιτς,  αλλά  ό,τι  σας
ενδιέφερε και σας συγκινούσε απ’ αυτόν…»

«Ίσως έχετε δίκιο…»

«Κι αν δεν έχετε φυλάξει μέσα σας όλο τον άνθρωπο, παρά
ένα κομμάτι του, κι αν αυτό το κομμάτι το βλέπετε πίσω
από την αχλύ του τότε και του τώρα, πώς θα μπορούσατε
ποτέ να αφηγηθείτε την αλήθεια του ρομάντζου μας, να
βγάλετε  από  μπροστά  σας  ό,τι  δεν  έχει  σημασία,  τα
επιφαινόμενα, και να φτάσετε στην τόσο καλά κρυμμένη
αλήθεια των πράξεων και των γεγονότων; Γιατί αυτό έχει
αξία, όχι τα περιστατικά αυτά καθ΄ εαυτά!»

«Εσείς,  Νικολάι  Μιχαήλοβιτς… μπορέσατε  να  το  κάνετε
για μένα, στο βιβλίο που ετοιμάζετε;»

Ο κουρασμένος άντρας χαμογέλασε πάλι, ρούφηξε σιγαλά
την  τελευταία  γουλιά  από  το  φλιτζάνι  και  σήκωσε  το
βλέμμα του ίσα στο δικό της.

«Η Τέχνη μου είναι ένα σύμπαν αυτεξούσιο… Παίρνει τα
υλικά  της  από  τον  κόσμο  που  συμβατικά  τον  λέμε
πραγματικό και τα δημιουργεί εξ αρχής, τα ξαναπλάθει με
θεϊκή  ελευθερία,  πασχίζοντας  να  αποδώσει  το  μύχιο
νόημά τους… Σας το λέω θετικά, κανένας δε θα μπορέσει
ποτέ  να διαβάσει  διαφορετικά αυτά που γράφω για την
Ίτκα,  παρά  μονάχα  αυθαιρετώντας.  Ούτε  καν  εγώ  ο
ίδιος…»

«Με άλλα λόγια…»

«Με άλλα λόγια  περάσατε  κιόλας  στο  χώρο του  μύθου,
αγαπημένη  μου  Ραχήλ.  Και  θα  ζήσετε  για  πάντα  ως

186

186



μυθική γυναίκα, που την ερωτεύτηκε ο ήρωας μου, που
είναι  και  δεν  είναι  εγώ,  ο  τάχα  πραγματικός  Νικολάι
Μιχαήλοβιτς…»

Η Ραχήλ σήκωσε το κορμί της, τέντωσε πίσω το κεφάλι
της, έκλεισε τα μάτια. Στοχαζόταν όσα είχε ακούσει. Μετά
από μια σύντομη σιωπή, επέστρεψε.

«Γεράσατε, Νικολάι Μιχαήλοβιτς, αλλά μένετε πάντα ίδιος
και  απαράλλαχτος…  Δεν  ξέρω  τι  να  σας  απαντήσω,
βλέπουμε  πάντοτε  τη  ζωή  εντελώς  διαφορετικά,  όπως
συνέβαινε και στο Βερολίνο… Αλλά τώρα πια δε μπορώ να
σας πάω κόντρα, έχετε κερδίσει με το σπαθί σας, θέλω να
πω με την Τέχνη σας, το προνόμιο να δίνετε στους ίσκιους
το  σχήμα που σας  αρέσει… Εμένα  η  σκέψη μου είναι
κάτω, στη γη μας, στα κιμπούτζ που στήνουμε, στα παιδιά
μας που τα πηγαίνουν στο σχολείο οι πατεράδες τους με
τα  αυτόματα  στα  χέρια… Είμαστε  μακριά,  όσο  μακριά
είναι η γη από τον ουρανό… Δεν καταλαβαίνω λοιπόν γιατί
σας αγάπησα τότε και γιατί σας αγαπάω ακόμα…»

«Ίσως επειδή σεργιανίζω πάντα στους ανέμους, Ραχήλ, κι
εσείς, παθιασμένη της πράξης, και τότε που κάνατε την
Επανάσταση και τώρα που χτίζετε το νέο Ισραήλ, έχετε μια
ψυχή που μπαίνει στο ζυγό με ελεύθερη βούληση, αλλά
λαχταράει  η  καημένη  το  ελεύθερο  σεργιάνι  στους
ανέμους… Στο κάτω της γραφής, η γη και ο ουρανός δε
απέχουν παρά ένα βλέμμα…»

«Κι εσείς…»

«Καταλαβαίνω τι θέλετε να πείτε… Τι νόημα έχει να σας
απαντήσω; Αυτή είναι  η τελευταία μας συνάντηση, είχα
κατασταλάξει στο ποτέ πια, ξαναγυρίζω σ’ αυτό… Αλλά, η
καρδιά μου χτυπάει δυνατά καθώς σας νοιώθω δίπλα μου,
εσείς ήσαστε ο μεγάλος έρωτας της ζωής μου, ο έρωτας
που μια φορά τυχαίνει στον άνθρωπο…»

Η Ραχήλ άπλωσε το χέρι της και άγγιξε το δικό του.

187

187



«Δεν είναι κρίμα;»

«Μα τι  λέτε;  Σκεφτείτε,  θα  προτιμούσατε  μήπως  να  μη
συναντηθούμε ποτέ;»

«Έχετε δίκιο, Νικολάι Μιχαήλοβιτς…»

Η Ραχήλ τράβηξε το χέρι της και είπε χαμογελώντας:

«Μου επιτρέπετε να κρατήσω το μαντίλι σας; Αν δακρύσω
ξανά στη θύμησή σας, θα ήθελα να το έχω…»

Ο άντρας έγνεψε. Εκείνη την ώρα, μια ζωηρή παρέα, με
μια  εντυπωσιακή  μελαχρινή  γυναίκα  ανάμεσά  τους,
ερχόταν  προς  το  μέρος  τους.  Ο  Νικολάι  Μιχαήλοβιτς
σηκώθηκε, η Ραχήλ έκανε το ίδιο. Η γυναίκα προχώρησε
πιο γρήγορα από τους άλλους, έτρεξε κοντά του.

«Κυρία Μερκούρη!»

Η  Μελίνα  άνοιξε  διάπλατα  τα  χέρια  της  και  φώναξε
ενθουσιασμένη,  στα  ελληνικά,  καθώς  τον  αγκάλιαζε  και
τον φιλούσε:

«Κύριε Καζαντζάκη, επιτέλους συναντιόμαστε!»

Η συνάντηση της Ραχήλ με τον Νικολάι Μιχαήλοβιτς είχε
τελειώσει.

188

188



Η  φωτογραφία  είναι  από  την  πρεμιέρα  της
ταινίας Celui qui doit mourir,δηλαδή Αυτός  που  πρέπει  να
πεθάνει, στο  φεστιβάλ  των  Καννών,  τον  Μάιο  του  1957.
Στην  Ελλάδα  προβλήθηκε  με  τον  τίτλο  του  βιβλίου,  στο
οποίο  βασίστηκε  το  σενάριο: Ο  Χριστός
ξανασταυρώνεται. Εκτός  από  τον  Καζαντζάκη  και  τη
Μελίνα, διακρίνονται η Ελένη Σαμίου και ο Ζυλ Ντασσέν. Η
Ραχήλ  στεκόταν  λίγα  βήματα  πιο  πίσω,  κρατώντας  ένα
άσπρο μαντίλι στο χέρι.

*

Ο Νίκος Καζαντζάκης έζησε λίγους μήνες ακόμα, έφυγε στις
26 Οκτωβρίου 1957, στο Φράιμπουργκ της Γερμανίας.  Η
ποιήτρια Ραχήλ Λιπστάιν – Μινκ, γεννημένη στην Πολωνία
στα  1899,  πέθανε  τον  Ιούνιο  του  1978,  στη  Zor’ah  του
Ισραήλ.  Η  «τελευταία  συνάντηση»  των  δυο  τους,  στη
πρεμιέρα  των  Καννών,  είναι  εντελώς  φανταστική,  αφού
στην  πραγματικότητα  οι  δυο  εραστές  του  1922  είχαν
αποκαταστήσει  την  επαφή  τους  από  το  1949,  ίσως  και
νωρίτερα.  Εξίσου  αυθαίρετη  είναι  η  σκιαγράφηση  της
Ραχήλ,  για  την  οποία  το  διαδίκτυο  δε  μπόρεσε  να  με

189

189

https://panosz.files.wordpress.com/2008/01/p36.jpg


πληροφορήσει  πολλά  πράγματα  –  πέρα  από  τους  τίτλους
μερικών βιβλίων της και τις ακριβείς ημερομηνίες γέννησης
και θανάτου.

*

ΚΟΚΚΙΝΟ ΕΠΙΜΕΤΡΟ

Στο  κραταιό  Αιγυπτιακό  βασίλειο  των  Θηβών  επικρατεί
πείνα και εξαθλίωση. Οι πεινασμένοι ξεσηκώνονται, αλλά
δεν ξέρουν τι ακριβώς να κάνουν. Και τότε…

Κι ως έτρεμαν και κλωθογύριζαν το κατά που να πάρουν,
θωρούν κοπέλα με λυτά μαλλιά να δρασκελάει τον άμμο
και να χτυπάει το τούμπανο βαριά, με το κεφάλι ολόρθο.
«Η Ράλα!  Η Ράλα!»  σκούξα απλώνοντας  με  αλαλαγμό  τα
χέρια.
Κι η κοπελιά, με σύφλογα μαλλιά, με κάτασπρη μπολίδα,
χτυπούσε κι έλαμπαν τα μάτια της, αλόγατα γιομάτα
και πυρκαγιές κι ανθρώπους που πεινούν και κάστρα που
γκεμιούνται.

190

190



Η  νέα  γυναίκα  μπαίνει  επικεφαλής  του  στρατού  των
πεινασμένων και τον οδηγεί την εισβολή στο κάστρο των
ιερέων- αρχόντων, όπου οι επαναστάτες συντρίβονται. Όσο
για τη Ράλα…

Σαλέψαν οι φρουροί, και ζωντανή λακούν να την αρπάξουν
Ξεσκίζαν πια την άσπρη μπόλια της, στρουφώναν τα μαλλιά
της,
Δέναν πιστάγκωνα τα χέρια της με τα λουριά τους, σύντας
Φρουμάζοντας στη μέση της αυλής ορθώθηκε ο Δυσσέας.

*

191

191



Ο Δυσσέας δεν ήθελε ν’ ανακατευτεί, αλλά τον παρακίνησε
πιεστικά το μέσα του δαιμόνιο, ο Θεός του. Το αποτέλεσμα
της άνισης συμπλοκής είναι αναπόφευκτο:

Ξάφνου κραυγή ξεσκίζει το σφιχτό βραχνό λαιμό της Ράλας’
Κυλίστη ο ξένος δίπλα της, κι ορθό στο πανωκαύκαλό του
Βαθιά παραχωμένο προύτζινο στραφτάλιζε ξιφάρι.

*
Οι  φρουροί  μεταφέρουν  δεμένους  τον  τραυματισμένο
Δυσσέα  και  τη  Ράλα,  στην  υπόγεια  φυλακή  των
ανακτόρων:
(…)
νερά  διαβαίνα  απάνω  τους,  πλωτές  και  χουρμαδιές
σπαθάτες,
πύργοι αψηλοί, καστρόπορτες χαλκές, κρεμάμενα περβόλια’
κι ολοστερνά χαμώγια νοτερά, θαμπόφωτο λυχνάρι,
και γύρα τρεις αργάτες σάλεψαν χοντραργασμένα χέρια:
«Καλώς τη Ράλα τη συντρόφισσα, καλώς τη λαγωνιάρα!»

*

Οι φυλακισμένοι επαναστάτες και η Ράλα φροντίζουν τον
βαριά  πληγωμένο  Δυσσέα,  ο  οποίος  εφτά  μερόνυχτα
αργότερα  συνέρχεται,  με  το  όνειρο  της  Ιθάκης  και  της
Πηνελόπης:

Όλα στο νου του πολυβάσανου σαν αστραπή σπαθίσαν,
κι απλοχεράει στην κεφαλή της νιάς την πονεμένη φούχτα’
κι  η  κοπελιά,  που  εφτά  μερόνυχτα  σκυμμένη  τον
ξαγρύπναε,
σούρνει  φωνή  γυναίκας  που  γεννάει  και  πέφτει
αποσταμένη’
κι ο σαρκοθρέφτης ύπνος χύθηκε και περιτύλιξέ τη.

*

Οι  τρεις  φυλακισμένοι  επαναστάτες  στο  βασιλικό
μπουντρούμι  της  Αραπιάς  είναι  ο  Λένιν  (Νείλος),  ο

192

192



Τρότσκυ (Γέρακας) και ο Στάλιν (Μπούρμπουλας).  Μετά
από  έντονες  εσωτερικές  αντιγνωμίες  για  την…  ταξική
συνείδηση  του  απρόσμενου  συντρόφου  (τις  οποίες
γεφυρώνει πολιτικότατα ο Νείλος) προτείνουν στον Δυσσέα
να ενωθεί μαζί τους στον αγώνα τους – και αυτός δέχεται.

Ο κορφονούσης στήλωσε στους νιούς συντρόφους τη ματιά
του
και  ζύγιαε  τις  ψυχές  που  καλλουργούν  τα  σωθικά  του
κόσμου:
Ο ένας κράταε φωτιά, τη χέρσα γης με οργή να καψαλίσει’
ο άλλος, ζευγάς βαρύς, τ’ αυλάκια ανοιεί, τα πόδια του όλο
λάσπη’
κι ο τρίτος, ο καλύτερος, κρατάει το σπόρο για να σπείρει.
Κι  η  Ράλα  ακροπετάει  γιομάτη  φως  και  φλόγα  ως
λαμπηδόνα
που στον ογρόν αέρα διαπερνάει στα σκοτεινά και φέγγει’
φωτιά γαλαζοπράσινη ο Θεός αγλείφει την κοιλιά της.

*

Ο Νείλος  αναλύει  την  πολιτική  κατάσταση  στο  Δυσσέα:
επανάσταση στο εσωτερικό, πόλεμος με ξένους εισβολείς –
ιδανική συγκυρία!

Την  άλλη  μέρα  ο  Νείλος  σμουλωχτά  του  εφτάψυχου
μιλούσε-
συντρόφοι  μερμηγκιές  στα  σκοτεινά  μέσα  της  γης
δουλεύουν,
και  πέρα  απ’  τους  γιαλούς  ξεκίνησαν  καράβια
αρματωμένα…

*

Ο Δυσσέας δεν ενθουσιάζεται…

Αχ,  πάντα  αδόκητες  αεροκορφές  πετάει  η  ψυχή  του
ανθρώπου…

193

193



*

…αλλά επιβεβαιώνει  τη συμμετοχή του,  με τους δικούς
του όρους,  τους οποίους επεξεργάζεται  (πριν  απαντήσει)
ενώ η Ράλα εύχεται:

Και τα μεγάλα μάτια στέκουνταν λαχταριστά της Ράλας
Στ’ άλαλα χείλια του πεντάγνωμου και κρουφοπαρακάλουν:
«Αχ, Θέ μου, να ‘ταν να ‘λεγε το ναι, μη φύγει από κοντά
μου!»

*

Μια  μέρα,  ο  νεαρός  βασιλιάς,  ποιητής  και
αλαφροΐσκιωτος,  ζητάει  να  φέρουν  μπροστά  του  το
ζευγάρι, το Δυσσέα και τη Ράλα. Μόλις την αντικρίζει, λέει:

Καλώς τη μαυρομάτα, ανοίξετε τα ρόδα να περάσει!
Χείλια χοντρά και μάτι κάρβουνο και μύτη γερακάτη
και γύφτισσα αλανιάρισσα καρδιά, σπορά καταραμένη,
που μόλεψε παππού προσπάππου  μου τ’  άγια  τα χώματά
μου!

*

Έτσι  μαθαίνουμε  κι  εμείς  ότι  η  Ράλα  είναι  Εβραία.
Εντέλει,  ο  βασιλιάς  τους  αφήνει  ελεύθερους,  οι  Δωριείς
έρχονται, οι τρεις φυλακισμένοι αρχηγοί δραπετεύουν, η
επανάσταση ξεσπάει – και συντρίβεται. Η Ράλα βρίσκεται
σε  αδιέξοδο  (δραματουργικά  ξεκρέμαστο,  εδώ  που  τα
λέμε…) γιατί ο έρωτας για το Δυσσέα της ξυπνάει την τάχα
ασύμβατη φύση της γυναίκας με την επανάσταση.

Μα ως μανταλώθη μοναχή στο ρημαδιό της πάλε η Ράλα,
τα φτωχικά συγύρια ανασκυρνάει, φωτιά γοργοσυμπαίνει,
βράζει θερμό με τα δαφνόκουκα να το μοσκομυρίσει’
περνάει διπλήν αμπάρα, κι αρχινάει τη χαραυγίτσα αγάλια
σα λείψανο το απάρθενο κορμί μες την αυλή να λούγει’
και βρύσες τρέχαν τα ματάκια της βουβά στα μάγουλά της.

194

194



*

Στην επόμενη ραψωδία, τη Λ, γράφεται το τέλος.

Έτσι μιλούσαν ξημερώματα μες στην πυκνή βαβούρα
που ασκώνα αράδα παραπόταμα τ’ ανταρεμένα ασκέρια’
κι η Ράλα,  νιόλουστη, με τα φτωχά,  τα πιο καλά σκουτιά
της,
μ’ ένα χοντρό γυαλιστερό χαλκά στο μελαμψό αστραγάλι,
στη μέση κάθεται της δημοσιάς σκυφτή και περιμένει.
Τα ζωντανά ξυπνούν, οι πελαργοί μες το βηρό ψαρεύουν,
κι  ασκώνιουν  τα  μικρά  πουλιά  στο  φως  το  αστήθι,  κι
ανασαίνει
γιομάτη αυγά, κελαηδητό γλυκό και δύναμη η κοιλιά τους.
Η φλογομάτα αποτραβάει με οργή και χώνει στη μπολίδα
δυο κατσαρά που ερωτοσάλεψαν στο φύσημα του αγέρα’
σκύβει,  και  λάμψαν  στης  αυγής  το  φως  οι  ματωμένες
βούλες
στη μπόλια της απ’ τ’ ακριβό, πηχτό του πολυβάσανου αίμα’
ορκίστη φλάμπουρο στο κάστρο τους να την κρουφανεμίσει,
και τώρα την τυλίγει σάβανο στα κορακομαλλιά της,
κι από το θρήνο τον ανέλπιδο το σωθικό της λιώνει.
Ξάφνου πετάχτη ορθή, σαν ν’ άκουσε ποδοβολή στον άμμο’
στήνει το αυτί’ μες τα μελίγγια της θα πήδηξε το γαίμα,
ψυχή δε φαίνεται στα διάβατα και ξαναπέφτει χάμω.
Αχ, να μπορούσε να σταθεί καταμεσός του δρόμου, Θε μου,
σα θα περνούσες, αργατιά, σκυφτή στο αρχοντικό μαστίγι,
να σκούξει μια φωνή, μα αχ, τι να πει; ν’ αναγυρίσεις πίσω!
Σκυμμένη η Ράλα εκλώσαε την καρδιά,  την κορακοφωλιά
της’
κι ως μάστιζε η σφοδρή ψυχή τη γης και τρεμοπροσδοκούσε,
στον  ήλιο  ανέβη  ξάφνου  κουρνιαχτός,  το  ακροποτάμι
εσείστη –
συχαλασμός, φωνές, χαλκάρματα κι αψό χλιμιντρολόι.
Η Ράλα, ξωπαρμένη, χίμηξε κι ανοίγει τις αγκάλες’
τρέμουν τ’ αδύναμα βραχιόνια της, τα γόνατα λυγούνε,
θέλει να σύρει μια φωνή αψηλή μα πνίγεται ο λαιμός της’

195

195



θέλει να σκούξει: «Αδέρφια!» μα πλαντάει, κουβάρι μπλέκει
η γλώσσα
κι  ένας  αχός,  κορακαχός,  κρά!  κρά!  τα  σπλάχνα  της
ξεσκίζει.
Τα μαύρα ασκέρια πια τη ζύγωναν, τ’ αλόγατα αρθουνίζαν,
όλο καπνούς φρουμάζοντας στους δυο λιγνούς γυμνούς της
ώμους’
κι αυτή τα χέρια ξάπλωνε, έγνεφε και σειούσε την αγκάλη.
Λάμψαν  σαν  αστραπή  στον κουρνιαχτό  τα δυο μικρά της
στήθη
τ’ αλαφομάτια της τα χνουδωτά σαλέψαν με τρομάρα
μες τα πυκνά αλογίσια χάμουρα και στα χαλκά σκουτάρια –
και ξάφνου εχάθη το χλωμό κορμί στο αλογοποδοβόλι.
Το δειλινό κατέβηκαν εφτά στο τρίστρατο κοράκια
και  λιμασμένα  ολούθε  ράμφιζαν,  μπουκιά  να  βρούνε
κρέας’
μα μόνο βούλες αίματα θωρούν, μαύρες πλεξούδες, κι ένα
σε συντριμμένο κόκκαλο χαλκά που γυάλιζε στον άμμο.

*

…αλλά όχι  ακριβώς, γιατί  η Ράλα εμφανίζεται  και πάλι
στην  τελευταία  ραψωδία.  Πεθαίνοντας  ο  Δυσσέας  καλεί
τους φίλους, τους συντρόφους και τις γυναίκες της ζωής
του,  που «ανασταίνονται»  και  σπεύδουν κοντά του.  Τότε
της  δίνεται  η  ευκαιρία  να  αναστοχαστεί  το  δρόμο  που
πήρε – και να τον απορρίψει ολότελα!

«Μεγαλομάρτισσα με κράζανε, παρθένα αγριμομάτα,
και  σκάλισαν  στη  χάρη  μου  άγαλμα,  μου  χτίσαν  και
ξωκλήσι
να προσκυνούν  την  αραχνόπορτα,  την  κλούβια παρθενιά
μου’
όλη τη σάρκα μου την ξόδεψα, για μια μεγάλη ιδέα.
Ωχού, και να κατέχαν τα βαριά βυζιά πως με αγκουσεύουν
(…)
έχετε γεια, χωριάτες κι αργατιά, καινούρια παίρνω στράτα,
άντρας  δεν  είμαι  εγώ  να  νοιάζουμαι  για  το  καλό  του
κόσμου,

196

196



γυναίκα  εγώ  στη  γης  γεννήθηκα  κι  αγάπη  ΄ναι  η  χρεή
μου…»

*

Ξεκινάει, λοιπόν η Ράλα, για το νεκροκάραβο του Δυσσέα,
αλλά  ο  Καζαντζάκης  της  δίνει  μιαν  ακόμα,  πολύ
σημαντική,  σκηνή.  Καθώς πορεύεται,  έρχεται  κοντά της
για συντροφιά ο νιός ψαράς που τα δίχτυα του στον ώμο
εκράταε ακόμα, δηλαδή ο Χριστός. Η Ράλα στην αρχή τον
αποφεύγει, καθώς δεν του έχει καμιάν εκτίμηση…

(…)
ήρθε και τούτος ο μωρόπιστος με τ’ άσαρκα αγαθά του –
κι ασκώνει απ’ το νερό την όψη της και κατανότου εστράφη.

*

Ο νιός  ψαράς, όμως,  επιμένει  να  πορευτούν μαζί  –  και,
φυσικά, αρχίζει να μιλάει και να λέει τα δικά του. Η Ράλα
τον αποπαίρνει και τον τρέπει σε άτακτη φυγή.

Η Ράλα πρόγκηξε περγελαχτά το νιό το μαραζάρη:
«Άειντε, χαζέ, τα χαμομήλια σου και τ’ άνοστα βραστάρια
την άγρια θέρμη δε δροσίζουνε, τον πόνο μας δε γιαίνουν!
Σύρε στον ουρανό σου να χαθείς και παρθενιές δε θέλω,
το άσπρο κρινάνθι σου μ’ αναγουλιάει  κι η γλύκα σου με
γκώνει’
εγώ στα χέρια μου τα δυο κρατώ το στήθος μου και πάω!»

197

197



ΓΑΛΑΖΙΟ ΥΣΤΕΡΟΓΡΑΦΟ

198

198

https://panosz.files.wordpress.com/2008/01/card10_a.jpg
https://panosz.files.wordpress.com/2008/01/card10_b.jpg


Γερμανία 1961

Ω,  Νίκο  μου,  τώρα  θυμάμαι  τι  αινιγματικό  χαμόγελο
είχατε  στα  χείλια  σας,  όταν  παρατηρούσατε  τα  άλογα
του Franz Marc που πορεύονταν στο μπλε και στο όνειρό
σας. Πιστεύω πως ζείτε δυνατά σε μένα Νίκο… Δεν είστε
για μένα νεκρός. Μόνο ο θάνατός μου θα κάνει το βήμα
σας να μην ακούεται για μένα.

Ράλα

*

Το  φωτογραφικό  υλικό  είναι  παρμένο  από  τις  «Σελίδες
Νίκου  Καζαντζάκη»: http://www.historical-
museum.gr/kazantzakis/index1.html

199

199

http://www.historical-museum.gr/kazantzakis/index1.html
http://www.historical-museum.gr/kazantzakis/index1.html


Ο Νικόλας

Ήξερα ότι ο Νικόλας νοσηλεύεται, εδώ και τρεις βδομάδες.
Παρασκευή μεσημέρι, με πήρε ο κυρ – Γιάννης.

«Σε ζητάει…»

Σήμερα πήγαμε μαζί στην κλινική.

Η  κλινική  είναι  πνιγμένη  στο  πράσινο,  καλοβαλμένη,
φρεσκοβαμμένη,  με  περιποιημένους  περιβάλλοντες
χώρους.

Πρώτη δυσάρεστη εντύπωση, καθώς πλησιάζουμε, είναι οι
φωνές:  κάποιος  φωνάζει  θυμωμένα,  χωρίς  να
καταλαβαίνουμε τι λέει. Ξαφνικά, ησυχία. Ο κυρ- Γιάννης
μου δείχνει την πτέρυγα αριστερά της εισόδου.

«Εδώ έχουν τα πιο βαριά περιστατικά»

200

200



Σηκώνω  το  βλέμμα.  Από  τις  σιδεριές  δυο  παραθύρων
κρέμονται πλυμένα εσώρουχα, στο ένα αντρικά, στο άλλο
γυναικεία. Σε άλλο παράθυρο ένας ασθενής καπνίζει και
μας κοιτάζει.

Ανοίγουν από μέσα και μπαίνουμε. Στον προθάλαμο, στις
σκάλες, στις αίθουσες αναμονής καθαριότητα – ίσως και
λίγη  πολυτέλεια  στη  διακόσμηση,  που δε  συναντάς  στα
δημόσια νοσοκομεία.

Ανεβαίνουμε στον πρώτο όροφο. Στις σκάλες η Μάγδα την
πέφτει στον κυρ- Γιάννη, που τον έχει γνωρίσει πια καλά:
Θέλει να της δώσει το κινητό του, για να τηλεφωνήσει. Την
αποφεύγει – για λίγο μόνο.

Διασχίζουμε  το  διάδρομο.  Δεξιά  κι  αριστερά,  θάλαμοι.
Πολλοί  ασθενείς  είναι  έξω,  στο  διάδρομο.  Άντρες  και
γυναίκες, ανάκατα. Πολλά νέα παιδιά. Δεκαεφτά, είκοσι,
είκοσι πέντε. Το πρόβλημά τους φαίνεται στο βλέμμα τους
και στη στάση του σώματος. Άλλος μισοκαθισμένος, άλλος
πηγαινοέρχεται νευρικά.

Υπάρχουν και αρκετοί ηλικιωμένοι. Οι περισσότεροι είναι
παραμορφωμένοι.  Τους  λείπουν  δόντια,  μαλλιά,  το
βλέμμα τους είναι  ακόμα πιο γυάλινο,  η έκφρασή τους
θολή,  η  ομιλία  τους  μπερδεμένη.  Τα  ψυχοφάρμακα
αφήνουν  ανεξίτηλα  τα  ίχνη  τους,  όταν  τα  παίρνεις  για
χρόνια.

Οι  ασθενείς  είναι  ξυρισμένοι,  κουρεμένοι,  λουσμένοι,
περιποιημένοι, καθαροί.

Λόγω  σπουδών  και  επαγγέλματος  βλέπω  συνέχεια
νοσοκόμες  και  νοσηλεύτριες.  Πρώτη  φορά  τα  πρόσωπά
τους, ολονών, είναι έτσι σοβαρά και θλιμμένα. Μου έκανε
εντύπωση  και  συνέχισα  να  παρατηρώ  –  η  εικόνα  δεν
άλλαξε, ως το τέλος.

201

201



Σε  ελάχιστο  χρόνο  «γνωρίζω»  αρκετούς  ασθενείς.  Ο
διπλανός  του  Νικόλα  στο  θάλαμο  φαίνεται  πενηντάρης.
Καπνίζει  συνέχεια.  Εκατό,  εκατόν  είκοσι  τσιγάρα  την
ημέρα. Είναι ήσυχος, αλλά το αριστερό του χέρι, από τον
καρπό  ως  τα  δάχτυλα  είναι  δεμένο  με  επιδέσμους.
Απόπειρα;  Ατύχημα;  Όταν  του  μιλάς  απαντά  ψιθυριστά
και όσο πιο σύντομα γίνεται, σχεδόν με μονοσύλλαβα. Ο
Νικόλας με διαβεβαιώνει ότι ο Άνθιμος δεν «καταπίνει τον
καπνό».

Κάποια στιγμή εμφανίζεται  ο τρίτος  του θαλάμου.  Ένας
λεπτοκαμωμένος  μελαχρινός  πόντιος,  με  έξυπνη
φυσιογνωμία.  Γνωριζόμαστε  (κάνει  τις  συστάσεις  ο  κυρ-
Γιάννης,  που  ξέρει  τους  πάντες),  χαμογελά  σαν  τον
καλύτερο δημοσιοσχεσίτη – και σε δέκα δευτερόλεπτα έχει
εξαφανιστεί.

Εμφανίζεται  πάλι  η  Μάγδα και  διεκδικεί  το  κινητό του
κυρ- Γιάννη. Αυτός έχει προνοήσει και το έχει μετακινήσει
από τη θήκη του στη ζώνη, στην τσέπη του γιλέκου. Της
εξηγεί ότι το ξέχασε στο σπίτι.  Η Μάγδα απογοητεύεται,
αλλά παραμένει, γιατί θέλει κουβέντα.

Είναι απροσδιόριστης ηλικίας, καπνίζει κι αυτή συνέχεια,
έχει τα ούλα γυμνά. Μας λέει ότι «σήμερα βγαίνει» – κάτι
που ο κυρ -Γιάννης (που γνωρίζει κάτι παραπάνω) περνάει
στο ντούκου.

Βγαίνω στο διάδρομο. Ακριβώς απέναντι ένα παλικαράκι,
ίσαμε δεκαεφτά χρονώ, κάθεται στα πόδια του και κουνάει
το  κορμί  του  πέρα  δώθε.  Η  όψη  του  δείχνει  ανήσυχη.
Ξαφνικά σηκώνεται και απομακρύνεται.

«Προχτές  έκανε  απόπειρα…  προσπάθησε  να
αυτοστραγγαλιστεί»

202

202



Όσο περιμένουμε τον Νικόλα, ο κυρ- Γιάννης μου γνωρίζει
το  Χρήστο.  Λεπτός,  μελαχρινός,  με  δυο  έντονα  μαύρα
μάτια, ανήσυχα και αεικίνητα.

«Ο Χρήστος είναι ποιητής»

«Ναι; Και τι γράφεις Χρήστο;»

Ο  Χρήστος  εξηγεί,  σοβαρός  –  και  με  μια  δόση
υπερηφάνειας:

«Γράφω στίχους για τότε που είχα πρόβλημα, γράφω για το
Θεό μου, που με έσωσε, γράφω για τους ανθρώπους…»

Έρχεται ο Νικόλας και βγαίνουμε για μια σύντομη βόλτα
στο προαύλιο.

Κάτω από τα δέντρα, στο ξύλινο τραπέζι, δυο άντρες έχουν
απλώσει  σακούλες  με  φαγητά  και  τρώνε.  Ένας  είναι  ο
ασθενής, ο άλλος ο συγγενής του. Σε λίγο τους βλέπω να
τα  μαζεύουν  να  ανοίγουν  ένα  πορτ  παγκάζ  και  να
τακτοποιούν ό,τι περίσσεψε. Τους ακούω να μιλάνε. Τότε
μονάχα καταλαβαίνω ποιος είναι ο ασθενής και ποιος ο
επισκέπτης.

Καθώς περνάμε κοντά από ένα σιδερόφραχτο παράθυρο,
που φωτίζει το μέσον μιας εσωτερικής σκάλας, ακούμε μια
φωνή:

«Θείο, έχεις ένα ευρώ;»

Πίσω  από  τα  σίδερα  είναι  μισοκαθισμένος  ένας  νεαρός
άντρας, όχι πάνω από εικοσιπέντε, κοντοκουρεμένος, με
όμορφα  χαρακτηριστικά.  Ο  κυρ-  Γιάννης  πλησιάζει.  Ο
φίλος παίρνει το ευρώ. Από πίσω σπεύδει μια μεσόκοπη,
με γκρίζα μαλλιά και στριμώχνεται στο παράθυρο.

«Δώσε και σε μένα!»

203

203



Ο κυρ -Γιάννης απομακρύνεται, χωρίς να της δώσει.

Επιστρέφουν  με  το  Νικόλα,  στο  θάλαμό  του.  Τον
αποχαιρετώ στην είσοδο. Η νοσηλεύτρια που ξεκλειδώνει
την πόρτα μιλάει με κάποια συνάδελφό της:

«Πες της να κάνει καφέ…»

«Έχει πορτοκαλάδα»

«Όχι, καφέ θέλω!»

Ο κυρ – Γιάννης, αμετανόητος χιουμορίστας, ακόμα και
μέσα στη μαυρίλα που βρίσκεται, λέει δυνατά:

«Κάνε καφέ, και θα έρθω εγώ να σας πω το φλιτζάνι!»

Η  νοσοκόμα  της  πόρτας  αυθόρμητα  βγάζει  ένα  πλατύ
χαμόγελο.

Ήταν το πρώτο και το τελευταίο που είδα εκεί.

Φέρνοντας  γύρα το  κτίριο,  ακούω και  πάλι  κάποιον  (ή
κάποια;) να φωνάζει, ακατάληπτες φράσεις.

Ξαναπερνάω κοντά στο παράθυρο της σκάλας.

«Θείο, δώσε ένα τσιγάρο»

Είναι αυτός που πήρε το ευρώ από τον κυρ – Γιάννη.

«Δεν καπνίζω»

«Τότε, δώσε ένα ευρώ»

Πλησιάζω  και  του  δίνω  το  νόμισμα.  Το  πρόσωπό  του
λάμπει, καθώς με ευχαριστεί.

204

204



Καταφθάνει η γυναίκα που δεν είχε πάρει τίποτα πριν.

«Θείο, δώσε και σε μένα!»

Αυτή τη φορά είναι πιο τυχερή. Ένας τρίτος εμφανίζεται
-και καθώς οι πρώτοι έχουν αποχωρήσει, αρπάζεται από
τα σίδερα.

«Δώσε και σε μένα!»

Και αυτός νέος, ούτε τριάντα χρονών. Παίρνει ό,τι κέρματα
έχουν  απομείνει  στο  πορτοφόλι,  τα  κοιτά  σοβαρός  να
λάμπουν στο χέρι του. Απομακρύνομαι.

Από ένα παράθυρο του πρώτου ορόφου ακούω το όνομά
μου. Πίσω από τις σιδεριές είναι ο ποιητής.

«Σε παρακαλώ, να σου πω ένα λεπτό…»

Πλησιάζω.

«Μια χάρη… πες ότι ήρθες να με δεις, για να βγω κι εγώ
λίγο έξω»

«…»

«Πες  ότι  ήρθες  επισκεπτήριο  για  μένα…  να  βγω  πέντε
λεπτά στον καθαρό αέρα»

Δεν μπορώ να διακρίνω καθαρά την έκφρασή του, ακούω
όμως τους παλμούς της φωνής του. Ακούω και τη δική
μου φωνή, σταθερή:

«Όχι Χρήστο, δεν επιτρέπεται…»

«Αφού δεν επιτρέπεται… καλά»

Στρέφει μεμιάς και φεύγει από το παράθυρο.

205

205



Παίρνω μερικές  φωτογραφίες,  με  το  κινητό.  Τον  ακούω
και πάλι, με ζεστή φωνή, χωρίς να τον βλέπω:

«Φωτογραφίζεις τον ήλιο, ε;»

Έρχεται ο κυρ – Γιάννης και φεύγουμε. 

Δεν κοιτάζω πίσω.

206

206



Η Ελένη

Ήμουν  τότε  στα  23,  λαμπερός  απέξω  κι  από  μέσα.
Σάββατο  μεσημέρι,  δούλευα  ακόμα.  Χτύπησε  το

207

207



τηλέφωνο,  έλα,  ο  Γιάννης είμαι,  από τη σχολή παίρνω,
πέρασα βιοχημεία, πήρα πτυχίο, κερνάω τσίπουρα, είσαι;

Παρένθεση: Ο Γιάννης είχε μεθύσει μια φορά, τις πρώτες
μέρες της φοιτητικής μας ζωής. Κόντευε να συμπληρώσει
έξι  χρόνια  συνεχούς,  νηφάλιας  μέθης.  Καλός  φίλος,
φιλότιμος  και  αρχοντικός,  γόνος  της  Αρβανιτιάς  των
Σποράδων, λαμπρός μάγειρας – να σου φτιάχνει τραπέζι
στο πιτς φυτίλι, ασύγκριτο λαγωνικό – ξετρύπωνε τα στέκια
της Θεσσαλονίκης το ένα μετά από το άλλο: Βρήκα ένα
ελεεινό υπόγειο στου Χαριλάου, κατεβαίνεις στα έγκατα, ο
μάστορας  βρωμερός,  μες  τη  λίγδα,  κάτι  ετοιμόρροπες
καρέκλες, τρισάθλιος. Ωραίος! Είσαι; Ποτέ δεν έπεφτε έξω,
είτε  στα  λαϊκά ταβερνεία,  είτε  στα  κυριλέ  μαγαζιά.  Δυο
μεράκια είχε στη ζωή του – τις γυναίκες και το αλκοόλ με
μεζέ και παρέα. Καλή του ώρα – κλείνει η παρένθεση.

Είμαι,  αλλά  τελειώνω  σε  μισή  ωρίτσα,  ωραία,  μέχρι  να
κατέβω κι εγώ από το πανεπιστήμιο. Δίπλα σου είναι, στο
Καπάνι, οδός Άθωνος, ο γεράκος που έχει το γωνιακό, η
Κωνσταντινούπολις. Εκείνο το ερείπιο; Εκείνο, ξέρω εγώ.
Έγινε. Τα λέμε.

*

Ο  κυρ-Γιακείμης  πηγαινοερχόταν  μέσα  στο  ανοιχτό
μαγαζί  του,  δηλαδή περιστρεφόταν γύρω από τον  άξονά
του,  η  Κωνσταντινούπολις  ήταν  δεν  ήταν  δώδεκα
τετραγωνικά, ένα ερείπιο μέσα στο ερείπιο. Κοντός, λιγνός,
σκεβρωμένος, αλατισμένος από τη ζωή και ξεραμένος από
τα χρόνια, λιγομίλητος. Ένα πετρογκάζ, ένα ψυγείο γεμάτο
μπύρες,  μια  στοίβα  καφάσια  με  ρετσίνες,  μερικές
δαμιζάνες  με  αποστάγματα,  νεροχύτης,  δυο  ράφια  με
τηγάνια  και  ποτήρια,  ένα  τσίγκινο  τραπεζάκι  και  πάνω
χαρτοσακούλες με μαναβική και μπακαλική, ένας μικρός
πάγκος για τις ετοιμασίες και μπροστά ένας μεγαλύτερος,
για το σερβίρισμα. Για τους πελάτες, τέσσερα ψηλά ξύλινα
σκαμνιά, απέξω. Αυτό ήταν όλο. Α, και μια ασπόμαυρη
καδραρισμένη φωτογραφία στον πέτρινο τοίχο. Η Ελένη.

208

208



*

Αφού με ρωτάς,  θα σε  λέω.  Εγώ ήμουνα στο Καράκιοϊ,
στην  Πόλη,  και  είχα  καφενέ  στην  ψαραγορά,  από  το
μπαμπά  μου  τον  είχα  και  τον  δούλευα.  Φτωχικός
καφενές, φτωχός κόσμος, έβγαινε το μεροκάματο, δόξα τω
Θεώ. Δεν ήμουνα είκοσι χρονών όταν πέθανε ο μπαμπάς
μου και μπήκα στο πόδι του. Αγώνας, ο καφενές και το
σπίτι  αποπάνω ήταν υποθηκευμένα στους τοκογλύφους,
κοντά είκοσι χρόνια χρειάστηκα να τα καθαρίσω. Αδερφές
είχα,  τις  πάντρεψα,  δόξα  τω  Θεώ.  Κι  όταν  σήκωσα  το
κεφάλι,  να  δω  κι  εγώ  λίγο  φως,  είχα  κλείσει  πια  τα
σαράντα.

Στη μέση του μεϊντανιού έκαναν στάση τα λεωφορεία. Εκεί
είχα πάει ένα πρωί μια θειά μου και την είδα, καθόταν
μονάχη της σ’ ένα παγκάκι δίπλα στον καφενέ του Αρτιόμ,
του  Αρμένη  και  περίμενε.  Αντί  να  γυρίσω  στον  καφενέ
μου,  έκατσα  να  πιω  καφέ  εκειδά  και  τα  μάτια  μου  δε
μπορούσα να τα τραβήξω. Ρώτησα τον Αρτιόμ, μου είπε
πως ήτανε ρωμιά, από το Ορτάκιοϊ, άλλο δεν ήξερε.

Παρασκευή  μέρα  ήταν,  την  Κυριακή  με  το  ξημέρωμα
πήρα  το  λεωφορείο  και  κατέβηκα  στο  Ορτάκιοϊ,  στην
εκκλησία  του  αγίου  Φωκά.  Έλεγα  μέσα  μου,  άγιε  μου
Φωκά,  κάνε  να  έρθει  σε  σένα  σήμερα.  Άναψα  κερί,
προσκύνησα,  άδεια  ήταν  ακόμα  η  εκκλησία,  μονάχα  ο
παπάς  και  ο  ψάλτης,  έμεινα  έξω  στην  αυλή  και
φουμάριζα,  άρχισε  να  έρχεται  κόσμος,  γέροι,  νέοι,
οικογένειες.  Ήρθε κι αυτή, μελαχρινή και βεργολυγερή,
με  τους  δικούς  της,  γονιούς  κι  αδέρφια  κι  αδερφάδες.
Έφυγα ζαλισμένος, ανέβηκα με τα πόδια στο Αρναούτκιοϊ,
πέρασα το  Μπεμπέκ,  έφτασα ως  το  Ρουμελί  Χισάρ  και
στάθηκα  να  πάρω  ανάσα.  Ως  τότε  γυναίκες  είχα  δει
μονάχα στα όνειρά μου, κι αυτό όταν δε με στοίχειωναν οι
τοκογλύφοι  και  οι  προίκες.  Αγνάντευα  κι  ονειρευόμουν
ξυπνητός την Ελένη…

209

209



Δεν ήθελαν να με τη δώσουν, γιατί είχα λέει τα διπλά της
χρόνια,  αλλά  στο  τέλος  τους  κατάφερα.  Καφενέ  είχα,
προίκα δεν ήθελα, καλό όνομα είχα, στεφανωθήκαμε στον
Άγιο Φωκά. Με τη στέψη πήγα και το τάμα μου, που του
είχα  κάνει,  ένα  καντήλι  ασημένιο,  από  τον  τεχνίτη  τον
Βεϊζαδέ, τον καλύτερο στο Καπαλί Τσαρσί.

*

Ο  παππούς  διέκοψε,  γιατί  κατέφθασαν  δυο  πελάτες,
ψαράδες που ξεπούλησαν, έριξαν κουβάδες τα νερά και
ξέπλυναν  το  μαγαζί  τους,  κατέβασαν  τα  κεπέγκια  και
ήθελαν να πάρουν ανάσα, πριν τραβήξουν για τα σπίτια
τους.  Ζήτησαν  ρετσίνα,  έδωσαν  ένα  χωνί  αθερίνες  για
τηγάνι,  παράγγειλαν  και  μια  ρέγγα  ψητή  στο  γκάζι,  με
λαδολέμονο.

Τι  σας  έλεγε  ο  μάστορας;  Ιστορίες,  παλιές.  Η κουβέντα
ήρθε στα ψάρια, μεγάλα και μικρά, πως τα ψήνεις, πως τα
μαρινάρεις,  πως  τα  λεμονίζεις  και  τα  αλατοπιπερώνεις.
Μια ώρα μετά φύγανε – και εμείς είχαμε ήδη καταναλώσει
από οχτώ τσίπουρα, έκαστος. Πάμε; Που να πάμε, ρε σύ;
Δε θα μάθουμε τι απόγινε με την Ελένη; Α, ναι.

*

Τι με κάνετε τώρα, παλιές πληγές σκαλίζετε… Ένα χρόνο
και βάλε ζήσαμε μαζί,  εβδομήντα είμαι  τώρα,  λέγω ένα
χρόνο  έζησα  στη  ζωή  μου  κι  εγώ…  Ήρθε  εκείνη  η
περίσταση, στα 1955, τα ξέρετε,  με τα γεγονότα.  Ήρθαν
και  στον  καφενέ  μου,  σπάσανε  την  πόρτα  και  μπήκαν
μέσα  και  τον  ρήμαξαν.  Εγώ  με  την  Ελένη  κλειδωμένοι
απάνω,  στο  σπίτι,  και  να  τρέμει  το  φυλλοκάρδι  μας,
μήπως βάλουν φωτιά και  μας κάψουν σαν τα ποντίκια.
Εντέλει, πήγαν αλλού. Είπαμε τότε, πολύς κόσμος, μόνος
τρόπος είναι να φύγουμε από την Πόλη, για την Ελλάδα.
Και με λέει η Ελένη, εγώ δεν έρχομαι, δεν φεύγω από την
Πόλη.

210

210



Ζαλισμένος  ήμουνα,  δεν  έδωσα  σημασία,  αλλά  όταν
γύρισα  στο  σπίτι,  η  Ελένη  ήταν  φευγάτη.  Που  να  την
ψάξω, που να τη βρω. Ένα μήνα έμεινα πίσω, ξόδεψα όλο
μου το κομπόδεμα, τίποτα. Άφαντη. Ώσπου ένα πρωί την
είδα να βγαίνει από το σπίτι του Αρτιόμ του καφετζή, του
Αρμένη.  Με  το  γιό  του  τα  είχε  φτιαγμένα,  πριν
παντρευτούμε  και  συνέχισαν  και  μετά.  Δεν  την  άφηνε
αυτός να φύγει από την Πόλη κι αυτή άλλο που δεν ήθελε.

Το είπε ξεκάθαρα,  μαζί  σου δεν  έρχομαι  ξανά,  πάρ’  το
απόφαση. Κι ο Αρμένης από δίπλα να με κοιτάζει κι εγώ
να  χάνω  τα  λόγια  μου,  να  μη  μπορώ  ούτε  να  την
παρακαλέσω. Την είχανε σπιτώσει, θα την παντρευότανε,
λέει. Που να πάω, ποια πόρτα να χτυπήσω, τέτοιες μέρες
κιόλας. Μπήκα στο καράβι και έφυγα, ήρθα εδώ, όπου
είχανε έρθει οι αδερφές με τους γαμπρούς μου. Όχι, δεν
την  είδα  ξανά,  κοντεύουνε  τριάντα  χρόνια  τώρα,  ούτε
ρώτησα,  ούτε  έμαθα.  Ούτε  και  θέλω να μάθω.  Ο άγιος
Φωκάς μου τη φανέρωσε, πήρε την καντήλα του, χαλάλι.
Μπήκα σ’ αυτή την τρύπα. Κάθε πρωί που έρχομαι, λέγω
σήμερα θα το κατεβάσω το κάδρο από τον τοίχο, αλλά το
αφήνω. Αν τη βγάλω, δε θα έχω τίποτα να βλέπω. Άντε, να
κεράσω κι εγώ και να κλείσω, άδειασε η αγορά, να πάτε κι
εσείς στα σπίτια σας.

211

211



Μαριάννα

Το μονοκινητήριο πετούσε πάνω από το Μάτσου – Πίτσου,
αργά.  Το  θέαμα  ήταν  μοναδικό,  όλα  αυτά  τα  σχήματα
αποκάτω. Ξαφνικά βλέπω τη Μαριάννα να δυσανασχετεί,
δεν τις άρεσαν οι φωτογραφίες που έπαιρνε με τη Minolta.
Λύνεται,  ανασηκώνεται,  περνάει  το  κεφάλι  και  το  μισό
κορμί απέξω κι αρχίζει να τραβάει, κρεμασμένη στο κενό.
Στρέφοντας το βλέμμα είδα τις γραμμές από το κυλοτάκι
της  να  διαγράφονται  κάτω  από  το  χακί  παντελόνι,  έτσι
όπως ήταν τεντωμένη. Άπλωσα το δεξί μου χέρι και της
χάιδεψα τα οπίσθια, με τέχνη και με πάθος. Ένοιωθα στην
παλάμη μου τις αλλαγές, τα περάσματα από το ένα στάδιο
στο επόμενο: στην αρχή ξαφνιάστηκε και σφίχτηκε, μετά
χαλάρωσε, πιο μετά άνοιξε τα πόδια, όσο της επέτρεπε ο
στενός χώρος, άρχισε να τεντώνεται προς τα πίσω και να
κουνιέται  ελαφρά, από τη στιγμή σφήνωσα το χέρι  μου
στη συμβολή των μηρών. Συνέχιζε να φωτογραφίζει ως το
τέλος,  οι  τελευταίες  φωτογραφίες  ήταν άλλα αντ’  άλλων,
γελούσα  όταν  τις  εμφάνιζα,  κάποια  στιγμή  δεν  άντεξε
άλλο,  πέρασε  το  σώμα  της  μέσα.  Την  είδα
αναψοκοκκινισμένη  από  τον  αέρα,  με  τα  μαλλιά  της

212

212



ανακατεμένα, τα χείλια της μισάνοιχτα και τα στήθη της ν’
ανεβοκατεβαίνουν, με την ανάσα. Άφησε τη μηχανή στην
άκρη,  έλυσε  τη  ζώνη  της,  κατέβασε  παντελόνι  και
εσώρουχο και τα έσπρωξε κάτω.

Αυτά  θυμάμαι  τώρα,  είκοσι  χρόνια  μετά  –  και
τρελαίνομαι… Η Μαριάννα  ήτανε  τότε  εικοτέσσερα,  εγώ
τριανταφεύγα, γυρίζαμε τον κόσμο και με κάθε ευκαιρία
πετούσαμε με μικρά αεροπλάνα… Όταν μας τελείωναν τα
λεφτά, επιστρέφαμε. Η μάνα της είχε λυσσάξει, πότε θα
παντρευτούμε,  αλλά  εγώ  αυτό  το  είχα  ξεκαθαρίσει
εξαρχής: ποτέ των ποτών! Δεν ήθελα γάμο, δεν ήθελα την
ευθύνη ενός παιδιού, γιατί ήξερα πως αν κάνω παιδί θα
έπρεπε να του αγοράζω πάνες αντί να πετάω, θα έπρεπε να
βρίσκομαι κοντά του, αντί να τριγυρίζω όπου γουστάριζα,
χωρίς  να  δίνω  λογαριασμό  σε  κανέναν.  Η  Μαριάννα
συμφωνούσε, στο γενικό, αποφεύγαμε να κάνουμε τέτοιες
συζητήσεις,  όταν  τη  στρίμωχνε  η  μάνα  της  ερχόταν
στεναχωρημένη,  εγώ  καταλάβαινα  τι  παίζει,  αλλά  δεν
έλεγε τίποτα.

Δεν ξέρω αν όλα αυτά τα χρόνια έμπλεξε με άλλον άντρα,
ιδίως κάτι  εξάμηνα που εγώ γινόμουνα  της  αναλήψεως.
Μπορεί  και  ναι,  μπορεί  και  όχι.  Αλλά,  κάθε φορά που
επέστρεφα  η  πόρτα  ήταν  ανοιχτή  και  ποτέ  δε  ζήτησε
εξηγήσεις.

Γύρισα χθες το πρωί, από Κέρκυρα. Είχα να περάσω τρεις
μήνες πάνω κάτω, μέρα Σάββατο ήταν, υπολόγιζα πως θα
βρω τη Μαριάννα να κοιμάται, για να βγάλει τα σπασμένα
της βδομάδας που ξυπνάει στις έξι για να ετοιμαστεί για τη
δουλειά.  Άνοιξα  με  το  κλειδί  μου  και  μπήκα,  αλλά  δε
βρήκα κανέναν. Πήγα στην κουζίνα να φτιάξω καφέ και
είδα  το  σημείωμα  κολλημένο  στην  πόρτα  του  ψυγείου:
Είμαι  στο  Ιπποκράτειο,  Πρώτη  Χειρουργική  Κλινική.
Πήρα  αμέσως  το  κινητό  της,  δεν  απαντούσε,  έφυγα
κατευθείαν για το νοσοκομείο.

213

213



Στο πάγκρεας, επιθετικότατος, μου είπε μετά ο γιατρός.
Είναι θέμα ημερών. Της έκαναν μια χημειοθεραπεία έτσι,
για  να  λένε  πως  κάτι  έγινε…  Την  είδα,  ξαπλωμένη,
κουρασμένη, χλωμή αλλά ήρεμη. Δε φοβάμαι, ψιθύρισε,
ήθελα να σε δω, αλλά δε σου τηλεφώνησα, δεν ήθελα να
σε αναστατώσω… πες μου τα νέα σου. Λοιπόν, για πρώτη
φορά στη ζωή μου δε μπορούσα να βγάλω λέξη, είχα έναν
κόμπο στο λαιμό που μ’ έπνιγε και δεν έλεγε να φύγει. Η
Μαριάννα μου κρατούσε το χέρι και δε μιλούσε κι αυτή.
Τι να πούμε, άλλωστε; Οι αλήθειες δεν ειπώθηκαν ποτέ,
πώς να ειπωθούν τώρα;

Πώς  να  της  πω ότι  εδώ και  χρόνια  δεν  ένοιωθα τίποτα
ερωτικό γι’ αυτήν… πως έβλεπα πάνω της τα σημάδια του
χρόνου  που  περνούσε…  πως  όταν  το  κάναμε,  εγώ
σκεφτόμουν κάποια άλλη γυναίκα… πως έλεγα ψέματα ότι
δεν είχα χρόνο, χρόνια τώρα… Δεν ήμουν, γι’ αυτήν. Δεν
είχα, γι’ αυτήν. Πώς να της πω ότι στην Κέρκυρα πηγαίνω
κάθε  τρεις  και  λίγο,  γιατί  εκεί  ζει  μια  άλλη  γυναίκα,
εικοσιπεντάρα τώρα, με τη δίχρονη Ντορίτα, πάλι έγκυος.
Υποταγμένη, άνευ όρων, από εκείνη τη μέρα που με είδε
στο  πάρτι  γενεθλίων  της  μαμάς  της  και  με  άκουσε  να
απαγγέλω  ποιήματα  του  Μπουκόφσκι  και  του
Γκίνσμπεργκ.  Τα  παίρνει  όλα,  χωρίς  να  ζητάει  το
παραμικρό,  με  μια  ένθεη  αδιαφορία…  Θα  ήθελα  να
ρωτήσω αυτήν, τη Μαριάννα, να μου εξηγήσει γιατί η Νίκη
δε με διώχνει με τις κλωτσιές, έναν ξοφλημένο εξηντάρη
με αλογοουρά, γιατί μένει μαζί μου… Αλλά, πώς να της τα
πω όλα αυτά, εκεί που βρίσκεται;

Για  πρώτη  φορά  είπα  ψέματα  με  τόση  φυσικότητα.
Μαριάννα, σ’ αγαπώ. Πρώτη φορά της το είπα, μετά από
είκοσι χρόνια. Είδα το χαμόγελο στα χείλη της, φωτεινό.
Κι εγώ σ’ αγαπώ, απάντησε ήρεμα, λες και το είχαμε πει
χίλιες  φορές,  ένα εκατομμύριο  φορές.  Πήγαινε τώρα να
ξεκουραστείς,  είσαι κουρασμένος. Έλα πάλι αύριο… Θα
έρθεις;

214

214



Πατέρες και γυιοί

H Κατρίν (από την οποία πήρε το όνομα ο καταστροφικός
τυφώνας της Λουϊζιάνας) μου ‘φαγε τ’ αυτιά: «ορκίζεται το
παιδί μας, πρέπει να πάμε οπωσδήποτε, τι πατέρας είσαι
συ» κλπ.

Για όλα φταίει μια τρελή βραδιά καρναβαλιού πριν είκοσι
ένα χρόνια. Τότε η Κατρίν (από την οποία πήρε το όνομα ο
καταστροφικός τυφώνας της Λουϊζιάνας) ήταν ακόμα στη
σχολή,  ήταν  αρραβωνιασμένη  μ’  ένα  συνάδελφό  μου,
αυτός της έκανε μούτρα, αυτή ήθελε να ανταποδώσει – η
κατάρα τόφερε και βρέθηκα εγώ εκεί, στον έκτο όροφο της
σχολής  που  γινόταν  το  πάρτυ  (της  ΠΑΣΠ Οικονομικού)
πήγαμε με την Κατρίν (από την οποία πήρε το όνομα ο
καταστροφικός  τυφώνας  της  Λουϊζιάνας)  γιούργια  στον
ταβλά με τα κουλούρια, λεπτομέρειες δε χρειάζονται – και
λίγους  μήνες  μετά,  αυτή  η  φυσική  καταστροφή

215

215



υπανδρεύθη  έγκυος  τον  άλλονα.  Εννέα  μήνες  ακριβώς
μετά  την τρελή  βραδιά  καρναβαλιού,  ήρθε  στον  κόσμο
ένας εύρωστος μπέμπης που εβαπτίσθη Συμεών, διότι έτσι
έλεγαν τον πατέρα του πατρός του (όχι το δικό μου πατέρα
– εγώ ήμουν ο πατέρας του βιολογικώς, άλλος όμως ήτο
πατέρας  από απόψεως  Οικογενειακού Δικαίου  –  λήμμα
πατέρες)

Δε θα το κάνω σήριαλ: πέρασαν τα χρόνια και δι΄ ευχών
των  αγίων  πατέρων  ημών  εγώ  κράτησα  άμυνα  όσο
μπόρεσα,  αλλά  στο  τέλος  έγινα  πατέρας  των  νομίμων
παιδιών  μου,  τα  οποία  υπεραγαπώ,  αν  και  ενίοτε  μου
πρήζουν το συκώτι. Ο πατέρας του Συμεών, όμως, πήγε να
συναντήσει τον πατέρα του, τον Συμεών, πριν της ώρας του
και  ο Συμεών (ο  νεότερος,  μη  μπερδευόμαστε)  που  είχε
καλομάθει  με  πατέρα,  έμεινε  χωρίς  πατέρα,  αλλά  για
καλή  του  τύχη  είχε  πατέρα,  ο  οποίος  (όπως  καλώς
ενθυμείτο  η Κατρίν –  από  την  οποία  πήρε  το  όνομα  ο
καταστροφικός  τυφώνας  της  Λουϊζιάνας)  ήμουν  εγώ.
Από εφεδρικός πατέρας λοιπόν προβιβάστηκα (στο μυαλό
της Κατρίν -από  την  οποία  πήρε  το  όνομα  ο
καταστροφικός τυφώνας της Λουϊζιάνας) σε κανονικό. Δε
μπορούσα να κάνω και πολλά, δεδομένου ότι από καιρού
εις  καιρόν  ευρισκόμεθα  με  την Κατρίν (από  την  οποία
πήρε το όνομα ο καταστροφικός τυφώνας της Λουϊζιάνας)
– με την βιβλικήν έννοιαν του ρήματος, αν και πρόσεχα
να μην ξαναματαγίνω πατέρας εξ απροσεξίας και μόνον. 

Χηρεύσασα  η Κατρίν (από  την  οποία  πήρε  το  όνομα  ο
καταστροφικός τυφώνας της Λουϊζιάνας) έκλαυσε πικρώς,
διότι  ο  πατέρας  του  παιδιού  της  (ο  βάσει  του
Οικογενειακού Δικαίου -λήμμα πατέρες)  της  άφησε  μεν
ένα σπίτι, αλλά και μια δωδεκάδα χρεωμένες κάρτες και
καταναλωτικά δάνεια – για τα οποία οι σεβαστές Τράπεζες
δεν χαρίζονται ούτε στον πατέρα τους, ως γνωστόν.

Το χειρότερο είναι πως δεν υπάρχει χημεία ανάμεσα σε
μένα και στο ορφανό από πατέρα παιδί μου. Ανάθεμα τον
πατέρα του (τον βάσει του Οικογενειακού Δικαίου – λήμμα

216

216



πατέρες)  έγινε  ίδιος  με  δαύτον:  με  το  ζόρι  τελείωσε  το
Λύκειο, έγινε δυο μέτρα μαντράχαλος αλλά το μυαλό του
δεν  παίρνει  εύκολα  στροφές.  Στο  μεταξύ,  ούτε  να  τον
αποφεύγω  επιθυμώ  (βλ.  λήμμα  «πατρικό  φίλτρο»  στην
Βικυπαίδεια)  αλλά  και  κάθε  φορά  που  τον  βλέπω
αναθεματίζω  τις  τρελές  νύχτες  καρναβαλιού.  Μετά  από
τρία λεπτά συζήτηση μεταξύ πατέρα και γυιού, σκέφτομαι
αυθόρμητα «να σου χέσω τον πατέρα!» – εννοώ τον βάσει
του Οικογενειακού Δικαίου πατέρα – λήμμα πατέρες, όχι
τον βιολογικό πατέρα, δηλαδή τον εαυτό μου. Αν και δε
μπορώ να αποφύγω το βασανιστικό φιλοσοφικό ερώτημα,
που απευθύνω εις εαυτόν: «χάθηκε ένα durex»;

Συνοδεύοντας λοιπόν τη χήρα μάνα Κατρίν (από την οποία
πήρε το όνομα ο καταστροφικός τυφώνας της Λουϊζιάνας)
ο (βιολογικός) πατέρας του Συμεών βρέθηκε στη Ρεντίνα,
μαζί  με  πολλούς  άλλους  υπερήφανους  πατέρες,  για  να
παρακολουθήσει  (-θήσω,  δηλαδή)  την  ορκωμοσία  του
νεοσυλλέκτου υιού του πατέρα του, Συμεών του Λοκατζή. 

Για  να  το  πετύχω  αυτό  αναγκάστηκα  να  πω  ένα  κάρο
ψέματα στη μητέρα των νόμιμων παιδιών μου, τα οποία αν
έβλεπαν τον πατέρα τους να ψεύδεται έτσι ασυστόλως, ότι
πηγαίνει  τάχα  να  παρακολουθήσω  μια  εκδήλωση  της
οικολογικής  κίνησης για  το  βιβλίο  ιστορίας  (αυτό
προβλέπω ότι  θα  σώσει  πολλούς  βιολογικούς,  αλλά  όχι
από απόψεως οικογενειακού δικαίου πατέρες το επόμενο
διάστημα – είναι το τέλειο άλλοθι!) και επιπλέον ότι είναι
πατέρας  (βιολογικός)  ενός  δίμετρου  Λοκατζή  ο  οποίος
πήρε όλα τα πάντα του από τον βάσει του Οικογενειακού
Δικαίου –λήμμα πατέρες -πατέρα του, τα παιδιά μου λέγω
– θα είχαν κάθε δικαίωμα να μου απευθύνουν το ήκιστα
τιμητικόν «φτού σου, πατέρα!»

* 

Κάνοντας  αυτές  τις  βαθυστόχαστες  σκέψεις,  ενώ
παρίστανα  ότι  πρόσεχα  τα  λόγια  της Κατρίν (από  την
οποία  πήρε  το  όνομα  ο  καταστροφικός  τυφώνας  της

217

217



Λουϊζιάνας) η οποία δεν έβαλε γλώσσα μέσα της σε όλη τη
διαδρομή,  φτάσαμε  στη  Ρεντίνα  και  στο  στρατόπεδο
Καμπάνη,  το  πάρκινγκ  του  οποίου  είχε  περισσότερα
αυτοκίνητα και από το «Μεντιτεράνιαν Κόσμος», Σάββατο
μεσημέρι.

Ένα κορδόνι και καμιά εβδομηνταριά μέτρα χώριζαν τους
γονείς  (πατέρες  και  μητέρες)  τους  λοιπούς  συγγενείς
(παππούδες, θείους /θειάδες) αρραβωνιαστικές (ελάχιστες)
γκόμενες (ευάριθμες) γκόμενους (δεν εξεδηλώθη κανένας,
αλλά στατιστικώς – όλο και κάποιος θα υπήρχε) κλπ των
νεοσυλλέκτων.  Οι  οποίοι  νεοσύλλεκτοι  είχαν  κουρευτεί
όλοι  προ  διημέρου  με  την  ψιλή,  στεκόντουσαν  κλαρίνο
από  τις  9  η  ώρα  (ήδη  πλησίαζε  11)  με  τα  μάτια
γουρλωμένα  και  το  βλέμμα  να  ατενίζει  με  μια  κλίση
περίπου 14 μοιρών προς τα άνω το γαλανό του ουρανού,
είχαν λάβει οδηγίες να κουνάνε τα δάχτυλα των ποδιών
τους  μέσα  στις  αρβύλες  για  να  αποφεύγονται  οι
λιποθυμίες, ήταν σκοπίμως νηστικοί και διψαλέοι για να
μη χρειάζονται κατούρημα. Στοιχημένοι με απόλυτη τάξη,
καμιά  πεντακοσαριά  λεβεντόπαιδα,  από  οποιαδήποτε
γωνία κι αν τους κοιτούσες, λες και τους είχαν αλφαδιάσει
με ράμμα!

Κόντεψα  να  μείνω  ξερός  από  τις  αντιδράσεις  και  τη
συμπεριφορά  των  γονέων  –  εννοείται  ότι  τον  τόνο  τον
έδιναν  οι  σεβαστές  μητέρες,  αλλά  και  οι  πατέρες
σιγοντάριζαν:

«Ποιο είναι το παιδί μου;»

«Αχ, όλα ίδια είναι, σαν τα κρεμμύδια στο μπαξέ… Ποιος
είναι ο δικός μου;»

«Νάτος, νάτος, εκεί, στην πρώτη σειρά!»

«Τι  λες  ρε  γυναίκα,  στην  πρώτη  σειρά  είναι  οι
νταγλαράδες, ο δικός μας είναι ένα κι εβδομήντα!»

218

218



«Άσε με συ… δεν ξέρω εγώ το παιδί μου;»

Όλοι κοιτούσαν με ζήλια εκείνους που είχαν προβλέψει
και  είχαν  φέρει  μαζί  τους  κιάλια,  με  τα  οποία
προσπαθούσαν  να  εντοπίσουν  τα  βλαστάρια  τους.  Όσο
περνούσε η ώρα οι μανάδες ξεσάλωναν εντελώς:

«Καρδούλα μου, που είσαι;»  (Ποίος είσαι, μεταξύ των εν
χρώ;)

«Γιέ μ’ η μάνα σου είμαι!» (Καλά ντε, κι εμείς τι είμαστε,
γονήδες δεν είμαστε; Είναι ανάγκη να φωνάζεις;)

Σπάραζε  η  καρδιά  τους  των  μανάδων,  καθώς  έβλεπαν
κάποιους από τους νεοσύλλεκτους να λιποθυμάνε και να
σωριάζονται  κατάχαμα.  Όλοι  είχαν  λάβει  οδηγίες,  αν
συμβεί  κάτι  τέτοιο  να  μη  κουνήσουν  ούτε  βλέφαρο.
Πράγματι, ερχόντουσαν από πίσω οι εκπαιδευτές και τους
τραβούσαν  καροτσάκι  προς  το  βάθος  των  πραγμάτων,
χωρίς να χαλάει ούτε στιγμή η τάξη της παρατάξεως. Οι
μανούλες  όμως  δάγκωναν  τα  χείλη,  τα  δάχτυλα,  τις
καρδιές των πατεράδων:

«Κι αν είναι ο δικός μας;»

Μια  κοντούλα  από  τη  Λάρισα  δίνει  μια,  σηκώνει  το
κορδόνι  και  περνάει  στον  απαγορευμένο  χώρο.  Ένας
παπάς – πατέρας νεοσυλλέκτου βάζει τις φωνές:

«Που  πάτε,  κυρία  μου;  Απαγορεύεται,  θα  μας  διώξουν
όλους!»

Γυρίζει  και  τον  κοιτάζει  με  βλέμμα  ατρόμητης
καραγκούνας:

«Παπά,  κόφτου!  Ιδώ  δεν  είνι  ‘κκλησία,  να  κάν’ς
κουμάντου! Κει πέρα είνι του πιδί μ’!»

219

219



Ο άντρας  της  (τι  να  κάνει  ο  άνθρωπος…)  καβαλάει  το
κορδόνι, και την αρπάζει από το μπράτσο:

«Ιέλα μέσα μαρή, ριζίλι γίναμι!»

Η  δόλια  μάνα  υπακούει  και  ξαναπερνούν  το  κορδόνι,
αντίστροφα.

Καιρός ήταν. Τα μεγάφωνα αναγγέλλουν:

«Άφιξις του Ιερού Ευαγγελίου!»

Το τύμπανο χτυπάει (παράπαπαμ, παράπαπαμ, παπαμ…)
και ο αρχιλοχίας δίνει το σύνθημα:

«Ένοπλοι! Παρουσιάστε ό –πλα!»

Ακούγεται ένα χράαπ, χρούπ, χράπ, χωρίς την παραμικρή
ηχητική ή οπτική παραφωνία.

«Νέο –σύ- λλεκτοί! Προ-σοχή!»

Οι νεοσύλλεκτοι τεντώνονται κι άλλο (πόσο, πια;). Το Ιερόν
Ευαγγέλιον παίρνει τη θέση του.

«Άφιξις τιμωμένου προσώπου!»

Η διαδικασία «παρουσιάστε» κλπ επαναλαμβάνεται. Είναι
ένας ταξίαρχος των ΛΟΚ, ο οποίος κατευθύνεται προς τη
σημαία, ενώ τον ακολουθούν με βήμα παρελάσεως ένας
Σ/χης,  ένας  Αν/χης  και  ο  Διοικητής  της  μονάδας.
Στέκεται μπροστά στη σημαία, βαράει μια άψογη προσοχή
και στη συνέχεια επιθεωρεί το τάγμα των νεοσυλλέκτων, οι
οποίοι  τον  ακολουθούν με  το  βλέμμα,  από δεξιά μέχρι
τέρμα αριστερά – και απότομη επαναφορά, χραπ!

Οι νεοσύλλεκτοι ορκίζονται να φυλάττουν «πίστιν εις την
Πατρίδα, υπακοήν εις το Σύνταγμα και τους νόμους… να
εκτελώ  ευσυνειδήτως  τα  καθήκοντά  μου  ως  πιστός  και

220

220



φιλότιμος  στρατιώτης».  Ο  ταξίαρχος  βγάζει  λόγο,
δεκαπεντάλεπτο,  στον  οποίο  θα  άξιζε  να  αφιερωθεί  ένα
ολόκληρο κομμάτι, μιαν άλλη φορά.

Τώρα έχουμε την παρέλαση των νεοσυλλέκτων, οι οποίοι
περνάνε από μπροστά μας καμαρωτοί καμαρωτοί, το χέρι
ψηλά, το βήμα ζωηρό και φωνάζουν ομοθυμαδόν (κατόπιν
παραγγέλματος):

«Ψηλά, ψηλά – τα πράσινα μπερέ!»

Παρελαύνουν  ως  το  απέναντι  υψωματάκι,  ενώ οι  γονείς
έχουν λυσσάξει:

«Μα ποιος είναι ο δικός μας;»

Ελάχιστοι έχουν καταφέρει να εντοπίσουν τον υιό (τους)
λοκατζή,  μέσα στην απόλυτη τάξη και  ομοιομορφία.  Οι
νεοσύλλεκτοι επιστρέφουν τώρα και ο λαός των συγγενών
πηδάει (πατάει) το κορδόνι και τρέχει προς το μέρος τους.
Διαδραματίζονται  σκηνές  απείρου  κάλλους.  Ο
μαντράχαλος  ηλιοψημένος  λοκατζής  να  μη  χάνει  με
τίποτα το βήμα του, ενώ η δόλια μάνα (που επιτέλους έχει
αναγνωρίσει  τον  κανακάρη της)  να  τον  ακολουθεί  κατά
πόδας φωνάζοντας:

«Αγάπη μου, αγάπη μου, αγάπη μου…»

Μητέρες βάζουν τις φωνές:

      «Μιχάληηηη…»

«Συμεώωωωων…»

Επιτέλους,  νάτος  ο Συμεών!  Πως διάολο δεν  τον  είχαμε
εντοπίσει τόση ώρα – είναι ο μοναδικός μαύρος μεταξύ των
νεοσυλλέκτων.  Ξέχασα  να  σας  πως  η  Κατρίν (από  την
οποία  πήρε  το  όνομα  ο  καταστροφικός  τυφώνας  της
Λουϊζιάνας,  αν  δεν  σας  το  είπα  ως  τώρα)  είναι  από  το

221

221



Σουδάν και ο γυιός μας πήρε το χρώμα της. Αλλά έτσι που
μαύριζαν και οι υπόλοιποι, που να τον ξεχωρίσεις;

Μάνα  και  γυιός  αγκαλιάζονται.  Καθώς  δεν  ασχολούνται
μαζί μου, βρίσκω την ευκαιρία να αποσυρθώ διακριτικά
και να ανάψω τσιγάρο, χαζεύοντας τον κόσμο. Και τότε,
τους  βλέπω:  Είναι  οι  δίδυμοι  λοχίες  –  εκπαιδευτές
Πέτρος και Παύλος,  προερχόμενοι  από  μια  άλλη  νύχτα
τρελού καρναβαλιού– συγκεκριμένα από τα Ραγκουτσάρια
στην Καστοριά , όπου βρέθηκα δευτεροετής φοιτητής, στα
1981. Με πλησιάζουν και μου λένε, ντουέτο, με δάκρυα
στα μάτια:  

«Πατέρα, συναντιόμαστε, επιτέλους!»

*

Τώρα αναρωτιέμαι, μέσα στη θολούρα μου, τι θα βρω να
ξεφουρνίσω  στη  μητέρα  των  νόμιμων  παιδιών  μου,  που
έρχεται  ολοφυρόμενη να συναντήσει  τον πατέρα τους,  ο
οποίος  υπέστη  ελαφρύ  έμφραγμα  και  νοσηλεύεται  στο
«Παπανικολάου»,  με  τιμητική  φρουρά  τους  βιολογικούς
υιούς του (μου) Πέτρο και Παύλο, αμφοτεροπλεύρως. 

Στο μεταξύ έξω από το δωμάτιο πηγαινοέρχεται σε έξαλλη
κατάσταση  και  με  βρίζει  συνεχώς  η  Κατρίν  -  από  την
οποία  πήρε  το  όνομα  ο  καταστροφικός  τυφώνας  της
Λουϊζιάνας. 

Επειδή εδώ δεν έχουμε τυφώνες,  μόνο ένας σεισμός με
σώζει. Άνω των εννέα Ρίχτερ. 

222

222



2044

Μιλούσε ήρεμα και πειστικά.

«Δεν  υπάρχει  κανένας  κίνδυνος.  Μπορείς  να  ζήσεις
φυσιολογικά τη ζωή σου από κάθε άποψη με το ένα…»

Με είδε πως δίσταζα και συνέχισε.

«Όλα  τα  έξοδα  της  θεραπείας  καλυμμένα,  συν  δέκα
χιλιάδες δολάρια δώρο από την Κλινική…»

Τι θα γινόταν αν δεν δεχόμουν;

«Η  ασθενής  θα  διακόψει  τη  θεραπεία  της  και  θα
επιστρέψει στο σπίτι και η Κλινική θα διεκδικήσει νομικά
τα νοσήλια που οφείλονται…»

223

223



Αυτό μεταφραζόταν: το δίνεις ή πεθαίνει.

Συμφώνησα. Αύριο πρωί, στις εφτά.

*

Δε με άφησαν να μπω στο δωμάτιο, είχε περάσει η ώρα
των επισκεπτηρίων. Έπρεπε να φύγω.

«Η μαμά  σου  θα τα  καταφέρει,  μην  ανησυχείς»  είπε  η
νοσοκόμα και περίμενε ώσπου να με δει να μπαίνω στο
ανσανσέρ.

*

Βγήκα  στην  Ενδιάμεση  Ζώνη.  Είχε  κίνηση  και  πολύ
κόσμο στις στάσεις των αστικών για την Ελεύθερη. Από τη
στιγμή  που  το  αποφάσισα,  δε  με  πείραζε.  Φοβόμουν
μονάχα μη με ξεγελάσουν. Γιατί ένα και όχι δύο; Ποιος θα
τους  ρωτούσε  ποτέ;  Το  ξεπέρασα  κι  αυτό,  αφού  δεν
μπορούσα να κάνω τίποτα έτσι κι αλλιώς.

*

Από το τέρμα του αστικού ως το σπίτι είναι δέκα λεπτά
δρόμος.  Έκανα  τα  διπλά,  κάπνισα  δυο  τσιγάρα  στη
διαδρομή.  Σκοτείνιασε.  Όταν  ανηφόρισα  έβλεπα  τη
φωτισμένη Ακρόπολη, ένα μεγάλο μέρος του κύκλου της
Απαγορευμένης Ζώνης και τους δρόμους που ένωναν τον
κύκλο με τον υπόλοιπο κόσμο. Δεν είχα μπει ποτέ εκεί.
Εμείς  μπαίνουμε  για  δουλειά  ή  διασκέδαση  στην
Ενδιάμεση  Ζώνη  και  μετά  επιστρέφουμε  στη  δική  μας.
Στην  Ενδιάμεση  Ζώνη  βρίσκονται  και  οι  Κλινικές.
Αγόρασα ένα σάντουιτς και τσιγάρα και ανέβηκα.

*

224

224



Με περίμεναν. «Ό,τι είναι να γίνει, θα γίνει» σκεφτόμουν.
Άφησα  τα  ρούχα  μου  στο  ντουλάπι  και  φόρεσα  μια
πράσινη  ρόμπα  που  έκλεινε  πίσω.  Μου  πήραν  αίμα.
Μετά, έβαλαν στη φλέβα μου μια πεταλούδα. Μου έδωσαν
ένα  χάπι,  ηρεμιστικό.  Χαμογελούσαν  όλοι.  Άκουσα  το
κινητό  μου  μέσα  από  το  ντουλάπι,  είχα  μήνυμα.
Ψιλονύσταζα, αλλά το άνοιξα.

«Η  μητέρα  σας  απεβίωσε.  Θερμά  συλλυπητήρια.
Παρακαλούμε  περάστε  εντός  τριών  ημερών  από  το
λογιστήριο, για τακτοποίηση του λογαριασμού σας».

Συνήλθα. Έβγαλα την ποδιά, φόρεσα όπως όπως τα ρούχα
μου  και  έφυγα  τρέχοντας,  πριν  προλάβει  να  με
σταματήσει κάποιος.

*

Δεν είχε «αποβιώσει». Είχε πηδήξει στο κενό, μεσάνυχτα.
Δεν μπορώ να το αποδείξω, λέω όμως ότι το έκανε για να
μη χρειαστεί να δώσω το νεφρό μου. Αν το λογιστήριο μου
έστελνε το μήνυμα πέντε λεπτά αργότερα, θα το μάθαινα
μετά.

*

Το ίδιο βράδυ πήγα στο υπόγειο. Ήταν όλοι εκεί. Και ο
δικός μου. Είχαν χόρτο, οι περισσότεροι όμως έπαιρναν
χάπια.

«Που  χάθηκες  εσύ;»  με  ρώτησε.  «Έλα,  έχω  καύλες…»
Χωρίς να το σκεφτώ, του έχωσα μια γονατιά. Τον άκουσα
πίσω να με βρίζει πουτάνα.

*

Κομμένα όλα. Και το χόρτο και τα χάπια και οι αλήτες.
Είμαι δεκαπέντε και θέλω καθαρό μυαλό. Πρέπει να έχεις
καθαρό μυαλό για να ετοιμάσεις τη Μεγάλη Εκδίκηση.

225

225



1814

Αγαπητέ και περιπόθητέ μοι εν Χριστώ αδελφέ Αβακούμ,
χαίρε την αμαρτίαν φεύγων και την σωτηρίαν κερδαίνων.
Ημείς,  μη  τα  ρωτάς.  Έπεσεν  ὁ στέφανος  ημών  της
κεφαλής·  ουαί  δη  ημίν,  ότι  ημάρτομεν,  αναφωνώ  και
στενάζω ως άλλος Ιερεμίας.

Αληθώς, αδελφέ Αβακούμ, ύες βορβόρω ήδονται μάλλον ή
καθαρώ ύδατι, είχε δίκαιον ο ειδωλολάτρης φιλόσοφος εξ
Εφέσου.  Επειδή  ωσάν  να  σε  θωρώ  υπομειδιώντα,
υπενθυμίζω το του Χίλωνος: Τω δυστυχούντι μη επιγέλα!

Σπεύδω  ουν  τα  της  ημετέρας  δυστυχίας,  εν  τάχει
αφηγούμενος. Ως  γιγνώσκεις,  αδελφέ,  από  διετίας
εγκαταβιώ εις  το  Κελλίον  ομολογήσας  υποταγήν  εις  τον

226

226



Γέροντα Νίκωναν, αναμένων δε μετά πλείστης προσμονής
την  ημετέραν  κουράν,  ήτις  είχεν  προβλεφθεί  υπό  του
Γέροντος  άμα τη  συμπληρώσει  του  δεκάτου  και  ενάτου
έτους της ταπεινότητός μου, ήτοι εντός του διανυομένου
ενιαυτού. Διάγω δε αγρυπνών και προσευχόμενος το κατά
δύναμιν,  σπουδάζων  εν  ταυτώ  την  θείαν  Τέχνην  του
Γέροντος βοηθός αυτού εν παντί,  μελετών άμα τα εν τη
βιβλιοθήκη  του  Κελλίου  υπάρχοντα  ιερά  και  κοσμικά
συγγράμματα.

Μετακληθείς προσφάτως ο Γέρων Νίκων υπό του ευσεβούς
ιερέως παρακειμένου χωρίου ίνα συμφωνήσωσιν περί της
ιστορήσεως ναϊδρίου τινός, κατά δέησιν ευλαβούς χήρας
προς ανάπαυσιν  της  ψυχής του τεθνεώτος  συζύγου  της,
μετέβη εκείσε αφήσας εις εμέ την φροντίδαν του Κελλίου,
δώσας την ευχήν του και λέγων ότι θέλει επιστρέψει μετά
δύο  ημέρας  και  να  μη  κουνήσω  ρούπι  και  να  κάνω
επιμελώς τον Κανόναν και να ποτίζω το μουλάριον που θα
έμενεν  οπίσω  και  να  μην  χαζεύω.  Πλην,  εβδομάς  όλη
παρήλθεν και ο Γέρων άφαντος, μηδέ φωνή ουδέ χαμπέρι!

Ως εικός περιήλθον εις αμηχανίαν, αγωνιών σφόδρα δια
την τύχην του Γέροντός  μου.  Η εντολή ήτο καθαρά,  να
μην  εγκαταλείψω  το  Κελλίον.  Αλλ’  αν  ο  Γέρων  είχεν
ασθενήσει  ή  άλλο  τι  έπασχεν  και  μ’  εχρειάζετο;
Την  ογδόην  ημέραν  περί  τον  Όρθρον  σφραγίσας  και
μανταλώσας  το  Κελλίον  εκίνησα  πεζή  δια  το  ειρημένον
χωρίον, λαβών ολίγα προσφάγια εις τον τουρβάν. Ήτον μία
ημέρα  δρόμος,  πλην  αφίχθην  περί  την  μεσημβρίαν,  εν
σπουδή και εν τάχει κινούμενος. Ρωτήσας περί της οικίας
του ιερέως  έσπευσα προς  αυτήν και  ηύρον  τον  γέροντα
λευίτην  κοιμώμενον  εις  μιντέρι  υπό  την  μωρέαν  της
αυλής,  ενώ  οι  τέτιγγες  ουδ’  έπαυον  άδοντες  αόκνως,
προαναγγέλλοντες  μάλλον  την  κεραμίδαν  ήτις  έμελλεν 
επιπέσει  συντόμως  επί  της  αγαθής  κεφαλής  μου.  Εις
βραχύ, έμαθον ότι ο Γέρων είχε μεν καλώς εις την υγείαν
του, ευρίσκετο δε εις την χήραν.

Έσπευσα  εκείθεν  έμπλεως  χαράς  και  μηκέτι

227

227



πονηρευσάμενος  παντάπασιν,  εν  ώ  ο  δαίμων  της
μεσημβρίας  υπερίπτατο  του  χωρίου  καγχάζων  και
αναγελών.  Λέγω  ούτω,  επικαλούμενος  το  παρ’  ύψους
έλεος,  καθ’  ότι  εισελθών  εις  την  οικίαν  και  μηδένα
συναντήσας εις την αυλήν ή εντός του εισοδίου δώματος
ανήλθον την ξυλίνην κλίμακαν αναζητών τους εν τη οικία
και είδον. Είδον θέαμα ειδεχθές, πλην άκρως ευάρεστον
τοις  αμαρτωλοίς  οφθαλμοίς  μου.  Αυθωρεί  σηκώσας  την
χείρα εκάλυψα δια του μανικίου του ράσου τα έμπροσθεν
εμού  τεκταινόμενα  και  ο  λογισμός  ήτον  αποχωρήσαι
λάθρα, οπισθοβατών αθορύβως. Πλην, αδελφέ Αβακούμ,
γιγνώσκεις κάλλιον εμού την δύναμιν της περιεργείας και
της  ακρισίας  ήντινα  εισάγει  ο  διάβολος  εις  ημάς,  τους
αγαθούς  καλογερόπαιδας,  δια  την  αδαημοσύνην  ημών.
Ασταθώς έχουσιν η χειρ και η γραφίς, ταρασσομένης της
διανοίας μου σφόδρα, ημέρας τρεις μετά το συμβάν. 

Μάλλον μετά τα αποκαλυπτήρια του διαρκούς συμβάντος.
Καθ’  ότι  από  φυλακής  πρωίας  μέχρι  νυκτός  και  πάλιν
αύθις  ο  Γέρων  Νίκων  και  η  περί  ης  λόγος  εγένετο
κακοχήρα αόκνως ανέπεμπον δεήσεις και προσευχάς ουχί
τω  αληθινώ  Θεώ  αλλά  τη  Αφροδίτη.  Αύτη  μεν
εικοσινεξαέτις  ούσα  και  ούτος,  ο  Γέρων  δήλα  δη,
τριάκοντα και εξ ενιαυτούς φέρων.

Ώραν  ικανήν  εθεώρουν  αφανής,  καθηλωθείς  επί  της
κλίμακος,  αποταμιεύων  εν  τη  ημετέρα  ψυχή
αλληλοδιαδόχους  της  απωλείας  εικόνας,  καθ’  ότι  η
συνέντευξις  εμάκραινε,  των  εραστών  χρονοτριβούντων
πάνυ και τερπομένων τα μάλα, ως εφαίνετο και ηκούετο.
Έδακνε δε την καρδίαν μου ανηλεής ο δίδυμος όφις της
τύψεως  ου  μην  και  της  ζηλίας,  εμού  αλγούντος  και
αναλογιζομένου τους λόγους του Μεγάλου Βασιλείου, ει δε
τις λέγων εκ του γυναιξίν συντυγχάνειν, συνδιαιτάσθαι τε
επί πλέον, μη παραβλέπτεσθαι, ούτος ή ου μετέσχηκε της
του άρρενος φύσεως… ή ει μετέσχε, βαπτιζόμενος υπό των
παθών, ουκ αισθάνεται.

Έτι βδελυρότερον κατέστι το συμβάν εξελισσόμενον και δη

228

228



ποικιλοτρόπως  ως  εναργώς  περιγράφεται  υπό  του
Αποστόλου Παύλου εις την προς Ρωμαίους α’  διά τούτο
παρέδωκεν  αυτούς  ὁ Θεός  εις  πάθη ατιμίας,  αι  τε  γαρ
θήλειαι  αυτών  μετήλλαξαν  την  φυσικήν  χρήσιν  εις  την
παρά  φύσιν,  ομοίως  δε  και  οι  άρσενες  αφέντες  την
φυσικήν  χρήσιν  της  θηλείας  εξεκαύθησαν  εν  τη  ορέξει
αυτών εις αλλήλους, άρσενες εν άρσεσι την ασχημοσύνην
κατεργαζόμενοι  και  την  αντιμισθίαν  ην έδει  της  πλάνης
αυτῶν εν εαυτοίς απολαμβάνοντες. Κύριε, ίλεως γενού!

Δυστυχής εγώ,  δυστυχής και  ο ημέτερος Γέρων.  Διότι  η
αποτροπαία χήρα ήτο το όντι ωραία, ως γράφεται, έχουσα
ευθυτενές  ανάστημα  προσομοιάζον  προς  το  της
κυπαρίσσου, στρογγύλον πρόσωπον μικρόν πως διαφέρον
της  ακριβείας  του  κύκλου  της  σελήνης,  οφθαλμούς
υγρούς, ευστρόφους, λάμποντας, μεγάλους και μέλανας,
οφρύς μελανάς και τοξοειδείς, παρειάς λευκάς και κατά το
μέσον  ερυθραινομένας,  ρίνα  ευθείαν,  κόμην  μακράν,
βοστρυχώδη  και  ξανθήν,  χείλη  ερυθρά  και  αυτόβαπτα,
στόμα μικρόν, μαργαριτών δίκην αποστίλβοντας οδόντας,
δακτύλους ευμήκεις, τράχηλον λευκόν και τορνευτόν και
μαρμαρώδες στήθος.

Της  λαγνουργίας  περατουμένης  αυτοί  μεν  εξηπλώθησαν
παραλλήλως αλλήλοις γελώντες και εκβάλλοντες ποικίλα
οφ οφ και αχ και καρδία μου και φως μου εγώ δε ο τάλας 
εξηφανίσθην από προσώπου γης, αναχωρών δρομαίως εκ
του μιαρού οίκου και του μιαρού χωρίου σκεπτόμενος ότι
ο σύμπας κόσμος μιαρός εστί και μάταιος. Κύριε ιλάσθητι
τον αμαρτωλόν.

Ημέρας και νύκτας τρεις μένω εις το Κελλίον αναμένων
την  επάνοδον  του  Γέροντος,  θεωρών  ταύτην  απίθανον,
καθήμενος  εις  αναμμένα  κάρβουνα  κατά  το  κοινώς
λεγόμενον. Πλην, ουδείς γνωρίζει. Σκοτίζει δε την διάνοιάν
μου  ο  αναίσχυντος  δαίμων  της  ασελγείας  και  ουδέ
ολιγολέπτου  διαστήματος  παύει  πειράζων  με  και
παρασύρων  τον  δυστυχήν  εμέ  εις  απανωτάς  πράξεις
αίτινες  αποτελούν  υψίστην  εντροπήν  και  αμαρτίαν  δια

229

229



κάθε χριστιανόν, πολλώ δε μάλλον δια μέλλοντα μοναχόν
και δη της κουράς του επικειμένης. Εν ταυτώ απορώ εν
λογισμώ ταραχώδη, πως ήθελον υποδεχθεί τον εν πολλαίς
αμαρτίες  περιπεσόντα Γέροντα,  εάν ούτος  ηυδόκει  όπως
επιστρέψει εις το Κελλίον, οτέ μεν προκρίνων ετούτον, οτέ
το αντίθετόν του και αύθις το τρίτον, διαγωνίως έχον τοις
προηγουμένοις.

Αναγιγνώσκων την παρούσαν, αδελφέ Αβακούμ, τυγχάνει
πλέον  ή  βέβαιον  ότι  δεν  θα  την  αποστείλω  εις  την
μετάνοιάν  σου,  δίκην  εξομολογήσεως.  Καθ’  ότι  τα
περιεχόμενα εν αυτή δέον όπως παραμείνωσιν άρρητα και
κρύφια άχρις καιρού, ως δυνάμενα προκαλείν παντάπασιν
βλάβας ανηκέστους και αλγηδόνας απροσμετρήτους. Έτι
δε πτοούμαι λογιζόμενος ότι τα μέλλοντα να συμβώσιν εις
τον  ταπεινόν  σου  εξάδελφον  εν  ζωή  και  αδελφόν  εν
μοναχοίς θέλουν  καταστήσωσι πάντα τα παρατεθέντα ως
απλούν  πρόλογον  εις  την  μεγάλην  βίβλον  των  επέκεινα
αμαρτιών εμού του ελαχίστου, του Κυρίου βδελυττομένου
μεν  αλλ’  επιτρέποντος  εν  τη  μακροθυμία  και
φιλευσπλαχνία  Αυτού  και  εν  τέλει  συγχωρούντος  και
σώζοντος, αμήν.

230

230



Η κοιλάδα με τα νερά

Με λένε Αχμέτ Λιόσα. Κάποτε ήμουν Αλβανός και ήμουν
περήφανος  γι’  αυτό.  Κάποτε  ήμουν  Μουσουλμάνος  και
ευτυχής που πίστευα στο Θεό. Κάποτε ήμουν καθηγητής
Φυσικής στο Πανεπιστήμιο των Τιράνων και απολάμβανα
το παιγνίδι με τη γνώση, καθώς και τη συμμετοχή  μου σ’
ένα κύκλο εκλεκτών.  Κάποτε ταξίδευα με τη γυναίκα και
τα παιδιά μου στην Ευρώπη και επέστρεφα, καμιά φορά
μετά  από  μήνες,  χαρούμενος  στην  ασφάλεια  των
ανθρώπων και του περιβάλλοντος που γνώριζα. Τώρα δεν
υπάρχει Αλβανία κι αυτό δεν είναι το μεγαλύτερο κακό. 

Τώρα δεν υπάρχει Θεός, κι  αν υπάρχει δε θέλω να τον
ξέρω. Δεν υπάρχει πια Φυσική, δεν υπάρχει γνώση, δεν
υπάρχουν  Τίρανα,  δεν  υπάρχει  Ευρώπη.  Δεν  υπάρχουν

231

231



πια η γυναίκα και τα παιδιά μου κι εγώ δεν έχω κανένα
μέρος για να λαχταράω τη  επιστροφή μου. Το μόνο που
έμεινε  είναι  αυτή  η  στενή  Κοιλάδα  με  τα  Νερά.  Μια
φυλακή  στην  πραγματικότητα,  από  την  οποία  δε
μπορούμε να φύγουμε, γιατί έξω από αυτήν η ζωή είναι
δραματική.  Κι  όχι  μόνο  αυτό,  αλλά  πρέπει  να  την
υπερασπιζόμαστε κιόλας μέρα και νύχτα, με νύχια και με
δόντια,  από  αυτούς  που  φτάνουν  ως  τα  σύνορα  της
Κοιλάδας μας αναζητώντας το πολυτιμότερο στοιχείο για
την επιβίωση, το νερό. Αυτό που απόμεινε σ’ εμάς τους
τυχερούς, αν έχει νόημα η λέξη, της Καταστροφής.

Δεν υπάρχει πια καθαρό νερό, σχεδόν πουθενά. Έχουμε
ακούσει από αυτούς που φτάνουν ως εδώ ότι σε ολόκληρα
τα Βαλκάνια έχει άλλα καμιά δεκαριά μικρά μέρη όλα κι
όλα,  όπως  το  δικό  μας,  με  πόσιμο  νερό.  Τα  ίδια  στην
Ιταλία,  στην  Κεντρική  Ευρώπη,  παντού.  Όσοι  έχουν
επιβιώσει  εκεί  έξω  πίνουν  νερό  από  τα  ποτάμια,
μολυσμένο με ό,τι μπορεί να βάλει ο νους του ανθρώπου.
Και  πεθαίνουν  σαν  τις  μύγες,  γεγονός  που  επιβαρύνει
ακόμα  περισσότερο  την  κατάσταση,  καθώς  δεν  υπάρχει
πια  κανένας  που  να  ενδιαφέρεται  για  ο,τιδήποτε  άλλο
πέρα από την προσωπική του επιβίωση. Όσοι έχουν την
υπομονή και τα μέσα να βράζουν το νερό πριν το πιούν,
γλιτώνουν για λίγο από τις μολυσματικές ασθένειες, αλλά
πώς να αποφύγουν τη ραδιενέργεια;

Η  αλήθεια  είναι  ότι  κι  εμείς  δεν  ξέρουμε  αν  έχουν
μολυνθεί  με  ραδιενέργεια  τα  χώματα  και  τα  νερά  μας.
Προς το παρόν, τέσσερα χρόνια μετά, δεν έχουμε ακόμα
ενδείξεις,  δηλαδή καρκίνους,  πέρα από το  συνηθισμένο
αριθμό για ένα πληθυσμό δέκα χιλιάδων ανθρώπων.  Το
σημαντικότερο,  τα  εκατόν  δέκα  παιδιά  που  γεννήθηκαν
στο  μεταξύ,  ήταν  απολύτως  φυσιολογικά,  εννοώ  χωρίς
δυσπλασίες.  Ενώ έξω από την Κοιλάδα σπάνια γεννιέται
φυσιολογικό μωρό,  αλλά ακόμα και  τότε  έχει  ελάχιστες
πιθανότητες  να  επιβιώσει.  Ορισμένοι  είναι  υπερβολικά
αισιόδοξοι  και  φτιάχνουν  θεωρίες  ότι  η  σύσταση  των
πετρωμάτων στα γύρω βουνά απορρόφησε τη ραδιενέργεια

232

232



και  διάφορες  παρόμοιες  ανοησίες.  Στην  αρχή
προσπαθούσα να τους εξηγήσω ότι δεν υπάρχουν κλειστές
πόρτες  για  τη  ραδιενέργεια,  αλλά  μετά  σκέφτηκα ότι  η
ελπίδα, έστω και ψεύτικη, είναι εξαιρετικά σημαντική για
την  επιβίωση.  Και  συμφώνησα,  ότι  τα  ιδιαίτερα
γεωμορφολογικά  χαρακτηριστικά  της  Κοιλάδας  την
προστατεύουν.  Αμέσως  κυκλοφόρησε  σε  όλους  η
χαρούμενη είδηση «ο καθηγητής είπε…»

Πριν  την  Καταστροφή  στην  κοιλάδα  ζούσαν  εικοσιπέντε
χιλιάδες  άνθρωποι,  μοιρασμένοι  στα έξι  χωριά και  τους
εννιά  οικισμούς.  Δεν  ήταν  πλούσιο  το  μέρος,  αλλά  οι
άνθρωποι τα κατάφερναν, καλλιεργώντας τη λίγη εύφορη
γη  και  βόσκοντας  τα  κοπάδια  τους  στα  γύρω  βουνά.
Σκέφτομαι πως αν είμαστε σήμερα εικοσιπέντε χιλιάδες,
θα ήταν αδύνατο να τραφούμε.  Αλλά, τις πρώτες μέρες,
πολλοί  έφυγαν  θέλοντας  να  μάθουν  για  την  τύχη  των
δικών  τους  που  ζούσαν  έξω  από  την  Κοιλάδα  και  δεν
επέστρεψαν ποτέ. Πολλοί χάθηκαν τα δύο πρώτα χρόνια,
στις  άγριες  επιδρομές  των  απέξω,  που  ήθελαν  το  νερό,
πριν  οργανώσουμε  αποτελεσματικά  την  άμυνά  μας.
Πολλοί  δε  μπόρεσαν  να  προσαρμοστούν  στις  δυσκολίες
της νέας κατάστασης και πέθαναν. Άλλοι αυτοκτόνησαν.
Ακόμα και τώρα, δεν είναι λίγοι αυτοί που σηκώνονται και
φεύγουν,  παρόλο  που  δεν  έχουν  δει  κανέναν  να
επιστρέφει.  Το  Συμβούλιο  δεν  τους  εμποδίζει,  με  το
σκεπτικό  ότι  αν  μείνουν  με  το  ζόρι,  θα  κάνουν
περισσότερη ζημιά με τη γκρίνια τους, παρά καλό.

Ωστόσο,  η  κατάσταση  έχει  κάπως  ισορροπήσει.  Το
τελευταίο  τρίμηνο  είχαμε  τριάντα  γέννες  και  μονάχα
εικοσιέξι  απώλειες  κάθε  είδους  (φυσικοί  θάνατοι,
διαφυγές, ευθανασίες, νεκροί σε συμπλοκές με εισβολείς).
Ήταν η πρώτη φορά που το ισοζύγιο ήταν θετικό, εδώ και
τέσσερα  χρόνια.  Αλλά  είναι  εξαιρετικά  εύκολο  να
ανατραπεί η σχέση, ανά πάσα στιγμή, και να επιτρέψουμε
στα καταθλιπτικά δεδομένα των προηγούμενων τριμήνων.

233

233



Το Συμβούλιο που διοικεί την Κοιλάδα έχει καταλάβει ότι
χρειάζεται  να  υπάρχει  πάντοτε  μια  κρίσιμη  μάζα
πληθυσμού, που θα μπορεί να την υπερασπίζεται, αλλά
πως τυχόν υπερβολική αύξηση θα είναι καταστροφική. Γι’
αυτό παίρνει  ορισμένα σκληρά μέτρα,  τα  οποία  ωστόσο
δέχονται όλοι: Κανένας απ’ τους απέξω δεν έχει δικαίωμα
να  μπει  στην  Κοιλάδα,  πολύ  περισσότερο  να  μείνει  σ’
αυτή.  Οι  ανταλλαγές  γίνονται  αποκλειστικά  στη  Νεκρή
Ζώνη. Καμιά οικογένεια δεν έχει το δικαίωμα να συντηρεί
ανάπηρο  άτομο,  σωματικά  ή  πνευματικά  ή  κατάκοιτο
υπέργηρο.  Φυσικά,  τα  μη  αρτιμελή  βρέφη  υφίστανται
αμέσως  ευθανασία.  Και  επειδή,  λόγω  των  μεγάλων
απωλειών σε νέους άντρες, πολλές νέες γυναίκες έμειναν
δίχως  σύντροφο,  αποφασίστηκε  η  υποχρεωτική
πολυγαμία. Δε χρειάστηκε να τονιστεί το «υποχρεωτική»,
γιατί  όλοι,  ακόμα  και  αυτοί  που  εξακολουθούν  να
επισκέπτονται  τα  τζαμιά  και  τις  εκκλησίες  των  χωριών,
αντιλαμβάνονται  ότι  χωρίς  παιδιά  η  Κοιλάδα  είναι
καταδικασμένη.

Αν εξαιρέσει κανείς τις υποχρεώσεις της άμυνας, η οποία
είναι η πρώτη μας έννοια και στην οποία συμμετέχουμε
όλοι, άντρες και γυναίκες, όσοι μπορούμε να κρατήσουμε
το  καλάσνικοφ  στο  χέρι,  ασχολούμαστε  με  την
καλλιέργεια. Δεν υπάρχει σπιθαμή γης ακαλλιέργητη. Δεν
υπάρχει ακάλυπτος χώρος, εκτός από τους δρόμους, σε
ολόκληρη την Κοιλάδα, που μη φυτεύεται.  Ούτε καν οι
στέγες των σπιτιών. Το νερό μας σώζει. Αναγκαστήκαμε να
καταργήσουμε την κτηνοτροφία, γιατί δεν υπάρχει πια η
δυνατότητα  εισαγωγής  ζωοτροφών.  Συντηρούμε  μονάχα
λίγα  ζώα,  για  το  γάλα  των  παιδιών.  Αλλά  η  γεωργική
παραγωγή είναι τόση που μας επιτρέπει την επιβίωση. Την
τελευταία χρονιά μάλιστα μπορέσαμε να κρατήσουμε και
απόθεμα, όσπρια κυρίως, στις αποθήκες.

Επειδή οι κάτοικοι της Κοιλάδας ήταν στην πλειοψηφία
τους  γεωργοί  και  κτηνοτρόφοι  κατάφεραν  να
προσαρμοστούν σχετικά γρήγορα στις νέες συνθήκες: δεν
υπάρχει  ηλεκτρικό  ρεύμα.  Δεν  υπάρχουν  καύσιμα,

234

234



κανένα αυτοκίνητο δε μπορεί να κινηθεί, οι καρότσες των
αγροτικών  είναι  σπαρμένες  με  φασόλια  και  φακές.  Δεν
υπάρχουν πια  τηλέφωνα, ούτε κινητά ούτε σταθερά. Δεν
υπάρχει πια τηλεόραση και ραδιόφωνο, ούτε τυπώνονται
εφημερίδες. Δεν υπάρχει πια παγκόσμιος ιστός.

Είναι  αδύνατον  να  ζήσουμε  χωρίς  τον  έξω  κόσμο,  στη
στενή μας φυλακή. Χρειαζόμαστε αυτά που δε μπορούμε
να παράγουμε οι ίδιοι: όπλα και πυρομαχικά, πρώτα απ’
όλα.  Ρούχα  και  παπούτσια.  Σκεύη  για  το  μαγείρεμα.
Καύσιμη ύλη, δηλαδή ξύλα και κάρβουνα. Τα στοιχειώδη
έπιπλα, καρέκλες τραπέζια, κρεβάτια. Οικοδομικά υλικά.
Εργαλεία για τις καλλιέργειες και για τα μαστορέματα και
πολλά  άλλα.  Μας  τα  φέρνουν  καραβάνια  εξαθλιωμένων
εμπόρων, που τριγυρίζουν εδώ και κει στις έρημες πόλεις
και  τα  χωριά  και  μαζεύουν  ό,τι  χρήσιμο  υπάρχει  και
μπορεί να μας ενδιαφέρει. Καμιά φορά κάνουν λάθη. Μια
ομάδα κουβάλησε κάποτε ως εμάς έξι σάκους με βιβλία,
από  τα  παλαιά,  τα  χάρτινα.  Δεν  τα  θέλαμε,  τελικά  τα
πήραμε για καύσιμη ύλη. Το μόνο που χρειαζόμαστε είναι
λίγο άγραφο χαρτί και ξύλινα μολύβια. Κι αυτά όχι για
τώρα,  αλλά  μπας  και  τα  χρειαστούμε  στο  μέλλον.  Αν
υπάρξει μέλλον.

Στην αρχή είμαστε πολύ επιφυλακτικοί με τους εμπόρους.
Πολλές  φορές,  εκεί  που  παζαρεύαμε,  τράβηξαν  τα
καλάσνικωφ και άνοιξαν πυρ ομαδόν, θέλοντας να βάλουν
χέρι στα γκούμια με το νερό, που γυάλιζαν στην είσοδο
της  Κοιλάδας.  Την  πρώτη  και  την  τρίτη  φορά  τα
κατάφεραν,  αλλά έκαναν το λάθος να μπουν μέσα στην
Κοιλάδα,  για  πλιάτσικο.  Δε  γλίτωσε  κανείς  τους.  Τώρα
έχουμε  οργανώσει  καλά  την  άμυνά  μας,  με  σκοπιές,
περιπολίες  αλλά  και  γερά  συρματοπλέγματα  και
ναρκοπέδια  σε  όλες  τις  διαβάσεις,  ακόμα  και  στα
μονοπάτια  των  βουνών.  Κανείς  δε  μπορεί  να  περάσει
μέσα. Βέβαια ούτε κι εμείς μπορούμε να βγούμε, χωρίς
οδηγό. Το χειρότερο είναι ότι δε μπορούμε να σεργιανάμε
στα βουνά, εξαιτίας των ναρκών. Αλλά, όπως έχουν έρθει
τα  πράγματα,  το  χειρότερο  είναι  μονάχα  αυτό  που

235

235



προσπαθούμε  να  αποφύγουμε:  η  εξόντωσή  μας  και  η
κατάληψη της Κοιλάδας των Νερών από τους απέξω.

Το  νερό  μας  περισσεύει.  Καλλιεργούμε  και  ποτίζουμε
ολόκληρη  την  κοιλάδα,  ακόμα  και  τα  περβάζια  των
παραθύρων. Πουλάμε μεγάλες ποσότητες στους εμπόρους,
που καταφθάνουν καθημερινά στη Νεκρή Ζώνη. Κρατάμε
πάντοτε  γεμάτες  τις  υπόγειες  δεξαμενές  που
κατασκευάσαμε. Όλα τα πηγάδια της κοιλάδας, αυτά που
υπήρχαν και αυτά που ανοίξαμε, είναι γεμάτα. Κι όμως,
δεν έχουμε καμιά ένδειξη ότι τα νερά λιγοστεύουν. Αυτό
έκανε  μερικούς  να  σκεφτούν  μήπως  πρέπει  να
επιτρέψουμε  στους  απέξω  να  φτιάξουν  μόνιμους
καταυλισμούς και να τους τροφοδοτούμε εμείς με νερό,
για τους ίδιους και για καλλιέργειες. Για να επιβιώσουν
περισσότεροι άνθρωποι. Το συζητήσαμε και συμφωνήσαμε
όλοι ότι θα ήταν εξαιρετικά επικίνδυνο για την Κοιλάδα,
καθώς  σε  λίγο  καιρό  θα  μαζευόντουσαν  όλοι  οι
επιζήσαντες έξω από την πόρτα μας και το αποτέλεσμα θα
ήταν να μην αντέξουμε την πίεση. Το αφήσαμε.

Η  χειρότερη  στιγμή  μας  ήταν  στο  τέλος  της  πρώτης
χρονιάς, όταν ξέσπασε η εσωτερική διαμάχη, για το ποιος
θα  ελέγχει  τους  εισερχόμενους  πόρους,  δηλαδή  τα
προϊόντα  που  ανταλλάσσαμε  με  το  νερό.  Ως  τότε  την
ευθύνη  την  είχαν  οι  παλιοί  ιθύνοντες  και  ειδικά  ο
δήμαρχος της περιοχής.  Οι  κάτοικοι  ξεσηκώθηκαν όταν
διαπίστωσαν ότι  τα  περισσότερα  υλικά και  τα  καλύτερα
εργαλεία μοιράζονται κατά σύστημα στους εκλεκτούς του
δημάρχου. Οι τελευταίοι απάντησαν δυναμικά, αλλά αυτό
ήταν μεγάλο λάθος.  Τετρακόσιοι  εξήντα  νεκροί  μέσα σε
ένα απόγευμα. Όταν εξοντώθηκε ο δήμαρχος, τα παιδιά
του   και οι  φανατικοί υποστηρικτές του, δημιουργήθηκε
το Συμβούλιο, που διοικεί την Κοιλάδα. Δεν υπάρχουν πια
αδικίες  μεταξύ  μας.  Όχι  γιατί  είμαστε  όλοι  οπλισμένοι,
αυτό  θα  μπορούσε  κάλλιστα  να  μας  οδηγήσει  σε
γενικευμένη αλληλοεξόντωση. Αλλά γιατί καταλάβαμε ότι
η επιβίωση του καθενός και των δικών του εξαρτάται από
την επιβίωση της Κοιλάδας. Και η επιβίωση της Κοιλάδας

236

236



απαιτεί απόλυτη ισονομία μεταξύ μας. Είναι γελοίο, ίσως,
αλλά  χρειάστηκε  να  έρθει  το  τέλος  του  ανθρώπινου
πολιτισμού για να  το  πετύχουμε.  Κι  αυτό αποκλειστικά
μέσα  στα  ασφυκτικά  όρια  της  Κοιλάδας  και  χάρη  στο
νερό.

Οι  μεγαλύτεροι  ζούμε  σε  μόνιμη  κατάθλιψη.
Αναλογιζόμαστε  αυτά  που  χάσαμε.  Αναλογιζόμαστε  τον
πολιτισμό μας, που χάθηκε στην άβυσσο. Αναλογιζόμαστε
τους  δικούς  μας.  Σκεφτόμαστε  το  μέλλον,  που  δεν
υπάρχει.  Οι  νεότεροι  φαίνονται  καλύτερα
προσαρμοσμένοι,  αλλά  μοιάζουν  εντελώς  διαφορετικοί.
Δεν είναι παράξενο, είναι εντελώς διαφορετικός ο κόσμος
που μεγαλώνουν.

Υπερασπιζόμαστε  αποτελεσματικά  την  ύπαρξή  μας,  εδώ
και τέσσερα χρόνια. Αλλά, τελευταία, βλέπω να έρχονται
όλο και λιγότεροι έμποροι ως την είσοδο της Κοιλάδας, με
όλο και λιγότερα εμπορεύματα. Ο έξω κόσμος φαίνεται να
εξαντλείται. Μας μιλάνε για επιδημίες, που θερίζουν τους
επιζήσαντες.  Ζουν σαν τρωγλοδύτες,  σκοτώνονται  μεταξύ
τους, πεθαίνουν από αρρώστιες και πείνα. Τι θα γίνει όταν
δε θα υπάρχουν πια άνθρωποι για να ζητάνε το νερό μας,
προσφέροντάς μας ό,τι έχουμε εμείς ανάγκη; Τι θα γίνει
όταν εξαντληθούν τα αποθέματα που δημιουργούμε;  Θα
αναγκαστούμε να βγούμε εμείς έξω από την Κοιλάδα του
Νερού. Και ως τώρα κανένας από αυτούς που βγήκαν δεν
επέστρεψε.

237

237


