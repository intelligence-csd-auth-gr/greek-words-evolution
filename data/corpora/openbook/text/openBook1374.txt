




















































Οι περιλειπόμενοι


  
  

  

  

Γιος, αδερφός, σύζυγος, εγγονός, φίλος. 

Νεκρός. 
  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

  

 

 Οι περιλειπόμενοι  
Γιάννης Κ. Λαμπάκης 



 2 



 3 

ΓΙΑΝΝΗΣ Κ. ΛΑΜΠΑΚΗΣ 
 

 

 

 

 

 

 

 

 

 

« ΟΙ ΠΕΡΙΛΕΙΠΟΜΕΝΟΙ» 
 

 

 

 

 

 

 

 

 

 

 

 

 

 
 



 4 

 

 

 

 

 

 

 

 

 

 

Τίτλος: “Οι περιλειπόμενοι”  

Συγγραφέας: Γιάννης Κ. Λαμπάκης 

ISBN: 978-960-93-7405-7 

Επίλεκτες Ψηφιακές Εκδόσεις: 24grammata.com 

Σειρά: εν καινώ, Αριθμός σειράς: 135 

Τόπος και Χρονολογία πρώτης έκδοσης: Ηράκλειο, 2015 

Μέγεθος Αρχείου: 3,4 Mb 

Σελίδες: 832 

Μορφή αρχείου: pdf 

Γραμματοσειρά: Times New Roman 

Απαγορεύεται η αναδημοσίευση δίχως την έγγραφη άδεια 

του δημιουργού ή του εκδότη.

http://www.24grammata.com/


 5 

 

 

 

Στον Κώστα, το Νίκο και τον Ιπποκράτη. 

 

Στους αγαπημένους μας νεκρούς. 

 

 

 

 

 

 

 

 

 

 

 

 

 

 

«ημείς οι ζώντες οι περιλειπόμενοι εις 

την παρουσίαν του Κυρίου» 

 

( Α’ Θεσσαλονικείς 4: 15)  

 



 6 

 



 7 

1. 

 

Το φως που διαθλόταν από το παράθυρο έδειχνε πως 

είχε περάσει το μεσημέρι. Μέσα στη θολούρα των ματιών 

και του μυαλού του κατάλαβε πως έπρεπε να σηκωθεί και 

να περάσει από το πάρκο, μια διαδρομή που έκανε τα 

τελευταία τρία χρόνια. Βρήκε τις παντόφλες του κάτω από 

την καρέκλα κι ενώ τις έβαζε, χτύπησε το μικρό του 

δακτυλάκι στο πόδι της. Ο οξύς ήχος διαπέρασε τη 

ραχοκοκαλιά του κι απέμεινε μερικά λεπτά ακίνητος, 

διστάζοντας να κουνήσει. Μετά πέρασε τα δάχτυλα του 

από τα μαλλιά του και διαπίστωσε πως έσταζαν λάδι σαν 

βαρυφορτωμένη ελιά τον Δεκέμβριο. Θα έκανε έτσι κι 

αλλιώς μπάνιο.  

Το σπίτι άδειο από καιρό. Κι επειδή ήταν μεγάλο 

φαινόταν ακόμα πιο άδειο. Οι τραβηγμένες κουρτίνες 

άφηναν το φως ανεμπόδιστα να κάνει πιο λαμπερούς τους 

λευκούς τοίχους. Από μια άλλη οπτική γωνία, έμοιαζε να 

παίρνει το πρωί και το απόγευμα μια δική του φωτιά, που 

έκαιγε τη μεγάλη τραπεζαρία απ’ άκρη σ’ άκρη. Με τις 

επισκέψεις να έχουν λιγοστέψει, είχε αφήσει λίγα έπιπλα: 

το μεγάλο τραπέζι με τέσσερεις καρέκλες και  τον καναπέ 

με δυο πολυθρόνες. Η μεγάλη βιβλιοθήκη έμεινε μόνο να 

ρίχνει βαριά τη σκιά της, με τα βιβλία σκονισμένα, 



 8 

στριμωγμένα ακόμα και οριζόντια, πάνω από τα ήδη 

τοποθετημένα. Δεν τους έδινε τόση σημασία. 

 Το μόνο πράγμα που τραβούσε την προσοχή του ήταν 

οι δυο σειρές φωτογραφίες που κρέμονταν  στον τοίχο 

δίπλα στο μεγάλο παράθυρο. Ένα φευγαλέο βλέμμα πάνω 

από μια νυφική φωτογραφία εκείνου και της γυναίκας του, 

άλλες δυο των παιδιών του, μερικές άλλες με μικρά 

παιδιά. Και στη μέση όλων, μια μεγάλη κορνίζα με ένα 

παλικάρι ντυμένο με κουστούμι και τα μάτια στο φακό. 

Όλοι τους είχαν φύγει, με τον ένα ή τον άλλο τρόπο, από 

καιρό. Κι αυτές σκονισμένες. 

Το μπάνιο ήταν το ίδιο λευκό με το υπόλοιπο σπίτι. 

Στο ποτήρι μπροστά στον καθρέπτη ήταν δυο 

οδοντόβουρτσες, μια δική του χρησιμοποιημένη και μία 

ακόμα στη  πλαστική θήκη της. Στα  ντουλαπάκια 

έβρισκες μόνο ένα σωληνάριο με αφρό ξυρίσματος, ένα 

«άφτερ σέιβ» και μερικές μπατονέτες για τα αυτιά. Το 

σαμπουάν και το αφρόλουτρο ήταν στη γωνιά της 

μπανιέρας. Η όψη του τον τρόμαξε. Τα γένια του είχαν 

μεγαλώσει πάλι, κάθε τρεις μέρες έμοιαζαν για βδομάδας, 

όλο παράταιρα χρώματα, αλλού καφέ, αλλού γκρι, άλλού 

ολότελα πορτοκαλί, σχεδόν κόκκινα. Αποφάσισε να 

ξυριστεί το επόμενο πρωί. Σήκωσε το χέρι του στο ύψος 

του αγκώνα και διαπίστωσε πως η σάρκα  σε όλο το μήκος 



 9 

του είχε κρεμάσει , μια εύπλαστη μάζα μυών που κάποτε 

έσφυζαν από ζωντάνια και τεντώνονταν κάτω από το 

βάρος μιας  μπάρας σε γυμναστήριο. Θα τον έκανε κανείς 

πάνω από εβδομήντα πέντε, παρόλο που πριν ένα μήνα 

είχε κλείσει τα εξηνταπέντε. Μεγάλο μέρος από τα μαλλιά 

του είχε  αποφασίσει να τον εγκαταλείψει και συνήθιζε να 

φοράει καπέλο τον καλό καιρό και σκούφο το χειμώνα. 

Πάντως χαιρόταν που τα παιδιά του είχαν πάρει την 

πλούσια κώμη της μάνας τους. 

Το νερό στη μπανιέρα αποδείχτηκε ευεργετικό και 

κόντεψε να τον πάρει ο ύπνος. Μια φορά είχε πράγματι 

ξεχαστεί και ξύπνησε τουρτουρίζοντας στις δύο τα 

ξημερώματα. Έλουσε με μπόλικο σαμπουάν τα λιγοστά 

του μαλλιά και μετά τύλιξε τη πετσέτα και βγήκε 

πιτσιλίζοντας το διάδρομο ως το δωμάτιο του. Τα ρούχα 

στη ντουλάπα του ήταν λιγοστά. Διάλεξε ένα καφέ 

σακάκι, ούτε πολύ λεπτό ούτε πολύ χοντρό, ένα λεπτό 

κασκόλ κι ένα κασκέτο, επίσης καφέ. Φόρεσε και ένα 

πουκάμισο και παντελόνι που τα είχε τοποθετήσει σαν σετ 

σε μια κρεμάστρα κι αποφάσισε να βγει την καθιερωμένη 

του βόλτα. 

Το σπίτι απ’ έξω έμοιαζε  εγκαταλειμμένο , έτσι 

απεριποίητο που ήταν. Πάντα σκεφτόταν να φωνάξει ένα 

γαμπρό μπογιατζή που είχε και πάντα το ανέβαλλε.  



 10 

Παλιά ο μεγάλος του κήπος ήταν γεμάτος λουλούδια, που, 

μάλιστα περιποιούνταν ο ίδιος. Τώρα είχε κρατήσει 

μερικές γλάστρες στη σκάλα, τις πότιζε το απόγευμα με 

ένα παλιό μεταλλικό ποτιστήρι, πρόσεχε το φύλλωμα και 

καθάριζε το χώμα τους. Βγαίνοντας πρόσεξε πως άντεχαν 

απότιστα μέχρι να γυρίσει. Θα έκανε μια αχνιστή κούπα 

καφέ και θα έβγαινε για τα καθημερινά γεωπονικά του 

καθήκοντα. Στην πίσω αυλή φύτρωναν ακόμα μερικά 

οπωροφόρα δένδρα, μηλιά, πορτοκαλιά, λεμονιά και 

σκεφτόταν να φυτέψει κάνα δυο ακόμα. Είχε χώρο. 

Παλιότερα, φύτευε και λαχανικά στην πέρα γωνία, αλλά 

είχε εγκαταλείψει καιρό την ιδέα. Όταν είχε την 

οικογένεια του όλη κοντά, κάνανε πότε πότε, καιρού 

επιτρέποντος, και τραπέζι με την ψησταριά να ευωδιάζει 

όλη τη γειτονιά. 

Ένα ρίγος σήκωσε τις τρίχες στο σβέρκο του και τον 

έκανε να σαλέψει ολόκληρος. Δεν ήξερε αν ήταν από τις 

αναμνήσεις ή από το ψυχρό απογευματινό αεράκι που 

φυσούσε στον στενό δρόμο και μπέρδευε κίτρινα φύλλα 

και σκουπίδια στο διάβα του. Έσφιξε το σακάκι στο 

στήθος του και κατέβασε το κασκέτο του ως τα φρύδια 

σχεδόν. Η διαδρομή ήταν σχεδόν ίδια κάθε απόγευμα, 

λίγο παραλλαγμένη από το πρωί. Πέρασμα από σούπερ 

μάρκετ, κρεοπωλείο και μανάβικο κι ένα φιλοδώρημα για 



 11 

να φέρουν τα ψώνια σπίτι. Και μετά βόλτα και ανάπαυση 

στο πάρκο.  

Το αριστερό του χέρι το είχε χώσει στην τσέπη του 

σακακιού και με το δεξί στηριζόταν σε ένα μπαστούνι, 

μαύρο με ασημένια λαβή. Δεν το ήθελε τόσο για τον 

δρόμο, τα πόδια του τον στήριζαν ακόμα, αλλά για να 

ακουμπά σαν καθόταν στο παγκάκι. Η αλήθεια ήταν πως 

τις τελευταίες δυο βδομάδες άρχισε ένα ανεπαίσθητο 

τρέμουλο στο αριστερό το χέρι και πιο σπάνια στο πόδι 

και κατάλαβε πως μια επίσκεψη στον γιατρό ίσως 

προλάμβανε καταστάσεις. 

Η γειτονιά του ήταν πάντα ήσυχη, κτισμένη 

παράλληλα με τους πρόποδες ενός χαμηλού λόφου στην 

βορειοανατολική άκρη της πόλης, μακριά από το 

πολύβουο κέντρο. Εδώ σπάνια να ακούσεις φασαρία από 

αυτοκίνητα ενώ συχνότερα στα αυτιά σου έφταναν ήχοι 

από μικρά πουλιά που κούρνιαζαν στις φυλλωσιές των 

δένδρων, φυτεμένων στα πεζοδρόμια. Το χειμώνα, με τη 

βροχή, στα ρουθούνια σου έφτανε η  μυρωδιά από το 

νοτισμένο χώμα, βαριά μα και τόσο πρωτόγνωρη, που σε 

καλούσε να παίρνεις βαθιές ανάσες και να την τραβάς ως 

την πιο μικρή κυψέλη του πνεύμονα σου. Πάνω από όλα, 

γνωρίζονταν σχεδόν όλοι. Οι εγκάρδιοι καθημερινοί 

χαιρετισμοί και οι εναγκαλισμοί στις γιορτές ήταν το 



 12 

αλατοπίπερο ενός ειδυλλιακού μικρόκοσμου, που ο 

χρόνος βάλθηκε να τον διαλύσει. Από τους παλιούς 

γείτονες είχαν φύγει ή πεθάνει περισσότεροι από τους 

μισούς.  Τα παιδιά τους είχαν πιάσει τον κόσμο, οι 

μονοκατοικίες αγοράστηκαν από ξενομερίτες, μα εκείνος 

δεν άλλαξε τη συνήθεια του να χαιρετά ευγενικά κάθε 

περαστικό, κι ας τον παρεξηγούσαν. 

Πρέπει να χαιρέτησε γύρω στους δέκα μέχρι να φτάσει 

από τα μαγαζιά στο πάρκο. Σε ορισμένους κοντοστάθηκε, 

μίλησε λίγο και έκλεισαν ραντεβού για καφέ και 

συζήτηση στο μικρό καφενεδάκι που είχε ανοίξει στην 

πέρα γωνία ένας φοιτητής από την Κρήτη και είχε γίνει το 

στέκι όλων των γειτόνων. Οι παραδοσιακές γεύσεις δεν 

έλειπαν- κατευθείαν φτιαγμένες χειροποίητα από τη 

μητέρα του στο νησί- και τα Σαββατοκύριακα δύσκολα 

έβρισκες να καθίσεις από το μεσημέρι και μετά. 

Όταν έκανε καιρό καλό για βόλτα, κατέβαινε σιγά 

σιγά μέχρι μια πλατεία, τη μοναδική που είχαν εκεί κοντά. 

Πριν δυο χρόνια ο Δήμος την είχε χωρίσει σε δυο μέρη, 

είχε φτιάξει πάρκο και γηπεδάκια που νοίκιαζε στους 

επίδοξους ποδοσφαιριστές, μαζί με μια ανακαινισμένη 

παιδική χαρά κι ένα δημοτικό αναψυκτήριο. Το παγκάκι 

στα αριστερά ήταν άδειο. Εκεί του άρεσε να κάθεται 

πάντα. Είχε ορατότητα σε όλο σχεδόν το χώρο και δεν 



 13 

βαριόταν ποτέ αφού όλο και κάτι θα γινόταν να τραβήξει 

τη προσοχή του. Εκεί καθόταν  με τη γυναίκα και τα 

παιδιά του μικρά. Το χέρι του έπεσε βαρύ στο ξεφτισμένο 

ξύλο. Το ένιωσε να τρέμει ανεξέλεγκτο.  Κάποτε θα το 

έκλεινε στα δικά της και θα του έδινε ένα απαλό φιλί σαν 

χάδι, θα σταματούσε. Επίσης κάποτε ήταν γεμάτο από τα 

παιδιά του, ίσα που χωρούσαν τέσσερεις παιδικές 

φατσούλες δίπλα του, πασαλειμμένες με σοκολάτες ή 

παγωτό. Έκλεισε την παλάμη του, άδεια πια. Στη παιδική 

χαρά έπαιζαν μερικά παιδιά μαζί με τις μανάδες τους που 

τα πρόσεχαν, ενώ στα γήπεδα δίπλα αγωνίζονταν ομάδες 

διαφόρων ηλικιών, από παιδιά δημοτικού μέχρι 

σαραντάρηδες. Στο αναψυκτήριο ήταν μερικές παρέες 

καθισμένες στις πλαστικές καρέκλες στην χαλικόστρωτη 

αυλή. Το καθάρισε από σκουπιδάκια και φύλλα ξερά που 

είχε φέρει ο αέρας και κάθισε. Η ανάσα του γέμισε από 

μυρωδιές της φύσης κι αυτό του άρεσε. Έπλεξε τα χέρια 

του στη λαβή του μπαστουνιού κι ακούμπησε πάνω της το 

πηγούνι του.  

Επειδή δεν υπήρχε θέση στα γηπεδάκια, δυο ομάδες 

παιδιών αποφάσισαν να παίξουν δίπλα από αυτά. 

Τέσσερεις πέτρες οριοθετούσαν την γραμμή των 

τερμάτων κι αυτό ήταν όλο. Η μπάλα συχνά έφευγε με 

δύναμη προς όλες τις κατευθύνσεις. Ο «ένοχος» ήταν 



 14 

υποχρεωμένος να πάει να την μαζέψει και δεν ήταν λίγες 

οι φορές που τα παιδιά γρατζουνούσαν χέρια και πόδια 

όταν αυτή τρύπωνε στις ρίζες των θάμνων.  

Η προσοχή του ήταν στραμμένη σε δυο κοπέλες που 

συζητούσαν στην άκρη της παιδικής χαράς και την είδε 

τελευταία στιγμή. Με μια σβελτάδα που απόρησε που την 

βρήκε, έγειρε το κεφάλι του πίσω κι αισθάνθηκε το ρεύμα 

του αέρα να  χαϊδεύει τις τρίχες στο μάγουλο του. Όταν 

κοίταξε στο παιχνίδι των παιδιών, αντίκρισε μικρούς 

χιονάνθρωπους· είχαν όλοι παγώσει. Ειδικά το παιδί που 

κλώτσησε τη μπάλα, πρέπει να έκανε μερικά λεπτά να 

συνέλθει. Επειδή κατάλαβε τη σαστιμάρα τους, σήκωσε 

το χέρι και το κούνησε, φωνάζοντας ότι ήταν καλά. Οι 

γυναίκες που κοιτούσε πριν είδαν τη σκηνή και κινήθηκαν 

προς το μέρος του. 

«Είστε καλά;» ρώτησε η μία, μια ψιλόλιγνη κοπέλα 

γύρω στα τριάντα. Κρατούσε στα χέρια της ένα τρίχρονο 

κοριτσάκι με κόκκινο φόρεμα και ασορτί φιογκάκια στα 

καστανά μαλλιά του. Η δεύτερη, ακριβώς αντίθετη με την 

πρώτη, κοντή και στρουμπουλή, περίμενε την απάντηση 

με ενδιαφέρον.  

«Ναι, καλά είμαι, κυρίες μου, σας ευχαριστώ.»  

Το παιδί που κλώτσησε τη μπάλα πέρασε αμίλητο και 

με κατεβασμένο κεφάλι από δίπλα του. « Έλα εδώ μικρέ» 



 15 

του φώναξε. Ο μικρός γύρισε αργά και με τον τρόμο 

ζωγραφισμένο στα χαρακτηριστικά του. Εκείνος το 

κατάλαβε. «Δε σε μαλώνω μη φοβάσαι. Μόνο πρόσεχε. 

Πήγαινε παίξε τώρα!» Ανακουφισμένο έφυγε προς τη 

παρέα του. 

 «Κυρίες μου, θα μου επιτρέψετε να κεράσω έναν 

καφέ στο αναψυκτήριο;» ρώτησε με όλη του την 

γλυκύτητα. 

 «Όχι, όχι, μη σας βάζουμε σε κόπο!» αρνήθηκε η μία, 

μα αυτός είχε ήδη αρχίσει να κατευθύνεται προς τα 

τραπέζια, οπότε, με ένα βλέμμα, αποφάσισαν να τον 

ακολουθήσουν.  

Το τραπέζι στη γωνία είχε μόλις αδειάσει. Το 

κοριτσάκι στην αρχή πήγε να βάλει τα κλάματα, αλλά 

ηρέμησε μόλις έβγαλε το κασκέτο του, σαν άλλος 

Αστυάνακτας. Οι κυρίες προτίμησαν καφέ και το μικρό 

μια πορτοκαλάδα, που είχε δεν είχε την έριξε κάτω και 

τους πιτσίλισε όλους. Κοίταξε με παράπονο τον κύριο. 

 «Μην το μαλώσεις» παρακάλεσε τη μητέρα του κι 

άπλωσε τα χέρια του. Την επόμενη στιγμή, η μικρή 

καθόταν στη ποδιά του κι έπαιζε με το καπέλο του. 

 « Ο μικρός που σας πέταξε την μπάλα είναι μαθητής 

μου» παρατήρησε η μία. Οι κοπέλες ήταν καθηγήτριες 



 16 

στο Γυμνάσιο εκεί κοντά. «Μάλλον ντράπηκε ακόμα 

περισσότερο που με είδε.» 

«Δεν είναι ανάγκη να του κάνετε κατσάδα αύριο. 

Αυτά συμβαίνουν»  Εκείνη συμφώνησε με ένα ελαφρύ 

σήκωμα του χεριού της. 

Με τις πρώτες κουβέντες ο πάγος έσπασε και η 

συζήτηση περιστράφηκε στις οικογένειες τους και στα 

επαγγελματικά τους. 

«Εσείς με τι ασχολείστε;» 

« Θα ασχολούμαι για λίγο ακόμα με εισαγωγές κι 

εξαγωγές. Είμαι ιδιοκτήτης σε μια  εταιρία που εδρεύει 

στη Βιομηχανική Περιοχή. Ήταν πολλή η κούραση όλα 

αυτά τα χρόνια και περιμένω πως και πώς να περάσει ο 

καιρός!» 

« Ε, θα χετε γυναίκα, παιδιά κι εγγόνια, να σας 

προσέχουν!» τόνισε με χαμόγελο  η δεύτερη κοπέλα. 

Σιωπή ξαφνικά. Κατέβασε το βλέμμα του στο δάπεδο 

και σούφρωσε τα χείλια του. Τα δευτερόλεπτα που 

πέρασαν, όσο κρατάει ένας αναστεναγμός δηλαδή, 

φάνηκαν αιώνας. Σκιές κάλυψαν τα ματόφρυδα του. 

«Δεν έχω γυναίκα πια, αλλά, εντάξει, παιδιά κι 

εγγόνια έχω…» 

Οι γυναίκες ακολούθησαν ασυναίσθητα τις κινήσεις 

του και χαμήλωσαν κι αυτές το κεφάλι. 



 17 

 «Σας ζητώ συγνώμη. Δεν ήξερα…» 

«Μην απολογείστε κυρία μου. Αλλοίμονο!». 

Συνόδευσε τα λόγια του με ένα χαμόγελο και της έδωσε 

θάρρος. 

«Παππού;» 

Αυτή τη φωνή την ήξερε. Την ήξερε από τότε που 

πρωτάκουστηκε σαν κλάμα, έξω από το μαιευτήριο, όταν 

τον κράτησε στην αγκαλιά του και κοιτούσε το ροδαλό 

του προσωπάκι τυλιγμένο μέσα στα παιδικά σκεπάσματα, 

όταν μεγάλωσε και τον έλεγε «παππού» και καμιά φορά 

«μπαμπά» και τώρα που ερχόταν κάθε απόγευμα να τον 

πάρει να πάνε βόλτα ως το σπίτι τους. Θα την αναγνώριζε 

ακόμα κι αν του ψιθύριζε σε μια διαδήλωση. Ο εγγονός 

του. Ο μεγάλος του εγγονός, με διαφορά από τα άλλα του 

εγγόνια. Μοναδικός και κυριολεκτικά και μεταφορικά. 

Μοναχοπαίδι. Ζούσε μερικά τετράγωνα πιο κάτω. Μετά 

την βόλτα περνούσε από κει πάντα να δει τι κάνουν. 

Σήμερα, ο εγγονός σχόλασε από τα Αγγλικά νωρίτερα και 

ήρθε να τον βρει. 

«Παππού, πήγα από το σπίτι. Μετά κατάλαβα πως θα 

ήσουν εδώ.» 

Άνοιξε το χέρι και τον αγκάλιασε από τη μέση. Είχε 

λεπτό, αλλά δυνατό κορμό, μακριά χέρια και πόδια. Έκτη 

Δημοτικού  και ήδη είχε αρχίσει να εμφανίζει εφηβικά 



 18 

χαρακτηριστικά, ο πιο ψηλός στην τάξη του. Αν συνέχιζε 

να ψηλώνει, θα ξεπερνούσε τους πάντες στην οικογένεια, 

κάτι που ο παππούς το ήθελε πολύ. Σε αυτό θα του 

μοιαζε!  Όπως τον κοιτούσε προφίλ θα έλεγε πως έμοιαζε 

στον πατέρα του, αν κι όλοι λέγανε πως ήταν ίδια η 

μητέρα του. 

«Πες ένα γεια στις κυρίες!» τον παρότρυνε. 

«Καλησπέρα σας» είπε με χαμηλή φωνή και 

λαχανιασμένη ανάσα. Οι κοπέλες χαιρέτησαν κι αυτές. 

«Θέλεις να φύγουμε παιδί μου;» Ο μικρός συμφώνησε 

κουνώντας το κεφάλι του.  

«Να με συγχωρήσετε κυρίες μου» είπε και σηκώθηκε 

με το βάρος του κορμιού του στο μπαστούνι του. «Πρέπει 

να περάσω κι από το σπίτι του. Καλό σας απόγευμα και 

χάρηκα! Θα τα ξαναπούμε εδώ, αν δεν μου ανοίξει το 

κεφάλι κανένα χαμένο σουτ!» Γέλασαν όλοι με τη καρδιά 

τους. 

«Να πάτε στο καλό! Ευχαριστούμε!» απάντησε η 

κοπέλα με το μωρό και άφησαν τα βλέμματά τους πάνω 

του μέχρι που έστριψαν στη γωνία του αναψυκτηρίου. 

Η κοντούλα στράφηκε και ψιθύρισε κοντά στο αυτί 

της άλλης, λες και τις παρακολουθούσαν με αόρατα 

μικρόφωνα. « Τον έχουμε δει, έτσι δεν είναι;» 



 19 

«Ναι» απάντησε η άλλη στην ίδια ένταση « είναι ο 

γέρος της πλατείας. Κάθε απόγευμα στην ίδια θέση μέχρι 

που φεύγει όταν πέφτει το σκοτάδι. Στην αρχή τον 

φοβόμουν. Τελικά είναι τόσο καλός!» 

Η πρώτη σταμάτησε, έπλεξε τα χέρια της και κοίταξε 

αόριστα στη συστάδα των δένδρων. «Ο πεθερός μου τον 

ξέρει. Τον ρώτησα και μου πε για αυτόν…» 

«Τι σου είπε;» 

 

Σαν έφευγαν, ο γέρος τυλίχτηκε στο σακάκι του και 

ξετύλιξε τις αναμνήσεις του. Πριν πολλά χρόνια, όταν 

ήταν σαν τις κυρίες που άφησε πίσω του, έφερνε στο ίδιο 

πάρκο, το γιο του. Τον άφηνε να τρέξει, να παίξει και 

καμιά φορά ερχόταν με ματωμένα γόνατα κι αγκώνες και 

τα δάκρυα να στάζουν στην ιδρωμένη μπλούζα του. Τότε 

τον έπαιρνα στη ποδιά του, έβγαζε από την τσέπη του το 

μαντήλι του και του έδενε την πληγή. Στο σπίτι η γυναίκα 

του έβαζε οινόπνευμα και ιώδιο, μα πιο πολύ γιατρευόταν 

με το φιλί στο μέτωπο. Το επόμενο πρωί ο μικρός ήταν 

έτοιμος να ξαναπαίξει με τις πληγές καλυμμένες με 

κακάδια που ξαναμάτωναν. 

 Ο εγγονός του έψαξε το χέρι του μέσα στην τσέπη. Το 

έβγαλε έξω και κράτησε την παιδική χούφτα απαλά στην 

δική του. 



 20 

« Παππού, πάμε να φάμε; Η μαμά έχει μαγειρέψει.» 

«Τι καλό;» 

«Θα σου αρέσει! Πάμε! Αύριο έχω αγώνα. Θα 

έρθεις;» 

« Έχω λείψει ποτέ;» 

«Όχι παππού, ποτέ!» 

Δεν του χαλούσε ποτέ χατίρι. Στην γωνία αντί να πάνε 

προς το σπίτι του, έστριψαν αντίθετα προς το σπίτι του 

παιδιού. Το σπίτι του μπορούσε να περιμένει. Δεν έμενε 

πια κανείς εκεί. Δεν θα τον περίμενε ούτε η γυναίκα του, 

ούτε τα παιδιά του που είχαν φύγει για άλλες γειτονιές και 

πόλεις. 

Μα πιο πολύ τον πίκραινε μια μοναδική από χρόνια 

απουσία. Το παιδί που πήγαινε στο πάρκο, όταν πια είχε 

μεγαλώσει, ο θάνατος τον πήρε μακριά, πέρα από τα 

πάρκα και τις πλατείες, πέρα από το σπίτι και τη μεγάλη 

του αυλή, σαν τα ξερόφυλλα που μπλέκονταν στα πόδια 

τους και γίνονταν βορά του ανέμου.  

Ο δεύτερος του γιος. 

 

 

 

 

 

 



 21 

 

 

 

 

 
Σκέφτομαι και γράφω: « Το αγαπημένο μου ζώο.» 

 

«Το αγαπημένο μου ζώο, κυρία, είναι το σαλιγκάρι. 

Είναι ένα μικρό ζωάκι που σέρνεται στο χώμα. Είναι γκρι 

κι έχει δυο μεγάλες κεραίες για μάτια. Στην πλάτη του 

έχει το δικό του σπίτι, που είναι στρογγυλό και σκληρό. 

Όταν το ακουμπήσεις και φοβηθεί, μαζεύεται και μπαίνει 

εκεί. Αν το βάλεις πάνω στο χέρι σου αφήνει σάλια και 

πρέπει να πλυθείς.  

Ο μπαμπάς μου είπε ότι βγαίνουν μετά τη βροχή. Το 

χειμώνα, περιμένω να τα δω στον κήπο μας, μέσα στο 

χορτάρι. Κι όταν σταματήσει να βρέχει, βγαίνουμε έξω 

και τα βρίσκουμε να πηγαίνουν αργά αργά. Ο μπαμπάς 

μου είχε πει ότι αλλού τα τρώνε. Εγώ δεν θέλω να τα φάω, 

θέλω να τα έχω παρέα μαζί μου, μα η μαμά δεν θέλει γιατί 

φοβάται μην φύγουν και δε τα βρίσκουμε μετά, μα της 

λέω πως δεν θα πάνε μακριά. 

Με τον παππού είχαμε βρει πολλά όταν πήγαμε στις 

ελιές. Γέμισα τις τσέπες μου και τα άδειασα σε μια κούτα 

από παπούτσια της γιαγιάς. Μα αυτά ψόφησαν και τώρα 



 22 

έχω μόνο τα άδεια τους σπιτάκια. Κράτησα στο συρτάρι 

μου δυο. Είχα τρία αλλά το ένα το πήρε ο μπαμπάς μαζί 

του. Θα σας φέρω το άλλο την άλλη φορά. Για δώρο. 

Αυτό είναι το ζώο που αγαπώ. Μου θυμίζει τον 

μπαμπά.» 

 

Η δασκάλα κατέβασε την κόλλα και κοίταξε μπροστά 

της. Ευτυχώς, ο σκελετός των γυαλιών της έκρυβε τα 

βουρκωμένα της μάτια. Μπροστά της στεκόταν ο 

Χρήστος. Την είχε προειδοποιήσει η περσυνή δασκάλα: 

είχε χάσει τον μπαμπά του, το μόνο ορφανό μέσα στην 

τάξη. Όπως και να χε, ήταν ο καλύτερος της. Την 

κοιτούσε με το κεφάλι στα πλάγια και το χέρι υψωμένο. 

Όταν άνοιξε την παιδική χούφτα του, είδε να κρατάει το 

λόγο του και να της φέρνει το δώρο του: ένα γκρι κέλυφος 

σαλιγκαριού. 

 

 

 

 

 

 

 

 

 



 23 

2. 

 

«Πότε θα πάμε στο μπαμπά;» 

«Αύριο.» 

Δεν μπορούσε να περιμένει. Σκεπασμένος με τη κουβέρτα 

του, έβγαζε πότε πότε το κεφάλι του και κοιτούσε το ρολόι 

στο κομοδίνο . Ήταν από κείνα που είχαν τους αριθμούς 

φωτεινούς στο σκοτάδι. Δεν ήξερε καλά την ώρα, μα η 

μαμά του είχε πει ότι όταν ο μεγάλος δείκτης πήγαινε στο 

επτά να ξυπνούσε. Ήταν στο τέσσερα. 

Τα παράθυρα ήταν κλειστά γιατί έξω έβρεχε. Τότε που ο 

μπαμπάς ήταν ακόμα σπίτι, όταν έβρεχε και βροντούσε, 

έπαιρνε το μαξιλάρι του, άνοιγε την πόρτα του δωματίου 

τους  και χωνόταν ανάμεσα τους. Ο μπαμπάς με τη μαμά 

ξυπνούσαν. Τον ρωτούσαν τι έκανε εκεί, εκείνος απαντούσε 

ότι φοβόταν τις αστραπές. Άνοιγαν τις αγκαλιές τους κι 

αποκοιμόταν σε λίγα λεπτά, ασφαλής και ήρεμος στα 

μεγάλα χέρια των γονιών του.  

«Μπαμπά, ο σκύλος μας θα φοβάται. Να τον βάλουμε 

μέσα;» 

«Ο σκύλος μας έχει το δικό του σπιτάκι και είναι μια 

χαρά. Μη φοβάσαι.» 

«Σίγουρα;» 

«Αύριο θα πάμε να δεις.» 



 24 

Κι άσε τον καιρό να αστράφτει και να βροντά όλη νύχτα. 

 Το πρωί τον έβρισκε απλωμένο σαν αστερία πάνω σε ένα 

τεράστιο για τα μέτρα του κρεβάτι. Η μαμά του έφτιαχνε 

πρωινό. Με τον μπαμπά βγαίνανε έξω. 

«Νάτος ο σκύλος μας! Είδες;» 

Αφού τρέχανε κάμποση ώρα γύρω στην αυλή καθόταν στη 

βεράντα μέχρι να τους φωνάξει η μαμά να φάνε. Η 

ατμόσφαιρα πεντακάθαρη, μύριζε νοτισμένο χώμα. Οι 

ακτίνες του ήλιου πέφτανε στις φυλλωσιές των δένδρων και 

κάνανε τις σταγόνες να λάμπουν σαν μικρά  διαμάντια σε 

πράσινο βελούδο. Τότε το είδε. 

Σερνόταν πάνω στο τραπέζι. Κάτι γκρίζο και μαλακό με 

δυο κεραίες και με ένα μεγάλο εξόγκωμα στην άκρη του. Το 

τράβηξε απαλά κι αντιστάθηκε να ξεκολλήσει. Ω! 

Μαζεύτηκε! 

«Μπαμπά, κοίτα!» 

«Αυτό που βλέπεις λέγεται σαλιγκάρι και βγαίνει μετά τη 

βροχή. Δες,  έχει το σπιτάκι του μαζί του, όπου κι αν πάει. 

Οι κεραίες είναι τα ματάκια του.  Σε κάποια μέρη το 

τρώνε.» 

«Έχει δικό του σπιτάκι σαν το τροχόσπιτό μας;» 

«Ναι, ναι! Κοίτα τώρα. Μην τρομάξεις!» 

Το πήρε από τα χέρια του και το άφησε σιγά στην ανοικτή 

παιδική παλάμη. Το παιδί έμεινε εκστασιασμένο, καθώς το 



 25 

σαλιγκάρι έβγαινε από το καβούκι του, άνοιγε τις κεραίες 

του και κινούνταν αργά στο χεράκι του. 

«Να το πάρουμε μέσα;» 

«Ας το αφήσουμε εδώ έξω. Βγήκε να κάνει τη βόλτα του.» 

Στάθηκε και το έβλεπε που κινούνταν αργά στο χορτάρι, 

ώσπου χάθηκε στα φύλλα. 

 

Μα απόψε έλειπαν και οι δυο. O μπαμπάς ήταν στο 

νοσοκομείο και η μαμά ήταν κι αυτή εκεί. Στον κάτω 

όροφο ήταν μια γειτόνισσα που είχε αναλάβει να τον 

προσέχει. Δεν είχε παιδιά, ήταν μόνη της, τον είχε 

μεγαλώσει από μωρό και τον πρόσεχε όποτε έλειπαν από το 

σπίτι. Ήξερε όμως, πως ο μπαμπάς θα ερχόταν σύντομα, θα 

κοιμόταν πάλι μαζί και δεν θα φοβόταν. 

Ο μεγάλος δείκτης πήγε στο έξι κι από το παράθυρο 

έμπαινε κλεφτά το πρωινό αμυδρό φως. Σε λίγο θα 

ξυπνούσε και η γειτόνισσα. Τίναξε τα σκεπάσματα και 

ρίγησε από το κρύο. Τα καλοριφέρ ήταν κλειστά και το 

πάτωμα παγωμένο, σαν πάτησε πάνω του ξυπόλυτος. 

Φόρεσε τις παντόφλες του και πήγε προσεκτικά, χωρίς να 

κάνει το παραμικρό θόρυβο, στο δικό του   μπάνιο. Οι 

γονείς του είχαν ένα πιο μεγάλο δίπλα στη δική τους 

κρεβατοκάμαρα. 



 26 

Ο μπαμπάς δούλευε σε ένα εργοστάσιο μακριά, στην άλλη 

άκρη της πόλης. Κάθε πρωί φορούσε ένα καθαρό 

κουστούμι και πήγαινε σε ένα μεγάλο γραφείο, στον πιο 

ψηλό όροφο του εργοστασίου κι όλη μέρα μιλούσε ή με τους 

εργάτες ή στο τηλέφωνο. Καμιά φορά τον έπαιρνε μαζί του. 

Μια κοπέλα με μεγάλα μαύρα μάτια και γυαλιά τον έβαζε 

να καθίσει δίπλα της, του αγόραζε παγωτό ή χυμό και τον 

άφηνε να ζωγραφίζει με τις ώρες με μαρκαδόρους που 

φωσφορίζανε. Όταν ο μπαμπάς έφευγε από το γραφείο του 

και κατέβαινε στο εργοστάσιο, τον ακολουθούσε και 

χανόταν ανάμεσα στις μεγάλες μηχανές που έκαναν πολύ 

θόρυβο και πάντα είχε την απορία πως μπορούσε να μιλάει 

και να τον ακούν. Του εξήγησε ότι φτιάχνουν λαμαρίνες και 

τις στέλνουν σε όλο τον κόσμο.  

Μια μέρα που γύρισε από το σχολείο βρήκε τη μαμά του 

να συζητάει με τη γειτόνισσα τους ψιθυριστά και να ναι 

λυπημένη. 

«Τι έχεις μαμά;» 

«»Τίποτα παιδί μου» του είπε σκουπίζοντας γρήγορα τα 

μάτια της. Δεν ήθελε να την δει, αλλά την είδε. 

«Πού είναι ο μπαμπάς;» 

 Από τη γωνία που τον κοιτούσε έβλεπε μόνο τη σκυμμένη 

του πλάτη. Έμοιαζε να τρέμει. Με τις μύτες των ποδιών του 



 27 

έφτασε δίπλα του και τον είδε να έχει τα χέρια στο 

πρόσωπο. 

«Τι έχεις μπαμπά;» 

Τα χέρια του τραβήχτηκαν σαν αυλαία θεάτρου κι 

αποκάλυψαν δυο κόκκινα μάτια. Σαν πουλί άνοιξε την 

αγκαλιά του κι ο μικρός ανέβηκε στη ποδιά του. 

«Μπαμπά γιατί κλαις;» 

Η γλώσσα του, φαρμάκι σκέτο, πέρασε πάνω από τα 

δόντια του. 

«Σήμερα πήγα στο γιατρό. Είμαι λίγο άρρωστος. Αλλά θα 

πάμε στο νοσοκομείο και θα γίνω καλά.» 

«Και θα πάμε βόλτα το καλοκαίρι με το τροχόσπιτο;» 

«Αμέ! Θα πάμε όπου θες!» 

Με τα μικρά του δάκτυλα σκούπισε τις αλμυρές σταγόνες 

από τα μάγουλα του μπαμπά του. 

Μετά από λίγο καιρό, ο μπαμπάς ήρθε σπίτι ένα 

απόγευμα και τον φώναξε κοντά του. 

«Θα σου δείξω κάτι, αλλά μην τρομάξεις.» 

Ο μικρός κούνησε καταφατικά το κεφάλι του. Τότε ο 

μπαμπάς του τράβηξε τα μαλλιά του από το μέτωπο του κι 

εκείνα ξεκόλλησαν! Τα κράτησε στο χέρι του και το κεφάλι 

του γυάλιζε. 

«Μπαμπά, γιατί είναι έτσι τα μαλλιά σου;» 

«Για να γίνω καλά, πρέπει να ναι έτσι.» 



 28 

 Ανέβηκε στα πόδια του και τον αγκάλιασε σφιχτά από το 

λαιμό. Όπως και να ήταν, με ή χωρίς μαλλιά, ήταν ο 

μπαμπάς του. 

 

 

Όταν η γειτόνισσα πήγε να τον ξυπνήσει, τον βρήκε να 

κάθεται στον καναπέ στολισμένο κι έτοιμο.  

«Μαζί θα πάμε;» 

«Όχι, θα έρθει ο κύριος Βασίλης να πάτε» του απάντησε 

ενώ του έφτιαχνε πρωινό. 

Το κορμί του  σαν από ελατήριο τινάχτηκε μόλις άκουσε 

την κόρνα απ’ έξω. Δεν είχε προλάβει καν να χτυπήσει το 

κουδούνι κι αυτός άνοιγε ήδη την πόρτα. Ο κύριος Βασίλης 

ήταν φίλος του μπαμπά από το στρατό, εκεί που θα πάει κι 

αυτός όταν μεγαλώσει, του είχαν πει. Έμενε λίγο μακριά και 

όταν πήγαιναν επίσκεψη έπαιρναν το αυτοκίνητο τους. Είχε 

ένα μεγάλο σπίτι, πιο μεγάλο από το δικό τους και πολλά 

παιχνίδια, γιατί είχε 2 αγόρια, τον Γιάννη και τον Άκη κι 

έπαιζαν μαζί. Ο Γιάννης ήταν τρία χρόνια κι ο Άκης ένα 

πιο μεγάλος από αυτόν. Είχαν και δυο μικρά δίδυμα, αγόρι 

κορίτσι.  Μαμά τους ήταν η κυρία Σοφία, καλές φίλες με τη 

μαμά. 

«Είσαι έτοιμος;» ρώτησε ο κύριος Βασίλης με χαμόγελο 

και τον πήρε στο μεγάλο του αυτοκίνητο. Του έδωσε να 



 29 

διαβάζει ένα βιβλίο από τα αγόρια του και μέχρι να το 

τελειώσει είχαν φτάσει στο νοσοκομείο. Το νοσοκομείο 

ήταν πολύ μακριά πάντως, αλλά του έμοιαζε να ναι δίπλα 

από τη προσμονή να δει τον μπαμπά του. Η μαμά τους 

περίμενε στην είσοδο και του έδωσε ένα μεγάλο φιλί στο 

μέτωπο. Με τα μάτια της αντάλλαξε μια ανησυχία με τον 

κύριο Βασίλη. 

«Πάμε στον μπαμπά;» τον ρώτησε χαρίζοντας του ένα 

χάδι στο μάγουλο. Την ακολούθησε με λαχτάρα. Γύρω του 

άνθρωποι με άσπρες στολές, βιαστικοί, έμπαιναν κι 

έβγαιναν από δωμάτια. Άλλοι κάθονταν έξω και περίμεναν· 

καμιά φορά σταματούσαν εκείνους με τα άσπρα. Ανέβηκαν 

σκάλες και πάλι σκάλες και φτάσανε σε ένα μακρύ 

διάδρομο, σκοτεινό σχεδόν, με λίγο φως στο βάθος του. 

Όταν προχώρησαν λίγα μέτρα σε αυτόν, του ήρθε στη μύτη 

μια μυρωδιά. Μια μυρωδιά που δεν είχε ξαναμυρίσει  ποτέ 

και από τότε του έμεινε κολλημένη στα ρουθούνια  και στο 

μυαλό του. Ζαλίστηκε. Ο εμετός ανέβηκε στο λαιμό του κι 

ένιωσε τον οισοφάγο του να καίει. Κρατήθηκε από το 

ιδρωμένο  χέρι της μαμάς.  Η ανυπομονησία, όμως, να δει 

τον μπαμπά του τον έκανε να ηρεμήσει. 

Μια μεγάλη πόρτα με τον αριθμό έξι τους χώριζε. «Να 

είσαι φρόνιμος και να μην κάνεις φασαρία. Ο μπαμπάς 

μπορεί να κοιμάται» είπε η μητέρα του κι άνοιξε αργά, με 



 30 

όση διακριτικότητα μπορούσε. Το δωμάτιο ήταν πιο 

σκοτεινό από έξω. Στη μέση του ήταν ένα κρεβάτι και δίπλα 

από αυτό, σε  κάθε του μεριά, πολλά μηχανήματα με 

περίεργες γραμμές κι αριθμούς. Κάτι σωληνάκια 

κατέβαιναν στον άνθρωπο που ήταν ξαπλωμένος και τον 

μεταμόρφωναν σε μια άχαρη μαριονέτα. Ήξερε ποιος ήταν. 

«Μπαμπά;» 

Στην αρχή δε σάλεψε καθόλου. Το πρώτο που κούνησε 

ήταν το χέρι του. Ένα χέρι που σε τίποτα δεν θύμιζε τον 

παλιό εαυτό του. Αποστεωμένο με λίγες γκρίζες τρίχες πάνω 

του και δάχτυλα λεπτά κι εύθραυστα σαν καλάμι. Το έβγαλε 

από το σεντόνι και το άπλωσε προς το μέρος του. Ο μικρός 

το έπιασε και έβαλε πιο πολλή δύναμη αυτός να το σφίξει. 

Μετά γύρισε και το κεφάλι του. Τώρα δεν είχε χάσει μονάχα 

τα μαλλιά όπως πριν μα και τη σάρκα του.  Τα μάγουλα του 

είχαν βουλιάξει στο κρανίο, το στόμα του μια γραμμή 

μαυρόμπλαβη, γένια και φρύδια πουθενά. Μόνο τα μάτια 

του είχαν απομείνει, χωμένα στις κόγχες τους, να 

μαρτυρούν πως ο άρρωστος  σε εκείνο το κρεβάτι ήταν ο 

πατέρας του. Δυο μάτια που τον κοιτούσαν με αγάπη, 

συμπόνια και στεναχώρια. 

«Μπαμπά, πότε θα έρθεις σπίτι;» 

Η φωνή που βγήκε από το ξεραμένο στόμα ήταν σα να 

ψιθύρισε κανείς από πηγάδι. Μα τα παιδικά αυτάκια ήταν 



 31 

τόσο τεντωμένα και στραμμένα προς αυτόν που το άκουσε 

καθαρά. 

«Τώρα θα γίνω καλά και θα έρθω.» 

«Μπαμπά, η μαμά μου είπε ότι θα πάω στο παππού και 

στη γιαγιά, τώρα στις διακοπές και μετά θα έρθεις κι εσύ 

ε;» 

«Ναι αγόρι μου.» 

Ο πόνος που ένιωσε ήταν ο πιο έντονος και πιο γλυκός 

συνάμα. Ο μοναχογιός του όρμησε όπως έκανε πάντα όταν 

ερχόταν σπίτι, το πρωί στο κρεβάτι, το βράδυ πριν 

κοιμηθούν, πάνω του. Κράτησε την ανάσα του που μύριζε 

φαρμακίλα και του έδωσε ένα ζεστό φιλί στο μάγουλο που 

για να το δώσει, έπρεπε να μαζέψει όποια  δύναμη, 

ελάχιστη, του χε απομείνει. Πονούσε παντού ακόμα και με 

τα λίγα κιλά ενός μικρού κορμιού πάνω του, μα δε 

μπορούσε να πει όχι. Πολύ πιθανόν να μην τον ξανάβλεπε. 

Το κάθε δευτερόλεπτο μακάρι να κρατούσε χίλια χρόνια. Το 

άλλο του χέρι, δεμένο σα μούμια από τις  γάζες,  σηκώθηκε 

αργά και τον αγκάλιασε από τον ώμο. 

 Το κεφαλάκι του χώθηκε στην βαθουλωμένη του κλείδα. 

Από κάτω του ένιωθε να τον τρυπούν μόνο κόκαλα, μα δε 

σηκωνόταν. Ήθελε να μείνει εκεί όλη μέρα, όλο τον καιρό, 

και να γυρνούσαν μαζί σπίτι. Θα ήταν το καλύτερο παιδί 



 32 

του κόσμου, είπε μέσα του. Δεν θα στεναχωρούσε ποτέ πια 

τη μαμά και το μπαμπά. 

Η μητέρα του, αφού ξεπέρασε το σοκ της απότομης 

κίνησης του παιδιού της, τον τράβηξε αργά και με προσοχή 

από τον πατέρα του. Τα χέρια του συζύγου της έμειναν για 

λίγο μετέωρα, σαν να παρακαλούσαν να μην φύγει  το παιδί  

και μετά έπεσαν άψυχα στο σεντόνι. 

«Έλα, πάμε τώρα να αφήσουμε τον μπαμπά να κοιμηθεί.» 

«Μπαμπά, εγώ πάω στο χωριό αύριο κι έλα μετά κι εσύ»  

Δεν μίλησε. Τα υστερνά του δάκρυα κύλησαν- από μέσα 

τους, σαν σε καθρέπτη, είδε αχνά δυο αγαπημένες σκιές να 

φεύγουν-και μούσκεψαν το μαξιλάρι. Η πόρτα έκλεισε και 

τον κράτησε μια για πάντα μακριά από τον κόσμο και τους 

ανθρώπους που αγαπούσε, σε ένα σκοτεινό δωμάτιο με 

παρέα πια τα μηχανήματα που θα τον κρατούσαν για λίγο 

ακόμα στη ζωή. 

 

«Όχι δε γίνεται να πάρεις το σκυλί μαζί σου.» 

Τον έντυσε καλά, χοντρό μπουφάν, σκούφο και γάντια και 

τον πήγε πρωί  στο σταθμό των λεωφορείων. Κάθισε πίσω 

από τον οδηγό κι ακούμπησε τη μούρη του στο τζάμι. Ήταν 

η πρώτη φορά που θα ταξίδευε μόνος κι αυτό τον γέμιζε 

στεναχώρια αλλά και προσμονή να πάει στον παππού και τη 

γιαγιά. Από το ξημέρωμα είχε αρχίσει πάλι να βρέχει πολύ 



 33 

και οι σταγόνες θόλωναν το τζάμι. Στο πρόσωπο της 

μητέρας του έπεφταν σταγόνες από νερό κι από δάκρυα. 

Κούνησαν τα χέρια τους και το λεωφορείο ξεκίνησε. Την 

παρακολούθησε με την άκρη των ματιών του μέχρι που το 

όχημα έστριψε και η μητέρα του χάθηκε πίσω από τον 

σκοτεινό όγκο του σταθμού. 

Ήταν το δεύτερο λεωφορείο που έφευγε και δεν είχε παρά 

μόνο αυτόν και δυο κυρίους στο βάθος, που στα πρώτα 

χιλιόμετρα τους είχε πάρει ο ύπνος. Ο οδηγός 

χασμουριόταν σε κάθε χιλιόμετρο και για αυτό είχε πάρει 

μια μεγάλη συσκευασία καφέ που είχε τοποθετήσει στην 

ειδική υποδοχή πάνω από τις ταχύτητες. Για να ξυπνήσει 

ακόμα περισσότερο, αποφάσισε πως θα ήταν καλό να βάλει 

και μουσική. Σε λίγο στα ηχεία ούρλιαζε μια παράφωνη 

τραγουδίστρια από ζωντανή λαϊκή ηχογράφηση. Του έπιασε 

την κουβέντα. 

«Διακοπές, μικρέ έ;» Απάντησε με ένα κούνημα του 

κεφαλιού καταφατικά. «Καλά το κάνεις! Να φεύγετε λίγο 

από την πόλη και το καυσαέριο! Καλά το κάνεις!» Μετά 

έστρεψε τη προσοχή του περισσότερο στο ρεφραίν παρά στο 

δρόμο και ξεκίνησε να το σιγοτραγουδάει. 

 Γύρισε προς το τζάμι. Θολό, πέρασε το μανίκι του από 

πάνω και το καθάρισε, αφήνοντας λεπτές σειρές από 

σταγόνες. Έξω η βροχή έπεφτε ασταμάτητα και οι 



 34 

υαλοκαθαριστήρες δούλευαν στη γρήγορη ταχύτητα. Η πόλη 

πια είχε μείνει πίσω τους και το σκηνικό είχε αλλάξει. Από 

τα σκούρα κτήρια είχαν περάσει στις ανοικτές πεδιάδες. Το 

απέραντο τοπίο χωριζόταν σε τετράγωνα ή ορθογώνια 

χωράφια, πράσινα ή καφέ. Πρέπει να πέρασαν κι ένα 

ποτάμι, αν είδε καλά. Πότε πότε συναντούσαν και δένδρα 

ψηλά, καφέ σκελετοί, χωρίς φύλλα. Διάβηκαν και χωριά, με 

τις σκεπές από κεραμίδια και τις καμινάδες να χαρακώνουν 

με το καπνό τους το μαβί  ουρανό. Αποκοιμήθηκε. 

Ξαφνικά το λεωφορείο σταμάτησε κι ο οδηγός άνοιξε την 

πόρτα απότομα, για να τρυπώσει ένα ρεύμα κρύου αέρα που 

ανάγκασε το μικρό να σηκώσει τα πόδια του ψηλά. 

 «Μικρέ έφτασες» του φώναξε και, πριν καν απαντήσει, 

πήδηξε κάτω. Ο Χρήστος σύρθηκε στο στενό άνοιγμα 

μεταξύ του καθίσματος του κι εκείνου του οδηγού και βγήκε 

στο δρόμο. 

Ήταν εκεί. 

Ο παππούς ήταν εκεί! 

Άρχισε να τρέχει στην άκρη του δρόμου. Τον υποδέχτηκαν 

δυο μεγάλα χέρια και τον σήκωσαν ψηλά, για να τον 

κρύψουν σε μια ζεστή αγκαλιά που μύριζε κοπριά και 

τσίπουρο. Ένα παχύ μουστάκι του χάρισε ένα μεγάλο φιλί 

στο μάγουλο και τον έκανε να τιναχτεί από το γαργαλητό. Ο 

γέρος τον κατέβασε και τον κοίταξε όλο καμάρι. 



 35 

«Παπούυυ!» 

«Παιδί μου!» 

Όταν θυμήθηκε ότι είχε και μια βαλίτσα μαζί του, το 

λεωφορείο είχε πια χαθεί στη στροφή κι αυτή τους περίμενε 

μερικά μέτρα μακριά τους. Την σήκωσε σαν πούπουλο ο 

παππούς και την έβαλε στην καρότσα ενός παλιού 

αγροτικού. «Άντε μπες μέσα πριν ξεκινήσει να βρέχει 

πάλι!»  

Ξεκίνησαν. Το αυτοκίνητο ήταν σχεδόν τριάντα χρόνια 

παλιό, αλλά γερό σαν άρμα και δεν σταματούσε πουθενά, 

όσα τσουβάλια ή ζώα του είχες φορτώσει. Παππούς κι 

αυτοκίνητο μύριζαν το ίδιο. Το πολυκαιρισμένο δέρμα 

έχασκε που και που στο κάθισμα και βάλθηκε να παίζει με 

το κιτρινισμένο αφρολέξ.  

Ο παππούς και η γιαγιά ήταν οι μόνοι που είχε. Μα κα 

του γέρου ήταν το μοναδικό εγγόνι που είχε τόσο κοντά του. 

Ο μεγάλος του γιος είχε ξενιτευτεί στην Αυστραλία και είχε 

δέκα χρόνια να ρθει. Η μοναχοκόρη του ασχολήθηκε με τη 

καριέρα της και πέρασε ο καιρός, έμεινε στο ράφι. 

Για ώρα δεν έπαιρνε τα μάτια του από πάνω του. 

Φορούσε ένα χοντρό φανελένιο καρό πουκάμισο κι ένα 

ξεβαμμένο τζιν. Γαλότσες δεμένες στα πόδια κι ένα κασκέτο 

στο γκρίζο του κεφάλι. Το ίδιο γκρίζες και μεγάλες ήταν οι 

τρίχες στα μπράτσα του- τα μανίκια τα είχε διπλωμένα 



 36 

ακόμα και το καταχείμωνο. Μπουφάν δε φόρεσε ποτέ και 

το καλοκαίρι ήταν συνέχεια γυμνός από τη μέση και πάνω.  

Το πάνω χείλος του κάλυπτε ένα μουστάκι μεγάλο, κίτρινο 

στις άκρες από τη νικοτίνη. Φρόντιζε όμως να ξυρίζεται 

στο υπόλοιπο πρόσωπο. Αποφάσισε να αφήσει ένα το ίδιο 

όταν μεγαλώσει. 

«Τι κοιτάς μικρέ;» Χαμογέλασε και φάνηκαν δυο σειρές 

μεγάλα δόντια, το ίδιο κίτρινα με τις τρίχες του μουστακιού 

του. « Έχεις να με δεις πολύ καιρό; Κι εγώ!» μονολόγησε 

και του χάιδεψε το κεφάλι.  

Το χωριό δεν ήταν μακριά από τη διασταύρωση απλά το 

λεωφορείο ήταν εξπρές και δεν έμπαινε από χωριά. Το 

αυτοκίνητο σταμάτησε στην εξώπορτα του σπιτιού τους και 

μέχρι να κατέβουν και να πάρουν τη βαλίτσα, η γιαγιά είχε 

εμφανιστεί στη μεγάλη αυλόπορτα. 

«Παιδί μου!» Η γιαγιά ήταν τόσο ξερακιανή που, όταν 

άνοιξε τα χέρια της, έμοιαζε περισσότερο με σκιάχτρο σε 

καλοκαιρινό μποστάνι παρά με άνθρωπο. Τα τρία 

σκαλοπάτια περάστηκαν με μιας και τον έκλεισαν στην 

αγκαλιά της. Μύριζε φαγητό. «Φέρε τη βαλίτσα του 

παιδιού!» διέταξε τον άντρα της κι έσπρωξε στην πλάτη  το 

μικρό να μπει μέσα.  



 37 

«Πήγαινε να πλύνεις τα χέρια σου κι έλα να φάμε!» Στο 

απορημένο βλέμμα του εγγονού της απάντησε με ένα νεύμα. 

«Στην αυλή θα βρεις τη βρύση!» 

 Δεν ήταν ακριβώς βρύση, μα ένα μεταλλικό δοχείο 

κρεμασμένο στο κορμό ενός δένδρου με μια μικρή κάνουλα 

στο κάτω μέρος και μια βάση με ένα πολυκαιρισμένο 

σαπούνι από λάδι. Τα χέρια του πάγωσαν από κρύο. Για να 

το επιβεβαιώσει η γριά, του μύρισε τα δάχτυλα. Του έδεσε 

μια πετσέτα γύρω από το λαιμό και κάθισαν για φαγητό. Η 

σούπα κατέβηκε ευεργετική στο λαιμό του, καυτή, 

φτιαγμένη από το ζουμί ντόπιου πετεινού. Επειδή την είχε 

βράσει στο τζάκι, είχε μια υποψία καπνού μέσα της. Το ζώο 

είχε κοπεί σε μικρά κομμάτια σε μια πιατέλα στη μέση του 

τραπεζιού. Το ψωμί ήταν ζεστό και ψημένο στο φούρνο της 

αυλής. 

Το μεσημέρι συνήθιζαν να κοιμούνται. Το μεγάλο κρεβάτι 

στην τραπεζαρία άδειασε από μαξιλάρια και στολίδια και 

έστρωσε δυο χοντρές κουβέρτες. Αφού έπλυνε τα δόντια του 

στο βρυσάκι μπήκε κάτω από τα σκεπάσματα και πόσο 

γρήγορα ζεστάθηκε, παρόλο που τον γρατζουνούσαν οι 

τραχιές κλωστές στα μάγουλα. 

 Ο παππούς τον ξύπνησε το απόγευμα με μια παλάμη  που 

κάλυπτε όλη του την πλάτη. «Θες να πάμε μια βόλτα;» Ο 

Χρήστος σηκώθηκε τρίβοντας τα μάτια του. 



 38 

Ο καιρός παρέμενε μουντός, αλλά είχε σταματήσει να 

βρέχει. Το παλιό αγροτικό βγήκε έξω από το χωριό κι 

ακολούθησε έναν λασπωμένο αγροτοδρομο με λίγο χαλίκι. 

Μερικά χιλιόμετρα μετά, βρέθηκαν σε έναν εγκαταλειμμένο 

οικισμό. Μόνο μια μικρή εκκλησία μέσα στα πεύκα ήταν 

γερή και στη θέση της. Όλα τα άλλα κτήρια κείτονταν σε 

ερείπια ή έστεκαν μόνο μερικοί τοίχοι. 

«Βλέπεις το βουνό από πάνω;» Το χοντρό του δάκτυλο 

ακολούθησε τη κορυφογραμμή. «Πριν πολλά χρόνια πέσανε 

πέτρες και μπήκανε στα σπίτια μέσα. Σκοτώθηκαν 

άνθρωποι.» Πράγματι στη πλαγιά διέκρινες ακόμα 

χορταριασμένους ογκόλιθους. «Την εκκλησία την 

ξανακτίσανε όσοι ζήσανε.» 

Η στάνη του παππού ήταν σε ένα πλάτωμα του βουνού κι 

από κει μπορούσες να δεις όλη την κοιλάδα και μερικά 

σπίτια από το χωριό. Αν κοιτούσες καλύτερα, έβλεπες κι 

άλλα χωριά που τη νύχτα λάμπανε σαν φωλιές με 

πυγολαμπίδες. Στην μεγάλη πόρτα, φτιαγμένη από χοντρό 

συρματόπλεγμα, τους υποδέχτηκε ένα παλικάρι από την 

Αλβανία. 

«Καλησπέρα, αφεντικό! Ποιό ναι το παιδί;» 

«Εγγονός μου!» είπε με καμάρι ο γέρος και προχώρησε 

στο στάβλο. 



 39 

Στα αυτιά του φτάσανε ήχοι που δεν θυμόταν ότι τους είχε 

ξανακούσει μικρός. Βελάσματα και κουδουνίσματα ερχόταν 

από το σκοτεινό βάθος του σκέπαστρου και η ατμόσφαιρα 

ήταν αποπνικτική με αιωρούμενα σωματίδια από χώμα και  

κοπριά. 

«Κάτσε στην άκρη και βλέπε τώρα» του είπε ο παππούς 

και ο Φλοριάν- έτσι λέγανε το παιδί, τον παραβοσκό- 

παραμέρισε μια ξύλινη παλέτα και μπήκε στο βάθος. Με 

φωνές και χειρονομίες άρχισε να διώχνει τα πρόβατα προς 

την έξοδο, που τα περίμενε ο παππούς με ένα μεγάλο 

μεταλλικό δοχείο στα πόδια του. 

 Φάνηκε το πρώτο πρόβατο. Ο παππούς το άρπαξε και το 

έσφιξε γερά στα γόνατα του. Όση ώρα το άρμεγε, εκείνο 

βέλαζε και ο Χρηστάκης, η αλήθεια ήταν, το λυπήθηκε. Στο 

τέλος, του έδωσε μια στην πλάτη κι εκείνο όρμησε προς τα 

έξω. Πέντε, δέκα, είκοσι,  πενήντα, εκατό, διακόσια 

πρόβατα. Διακόσια τριάντα είχε στην κατοχή του ο παππούς 

και τα άρμεγαν κάθε μέρα. 

Το γάλα άφριζε ζεστό στο δοχείο. Ο παππούς πήρε μια 

μεταλλική κούπα, τη γέμισε και το κατέβασε μονορούφι κι 

έδωσε και στο βοηθό του. Ο μικρός θυμόταν στο σπίτι τους 

να κάνουν γάλα από ένα κουτί αγορασμένο από το σούπερ 

μάρκετ. Αυτό εδώ του φάνηκε καλύτερο. 

«Παππού θα μου δώσεις κι εμένα;» 



 40 

Αρνήθηκε, ενώ σκούπιζε με την ανάστροφη της παλάμης 

του τα μουστάκια του. «Αύριο που θα το βράσει η γιαγιά θα 

σου δώσει. Έλα να σου δείξω  κι άλλα ζώα» Κινήθηκαν 

μέσα από το κοπάδι και βγήκαν έξω. Στον δίπλα στάβλο 

είχαν δέσει τα άλλα. Μόλις έμπαινες συναντούσες μια 

καφετιά αγελάδα και δίπλα της ένα περήφανο γκρίζο άλογο. 

Ο παππούς άδειασε λίγη τροφή στο χέρι του παιδιού και το 

σήκωσε προς το στόμα του ζώου. Το άλογο έσκυψε και με 

μια κίνηση έφαγε όλο το καρπό από το χέρι του. Ο μικρός 

γαργαλήθηκε και γέλασε. Το άλογο χλιμίντρισε, ξεφύσησε. 

Πιο πέρα συναντήσαν μια μεγάλη γουρούνα, τεράστια στα 

παιδικά μάτια, ξαπλωμένη με μικρά γουρουνάκια να 

βυζαίνουν και τις στρουφικτές τους ουρίτσες να κουνάνε 

χαρούμενες στον αέρα. Και κοτούλες κι έναν κόκορα! Και 

δυο χήνες! Όταν θα ερχόταν ο μπαμπάς θα του έλεγε πόσο 

όμορφα ήταν τα ζώα και στη δασκάλα του θα τα περιέγραφε 

με κάθε λεπτομέρεια μιας και δεν θα ταχε δει ποτέ στη ζωή 

της. 

Μπροστά από τους στάβλους ήταν δεμένα δυο μεγάλα 

τσοπανόσκυλα. Γάβγισαν στην αρχή μόλις αντιλήφθηκαν 

τον Χρήστο, αλλά με μια φωνή του παππού σταμάτησαν 

σχεδόν προσοχή. «Ο Κάστορας κι ο Πολυδεύκης! Οι 

καλύτεροι φύλακες!» Τους έριξε αποφάγια στα δοχεία τους 

κι αυτά έφαγαν κουνώντας με χαρά την μακριά τους ουρά. 



 41 

Άφησαν τον Φλοριάν πίσω τους, με μια πετσέτα δεμένη με 

το φαγητό του αγκαλιά και ξεκίνησαν για το χωριό πάλι. Ο 

παππούς έπρεπε να πάει να βρει εργάτες για τις ελιές. Στην 

κεντρική πλακόστρωτη πλατεία του χωριού τα καφενεία 

ήταν με θολωμένα τζάμια και τις σόμπες ζεστές. Μπήκαν σε 

ένα που δεν έβλεπες σχεδόν καθόλου από την κάπνα  της 

σόμπας και των τσιγάρων. Οι τοίχοι είχαν χρώμα μπεζ, 

σχεδόν κίτρινο και οι λάμπες που κρεμόταν 

πολυκαιρισμένες από το ταβάνι ακόμα πιο κίτρινες. Στη 

μέση του μαγαζιού ήταν μια ξυλόσομπα που από ένα μικρό 

άνοιγμα έβλεπες τις φλόγες και στην στάχτη από κάτω 

έψηναν οπτές πατάτες για να τις φάνε μεζέ με το τσίπουρο. 

Στον τοίχο  κάποιος τοπικός ζωγράφος είχε ζωγραφίσει την 

Ακρόπολη. Καθίσανε σε ένα τραπέζι στη μέση του 

καφενείου κι ο καφετζής ήρθε γρήγορα, σκουπίζοντας τα 

βρεγμένα του χέρια στην ολόσωμη ποδιά του. 

« Ένα γλυκύ βραστό και μια πορτοκαλάδα για τον έγγονα 

μου!» παράγγειλε ο παππούς. 

Στα δίπλα τραπέζια είχανε στρώσει πράσινη τσόχα και 

παίζανε χαρτιά με κάτι πολυκαιρισμένες λιγδιασμένες 

τράπουλες. Παίζανε ένα παιχνίδι που λεγόταν «ξερή» και 

ήθελε τέσσερα άτομα, σε ομάδες των δυο, που κάθονταν 

απέναντι  στο τραπέζι. Καμιά φορά κτυπούσαν με δύναμη 



 42 

το χέρι και λέγανε βρισιές. Με το που ακούσανε για το 

παιδί, αφήσανε τα χαρτιά και τον καλοσωρίσανε. 

«Καλώς το πολιτάκι!» 

«Να σου ζήσει μπάρμπα Χρήστο!» 

«’Ο, τι πιούνε από μενα!» 

Η πορτοκαλάδα, φτιαγμένη από μια τοπική βιοτεχνία, του 

φάνηκε πικρή. Η μαμά του έστυβε φρέσκα πορτοκάλια. Από 

σεβασμό στον παππού, την ήπιε όλη. Σε ένα τραπέζι ένας 

φώναξε δυνατά κι ο μικρός τινάχτηκε στην καρέκλα του. 

«Ε, Αλέκο! Μου τρομάζεις το παιδί!» 

Όλοι οι θαμώνες γέλασαν. Ο παππούς σηκώθηκε από τη 

θέση του, πλησίασε έναν πιο νέο που καθόταν στο βάθος, 

μίλησαν μερικά λεπτά. 

«Πάμε σπίτι; Έκλεισε η δουλειά! Αύριο θα σε πάρω να 

πάμε στις ελιές!» 

Ένα χαμόγελο άνθισε στο παιδικό πρόσωπο. «Αλήθεια, 

παππού; Ωωω!» 

Όταν έφτασαν σπίτι, είχε πια νυχτώσει. Φάγανε το 

κοτόπουλο που είχε απομείνει με τη σούπα και στις εννιά  

ήταν όλοι για ύπνο. Κάτω από τις χοντρές κουβέρτες, έκανε 

την δική του παιδική προσευχή, με τα δάχτυλα πλεγμένα 

σφιχτά και τα μάτια κλειστά, όπως του είχε μάθει ο 

μπαμπάς. 



 43 

 Ασυνήθιστος σε αυτό το ωράριο, ξύπνησε στο μαύρο 

σκοτάδι και περίμενε να ξημερώσει. Τότε ήταν που άκουσε 

μια περίεργη κραυγή μέσα στη νύχτα που ποτέ δεν είχε 

ξανακούσει. Μια δυο, τρεις μακρόσυρτες κραυγές που 

κρατούσαν για πολλή ώρα, κι όχι από ένα στόμα αλλά από 

πολλά, ένα κοντά στο σπίτι κι άλλα μακρύτερα. Τρόμαξε και 

κουκλώθηκε με τις κουβέρτες. Το χοντρό ύφασμα μείωσε 

την ένταση του ήχου. 

Το πρωί ο καιρός είχε καθαρίσει και ένα μεγάλος ήλιος 

έκανε την εμφάνιση του από το βουνό. Όταν ξύπνησε, η 

γιαγιά του χε βράσει προβατίσιο γάλα και του έδωσε να 

βουτήξει παξιμάδι μέσα. Ήταν απλά υπέροχο! Θα ζητούσε 

από τον μπαμπά όταν ερχόταν σε λίγες μέρες να πάρουν 

μερικά πρόβατα μαζί τους. Η αυλή τους ήταν μεγάλη, θα τα 

χωρούσε. 

 Ο παππούς είχε φορτώσει τα ελαιόπανα και τα 

ραβδιστικά μηχανάκια στο αμάξι και τον περίμενε με τη 

μηχανή αναμμένη. Η γιαγιά τον έντυσε, του έδωσε ένα φιλί 

στο μέτωπο και τον έστειλε να πάρει μια γεύση από 

αγροτιά. Περιέργως πως ,είχε αγοράσει μικρά γαλοτσάκια 

που του έκαναν ακριβώς. «Μην λερώσεις τα καλά σου 

παπούτσια» του είπε. 

«Παππού, χθες το βράδυ τρόμαξα!» 

«Γιατί παλικάρι μου;» 



 44 

Του περιέγραψε την παράξενη φωνή και προσπάθησε 

κιόλας να τη μιμηθεί. 

Ο παππούς ξέσπασε σε γέλια που τραντάζονταν το 

κάθισμα και κτυπούσε τη γροθιά του στο τιμόνι. 

«Χαχα, κανακάρη μου! Μη σκιάζεσαι! Κοκκόρια είναι! 

Σαν εκείνο που φάγαμε. Κάθε πρωί έτσι κάνουν. 

Αναγγέλλουν τον ερχομό της καινούριας μέρας!»  Ο μικρός 

ηρέμησε. 

Ξαναπέρασαν από την πλατεία. Έξω από το καφενείο 

τους περίμεναν τέσσερεις εργάτες.  Ένα μεσόκοπο ζευγάρι- 

ο άνδρας ήταν αυτός που του μίλησε χθες ο παππούς- και 

δυο νέοι, δίδυμοι που μοιάζανε σα δυο σταγόνες νερό. 

Πήδηξαν με σβελτάδα ελαφιού στην καρότσα και χτύπησαν 

την οροφή, σημάδι να ξεκινήσουν. 

 Οι ελιές του παππού ήταν φυτεμένες στην πλαγιά μιας 

μεγάλης κοιλάδας που κατέληγε στην κοίτη ενός ποταμού. 

Οι βροχές το έκαναν να κατεβάζει πολύ νερό κι ο παππούς 

του απαγόρευσε να κατέβει κατά κει. «Μην πας και πέσεις 

και πνιγείς, θα σε σκοτώσω!» του πε μισοαστεία 

μισοσόβαρα. Έμενε λοιπόν χωρίς επιλογές ζωής, κάτι που 

έκανε τα μέλη της οικογένειας να γελάσουν κι αυτά. 

Τα ελαιόπανα στρώθηκαν κάτω από τις ψηλές ελιές με το 

χοντρό κορμό και τα χρυσοπράσινα φύλλα που φέγγιζαν πιο 

πολύ με τη πρωινή δροσούλα πάνω τους. Τα παληκάρια 



 45 

έβαλαν μπροστά τις μηχανές και έριχναν από τα κλαδιά τον 

καρπό μαζί με φύλλα που τινάζονταν παντού και για αυτό 

το λόγο είχαν βάλει ειδικά γυαλιά να μην τους μπει τίποτα 

στα μάτια. Μια περιστρεφόμενη ελιά με δύναμη 

προκαλούσε σημαντική ζημιά, κάποιος μάλιστα είχε 

τυφλωθεί, είπε ο πατέρας τους. Αυτός με τη γυναίκα του 

έσκυβαν, μάζευαν τις ελιές από τα πανιά και τις έβαζαν σε 

μεγάλα τρίχινα τσουβάλια για να τα πάνε μετά για άλεσμα. 

Μετά από μια ώρα ο πρωτόγνωρος για αυτόν δυνατός 

θόρυβος τον είχε ζαλίσει και ο παππούς τον πήρε για μια 

βόλτα στα κτήματα του. 

Περπάτησαν αρκετά. Με μεγάλες δρασκελιές ο γέρος, με 

μικρότερες το παιδί, ανέβηκαν ψηλά σε ένα ύψωμα. Ο 

Χρήστος ακούμπησε τα χέρια στους μηρούς του κι ανάσανε 

γρήγορα για να ξαναβρεί το ρυθμό του. Δεν είχε 

ξαναζοριστεί τόσο στο περπάτημα. Τον παππού του ούτε 

που τον ένοιαξε. Κάθισαν σε ένα μεγάλο βράχο με αγκαθιά 

στη μια του πλευρά. Ο παππούς σταύρωσε τα χέρια κι 

ασυναίσθητα το έκανε κι ο εγγονός. Για μερικά λεπτά 

κοιτούσαν τον ορίζοντα ακίνητοι. 

«Όταν γνώρισα τη γιαγιά σου, ήταν μεγάλη φτώχια. Είχα 

χάσει τον προπάππου σου στον πόλεμο και δεν είχα 

κανέναν. Δεν είχαμε λεφτά μα είχαμε αγάπη. Είχαμε 

τέσσερα χέρια…» Λέγοντας αυτό άνοιξε και τις παλάμες του 



 46 

προς τον ουρανό. « Προκόψαμε. Μόνοι μας, μα με τη 

βοήθεια του Θεού, προκόψαμε!» 

Ο μικρός τον κοιτούσε απορημένος που του έλεγε αυτά. Ο 

γέρος το κατάλαβε. 

«Σκέφτεσαι γιατί στα λέω ε; Μια μέρα ίσως μείνεις κι εσύ 

σαν εμένα μοναχός. Και τότε πρέπει να έχεις πίστη στο Θεό 

πως όλα θα πάνε καλά. Έχε την ευχή μου!» είπε και τον 

φίλησε στα μαλλιά, ένα φιλί που κράτησε παραπάνω. Δεν 

έλεγε πολλά ποτέ ο παππούς. Λίγα και καλά. 

«Παππού, έχεις δει ποτέ σαλιγκάρια;» 

«Σαλιγκάρια;» Όση ώρα έλεγε τη λέξη, είχε ήδη απλώσει 

το χέρι και σήκωνε την αγκαθιά πίσω τους, χωρίς να 

νοιαστεί αν του κάρφωνε. Από κάτω της φάνηκαν γκρίζες 

οι αρμαθιές των σαλιγκαριών. «Αυτά λες;» τον ρώτησε και 

του χάρισε ένα μεγάλο χαμόγελο. 

«Ω, παππού! Πολλά που είναι! Θα πάρουμε μαζί μας;» 

Κατέβηκαν το λόφο με τις τσέπες τους γεμάτες.  

Κάθισαν να φάνε. Όσες φορές και να του είπαν τα 

ονόματα τα δίδυμα αδέρφια ποτέ δεν κατάλαβε ποιος ήταν 

ο Ανδρέας και ποιος ο Κώστας. Σε μια πετσέτα η γιαγιά 

είχε δέσει τυρί, ψωμί και μανταρίνια. Πρώτη φορά που 

καθάριζε μανταρίνι,  ο πικρός χυμός από το φλούδι του 

τινάζονταν όταν έμπηγε το δάκτυλο του και του ερχόταν στα 

μάτια. Οι άλλοι γελούσαν. Εκείνοι άνοιξαν κονσέρβες με 



 47 

χοιρινό ή σαρδέλες και τις συνόδεψαν με λίγο κρασί που το 

ήπιαν από το σκαλισμένο κέρατο ενός βοδιού. Ο παππούς 

του είπε πως του το είχαν κάνει δώρο στο γάμο του. 

«Θες λίγο; Έχεις ξαναπιεί;» 

«Όχι παππού.» 

Έριξε δυο γουλιές στο κέρατο και του το δωσε. Το ήπιε 

μονορούφι κι όταν τον έκαψε στο λαιμό άρχισε να βήχει. Η 

γυναίκα του έδωσε νερό σε ένα μεταλλικό κυπελάκι. 

Εκείνος τον κτύπησε επιδοκιμαστικά στην πλάτη. Μετά 

σηκώθηκαν και μέχρι τις πέντε συνέχισαν το λιομάζωμα. 

Δεκαπέντε ολόκληρα μεγάλα τσουβάλια φορτώθηκαν στο 

αμάξι και πήγαν στο ελαιοτριβείο.  

Δεν είχε ξαναδεί ποτέ του τέτοιο εργοστάσιο. Στην είσοδο 

του είχαν τοποθετήσει σε σωρούς πολλά τέτοια τσουβάλια. 

Δίπλα σε αυτά έβαλαν και τα δικά τους κι ένας υπάλληλος 

έγραψε το όνομα του παππού- Χρήστος Διαμάντης- σε 

καρτελίτσες και τις έδεσε σε αυτά με σύρμα. Άλλοι εργάτες 

άδειαζαν τις ελιές μαζί με τα φύλλα σε ένα τεράστιο χωνί 

στο δάπεδο και από κει ξεκινούσαν πολλά μηχανήματα που 

τις άλεθαν. Τον σήκωσε και είδε έναν μαύρο πολτό να 

επιπλέει κι άξονες να γυρίζουν. Στην άκρη όλων αυτών 

έτρεχε το λάδι πράσινο και λαμπερό σε μεγάλα άσπρα  

δοχεία. Η γυναίκα που ήταν μαζί τους του σήκωσε το χέρι 

και λίγες σταγόνες τρέχανε στα δάκτυλα του. Το δοκίμασε. 



 48 

Του φάνηκε πολύ πικρό. Για να μην ενοχλείται από τον 

θόρυβο, τον έβαλε στο μικρό γραφείο του γραμματέα μέχρι 

να κανονιστεί το άλεσμα. Θα άλεθαν την επόμενη μέρα. 

«Γιαγιά, γιαγιά!» φώναζε τρέχοντας στην αυλή « Έχεις 

μια κούτα;» 

«Τι να την κάνεις την κούτα;» ρώτησε σκυμμένη στο 

τζάκι. 

«Θέλω να βάλω μέσα τα σαλιγκάρια μου!» 

«Άλλο και τούτο!» μονολόγησε. 

«Δώς του παιδιού μια κούτα. Φερ’ του εκείνη που χω τα 

σχολιανά μου υποδήματα» διέταξε ο άνδρας της. Με 

απίστευτη για την ηλικία της σβελτάδα πάτησε στην άκρη 

του μεταλλικού τους κρεβατιού και την κατέβασε από το 

πάνω μέρος μιας σκαλιστής τετράφυλλης ντουλάπας με 

καθρέπτη στο ένα της φύλλο. Άδειασε τα σαλιγκάρια του 

μέσα και την ακούμπησε στο κομοδίνο δίπλα στο κρεβάτι 

του. Μετά ξεκίνησε να της λέει πως πέρασε τη μέρα του, 

αφήγηση που έφτασε μέχρι αργά το βράδυ. Τον άκουγε με 

καμάρι. Αποκοιμήθηκε αποκαμωμένος με την ελπίδα πως ο 

μπαμπάς θα ρχοταν σύντομα να του δείξει τη κούτα του. 

Ο μπαρμπα-Χρήστος σκάλιζε με τη μασιά τα κάρβουνα 

στο τζάκι και η φλόγα αντανακλούνταν στα υγρά του μάτια. 

Είχε βουρκώσει. Δεν θυμόταν καν πότε ήταν η τελευταία 

φορά που είχε συμβεί κάτι τέτοιο.  



 49 

«Τί του πες;» ρώτησε η κυρά του, καθισμένη δυο μέτρα 

πιο πέρα με τα χέρια στην ποδιά της και καλυμμένη από τις 

σκιές της νύχτας. Τα δικά της τα μάτια τα σκέπαζε το μαύρο 

της μαντήλι.  

«Τί να του πω; Πως θα πεθάνει ο κύρης του; Λέγονται 

αυτά;» αποκρίθηκε ο γέρος και ανακάτεψε με πιο πολλή 

δύναμη τα μισόσβηστα κάρβουνα από τα νεύρα του. 

«Θα ρθει κεινη η ώρα γοργά και δεν ξέρουμε πώς να το 

πούμε.» Κοίταξε στο κενό. «Αύριο θα πάω να βρω την 

εγγονή της Βασιλείας και το Χρήστο του μπακάλη να 

ρθουνε να του κάνουνε παρέα.» 

«Πες και στο Φώντα να στείλει τον έγγονα του. Ίδια 

ηλικία έχουνε.» 

Και πράγματι. Το επόμενο απόγευμα που γύρισαν από τις 

ελιές, τον περίμεναν στην κουζίνα τρία παιδιά: η Βασιλεία, 

ένα κατάξανθο κορίτσι με πολλές φακίδες στα μάγουλα και 

τη μύτη, ο Χρήστος, ένα ψηλόλιγνο παιδί που είχε το 

μπακάλικο ο μπαμπάς του στην πάνω πλατεία και ο 

Φώντας,  ένα κοντόχοντρο κοκκινομάλλικο αγόρι που είχε 

περισσότερο το νου του στο τι έψησε η μάνα του παρά στα 

γράμματα. 

«Να, ορίστε! Σου χω παρέα! Άιντε, πάτε να παίξετε!» 

Τους έδειξε περήφανος τα σαλιγκάρια του. 

«Δεν έχετε τέτοια στη πόλη;» ρώτησε το κορίτσι. 



 50 

«Εδώ έχουμε ουυυ πολλά!» συμπλήρωσε  ο Φώντας 

κουνώντας κυκλικά τα χοντρά του χέρια. Δεν τον ξαναπήρε 

ο παππούς στις ελιές, μα ούτε και ξανακάθισαν μέσα τα 

παιδιά. Όταν το απόγευμα η γιαγιά του έξυνε ντομάτα πάνω 

από το παξιμάδι και τον αναζητούσε σε όλο το χωριό να 

τον ταΐσει, πότε τον έβρισκε χωμένο στα «χαλάσματα», μια 

γειτονιά στην άκρη του χωριού κατεστραμμένη από τον 

πόλεμο, πότε είχαν κατέβει στο ποτάμι, πότε τον 

ανακάλυπτε σκαρφαλωμένο σε κανένα δένδρο. 

 «Θα με σκάσεις εσύ!» τον μάλωνε, μα μέσα της το 

χαιρόταν. Πού να παίξουν τα παιδιά στην πόλη; Άστο να 

χαρεί! 

«Γιαγιά, πότε θα ρθει ο μπαμπάς;» 

Κάθε που έκανε αυτή την ερώτηση, έδενε το μαντήλι της, 

έριχνε από πάνω της μια εσάρπα και κατηφόριζε στο 

κοινοτικό τηλέφωνο. Ένα όλο κι όλο στο χωριό, ούτε άλλα 

σταθερά, ούτε κινητά τότες. Από έναν κιτρινισμένο πιο πολύ 

από τον καιρό παρά από το χρώμα των σελίδων  

τηλεφωνικό κατάλογο βρίσκανε το τηλέφωνο του γιου της- 

η τηλεφωνήτρια είχε γράψει σε ένα τετράδιο  όλα τα 

τηλέφωνα των χωριανών που ζούσαν αλλού- κι έπαιρνε τη 

νύφη της. Πότε ένα «καλύτερα είναι», πότε ένα «σταθερή η 

κατάσταση του» μετατρέπονταν πάντα σε ένα « όπου να 

ναι, θα ρθει». Τι να πεις ενός παιδιού που περιμένει… 



 51 

Ήταν προπαραμονή της Πρωτοχρονιάς όταν η γιαγιά το 

πρωί άρχισε να του φωνάζει από την αυλή να βγει γρήγορα 

έξω. 

Λευκό παντού. Στην αυλή, στο δρόμο, στο χωριό, στο 

βουνό. Όλα είχαν καλυφθεί από ένα παχύ στρώμα χιονιού. 

Τα γυμνά του πόδια πάγωσαν στο τσιμέντο αλλά στεκόταν 

εκεί κι έβλεπε τις νιφάδες να πέφτουν αργά, μικρές- 

μεγάλες, γύρω του. Άπλωσε το χέρι, μερικές καθίσανε στην 

παλάμη του. Τις έφερε κοντά του να τις δει, μα λιώσανε από 

τη ζεστασιά του. Ντύθηκε γρήγορα και βγήκε έξω.  

«Αχ, μπαμπά, να μην είσαι δω να δεις!» 

Το χιόνι έπεφτε όλη νύχτα. Τώρα του έφτανε μέχρι τη 

μέση της γάμπας, στο όριο που τελείωναν οι μπότες του. 

Ρουθούνιζε γιατί η μύτη του είχε κοκκινίσει. Τα χέρια του 

ήταν γυμνά, ξέχασε να φορέσει γάντια. Έφερε το κασκόλ 

του ως τη μύτη . Λίγα μέτρα έξω από την αυλή τους 

συνάντησε τα παιδιά που κατέβαιναν από την πάνω 

γειτονιά. 

«Ήρθαμε να σε πάρουμε!» του φώναξε η Βασιλεία. 

«Ω, δε φοράς γάντια;» ρώτησε ο Φώντας κι έβγαλε τα 

δικά του. 

« Όχι, όχι φόρα τα…» 

«Εμένα τα χέρια μου αντέχουνε!» αντιγύρισε το παιδί. Τα 

φόρεσε. 



 52 

«Θες να πάμε στις γούρνες;» 

«Πού;» 

«Έλα και θα δεις» του είπε με νόημα ο Χρήστος από το 

χωριό. 

Περπάτησαν μια ώρα μέχρι να φτάσουν. Κανονικά ήταν 

μόλις είκοσι λεπτά έξω από το χωριό αλλά με το στρωμένο 

χιόνι έκαναν πολύ παραπάνω. Το ένα πόδι βούλιαζε στο 

χιόνι, ήθελε κόπο να σηκώσεις το άλλο. Στάθηκαν στο 

χείλος μιας από αυτές τις «γούρνες». Το ποτάμι που 

κυλούσε στις ελιές του παππού είχε εδώ έναν παραπόταμο . 

Όπως κατέβαινε από το βουνό αιώνες τώρα, είχε σμιλέψει 

στην πέτρινη  πλαγιά μια σειρά από πέντε λιμνούλες , ως το 

ύψος ενός ενήλικα οι δυο και οι άλλες τρεις πιο βαθιές. Το 

καλοκαίρι, πολλοί ντόπιοι αλλά και τουρίστες ήταν εκείνοι 

που ανηφόριζαν ως εδώ για ένα δροσερό μπάνιο ειδικά τον 

Αύγουστο. Το νερό ήταν πάντα κρύο κι όποιος βουτούσε, 

έβγαινε έξω τρέμοντας σαν ψάρι. Τώρα μάλιστα κόντευε να 

παγώσει- είχε ήδη σχηματιστεί μια λεπτή κρούστα πάγου 

στις άκρες τους και παγωμένοι σταλακτίτες κρέμονταν από 

ψηλότερα σημεία. 

Η Βασιλεία άπλωσε το χέρι της κι έκοψε έναν. Μετά 

άρχισε να τον πιπιλάει. Το ίδιο έκαναν και τα άλλα παιδιά. 

«Θες να δοκιμάσεις;» 



 53 

Δεν θέλησε να αρνηθεί αυτό το νέο έδεσμα. Το έχωσε στο 

στόμα του κι ένιωσε να παγώνει μέχρι τον εγκέφαλο. Τον 

πέταξε με αηδία κι αυτός καρφώθηκε, παγωμένο ακόντιο, 

στο φρέσκο χιόνι. Τα παιδιά γέλασαν. Ακίνητοι και 

σιωπηλοί για ώρα μετά. Είχαν καταλάβει πόσο άρεσε στον 

καλεσμένο τους το τοπίο, η ησυχία που τρεμόπαιζε μόνο με 

το κελάρυσμα του ποταμού, το χιόνι πάνω στις φυλλωσιές 

των δένδρων με τα κλαδιά που είχαν αρχίσει να γέρνουν, οι 

χιονοσκέπαστες ψηλές κορφές στην άκρη του ουρανού και 

των ματιών τους. Που να τα δει αυτά στη πόλη; 

«Μπαμπά;…» 

Τα ένιωσε να κυλούν αργά και καυτά, ικανά να λιώσουν 

το χιόνι στο έδαφος. Σκουπίστηκε με τα μανίκια του, μια το 

ένα μια το άλλο. Το τράνταγμα βγήκε από την κοιλιά του, 

στο στήθος του, κόπηκε η ανάσα, ξέσπασε. Τα παιδιά στην 

αρχή δεν το καταλάβανε αλλά μετά ήρθαν δίπλα του και η 

Βασιλεία του χάρισε τη πιο ζεστή αγκαλιά της, μια αίσθηση 

που του χε λείψει τόσο. 

«Τι έχεις;» ρώτησε. 

Πάλεψε δυο λεπτά να συνέλθει. Με μάτια κόκκινα 

κοίταξε γύρω του και βρήκε μια πέτρα κάτω από ένα έλατο 

που δεν είχε κάτσει πολύ χιόνι πάνω. Το σκούπισε και 

κάθισε.  



 54 

Τα είπε όλα. Άνοιξε την κλειδαμπαρωμένη ως τα τώρα 

πόρτα της καρδιάς του και πέταξε έξω,  στο παγωμένο 

χώμα, το πόνο, τη στεναχώρια, το καημό του. Στο τέλος 

αφέθηκε να κοιτάει τις γούρνες, με το δροσερό αεράκι που 

κατέβαινε από το βουνό να του σκουπίζει τις αλμυρές 

ρωγμές στα μάγουλα του. Η Βασιλεία του κρατούσε το χέρι, 

ο Χρήστος καθόταν από πίσω του με περασμένο το χέρι 

στον ώμο του. Ο Φώντας, όρθιος, είχε σταυρώσει τα χέρια 

κι έπαιζε με το πόδι του με μια πέτρα. Εκείνος έσπασε τη 

βουβαμάρα πρώτος. 

«Ξέρεις , στο χωριό, είμαστε μόνο μεις παιδιά. Όταν μας 

είπαν ότι ήρθες, χαρήκαμε γιατί θα χουμε παρέα. Είμαστε 

φίλοι τώρα ε;» Ο Χρηστάκης κούνησε καταφατικά το 

κεφάλι του. 

«Πάμε σπίτι τώρα μη μας ψάχνει η γιαγιά σου. Κι ο 

μπαμπάς σου θα ρθει!» 

«Ναι;» Μια χιονόλευκη λάμψη αντιφέγγισε στα μάτια του. 

«Ναι!» απάντησε με έμφαση το κορίτσι και του χάρισε 

ένα απαλό φιλί στο μάγουλο, το πιο ειλικρινές κι αθώο 

άγγιγμα όλου του κόσμου. Το χιόνι άρχισε πάλι να πέφτει 

και κάλυψε γρήγορα τις πατημασιές τους. Μακάρι να 

μπορούσε να καλύψει και τον πόνο του. Δώσανε ραντεβού 

για το επόμενο πρωί να φτιάξουν χιονάνθρωπο και να πουν 

τα κάλαντα. 



 55 

Στο σπίτι δοκίμασε μια έκπληξη. Ο  παππούς είχε μαζέψει 

σε ένα βαθύ πιάτο χιόνι καθαρό πάνω από τα λουλούδια 

της αυλής κι είχε χύσει ένα καφέ υγρό που το είχε καλύψει 

όλο. Με ένα μεγάλο κουτάλι έτρωγε βαθιές κουταλιές κι 

άκουγες το χιόνι να τρίζει στα δόντια του. 

«Είναι χιόνι με πετιμέζι! Να σου βάλω λίγο;»  

Αρνήθηκε ευγενικά. Άρχισε να μη νιώθει καλά. 

Το επόμενο πρωί τα παιδιά ήρθαν να τον πάρουν να πάνε 

για κάλαντα και τον βρήκαν να βήχει κάτω από τρεις 

κουβέρτες. 

«Καίει ολόκληρος!» διαμαρτυρήθηκε η γιαγιά. «Ήθελε 

βόλτες χθες!» 

«Άστο το παιδί να χαρεί. Αύριο θα ναι περδίκι!» τον 

υπερασπίστηκε ο παππούς του. 

Κοιμόταν ζαλισμένος κι αποκαμωμένος και συχνά τον 

τάραζε ένας ξερός βήχας που έβγαινε από έναν ολόφρακτο 

λαιμό. Η Βασιλεία τον πλησίασε κι ακούμπησε το μέτωπο 

του. Στο παιδικό της μυαλό πίστευε πως η δροσιά του θα 

του έπαιρνε τον πυρετό μακριά. Ένα απαλό, σαν τις νιφάδες 

που πέφτουν στο δάσος, άγγιγμα. Κούνησε τα βλέφαρα του. 

Του χαμογέλασε και τα παιδιά έφυγαν με την στεναχώρια 

της αρρώστιας του φίλου τους. Από την άλλη, η γιαγιά 

εφάρμοσε πάνω του κάθε γιατροσόφι που ήξερε και που 

έκανε καλά κάθε έναν χωριανό σε παρόμοια περίπτωση: 



 56 

τον έτριψε με οινόπνευμα και μετά με τσίπουρο στήθος και 

πλάτη και μετά τον σκέπασε με ζεστά ρούχα. Πήρε ένα 

μαντήλι, του βαλε στη μέση ακατέργαστο μαλλί από τα 

πρόβατα και το τύλιξε στο λαιμό του, εμποτισμένο στο 

οινόπνευμα κι αυτό. Του έδινε συνέχεια βότανα βρασμένα 

να πιει και του έφτιαξε ζεστές σούπες και πιλάφια, 

βρασμένα στο ζουμί ντόπιου πρόβατου. 

Το βράδυ, κρυμμένος κάτω από τα ζεστά σκεπάσματα, 

περίμενε καταπίνοντας αγκάθια στο λαιμό πως και πώς να 

ρχοταν ο μπαμπάς του. Θα μάθαινε πως ο μοναχογιός του 

ήταν άρρωστος και θα μενε στη πόλη;  Θα ερχόταν ακόμα 

και με τα πόδια, με τις μπότες του καρφωμένες στο παχύ 

χιόνι, με το χοντρό του παλτό τυλιγμένος. Θα καθόταν 

δίπλα του, θα τον ξυπνούσε και θα τον έπαιρνε αγκαλιά. 

Και τότε ο πυρετός και ο πονόλαιμος δεν θα υπήρχε πια. 

Θα βγαίνανε και θα κάνανε έναν χιονάνθρωπο κι ο 

μπαμπάς θα του έβαζε ένα κασκόλ στον λαιμό κι ένα 

καρότο για μύτη. Μετά θα κυνηγιόταν στην αυλή και θα 

πετούσαν χιονόμπαλες ο ένας στον άλλον. Η γιαγιά θα χε 

φτιάξει του κόσμου τα καλά και θα τρώγανε όλοι μαζί. Θα 

χε έρθει και η μαμά και θα τις έλεγε για τους νέους του 

φίλους. Όλοι μαζί μετά θα ανέβαιναν ως τις γούρνες και 

στη στάνη του παππού. Αποκοιμήθηκε. 



 57 

Το άλλο πρωί, ανήμερα Πρωτοχρονιάς, ήταν ήδη 

καλύτερα. Ο πονοκέφαλος και ο πυρετός είχαν φύγει, μόνο 

λίγο ο λαιμός τον ενοχλούσε αλλά όχι κάτι σπουδαίο. Αφού 

τον έλουσε στη μέση της κουζίνας στα ζεστά και τον έντυσε 

με τα καλύτερα που χε μέσα η βαλίτσα του, τον φίλησε 

σταυρωτά κι αυτός το χέρι και των δυο τους. 

«Έχε την ευχή μου!» 

Μετά ο παππούς ψαχούλεψε την τσέπη του πουκαμίσου 

του κι έβγαλε ένα μαύρο πορτοφόλι, μια λεπτή λωρίδα 

δέρμα με ένα μεταλλικό άγκιστρο στη μέση που μάγκωνε τα 

λεφτά. Ξεχώρισε ένα χαρτονόμισμα των δέκα χιλιάδων και 

του το δωσε. Η γιαγιά του δωσε το ίδιο αλλά από ένα μικρό 

πορτοφολάκι  που έκλεινε από πάνω με δυο λυγισμένα 

χοντρά σιδεράκια. Μετά του τα φύλαξε να τα πάρει μαζί 

του. Το χιόνι είχε συνεχίσει να πέφτει και την παραμονή 

αδιάκοπα, οπότε πια είχε ξεπεράσει τα εβδομήντα 

εκατοστά, έφτανε κοντά στο χερούλι της πόρτας Για να 

βγουν στην αυλή ο παππούς πήρε το φτυάρι κι άνοιξε δρόμο 

μέχρι το σοκάκι. 

 Όταν ήταν σπίτι, μια μέρα σαν αυτή, πήγαιναν Εκκλησία 

και μετά άνοιγαν τα δώρα που τον περίμεναν πάνω στο 

κρεβάτι του. Η μαμά έφτιαχνε γλυκά,  τον μάλωνε να μην 

τα τρώει και να μη φυσά την άχνη ζάχαρη από τους 

κουραμπιέδες. Ο μπαμπάς καθισμένος στην πολυθρόνα του, 



 58 

ντυμένος με το καλό του το κοστούμι, γελούσε κι έβρισκε 

υπεράσπιση και παρηγοριά στην ποδιά του. Φορούσε ένα 

άρωμα τις γιορτινές μέρες, που ακόμα και τώρα έφτανε στα 

ρουθούνια του. Δεν ήξερε καν πως λεγόταν αλλά το είχε δει 

στο μπάνιο, δίπλα στον αφρό ξυρίσματος, μπλε χρώμα σε 

γυάλινο μπουκάλι. Μόλις ξυριζόταν, έχυνε μερικές σταγόνες 

στις παλάμες του και τις άπλωνε στα μάγουλα του. Μερικές 

φορές χάιδευε τα δικά του και του άφηνε τη μυρωδιά να 

πλανιέται πάνω του. 

Την επόμενη μέρα ο καιρός επιτέλους καθάρισε. Ένας 

λαμπερός ήλιος έκανε την εμφάνισή του στον χειμερινό 

ουρανό, μετά από μερικές μέρες έντονης απουσίας. Ένιωθε 

μια χαρά. Το χιόνι που χε μαζευτεί στις άκρες των δρόμων 

έλιωνε και σχημάτιζε κελαρυστά ρυάκια που κυλούσαν στις 

κατηφόρες ως τον δρόμο. Από κει ο όγκος του νερού 

μαζευόταν στα χωράφια και το ποτάμι είχε φουσκώσει. Ο 

παππούς του το έδειξε από ψηλά, καθώς κατέβαινε 

ορμητικό και παράσερνε στο διάβα του κλαδιά και πέτρες. 

Δεν είχε ξαναδεί ποτέ και το βλέμμα του πήγαινε πάνω 

κάτω στην κοίτη του, από την στροφή του λόφου που 

εμφανιζόταν ως το τέρμα του, στο βάθος της κοιλάδας. 

Τρία παιδικά χέρια χτυπήσαν με δύναμη το τζάμι. Τα 

περίμενε μέρες με ανυπομονησία. Τρία παιδικά κεφάλια 



 59 

φάνηκαν από το άνοιγμα, τέσσερεις παιδικές φιγούρες 

κατηφόρισαν το δρόμο. 

«Σου έχουμε δείξει το σχολείο μας;» ρώτησε ο Φώντας. 

«Όχι!» 

«Πάμε να το δεις!» 

Το σχολείο ήταν ένα πετρόκτιστο κτήριο με μεγάλα 

παράθυρα στην άκρη του χωριού. Η σκεπή του ήταν με 

κεραμίδια Παλιότερα, μερικά χρόνια αφού έκλεισε από 

έλλειψη παιδιών και τα λίγα που απέμειναν  τα έστειλαν στη 

διπλανή κωμόπολη, η στέγη γκρεμίστηκε, μα ευτυχώς την 

ξανάφτιαξαν. Το εξωτερικό του δεν το είχαν βάψει ή 

ασβεστώσει καθόλου και οι αρμοί από τότε που το κτίσανε, 

με μια μικρή ανακαίνιση κάθε πέντε χρόνια, φαινόταν 

καθαρά, σαν την πρώτη μέρα που το εγκαινίασαν, κάτι που 

του προσέδιδε ακόμα περισσότερη αίσθηση παλαιότητας. Οι 

πέτρες, αδρές στην επιφάνεια τους, έβγαιναν προς τα έξω· 

όταν χιόνιζε, το χιόνι  καθόταν πάνω τους και τα παιδιά 

φτιάχνανε από τις χαμηλότερες σειρές τις χιονόμπαλες τους. 

«Εκτ…» ξεροκατάπιε, δύσκολη η λέξη, «εκτίσθη το 

1938» Μια μαρμάρινη πλάκα κοσμούσε την αριστερή μεριά 

του, δίπλα από τα μεγάλα παράθυρα. 

«Ο παππούς μου  χει πει πως παλιά, όταν εκείνος ήταν 

παιδί, εδώ είχαμε πόλεμο και ήρθαν οι Γερμανοί και τους 

βάλανε εδώ μέσα να τους σκοτώσουν!» τόνισε ο Χρήστος.  



 60 

«Ω! Και πώς γλύτωσαν;» 

« Τους άφησαν λέει μετά. Κανείς δεν ξέρει πως» 

απάντησε ανασηκώνοντας τους ώμους του. 

«Θέλεις να μπούμε μέσα;» ρώτησε με νόημα η Βασιλεία. 

Πίσω από το σχολείο υπήρχε μια μικρή αποθήκη. Τα 

παλιά θρανία, κι εκείνα που είχαν στο σχολείο τους κι άλλα 

παλιότερα- ξύλινα, βαμμένα κυπαρισσί, θρανίο και κάθισμα 

ενωμένα- ήταν στοιβαγμένα, σωρός ανάκατος με τις 

καρέκλες. Πέρασαν με δυσκολία ανάμεσα τους με το φόβο 

μην τα γκρεμίσουν και κρατώντας την αναπνοή τους. Η 

κλεισούρα και η μούχλα έκαναν βαριά την ατμόσφαιρα. 

Πίσω τους άνοιγε μια μικρή πόρτα που έβγαζε δίπλα στο 

παλιό γραφείο των δασκάλων. Μια προτομή του Μεγάλου 

Αλεξάνδρου στεκόταν δίπλα στην πόρτα του. Αυτόν τον 

αναγνώρισε γιατί είχαν μια ίδια στο σχολείο τους. Ευτυχώς, 

οι πόρτες των αιθουσών ήταν ανοικτές. 

Μπήκαν στην μία- του είπαν πως και οι δυο είναι ίδιες.  

Άδειες από χρόνια. Τα πλακάκια, μαύρα και άσπρα, 

σχημάτιζαν περίεργους σταυρούς και τρίγωνα στο πάτωμα, 

σαν αυτά που συναντά κανείς σε παλιές εκκλησίες. Τα 

παράθυρα μισόκλειστα, άφηναν όμως αρκετό φως να μπει, 

ανάμεσα από τις χοντρές κουρτίνες.  Γύρω υπήρχαν 

ερμάρια και ντουλάπια. Στα κενά ανάμεσα τους κρεμόταν 

πίνακες με τους Ήρωες του 21. Ο Φώντας άνοιξε ένα 



 61 

ερμάριο. Πέσανε κάτω παλιοί σχολικοί χάρτες, άνοιξαν κι 

απλώθηκαν χαλιά στα πόδια τους. Τους μάζεψαν με κόπο. 

Μιλούσαν χαμηλόφωνα· φοβόταν μην έρθει κανείς και τους 

βρει μέσα. Θα τους πήγαιναν σπίτια τους και δεν θα το 

γλύτωναν το ξύλο. 

Ο Χρήστος άνοιξε ένα ντουλάπι κι έβγαλε με δέος ένα 

βάζο. « Έλα, έλα να δεις!» του ψιθύρισε από μακριά. Όταν 

πλησίασε, του το τέντωσε  απότομα στο πρόσωπο του. 

«Μπου!» φώναξε. Ο Χρηστάκης τινάχτηκε προς τα πίσω 

φοβισμένος περισσότερο από τη κραυγή παρά από το 

περιεχόμενο του. Τα παιδιά έβαλαν τα γέλια. 

«Σσσσσς!» σφύριξε η Βασιλεία κι όλοι σταμάτησαν 

περιμένοντας να ακούσουν το κτύπημα στη κεντρική είσοδο 

και τις φωνές κανενός περαστικού. Το μόνο που άκουσαν 

ήταν το σύριγμα του αέρα στο άνοιγμα της πίσω πόρτας.  

Στο βάζο μέσα, καλυμμένο από ένα διάφανο υγρό, ήταν 

κουλουριασμένο ένα φίδι. Φαινόταν ακόμα το κεφάλι και οι 

φολίδες του, γκρι από πάνω και λευκό από κάτω. Το 

κοίταξε με περιέργεια, δεν είχε ξαναδεί, μόνο στα βιβλία ή 

στην τηλεόραση. Σε άλλα βάζα, μικρότερα, είχαν κλείσει 

σαύρες, αράχνες, έντομα. Θα χαν κανένα μάθημα που τα 

μαθαίνανε τα παιδιά παλιά. Τα παρατήρησε με μεγάλο 

ενδιαφέρον. Δεν του είχε δοθεί ακόμα η ευκαιρία να τα δει 

από τόσο κοντά. Έβαλαν πίσω τα δοχεία και βγήκαν έξω.  



 62 

Κάθισαν στα σκαλοπάτια- για να μπεις στις τάξεις 

κανονικά, έπρεπε να ανέβεις δυο σειρές σκαλοπατιών, είτε 

από τη μια, είτε από την άλλη, σε ένα τσιμεντένιο 

ορθογώνιο τρίγωνο που μπροστά του ορθωνόταν ο ιστός 

της σημαίας. Η αυλή ήταν μεγάλη τόσο ώστε το καλοκαίρι 

να κάνουν εδώ τα πανηγύρια. Στην άκρη της υπήρχε ένα 

Ηρώο με τα ονόματα των αγωνιστών που θυσιάστηκαν 

στον πόλεμο, μετά μια σειρά με ευκαλύπτους και στο τέλος 

μια πέτρινη βρύση με πέντε κάνουλες για να δροσίζονται 

παλιά τα παιδιά και τώρα πια οι χωριανοί και τα πουλιά. 

Είχε ζεστάνει ξαφνικά για τα καλά και τα χοντρά τους 

ρούχα τους έφερναν δυσφορία.  

Ο Χρήστος από το χωριό πλησίασε το μεγάλο δένδρο 

πίσω από το Ηρώο κι έβγαλε από την πίσω τσέπη ένα μικρό 

σουγιά, χάραξε τα αρχικά τους στον κορμό του και το 

κοίταξαν με καμάρι. 

Ο Φώντας ψιθύρισε στον χωριανό του Χρήστο κι αυτός 

πετάχτηκε « Ωραία ιδέα! Στις γούρνες!» Μέχρι να 

καταλάβει, τα τρία παιδιά είχαν αρχίσει να τρέχουν προς το 

βουνό. Τα ακολούθησε με τον ενθουσιασμό αυτής της ιδέας, 

αλλά και με την υποψία ότι κάτι σχεδίαζαν. 

 Το χιόνι κρατούσε ακόμα κάτω από τα δένδρα και στο 

δρομάκι που ανηφόριζε προς τις γούρνες. Δυο τρεις φορές 

γλίστρησαν κι έπεσαν ανάμεσα σε γέλια και πόνους. 



 63 

Έφτασαν. Το λευκό τοπίο είχε αφήσει τη θέση του στο καφέ 

χώμα, το πράσινο χορτάρι και τον γκρι όγκο του βουνού 

από πάνω τους. Η στάθμη του νερού στις γούρνες είχε 

φτάσει τόσο ψηλά που με ένα μικρό γονάτισμα, βούλιαζες 

το χέρι σου ως τον αγκώνα. Έβαλε μόνο την παλάμη του 

και την τράβηξε απότομα έξω, με τις πιτσιλιές να 

τινάζονται στο πρόσωπό του. Τόσο παγωμένο! 

Η έκπληξη ήρθε μετά. Σα να ήταν καλοκαίρι, τα παιδιά 

έβγαλαν τα ρούχα τους, έμειναν μόνο με το βρακί και με 

μια άνεση  κολυμβητή βούτηξαν στα παγωμένα νερά. Ένα 

ρίγος διαπέρασε το κορμί του μόνο με την αίσθηση ότι το 

νερό θα τον ακουμπούσε. Άρχισε να τρέμει. 

«Δεν κρυώνετε;» ρώτησε διστακτικά. 

«Όχι, έλα!» φώναξε ο Χρήστος και βούλιαξε στο νερό. 

«Δεν ξέρω κολύμπι…» ομολόγησε. Τα τρία παιδιά 

σταμάτησαν απότομα και γύρισαν με το βλέμμα καρφωμένο 

πάνω του, λες και είχε πει το πιο πρωτάκουστο πράγμα ή το 

πιο μεγάλο ψέμα στον κόσμο. 

«Στην πόλη ζεις  και δεν ξέρεις;» απόρησε το κορίτσι. 

« Όχι…» μονολόγησε και κατέβασε το κεφάλι από 

ντροπή. 

«Ε, μέχρι να ξανάρθεις θα χεις μάθει» τον παρότρυνε ο 

Φώντας. Τα άλλα παιδιά συμφώνησαν. Το έβαλε στην άκρη 

του μυαλού του να το ζητήσει από τον μπαμπά του. 



 64 

Κάθισε κάτω από ένα δένδρο, πάνω σε μια πλακουτσερή 

πέτρα και παρατηρούσε τους φίλους του που παίζανε και 

τίναζαν νερά ο ένας στον άλλο. Ξαφνικά το άκουσε: ένα 

απαλό τιτίβισμα από ψηλά, ίσα που ακουγόταν. Μετά το 

άκουσε πάλι. Έγειρε το κεφάλι του λίγο προς τα δεξιά,  ο 

ήχος ερχόταν από τα αριστερά του. Σηκώθηκε και κοίταξε 

προς τα κει. Δεν έβλεπε παρά μόνο φυλλώματα και κλαδιά. 

Γυρνούσε γύρω από τον εαυτό του, κοιτούσε, ξανακοιτούσε, 

τίποτα. Μόνο το άκουγε. 

«Τι κοιτάς;» τον ρώτησε χαμηλόφωνα ο Φώντας. Τα 

παιδιά είχαν βγει από το νερό και σκουπίζονταν με τα 

φανελάκια τους. Τους έδειξε προς τα πάνω κι όλοι 

σώπασαν. Το πουλάκι ξανατιτίβισε.  

Τότε το είδαν. Ήταν αρκετά ψηλά και το μόνο που 

μπόρεσαν να δουν ήταν το φτερούγισμα του μερικά κλαδιά 

πιο πάνω. «Νάτο!» φώναξε ο Χρήστος και τινάχτηκε με 

τεντωμένο το χέρι . Η φωνή του όμως ήταν αρκετά δυνατή 

και το πουλί πέταξε μακριά. «Το έδιωξες!» διαμαρτυρήθηκε 

η Βασιλεία και τον έριξε μια δυνατή γροθιά στο μπράτσο. 

 

«Παππού, πες μου την ιστορία με το σχολείο» 

«Ποιό σχολείο;» 

«Πού ήρθαν οι Γερμανοί!» 



 65 

Του έκανε ένα νεύμα να έρθει πιο κοντά του και να 

καθίσει στο ξύλινο σκαμνί που είχαν κοντά στη φωτιά για 

να πατάνε. Ο εγγονός πλησίασε γεμάτος περιέργεια  κι ο 

παππούς ακούμπησε προστατευτικά το χέρι στον ώμο του. 

« Ήταν μια χειμωνιάτικη νύχτα μέσα στην Κατοχή. Λίγες 

μέρες πριν τα Χριστούγεννα. Είχε χιονίσει κι όλοι είχαν 

κλειστεί στα σπίτια τους, προσπαθώντας να ζεσταθούν με 

λίγα ξύλα και να χορτάσουνε με τα ελάχιστα τρόφιμα που 

βρίσκανε. Περασμένα μεσάνυχτα ήρθε στο χωριό ένας 

λόχος Γερμανοί. Ψάχνανε αντάρτες…» 

«Τι ναι αντάρτες παππού;» 

«Είναι τα παλικάρια που βγήκανε στα βουνά και 

πολεμούσαν τον κατακτητή, να λευτερώσουνε τη πατρίδα 

μας…»  

Ο μικρός ακούμπησε το μάγουλο του στο γόνατο του 

παππού και κάρφωσε το βλέμμα του στη φωτιά. Ο γέρος 

συνέχισε. 

« Σπούσαν τις πόρτες και μπαίνανε στα σπίτια. 

Τραβούσαν με τη βία χωρίς ρούχα τους ανθρώπους από τα 

κρεβάτια τους και ξυπόλυτους στο χιόνι και στο παγωμένο 

πλακόστρωτο τους σύρανε μέχρι το σχολείο. Ήτανε και 

μερικοί δικοί μας προδότες που μεταφράζανε από τα  

γερμανικά πως θέλανε τους αντάρτες. Κανείς δεν ήξερε, 

κανείς δε  μίλησε. Μα και να ξεραν δεν θα μιλούσαν. Τους 



 66 

κτυπούσαν με τα όπλα τους. Γυναίκες κλαίγανε, παιδιά 

φώναζαν, χαμός. 

Ξαφνικά μύρισαν τη βενζίνη. Οι Γερμανοί είχαν λούσει 

το σχολείο με μπιτόνια και ήταν έτοιμοι να του βάλουν 

φωτιά να καούνε όλοι!» Ο Χρηστάκης τινάχτηκε από τη 

θέση του. 

«Παππού, πώς γλύτωσαν; Τα παιδιά τα ρώτησα, μα δεν 

ξέρουν.» 

Ο παππούς ίσιωσε το μουστάκι  και τα πυκνά του φρύδια. 

«Την ώρα που ήταν έτοιμοι να πετάξουν το δαδί με τη 

φωτιά, φάνηκε ένας άνδρας μέσα από το σκοτάδι. Ήταν 

τυλιγμένος σε μια χλαίνη- ένα χοντρό παλτό του στρατού-, 

είχε μακριά μαλλιά και γένια και κρατούσε μια άσπρη 

σημαία, σημάδι πως ερχόταν ειρηνικά. Μίλησε στον πρώτο 

προδότη που βρήκε, μετά αυτός στο Γερμανό αξιωματικό. 

Τα μάζεψαν κι έφυγαν.» 

«Ποιος ήταν παππού;» 

« Ένας αντάρτης. Τους είπε πως ήταν περικυκλωμένοι, 

πως απάνω στο βουνό παραφύλαγαν ένα σωρό άνδρες 

οπλισμένοι. Κι εκείνη τη στιγμή, σαν το λεγε, ανάψανε 

φωτιές, μικρά φωτάκια, γύρω από το χωριό, το κυκλώσαν 

οι φωτιές. Οι Γερμανοί υποχώρησαν. Εκείνος άρχισε να 

πισωγυρίζει, μα αυτοί, δειλοί κι άνανδροι, του ρίξανε με τα 



 67 

όπλα τους. Κανείς δεν ξαναείδε το σωτήρα του χωριού. 

Μάλλον θα πέθανε…» 

Και το βράδυ ο ύπνος του είχε λιμνούλες, πουλάκια και 

γενναίους πολεμιστές. Υποσχέθηκε πως θα έβρισκε τον 

χαμένο ήρωα και θα τον πήγαινε στον παππού. 

Στην αρχή δεν άκουσαν το κτύπημα. Πρώτα σιγανό, μετά 

πιο έντονο, στο τέλος το άκουσαν βαρύ στο ξύλινο 

παντζούρι. Η γριά τυλίχτηκε το σάλι της κι άνοιξε. Απ’ έξω 

στεκόταν η τηλεφωνήτρια. Κατάλαβε. Βγήκε σε έναν δρόμο 

βρεγμένο σαν τα μάτια της, κάτω από έναν ουρανό βαρύ 

σαν τη καρδιά της. Όταν γύρισε, ο άνδρας της την περίμενε 

καθισμένος στο τζάκι με το βλέμμα καρφωμένο στις σκιές 

του τοίχου. Κάθισε δίπλα του, πήρε στα ξερακιανά χέρια 

της τα ροζιασμένα δικά του, το κατωσάγονο της δεν έπαψε 

να τρέμει, άρχισε το δικό του, ξεκινήσανε και τα μάτια να 

πετάνε υγρή φωτιά· οι κυρτωμένοι τους ώμοι γίνανε 

πέτρινο μαξιλάρι. 

«Μην κλαις, θα ξυπνήσεις το παιδί!» 

«Τι να κάνω κυρά μου; Τι θα απογίνει το ορφανό;» 

«Σταμάτα γέρο! Ο Θεός θα δώσει! Δεν θα το αφήσουμε 

έτσι!» 

«Θα τα πουλήσω όλα! Όλα και θα του τα δώσω! Όλα!» 

«Αχ γιε μου…» 

Εκεί τους βρήκε το πρωί. 



 68 

 

Από το κρεβάτι του την άκουσε. Μια αντρική φωνή στη 

κουζίνα. Και δεν ήταν ο παππούς. 

Ο μπαμπάς! 

Όρμησε ξυπόλυτος στην κουζίνα. Ο μπαμπάς καθόταν 

πλάτη στην πόρτα και μιλούσε με τον παππού και τη γιαγιά. 

«Μπαμπά!» 

Ο μπαμπάς γύρισε. Μα δεν ήταν. Ήταν ο κύριος Βασίλης. 

 

«Γιατί δεν ήρθε ο μπαμπάς;» 

« Ήρθα να σε πάρω εγώ. Έφερα και παρέα!» 

«Ποιόν;» 

«Είναι εδώ ο Άκης!» 

Εκείνη την στιγμή άνοιγε η πόρτα κι έμπαινε ο Άκης και 

τα τρία παιδιά φορτωμένα πράγματα από το μπακάλικο. Τα 

αγόρια χαμογέλασαν και χαιρετήθηκαν. Ο Χρήστος τον 

πήρε και πήγαν στην κάμαρα του. Άνοιξε τη κούτα και του 

έδειχνε τα καβούκια από τα σαλιγκάρια. Του έδωσε ένα. 

Μετά ξεκίνησαν τις ιστορίες του χωριού. 

«Εσύ ξέρεις κολύμπι;» ρώτησε ο Φώντας.   

«Ίσα που μπαίνω» απάντησε ο Άκης. Τα παιδιά 

δυσφόρησαν. Μα κανείς δεν ξέρει κολύμπι στη πόλη; 

Στην πόρτα φάνηκε η γιαγιά. «Γιαγιά, θα μας αφήσεις να 

πάμε βόλτα στις γούρνες;» 



 69 

«Όχι, ετοιμάσου να πας σπίτι. Ο άνθρωπος σε περιμένει.» 

Τα παιδιά, άμαθα στον ανθρώπινο πόνο, δεν κατάλαβαν 

ούτε τη φωνή, ούτε τα κόκκινα μάτια, ούτε τα χέρια που 

έτρεμαν. Τον βοήθησαν να μαζέψει τα πράγματά του. 

«Πότε θα ξανάρθεις;» ρώτησε ο Χρήστος. 

«Θα ρθω με τον μπαμπά μου! Και θα χω μάθει να 

βουτάω, να πέσουμε!» 

«Εεεντάξει!» συμφώνησε ο Φώντας. 

«Θέλουμε να σου δώσουμε κάτι» είπε χαμηλόφωνα η 

Βασιλεία. Από την νάιλον τσάντα που κρατούσε λίγο κρυφά 

τόση ώρα, έβγαλε ένα σκούφο, ένα κασκόλ και γάντια. 

«Τα έφτιαξε η μητέρα μου. Για να μην κρυώσεις ποτέ 

ξανά…» Τα μεγάλα της μάτια γέμισαν δάκρυα. Τον 

αγκάλιασε ζεστά και το ίδιο ζεστά του έδωσε σταυρωτά 

φιλιά. Τον συνόδευσαν μέχρι την αυλή. Ο κύριος Βασίλης 

πήρε τα πράγματά του και ο παππούς με τη γιαγιά τον 

βάλανε στο πίσω κάθισμα, του πέρασαν τη ζώνη και τον 

χάιδεψαν στοργικά στο κεφάλι. Κρατούσε σφικτά την κούτα 

του. 

«Ακολουθήστε μας» ψιθύρισε ο Βασίλης στο αυτί του 

γέρου, που συγκατάνευσε λυπημένα. 

«Στο καλό, γιόκα μου…» είπε με ματωμένα στήθια η 

γιαγιά. 



 70 

«Γιαγιά, μην κλαις! Θα ξαναρθώ! Με τον μπαμπά!» Της 

σκούπισε τα δάκρυα με τα δυο του χέρια.  

«Ναι γιόκα μου, ναι…» 

Στάθηκαν στη πόρτα μέχρι που το αυτοκίνητο έστριψε στην 

στροφή πέρα στην εθνική Οδό- φαινόταν από την αυλή. 

Εκείνη σκούπιζε τα δάκρυα στην ποδιά της και του γέρου 

κυλούσαν στις βαθιές ρυτίδες του ηλιοκαμμένου του 

προσώπου και το δροσερό πρωινό αεράκι είτε τα στέγνωνε 

είτε τα έπαιρνε σταγόνες και τα τίναζε στον αέρα. Κάνανε 

μπάνιο με κρύο νερό- τη φωτιά μέσα τους δε την έσβηνε 

τίποτα. Βάλανε τα πιο μαύρα τους ρούχα, το αγοραίο του 

χωριού ήρθε και φύγανε. Τα παιδιά καθίσανε και ρίξανε 

μαύρο κλάμα στο ασβεστοβαμμένο κατώφλι. 

 

Καθώς κινούνταν για την πόλη, ο ουρανός γέμισε 

σύννεφα πάλι και χοντρές ψιχάλες άρχισαν να πέφτουν στο 

τζάμι. Κρατούσε σταθερά με τα δυο του χέρια το τιμόνι, το 

αίμα είχε κοκκινίσει τις παλάμες του. Κάθε χιλιόμετρο που 

έγραφε το κοντέρ, τους έφερνε πιο κοντά στη μοιραία 

αποκάλυψη. Δεν είχε βρει το κουράγιο να πει σε μια 

παιδική ψυχή πως είχε πια χάσει ένα πολύτιμο στήριγμα. Κι 

ας είχε ξεκινήσει με αυτή την αποστολή, κάτι που είχε 

υποσχεθεί στον αδερφικό του φίλο λίγες ώρες πριν αφήσει 

αυτό τον κόσμο. Πώς να το βρει άλλωστε; Πότε πότε έριχνε 



 71 

κλεφτές ματιές από τον καθρέπτη: ο γιος του είχε 

αποκοιμηθεί δίπλα στις γραμμές που κάναν οι σταγόνες στο 

τζάμι με το στόμα μισάνοικτο, μα ο Χρήστος είχε αγκαλιά 

την κούτα του με τα σαλιγκάρια και κοιτούσε 

συνοφρυωμένος στο κενό. Ξαφνικά, την άνοιξε, πήρε ένα 

άδειο σαλιγκάρι στο χέρι του και κάρφωσε με το βλέμμα 

του τον οδηγό. 

«Ο μπαμπάς πήγε να βρει το καναρίνι μας;» 

Όταν είχε μπει μόλις στο νηπιαγωγείο, ο μπαμπάς του 

είχε αγοράσει ένα κίτρινο καναρίνι και του το έφερε δώρο 

μέσα σε ένα κλουβί. Με τις ώρες καθόταν και κοιτούσε το 

μικρό πουλί να πεταρίζει μέσα στη φυλακή του, να τρώει το 

κανναβούρι του, που ο ίδιος φρόντιζε να γεμίζει την 

ταΐστρα του, να του αλλάζει νερό και να καθαρίζει τα 

περιττώματά του. Τον είχε ονομάσει Τουίτι , σαν τον 

γνωστό ήρωα τον καρτούν. Καμιά φορά τον έβγαζε από το 

κλουβί και τον κρατούσε σφικτά στα χέρια του, με την 

καρδιά να χτυπάει γοργά μέσα τους. Μια μέρα που γύρισε 

από το σχολείο, ο μικρός του φίλος είχε πέσει ανάσκελα στο 

κλουβί και δεν αντιδρούσε καθόλου. Τον έβγαλε απαλά και 

τον κράτησε. Η καρδιά του πια δε κτυπούσε. Χάιδεψε τα 

πούπουλα του, κούνησε τα πόδια του, τίποτα.  Τον πήγε με 

κλάματα στη μαμά κι ο μπαμπάς τον πήρε αγκαλιά για να 

του εξηγήσει ότι τα ζώα και οι άνθρωποι κάποτε πεθαίνουν 



 72 

και πάνε ψηλά στον ουρανό. Μετά πήραν ένα μικρό φτυάρι 

και το  έθαψαν στο πίσω μέρος του σπιτιού. Από τότε και 

κάθε μέρα σχεδόν πήγαινε, έκοβε ένα λουλούδι από τις 

γλάστρες ή λίγα χορταράκια από τα παρτέρια και τα άφηνε 

πάνω στον μικρό λοφίσκο που είχε σχηματιστεί στο μέρος 

της ταφής. Με τον καιρό, χάθηκε ο λόφος, αλλά ακόμα και 

σήμερα ήξερε ακριβώς που ήταν  θαμμένο το πρώτο του 

ζωάκι. 

 

«Ορίστε αγόρι μου;» αντιρώτησε ο Βασίλης με την 

ανησυχία έκδηλη στην όψη του. Κατάλαβε. 

«Ο μπαμπάς πήγε στον ουρανό;» 

Το είδε στο βάθος μέσα από τους υαλοκαθαριστήρες 

που τίναζαν με δύναμη τη βροχή. Σαν όαση σε μια υδάτινη 

έρημο. Έστριψε απότομα και μπήκαν στο πάρκινγκ ενός 

εστιατορίου . Με τον Άκη να τρίβει τα μάτια του από το 

αγούρο ξύπνημα, κάθισαν σε ένα απόμερο τραπέζι. Ο 

Βασίλης τους αγόρασε χυμό και ζεστά φρέσκα κρουασάν. Ο 

Άκης έτρωγε απρόθυμα κι ο Χρήστος δεν το ακούμπησε 

καν. Είχε καρφώσει τη ματιά του αόριστα σε ένα σημείο, 

στη γωνιά του τραπεζιού. Ο Βασίλης πότε  κοιτούσε από το 

παράθυρο το βρεγμένο αυτοκίνητο του, πότε τον κόσμο που 

παράγγελνε, πότε το ταβάνι, τα χέρια του άρχιζαν να 



 73 

ιδρώνουν, καθώς έτριβε τις παλάμες του από εκνευρισμό, 

το στόμα του είχε στεγνώσει. Αποφάσισε να μιλήσει. 

« Ο  μπαμπάς ήταν πολύ άρρωστος. Το ξέρεις.» είπε 

σχεδόν ψιθυριστά με τα δάχτυλα του να ζεσταίνονται από 

την κούπα τον καφέ που αγκάλιαζαν. Ο μικρός 

συγκατάνευσε αμήχανα. «Η μαμά και οι γιατροί κάνανε ότι 

μπορούσαν…» Ο Χρήστος άρχισε να μαζεύει τα χέρια του 

προς το στήθος του όταν ο Βασίλης έψαξε να τα κλείσει στα 

δικά του. Το παιδί σηκώθηκε απότομα κι έτρεξε προς τη 

τζαμαρία. Ό Άκης έκανε να τρέξει πίσω του, αλλά ο 

πατέρας του τον σταμάτησε. 

Τον άφησαν να στέκεται μπροστά στο μεγάλο τζάμι και να 

κοιτάει μέσα από τις γραμμές  του νερού, μέσα από τα 

γκρίζα σύννεφα και την ομίχλη που άρχιζε να πέφτει από το 

βουνό, πέρα προς την πεδιάδα, αόριστα, θολά. Με το χέρι 

του ακούμπησε τη γυάλινη επιφάνεια σα να περίμενε από 

την άλλη μεριά να σμίξει την παλάμη του ο πατέρας του. Ο 

Βασίλης τον πλησίασε και γύρισε αργά το παιδικό κορμάκι 

προς το μέρος του, με λυγισμένα γόνατα για να φτάσει στο 

ύψος του και να τον κοιτάει κατάματα. Περιέργως, τα μάτια 

του δε φαινόταν δακρυσμένα. 

«Πάμε στη μαμά; Θα μας περιμένει.» 

Στο αυτοκίνητο αυτή τη φορά αποκοιμήθηκε και σε μια 

μεγάλη στροφή έγειρε στον ώμο του Άκη. Το παιδί κοίταξε 



 74 

ξαφνιασμένο κι ο πατέρας του έκανε νόημα να μη μιλήσει. 

Από τον ώμο κύλισε στον ύπνο του ως τα γόνατα του φίλου 

του, κουλουριάστηκε στο κάθισμα κι έτσι έφτασαν ως τα 

προάστια της πόλης. Σήκωσε το κεφάλι του λίγα μέτρα πριν 

το σπίτι του. Τα πάντα στο σπίτι είχαν σκοτεινιάσει. Όλα 

μέσα του είχαν σκοτεινιάσει. Μόλις σταμάτησε το 

αυτοκίνητο, άνοιξε την πόρτα κι όρμησε προς το πατρικό 

του που φαινόταν άδειο, απελπιστικά άδειο. Η κούτα με τα 

σαλιγκάρια γύρισε στη βιάση του κι αυτή, αυτά  χύθηκαν 

στο δάπεδο και μερικά στο δρόμο.  

Ο φωτισμός ήταν χαμηλός στο σαλόνι, τα φώτα σβηστά 

στην κουζίνα κι ανέβηκε τρέχοντας τη σκάλα. Την είδε από 

τη μισάνοικτη πόρτα να κάθεται στην άκρη του κρεβατιού 

τους. Με τα μαλλιά της λυτά κι αχτένιστα να πέφτουν στο 

πρόσωπο της, το μόνο που μπορούσε να δει ήταν τα χέρια 

της άψυχα πεσμένα στη ποδιά της. Το μόνο φως που φώτιζε 

το σκοτεινό δωμάτιο ήταν το μικρό πορτατίφ δίπλα στο 

κομοδίνο της. Έσπρωξε απαλά τη πόρτα. Στο θόρυβό της, 

εκείνη σήκωσε το βλέμμα. Τα μεγάλα της μάτια συνάντησαν 

τα δικά του. Για μερικά δευτερόλεπτα έμειναν ακίνητοι. 

«Παιδί μου…» ψιθύρισε ξεψυχισμένα. Τα αδυνατισμένα 

από την ταλαιπωρία χέρια υψώθηκαν με κόπο στον αέρα 

και θέλησαν να αγκαλιάσουν το μοναχοπαίδι της. Στη 

στιγμή βρέθηκε στην ζεστή της αγκαλιά, μα δεν ήταν όπως 



 75 

πριν: είχε κι εκείνη αδυνατίσει πολύ, τόσο, ώστε τα χέρια 

του να μπορούν να σφίξουν όλο το κορμί της. Τον έκλεισε 

στην αγκαλιά της και μύρισε το δέρμα του στον σβέρκο του. 

Ό ,τι είχε μείνει να θυμίζει τον άνδρα της, πέρα από ένα 

σπίτι γεμάτο αναμνήσεις, η βιολογική του συνέχεια, η γενιά 

του ενωμένη με τη δική της, ήταν ένα παιδί και μόνο. 

Ακούμπησε το μέτωπο της στο δικό του κι εκείνος πήρε στα 

χέρια του το πρόσωπο της. 

« Ο μπαμπάς, Χρήστο, πέθανε. Σα το πουλάκι μας, 

θυμάσαι; Τώρα πια θα χουμε ο ένας τον άλλον…» 

«Μαμά, δεν θα σε αφήσω ποτέ! Όχι μαμά, ποτέ!» φώναξε 

κι εκείνη άρχισε να κλαίει. Τα δάκρυα μούσκεψαν τις 

παλάμες του. 

«Όχι, μαμά, μην κλαις! Μαμά, μην κλαις!» τη 

παρακάλεσε και προσπάθησε να σκουπίσει τα σκαμμένα της 

μάγουλα. 

Σκουπίστηκε για το χατίρι του με την άκρη του μανικιού 

της. «Ούτε γω θα σε αφήσω γιε μου. Το είπα στον μπαμπά. 

Θα σε προσέχω για πάντα.» Αχνογέλασε μέσα στη πίκρα 

της. Τον απόθεσε στο στήθος της σαν το πιο πολύτιμο 

πράγμα της γης. Άρχισε ένα απαλό κούνημα σα να τον 

νανούριζε χωρίς λόγια, την ώρα που στο μυαλό της ερχόταν 

εικόνες από μια χαρούμενη,  περασμένη πια, οικογενειακή 

ζωή.  



 76 

«Ο μπαμπάς τώρα που είναι και δεν είναι δω;» Γύρισε το 

κεφάλι του μερικές φορές δεξιά αριστερά. 

«Είναι ακόμα στο νοσοκομείο. Θα τον φέρουν το πρωί» 

Συνοφρυώθηκε στη σκέψη να του τα εξηγήσει όλα πως 

έχουν. « Έλα, κάθισε δίπλα μου. Όταν κανείς πεθάνει, 

κάποιος πρέπει να του κάνει την κηδεία, δηλαδή να τον 

βάλει στο χώμα…» 

«Θα τον βάλουμε μαζί με το πουλάκι στην αυλή μας;» 

« Όχι καλέ μου, δε γίνεται αυτό. Τους νεκρούς τους πάνε 

σε ένα μέρος που λέγεται νεκροταφείο κι εκεί θα 

πηγαίνουμε από δω και πέρα. Λοιπόν, αύριο το πρωί θα 

φέρουν τον μπαμπά μέσα σε ένα ξύλινο κουτί που λέγεται 

φέρετρο. Θα χει μαζευτεί κόσμος. Θέλω να είσαι καλό 

παιδί και ήσυχο. Εντάξει;» Κούνησε καταφατικά και  με 

προθυμία το κεφάλι του. « Ωραία, πήγαινε στο δωμάτιο σου 

κι έρχομαι κι εγώ σε λίγο.» 

Στο ισόγειο είχαν μείνει ο Βασίλης με τον Άκη, 

καθισμένοι στον καναπέ και περίμεναν να έρθουν ο 

παππούς και η γιαγιά. Το αγόρι είχε μαζέψει τα σαλιγκάρια 

στην κούτα τους κι ο πατέρας έριχνε πότε πότε μια ματιά 

στο ρολόι του. Οι γέροι είχαν αργήσει. Ο Άκης έπαιρνε τα 

κελύφη τους και τα χώριζε σε τετράδες και πεντάδες, ήταν 

συνολικά είκοσι. Ο μόνος ήχος που ακουγόταν ήταν δυο 

βαριές αναπνοές και βουβά κλάματα από τον πάνω όροφο. 



 77 

«Μπαμπά να σε ρωτήσω κάτι;» 

«Πες μου αγόρι μου.» 

«Τώρα που ο Χρήστος δεν έχει μπαμπά και δεν έχει κι 

αδέρφια, να τον παίρνουμε μαζί μας σπίτι να μην είναι 

μόνος;» 

Οι αλμυρές σταγόνες από τα δάκρυα του φάνηκαν στις 

άκρες των ματιών του. Ένιωσε πολύ χαρούμενος για το 

παιδί του. Έτσι ήταν πάντα: νοιαζόταν για τους άλλους 

ανθρώπους. Ήταν ο μόνος που έμενε ξάγρυπνος δίπλα στο 

μικρό του αδερφό όταν είχε πυρετό κι ας κολλούσε μετά-δεν 

τον ένοιαζε. Και όταν πήγε δημοτικό, ήταν ο μόνος που 

έκανε παρέα με τον Διονύση, ένα παιδί με σύνδρομο down 

που κανένας άλλος δεν ήθελε στην ομάδα του κι αυτός 

πάτησε πόδι και μάλωσε ουκ ολίγες φορές για να τον πάρει 

στη δική του. Του χάιδεψε με στοργή τα μαλλιά. 

«Ναι αγόρι μου, φυσικά.» Ακούμπησε το κεφάλι του πίσω 

στη πλάτη του καναπέ παρατηρώντας στο λιγοστό φως τις 

σκιές στο ταβάνι. Ήταν η στιγμή που θα άρχιζε να κρατά 

την υπόσχεση που έδωσε στο φίλο του να προστατεύσει τη 

γυναίκα και το παιδί του. Ακόμα κι αν δε του το έλεγε με τις 

τελευταίες ανάσες που του απέμεναν στο νοσοκομείο αυτός 

θα το έκανε έτσι κι αλλιώς. Ένα παραπάνω πιάτο στο 

τραπέζι, ένα παραπάνω ρούχο από τα καταστήματα, ένα 

ζευγάρι παπούτσια, ένα παραπάνω παιδί. Δεν τον ένοιαζε. 



 78 

Όπως δεν ένοιαξε και τη γυναίκα του όταν της το πε. Αυτή 

τον παρακίνησε να ξεκινήσει το γρηγορότερο για το χωριό, 

να μην αφήσει το παιδί μόνο του στην άκρη του κόσμου. 

Ένα αυτοκίνητο σταμάτησε απ’ έξω, άνοιξαν πόρτες, 

σιγανές φωνές στα σκαλιά. Ο παππούς και η γιαγιά είχαν 

φτάσει. Ο γέρος στάθηκε στο κατώφλι και προσπαθούσε να 

διακρίνει στο μισοσκόταδο. Τους είδε. 

« Ο οδηγός έχασε ο έρμος το δρόμο…» δικαιολογήθηκε. 

«Πατέρα;» ερωταπάντησε η νύφη του από το πάνω μέρος 

της σκάλας. Άρχισε να κατεβαίνει αργά και μετά γρήγορα, 

κόντεψε να πατήσει το μακρύ της φόρεμα και χώθηκε στην 

αγκαλιά των πεθερικών της. Μοναχοπαίδι κι ορφανή η ίδια 

από μικρή- έχασε τη μάνα της και μετά από λίγο τον πατέρα 

της- μόνο αποκούμπι είχε τον άνδρα και τους γονείς του. 

Σα μαρμάρινο γλυπτό σύμπλεγμα στη  μέση του σαλονιού 

άφησε το καημό που τη παράδερνε μέρες πια να ξεχυθεί 

ποτάμι λάβας στους γέρικους ώμους. 

«Τι θα απογίνουμε; Μονάχοι τι;» μονολογούσε μέσα στα 

αναφιλητά της. 

«Ησύχασε κόρη μου…μονάχοι σας δεν είστε. Δες!  Έχεις 

εμάς!» την παρηγόρησε η γριά κι έκανε έναν κύκλο το χέρι 

της που συμπεριέλαβε κι αυτούς και τον Βασίλη με το γιο 

του. «Πότε θα τον φέρουν;» 



 79 

«Αύριο το πρωί. Εδώ και μετά στο νεκροταφείο» 

απάντησε η γυναίκα, δαγκώνοντας το χείλος της όταν 

κατάλαβε ποια μακάβρια λέξη μπήκε για τα καλά, μια για 

πάντα, στο καθημερινό της λεξιλόγιο, στο πρόγραμμα τους. 

«Ελάτε να ξαποστάσετε, να φάτε μια μπουκιά…» 

« Δεν πάει τίποτα κάτω. Πού ναι το παιδί;» 

«Πάνω» είπε κι ανασήκωσε τα φρύδια προς τα 

υπνοδωμάτια. 

Ο γέρος τράβηξε γραμμή κατά κει. 

Καθόταν στην άκρη του κρεβατιού του. Γύρω του τα 

βιβλία του, τα παιχνίδια του, οι αφίσες με τα αυτοκίνητα, 

φωτογραφίες κολλάζ πάνω από το κρεβάτι του, οι 

κουρτίνες που διάλεξε ο ίδιος.  Όλα τα φανταχτερά 

χρώματα είχαν πάρει μια σκούρα απόχρωση, σχεδόν μαύρη. 

Είχε σκουπίσει τα μάτια του κι απέμενε να κοιτάει τα χέρια 

του. Έπλεκε τα δάκτυλα του, τα ξέπλεκε, έτριβε τις παλάμες 

πάνω και κάτω νευρικά, τις έσφιγγε δυνατά μέχρι που 

κοκκίνιζαν. Χάιδεψε τη μύτη του που τον έτρωγε κι 

ασυναίσθητα έχωσε τον αντίχειρα του στο στόμα. Δάγκωσε 

νύχι και ψαχνό μέχρι που το δόντι άφησε βαθύ σημάδι. Είχε 

χωρίσει στα δυο το δαχτυλικό του αποτύπωμα. Ο μπαμπάς 

του είχε πει κάποτε ότι ο καθένας μας έχει διαφορετικό κι 

από κει οι αστυνόμοι πιάνουν τους εγκληματίες. Έκοψε λίγο 

από μια παρανυχίδα. Την τράβηξε με δύναμη. Μια γραμμή 



 80 

αίματος φάνηκε. Μετά έπιασε να τρώει το νύχι. Λίγο στην 

άκρη, μετά πιο μέσα, γύρω-γύρω. Δάγκωνε κι έκοβε, μέχρι 

που είδε τον παππού στην πόρτα. 

«Παππού…» μονολόγησε με παράπονο, την ώρα που 

έφτυνε ένα κομμάτι νύχι. Ο γέρος πλησίασε και πήρε το 

κεφάλι του παιδιού στην αγκαλιά του. Ο Χρηστάκης πήγε να 

κλάψει μα τα δάκρυα σταμάτησαν στους πόρους των 

ματιών του και δεν έλεγαν να βγουν, αντίθετα κάλυψαν όλη 

την επιφάνεια τους με μια λεπτή κρυστάλλινη υγρή στρώση 

που αντιφέγγιζε στο αχνό φως. Ο παππούς κάθισε δίπλα 

του, πέρασε το χέρι στον ώμο του εγγονού του κι εκείνος 

βούλιαξε το πρόσωπο του στο στήθος του. Μείνανε έτσι 

λίγη ώρα. 

«Πού ναι η γιαγιά;» 

«Κάτω με τη μαμά. Θα φτιάξουν το σπίτι, γιατί αύριο θα 

έρθει κόσμος.» 

«Παππού, το ξερες ότι ο μπαμπάς ήταν τόσο άρρωστος 

και πέθανε;» 

Έκλεισε τα μάτια και ζύγιασε τα λόγια του. Εδώ χωρούσε 

μόνο η αλήθεια. 

«Το ξερα.» 

«Παππού θέλω να ξανάρθω στο χωριό.» 

Σηκώθηκε και γονάτισε μπροστά του. Ήταν τόσο ψηλός 

που και γονατισμένος ξεπερνούσε σε ύψος το παιδί. « Θα 



 81 

τελειώσεις το σχολείο σου και θα έρθεις πάλι το καλοκαίρι. 

Τα παιδιά θα σε περιμένουν.» 

«Δεν θέλω να πάω ξανά σχολείο…» 

«Όχι, όχι! Θα πας, θα μάθεις όλα τα γράμματα του 

κόσμου και θα γίνεις ο πιο καλός μαθητής. Και μια μέρα θα 

γίνεις σαν τον μπαμπά! Δεν θες;» 

Ο μικρός κούνησε καταφατικά το κεφάλι του. 

«Ωραία! Κι εγώ θα σε βοηθήσω! Κι όταν θα λείπουμε με 

τη γιαγιά θα πω στον κύριο Βασίλη να σε προσέχει αυτός 

για μένα.» Ο παππούς χαμογέλασε με χίλια βάσανα και 

κάτω από το μελαγχολικό πρόσωπο ζωγραφίστηκε ένα 

λυκαυγές από χαμόγελο. « Γιε μου, ό ,τι μου απόμεινε από 

τον πατέρα σου είσαι συ. Αυτόν τον έχασα.» Σήκωσε το 

χοντρό του δείκτη κι ακούμπησε το μάγουλο του παιδιού. 

«Εσένα ποτέ!» 

«Ποτέ…» συμφώνησε το αγόρι. 

«Μείνε δω, βγάλε τα ρούχα σου και ξεκουράσου. Θα 

στείλω το άλλο παιδί να σου κάνει παρέα.» Η  βαριά σκιά 

του χάθηκε στο διάδρομο. Κοντοστάθηκε πριν κατέβει, να 

πάρει απόφαση. Ναι, δεν θα τον άφηνε ποτέ. 

Μέχρι να ανέβει πάνω ο Άκης, ο Χρήστος είχε πιάσει να 

τρώει το νύχι από τον άλλο αντίχειρα. Είχε τόσο 

απορροφηθεί, που δεν κατάλαβε το φίλο του που στεκόταν 

μπροστά του. Πήγε να πάρει το χέρι του από το στόμα του 



 82 

μα δεν τον άφηνε. Ένα δυνατό κτύπημα στη παλάμη του και 

το δάχτυλο πετάχτηκε πέρα. Ο Χρήστος τρόμαξε. 

«Μην το κάνεις αυτό. Δεν κάνει!» τον παρατήρησε ο 

Άκης. «Δες τι σου έφερα!» Ο Χρήστος πήρε τη κούτα με τα 

σαλιγκάρια, την κράτησε λίγο στην ποδιά του και την 

ακούμπησε δίπλα τους. 

«Θα μείνεις εδώ απόψε;» 

«Αν το θες κι εσύ.» 

«Ναι το θέλω.» 

Ξάπλωσαν στο χαλί και έριξαν μια κουβέρτα από πάνω 

τους. 

« Άκη κοιμάσαι;» 

«Όχι.» Είχαν περάσει τα χέρια τους κάτω από το κεφάλι 

τους και κοιτούσαν τα φώτα του δρόμου από το παράθυρο. 

«Ξέρεις τι θέλω να κάνουμε;» 

«Για πες.» 

«Να μάθουμε να κολυμπάμε…» 

«Καλή ιδέα! Θα πω στον πατέρα μου να πάμε!» 

«Ναι, στον δικό μου δεν μπορώ να πω τίποτα πια…» 

Γύρισε πλευρό κι έκλεισε στη χούφτα του ένα σαλιγκάρι. 

 

Στάθηκε μπροστά στον καθρέπτη και ίσιωσε το μαύρο της 

φόρεμα. Πήρε το μαντήλι της και το ρίξε πάνω στα μαλλιά 

της. Μια ζωή μαύρα. 



 83 

« Πριν χρόνια, που ξεθάψαμε τη μάνα μου από το μνήμα, 

ανακουφίστηκα που δεν θα ξανάβαζα μαύρα και δεν θα 

ξαναπήγαινα ποτέ πια σε τέτοιο μέρος.» σκέφτηκε.  «Ποιος 

θα μου το λεγε..» μονολόγησε. Πήρε βαθιά αναπνοή κι 

άνοιξε τη πόρτα. Κοντοστάθηκε. Η ματιά της στο δωμάτιο 

τους πέρασε πάνω από πράγματα που άρχισαν να τα 

βαραίνουν ήδη οι αναμνήσεις: το κομοδίνο του με το ρολόι 

που χτυπούσε κάθε πρωί στις επτά, η μισή ντουλάπα με τα 

ρούχα του και τα παπούτσια του, τα αρώματα του στον 

καθρέπτη. Κάθε αντικείμενο και μια κουβέντα, ένα άγγιγμα, 

μια πνοή. Το πρωινό φως τα έλουζε όλα με τις ακτίνες του. 

Μονάχα εκείνη στεκόταν ντυμένη στα μαύρα, θλιβερός 

παρείσακτος στο άδειο δωμάτιο. 

 

Το πρωί μαζεύτηκε κόσμος από τη γειτονιά, τη δουλειά, 

κάτι μακρινοί συγγενείς και περίμεναν να έρθει ο νεκρός. Η 

μαμά μπήκε νωρίς νωρίς μέσα στο δωμάτιο, ξύπνησε τα 

παιδιά και τα έστειλε να κάνουν μπάνιο και να αλλάξουν. 

Όση ώρα πλένονταν, η μαύρη νεκροφόρα ήρθε, τέσσερεις 

υπάλληλοι κατέβασαν το φέρετρο, έστησαν μεταλλικές 

βάσεις και το βαλαν επάνω. 

Όταν άνοιξαν το καπάκι του, διαλύθηκαν και οι 

παραμικρές αμφιβολίες ότι η όλη περιπέτεια ήταν ένα 

άσχημο όνειρο. Έπεσε απόλυτη σιγή. Κράτησαν όλοι τις 



 84 

αναπνοές τους λες και περίμεναν θαύμα. Στη μέση του 

σαλονιού, στη μέση του σπιτιού που έκτισε με στερήσεις ο 

νοικοκύρης του, βρισκόταν παγωμένο το σώμα του, 

άκαμπτο, χωρίς στάλα πια ζωής μέσα του, μια στάλα που 

του απέμενε καιρό τώρα, όσο καιρό ήταν ξαπλωμένος στο 

κρεβάτι του νοσοκομείου. 

Κατέβασε το μαύρο τσεμπέρι της στους ώμους της λυτό 

και πλησίασε αργά το φέρετρο. Ανάμεσα στα λευκά 

λουλούδια αντίκρισε τον άνδρα της. Δεν θα της έλεγε πια 

πως την αγαπάει, δεν θα την καλημέριζε, δεν θα την 

καληνύχτιζε. Τα χέρια του, σταυρωμένα στο αποστεωμένο 

του στήθος δεν θα άνοιγαν πια για να την κλείσουν στην 

ασφάλεια τους. Ο άνδρας της, ο αγαπημένος σύζυγος, ο 

πατέρας του μοναχογιού της δεν θα ξαναξαπλωνε στην 

μεριά του στο νυφικό τους κρεβάτι, βαρύ κι ολοσκάλιστο, 

πάνω στο στρώμα που την απίθωσε όταν παντρευτήκαν. Ο 

μόνος πια άνδρας στην μισερή της ζωή ήταν παιδί που 

τώρα πλενόταν στο πάνω μπάνιο. Με τα μακριά της 

δάχτυλα μισολυγισμένα, πέρασε το χέρι της από το μέτωπο 

του άνδρα της κι έπειτα αγκάλιασε στοργικά τα μαραμένα 

του μάγουλα. Χαμήλωσε το στόμα της και τα πικρά της 

σκασμένα χείλη άφησαν ένα αέρινο φιλί στα ολόμπλαβα 

δικά του. 

 Κι άρχισε ο θρήνος. 



 85 

 

Την ώρα που τα παιδιά ντύνονταν- η μητέρα του Άκη του 

χε φέρει καθαρά πριν λίγο- άκουσαν τα κλάματα και τις 

φωνές. Ο Χρήστος κοίταξε με λαχτάρα τον Άκη. «Ήρθε ο 

μπαμπάς!» σκέφτηκε. Και μισοζωσμένος στάθηκε στην 

κορυφή της σκάλας. Τότε τον είδε. Μα ο μπαμπάς φαινόταν 

να κοιμάται ανάμεσα σε δροσερά φρεσκοκομμένα 

λουλούδια. Ναι, όλα ήταν ένα όνειρο! Είχε ξυπνήσει κι ο 

μπαμπάς του έκανε πλάκα όπως παλιά!  

«Μπαμπά! Μπαμπά!» 

Η φωνή του ξεκίνησε βραχνή και υψωνόταν καθώς 

κατέβαινε με λυμένα  κορδόνια τη σκάλα με το καφέ χαλί 

ραμμένο στη μέση της. Κι όσο φώναζε, τόσο περισσότερα 

κεφάλια γυρνούσαν στο άκουσμα της, αργά, με τον πόνο 

χαραγμένο πάνω τους, η βαριά ατμόσφαιρα γκρεμιζόταν 

στο πάτωμα, διαλυμένη σε χίλια κομμάτια από μια παιδική 

κραυγή. Δεν πρόφτασαν να τον πιάσουν, πέρασε πίσω από 

την μητέρα του και άρπαξε την άκρη του φέρετρου, πριν τα 

χέρια των μεγάλων του κόψουν την πορεία. 

«Ξύπνα μπαμπά! Γύρισα μπαμπά! Ξύπνα!» Πήγε το 

φέρετρο να κουνήσει, αλλά στάθηκε από το βάρος του.. 

Κι η μητέρα του μέσα στον πόνο της, άνοιξε τα χέρια της 

που μέχρι τότε έσφιγγε σταυρωμένα στο πονεμένο της 

στήθος και προστάτευσε το παιδί της, φτερούγες 



 86 

πουλομάνας, από τον καθωσπρεπισμό των ξένων. 

Σταμάτησαν όλοι στο κέλευσμα της. 

«Μπαμπά…» Τον πήραν πάλι τα κλάματα. 

Κι έκλεισε τα χέρια της, παντοτινό σάρκινο καταφύγιο για 

το παιδί της. Και το παιδί τρύπωσε όσο πιο βαθιά 

μπορούσε, ασθμαίνοντας και βγάζοντας υγρές μύξες και 

δάκρυα στο μαύρο βελούδο. Μύρισε το απορρυπαντικό που 

χρησιμοποιούσε χρόνια τώρα, το άρωμα που φορούσε, το 

δέρμα της που πάνω του αναπαυόταν από μωρό, λίγο πιο 

κάτω από το στήθος που του δωσε τροφή και ζωή, για μια 

και μόνη φορά και μετά στέρεψε για πάντα. Και στο 

παιδικό μυαλό ήρθαν κι άλλες εικόνες: βόλτες με το πρώτο 

του ποδήλατο στη μεγάλη αυλή, περίπατοι στο βουνό, 

εκδρομές στη θάλασσα, γενέθλια με παιδιά από τη γειτονιά, 

η πρώτη μέρα στο σχολείο. Τα μάτια του πόνεσαν να τα 

σφίγγει. Αν τα άνοιγε, θα χανόταν όλες τους στο φως του 

πρωινού, σε μια ατμόσφαιρα βαριά από πόνο και μοναξιά. 

Δεν ήθελε να τα χάσει. 

Τα χέρια της τον απομάκρυναν απαλά από τη μέση της κι 

όσο τον έπαιρναν μακριά της, εκείνα του παππού τον 

αγκάλιαζαν από πίσω και τον σήκωναν στο δικό του 

στήθος. Το παιδί γύρισε ανάποδα κι αφέθηκε σε μια 

καινούρια αγκαλιά που μύριζε τόσο διαφορετικά, γάλα και 

καπνό. Όσο ο γέρος ανέβαινε πάλι τη σκάλα, οι επισκέπτες 



 87 

επέστρεφαν στη σκυθρωπή τους όψη, με την καρδιά τους 

ακόμα να φτεροκοπά μέσα τους από την απρόσμενη 

αντίδραση του παιδιού. Όσοι δεν είχαν κλάψει, το καναν 

τώρα. Θυμήθηκαν κι αυτοί τους δικούς τους νεκρούς, τα 

φέρετρα στα δικά τους σαλόνια, τον δικό τους πόνο. 

«Παππού, τα παιδιά θα έρθουνε;»  

«Όχι, αλλά θα ξαναπάμε να τα δεις.» 

«Παππού, θέλω να μάθω κολύμπι.» 

«Όλα θα τα μάθεις. Μείνε ήσυχος.» 

Όταν έφτασε η ώρα να φύγει η σωρός από το σπίτι, η 

χήρα έμεινε μια στιγμή μετέωρη στη μέση του σαλονιού, με 

το υγρό της  βλέμμα καρφωμένο στους υπαλλήλους του 

γραφείου κηδειών, σα να μην καταλάβαινε τι συνέβαινε. 

Μα με μια κραυγή αλλόκοτη, βγαλμένη από την πιο βαθιά 

κυψελίδα των πνευμόνων της, από το πιο πικρό κομμάτι 

της καρδιάς της, δοκίμασε να τους σταματήσει. Σωστή 

μαινάδα, με τα μαλλιά ξέπλεκα, τα μάγουλα γδαρμένα και 

ματωμένα, όρμησε στους ξένους άνδρες. 

«Πού τον πάτε! Μη!» 

Η πεθερά της, παρ’όλη την ηλικία της, με μια παροιμιώδη  

δύναμη νιας, την άρπαξε από το χέρι. Δεν αντιστάθηκε. 

Αναγνωρίζοντας το αγαπημένο πρόσωπο, έσκυψε σαν 

τσακισμένο δένδρο, στον γέρικο ώμο κι έκλαψε. Η γριά 



 88 

ψέλλισε μερικά λόγια παρηγοριάς και την πήρε αγκαλιά ως 

την εξώπορτα. «Εγώ θα κλείσω το σπίτι μάνα» της είπε. 

Ο κύριος Βασίλης ανέβηκε με τον Άκη να πάρουν τον 

Χρήστο. 

«Μπορώ να πάρω την κούτα μου μαζί;» 

  Φευγαλέα, ο άνδρας σκέφτηκε να πει όχι και να βρει μια, 

άκαιρη  για την ώρα, φτηνή δικαιολογία. Δεν το τόλμησε 

καν. Είχε μπροστά του το μοναχοπαίδι του καλυτέρου 

φίλου, ενός ανθρώπου που θα δινε τα πάντα να φέρει πίσω 

στη ζωή. Μα αφού δε το μπορούσε, ας μη στερούσε την 

ελάχιστη ρανίδα χαράς και ικανοποίησης από μια 

τσακισμένη παιδική ψυχή. 

«Ναι μπορείς.» 

Ο Χρήστος δεν θυμόταν πολλά από τα άλλα που 

ακολούθησαν. Οι εικόνες από την εκκλησία κι από τον 

κόσμο είχαν σιγά σιγά ξεθωριάσει στο μυαλό του καθώς 

μεγάλωνε. Θυμόταν μόνο τον κόσμο να περνάει, να φιλάει 

την μητέρα του, να χαιρετάει τον ίδιο κι αυτός να είναι 

υποχρεωμένος, αν και κουρασμένος σωματικά και 

συναισθηματικά, να λέει ευχαριστώ και να δίνει το μάγουλο 

σε κάθε κυρία ή γριούλα που τον πλησίαζε.  

Και μετά τράβηξαν για το νεκροταφείο. Βρέθηκε ανάμεσα 

σε πολύ κόσμο, στριμωγμένος σε έναν στενό διάδρομο με 

τάφους δεξιά κι αριστερά. Τότε τους έβλεπε πρώτη φορά, 



 89 

για να ρθουνε να γίνουνε κομμάτι της ζωής του. Λευκά 

μάρμαρα, φωτογραφίες, ονόματα , χρονολογίες. Με το χέρι 

του σφιχτά να κρατάει τον παππού του φτάσανε σε έναν 

φρεσκοσκαμμένο λάκκο. Ήταν τόσο βαθύς στα παιδικά 

μάτια που έμοιαζε να μην είχε πυθμένα. Οι μαυροντυμένοι 

υπάλληλοι που κουβάλησαν το φέρετρο στάθηκαν στις 

άκρες του, πέρασαν δυο σχοινιά κάτω από το ξύλο κι 

ετοιμάστηκαν να το κατεβάσουν. 

«Παππού, πες να περιμένουν» Ο παππούς σήκωσε τη 

χερούκλα του και με μια φωνή τους έκανε να παγώσουν. Ο 

Χρηστάκης έβγαλε από την τσέπη του το άλλο χέρι που 

κρατούσε σφικτά την χούφτα του κλειστή. Προχώρησε, 

στάθηκε πάνω από τον μπαμπά του και την άνοιξε. 

Ένα κούφιο κέλυφος από σαλιγκάρι κύλησε πάνω στις 

γραμμές του χεριού του κι έπεσε στο φέρετρο για να χαθεί 

ανάμεσα στα κομμένα λουλούδια. 

«Αντίο μπαμπά» ψιθύρισε. Έκανε μια απότομη μεταβολή 

που τα πόδια του σκάψανε το έδαφος κι έφυγε με φόρα 

χωρίς να δει καν την ταφή. Κανείς δεν τόλμησε να πει 

τίποτα, μόνο  ο Άκης τον ακολούθησε και λαχάνιασε μέχρι 

να τον φτάσει. 

« Χρήστο στάσου! Χρήστο!» 

Μα κείνος που. Έτρεχε ακόμα πιο πολύ. Πέρασε τον 

ανατολικό τομέα που ήταν το μνήμα του πατέρα του, βγήκε 



 90 

στην κεντρική λεωφόρο που έκοβε στα δυο το μεγάλο 

νεκροταφείο, χωρίς να κοιτάει και σχεδόν χωρίς να ακούει 

το άλλο παιδί πίσω του, πέρασε στον δυτικό. Εκεί ξεκινούσε 

ανηφόρα κι άρχιζε να λαχανιάζει. Όταν πια αναγκάστηκε 

να σταματήσει με τη γλώσσα έξω βρέθηκε στους πιο 

παλιούς τάφους. Έφτασε κι ο Άκης με το πουκάμισο έξω 

και τη μούρη του κατακόκκινη. Τον έπιασε από τον ώμο και 

τον γύρισε προς το μέρος του. 

«Πού πας;» 

Ο Χρήστος έσκυψε το κεφάλι. Κατάλαβε πως δεν πήγαινε 

πουθενά. Μα ένιωθε πως ,όπως έφευγε πίσω του, έμοιαζε 

σα να γυρνούσε και τον χρόνο και πως αν θα φτανε στο 

σπίτι τους , ο μπαμπάς θα τον περίμενε χαμογελαστός στην 

πόρτα. Μα ο χρόνος πήγαινε μόνο μπροστά. Ένιωσε τον 

ιδρώτα να κυλάει στο στήθος του, μικροί χείμμαροι, και να 

συγκεντρώνεται στο λακκάκι του αφαλού του. Το έτριψε 

πάνω από τα ρούχα του. 

 Ο Άκης έβαλε το χέρι του προστατευτικά πάνω στον ώμο 

του φίλου του. « Έλα πάμε. Θα μας ψάχνουν.» Κίνησαν με 

βαριά καρδιά και τα δυο τους. Έβαλε τα κλάματα πάλι κι ο 

φίλος του έσπρωχνε το κεφάλι του- ήδη πιο ψηλός- προς το 

δικό του. 

Όταν γύρισαν σπίτι, έπιασε την αυλόπορτα κι αρνήθηκε 

να μπει. Το σπιτάκι του σκύλου άδειο- τον είχαν δώσει σε 



 91 

μια φιλόζωη οικογένεια, μόλις αρρώστησε ο πατέρας κι η 

μαμά θα λειπε από το σπίτι, η αυλή παραμελημμένη, το 

σπίτι άβαφο. Κάθε χρόνο το έβαφε ο μπαμπάς μόνος του κι 

αυτός του κρατούσε τη μπογιά και τη σκάλα. Θα γυρνούσε 

σε ένα μέρος όχι απλά  δραματικά αλλαγμένο, αλλά  

μεταλλαγμένο. Κάποιος τον έσπρωξε απαλά και προχώρησε 

ράθυμα προς το δωμάτιο του. 

Πίσω του ακολουθούσε ο παππούς με τον Βασίλη. Ο 

γέρος έπιασε μια στιγμή το χέρι του άνδρα και του έκανε 

νόημα να μείνει πίσω να μιλήσουν. Στάθηκαν στην άκρη 

της αυλής. 

« Γιε μου..» Η προσφώνηση ξάφνιασε τον Βασίλη, αλλά 

έκρυψε την έκπληξη του πίσω από ένα κούνημα της 

κεφαλής « εμείς φεύγουμε σε λίγο. Η κόρη μου και το παιδί 

μένουν πίσω. Σε παρακαλώ, γίνε δεύτερος του πατέρας. Αν 

σου πέφτει βαρύ…» ο Βασίλης τον διέκοψε με ένα αρνητικό 

νεύμα. « Να μου λες τι χρειάζεσαι. Παίρνε με τηλέφωνο. 

Δεν θέλω να του λείψει κάτι.» 

«Θα φροντίσω τα πάντα.» 

«Εντάξει γιε μου.» Και σα να διάβασε τη σκέψη του « 

Ναι, σα το γιο μου σ’ έχω.» 

Μπήκε στο δωμάτιο του κι έκλεισε πίσω του την πόρτα. 

Την κούτα με τα σαλιγκάρια την είχε πετάξει σε έναν κάδο 

έξω από το νεκροταφείο. Κράτησε μόνο δύο στην τσέπη 



 92 

του. Στάθηκε στο κέντρο του δωματίου σαν κάτι να ήθελε, 

σαν κάτι να έψαχνε. Τότε θυμήθηκε. Η ντουλάπα του  

έκρυβε αυτό που ζητούσε. Η πολύχρωμη τσάντα θαλάσσης 

περιείχε ένα μαγιό, μια πετσέτα, δυο πλαστικά 

«μπρατσάκια» και λίγη άμμο στον πάτο της. Εκείνη την 

ώρα μπήκε ο Βασίλης. 

«Μπορώ να μπω;» Ο Χρήστος συγκατένευσε. Ο άνδρας 

κάθισε στο κρεβάτι του. «Τι κρατάς εκεί;» Του έδειξε την 

τσάντα.  

«Θέλω να μάθω κολύμπι…» 

 Ο Βασίλης έσκυψε προς το μέρος του  κι έριξε μια ματιά 

στο περιεχόμενο της. Του χαμογέλασε. «Αύριο θα πάμε 

κιόλας να γραφτείς με τον Άκη κολυμβητήριο.» Ο γιος του 

είχε φροντίσει να τον ενημερώσει. 

Εκείνη την ώρα μπήκε ο παππούς. Από την προηγούμενη 

μέρα ως σήμερα, φαινόταν να ναι ακόμα πιο γερασμένος. 

Στο δεξί του χέρι φάνηκε ένα τρέμουλο. Το έκρυψε 

βάζοντας το στην τσέπη. Με το αριστερό χάιδεψε το κεφάλι 

του εγγονού του.  

«Ό, τι θέλεις θα το λες στον κύριο Βασίλη, εντάξει; Έτσι 

δεν είναι κύριε Βασίλη;» 

Δεν πρόλαβε να τελειώσει τη φράση του και πίσω τους 

φάνηκε η γιαγιά. Τα μάτια της δεν είχαν πια άλλα δάκρυα 

για να βγάλουν. Όσο ζούσε έκλαιγε από τη φτώχεια, την 



 93 

πείνα και την ορφάνια όταν ήταν  μικρή κι από τα βάσανα  

μεγάλη. Σαν κορυφαία χορού αρχαίας τραγωδίας ύψωσε το 

βλέμμα της κι αντίκρισε αγέρωχα τους δυο άνδρες. 

«Θέλω να μείνω λίγο με τον εγγονό  μου»  είπε με φωνή 

που δε χωρούσε αμφισβήτηση . Εκείνοι υπάκουσαν. 

Ο μικρός όρμησε στα ανοικτά της χέρια. Ακούμπησε το 

μάγουλο του στο λαθρακιασμένο της στήθος, που ανάθρεψε 

παιδιά κι ένα ορφανό από τον εμφύλιο κι  αποκοιμήθηκε με 

τη γριά να τραγουδάει ένα νανούρισμα που λέγε στον ίδιο 

του τον πατέρα: 

« Ύπνε που παίρνεις τα μωρά 

πάρε κι' εμένα τούτο 

Μικρό-μικρό σου το 'δωκα 

μεγάλο φέρε μου το» 

 

 

 

 

 

 

 

 

 

 

 

 

 

 

 

3. 

 



 94 

 

«Πάρε  το πέρα, γύρισ' το 

και στράφου πίσω φέρ' μου το 

Να δει τα δέντρα πως ανθούν 

και τα πουλιά πως κεηλαδούν» 

 

Είχε ζητήσει από τη γιαγιά  να το μάθει απ’ έξω. Ο θείος 

Βασίλης- θείος, κύριος, πατέρας,  όλα μαζί- του το χε 

γράψει και το μαθε με τον καιρό. Έτσι αποκοιμόταν τα 

βράδια, μέχρι που μεγάλωσε, πήγε Λύκειο και 

καταπιάστηκε με τις προπονήσεις και τα διαβάσματα. 

Πότε πότε το θυμόταν και το τραγουδούσε όταν ήταν 

μόνος , πιο πολύ το έκανε να μην το ξεχάσει. Και δεν το 

ξέχασε ποτέ. Ήταν ένα νανούρισμα που του θύμιζε μια 

άλλη εποχή, μια εποχή που διακόπηκε απότομα, βάναυσα 

και που μετά τίποτα δεν ήταν το ίδιο.  

Τα χρόνια πια είχαν περάσει και ο μικρός Χρηστάκης 

είχε πια γίνει ένας εικοσιπεντάχρονος Χρήστος. Οι 

περισσότεροι έλεγαν ότι έμοιαζε στη μητέρα του, μα 

εκείνη πίστευε πως ήταν ίδιος ο πατέρας του.. Η κοψιά, το 

ύψος, η σωματική διάπλαση, η μελαγχολία στα μάτια ήταν 

καθαρά δικά του. Κάποιες κινήσεις, εκφράσεις προσώπου 

κι ο τρόπος ομιλίας μόνο ήταν παρμένα από κείνη. 



 95 

Κοιτούσε στον καθρέπτη κι έβλεπε την εικόνα εκείνου- 

είχε φύγει μα τον κουβαλούσε και μέσα και πάνω του. 

Τον πρώτο καιρό της απώλειας του είχε κλειστεί στον 

εαυτό του. Στο σχολείο έκανε να πάει μέρες. Η μητέρα 

του συνεννοήθηκε με τις δασκάλες και τον άφησαν σπίτι 

πάνω από μήνα. Μια κοπέλα από τη γειτονιά ήρθε και του 

έκανε μαθήματα να καλύψουν το χαμένο έδαφος. Μετά 

όμως, με το να πάει στο κολυμβητήριο, με το να κάνει 

παρέα με τον Άκη και τα άλλα παιδιά ξεθάρρεψε, 

ανοιγόταν πιο πολύ για να εξελιχθεί σε ένα χαρούμενο 

παιδί, υπάκουο στη μητέρα του και πάντα πρόθυμο να 

βοηθήσει. Το χαμόγελο δεν έλειπε από τα χείλη του. 

Καμιά φορά, όμως, μπορούσε να δει κανείς, ένα σύννεφο 

να βρέχει στα μεγάλα του βλέφαρα. Κάποιες φορές τον 

έπιανε να μένει ακίνητος και να κοιτάει πατεράδες με 

παιδιά ή στο κολύμπι να ακολουθεί κάπως απρόθυμα τον 

κύριο Βασίλη, ενώ τα άλλα παιδιά κρατούσαν τον πατέρα 

τους από το χέρι. Συνέχιζε ακόμα, κρυφά, να μασουλάει 

το νύχι στον δεξί του αντίχειρα. 

Άντρας πια,  ήταν λίγο πιο κοντός από τα δύο μέτρα. Το 

δέρμα του ψημένο από το νερό και τον ήλιο είχε πάρει το 

χρώμα του χώματος στα πρωτοβρόχια. Το κορμί του είχε 

γυμναστεί πολύ με το κολύμπι και τη γυμναστική, τα 

πόδια του έμοιαζαν με δυο κορμούς δένδρων που 



 96 

πατούσαν γερά στη γη. Κάτω από την μπλούζα διέκρινε 

κανείς εύκολα τα φουσκωμένα μπράτσα, το ευρύ στέρνο, 

τη φαρδιά πλάτη και τους πλατείς ώμους. Τίποτα δεν 

θύμιζε το αδύναμο παιδί των προηγούμενων χρόνων.  

Επέστρεψε στο χωριό για το μάζεμα των ελιών. 

Στεκόταν έξω από την αυλόπορτα, είχε ακουμπήσει τα 

χέρια του πάνω της και δεν τολμούσε να  μπει. Η πόρτα 

δεν ήθελε δύναμη να ανοίξει. Θάρρος χρειαζόταν. 

Το σπίτι είχε ρημάξει. Στην αυλή του τριβόλιζαν 

ξεραμένα φύλλα, τα λουλούδια στις γλάστρες είχαν 

μαραθεί και είχαν γείρει άψυχα στο σκασμένο χώμα. Οι 

πόρτες ήταν κλειστές, ένα παράθυρο ήταν κρεμασμένο 

στον ένα μεντεσέ του ενώ τα άλλα ανοιγόκλειναν ρυθμικά 

στο φύσημα του αέρα. Ήθελε δουλειά εδώ πέρα, 

σκέφτηκε, έπρεπε να καθαρίσει, να μαζέψει και να βρει 

εργάτες. Ο άνθρωπος που  περιποιούνταν τον ελαιώνα  

όλα αυτά τα χρόνια είχε πια γεράσει , αρρωστήσει και τον 

ειδοποίησε να ανέβει για το λιομάζωμα. Τώρα πια δε 

χρειαζόταν λεωφορεία και ταξί. Το τζιπ του, με τη 

βοήθεια του gps, τον οδήγησε αλάνθαστα στο χωριό. 

Πάρκαρε δίπλα, σε μια μικρή αλάνα που είχε 

δημιουργήσει το γκρέμισμα ενός γειτονικού σπιτιού. 

Κροτάλισε τις αρθρώσεις των δακτύλων του κι άνοιξε 

την πόρτα. Είχε πέσει με τον καιρό λίγο στη βάση της  κι 



 97 

έτριξε στο δάπεδο της αυλής, αφήνοντας πίσω της μια 

λεπτή γραμμή τριμμένου τσιμέντου. Ο φούρνος είχε 

γκρεμιστεί και η πόρτα της αποθήκης έλειπε, αφήνοντας 

την ανοικτή κι άδεια. Το μπάνιο ήταν κλειδωμένο και δεν 

ήξερε που να βρει τα κλειδιά. 

Το βρήκε πεσμένο δίπλα από το καρφί που το στερέωνε 

ο παππούς. Το δοχείο με την μικρή βρύση που πλένονταν 

το πρωί αντήχησε άδειο με μερικά χαλίκια μέσα, 

ξεφτισμένο και σκουριασμένο. Το κράτησε για λίγο και το 

ακούμπησε με ευλάβεια στο πεζούλι. Θα το κάρφωνε 

αργότερα, όταν θα αγόραζε εργαλεία, γιατί τα παλιά είχαν 

χαθεί. 

Το χερούλι ήταν παγωμένο όταν το έπιασε. Η παγωνιά 

έφτασε ως το σβέρκο του κι ανατρίχιασε.  Έβγαλε από την 

τσέπη του το κλειδί, το έχωσε στην κλειδαριά μα πριν το 

γυρίσει, όλες οι παιδικές αναμνήσεις ξεχύθηκαν από το 

κρυστάλλινο τζάμι. Ό, τι θα έβλεπε πίσω από αυτό δεν θα 

ήταν καθόλου το ίδιο με εκείνο που άφησε πίσω του, όταν 

έφευγε το πρωινό που πέθανε ο πατέρας του. 

Ένα σπίτι έρημο από ανθρώπους. 

 

Η γιαγιά δεν άντεξε. Οι γειτόνισσες είδαν ένα πρωί να 

βγαίνει καπνός από την αυλή της, τρέξανε, βρήκαν το 

ψωμί καμμένο και την ίδια πεσμένη πάνω στα κλαδιά που 



 98 

είχε για προσάναμμα. Δεν την πρόλαβαν. Στο νοσοκομείο 

απλά διαπίστωσαν το θάνατο της. Ο παππούς ήταν στα 

αμπέλια και μετά ξενύχτησε δίπλα στο προσκέφαλο της, 

καθισμένος πλαγιαστά σε μια καρέκλα, ακουμπώντας στο 

μπράτσο της, με το βλέμμα υγρό και κόκκινο, με τα 

μάγουλα σκαμμένα από χρόνια και πίκρες θανατικές, 

πρώτα του γιου και μετά της γυναίκας. Μιας γυναίκας που 

μοιραστήκανε μαζί ψωμί και στρώμα πάνω από  πενήντα 

χρόνια. Δυο τρεις άνδρες του χωριού, πιο νέοι, τον 

σηκώσανε και τον μεταφέρανε στα χέρια τους μέχρι το 

νεκροταφείο. Σαν την κατεβάζανε στο μνήμα, της έλυσε 

το μαντήλι, έβγαλε τη  βέρα της κι έριξε πρώτος μια 

χούφτα χώμα. 

«Πήγαινε κυρά μου.» της είπε « Πήγαινε και θα ρθω. 

Δεν θα αργήσω.» Δεν άργησε κιόλας. 

Ο θάνατος της γιαγιάς  τον βρήκε πιο μεστωμένο σε 

τέτοια. Θα έμπαινε Γυμνάσιο όταν την έχασε. Φτάσανε 

από το απόγευμα μαζί με τη μάνα του και τους παράλαβε 

ένας ξάδερφος τους από τη στάση. Δεν έκλαψε πολύ. 

Άλλο τον ένοιαζε. 

 Τα έψαξε μέσα στο σπίτι μα δε τα βρήκε. Είδε μόνο τις 

μανάδες τους. Άφησε πίσω του το θρήνο κι έφυγε για τα 

σπίτια τους. Βρήκε πρώτα τη φίλη του να καθαρίζει 

φασόλια στην αυλή. Τα μαλλιά της είχαν λίγο σκουρήνει, 



 99 

οι φακίδες είχαν φύγει από τη μύτη και τα μάγουλα της. 

Είχε ψηλώσει κι άλλο από τότε που την θυμόταν. Την 

κοιτούσε με λαχτάρα βαριανασαίνοντας στην πόρτα. Δεν 

είχε πνοή από το τρέξιμο στην ανηφόρα να της μιλήσει. 

Τα μάτια της πετάξανε σπίθες μόλις τον είδανε. Πέταξε 

πέρα το πιάτο με τα φασολάκια κι όρμησε στην αγκαλιά 

του. 

«Σε περίμενα! Κάθε διακοπές σε περιμένουμε όλοι! Πού 

ήσουνα;» Μετά χαμήλωσε το βλέμμα. «Ναι, ξέρω, πέθανε 

η γιαγιά….» 

«Πού ναι οι άλλοι;» την ρώτησε, μετά από λίγο που 

βρήκε τη μιλιά του.  

Τους βρήκαν να σκαλίζουνε τον κήπο στο σπίτι του 

Φώντα. Τον αγκαλιάσανε με ζέση και χαμόγελο. Τα 

βρώμικα τους χέρια αφήσανε τέσσερεις μεγάλες καφέ 

παλάμες στο λευκό του πουκάμισο. 

«Έχετε δουλειά;» Τα παιδιά αρνήθηκαν- άλλο που δεν 

ήθελαν να ξεφύγουν λίγο από τη ρηχή πραγματικότητα 

του χωριού. «Ελάτε μαζί μου…» 

Τώρα τους οδήγησε αυτός. Φτάσανε στις γούρνες. Το 

τοπίο το ίδιο, τίποτα δεν είχε αλλάξει, ίσως ούτε ο ήχος 

από το κελάρυσμα του νερού. «Θέλω να σας δείξω 

κάτι…» 



 100 

«Έμαθες κολύμπι!» φώναξε  προφητικά ο Φώντας. Όση 

ώρα το διαπίστωνε με ενθουσιασμό το παιδί, ο Χρήστος 

είχε ήδη γδυθεί και πέσει στο νερό. 

« Άντε δεν θα ρθείτε;» Τρεις παφλασμοί στο νερό. Μετά 

από ώρα βγήκαν και κάθισαν να στεγνώσουν. Η πέτρα 

που χε καθίσει τον χειμώνα ήταν εκεί. Ακόμα κι εκείνη 

ήταν εκεί.  Οι άνθρωποι είχαν αρχίσει να φεύγουν. 

Στην κηδεία της γιαγιάς δεν ήρθε ούτε ή θεία, ήταν σε 

ένα επαγγελματικό ταξίδι στη Σουηδία, ούτε ο θείος από 

την Αυστραλία. Ο παππούς είχε τόσο στενοχωρηθεί: ώρες 

που ήταν, ήθελε κάθε δικό του άνθρωπο κοντά του. Σαν 

τελείωσε η τελετή κι έφυγε ο κόσμος, τον πήρε παράμερα 

η νύφη του. 

«Πατέρα έλα μαζί μας. Άσε τα χωράφια σε κανέναν 

χωριανό και παίρνε τον καρπό. Μην είσαι αμοναχός.» 

«Θα ρθω κόρη μου, θα ρθω!» 

 Όλο το έλεγε, σε κάθε τηλεφώνημα, σε κάθε μήνυμα, 

μα ποτέ δε το έκανε. Δεν απομακρύνθηκε ποτέ πέρα από 

την κωμόπολη κει κοντά τους. Μόνο όταν πήρε το πτυχίο 

της η κόρη του πήγε μέχρι την Αθήνα αλλά μέχρι να 

γυρίσει πίσω είχε χάσει πέντε κιλά ιδρώτα από την αγωνία 

του. Πίστευε πως άντεχε ακόμα να δουλεύει. Και δούλευε. 

Δούλευε να ξεχνιέται, μα σα γυρνούσε  στο αδειανό σπίτι 

έπεφτε η σκεπή και τον πλάκωνε. Νόμιζε πως από στιγμή 



 101 

σε στιγμή εκείνη θα γυρνούσε από το χωράφι, από την 

κήπο, από τη γειτονιά. Τα πρώτα πρωινά έβαζε στο μπρίκι 

διπλό καφέ, σέρβιρε δυο φλιτζάνια - του πήρε καιρό να 

ξεσυνηθίσει. Τα μεσημέρια δυο πιάτα. Τα βράδια άπλωνε 

καμιά φορά το χέρι του κι ακολουθούσε τις γραμμές του 

κορμιού της, το σχήμα που χε αφήσει στο στρώμα.  Στο 

χρόνο πάνω είχε γεράσει δέκα. Το στητό του κορμί, η 

αγέρωχη κορμοστασιά του, τα δυνατά του μπράτσα 

φύγανε από πάνω του σαν την πρωινή ομίχλη. 

Καμπούριασε η πλάτη, μαζέψανε τα κόκαλα, κρέμασε η 

σάρκα του, ζάρωσε το δέρμα του στα χέρια και τα πόδια. 

Τα πιο πολλά  χωράφια κι όλα τα ζώα τα πούλησε. 

Ενημέρωσε τα άλλα του παιδιά- που δεν αξιωθήκανε να 

έρθουνε ούτε στου αδερφού τους, ούτε στης μάνας τους 

την κηδεία- πως τα πουλάει και τα αφήνει όλα στον 

Χρήστο. Κράτησε μόνο το σπίτι, ένα κομμάτι γης με 

ελιές, για να έχουνε λάδι στο σπίτι τους και τα σκυλιά 

στην αυλή για παρέα. Κάθε απόγευμα τα έλυνε, έπαιρνε 

τη μαγκούρα του, και με αργόσυρτο βήμα ανηφόριζε στο 

λόφο που ήταν το νεκροταφείο. Έκοβε λουλούδια από την 

αυλή ή από την άκρη του δρόμου αν ήταν ανοιξιάτικος ο 

καιρός και της τα κρατούσε ματσάκι να στολίσει το 

μαρμάρινο ανθοδοχείο.  



 102 

Ο ταχυδρόμος που του έφερνε τη σύνταξη, παρατήρησε 

μια μέρα. «Μπάρμπα, βλέπω τα ποτίζεις τα λουλούδια ε;» 

Κι ο γέρος απάντησε με το βλέμμα κρυμμένο στα παχιά 

του φρύδια « Τα μάτια μου τα ποτίζουνε, τα μάτια μου.» 

Πήγαινε και καθόταν ώρα πολλή στην άκρη του 

μαρμάρου. Κοιτούσε τη φωτογραφία, που χε με τον καιρό 

ξεθωριάσει κι αρχινούσε το μοιρολόι και το διάλογο. Το 

μυαλό του έπαιρνε μπροστά, φυλλομετρούσε τα τεφτέρια 

της μνήμης του κι έφερνε στη σκέψη του στιγμές που 

περάσανε σα τα πουλιά και χαθήκανε στον ορίζοντα του 

χρόνου. Δεν έχανε μέρα· καλοκαίρι, χειμώνας, ζέστη, 

κρύο, βροχή, χιόνι, αυτός εκεί. Σκούπιζε τη σκόνη, τίναζε 

το νερό, καθάριζε το χιόνι με γυμνά χέρια. Και τα σκυλιά 

κουρνιάζανε στα πόδια του, σαν από καιρό μαθημένα να 

συμπονούνε το αφεντικό τους. Μετά έπαιρνε το δρόμο για 

το καφενείο, έπινε έναν καφέ σκέτο και κλειδωνότανε στο 

σπίτι.  

Την μοναδική φορά που έφευγε ήταν για να κατέβει στη 

πόλη, στη νύφη και τον εγγονό του τις γιορτές. Τότε 

κατέβαινε στην κωμόπολη, αγόραζε ό, τι καλούδι έβρισκε 

για το παιδί και τη νύφη του, έβαζε το καλό κουστούμι με 

το γιλέκο και το πανωφόρι, έμπαινε στο ταξί και την 

παραμονή κάθε γιορτής έφτανε στο σπίτι τους. Ο εγγόνος 

του ολοένα ψήλωνε. Τη μια χρονιά του φτάνε στα πλευρά, 



 103 

την άλλη στο στήθος, μέχρι που έφτασε η στιγμή να 

φτάνει ο γέρος στο δικό του.  

«Μεγάλωσες, παιδί μου, μεγάλωσες!» του έλεγε και το 

χαμόγελο χάραζε πάλι στο πρόσωπό του. Έσφιγγε τα 

χέρια του στα δικά του κι από το πρόσωπο του περνούσε 

εκείνο του γιου του και της γυναίκας του. Μετά το αγόρι 

τον πήγαινε στο δωμάτιο και του έδειχνε τα μετάλλια. 

Ένας τοίχος γεμάτος. Και καμαρώνανε κι οι δυο αγκαλιά. 

Μετά έβγαζε από την τσέπη του μερικά χαρτονομίσματα 

και τα έχωνε στην πίσω τσέπη του παντελονιού του. Ο 

νεαρός διαμαρτύρονταν μα ένα σήκωμα του δείκτη του 

χεριού του γέρου ήταν αρκετό να σταματήσει η 

διαμαρτυρία. 

«Παππού, να έρθεις να με δεις!» παρακαλούσε ο εγγονός  

στο μεσημεριανό τραπέζι κι εκείνος κάθε φορά έλεγε πως 

θα ρχόταν μερικές μέρες πιο πριν να πάει να τον δει στον 

αγώνα.. Κι όταν έφευγε, η μητέρα του άφηνε πάνω στο 

κρεβάτι του μια καινούρια τσάντα με όσα χρειαζόταν για 

τις προπονήσεις του. «Από τον παππού» του έλεγε. 

Μα ο παππούς δεν κράτησε την υπόσχεσή του. Τον καιρό 

των Πανελληνίων, τους πήραν τηλέφωνο πως τον 

μετέφεραν στο νοσοκομείο. Κατάφερε να πάει να τον δει 

τη μέρα που έδωσε το τελευταίο μάθημα. Όταν πήγε να 

ανοίξει  την πόρτα, κοντοστάθηκε.  Έγινε πάλι μικρό 



 104 

παιδί, με τη παράξενη μυρωδιά στη μύτη, απέναντι από 

ένα κρεβάτι που όποιος ξάπλωσε δεν σηκώθηκε ποτέ. Με 

τα δάχτυλα τεντωμένα στην πόρτα, κατάλαβε ότι ένας 

μεγάλος κύκλος τελείωσε κι ένας νέος ξεκινούσε από το 

επόμενο του βήμα.  

  Παππούς, πατέρας, αυτός. 

  Ο τελευταίος της γενιάς του. Ο κλειδοκράτορας της. 

  Το δωμάτιο ήταν σκοτεινό. Μόνο φως από τη θαμπή 

λάμπα πάνω από το κρεβάτι  και μόνοι ήχοι από  τα 

μηχανήματα. Στο μισοσκόταδο διέκρινε μια καρέκλα, την 

σήκωσε όσο πιο αθόρυβα μπορούσε και κάθισε δίπλα του. 

Έσυρε το χέρι του πάνω στο σεντόνι και το πέρασε κάτω 

από εκείνο του παππού, το τυλιγμένο με γάζες και 

σωληνάκια, ίδιο του πατέρα του χρόνια πριν. Κράτησε την 

αναπνοή του για να ακούσει του αρρώστου: έβγαινε αργά, 

το σεντόνι ανεβοκατέβαινε σε ένα δικό του ακανόνιστο 

ρυθμό κι ο παππούς φαινόταν να μην αντιλαμβάνεται 

γύρω του. 

 «Παππού, ήρθα. Ο Χρήστος είμαι. Δεν ξέρω αν με ακούς. 

Παππού…μείνε, έρχονται αγώνες και θέλω να ρθεις να με 

δεις. Παππού, με πήραν στη μεγάλη ομάδα. Παππού…μου 

το χεις υποσχεθεί. Παππού…θα σε περιμένω…» 

  Το μικρό δάκτυλο του παππού σηκώθηκε αργά κι 

ακούμπησε την άκρη της παλάμης του Χρήστου. Τα 



 105 

δάκρυα κυλήσανε ποτάμι και κάψανε  το κρύο πάτωμα. Ο 

παππούς δεν ήρθε, μα ο εγγονός του φύλαξε το μετάλλιο 

που κέρδισε και το έβαλε στον τάφο τους, δίπλα στις 

φωτογραφίες τους, μαζί με την είδηση ότι είχε περάσει 

εκεί που ήθελε. 

Κι ο παππούς συνάντησε πάλι τη γιαγιά. Πάνω αυτός, 

κάτω αυτή, οι φωτογραφίες τους μαζί, μια αιώνια αγάπη 

φυτεμένη στο ξερό χώμα, ποτισμένη κι ανθισμένη από τη 

δροσούλα και τη βροχή. 

 

Τελικά άνοιξε την πόρτα. Η χαρακτηριστική μυρωδιά 

του σπιτιού, μια μίξη καμένου ξύλου και βοτάνων, 

καλυμμένη από  εκείνη της μακρόχρονης κλεισούρας, τον 

σκέπασε ολόκληρο και του πήρε λίγη ώρα να συνηθίσει. 

Η μητέρα του είπε να ανοίξει τα παράθυρα να ανανεωθεί 

ο αέρας, αλλά αυτός έμεινε λίγη ώρα να αναπνέει, ανάσες  

που του θύμιζαν πολλά Στο τζάκι υπήρχε ακόμα στάχτη. 

Έσκυψε και πήρε λίγη στη παλάμη του. Μακάρι να ταν 

ζεστή όπως παλιά. Ένα μικρό πλεκτό κουρτινάκι κάλυπτε 

το παράθυρο πάνω από το νεροχύτη, βρώμικο από τον 

καιρό,  το ξεκρέμασε να το πλύνει. Έβγαλε το 

τραπεζομάνδηλο με τα λουλούδια και τις δεκάδες 

χαρακιές από το μαχαίρι που έκοβε το ψωμί, τα 



 106 

καλύμματα από τις ψάθινες καρέκλες και τα έκανε ένα 

μπόγο για το πλύσιμο. 

Σαν τους άφησε ο πατέρας του, άρχισε να βοηθάει τη 

μητέρα του στα πάντα: στα ψώνια, το καθάρισμα, το 

πλύσιμο. Έφευγε για τη δουλειά εκείνη κι όταν σχολούσε 

αυτός από το σχολείο τακτοποιούσε την πρωινή 

ακαταστασία. Λυκειόπαιδο πια άρχισε να μαγειρεύει 

κιόλας. Και σα γυρνούσε η μητέρα  το απόγευμα, είχε ήδη 

το τραπέζι στρωμένο, τραβούσε την καρέκλα να καθίσει 

και την περιποιούταν σαν να ήταν ο καλύτερος μετρ. Με 

τον καιρό, όλοι είχαν μάθει το ταλέντο του στη μαγειρική 

και τα παιδιά από την ομάδα μαζεύονταν συχνά στο σπίτι 

να φάνε και να δουν κανέναν αγώνα.  

Τα κλειδιά για τα άλλα δωμάτια ήταν κρεμασμένα πάνω 

από την τηλεόραση, που έδειχνε τα κανάλια με αρκετά 

«χιόνια»· θα ανέβαινε μετά να φτιάξει την κεραία Η 

πόρτα της τραπεζαρίας, που είχε και το ρόλο του 

δωματίου του όταν έμενε εκεί, άνοιξε μετά από πολλές 

προσπάθειες. Η κλειδαριά ήθελε άλλαγμα. 

Κι εδώ ίδια κι απαράλλακτα, όπως τα άφησε. Το 

κρεβάτι του, με τα στρωσίδια βρώμικα κι ένα κουβάρι σε 

μια γωνιά του- εκεί κοιμόταν πριν λίγο καιρό το παλικάρι 

από την Αλβανία που πρόσεχε το σπίτι-, το τραπέζι, οι 

καρέκλες, οι φωτογραφίες στον τοίχο. Στον ένα ο παππούς 



 107 

με τη γιαγιά, την ημέρα του γάμου τους. Εκείνος ψηλός 

και στητός με καμαρωτά φρύδια κι ένα παχύ μουστάκι κι 

η γιαγιά, λαμπερή στο λευκό της νυφικό, 15 χρονών 

παιδούλα, ίσα που του φτανε στον ώμο. Το φόντο μαύρο, 

πρώτη φορά που κατέβαιναν στη πόλη σε φωτογράφο, και 

η φωτογραφία μια και μοναδική. Στον απέναντι τοίχο 

ήταν μια ακόμα παλιότερη φωτογραφία με τον πατέρα του 

παππού, καλοντυμένο στο μαύρο του κοστούμι πριν φύγει 

για την Αμερική. Άφησε τη προγιαγιά του έγκυο στον 

παππού και δε ξαναγύρισε. Ο τζόγος και το αλκοόλ τον 

οδήγησε σε κακά χάλια μέχρι του τον βρήκαν πεθαμένο 

ένα χειμωνιάτικο πρωινό σε ένα παγκάκι στο Σινσινάτι 

του Οχάιο. Στο μικρό τραπεζάκι δίπλα στην πόρτα ήταν 

τώρα ένα τηλέφωνο κομμένο από καιρό, ένα γυάλινο 

ανθοδοχείο βρώμικο και σκονισμένο και μια άλλη 

φωτογραφία που θυμόταν καλά. 

Την πήρε στα χέρια του και πέρασε το δείκτη πάνω από 

το λερωμένο τζάμι, λες και το άγγιγμα του θα της έδινε τα 

πρωτινά της χρώματα, μιας και ο ήλιος τα χε πάρει από 

πάνω της καιρό τώρα. Ήταν ένα-δυο χρόνια μετά το 

θάνατο του πατέρα. Τον είχε στείλει η μάνα του διακοπές 

στο χωριό κι αυτή είχε φύγει στην Κέρκυρα να δουλέψει 

σε ένα ξενοδοχείο συγγενή της , καμαριέρα. Εκείνο τον 

καιρό ένας χωριανός είχε αγοράσει μια φωτογραφική 



 108 

μηχανή, από κείνες που έβγαζαν τη φωτογραφία από 

κάτω, τετράγωνη και λίγο θαμπή, με το χοντρό χαρτί και 

το μαύρο από πίσω. Πήγε σπίτι του, τον συνεννοήθηκε και 

το απόγευμα ήταν ομορφοντυμένος και 

φρεσκοξυρισμένος. Μόλις ήρθε ο χωριανός, άρχισε να 

φωνάζει τον εγγονό του. Φώναξε ξαναφώναξε προς την 

πλατεία και πριν ξεκινήσει να πάει να τον βρει, τον είδε 

να έρχεται από το πέρα στενό. 

«Πουφ, βρώμισες πάλι!» τον μάλωσε η γιαγιά « έλα να 

σε πλύνω!» 

 «Άσ’το το παιδί!» της αντιμίλησε ο γέρος. « Έλα, μα δε 

πειράζει,.» Ο παππούς κάθισε στην καρέκλα του, δίπλα 

στο δένδρο, η γιαγιά στα δεξιά του όρθια κι ανάμεσα τους 

ο Χρήστος, με το γόνατο ματωμένο, τη μπλούζα 

λασπωμένη από χώμα κι ιδρώτα και τα μαλλιά του να 

πέφτουν στα μάτια του. Η πιο παράταιρη φωτογραφία σε 

όλο το χωριό. 

Την έσφιξε στην αγκαλιά του. Αχ παππού, αχ γιαγιά, 

μόνο αυτά μας μείνανε! Μια φωτογραφία, δυο τρία ρούχα 

στην μέσα ντουλάπα, ένα σπίτι που θελε ανακαίνιση κι 

ένα χωράφι ελιές. Κι αυτός. 

Σηκώθηκε κι άρχισε να γράφει σε ένα χαρτί τι θα 

χρειαζόταν. Μόλις τελείωσε, κούμπωσε το μπουφάν του, 

έσφιξε τα κορδόνια από τις μπότες και βγήκε στο δρόμο. 



 109 

Σίγουρα θα υπήρχε κάποιο σούπερ μάρκετ ή έστω  ακόμα 

το μπακάλικο του Χρήστου. Για τους εργάτες έπρεπε να 

πάει στα καφενεία. Δεν πήρε το αυτοκίνητο, προτίμησε να 

περπατήσει, όπως παλιά, στα σοκάκια του χωριού. Να 

περπατήσει, γιατί συνήθως τα έτρεχε και σκόνταφτε πάνω 

τους, γδέρνοντας χέρια, πόδια, παλάμες, αγκώνες ,γόνατα, 

για να βρει καταφύγιο και γιατρικά στην αυλή της γιαγιάς. 

Ο καινούργιος Δήμος είχε φροντίσει να πλακοστρώσει τα 

παλιά σοκάκια με τις πέτρες, μα η δουλειά ήταν πρόχειρη 

και από τις ενώσεις των πλακών έβγαιναν βρύα και μικρά 

χορταράκια. Ορισμένες μάλιστα είχαν φύγει από τη θέση 

τους και το χώμα είχε σκαφτεί από τα παιδιά. Κλώτσησε 

μια-δυο πλάκες σε πολύγωνο σχήμα στην άκρη του 

δρόμου, μην τις πατήσει κανείς ηλικιωμένος και πέσει. 

Το μπακάλικο ήταν σχεδόν το ίδιο, όπως το θυμόταν, 

όταν τον έστελνε η γιαγιά για ψώνια. Απ’ έξω ήταν 

σκεπασμένα με έναν χοντρό πράσινο  μουσαμά τα 

λαχανικά για να προφυλλάσονται από τη βροχή και τα 

έντομα και στην άλλη μεριά της πόρτας ήταν τα δυο 

ψυγεία με τα αναψυκτικά. Το κατάστημα είχε δεχτεί μια 

μικρή ανακαίνιση και μια πινακίδα με  το όνομα της 

ιδιοκτήτριας, και τις λέξεις «Το μπακάλικο» γραμμένο με  

κόκκινα καλλιγραφικά γράμματα και το σταθερό 

τηλέφωνο από κάτω. 



 110 

Τα φώτα ήταν τα μισά αναμμένα και ίσα που διέκρινε 

μια ανθρώπινη σιλουέτα να σηκώνεται αργά από το 

ψυγείο στο βάθος. Καθώς κινούνταν προς το μέρος του, 

κατάλαβε προς επρόκειτο για μια γυναίκα. Κινούνταν 

αργά στον στενό διάδρομο, με βήμα συρτό από το βάρος 

του σώματος της. Όταν το φως της πόρτας την φώτισε 

ολόκληρη, κατάφερε να την δει. Μέτριο ανάστημα, 

μεγάλη λεκάνη και κρεμασμένα στήθη, στριμωγμένα σε 

μια μπλούζα πλεκτή και φθαρμένη από την πολλή χρήση. 

Στα χοντρά της πόδια είχαν αρχίσει να εμφανίζονται 

σημάδια φλεβίτιδας και οι σκουρόχρωμες γραμμές 

χαράκωναν τις γάμπες της, ξεπροβάλλοντας από χοντρές 

μάλλινες κάλτσες και μπλε παντόφλες. Τα μαλλιά της, 

ξανθά περμανάντ, ταλαιπωρημένα από τις πολλές βαφές, 

κάλυπταν τους πεσμένους της ώμους κ έφταναν ως τη 

μέση της πλάτης της. Τη φορεσιά της συμπλήρωνε μια 

λουλουδάτη ποδιά και κοντή κοτλέ φούστα. 

«Καλησπέρα σας! Τι θα θέλατε;» τον ρώτησε και 

παράλληλα σκούπιζε τα χέρια της στην ποδιά. Ο Χρήστος 

έβγαλε  το χαρτί με τα ψώνια από την τσέπη κι άρχισε να 

μετράει από μέσα του.  

«Χρήστο;»   

Η γυναίκα στάθηκε ακίνητη, έβαλε τα χέρια της στη 

μέση της και τον κοιτούσε από πάνω ως κάτω. Μετά 



 111 

έγειρε το κεφάλι της στο πλάι κι έμεινε να τον κοιτάει 

παράξενα με ένα αινιγματικό χαμόγελο στα χείλη. Εκείνος 

σήκωσε απότομα τα μάτια του από το χαρτί και σμίξανε 

τα βλέμματα τους στον αέρα. 

«Ο εγγονός της κυρά- Χρηστόνας δεν είσαι;» 

« Ναι, μα εσύ ποια είσαι;» 

Η ερώτηση έμεινε μετέωρη και η απάντηση 

εμφανίστηκε μπροστά του, την ώρα που και οι δυο τους  

γυρνούσαν το χρόνο πίσω και ξαναγίνονταν παιδιά. 

«Βάσω!» 

Η γυναίκα άνοιξε το στόμα της κι άφησε να φανούν 

ολόλευκες οδοντοστοιχίες, με το λευκό να διακόπτει δυο 

τρεις φορές ένα τεχνητό δόντι. Γέλασε με την ψυχή της 

για πολλή ώρα και το στήθος ανεβοκατέβαινε . Έβαλε κι 

αυτός τα γέλια. Η συνάντηση ήταν λυτρωτική. Ήταν το 

πρώτο άτομο που συναντούσε και γνώριζε στο χωριό. 

Αυθόρμητα άνοιξε την αγκαλιά του και την έκλεισε μέσα. 

Τα ρούχα της μύριζαν καμμένο λάδι. Σίγουρα πριν θα χε 

μαγειρέψει. Σα να μάντεψε τη σκέψη του, τον απώθησε 

κάπως άγαρμπα. Παρόλο που ήταν πολύ δυνατός, το ίδιο 

ήταν κι αυτή, δουλεμένη από τα χωράφια και το 

κουβάλημα στο μαγαζί, και τον πήγε μερικά βήματα πίσω. 

Τον έσφιξε στα μπράτσα και τον καμάρωσε. 



 112 

«Βρε πως μεγάλωσες εσύ!» Πήγε κι αυτός να πει το 

ίδιο, αλλά τελευταία στιγμή το μετάνιωσε γιατί δεν ήξερε 

πως θα το πάρει. 

 «Βασιλική…» 

« Καλά το πες τη πρώτη φορά! Φώναζε με Βάσω.» 

Μετά από μερικές μανούβρες με τον κορμό της μπήκε 

μέσα από το ταμείο και τράβηξε μια καρέκλα για κείνον 

δίπλα της. « Έλα κάθισε να μου τα πεις!» 

«Θέλω να πάρω μερικά πράγματα…» 

«΄Ασ’τα πράγματα για μετά!» του είπε με φωνή που δε 

σήκωνε αντίρρηση. «Πες μου πως τα περνάς. Μας 

απαρνήθηκες…» Μόλις το είπε αυτό σα να σταμάτησε 

λίγο τη ροή του λόγου της και τα μάτια της να 

σκοτεινιάσανε λίγο. Ίσως κατάλαβε πόσο δύσκολο θα 

ήταν να ερχόταν σε ένα χωριό που πια δεν είχε κανέναν. 

«Πώς από τα μέρη μας;» Ήξερε το λόγο, αλλά 

προσπάθησε να αλλάξει θέμα. 

« Ο μπάρμπα Μίλτος αρρώστησε και μας πήρε 

τηλέφωνο να ρθούμε για το λιομάζωμα. Ήρθα εγώ πρώτος 

να συμμαζέψω και θα ρθει και η μάνα μου. Ξέρεις που θα 

βρω εργάτες;» 

«Ήρθες στο κατάλληλο μέρος!» του είπε δυνατά και τον 

χτύπησε στο μπούτι με τόση δύναμη που το βράδυ θα χε 

σίγουρα  ακόμα σημάδι από το χέρι της. «Ο άνδρας μου 



 113 

έχει συνεργείο ολόκληρο και μαζεύει ελιές. Θα του πω να 

σε βάλει στο πρόγραμμα. Τον ξέρεις άλλωστε…» 

«Τον ξέρω;» 

« Ο συνονόματος σου!» 

« Ο  Χρήστος από την πάνω γειτονιά;» 

«Ναι, ναι!» 

«Καλά, πώς;» 

Ακούμπησε την πλάτη της στο κάθισμα της κι 

αναστέναξε, για να δώσει  χρόνο στο μυαλό της να 

θυμηθεί.  

«Εδώ στο χωριό τα πράγματα είναι διαφορετικά ξέρεις. 

Άμα μεγαλώσει η κοπελιά δεν παντρεύεται μετά, εκτός κι 

αν «τα παίρνει τα γράμματα» και φύγει να σπουδάσει. 

Εγώ δεν τα έπαιρνα, με έβγαλαν από το σχολείο, στο 

δημοτικό, και στο σπίτι. Και μια βραδιά στα 17 μου ήρθε 

ο πατέρας μου σπίτι, μου λέει «σε πάντρεψα». «Ποιόν» 

του λέω. Είχανε από τότε οι δικοί του Χρήστου το 

μπακάλικο, βγάζανε, παντρευτήκαμε χωρίς αντίρρηση, 

γκαστρώθηκα μια δυο τρεις και να μαι δω… για αυτό δε 

με είδες στην κηδεία του παππού σου. Ήμουν λεχώνα!» 

«Πόσα παιδιά έχεις;» 

«Τέσσερα!» είπε με καμάρι «Δυο και δυο. Μα στο λέω 

εσένα και θα το κάνω. Θα τα προχωρήσω στα γράμματα! 



 114 

Δεν θα τα αφήσω να τα φάνε ούτε τα χωράφια, ούτε να 

μου παντρευτούνε από τα 15 τους!» 

«Καλά θα το κάνεις Βάσω μου! Λοιπόν, θέλω μερικά 

πραγματάκια. Πού θα τα βρω;» 

«Άσε το χαρτί εδώ κι έλα στις 3 που κλείνω να φάμε 

παρέα και να συζητήσετε με τον άνδρα μου για τα 

μεροκάματα.» Κατάλαβε πως ο Χρήστος πήγε να αρνηθεί 

και τον έκοψε. «Χωρίς αντίρρηση!» 

Στις τρεις ήταν εκεί. Στο χωριό δεν είχε ζαχαροπλαστείο 

ή ανθοπωλείο και πετάχτηκε μέχρι τη κωμόπολη να 

αγοράσει λουλούδια και γλυκά.   

«Α βρε Χρήστο δεν ήταν ανάγκη!» διαμαρτυρήθηκε 

μόλις τον είδε με γεμάτα χέρια.  

«Τι; Έτσι θα ερχόμουνα;» της απάντησε.. 

Όταν μπήκαν μέσα την περικύκλωσαν τέσσερα μικρά 

παιδιά, με ένα δυο χρόνια διαφορά το καθένα, που αν ήταν 

όλα αγόρια θα έλεγες πως ήταν μια μικρογραφία των 

Ντάλτονς. Τέντωναν τα χέρια τους να πάρουν τα 

λουλούδια και τα γλυκά τσιρίζοντας και τη Βάσω να 

προσπαθεί να τα  γλυτώσει με τα χέρια ψηλά.  

« Άστε τα! Καθίστε καλά, έχουμε κόσμο. Πηγαίνετε να 

πλυθείτε!» Τελικά, την άφησαν ήσυχη, μπήκαν να 

πλυθούν και κατάφερε να βάλει τα γλυκά στο ψυγείο και 

τα λουλούδια σε ένα ανθοδοχείο. 



 115 

«Ουφ τα σκασμένα! Δε με αφήνουν ήσυχη! Ευτυχώς 

υπάρχει και το σχολείο και πάνε το πρωί…» 

Τώρα σειρά είχε ο Χρήστος. Μόλις βγήκαν από το 

μπάνιο, τον περικύκλωσαν στον καναπέ που κάθισε κι 

άρχισαν τις ερωτήσεις. 

«Εσείς ποιος είστε;» 

« Τί κάνετε εδώ;» 

«Σε πόλη μένετε; Πώς είναι εκεί;» 

«Έχετε τρακτέρ; Εμείς έχουμε δύο!» 

Και η μια ερώτηση γεννούσε δυο και τρεις. 

«Αφήστε ήσυχο τον άνθρωπο, ακόμα δεν ήρθε!» 

« Δεν πειράζει Βάσω μου! Άσε τα παιδιά!» Τους τις 

απαντούσε όλες. Είχε, εξάλλου, απαντήσει σε δεκάδες 

άλλες στο κολυμβητήριο.  

Στην σκάλα ακουστήκαν βαριά βήματα και η πόρτα 

άνοιξε αργά, καθώς ο άνδρας της Βάσως άνοιγε 

φορτωμένος με τσάντες από το κρεοπωλείο. Κι αυτόν δεν 

τον γνώρισε. Μερικά εκατοστά ψηλότερος  από τη Βάσω, 

με μια κοιλιά ανάλογη με της γυναίκας του ενώ στο 

κεφάλι του τα άλλοτε λαμπερά  μαλλιά είχαν αρχίσει να 

το εγκαταλείπουν σε κάθε πέρασμα της χτένας. Ο 

οικοδεσπότης άφησε κάτω τα πράγματα και αγκάλιασε 

τον παλιό συνονόματο φίλο του.  



 116 

«Καλώς όρισες! Καιρό σε περίμενα! Άντε, να 

βουτήξουμε!» Γέλασαν με τη καρδιά τους. 

Μετά έδωσε το κρέας στη γυναίκα του, πήρε από το 

ψυγείο ένα μπουκάλι τσίπουρο και ξηρούς καρπούς και 

κάθισαν στο σαλόνι. Είπαν τα πάντα από τότε που 

χωρίσανε χωρίς καν ένα αντίο, λες και δεν μεσολάβησαν 

τόσα χρόνια. Μετά από κανένα μισάωρο η Βάσω άρχισε 

να κουβαλάει με τις μικρές τις κόρες ένα σωρό φαγητά: 

μπριζόλες, παϊδάκια, σαλάτες με φρέσκα λαχανικά, 

βρασμένα χόρτα του βουνού, πιτάκια με χόρτα και 

μυζήθρα, γλυκό κουταλιού. 

Αν συνέχιζε το τσίπουρο, θα έφευγε μεθυσμένος. Το 

αλκοόλ δεν το συνήθισε ποτέ. Από τη μια το πρόγραμμα 

προπόνησης που δεν το επέτρεπε, από την άλλη, μια φορά 

είχε μεθύσει σε ένα νυχτερινό κλαμπ σε ένα πάρτυ του 

σχολείου και πέρασε τη νύχτα στο νοσοκομείο. Όταν ο 

άλλος Χρήστος πήγε να του βάλει το τρίτο ποτήρι κρασί, 

παρακάλεσε ευγενικά να μην το γεμίσει. 

«Δεν πίνετε εσείς εκεί στην πόλη;» τον πείραξε. 

Τότε ο Χρήστος χαμογέλασε με νόημα. 

«Είμαι αθλητής και δεν κάνει!» 

«Αθλητής; Ποδοσφαιριστής; Να μας πεις να σε 

βλέπουμε στην τηλεόραση!» 



 117 

«Όχι, όχι, είμαι στην υδατοσφαίριση. Πόλο όπως 

λέγεται.» 

«Τι είναι πόλο;» ρώτησε ο πιο μικρός γιος, ένα 4χρονο 

παλικαράκι με σγουρά μαλλιά και βρώμικα νύχια από το 

χώμα της αυλής. 

« Είμαστε δυο ομάδες σε μια πισίνα, στις δυο μεριές 

είναι τέρματα , σαν του ποδοσφαίρου, αλλά πιο μικρά, 

έχουμε μια μπάλα στο χέρι. Κολυμπάμε και προσπαθούμε 

να βάλουμε γκολ!» 

«Φοράτε φανέλες;» ρώτησε το άλλο αγοράκι. 

« Όχι, όχι!» του απάντησε χαμογελώντας. « Φοράμε 

μαγιό και σκουφάκια με τον αριθμό μας πάνω.» Μετά 

στράφηκε στους μεγάλους. « Επειδή τότε δεν ήξερα και 

ντρεπόμουν, παρακάλεσα τον πατέρα μου να με πάει να 

μάθω… Κι έτσι έγινα ένα με το νερό!» 

«Τον πατέρα σου; Μα…» ρώτησε χωρίς να σκεφτεί η 

Βάσω και μετά δαγκώθηκε. Ο άνδρας της την κοίταξε με 

πυρωμένο βλέμμα. 

« Ναι, όταν έφυγα από εδώ, είχε ήδη 

πεθάνει…Εννοούσα έναν φίλο του πατέρα μου που με 

μεγάλωσε σαν παιδί του και πότε πότε τον έλεγα 

«μπαμπά»…Αυτός με πήγε. Μαζί με το γιο του.» 

«Δεν έχεις μπαμπά;» συνέχισε τις ερωτήσεις η μεγάλη 

κόρη από την άλλη άκρη του τραπεζιού. 



 118 

«Σταματήστε τις ερωτήσεις! Τώρα!» φώναξε ο πατέρας 

τους, με το μαχαίρι υψωμένο σαν σπαθί. 

Επικράτησε σιγή και τα παιδιά μαζεύτηκαν στις 

καρέκλες τους.   

«Σχώρα μας Χρήστο…» απολογήθηκε η Βάσω με 

σκυμμένο κεφάλι . 

«Δεν υπάρχει πρόβλημα» της απάντησε και μετά 

εξήγησε στο κορίτσι « Ναι δεν έχω μπαμπά. Εσείς- έδειξε 

τα υπόλοιπα παιδιά με ένα κύκλο του πηρουνιού που 

κρατούσε- έχετε και να τον αγαπάτε πολύ πολύ!» 

«Άντε φάγατε τώρα, πάτε να παίξετε!» τους φώναξε η 

Βάσω κι αυτά εξαφανίστηκαν στο δευτερόλεπτο. 

Ξεφύσηξε. « Αχ παιδιά είναι όλο ρωτάνε….» 

Ο οικοδεσπότης άπλωσε το χέρι του κι έπιασε τον 

καρπό του. Η ματιά του τρυπούσε το χρώμα του κρασιού 

κι άφηνε κόκκινες κηλίδες στο λευκό τραπεζομάνδηλο. 

Μετά από μερικά δευτερόλεπτα αποφάσισε να τον 

κοιτάξει με ένα ύφος που έκρυβε μυστικά. 

«Το ξέραμε Χρήστο. Ξέραμε πως ο πατέρας σου ήταν 

άρρωστος και θα πέθαινε. Είχε έρθει η γιαγιά σου και είχε 

βρει τους δικούς μας. Μας παρακάλεσε να σου κάνουμε 

παρέα, να μην σκέφτεσαι το νοσοκομείο, να αποξεχνιέσαι 

όσο γίνεται πιο πολύ. Κι εμείς οι τρεις συναντιόμασταν 



 119 

όλο χαρά κάθε μέρα και λέγαμε “πάμε να κάνουμε παρέα 

στο Χρήστο” ».  

«Κλάψαμε ώρα στο κατώφλι» συνέχισε η Βάσω, 

ακουμπισμένη στο βαρύ σύνθετο του σαλονιού « Ήσουνα 

ένας φίλος που μπορεί να γνωρίσαμε για λίγο αλλά μας 

έμαθε τόσα, πιο πολλά κι από το δάσκαλο. Κρεμόμασταν 

από τα χείλια σου  όταν μας έλεγες για τις πολυκατοικίες, 

τους δρόμους, τα αυτοκίνητα. Που να τα δούμε αυτά 

εδώ…» 

«Σας περιμένω στην πόλη! Πάρτε τα παιδιά κι ελάτε…» 

πρότεινε ο καλεσμένος την ώρα που τεντωνόταν να 

χωνέψει στην καρέκλα του. 

«Που; Τόσες δουλειές…» αντιγύρισε ο Χρήστος. 

«Θα ρθείτε! Θα το κανονίσω! Και τώρα που το φέρε η 

κουβέντα, ο Φώντας τι κάνει;» 

   Δεύτερη σιγή στο τραπέζι.  

«Τι έγινε παιδιά; Γιατί δε μιλάτε;» 

 Πρωτομίλησε ο άνδρας. « Μας άφησε χρόνους ο 

Φώντας…» 

«Πού; Πότε;»  

«Δούλευε νυχτοφύλακας. Γυρνούσε ένα ξημέρωμα, 

χειμώνας, ομίχλη, κακός καιρός, έφυγε από το δρόμο κι 

έπεσε κατά το γκρεμό, εδώ πριν μπεις στο χωριό, στις 

μεγάλες στροφές…Από πού ήρθες;» 



 120 

«Ήρθα από την άλλη μεριά, πάνω από τον κεντρικό.» 

«Τον ψάχναμε μια μέρα ολόκληρη…Πένθησε όλο το 

χωριό…Δεν είχε άλλον η μάνα του. Δεν άντεξε, « έφυγε» 

κι αυτή. Μόνο ο πατέρας του έμεινε…» 

«Ναι δεν είναι και λίγο…Βάσω;» φώναξε ο Χρήστος. 

« Έλα καμάρι μου!» απάντησε από την κουζίνα. 

« Θέλω να πάω στο νεκροταφείο…» 

« Να πάμε μαζί» του πρότεινε. 

Κάθισαν και συζήτησαν  άλλα πράγματα, κλείσανε τη 

συμφωνία για τις ελιές κι, αφού ήπιανε ένα καφεδάκι, 

μπήκαν στο αγροτικό  αυτοκίνητο τους κι ανηφόρησαν για 

το νεκροταφείο. Η μυρωδιά του εσωτερικού, χώμα και 

χόρτο, του θύμισε εκείνο του παππού. Αν κοιτούσε 

αριστερά, πίστευε πως θα τον έβλεπε. Η μελαγχολία έκανε 

την εμφάνιση της.. Έφτιαξε λίγο τα μαλλιά του στον 

καθρέπτη για να ξεχαστεί. Πήρε ασυναίσθητα δυο τρεις 

βαθιές αναπνοές. Πίσω του είχαν στριμωχτεί όλα τα 

παιδιά και η Βάσω, που προσπαθούσε να τα τιθασεύσει.  

Το νεκροταφείο ήταν στην κορυφή ενός λόφου, έξω από 

το χωριό. Μια μεγάλη μεταλλική καγκελόπορτα κι ένας 

ψηλός τοίχος προφύλασσε τα μνήματα από την εισβολή 

των άγριων ζώων ή κοπαδιών που έβοσκαν στις γύρω 

πλαγιές. Στα δεξιά ήταν τρεις τάφοι για μικρά παιδιά, για 

βρέφη. Ο ένας ήταν κλειστός. Ο Χρήστος κοντοστάθηκε. 



 121 

«Πέθανε πέρυσι. Ένα βρέφος τριών μηνών, στον ύπνο 

του. Δόξα τω Θεώ, έμαθα πως είναι πάλι έγκυος να 

πάρουν λίγη χαρά» εξήγησε η Βάσω. 

Πιο κάτω βρήκαν τον τάφο του Φώντα. Αυτός έμοιαζε 

περισσότερο με το παιδί που θυμόταν. Τα παραπάνω κιλά 

τα είχε ακόμα στη φωτογραφία και στο χαμόγελό του 

αχνοφαίνονταν τα στραβά του δόντια. Που λεφτά τότε και 

γιατρός να τα φτιάξει. Τα άφησε έτσι και κάθε χρόνο, σε 

συνδυασμό με το πολύ φαγητό που έτρωγε, στράβωναν 

ακόμα πιο πολύ. Ένιωσε ξαφνικά τα μάτια του να 

βουρκώνουν. Δεν ήταν μόνο ο πρόωρος θάνατος του, η 

σύνδεση της γνωριμίας τους με το θάνατο του πατέρα του, 

ήταν ότι κάπου κάποτε έστω για λίγο υπήρξαν φίλοι, σε 

εκείνη την ηλικία που υπάρχει μόνο αθωότητα, γέλιο και 

χαρά, πριν βρεθεί κάποια αρρώστια να τα διαλύσει όλα, 

στα κομμάτια απλώσει ένα μαύρο πέπλο και τα σπρώξει 

στο καταγώγι του μυαλού. Για αυτά και μόνο, το 

ποταμάκι που άρχισε να κυλάει στο ζάρωμα του ματιού. 

Το άξιζε με το παραπάνω. 

Βρήκε τον οικογενειακό τάφο του παππού και της 

γιαγιάς τέρμα δεξιά, στη γωνιά. Οι γέροι με τις οικονομίες 

τους είχαν δώσει ένα γενναίο ποσό και τον είχαν φτιάξει, 

για να μην επιβαρύνουν σαν πεθάνουν τα παιδιά τους, όλο 



 122 

από μάρμαρο. Έμοιαζε εγκαταλειμμένος, κάτι που έκανε 

τον Χρήστο να δυσφορήσει. 

«Κανείς δεν καθαρίζει εδώ;» ρώτησε με μια δόση 

παράπονου και θυμού. 

« Είχαμε έναν γέρο που ασχολούνταν με αυτά, 

ανύπαντρο, δεν είχε τι να κάνει, αλλά τον θάψαμε κι 

αυτόν πέρυσι» είπε απολογητικά η Βάσω και έδειξε 

αόριστα, υποτίθεται στον τάφο του, κάπου προς τα 

αριστερά. «Σε αφήνω λίγο και σε περιμένω απ’ έξω» είπε 

κι απομακρύνθηκε. Αυτές οι στιγμές  είναι μοναδικές και 

μοναχικές. 

Το παγωμένο μάρμαρο  του προκάλεσε ανατριχίλα που 

έφτασε ως το σβέρκο του. Τα δάχτυλα του γέμισαν 

υγρασία, σαν τα περνούσε πάνω του, κάνοντας τον γύρω 

του τάφου, για να δει αν έχει καμιά ζημιά. Έκλεισε την 

παλάμη του και το νερό κύλισε στις γραμμές της. Τίποτα 

δεν ήθελε, παρά μόνο καθάρισμα. Η φωτογραφία είχε πια 

ξεθωριάσει. Την κράτησε στα χέρια του σα να κρατούσε 

ένα νεογέννητο βρέφος.  

«Αχ, γιαγιά! Πού έβαλες τα παιδιά να με προσέχουν να 

μη νιώθω πόνο, κι ας κουβαλούσες μέσα σου τον πιο 

μεγάλο, που έτρεχες όσο σε βαστούσαν  τα πόδια στο 

δρόμο να με ταΐσεις  λίγο ψωμί και τυρί, που το βράδυ με 

σκέπαζες με την τραχιά πλεχτή κουβέρτα ως πάνω να μην 



 123 

κρυώσω κι έμενες εσύ ξεσκέπαστη στον παγωμένο αέρα, 

γιατί μέσα σου έκαιγε μια φωτιά στα σωθικά σου κι 

απέμεινε τελικά να σε κάψει ολόκληρη, σα τα 

προσανάμματα που έριχνες στο φούρνο.» 

 «Κι εσύ παππού, που δεν με άφησες ποτέ από τίποτα,  

και δεν έχασες ποτέ το χαμόγελο σου μπροστά μου. Θα 

σαι πάντα χαμογελαστός σαν τη φωτογραφία, κι ας έμαθα 

μετά πως, μόλις πήγαινες στη στάνη, ακουμπούσε στα 

ξύλινα στηρίγματα κι άρχιζες το θρήνο, και μαζί σου 

θρηνούσανε και τα ζωντανά, σα να καταλαβαίνανε κι 

αυτά τι πόνο κουβαλούσες. Μετά σκούπιζες τα ζαρωμένα 

σου μάγουλα και με έπαιρνες από το χέρι να πάμε βόλτα, 

η νεροποντή έφευγε από τα μάτια σου και ξεπρόβαινε ο 

ήλιος λαμπερός και ζεστός σαν τη καρδιά σου.»  

Καθάρισε όσο μπορούσε με τα χέρια. Θα ερχόταν πάλι 

αύριο με κασμά και φτυάρι να φτιάξει το χώμα γύρω του. 

Μετά πήρε την ανθοδέσμη που χε διαλέξει αυτός τα 

λουλούδια ένα-ένα και στόλισε το κενό μαρμάρινο 

ανθοδοχείο.  

Τότε το είδε. Η κορδέλα του ήταν ξεθωριασμένη, 

κάποτε μπλε κι άσπρη, και το μέταλλο του σκουριασμένο. 

Κάποιος το χε φυλάξει πίσω από το μπουκάλι το λάδι. 

Όσα χρόνια κι αν πέρασαν, αυτός που φρόντιζε τον τάφο 

θα χε καταλάβει πόσο σημαντικό ήταν και δεν το χε 



 124 

πετάξει. Εκείνο όμως που πήγε στον τάφο του πατέρα του 

είχε χαθεί. Ήταν το πρώτο τους. Ο Άκης το κρέμασε με 

καμάρι στην κάμαρα του, αλλά ο Χρήστος ζήτησε από τον 

κύριο Βασίλη να τον πάει ως το νεκροταφείο. Εκεί το 

κρέμασε πάνω στον μαρμάρινο σταυρό. Το επόμενο 

απόγευμα δεν ήταν εκεί. Κάποιος θα το είχε πάρει επειδή, 

μάλλον, το πέρασε για πολύτιμο μέταλλο. Το νεκροταφείο 

είχε φύλακες, αλλά ήταν τόσο μεγάλο που δεν θα τον 

είδαν. Όσα ακολούθησαν τα αφιέρωνε νοερά σε εκείνον 

και τα κρεμούσε πάνω από το κρεβάτι του. 

Μια ριπή δροσερού αέρα τον ανάγκασε να σηκώσει το 

γιακά του μπουφάν του. Ερχόταν χειμώνας και στο χωριό 

ήταν πάντα πιο βαρύς. Να θυμηθεί να ζητήσει από τον 

Χρήστο κανένα φορτίο ξύλα για το τζάκι. Το βράδυ έριξε  

μερικά που είχαν απομείνει στην αποθήκη και ζεστάθηκε 

το σπίτι. Σκάλισε τη φωτιά και μαζί με τις φλόγες 

ξεπήδησαν εικόνες, αισθήματα κι αλλοτινές εποχές, που 

σβήστηκαν το πρωί μαζί με τα γκρίζα αποκαΐδια. Είχε 

φέρει κουβέρτες και στρωσίδια από το σπίτι μα ήθελε μια 

συγκεκριμένη από την προίκα της γιαγιάς. Την βρήκε 

στριμωγμένη σε ένα μπαούλο πίσω από την πόρτα της 

κρεβατοκάμαρας. Την τίναξε να φύγει η ναφθαλίνη  και 

την τυλίχτηκε, ευχάριστη αίσθηση στο γυμνό του δέρμα, η 

φλοκάτη που τον ζέστανε στα παιδικά του χρόνια κι 



 125 

έπαιρνε κάθε αρρώστια. Οι φυλλωσιές των δένδρων που 

κουνούσαν έκαναν μύριες σκιές στο παράθυρο. 

Σκεπάστηκε μέχρι το λαιμό. Κρύωνε. Μα δεν τον κρύωνε 

ο καιρός, αλλά η μοναξιά που χε πιάσει όλο το σπίτι και 

το χε μετατρέψει σε ένα ορθογώνιο παγόβουνο. 

Το επόμενο πρωί, την ώρα που έπλενε τα δόντια του στο 

βρυσάκι της αυλής,  άκουσε την αυλόπορτα να τρίζει. 

Ένας ξερακιανός άνδρας, όλος  πενήντα κιλά ήταν δεν 

ήταν, προσπαθούσε να  την ανοίξει. Φαινόταν να έβαζε 

όλη του τη δύναμη. Έτρεξε να τον βοηθήσει. Κουνώντας 

μερικές φορές το κεφάλι για χαιρετισμό, πέρασε στην 

αυλή και κάθισε στο πεζούλι δίπλα στη βρύση. Κάθισε 

μερικά λεπτά έτσι, ακουμπισμένος στο χοντρό ραβδί που 

είχε για μπαστούνι. 

«Μπάρμπα, θες κάτι να σε βοηθήσω;» 

Ο γέροντας έξυσε το δεξί του μάγουλο με την 

ανάστροφη της αριστερής του παλάμης. Νιφάδες από ξερό 

δέρμα έπεσαν στο στήθος του. Έμεινε λίγο 

συλλογισμένος. 

«Ο πατέρας του Φώντα είμαι.» είπε σιγανά. 

Τα δευτερόλεπτα που μεσολάβησαν από το άκουσμα της 

φράσης μέχρι να πει τα πρώτα δικά του φάνηκαν χρόνια. 

Ο μόνος ήχος ήταν οι σταγόνες της μικρής βρύσης στον 

κουβά από κάτω. Έτριψε  αμήχανα το κεφάλι του. 



 126 

«Ήσουν φίλος του θυμάμαι.» 

«Ναι» η φωνή του βγήκε βραχνή, αποκολλημένη στα 

τοιχώματα του λαιμού του, « παιδιά παίζαμε όταν 

ερχόμουν εδώ.» 

Το  πρωινό αεράκι τίναζε τις τούφες από τα 

γκριζαρισμένα μαλλιά του. Γύρισε κατά τον άνεμο. «Κι 

εσύ έχεις χάσει δικό σου άνθρωπο ε;» 

«Ναι, όχι μόνο τον παππού και τη γιαγιά…» 

«Ήταν οι καλύτεροι άνθρωποι στο χωριό.» Δάγκωσε τα 

χείλια του. «Τον θυμάσαι τον γιο μου καθόλου;» 

«Φυσικά,» απάντησε αναθαρρημένος που η απάντηση 

του θα δίνε μάλλον χαρά στον γέροντα « είναι φίλος μου 

από τα παλιά!» «Είναι» κι όχι «ήταν». Δεν του άρεσε ο 

αόριστος. 

Ο πατέρας σηκώθηκε κι έσφιξε στις αδρές του παλάμες 

το χέρι του Χρήστου. «Να τον θυμάσαι» του είπε με 

γλώσσα στυφή « να τον θυμάσαι, γιατί ήταν καλό 

παιδί!...» όση ώρα τον κοιτούσε, νόμιζε πως έβλεπε το γιο 

του. Μετά χαμήλωσε το άδειο του βλέμμα στο πάτωμα, 

που λες και το τρύπησε ως τον πυρήνα της γης και κίνησε 

να φύγει χωρίς άλλη κουβέντα. 

Ο Χρήστος έμεινε με τα χέρια στη μέση λίγη ώρα. «Να 

έρχεστε όποτε θέλετε. Θα καθίσω μέρες!»  Ο γέροντας δεν 

απάντησε. Το αργό του βήμα τον είχε φέρει ήδη στη 



 127 

γωνιά του σπιτιού και τον έκρυψε από το οπτικό του 

πεδίο. Δεν τον ξαναείδε. Μόνο κάθε πρωί έβρισκε στην 

εξώπορτα χορταρικά και λαχανικά. Ρώτησε τη Βάσω. 

Εκείνος τα έφερνε. 

 Δεν είχε προλάβει να γυρίσει την πλάτη του κι άκουσε 

κουβέντες και γέλια στο σοκάκι. Η Βάσω με τη μεγάλη 

της κόρη και δυο άλλες γυναίκες φάνηκαν στην ανηφόρα. 

Στα χέρια τους είχαν σκούπες, σφουγγαρίστρες και 

κουβάδες. 

«Άιντε, πάνε να μαζέψεις τις ελιές. Ο άνδρας μου κι οι 

εργάτες σε περιμένουν στην πλατεία.» 

«Κι εσείς;» 

«Έχουμε δουλεία εδώ εμείς!»  

«Τι δουλειά;» 

«Θέλει καθάρισμα το σπίτι! Ακόμα εδώ είσαι;» τον 

μάλωσε. 

Φόρεσε το πρόχειρο μπουφάν του και κατηφόρισε για 

την πλατεία. Ο άλλος Χρήστος τον περίμενε με το 

αγροτικό του κι άλλους  δυο άνδρες πάνω. Στο δρόμο 

ρώτησε για την οικογένεια που είχαν πάρει εργάτες σαν 

είχε έρθει παιδί. 

«Ναι τους θυμάμαι» απάντησε ο οδηγός ανάμεσα σε 

αναταράξεις στον δρόμο και καπνό από το στριφτό του 

τσιγάρο. «Φύγανε τον επόμενο χειμώνα αφού ήρθες για 



 128 

την πόλη. Ο πατέρας βρήκε δουλειά σε ένα εργοστάσιο. 

Δε ξανάρθαν.» Ο Χρήστος κούνησε το κεφάλι με απορία. 

Ολοένα και περισσότεροι άνθρωποι από το παιδικό του 

παρελθόν χανόταν στο διάβα του χρόνου. 

Τα πάντα γύρω είχαν αλλάξει. Οι παλιοί χωμάτινοι 

αγροτόδρομοι είχαν μεγαλώσει κι ασφαλτοστρωθεί, κάθε 

χωράφι είχε πια το δικό του πηγάδι και πυλώνες του 

ηλεκτρικού για τα μετόχια.  Μόνο ο ελαιώνας κι ο 

χείμαρρος  έμειναν ανέπαφοι στο πέρασμα των χρόνων.. 

Νοερά ψιθύρισε ένα «γύρισα» στις ελιές και πήρε για 

καλωσόρισμα το δροσερό αεράκι. 

Βοήθησε το συνεργείο να στρώσουν τα λιόπανα, 

έφτιαξε το κολατσιό τους, άφησε τον συνονόματο του στο 

πρόσταγμα κι άρχισε να κάνει βόλτες. Περπάτησε 

παράλληλα με το ποταμάκι. Τώρα μπορούσε να 

παρακούσει τις εντολές του παππού. Το νερό, 

πεντακάθαρο και κρουσταλλένιο, κατεβασμένο με τις 

πρώτες βροχές, έπαιρνε στο πέρασμα του φύλλα και μικρά 

κλαδιά να τα μεταφέρει στον κάμπο. Γονάτισε κι έφερε 

λίγο με τη χούφτα στο στόμα του. 

Μετά ανέβηκε με μεγάλες δρασκελιές την πλαγία. Του 

πήρε λίγη ώρα να βρει το μέρος που κάθισε παιδί με τον 

παππού του. Η πέτρα κρύα, τον πάγωσε.  Πίσω της ένας 

θάμνος. Τον ανασήκωσε και βρήκε, όπως και τότε, 



 129 

σαλιγκάρια. Έχωσε μερικά στην τσέπη του. Κοίταξε 

ασυναίσθητα στο πλάι, κανείς πια. Όπως είχε προβλέψει ο 

παππούς, τα λόγια του βγήκαν αληθινά: είναι μόνος τώρα. 

Και τώρα χρειάζεται πίστη. Κούμπωσε ως απάνω το 

μπουφάν, σταύρωσε τις πατούσες την μια πάνω από την 

άλλη, έβαλε τα χέρια στις τσέπες κι ατένιζε τον ορίζοντα. 

Στα πέρα βουνά φαίνονταν σύννεφα, ερχόταν βροχή. Μα 

πριν έρθουν οι στάλες της, μια δική του, από τα μάτια του, 

έτρεξε στο μάγουλο του και μια δυνατή, ξαφνική ριπή 

αέρα την πήρε και την σκόρπισε στην ατμόσφαιρα. 

Το απόγευμα άφησε τον Χρήστο με τους εργάτες στο 

ελαιοτριβείο και κίνησε για το σπίτι. Δεν το γνώρισε. Οι 

γυναίκες, ακάματες , είχαν επιδοθεί σε έναν τιτάνιο αγώνα 

όλη μέρα και τα πήγαν πέρα μια χαρά. Η αυλή έλαμπε, το 

σπίτι έβγαζε μια μυρωδιά ανάμεικτη χλωρίνης και 

καθαριστικού πατώματος, τα πάντα πλυμένα και 

τακτοποιημένα. Μόνο οι κουρτίνες έλειπαν. 

«Θα τις πλύνω και θα στις στείλω» του εξήγησε η 

Βάσω. 

«Δεν ξέρω πώς να σας ευχαριστήσω»  

Κούνησε αόριστα το χέρι της « Τι να φχαριστάς; Άσε! 

Στην παλιά μας φιλία πιες ένα κρασάκι μετά! Σου έχω 

ετοιμάσει φαγητό στην κατσαρόλα.»  



 130 

«Μα εσύ δεν παίζεσαι!» της πείραξε και της έδωσε μια 

μεγάλη αγκαλιά. «Οι γυναίκες μήπως θέλουν 

μεροκάματο;» 

«Μην τολμήσεις…το χω κανονίσει εγώ!»  

«Ας είναι! Θα δώσω όμως κάτι στην κόρη σου!» 

επέμεινε κι έδωσε ένα χαρτονόμισμα στο κορίτσι που το 

κοιτούσε με περιέργεια. «Δούλεψες και θα ανταμειφθείς!»  

Σαν έμεινε μόνος, αποφάσισε πως έπρεπε να κάνει 

μπάνιο. Στην μικρή τουαλέτα δεν υπήρχε τίποτα. Βρήκε 

μόνο μια πλαστική λεκάνη πίσω από την πόρτα. Έπρεπε 

να γυρίσει, λοιπόν, χρόνια πίσω! Έβρασε νερό στην 

κατσαρόλα πάνω στη φωτιά, όπως τότε η γιαγιά. Καθετί 

που έκανε, καθετί που έβλεπε, έφερνε στο μυαλό του κι 

από μια ανάμνηση. Όσο νερό κι αν είχε πέσει στο κορμί 

του όλα αυτά τα χρόνια, σε όσες πισίνες κι αν είχε 

κολυμπήσει, το καυτό νερό από την λεκάνη ήταν το μόνο 

αναμεμειγμένο με θύμησες γλυκές, που αναδύθηκαν, σαν 

τον ατμό, στο μυαλό του. Χαμογέλασε ανάμεσα στις 

σταγόνες που είχαν σταματήσει στα χείλη του κι έμεινε 

γυμνός, λες και θα του έτριβε πάλι η γιαγιά την πλάτη και 

τους ώμους, ώσπου να κοκκινίσουν. Μόνο τότε ήταν 

σίγουρη ότι καθάρισε. 

Την ώρα που έτρωγε το υπέροχο φαγητό της φίλης του 

είχε ακουμπήσει τα σαλιγκάρια από την τσέπη του στο 



 131 

τραπέζι, Αν ήταν καλοκαίρι, θα είχαν κλειστεί στο 

καβούκι τους με κείνο το γκριζωπό λεπτό τοίχωμα από 

την αποξηραμένη βλέννα, που αφήνουν πίσω τους όταν 

σέρνονται. Τώρα όμως, είχαν βγει από την κρυψώνα τους 

κι άρχισαν να κινούνται αργά πάνω στην πλαστική 

επιφάνεια. Το βράδυ τα έβαλε σε μια μικρή λεκάνη με 

μερικά μακαρόνια- η γιαγιά του χε πει ότι τα αγαπούν 

ιδιαίτερα- και τα σκέπασε με μια πετσέτα. Το πρωί είχαν 

βγει από το δοχείο και τα ξεκολλούσε από τους  τοίχους. 

Πέρασαν μερικές ακόμα μέρες για να μαζέψουν όλες τις 

ελιές και να αλεστούν. Περίμενε να βγει το λάδι για να το 

πουλήσει και να πληρώσει τους εργάτες. Θα έπαιρνε μαζί 

του στο σπίτι και μερικά δοχεία να έχουν να περάσουν τη 

χρονιά. Σήμερα θα κανόνιζε και τις τελευταίες δουλείες, 

θα κλείδωνε το σπίτι και θα άφηνε να το προσέχει ο 

Χρήστος. Επιστροφή στην πόλη και στην καθημερινότητα 

της.  

Το κτύπημα στην πόρτα ίσα που το άκουσε. Από τον 

επίμονο τόνο του κατάλαβε πως θα χτυπούσαν ώρα. 

Σηκώθηκε και πήγε να ανοίξει. Οι παγωμένες του 

πατούσες του θύμησαν πως δεν είχε φορέσει παντόφλες. 

Η φιγούρα πίσω από το ημιδιάφανο τζάμι του φάνηκε 

γνωστή. Τόσο γνωστή που την ήξερε από τη στιγμή της 

γέννησης του. 



 132 

«Μητέρα! Δε σου είπα να μην έρθεις;» 

«Ήθελα να έρθω.» Του έδωσε ένα ελαφρύ σπρώξιμο 

στα πλευρά και την άφησε να περάσει. Σταμάτησε  στη 

μέση του δωματίου κι έριξε γύρω της μια ματιά 

αφήνοντας στο πάτωμα τη μικρή βαλίτσα που κρατούσε.  

Η μάνα του. Αυτή η μάνα. Μάνα και πατέρας. Την 

θυμόταν πάντα να ναι ντυμένη με τον ίδιο τρόπο σχεδόν. 

Μακρύ φόρεμα ή, στις καλές περιστάσεις, ταγέρ, σκούρο 

καλσόν και τα μαλλιά πιασμένα σε κότσο πίσω στο 

κεφάλι ψηλά. Όταν κάνανε στο σχολείο αρχαία, του 

φάνηκε πως την είδε στα βιβλία, βγαλμένη από τις 

αγγειογραφίες της κλασσικής εποχής, σα να ερχόταν, 

ταξιδεμένη στο χωροχρόνο, κάτω από την Ακρόπολη, στο 

σήμερα. Τα χέρια της ήταν συνέχεια σκασμένα και 

μουδιασμένα από το νερό και τη λάτρα. Ήταν πολύ 

νοικοκυρά όταν ζούσε ο άνδρας της, αλλά μετά που χε να 

μεγαλώσει το παιδί, ξενοδούλεψε. Κάτι οικονομίες που 

είχαν στην άκρη πήγανε στους γιατρούς και στην κηδεία. 

Όταν ο Χρήστος πήγε Γυμνάσιο και μπορούσε να μένει 

μόνος, έπιασε δουλειά σε ένα ξενοδοχείο καθαρίστρια. Τα 

γόνατα της κατέβασαν υγρό, η μέση της πιανόταν κάθε 

βράδυ, μα αυτή εκεί, με τον ήλιο και τη βροχή, να μη 

λείψει τίποτα στο μοναχογιό της. Ο παππούς κι ο κύριος 

Βασίλης βοηθούσαν αλλά είχαν κι αυτοί τις υποχρεώσεις 



 133 

τους. Την θυμόταν να κάθεται πάντα στην ίδια μεριά του 

κολυμβητηρίου όταν είχαν αγώνες. Δεν έλειψε από 

κανέναν, μόνο από έναν δυο όταν ήταν άρρωστη το 

χειμώνα. Ενώ οι γονείς των άλλων παιδιών 

ζητωκραύγαζαν, φώναζαν, χειρονομούσαν ή έβριζαν 

ακόμα, η δική του μητέρα, δίπλα στον κύριο Βασίλη και 

τη γυναίκα του, κοιτούσε αγέρωχη, ζωντανή Καρυάτιδα,  

την πισίνα  και παρακολουθούσε με το βλέμμα το γιο της. 

Επέτρεπε μόνο  στον εαυτό της να χειροκροτεί και να 

νεύει με το κεφάλι σε κάθε καλή φάση, σε κάθε γκολ που 

συμμετείχε. Στις κατακτήσεις κυπέλλων και μεταλλίων, 

ένα ζεστό φιλί, μια μεγάλη αγκαλιά  στη μέση ήταν 

αρκετά για να δείξει την αγάπη και την περηφάνια της. 

Εκείνη σταμάτησε στη μέση του δωματίου κι έριξε γύρω 

της μια ερευνητική ματιά. «Εδώ με έφερε πρώτη φορά, 

εδώ με υποδεχτήκαν» του εξήγησε. «Ήμουν η πρώτη 

νύφη που κάνανε. Ξέρεις τώρα πως ήταν τα 

συναισθήματα. Με περίμεναν σαν «το ρόδο στο μαντήλι» 

που λένε. Η γιαγιά σου είχε από το πρωί καθαρίσει και 

έλαμπαν όλα. Λάμπανε κι αυτοί μέσα τους κι έξω τους. Τι 

καλές εποχές…» 

«Έλα μάνα, μη μελαγχολείς!» είπε και την αγκάλιασε 

από τους ώμους. Έγειρε το κεφάλι της στο μπράτσο του. « 

Να σου φτιάξω κάτι να φας!» Έφτιαξε καφέ και 



 134 

φρυγανιές με μαρμελάδα. Την ώρα που τις έφτιαχνε 

θυμόταν τη γιαγιά του που κάθε απόγευμα έλιωνε τομάτα 

πάνω από βρεγμένο παξιμάδι με λάδι κι αλάτι και τον 

κυνηγούσε στα στενά να τον ταΐσει. «Έλα φάε! Στην 

εποχή μας με αυτό μεγαλώσαμε!» Του άρεσε ο 

συνδυασμός των αγνών γεύσεων που δεν έβρισκε στην 

πόλη και μάλλον είχε δίκιο η μητέρα του, ότι κάθε φορά 

που επέστρεφε σπίτι του ήταν και πιο παχύς. 

Καθίσανε απέναντι, στις στενές πλευρές του τραπεζιού. 

Όταν ζούσε ο πατέρας, καθόταν αυτός στην «κεφαλή» του 

τραπεζιού, η μητέρα δίπλα κι ο μικρός στα αριστερά της. 

Σαν χήρεψε, θέλησε να αφήσει την θέση του άδεια. Η 

θέση άδεια, το κρεβάτι άδειο, το σπίτι άδειο. Στην αρχή, 

ξεχνιόταν, έβαζε κι άλλο πιάτο στο τραπέζι, κι άλλο 

ποτήρι, κι άλλα μαχαιροπήρουνα, μα πριν έρθει το παιδί κι 

αρχίσει τις ερωτήσεις, θυμόταν πως δε χρειαζόταν πια-

αυτό το πια δε έλεγε να το συνηθίσει- και τα μάζευε. 

Δώδεκα χρόνια μαζί που να τα ξεχάσεις. Πολλές ήταν 

ακόμα κείνες οι φορές που φώναζε άλλους με το όνομα 

του ή που περίμενε, σε κάθε χτύπημα της πόρτας να τον 

βρει μπροστά της. Άλλες πάλι φορές νόμιζε πως τον 

έβλεπε στο δρόμο, στο απέναντι πεζοδρόμιο, μέσα στο 

λεωφορείο. Κάποιος της τον θύμιζε, κάποιος του έμοιαζε 

λίγο μα συνάμα τόσο πολύ. 



 135 

Μετά άρχισαν να την προσεγγίζουν διάφοροι υποψήφιοι 

μνηστήρες. Ακόμα κι ο πεθερός της, ο ίδιος ο πατέρας του 

άνδρα της, προσφέρθηκε να την παντρέψει. Αρνήθηκε σε 

όλες. Έστρεφε το βλέμμα στον μικρό της γιο και 

σκεφτόταν πως είχε έναν νέο άνδρα να μεγαλώσει. Και 

μεγάλωσε. Τώρα που έτρωγαν, του έριξε πάλι μια ματιά. 

Το παιδί που θυμόταν δεν υπήρχε πλέον απέναντι της. Τον 

έβλεπε να μεγαλώνει χρόνο με το χρόνο, στην αρχή ίσα 

που έφτανε να πιάσει κάτι από το τραπέζι και τώρα 

μπορούσε να της το δώσει με ένα άπλωμα του χεριού. 

Ψήλωσε, πάχυνε, άνοιξε το κορμί του, άντρεψε. Αυτός 

θύμιζε περισσότερο από όλους το αγαπημένο της ταίρι. 

Μεγάλωσε ο γιος της, μα θα είναι για πάντα παιδί για 

κείνη. 

Την κοίταξε κι αυτός. Στα λαμπερά μαλλιά της άρχισαν 

να τρέχουν μικροί ποταμοί από ασημένιες τρίχες. Το 

σταρένιο της πρόσωπο άρχισαν να σκάβουν λεπτές 

ρυτίδες, κισσοί αναρριχώμενοι στο δέρμα. Τα χέρια της 

είχαν με τον καιρό  παραμορφωθεί, είχαν ζαρώσει και τα 

νύχια της είχαν σπάσει και φθαρεί από τα υλικά 

καθαριότητας που χρησιμοποιούσε. Ακόμα και η πλάτη 

της είχε αρχίσει να κυρτώνει. Το αποφάσισε. Μόλις 

γύριζαν πίσω θα σταματούσε τη δουλειά. Ήταν μια 

συνεχής διαφωνία αυτό αλλά πάντα έβρισκε τρόπο να 



 136 

κερδίζει μια παραπάνω περίοδο στα ξενοδοχεία το 

καλοκαίρι. Και μαύρα ρούχα πάντα. Μόνο στην 

ορκομωσία του αποφάσισε να βάλει ένα ανοικτό γκρι 

φόρεμα, κι αυτό μετά από πολλά παρακάλια  του. 

Απέμειναν να τρώνε αργά το πρωινό τους πασπαλισμένο 

με σιωπή, σε ένα χωριό και καρέκλες που άδειαζαν με το 

χρόνο. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 137 

 

 

4. 

 

 

Όταν ξαναγύρισε στο σχολείο, τα πράγματα έμοιαζαν να 

ναι ίδια μόνο στο χώρο. Οι συμμαθητές του προσπάθησαν 

να τον κάνουν να νιώσει ευχάριστα, με εκείνη την άδολη, 

τρυφερή  αγάπη των παιδικών χρόνων. Του χάρισαν 

παιχνίδια, τον έβαζαν στην ομάδα ποδοσφαίρου, τον 

άφηναν να καθίσει πρώτη θέση στο λεωφορείο της 

εκδρομής, μα κανένα από τα εικοσιένα παιδιά δεν είχε την 

ιδιότητα του «ορφανού» που οι γονείς τους ανέφεραν με 

οίκτο. Όλα τους επέστρεφαν σε ένα σπίτι με πατρική 

στοργή και φροντίδα και μόνο αυτός έπαιρνε τα βαριά του 

βήματα, πλάκα τη πλάκα στο πεζοδρόμιο να γυρίσει στο 

σπίτι με την  μάνα και τη γειτόνισσα. Μια γειτόνισσα που 

κι αυτή είχε γεράσει πια, χήρεψε, μαυροντύθηκε, μα την 

έβλεπες κάθε μεσημέρι να έρχεται, συχνά με το πεσκέσι 

δεμένο σε πετσέτα, φρεσκομαγειρεμένο φαγητό, με 

συνταγές από το χωριό της. Ακόμα και τώρα το ίδιο 

έκανε. Και τα αυγουστιάτικα μεσημέρια, όταν η ζέστη 

ήταν ανυπόφορη, εκείνη έφτιαχνε κρύα κανελάδα και 

λεμονάδα φυσική, το καλύτερο ρόφημα στο κόσμο. 



 138 

Τον δρόμο τον είχε μάθει καλά, αφού με τη μητέρα του 

πήγαιναν πρωί κι απόγευμα. Στην αρχή στεκόταν και τη 

κρατούσε από το χέρι ή από τη μέση της, όση ώρα 

θρηνούσε ή έφτιαχνε τον τάφο. Μετά άρχισε να 

ξεμακραίνει. Γύριζε  στους άλλους τάφους. Εκατοντάδες, 

σπαρμένοι σε μια πλαγιά, κρατούσαν στο λευκό τους 

κλουβί αγαπημένα πρόσωπα, στην ώρα τους θαμμένα ή, 

ακόμα χειρότερα, πιο νωρίς από όσο θα ήθελαν και οι 

ίδιοι και οι δικοί τους άνθρωποι. Στη φωτογραφία ενός 

τάφου χαμογελούσε μια νεαρή κοπέλα, που είχε πεθάνει 

στην γέννα αλλά το μωρό είχε σωθεί- πήρε το όνομά της. 

Ένας άλλος ήταν κατάφορτος από παιχνίδια: ένα μικρό 

παιδί από τη γέννηση του σχεδόν ταλαιπωριούνταν στα 

νοσοκομεία μέχρι που δεν άντεξε η μικρή του καρδιά. Την 

ιστορία τους την μάθαιναν από τους συγγενείς τους, που 

ερχόταν κι αλληλοπαρηγοριούνταν πάνω από τα μνήματα 

των αγαπημένων τους, μέχρι που έγιναν φίλοι, φιλίες που 

γεννήθηκαν και στέριωσαν πάνω σε απώλειες,  πρώτα 

χαμόγελα μετά τον πόνο. 

Την πρώτη φορά που πήγαν μετά την ταφή, έφερε μαζί 

του ένα  γλαστράκι με ένα μικρό λουλούδι μέσα και το 

έβαλε πάνω στο χώμα, στο μέρος που θα ήταν τα χέρια 

του μπαμπά, για να το κρατάει. Την επόμενη μέρα το 

βρήκε ανθισμένο: είχε πετάξει μικρά κίτρινα ανθάκια που 



 139 

λαμπύριζαν στον ήλιο με τις διάφανες δροσοσταλίδες του 

πρωινού. Ήταν η μοναδική εικόνα που ήθελε να θυμάται 

από το θλιβερό τοπίο γύρω του, μια κίτρινη πινελιά στο 

ξεθωριασμένο λευκό των τάφων, μια ένδειξη ζωής πάνω 

από ένα κορμί που έλιωνε. 

 

Ο πρώτος άνθρωπος που μπορούσε να τον καταλάβει 

προσγειώθηκε κυριολεκτικά μπροστά του. Όποτε 

μπορούσε ο κύριος Βασίλης περνούσε από το σπίτι με την 

γυναίκα του, τους έπαιρνε κι ερχόταν στο νεκροταφείο. 

Εκείνη τη μέρα, την ώρα που κατέβαινε από το 

αυτοκίνητο να μπει στην μεγάλη βαριά σιδερένια 

αυλόπορτα, έπεσε στα πόδια τους ένα μικρό παιδί, άντε να 

ταν τεσσάρων χρονών. Οι γυναίκες τρέξανε και το 

σηκώσανε. Έβαλε τα κλάματα, πιο πολύ από τις 

γυναικείες φωνές παρά από το πέσιμο. 

«Αχ σου είπα να μην τρέχεις» φώναξε πίσω του ο 

πατέρας του. Εκείνο άπλωσε τα χέρια του και χώθηκε 

στην αγκαλιά του. 

Γνωρίστηκαν όση ώρα χρειάστηκε να πάνε από την 

πύλη στον τάφο.  Ήταν της κοπέλας που είχε δει. Η 

γυναίκα είχε δύσκολη γέννα, δεν άντεξε. Κατάφεραν, 

όμως, να σώσουν το μικρό Μάριο, που του έδωσαν το 

όνομα της μητέρας του. Ο τάφος της ήταν δυο σειρές πιο 



 140 

πέρα από τον δικό τους. Ο Χρήστος άπλωσε το χέρι κι ο 

νέος του φίλος έχωσε την μικρή του χούφτα στην δική 

του. Δεν καταλάβαινε και πολλά. Πιο πολύ του άρεσε να 

πηγαίνει παρέα με τον μπαμπά του, παρά που ήξερε που 

πήγαινε και γιατί. Τα δυο παιδιά προχώρησαν πιο πέρα, 

απόσταση πολλή, μα κανείς μεγάλος δεν τα φώναξε. Κάνα 

δυο φορές ο μικρός σκόνταψε κι ο Χρήστος τον σήκωσε. 

Αγαπήθηκαν από τη πρώτη στιγμή. 

Για τα επόμενα χρόνια, τα παιδιά ανταμώνανε στο 

νεκροταφείο. Ο Μάριος με τον μπαμπά του μένανε δυτικά 

και ήταν πολύ μακριά για να παίζουν. Αφού όμως 

γνωρίστηκαν, φροντίζανε να τα φέρνουν συχνά σε επαφή. 

Ο Βασίλης απέκτησε εντωμεταξύ κι άλλο παιδί, τρίτο 

αγόρι και τώρα η παρέα μπορούσε να γίνει μια μελλοντική 

ομάδα μπάσκετ. Τον πρώτο που έψαχνε ο καθένας τους 

όταν πήγαινε στον τάφο του γονιού του ήταν ο φίλος στο 

μεθεπόμενο μνήμα. Κι όταν ο Χρήστος μεγάλωσε κι 

άρχισε τις προπονήσεις και τα φροντιστήρια, άρχισαν να 

μη συναντιόνται πολύ. Ένα βράδυ, κατά τις δέκα που 

γυρνούσε από τα Αγγλικά, τον βρήκε να κάθεται στο 

κατώφλι. 

«Τι κάνεις εδώ, Μάριε;» τον ρώτησε έντρομος. Ο νους 

του πήγε στο κακό. 



 141 

«Δεν είχα παρέα σπίτι. Ο μπαμπάς λείπει.» Πήρε πρώτα 

το κόκκινο λεωφορείο, μετά το μπλε, μετά άλλο κόκκινο 

και κατέβηκε στη στάση πριν το σπίτι του Χρήστου. Κι 

όλα αυτά σε ηλικία δεκατριών ετών. Μια μόνο φορά είχε 

κάνει την διαδρομή και τη θυμόταν σαν χάρτη χαμένου 

θησαυρού. Ειδοποίησαν τον πατέρα του να μην ανησυχεί, 

κοιμήθηκε στο δωμάτιο του. Ο φιλοξενούμενος στο 

κρεβάτι, εκείνος στο πάτωμα. 

«Η μαμά σου είναι πολύ καλή.» του είπε όταν 

ξεντύνονταν και τα μάτια του γέμισαν δάκρυα. Ο 

Χρήστος τον αγκάλιασε κι ο μικρός έτριβε τα μάτια του 

ρουθουνίζοντας με τα «κρεατάκια» στη μύτη. « Ξέρω πως 

νιώθεις φιλαράκο… Δε μου λες, ξέρεις κολύμπι;» τον 

ρώτησε για να διώξει τη σκέψη του μακριά από την 

μητέρα που δε γνώρισε ποτέ. 

«Όχι…» απάντησε με ένα ανάμεικτο αίσθημα ντροπής 

και λύπης. 

«Θες να μάθεις;» Ο πατέρας του τον έγραψε σε εκείνο 

το κολυμβητήριο  που ήταν πιο κοντά στο σπίτι τους. 

Έμαθε αρκετά γρήγορα αλλά ασχολήθηκε κυρίως με το 

κολύμπι. 

 

«Σε περίμενα σήμερα.» 



 142 

 Η φωνή πίσω του, την ώρα που έβαζε φρέσκο νερό στο 

ανθοδοχείο του τάφου, ήταν πέρα για πέρα γνώριμη. Την 

πρωτογνώρισε παιδική, για να την ακούσει σήμερα 

αντρική, ίδια σχεδόν με τη δική του. Γύρισε με υψωμένο 

το χέρι.  

«Μα που σαι!» φώναξε κι ένωσαν τις παλάμες τους 

σταυρωτά στον αέρα πριν αγκαλιαστούν. Ο Μάριος ήταν 

πια είκοσι χρονών, φοιτητής στο Πολυτεχνείο της πόλης, 

στο Τμήμα Πολιτικών Μηχανικών. Το κολύμπι το είχε 

αφήσει για τον ελεύθερο χρόνο του. Θα ακολουθούσε τα  

χνάρια του πατέρα του. Του άρεσε να φοράει φούτερ με 

κουκούλα το χειμώνα-πρέπει να χε τουλάχιστον είκοσι 

διαφορετικά. Στο πρόσωπο του φύτρωναν αραιά γένια, 

αλλά τα πιο πυκνά στο πηγούνι φρόντισε να τα μακρύνει 

για να τα χαϊδεύει συνέχεια, ειδικά όταν σκεφτόταν ή 

ήθελε να πει κάτι σημαντικό.  

«Δεν ήρθε ο πατέρας σου σήμερα;» 

«Ούτε σένα η μητέρα σου, οπότε μπορούμε να πάμε για 

καφέ μετά!» τόνισε και χαμογέλασε με νόημα. Μετά 

χαμήλωσε το βλέμμα ενοχλημένος. «Μπορεί να μην 

ξαναρθώ εδώ. Ο πατέρας μου σκέφτεται να ανοίξει το 

μνήμα.» 

«Σίγουρα; Σοβαρά τώρα;» 



 143 

«Ναι…Του είπα να αγοράσουμε τον τάφο. Δεν ξέρω τι 

θα γίνει.» 

Μείνανε λίγο ακίνητοι με το απογευματινό αεράκι να 

ανεμίσει τις τούφες από το μέτωπο τους. Μόνος ήχος το 

θρόισμα των δένδρων, εκείνα τα μελαγχολικά κυπαρίσσια 

που στέκονταν πράσινοι φρουροί περιμετρικά των τάφων, 

ορίζοντας και περιορίζοντας τον μακάβριο χώρο. 

Τότε το άκουσαν. Γύρω τους δεν ήταν εκείνη την ώρα 

κανείς. Άλλωστε ήταν αργά το απόγευμα, κρύα μέρα. Δε 

φάνηκε κανείς κι εκεί ήταν μόνο τα δυο παιδιά κι ο 

φύλακας στην είσοδο, κλεισμένος στο δωματιάκι του, με 

την σόμπα αλλογόνου στα πόδια και την τηλεόραση 

δυνατά.  

Στην αρχή τους φάνηκε σαν κάποιο ζώο να χε 

τραυματιστεί και να βρήκε καταφύγιο μέσα στους 

θάμνους, στα παρτέρια που χώριζαν τους διαδρόμους. Ο 

Χρήστος έκανε νόημα να πλησιάσουν χωρίς να μιλήσουν 

με το δάκτυλο κάθετα στα χείλη. Όσο πλησίαζαν ο ήχος 

άλλαζε σε πιο οικείο, σε ανθρώπινο κλάμα.   

Τον βρήκαν γονατισμένο μπροστά σε ένα 

χορταριασμένο μνήμα. Φαινόταν μόνο η πλάτη του που 

έτρεμε από σπασμούς κάτω από ένα πολυκαιρισμένο 

σακάκι. Τα φθαρμένα του παπούτσια του έδειχναν τις 

σόλες τους. Στο γιακά του σακακιού έπεφταν λαδωμένες 



 144 

μπούκλες από θαμπά γκρίζα μαλλιά. Σα να τους κατάλαβε 

και σταμάτησε. Με το χέρι ακουμπισμένο στο μάρμαρο, 

έδωσε ώθηση στο γέρικο κορμί του και σηκώθηκε αργά.  

Τους κοίταξε με υγρά κόκκινα μάτια. Με τρεμάμενα  

δάχτυλα, στερέωσε τα γυαλιά του στη μύτη που μέχρι τότε 

κρεμόταν με ένα κόκκινο κορδόνι στο λαιμό του. Ίσιωσε 

όσο μπορούσε την πλάτη και καθάρισε με την ανάστροφη 

της παλάμης τα ζαρωμένα μάγουλα. 

«Είστε καλά; Χρειάζεστε βοήθεια;» ρώτησε ο Μάριος. 

Ο γέροντας κούνησε αόριστα το κεφάλι του. Η φωνή 

του βγήκε βραχνή, από τα βάθη δυο ταλαιπωρημένων 

πνευμόνων, μπλεγμένη στο φλέμα του λαιμού του. «Να 

στε καλά παιδιά μου. Εδώ κλαίω την κυρά μου.» 

Παραμέρισε σαν κουρτίνα θεάτρου, για  να εμφανίσει 

μπροστά τους την φωτογραφία μιας χαμογελαστής 

γυναίκας σε μια μεταλλική κορνίζα. Τίναξε το χώμα από 

τα τριμμένα του γόνατα και κάθισε στην άκρη του τάφου 

της. Έφερε τα χέρια σταυρό στο στήθος και το βλέμμα του 

έψαξε κάπου να πιαστεί. Ξανακοίταξε τα παιδιά.  

«Τι ώρα είναι παλικάρια;»  Σαν του είπαν άφησε ένα 

μακρύ συριγμό. «Ουυυυ! Άργησα και δεν θα έχει 

λεωφορείο!» 

«Να σας πάμε μεις!» προσφέρθηκε ο Χρήστος. Ο γέρος 

το σκέφτηκε, είδε ότι δεν είχε επιλογές και με ένα σάλτο 



 145 

που θα ζήλευε νέος, ο ενενηντάχρονος πια χήρος έπιανε 

στο δεξί χέρι την μαγκούρα του, με το αριστερό 

στηριζόταν στο μπράτσο του Μάριου και κατηφόρισε το 

δρόμο. Κουτσαίνοντας. Παρά την αναπηρία του, δε 

χρειάστηκε σχεδόν καθόλου βοήθεια να μπει στο 

αυτοκίνητο. Στην διαδρομή δε μίλησε πολύ, ακουμπούσε 

το πηγούνι στη μαγκούρα του κι έδινε οδηγίες για το σπίτι 

του. 

Βγήκαν έξω από την πόλη. Οι σειρές των 

πολυκατοικιών έδωσαν τη θέση τους σε χαμηλούς λόφους 

με βλάστηση ή αγρούς καταπράσινους από τις βροχές. Ο 

ήλιος είχε γείρει και μόνο οι τελευταίες του ακτίνες 

έβαφαν πολύχρωμα σκούρο  τον ορίζοντα. Μερικά 

χιλιόμετρα μετά, ο γέροντας σήκωσε το χέρι του για να 

στρίψουν δεξιά στον επόμενο παράδρομο. Ένας στενός 

ασφαλτοστρωμένος δρόμος τους έφερε στα πέντε 

χιλιόμετρα στον οικισμό, τυπικά προάστιο της πόλης, ένα 

μέρος που δεν είχαν έρθει ποτέ και δεν προβλεπόταν και 

να έρθουν, αν δε βρισκόταν μπροστά στον σκυμμένο 

γέροντα.  

Με την παλάμη προς τα κάτω τους έδειξε που να 

σταματήσουν. Μπροστά από το σπίτι του ήταν ένα παλιό 

πράσινο επιβατικό με σκασμένα λάστιχα και σπασμένους 

καθρέπτες. Τα πουλιά έμοιαζε να το μισούν τόσο, ώστε να 



 146 

σχηματίσουν πάνω του ένα στρώμα ακαθαρσιών πολλών 

εκατοστών. Το σπίτι δεν έμοιαζε να διαφέρει πολύ απέξω 

από το αυτοκίνητο: σκουριασμένα κάγκελα με απολήξεις 

σε σχήμα λόγχης, μισόκλειστη αυλόπορτα, όχι γιατί δεν 

την έκλεισε κανείς αλλά γιατί έμεινε χρόνια έτσι και πια 

δεν κουνιούνταν. Τα δένδρα περιτριγύριζαν το σπίτι κι 

έριχναν παχιά σκιά πάνω του. Κι εκτός από αυτό, το 

διώροφο σπίτι έδειχνε από μόνο του σκοτεινό. Τα τζάμια 

βρώμικα από τη σκόνη, ο πρώτος όροφος 

εγκαταλειμμένος με τα παράθυρα να χάσκουν χωρίς γυαλί 

και τα παντζούρια γερμένα σαν από απέραντη θλίψη για 

την κατάντια του οικήματος που άλλοτε κοσμούσαν. 

Ο γέρος στάθηκε στην πόρτα και ίσιωσε όσο μπορούσε 

την πλάτη του για να ξεμουδιάσει. Αν καθόταν πολύ 

πιανόταν σε όλο του το κορμί. «Δεν κάθομαι πολύ. Κι εδώ 

που είμαι, κάνω συνέχεια βόλτες.» εξήγησε με μορφή πιο 

πολύ μονολόγου. Γύρισε αργά το κεφάλι του. «Κερνάω 

τσάι ή χαμομήλι.» Τα παιδιά δεν θέλησαν να τον 

προσβάλλουν.  

Ο μακρύς διάδρομος που οδηγούσε στην πόρτα ήταν 

στολισμένος δεξιά κι αριστερά με γλάστρες. Παραδόξως, 

ήταν όλες περιποιημένες και ποτισμένες. Στο βάθος του 

σπιτιού ήταν πρόχειρα κτισμένο ένα υπόστεγο κι από 

κάτω σάπιζε ένα παλιό μικρό τρακτέρ με το μεταλλικό 



 147 

του υνί ακόμα στη θέση του. Δίπλα στην πόρτα ήταν το 

ρολόι του ηλεκτρικού, με μια άδεια σφηκοφωλιά στο 

εσωτερικό του κι αράχνες ολόγυρα. Ο ιδιοκτήτης έψαξε 

με το χέρι του την οροφή του για το κλειδί. Δε το βρήκε. 

Μετά έσκυψε και σήκωσε το χαλί της πόρτας. Ούτε κει. 

Κοντοστάθηκε. Έτριψε θεατρικά το μάγουλο του. 

Χαμογέλασε στα απορημένα παιδιά. 

« Να προσέχουμε που δίνουμε το κλειδί της καρδιάς 

μας, έτσι δεν είναι;» Με αργή κίνηση έβγαλε το κλειδί, 

παλιό και σκουριασμένο, από το σακάκι του, φυλαγμένο 

στο μέρος της καρδιάς,  κι άνοιξε την πόρτα που έτριξε 

διαμαρτυρομένη στην ώθηση. Μετά από αυτή ανοιγόταν 

ένας μικρός προθάλαμος και μια άλλη πόρτα. Εκείνη 

άνοιξε χωρίς κλειδί. Απέναντι από τη πόρτα ανηφόριζε η 

σκάλα, ξύλινη, με  ένα πολυκαιρισμένο κόκκινο χαλί, που 

το συγκρατούσαν μεταλλικές ράβδοι σε κάθε σκαλί. 

Δίπλα της ανοιγόταν ένας μακρύς διάδρομος που 

οδηγούσε σε μια φωτισμένη κουζίνα και τα υπόλοιπα 

δωμάτια. Το σπίτι ανέδιδε την γλυκιά μυρωδιά του παλιού 

κι όμορφου. 

Μια μαύρη σκιά όρμησε προς το μέρος τους για να 

μεταμορφωθεί, με το φως του δειλινού, σε ένα 

μεγαλόσωμο σκυλί απροσδιόριστης ράτσας. Σηκώθηκε 

στα δυο του πόδια κι έφτασε στους ώμους του αφεντικού 



 148 

του, αφήνοντας ένα αναγνωριστικό γαύγισμα.  «Κάτσε 

ήσυχα. Είναι φίλοι!» Έριξε ένα βλέμμα στα παιδιά, μύρισε 

δυο τρεις φορές τον αέρα και ξεκίνησε πρώτος να τους 

συνοδέψει προς το εσωτερικό του σπιτιού. Ο γέροντας 

στάθηκε στην είσοδο της κουζίνας και τους έδειξε την 

μεγάλη πόρτα που οδηγούσε στο σαλόνι. 

 «Περάστε εκεί παιδιά.  Καφέ ή τσάι;»  

«Ό, τι θέλετε εσείς» απάντησε ο Χρήστος. Το σκυλί τον 

ακολούθησε κουνώντας την μακριά φουντωτή  του ουρά.. 

Το σαλόνι έμοιαζε βγαλμένο από ασπρόμαυρη ταινία. 

Στην μέση κυριαρχούσε ένα μεγάλο, βαρύ, σκαλιστό 

τραπέζι με τις οκτώ του καρέκλες, το ίδιο πολυποίκιλτες. 

Το σκέπαζε ένα παχύ κόκκινο τραπεζομάνδυλο με χρυσά 

κρόσσια γύρω του. Ένα μεγάλο ανθοδοχείο βρισκόταν 

στη μέση του με φρέσκα λουλούδια, με τον ήλιο που 

έμπαινε από τις γρίλιες να ζωντανεύει τα  χρώματα τους. 

Στον τοίχο πίσω του κρέμονταν πολλές φωτογραφίες, 

μερικές δεκάδες ίσως. Ένας νέος άνδρας, ντυμένος 

στρατιωτικά, καθόταν σε μια καρέκλα, στην μεγάλη 

ασπρόμαυρη φωτογραφία, η μεγαλύτερη, που δέσποζε στο 

κεντρικό σημείο του τοίχου. Δίπλα της μια άλλη, νυφική, 

εκείνος πάλι με φράκο και ημίψηλο καπέλο με μια κοπέλα 

στο πλάι του, ντυμένη στις λευκές δαντέλες κι ένα μακρύ 

πέπλο που απλωνόταν στο πάτωμα.  Στις άλλες το ζευγάρι 



 149 

με τα παιδιά του κι άλλες νυφικές φωτογραφίες ή μωρά 

και μικρά παιδιά. Οι έγχρωμες ήταν πολύ λίγες, θαρρείς 

και οι περισσότερες τραβήχτηκαν τουλάχιστον μισό αιώνα 

πίσω.  

Στον δίπλα τοίχο ανοιγόταν ένα μεγάλο παράθυρο που 

έβλεπε στον πλαϊνό κήπο με τα δένδρα κι ένα μικρό 

μποστάνι στην άκρη του. Το μισό το κάλυπτε μια βαριά 

κουρτίνα. Ένας πίνακας συμπλήρωνε το κενό μεταξύ του 

παραθύρου και του άλλου τοίχου, που κυριαρχούσε μια 

κατάφορτη βιβλιοθήκη. Ο Μάριος είχε ήδη πλησιάσει και 

διάβαζε τους τίτλους από τα βιβλία. Τα περισσότερα του 

ήταν άγνωστα, πότε πότε αναγνώριζε αρχαίο συγγραφέα 

που είχαν διδαχθεί κάποτε στο σχολείο, Έλληνες και 

ξένους συγγραφείς. Όλα ήταν τακτοποιημένα κατά ύψος, 

ίσως κι αλφαβητικά. Από όλα, όμως, μόνο ένα ήταν 

ακουμπισμένο πάνω στο τραπέζι. Ένα αρκετά μεγάλο 

βιβλίο με κιτρινισμένες σελίδες. Ο Χρήστος το έπιασε στα 

χέρια του αλλά συγγραφέα ή τίτλο δεν διέκρινε πουθενά. 

Με την αφή μόνο ένιωσε δυο αυλακώσεις που τέμνονταν: 

ένας σταυρός. 

« Η Αγία Γραφή. Ο Λόγος του Θεού. Το Βιβλίο των 

βιβλίων.» Η φωνή πίσω του τον έκανε να γυρίσει απότομα 

με το δερματόδετο τόμο στο χέρι του. Ο γέρος του 

χαμογέλασε. Στα δυο του χέρια, που όλο περιέργως δεν 



 150 

τρέμανε όσο θα περίμενε κανείς, κρατούσε ένα δίσκο με 

τρία αχνιστά φλιτζάνια. 

 « Έχω διαβάσει όλα τα βιβλία της βιβλιοθήκης. Κι 

άλλα, κι άλλα τόσα…Μα μόνο εκεί βρίσκω παρηγοριά…» 

Ακούμπησε το δίσκο στο τραπέζι. «Καθίστε παιδιά 

μου…» Αυτά κάθισαν απέναντι στο τραπέζι και του 

άφησαν την καρέκλα στη μέση τους. Κάθισε κι εκείνος, 

με το σκυλί στα πόδια του. Του χάιδεψε την πυκνότριχη 

ράχη. 

«Τον βρήκα κρυμμένο στο υπόστεγο μου ένα βροχερό 

πρωινό. Κουτάβι μια σταλιά. Ήρθε κι έγλυφε την 

παντόφλα μου. Βρεγμένο και τρομαγμένο. Ποιος ξέρει 

από πού ήρθε. Τον περιμάζεψα. Κι οι δυο μας ξέραμε από 

μοναξιά. Τώρα έχουμε κι οι δυο παρέα…» Σα να 

καταλάβαινε τα τρυφερά λόγια του αφεντικού του, άφησε 

ένα απαλό γαύγισμα. «Σας αρέσει το χαρμάνι που σας 

έφτιαξα;» 

Ο Χρήστος ήπιε μια ρουφηξιά, ίσα που έβρεξε τα χείλη 

του. Πέρασε τη γλώσσα του από πάνω τους για να νιώσει 

τη γεύση. Στη αρχή του άφηνε μια στυφή αίσθηση, που 

τον έκανε να παραμορφώσει το πρόσωπο του, αλλά μετά 

γλύκιζε όσο κατέβαινε στο λαιμό. «Τι είναι;»  

«Δεν είναι μόνο ένα. Είναι πολλά, καμιά δεκαριά. Τα 

φυτεύω σε γλάστρες στο πίσω μέρος του σπιτιού μου και 



 151 

μετά τα φυλάω σε μικρά βαζάκια. Το σπίτι μην το βλέπετε 

έτσι. Είναι πολύ παλιό, δυο αιώνες πίσω κτισμένο κι οι 

αρχαιολόγοι μου απαγόρευσαν να το γκρεμίσω. Μόνο που 

ο πάνω όροφος χάλασε με τον καιρό και λεφτά δεν έχω να 

το φτιάξω. Ανήκε στη γιαγιά της γυναίκας μου ξέρετε…» 

Άφησε το φλιτζάνι του. Η αφήγηση ξεκινούσε. 

«Ονομάζομαι Ευστάθιος Θεοδοσιάδης, γεννημένος το 

1920 στην Σμύρνη. Είμαι πια 93 ετών. Στην αγκαλιά της 

μάνας μου και της μεγάλης μου αδερφής περάσαμε το 

Αιγαίο στο ξερίζωμα. Πατέρα δε γνώρισα ποτέ. Φτάσαμε 

Ελλάδα, αλλάξαμε ένα σωρό πόλεις, καταλήξαμε σε ένα 

χωριό έξω από το Κιλκίς. Πρώτα μια καλύβα, μετά ένα 

σπίτι. Ξενοδούλεψαν οι γυναίκες, πήραμε και χωράφι. 

Φαντάρο με βρήκε ο πόλεμος. Φωτιά και χιόνι. Στο δεξί 

μου πόδι λείπουνε 3 δάχτυλα από τα κρυοπαγήματα. Τους 

πήραμε τους Ιταλούς να τους ρίξουμε στη θάλασσα, 

μπήκαν οι Γερμανοί, συνθηκολογήσαμε. Γύρισα πίσω.» 

Πήρε και ήπιε μια γουλιά κι ασυναίσθητα, 

απορροφημένοι οι νεαροί, ήπιαν μηχανικά κι αυτοί. « 

Περπάτησα με φαγωμένες σόλες χιλιόμετρα βουνά και 

πεδιάδες και βρέθηκα στο χωριό ένα πρωινό. Λιποθύμησε 

στην αγκαλιά μου η μάνα, στο κατώφλι η αδερφή. Τις 

σήκωσα και τις έσφιξα στην αγκαλιά μου. Ζεματίσανε τα 

ρούχα μου, με τρίψανε, κοκκίνισε το δέρμα, να φύγουν οι 



 152 

ψείρες. Ξεκουράστηκα, έφαγα, χόρτασα. Είχε ακόμα φαί. 

Μετά έπεσε η πείνα. Δεν άντεξα. Πήρα το δρόμο για το 

βουνό. Φόρεσα σταυρό τα φυσεκλίκια, έγινα αντάρτης. 

Χτυπούσαμε κατακτητές, φεύγαμε, ξανακτυπούσαμε…» 

Σκούπισε με την παλάμη του τα χείλη του κι ανακάθισε 

στην καρέκλα του, λες και με την κίνηση θα κατέβαιναν κι 

άλλες αναμνήσεις στο μυαλό του. «Τέλειωσε ο πόλεμος, 

καταστραμμένη η χώρα, την βρήκε και το αδερφοφάγωμα. 

Δεν άντεξα να σκοτώσω αδέρφι, φίλο, παλιό 

συμπολεμιστή  για τα κόμματα! Να τις βράσω τις 

ιδεολογίες! Πήγα πίσω, πήρα τις γυναίκες μου και πήγαμε 

στη Θεσσαλία, που χαμε βρει μια θεία μικρασιάτισσα. 

Μεροκάματο και οι τρεις, αναστήσαμε σπιτικό…» 

Σταμάτησε απότομα την αφήγηση του. Ξεφύσηξε. 

Σηκώθηκε, ξεκρέμασε από τον τοίχο τη νυφικιά 

φωτογραφία και την έφερε ευλαβικά στα πόδια του. 

«Αυτή ναι η κυρά μου. Έτσι την γνώρισα στα 

βαμβακοχώραφα. Πρώτη στη δουλειά και στο νοικοκυριό. 

Την ζήτησα από τον πατέρα της. Μπήκαν, βγήκαν 

προύχοντες του χωριού, μου την έδωσαν. Λάμπει στο 

νυφικό της ε; » ρώτησε τα παιδιά με τρεμάμενη φωνή κι 

αυτά συμφώνησαν να μην τον κακοκαρδίσουν.  

Ακούμπησε προσεκτικά την κορνίζα με τη βάση ανοικτή 

στο τραπέζι, με τη φωτογραφία να τον κοιτάει. « Κάναμε 



 153 

δυο παιδιά. Ένα γιο και μια κόρη. Του έδωσα το όνομα 

του χαμένου μου κύρη και το όνομα της μάνας της. Είχε 

ένα δευτερότριτο ξάδερφο στην Καρδίτσα, του δώσαμε 

την αδερφή μου, που παραλίγο να ξεμείνει στο ράφι. Αυτή 

εκεί είναι.» Έδειξε προς μια φωτογραφία στο τοίχο αλλά 

έριχνε σκιά εκεί η κουρτίνα και δεν την διέκριναν καλά.  

«Με το μεροκάματο, από ήλιο σε ήλιο, βροχή, ζέστη, 

χιόνι, μεγαλώσαμε τα παιδιά. Ήρθε ένας 

ελληνοαμερικανός τότε στο χωριό, η μάνα του 

Καρδιτσιώτισσα, ο πατέρας τους από το Κιλκίς, του χανε 

δώσει αρχαίο όνομα, τον αγαπήσαμε γιατί ταν από τα 

μέρη μας. Είδε την κόρη μου, την ζήτησε, είχε πέσει 

φτώχεια τότε, τη δώσαμε να σωθεί το κορίτσι. Την πήρε 

με ένα καράβι, μας έστελνε γράμματα, φωτογραφίες, 

ρούχα και αμερικάνικα λεφτά. Μετά βάλαμε τηλέφωνα, 

μιλούσαμε. Τα εγγόνια μεγαλώσανε, σπουδάσανε, γίνανε 

καθηγητάδες στην Αμερική.» Έδειξε πάλι προς τον τοίχο. 

« Και τώρα;» 

«Παίρνει στις γιορτές κανένα τηλέφωνο κι όλο μου λέει 

ότι έχει δουλειές και πώς να ρθει…Στην κηδεία μόνο της 

μάνας της ήρθε κλεφτά, τρεις ώρες, και ξανάφυγε. 

Μεγάλωσε κι αυτή. Που να ρχεται…Την αγαπώ κι ας 

είναι κει που είναι!» 

«Ο γιος σας;» ρώτησε ο Μάριος. 



 154 

Ο γέρος του χάρισε ένα θλιμμένο χαμόγελο. Πέρασε 

δείκτη κι αντίχειρα πάνω από τα κλειστά του βλέφαρα και 

τα έσμιξε στην κορυφή της μύτης του. « Έχω να τον δω 

δέκα χρόνια…» 

«Δεν είναι πια…;» ρώτησε διστακτικά ο Χρήστος. 

«Αν ζει; Ζει και βασιλεύει! Μεγάλωσε, σπούδασε, 

κατέβηκε στην Αθήνα, μεγαλοπιάστηκε. Στην κηδεία της 

μάνας του δεν ήρθε. Έλειπε, λέει, στο εξωτερικό. Ούτε 

ένα τηλέφωνο δεν παίρνει! Τα λεφτά τον νοιάζουνε μόνο. 

Ας είναι καλά…Παιδί μου είναι, δεν του κακίζω. Κι αυτόν 

τον αγαπώ.. Κι όλους!»  

Δε τα βάσταξε τα δάκρυα άλλο. Έριξε το ένα χέρι 

άψυχο στο γόνατο του και βούλιαξε το πρόσωπο του στο 

άλλο. Το σκυλί σηκώθηκε στα δυο του πόδια, ακούμπησε 

σε εκείνα του αφεντικού του κι άρχισε να γλύφει τα 

μπράτσα του. Τα παιδιά είχαν κολλήσει στις καρέκλες 

τους, στήλες άλατος, με τα βλέμματα και τα φλιτζάνια 

μετέωρα πάνω από το παράπονο του οικοδεσπότη τους. 

Εκείνος, διαισθανόμενος την αμηχανία τον παιδιών, 

έβγαλε ένα μαντήλι άσπρο από την τσέπη του και 

σκούπισε τα δάκρυα του. «Συγνώμη παιδιά…Πολύ κλάμα 

σήμερα.» 



 155 

«Μα τι λέτε; Εμείς συγνώμη που σας αναστατώσαμε! 

Ελάτε ηρεμήστε…» Ο Χρήστος ακούμπησε το γόνατο του 

ικετευτικά. 

«Μου λείπουνε και δε τους βγάζω από τις προσευχές 

μου καθόλου. Να τους έχει καλά ο Θεός! Μα πιο πολύ 

αυτή μου λείπει…» Έδειξε πάλι την νυφική φωτογραφία. 

« Δεν είναι λίγα το να σαι εξήντα χρόνια με έναν 

άνθρωπο. Και τι άνθρωπο!» Τα λόγια του βγαίνανε 

αγκαλιασμένα με αναστεναγμούς. «Δεν μπορώ να την 

περιγράψω με λόγια. Μόνο να της βάλω κεφαλαία 

γράμματα στο Σύζυγος και στο Γυναίκα…Μου 

αρρώστησε ξαφνικά. Σηκώθηκε ένα πρωί με πόνους στο 

στομάχι. Την πήγα στο γιατρό. Άσχημα τα νέα. Μετά 

ξεκίνησαν οι χημειοθεραπείες. Δε τη θυμάμαι να 

διαμαρτυρηθεί…» 

Ο Χρήστος έσφιξε τη λαβή του φλιτζανιού μέχρι που 

μούδιασε το δάχτυλο του. Τα υπολείμματα  από τα βότανα 

που στριφογύριζαν στον πάτο του άνοιξαν και σχημάτισαν 

μια αγαπημένη πατρική μορφή. 

«Στο τέλος τη φέραμε στο σπίτι. Κάθισε στο κρεβάτι 

της, μου ζήτησε ένα ποτήρι νερό, το ήπιε κι αποκοιμήθηκε 

μια για πάντα στην αγκαλιά μου. Χαμογελαστή και 

χαρούμενη έφυγε. Είχα πουλήσει τα πάντα εκτός από το 

σπίτι εδώ. Θα πουλούσα και το τρακτέρ πίσω αλλά με 



 156 

πρόλαβε ο θάνατος. Δεν κατάφερα να τη σώσω. Έσωσα 

ένα ολόκληρο χωριό, μα εκείνη όχι!» 

«Τι χωριό;» ρώτησε ξαφνιασμένος ο Μάριος. 

Ο Χρήστος ξεκόλλησε το βλέμμα από το φλιτζάνι, 

έτρεξε όλη την απόσταση με υγρή ματιά ως τον γέροντα, 

τον κοίταξε με απορία και μετά γύρισε το κεφάλι προς τη 

φωτογραφία που ήταν φαντάρος. Τα μικρά πηνία της 

σκέψης άρχισαν να ενώνονται στο μυαλό του. Δε 

μπορεί… 

«Μια χειμωνιάτικη νύχτα το μαύρο καιρό της Κατοχής, 

λίγο μετά τα Χριστούγεννα, κουρνιάζαμε παγωμένοι στα 

βουνά μέχρι ο καιρός να κάνει κολάι να μπορέσουμε να 

κατέβουμε και να κυνηγήσουμε τον κατακτητή μακριά 

από τα χώματα μας. Εγώ και καμιά τριανταριά παλικάρια 

κλεινόμασταν στα κουρελιασμένα μας αμπέχονα και 

φυσούσαμε την αναπνιά μας στα κρουσταλλιασμένα μας 

δάχτυλα. Ξάφνου, ακούσαμε ένα συνθηματικό από ένα 

παιδί. Είχε ανέβει στο σκοτάδι και στη καταχνιά να μας 

βρει. Το χωριό του, χαμηλά στη κοιλάδα, είχε κυκλωθεί 

από Γερμανούς. Θα το καίγανε. Σαν άλλος Φειδιππίδης 

είχε τρέξει στα μονοπάτια, είχε πηδήξει στους βράχους κι 

έφτασε ξέπνοος στο λημέρι μας. 

Δεν το σκεφτήκαμε καν. Πήραμε τα όπλα και 

κατηφορίσαμε. Μόλις την προηγούμενη μέρα ένας 



 157 

αντάρτης είχε κάνει μια σκέψη σε περίπτωση που έπρεπε 

να επέμβουμε νύχτα. Του ρθε η ιδέα να ανάβαμε, λέει, 

φωτιές για να φαινόμαστε πολλοί κι ένας να κάνει τη 

διαπραγμάτευση. Κίνησα πρώτος. Οι άλλοι θα άναβαν τα 

ξύλα. Έβγαλα ένα μαντήλι από την τσέπη μου, δώρο της 

αδερφής μου, το έδεσα σε ένα κλαδί, το έκανα σημαία 

ειρηνική. Σαν τώρα να ναι! Δε θυμάμαι να δείλιασα ή να 

πισωγύρισα. Έφτασα την ώρα που θα καίγανε το σχολείο 

με όλους μέσα. Με μάτι φωτιά ξεχώρισα από μακριά τον 

δωσίλογο, τον πήρα παράμερα, του εξήγησα πως είναι 

κυκλωμένοι. Σαν να το ήξεραν, οι δικοί μου ανάψανε τις 

φωτιές. Φώτισε ο τόπος. Πισοπάτησε έντρομος ο 

γκεσταπίτης, φώναξε τον Γερμανό, τα μαζέψανε, φύγανε. 

Με το χαμόγελο να απλώνεται στα χείλη μου, γύρισα να 

φύγω. Μα κείνοι, άνανδροι και δειλοί, με βάρεσαν την 

ώρα που χωνόμουν σε μια συστάδα δένδρων. Με πήρε 

στο πόδι. Κατρακύλησα στη πλαγιά και το επόμενο πρωί 

με βρήκε η ομάδα μου ολομάτωτο. Δυο μήνες πήρα να 

γίνω καλά. Μα μου άφησε κουσούρι το βόλι.» Έσκυψε 

και σήκωσε το παντελόνι. Μια παλιά γραμμή από 

ράμματα, μια ροζ ουλή, διέτρεχε όλη την κνήμη του. «Για 

αυτό κουτσαίνω…» Έτριψε το γόνατό του. « Όταν 

αλλάζει ο καιρός, με σκοτώνει!» 



 158 

Τα κατακάθια από τα βότανα τώρα γίνανε χωριό, 

σχολείο, φωτιές. Ανακάτευε μηχανικά το κρύο πια 

ρόφημα μπροστά από τη φωτογραφία του φαντάρου. 

Έκανε ακόμα έναν κύκλο με το κουτάλι  και σταμάτησε. 

«Το χωριό το λέγανε Πετροχώρι;» 

Η ερώτηση έμεινε μετέωρη μερικά δευτερόλεπτα, 

πέταξε πάνω από τα κεφάλια τους και τρύπωσε στην 

μνήμη του γέροντα. Σαν κέρμα που θέτει σε λειτουργία 

ηλεκτρονικό παιχνίδι, έκανε τα μάτια του γέρου να 

αστράψουνε, υγρά διαμάντια. 

«Πού το ξέρεις παλικάρι μου;» 

Ο Χρήστος άφησε το δίσκο στο τραπέζι, γονάτισε σαν 

ευλαβικός προσκυνητής σε άγιο τόπο και πήρε στα χέρια 

του γέρου. Τώρα ήταν σειρά του να βουρκώσει. Πήρε μια 

βαθειά ανάσα και ξεφύσηξε τον αέρα, ζεστό από τα 

σωθικά κι από την συγκίνηση του. 

« Αν δεν ήσασταν εσείς, εγώ σήμερα δεν θα ήμουν εδώ. 

Στο σχολείο που σώσατε ήταν ο παππούς μου. Έψαχνε κι 

αυτός κι όλοι οι κάτοικοι όλα αυτά τα χρόνια να σας 

βρουν, να σας ευχαριστήσουν…» 

Ο γέρος σήκωσε το χέρι να τον διακόψει. «Δεν το έκανα 

για ευχαριστίες. Κανείς από μας δε το κανε για τούτο. Το 

κάναμε γιατί το λέγε η καρδιά και το δίκιο. Η πιο μεγάλη 

μας ανταμοιβή ήταν πού σώθηκαν οι άνθρωποι. Θα το 



 159 

φέραμε βάρος αν δεν βοηθούσαμε. Για μια στιγμή, το 

χωριό και οι κάτοικοι του γίνανε τα δικά μας και οι δικοί 

μας άνθρωποι. Η δικιά μας μάνα που μας καρτερούσε, ο 

πατέρας, η γυναίκα, τα παιδιά μας. Που περιμένανε να 

τους φέρουμε τη λευτεριά.  Ο πλησίον που αγαπάμε σαν 

τον εαυτό μας…»  

Ο Χρήστος δεν μπόρεσε να κρατηθεί. Ήταν σειρά του 

να κλάψει.  Άφησε τα δάκρυα του να κυλήσουν αργά. 

Ακούμπησε το μέτωπό του στα γόνατα του παλιού 

σωτήρα του χωριού του, το πιο απαλό προσκέφαλο εκείνη 

την ώρα. Ο Μάριος, συγκλονισμένος από την εξέλιξη, είχε 

βιδωθεί στην καρέκλα. Ούτε τα βλέφαρα του δεν είχε τη 

δύναμη να κουνήσει. Ο παλιός στρατιώτης πέρασε τον 

δείκτη του κάτω από το τρεμάμενο πηγούνι του νεαρού 

και το σήκωσε προς τα πάνω. 

«Θα θελα πολύ να ταν εδώ ο παππούς και η γιαγιά να 

σας γνώριζαν επιτέλους…Αλλά δε ζουν πια…» 

Λύθηκε η γλώσσα. Μίλησαν για τους ίδιους, πως 

χάσανε τους γονείς τους, πως μεγάλωσαν πως σπούδασαν. 

Κι ο γέρος τους κοιτούσε όλο καμάρι, λες κι έβλεπε 

μπροστά του τα εγγόνια του, που η απόσταση από τη μια 

και το μίσος από την άλλη δεν τον άφηναν να τα δει.  



 160 

«Να ξαναέρθετε!» τους είπε, μισή λαχτάρα, μισό 

παράπονο, όταν έφευγαν. Σε αυτό συμφώνησε κι ο σκύλος 

με ένα γαύγισμα. 

«Θα ξαναρθούμε!» υποσχέθηκαν τα παιδιά. 

«Χρωστάω μια χάρη σε αυτόν τον άνθρωπο.» είπε ο 

Χρήστος μόλις έκλεισε πίσω του η πόρτα.  

«Ξέρω τι λες» απάντησε ο Μάριος ενώ σήκωσε το 

φερμουάρ της ζακέτας τους ως πάνω. «Κι έχω μια ιδέα για 

αυτό.» 

 

 

 

 

 

 

 

 

 

 

 

 

 

 

 

 

 

 

 

 

 

5. 



 161 

 

    Δεκαέξι διώροφα κρεβάτια, τριάντα δύο ναύτες, δεύτερος 

λόχος, τέταρτη διμοιρία.. 

Μόλις πέρασαν από τις ιατρικές εξετάσεις και πήραν τα 

ρούχα αγγαρείας και τις επίσημες στολές, τα μεταλλικά 

πιάτα και ποτήρια, τους στοίβαξαν σε μια αίθουσα και 

έφαγαν ένα πρόχειρο μεσημεριανό. Δε πήγαινε κάτω 

μπουκιά. Κοιτούσε γύρω του τους άλλους ναύτες κι όλων τα 

βλέμματα σπάθιζαν τον αέρα, αναζητώντας να βρουν ένα 

στήριγμα στην καινούρια ζωή που ερχόταν. Μερικών τα 

μάτια ήταν υγρά, πρώτη φορά έφευγαν από το σπίτι. 

Ανάμεσα τους και τα δικά του. Είχε τελειώσει τις σπουδές 

του αλλά στην ίδια πόλη που έμενε. Πάντοτε είχε ένα ζεστό 

πιάτο φαί, πλυμένα και σιδερωμένα ρούχα, χαρτζιλίκι στην 

τσέπη. Από το πρωί είχαν αλλάξει όλα, ακόμα και το όνομα 

του: από Βασίλης έγινε ναύτης Βασίλειος. 

Μετά φορτώθηκαν τα μπλε τους «λουκάνικα» και 

κίνησαν για το Κέντρο Εκπαίδευσης. Είχε νυχτώσει πια. 

Διάλεξαν κρεβάτια στα σκοτεινά σχεδόν- οι περισσότεροι 

ήθελαν το κάτω, εκείνος δε μπορούσε να αισθάνεται το 

βάρος του άλλου από πάνω του, σκαρφάλωσε σε ένα- κι 

αποκοιμήθηκαν σε έναν ύπνο χωρίς όνειρα. Το πρωί 

σηκώθηκαν κι έκαναν μπάνιο με κρύο νερό Φεβρουάριο 



 162 

μήνα. Μερικά παιδιά που ήταν από επαρχία έμειναν κάτω 

από το ντους πολλή ώρα. Δεν είχαν ξαναδεί τέτοιο πράμα. 

Δεν είχε βγει ο ήλιος ακόμα και το κρύο περόνιαζε. Τους 

πήραν γραμμή  να τους πάνε στα μαγειρεία. Φάγανε δυο 

λεπτές φέτες ψωμί κι ένα τσάι που θύμιζε μόνο στο όνομα 

ότι μπορεί και να ήταν. Κάνανε ασκήσεις, μάθανε την 

χρήση του όπλου, χρεώθηκαν ένα ο καθένας, το δικό του το 

έχωσε κάτω από το στρώμα του λες και ήταν αρματολός το 

Εικοσιένα. Την δεύτερη νύχτα, τους χώρισαν αλφαβητικά 

και τότε μόνο κατάφερε να ανταλλάξει μερικές κουβέντες 

με τον από κάτω του. Έκλεισαν τα φώτα, γύρισε πλευρό και 

προσπάθησε να κοιμηθεί, μα το μυαλό του γυρόφερνε στο 

ζεστό του σπιτικό. Έφερε την κουβέρτα ως το μάγουλο του. 

Υπομονή κάνε, έλεγε στον εαυτό του, θα περάσει. Δεν του 

έμελε να περάσει όμως εύκολα. 

Τα φώτα  έκλειναν στις δέκα. Κατά τις έντεκα, μόλις που 

χε λαγοκοιμηθεί, αφού πρόλαβε να διαβάσει λίγα κεφάλαια 

από μια μικρή Καινή Διαθήκη που του έδωσε η μάνα του 

φεύγοντας, άκουσε τρεχαλητό στο διάδρομο. Μέχρι να 

προλάβει να σηκώσει το κεφάλι του, τρεις άνδρες είχαν 

εισβάλλει στο θάλαμο. 

«Σηκωθείτε όλοι! Προσοχή!» 

Αλαφιασμένα πρόσωπα έβγαιναν από τα σκεπάσματα, 

μισοξυπνημένα μάτια, κουρασμένα σώματα και μυαλά από 



 163 

την ημερήσια άσκηση. Πέταξαν τις κουβέρτες και ημίγυμνοι 

και ξυπόλητοι στάθηκαν δίπλα στα μεταλλικά τους 

κρεβάτια. Οι εισβολείς δε φορούσαν στολές. Φάνηκε να 

τους ξέρει. Ο ένας, ο πιο κοντός, ήταν κελευστής, 

θαλαμοφύλακας στο μεθεπόμενο θάλαμο, και οι δύο άλλοι 

δίπλα του ίσως ναύτες από τον ίδιο το λόχο του, δε φάνηκε 

να τους ξέρει καλά. Οι συνάδερφοι του έμειναν όρθιοι με το 

στήθος όρθιο σαν σε επιθεώρηση. Το κατάλαβαν όλοι. 

Ήρθαν για καψόνι. Το θέμα ήταν ποιος θα ήταν ο 

«εκλεκτός». Με ύφος χιλίων ναυάρχων ο κελευστής πέρασε 

ανάμεσα τους ρίχνοντας προσποιητές ματιές περιφρόνησης. 

Οι ναύτες ακολουθούσαν σαν πιστά σκυλιά τον 

υπαξιωματικό. Αργότερα έμαθε πως τους έταξε άδεια από 

τις αγγαρείες. 

Το κρεβάτι του βρισκόταν στη μέση του θαλάμου. 

Πλησίαζαν. Έκλεισε τα μάτια περιμένοντας να περάσουν. 

Όταν τα ξανάνοιξε, στέκονταν μπροστά του με ένα 

χαιρέκακο χαμόγελο. Είχαν βρει το θύμα τους. Άκουγε μόνο 

την ανάσα του. Πριν παρουσιαστεί, παλιοί ναύτες και 

φαντάροι τον είχαν τρομάξει με αλλόκοτες ιστορίες: 

μπουγέλο με νερό από λεκάνες τουαλέτας και ντους με 

παγωμένο σε χειμωνιάτικα ξημερώματα, σκισμένα ρούχα, 

κλεμμένα πράγματα, τρέξιμο και κάμψεις μέχρι να 



 164 

λιποθυμήσει. Και δε μπορούσε να αρνηθεί, γιατί θα γινόταν 

χειρότερα. 

«Βρε βρε τι έχουμε εδώ;» Ο κελευστής χτυπούσε το χέρι 

του στο μηρό του σα να κρατούσε ένα καμτσίκι. 

 «Δε μου λες εσύ» σήκωσε το χέρι με τον δείκτη να κάνει 

στροφές στο ύψος των ματιών του «είσαι παντρεμένος;» 

 Άνοιξε το ξεραμένο στόμα να απαντήσει. «Μη μιλάς! 

Εγώ θα σου απαντήσω! Δεν είσαι! Και ξέρεις γιατί δεν 

είσαι; Γιατί δε σου αρέσουν οι γυναίκες!» Οι τρεις τύραννοι 

ξέσπασαν σε άγρια γέλια. 

Τα ένιωσε  να ανεβαίνουν καυτά κι αλμυρά στις άκρες 

των ματιών του. Αυτά που κρατούσε μέρες, από τη  μέρα 

που ήρθε το χαρτί, από τη μέρα που πέρασε την πύλη του 

στρατοπέδου, που έπνιγε με κόπο και σφιγμένα δόντια κάτω 

από ένα φαινομενικά ήρεμο πρόσωπο κι ελάχιστες 

κουβέντες. Οι παλάμες του είχαν μεταμορφωθεί σε πέτρες 

από το πολύ σφίξιμο. Άλλοι, αν τους πρόσβαλαν τον 

ανδρισμό τους, θα ήταν τώρα ένας σωρός στο δάπεδο από 

το πάλεμα. Ποτέ δεν ήταν υπέρ της χειροδικίας, από το 

σχολείο ακόμα. Δεν είχε μάθει ποτέ να παλεύει γιατί δεν 

ήθελε. Προτιμούσε το διάλογο και τη διαλλακτικότητα. Αν 

καμιά φορά, άντε δυο τρεις φορές στο σχολείο ή στο 

πανεπιστήμιο, είχε διαφωνήσει, έσπρωχνε τα νεύρα του στο 



 165 

βαθύτερο μέρος της καρδιάς του κι άνοιγε μπροστά του το 

χάρτη του λόγου για να βγει σώος από την περίσταση. 

«Κατάπιες τη γλώσσα σου μικρέ; Η’ να πω… μικρή;» 

Καινούργια γέλια. Τα δάκρυα φάνηκαν τώρα, υγροί κόμποι 

στο πλάι των βλεφάρων του. Τον είχε στεναχωρήσει το 

γεγονός ότι κανείς από τους άλλους δεν επενέβαινε να τους 

σταματήσει. Έκανε την προσευχή του να σταματήσουν με  

χείλη που άρχισαν να τρέμουν. 

Ο βαθμοφόρος πισωπάτησε. «Κλαις; Κλαίνε οι άνδρες; 

Όχιιιι! Εσύ όμως κλαις! Κοριτσάκι!» 

«Δεν τον αφήνετε ήσυχο λέω γω;» Η φωνή ακούστηκε 

από το βάθος του διαδρόμου, από το τελευταίο κρεβάτι. 

«Ποιος μίλησε; Ποιος μίλησε;» Ο κελευστής γύρισε 

απότομα με το πόδι του να σηκώνει κυριολεκτικά σκόνη και 

να κατευθύνεται με τη κουστωδία του προς τα κει. Γύρισαν 

όλοι να κοιτάξουν. Μυρίστηκαν καυγά. Ο Βασίλης 

ευχήθηκε να μην γινόταν τίποτα, να μην μπλέξει κανείς για 

χάρη του.  

Έκανε ένα βήμα μπροστά. Μετά στράφηκε να τους 

αντιμετωπίσει. Ο γίγαντας! Έτσι τον είχαν βγάλει από τη 

πρώτη μέρα στο ναυτικό. Ξεχώριζε από όλους στο ύψος. Οι 

πιο κοντοί για να τον δουν πονούσε ο σβέρκος τους. Αν κι ο 

Βασίλης ήταν γύρω στο ένα κι ογδόντα πέντε ύψος, ο 

άγνωστος μέχρι τώρα υπερασπιστής του πρέπει να 



 166 

ξεπερνούσε τα δύο μέτρα. Κι όχι μόνο αυτό. Από τους 

ανοικτούς ώμους φύτρωναν δύο τεράστια χέρια που 

μακρύτερα δεν είχε δει μέχρι τότε, που τα περιέτρεχαν 

νεύρα και μύες. Η πλάτη σχημάτιζε ανοικτό V αγγλικό και 

τα πόδια του έμοιαζαν με κορμούς που πετάγονταν από τη 

γη. Πυκνές τρίχες κάλυπταν το στέρνο, ως το λαιμό,  και 

την κοιλιά του, ορισμένες, δε, πετάγονταν από τη πλάτη του. 

Ο κελευστής έδειξε τα πρώτα σημάδια αμφιβολίας για το 

θράσος του. Οι άλλοι δυο έσμιξαν τα μάτια προσπαθώντας 

να καταλάβουν τις προθέσεις του ψηλού συναδέρφου τους. 

Ο πρώτος πλησίασε κι άλλο, περισσότερο αναγνωριστικά. 

Κι αυτός τον είχε δει. Κι αυτός τον φοβόταν, αλλά σκέφτηκε 

να χρησιμοποιήσει την όχι και μεγάλη ανωτερότητα του 

βαθμού του. 

«Εσύ μίλησες;» 

Ο ψηλός, σε αντίθεση με τους άλλους, δεν κοιτούσε ίσια 

μπροστά, ούτε ήταν σε στάση προσοχής, αλλά στα μάτιa, 

χαλαρός, σημάδι πως δεν τον ένοιαζε..  

« Ναι εγώ.» 

«Δεν έχεις μάθει να μη μιλάς όταν μιλάει ανώτερός σου;» 

Στράβωσε τα χείλη. « Όταν ο ανώτερος μου προσβάλλει 

συνάδερφο, δεν μπορώ να μην απαντήσω.» 



 167 

«Θα σε βγάλω το πρωί αναφορά! Θα σαι όλη τη θητεία 

σου μαγειρείο και σκοπιά!» Έπαιζε το τελευταίο του χαρτί 

να επιβληθεί. 

Ανασήκωσε με αφέλεια τους ώμους. «Δε με ενδιαφέρει. 

Καιρός είναι θα περάσει. Ξέρω ότι έκανα το σωστό. Αυτό 

με νοιάζει.  Κι εγώ θα πω τι κάνατε. Και θα φάτε 

μεγαλύτερη τιμωρία.» 

Ο υπαξιωματικός κράτησε την αναπνοή του. Ο ψηλός δεν 

αστειευόταν. Κι αυτό το βραδινό καψόνι σίγουρα θα 

γυρνούσε μπούμερανγκ το πρωί αν το προχωρούσε. Κι αν 

γυρνούσε στο πλοίο με αυτή του την απερισκεψία στην 

πλάτη, θα τον έτρωγαν τα αμπάρια του. Οι άλλοι δύο 

σκέφτηκαν μήπως είχε κάποιο υψηλόβαθμο στέλεχος 

γνωστό και  τους έστελνε πιο μακριά κι από τον πιο 

απομακρυσμένο φάρο του Αιγαίου. Κρύος ιδρώτας άρχισε 

να τους λούζει και τους τρεις. Ο άλλος παρέμενε 

εκνευριστικά ήρεμος, γεγονός που επέτεινε κι άλλο την 

αγωνία τους. 

«Ζητήστε συγνώμη και βγείτε έξω.» 

«Τι;;» Η ερώτηση βγήκε ταυτόχρονα κι από τα τρία 

στόματα.  

«Ζητήστε συγνώμη και περάστε έξω.» Η πρόταση βγήκε 

ένα τόνο πιο έντονη. 



 168 

«Ναι! Να βγείτε έξω!» ακούστηκε μια άλλη φωνή από την 

απέναντι μεριά. Τα επόμενα δευτερόλεπτα ο Βασίλης θα 

έβλεπε χαρούμενος όλους τους συναδέρφους του να έχουν  

ξεσηκωθεί και να απωθούν με διαμαρτυρίες  τους 

νυχτερινούς εισβολείς έξω από το θάλαμο τους. Οι τρεις 

τους, ηττημένοι πλέον κατά κράτος, γύρισαν προς το μέρος 

του, ψιθύρισαν ένα φευγαλέο «συγνώμη» κι έφυγαν με το 

κεφάλι κατεβασμένο.  

Τον κελευστή τον είδε και την επόμενη μέρα και δεν τον 

ξαναείδε: κάποιος ανέφερε το περιστατικό κι επέστρεψε 

άρον άρον στο πλοίο του, ή καλύτερα, στα αμπάρια του. Οι 

δυο ναύτες παρέμειναν στο κέντρο εκπαίδευσης για όλη τη 

θητεία τους, μεταξύ μαγειρείων και σκοπιάς. 

Ο Βασίλης έσκυψε το κεφάλι. Ξεφύσησε ανακουφισμένος. 

Δε μπορούσε να πιστέψει ότι όλα είχαν τελειώσει. Η 

προσευχή εισακούστηκε. Το χέρι του προμάχου του έπεσε 

βαρύ στον ώμο του. 

«Είσαι καλά;»  

«Ναι μια χαρά. Ευχαριστώ.» Άπλωσε το χέρι. «Βασίλης.» 

Χάθηκε μέσα σε μια τεράστια παλάμη. « Θάνος. Χάρηκα.» 

Στο θάλαμο επικρατούσε ακόμα φασαρία. Κάποιοι έβριζαν. 

«Παιδιά, όλα καλά! Σας ευχαριστώ πολύ. Τώρα ύπνος!» 

Ανέβηκε στο κρεβάτι του κι αποκοιμήθηκε μετά από πολλή 

ώρα, με το ροχαλητό του νέου του φίλου στα αυτιά του. 



 169 

Πράγματι, ροχάλιζε πολύ, αλλά κανείς δεν τολμούσε να τον 

ξυπνήσει. 

Τον έψαξε την ώρα του μεσημεριανού ύπνου. Δεν ήταν 

στο θάλαμο. Κατέβηκε στην αυλή, δεν είδε πουθενά να 

ξεχωρίζει ο όγκος του σώματος του. Κάποιος του είπε ότι 

ήταν στο προαύλιο της εκκλησίας. Τράβηξε κατά κει. Η μια 

μεριά της έβλεπε τη θάλασσα, εκεί άρεσε σε πολλούς να 

κάθονται. Τώρα όμως, είχαν πέσει για ύπνο. Τον βρήκε 

καθισμένο δίπλα στο σχοινί της καμπάνας, το οποίο είχε 

περάσει στο χέρι του κι, αν δεν απαγορευόταν, θα τολμούσε 

να το τραβήξει. Ακούμπησε δίπλα του μπισκότα, 

ξυραφάκια, αφρό ξυρίσματος και  μια κολόνια. Ο Θάνος 

γούρλωσε έκπληκτος. 

«Τι ναι αυτά; Για χθες;  Δεν θέλω τίποτα!» 

«Πάρτα σε παρακαλώ. Μη με προσβάλλεις…» 

«Άντε καλά! Αν είναι έτσι…» Άνοιξε το μπουκάλι και τη 

μυρίστηκε. «Ωραίο άρωμα! Πού να βρεις τέτοια στο 

χωριό…» Κάθισαν λίγο με την πλάτη στον τοίχο. Ο 

ουρανός είχε αρχίσει να μαζεύει σύννεφα κι ο αέρας 

ρυτίδωνε την επιφάνεια του νερού. Ο Βασίλης έσφιξε πάνω 

του το χοντρό του επενδυτή, το παλτό του ναυτικού,  ενώ ο 

Θάνος  καθόταν ατάραχος μόνο με το πουκάμισο. 

«Δεν κρυώνεις;» 



 170 

«Έχεις κυνηγήσει ποτέ λύκο δυο μερόνυχτα, χειμώνα 

καιρό, με το χιόνι ως το γόνατο, που χει επιτεθεί στα 

πρόβατα σου; Αν το χεις κάνει, μη ρωτάς για κρύο.» 

«Καμιά σχέση με θάλασσα ε;» 

Άνοιξε τη καρδιά και τη θύμηση του. Μίλησε για το χωριό 

του, για τις ελιές και τα αμπέλια, για τα ζώα του, για μια 

ζωή απλή κι ανόθευτη, που αποτυπωνόταν στην καρδιά και 

τους τρόπους του. Περιέργως, αν κι ορεσίβιος σχεδόν, 

ήξερε να κολυμπά. Μάθανε παιδιά σε ένα ποτάμι που 

κατέβαινε από το βουνό χωρίς μαγιό και σωσίβια, 

ολόγυμνα. Το ότι πήγε ναυτικό του φάνηκε παράξενο. 

Περίμενε να πάει πεζικό και να πάρει μετάθεση για ένα 

στρατόπεδο κοντά στους δικούς του. Τώρα θα ξοριζόταν 

χιλιόμετρα μακριά. Μόλις τελείωνε το στρατό, θα συνέχιζε 

τις σπουδές του. Ο Βασίλης τις είχε τελειώσει. 

«Χθες δε φοβήθηκες;» 

O Θάνος χαμογέλασε ρουθουνίζοντας. «¨Όταν έχεις 

κυνηγήσει με γυμνά χέρια ληστές που ρθαν να κλέψουν το 

κοπάδι σου, δεν έχεις να φοβηθείς τίποτα. Έχεις ζήσει 

καθόλου σε χωριό;» 

«Από χωριό μαι  κι εγώ, μα από παιδί με στείλανε να 

σπουδάσω στην πόλη. Τα καλοκαίρια μόνο γυρνούσα και 

στις γιορτές. Και τώρα πόλη μένω.» 



 171 

«Δε ξέρω για τις πόλεις, αλλά στα χωριά το φιλότιμο και 

το δίκιο το κρατάμε ακόμα. Τα ζύγιασα όλα χθες. Εκείνοι 

δεν είχαν τίποτα μαζί σου κι όμως θέλανε να το παίξουνε 

νταήδες. Να τους πάρω στο βουνό να δούνε. Δε γινόταν να 

αφήσω το άδικο να υπάρχει. Κι ας με στείλουνε στην άκρη 

της γης. Θα ξαναγυρίσω μόλις τελειώσω!» σχολίασε με 

χαχανητό και χτύπησε τον ώμο του φίλου του απαλά. Για τα 

δικά του μέτρα. Ο Βασίλης, όμως, πόνεσε. Έκρυψε τον 

πόνο κάτω από ένα χαμόγελο και σήκωσε το γιακά. Η 

θάλασσα έφερνε  αεράκι. 

Ο σημαιοφόρος που διοικούσε το λόχο τους άκουσε την 

ιστορία και φρόντισε να τους βάζει μαζί σε κάθε αγγαρεία. 

Μαζί καθάριζαν, μαζί μετέφεραν τα τρόφιμα στο μαγειρείο, 

μαζί φυλούσαν σκοπιά δίπλα στις βάρκες. Ο Θάνος είχε 

πάρει λίγα λεφτά μαζί του από το σπίτι κι ο Βασίλης 

φρόντιζε να τον κερνάει τις περισσότερες φορές καφέ ή 

στην ταβέρνα στις εξόδους τους, ντυμένοι με την τσόχινη 

σκούρα μπλε στολή του ναυτικού. 

«Θα στα δώσω πίσω μόλις γυρίσω!» 

«Ούτε να το σκέφτεσαι καν!» 

 

 Έφτασε η Κυριακή. Θα έβγαιναν έξοδο με την καλή 

στολή. Η επίσημη στολή του ναύτη ήταν τόσο περίπλοκη και 

είχε τόσα να φορέσεις που χρειαζόταν δυο να ντύνουν τον 



 172 

τρίτο. Αφού φορούσες την άσπρη φανέλα με την μπλε 

τετράγωνη λαιμόκοψη, έβαζες το παντελόνι που κούμπωνε 

με τα κουμπιά προς τα μέσα κι έπρεπε να έχει πέντε 

τσακίσεις, όσοι και οι ωκεανοί. Αφότου  το σιδέρωναν 

ανάποδα, το φυλούσαν κάτω από όλα τους τα ρούχα, για να 

διατηρούνται ανέπαφες. Μετά φορούσαν τη λεγόμενη 

μπελαμάνα, την μπλε ή άσπρη, ανάλογα την εποχή, μπλούζα 

πάνω από τη φανέλα. Μα πριν τη φορέσουν, έπρεπε να 

δέσουν στο στήθος τους την κολλαρίνα, έναν δεύτερο γιακά 

ουσιαστικά που έβγαινε πάνω από την μπελαμάνα για να 

κρεμαστεί στην πλάτη. Ένα μαύρο μαντήλι, εις ανάμνηση, 

όπως τους είπαν, της βύθισης της «Έλλης» από τους 

Ιταλούς, περνιόταν κάτω από τον γιακά και την κολλαρίνα 

και δενόταν μπροστά. Για να μη ζαρώνει, το έβρεχαν και το 

έτριβαν γύρω από τα κάγκελα των κρεβατιών τους. Ένα 

λευκό σχοινί με θηλιά στην άκρη, η λυκαδούρα, περνούσε κι 

αυτή σαν το μαντήλι: αν ποτέ έπεφταν στα χέρια του 

εχθρού, έπρεπε να το χρησιμοποιήσουν για να δώσουν 

τέρμα στη ζωή τους…Αυτή η μακάβρια ερμηνεία της 

χρήσης  του σχοινιού  έκανε όλους να ανατριχιάσουν. Στο 

τέλος είχαν και το λευκό τους πηλίσκο, την « ασπιρίνη» 

όπως έλεγαν, που περιμετρικά είχε μια μαύρη λωρίδα με 

χρυσά γράμματα: τώρα έγραφε απλά «ΠΟΛΕΜΙΚΟ 



 173 

ΝΑΥΤΙΚΟ», αργότερα θα έπαιρναν το όνομα της μονάδας 

τους. 

Οι ναύτες στριμώχνονταν στις πύλες του στρατοπέδου για 

να βγουν όσο πιο γρήγορα έξω. Δεν τον γνώρισαν. Έπεσε 

απότομα στην αγκαλιά της μάνας που αμέσως τα κλάματα. 

Ο πατέρας τους περίμενε σε μια ταβέρνα κει κοντά. Είχαν 

πάει τόσοι πολλοί συγγενείς που έπρεπε να κλείσεις τραπέζι 

από πριν. Μετά τη συγκίνηση, θυμήθηκε το φίλο του. 

Γύρισε και τον είδε να κοιτάει πάνω από όλους με 

απογοήτευση. 

«Δεν ήρθε κανείς δικός σου;» 

«Μάλλον όχι…» είπε με σουφρωμένα χείλια. «Θα χε 

δουλειά στο χωριό ο πατέρας μου.» 

« Έλα μαζί μας!» Δεν θα τον άφηνε ποτέ μόνο του να 

γυρνάει σαν αδέσποτο σκυλί. 

 

Μετά βγήκαν οι μεταθέσεις κι ο Βασίλης είδε για πρώτη 

φορά το φίλο του με υγρά μάτια. Αναρωτιόταν με πικρία, 

τρίβοντας το μάγουλο του. «Σαλαμίνα λέει. Πού ναι αυτός ο 

τόπος;» 

«Δίπλα στην Αθήνα είναι. Νησί. Εκεί που έγινε η 

ναυμαχία της Σαλαμίνας με το Θεμιστοκλή και τους 

Πέρσες. Δε θυμάσαι ιστορία; Εκεί πάω κι εγώ.» Αγκάλιασε 

το μπράτσο του. Οι μύες του ήταν σφιγμένοι σαν ατσάλινα 



 174 

σύρματα, έτοιμοι να εκτιναχτούν και να λαβώσουν στο 

πέρασμα τους όποιον βρισκόταν στο δρόμο τους. «Δεν έχω 

κανέναν στην Αθήνα…» 

«Έχω εγώ! Μια ξαδέλφη μου μένει στον Κορυδαλλό. Θα 

πηγαίνουμε κει. Έλα μη σκας!» Ο γίγαντας φάνηκε να 

ηρεμεί.  

 

Ήρθε η μέρα της ορκομωσίας και της παρέλασης. Πρώτη 

σειρά ο Θάνος, τρίτη ο Βασίλης, αστράφτανε στα 

σιδερωμένα τους ρούχα και στα καλογυαλισμένα τους 

άρβυλα. Στην διάρκεια της ορκομωσίας έπρεπε να βγάλουν 

τον πηλίσκο πριν ορκιστούν με υψωμένο το δεξί χέρι και τα 

τρία δάχτυλα ενωμένα. Την ώρα που τον κατέβαζε, το χέρι 

του χτύπησε στην πλάτη του μπροστινού κι ο πηλίσκος 

κύλισε στο χώμα. Η τιμωρία αν έσκυβε να τον πιάσει, τους 

είχαν ενημερώσει, ήταν βαριά. Κοκάλωσε στη θέση του, με 

το κεφάλι του να φαίνεται σαν τη μύγα μες στο γάλα. 

Ούτε πάλι τον γνώρισαν. Ο Βασίλης ένιωσε ένα σφίξιμο 

στην καρδιά, στο ενδεχόμενο να μην είχαν έρθει ούτε τώρα 

οι γονείς του Θάνου. Τον έψαξε με το βλέμμα. Δεν ήταν 

δύσκολο να τον βρει. Στεκόταν στη μέση όλων και είχε 

σηκώσει στα στιβαρά του μπράτσα μια μαυροντυμένη 

γυναίκα. 



 175 

«Βασίλη, η μάνα μου ήρθε! Μάνα, ο Βασίλης, ο φίλος 

μου!» Το ξανασκέφτηκε. «Ο καλύτερος μου φίλος!» 

«Είσαι φίλος του γιου μου; Να σε έχει ο Θεός καλά, 

παλικάρι μου!» 

«Πού ναι ο ναύτης που του έπεσε ο πηλίσκος;» φώναζε 

ένας πλωτάρχης, εκπαιδευτής στην διάρκεια της 

εκπαίδευσης, γνωστός για την αυστηρότητα του, που όλοι 

φρόντιζαν να αποφεύγουν. Όλοι οι ναύτες πάγωσαν και 

κοιτούσαν γύρω τους με απορημένο βλέμμα. Δεν είχε σκοπό 

να δειλιάσει τώρα. Βγήκε μπροστά του, χαιρέτισε με ένα 

δυνατό χτύπημα στο χώμα που σήκωσε σκόνη και περίμενε 

την ποινή. Οι συνάδερφοι του κράτησαν την ανάσα τους. Ο 

αξιωματικός τον κοίταξε από πάνω μέχρι κάτω. 

Χαμογέλασε, κάτι που έκανε το πάντα βλοσυρό πρόσωπο 

του να λάμψει. 

«Μπράβο νέε μου! Εύγε! Σε κοιτούσα την ώρα που σου 

έπεσε. Ήμουν σίγουρος ότι θα έσκυβες. Με απογοήτευσες. 

Ευχάριστα. Για αυτό κι εγώ θα στείλω σήμα στη νέα σου 

μονάδα για τριήμερη τιμητική άδεια!» Οι ναύτες ξέσπασαν 

σε χειροκροτήματα και ζητωκραυγές. «Ησυχία! Προσοχή!» 

ούρλιαξε ο πλωτάρχης κι έπεσε νεκρική σιγή. Ήταν η σειρά 

του να γελάσει. « “Στο καιρό”  κύριοι! Καλή σας θητεία!» 

Ο αέρας έφυγε από μέσα τους ανακουφισμένος. 



 176 

«Ξέρω τι θα κανες αν μου έριχνε « καμπάνα».» Οι γονείς 

είχαν προχωρήσει μπροστά και οι δυο άνδρες είχαν μείνει 

πίσω. 

«Τι;» ρώτησε με ένα γελάκι ο Θάνος. 

«Θα ζητούσες να την εκτίσεις εσύ.» 

« Άμα έχεις μείνει δυο βδομάδες αποκλεισμένος από το 

χιόνι στο χειμαδιό και το μόνο που έχεις να φας είναι το 

κρέας από τα ζώα και να πιεις λιωμένο χιόνι και γάλα, οι 

ποινές εδώ δεν είναι τίποτα.» 

 

 Την πρώτη μέρα που έφτασαν στη νέα τους μονάδα τους 

έστειλαν κατευθείαν σε ένα φυλάκιο στην άκρη του νησιού. 

Πέντε ναύτες συνολικά, ρίξανε κλήρο ποιος θα φυλάξει 

πρώτος και βγήκανε οι σκοπιές. «Μαζί θα τις κάνουμε. 

Συνεχόμενα.» ψιθύρισε ο Βασίλης κι ο Θάνος συμφώνησε 

σιωπηλά. Το αεράκι που ερχόταν από το στενό πέρασμα της 

θάλασσας τους  έκανε να βάλουν πάλι τον χοντρό επενδύτη 

και να κλειστούν στο δωμάτιο που χρησίμευσε για φυλάκιο. 

Το βράδυ- θα έκαναν την 12-3 και 3-6 μαζί- είχε πάλι 

χαλάσει ο καιρός, έριχνε καρεκλοπόδαρα και τα φώτα της 

Αττικής απέναντι ίσα που φαινόταν. Στέκονταν όρθιοι πίσω 

από το τζάμι που μαστιγωνόταν από τη βροχή. Κάποια 

στιγμή το χε γυρίσει και χαλάζι. 



 177 

«Δηλαδή εδώ που είμαστε έγινε η ναυμαχία με τους 

Πέρσες;» 

« Και λίγο πιο πέρα, τον Σεπτέμβριο του 480 π.Χ. Μετά 

τη μάχη των Θερμοπυλών, οι Πέρσες καταστρέφουν την 

Αθήνα κι ετοιμάζονται να κατακτήσουν την Πελοπόννησο 

κι ολόκληρη την υπόλοιπη Ελλάδα. Μα εδώ θα τους 

σταματήσουν οι Έλληνες με τον ενωμένο στόλο από  

τετρακόσιες σχεδόν τριήρεις, ελαφρά και γρήγορα πλοία, με 

ένα μεταλλικό έμβολο στην πλώρη, που φρόντιζαν να 

ανοίγουν τρύπες στα πλαϊνά των περσικών πλοίων και να 

βυθίζονται. Οι Πέρσες πάθαν πανωλεθρία και με την ήττα 

στην μάχη των Πλαταιών τον επόμενο χρόνο δεν 

επιχείρησαν ξανά εναντίον των Ελλήνων.» 

Ο Θάνος κοιτούσε με τα χέρια στη μέση το αγριεμένο 

τοπίο έξω, σχηματίζοντας στο μυαλό του εικόνες από την 

ναυμαχία. «Πού τα ξέρεις τόσα;» 

«Εγώ όχι τόσα. Η γυναίκα μου!» 

«Είσαι παντρεμένος; Δεν φοράς  βέρα.» 

«Την έβγαλα πριν μπω μέσα, για να μην τη χαλάσω ή την 

χάσω. Ναι, παντρεμένος είμαι. Κάνει μεταπτυχιακό στο 

Λονδίνο, στην αρχαία Ιστορία. Είχε μια εργασία για την 

Ναυμαχία της Σαλαμίνας κι έτσι τα ξέρω. Εσύ;» 

«Τίποτα ακόμα. Μόλις απολυθώ.» Απέμειναν να κοιτάνε 

σιωπηλοί τον καιρό, να περιμένουν να περάσουν οι ώρες, 



 178 

βασανιστικά αργές και σκοτεινές, σαν τη νύχτα που σήκωνε 

τα κύματα θεριά κι αναμόχλευε τον  βυθό, εκείνον που 

έκλεινε μέσα του τη λευτεριά όλου του αρχαίου  κόσμου. 

Σε δυο μέρες πήραν έξοδο. Πήραν ένα ταξί από το 

Πέραμα και τράβηξαν γραμμή για τον Κορυδαλλό,  στην 

ξαδέρφη του. Είχε ετοιμάσει του κόσμου τα καλά, μα 

κυρίως φάγανε σπιτικό φαί, γλυκό, ζεστό, με μεράκι 

φτιαγμένο. Τους είχε λείψει. Είχαν βαρεθεί το φαγητό του 

στρατοπέδου, μισοψημένο από βαριεστημένους 

συναδέρφους τους. Το βράδυ ξάπλωσαν σε φρεσκοπλυμένα 

σεντόνια που μύριζαν λεβάντα κι όχι ιδρώτα από μασχάλες 

και άρβυλα. Ο καιρός πέρασε, οι δεύτερες μεταθέσεις 

ήρθαν, οι φίλοι χώρισαν. Ο Βασίλης πήγε σε νησί κι ο 

Θάνος ανέβηκε Μακεδονία.  Πριν φύγουν, αντάλλαξαν 

τηλέφωνα, δώσανε υποσχέσεις πως θα ξαναβρεθούν, η 

ρουτίνα επανήλθε, οι τηλεφωνικοί αριθμοί χάθηκαν, η 

φιλία λησμονήθηκε. 

Ένα απόγευμα που η γυναίκα του Βασίλη είχε μάθημα στο 

Πανεπιστήμιο κι εκείνος έμεινε να προσέχει τους δυο 

μικρούς γιους του ,χτύπησε το τηλέφωνο. Περίμενε να ήταν 

από την εταιρεία που μόλις είχε ανοίξει- οι δουλειές δεν 

μπορούσαν να περιμένουν, αν ήθελε να έχει πελατολόγιο. 

Σήκωσε το ακουστικό και παράλληλα πήρε  στο άλλο χέρι 

ένα μπλοκάκι για να σημειώσει. 



 179 

«Βασίλη εσύ είσαι;» 

«Ναι, ποιός;» 

«Η μάνα σου μου έδωσε το τηλέφωνο. Θάνος.» 

«Θάνος;» 

« Η ξαδέρφη σου μαγειρεύει ακόμα τόσο ωραία;» 

Δάγκωσε τα χείλη του. Τα σκέπασε με την παλάμη του. 

Ένιωσε τύψεις που τον είχε ξεχάσει τόσο καιρό. 

«Θάνο! Μα πού σαι;» 

«Μπορείς να έρθεις σε ένα νοσοκομείο;» 

Όταν απολύθηκαν, ο Θάνος συνέχισε τις σπουδές του και 

μετά έπιασε δουλειά σε ένα εργοστάσιο, όπου ανέβηκε 

γρήγορα τα σκαλιά της ιεραρχίας για να βρεθεί σύντομα 

υποδιευθυντής κι αργότερα διευθυντής. Εκεί γνώρισε τη 

γυναίκα του, ιδιοκτήτρια του κυλικείου, παντρεύτηκαν και 

μια μέρα του ψιθύρισε γλυκά στο αυτί ότι περίμεναν παιδί. 

Ο καιρός ήρθε, μα κάποιες επιπλοκές στην κύηση φέρανε τη 

μητέρα στα πρόθυρα του θανάτου. Με δυσκολία 

καταφέρανε να σώσουνε το παιδί και την ίδια. 

 Συναντήθηκαν στη είσοδο του νοσοκομείου. Τον διέκρινε 

από μακριά. Όταν πλησίασε μόνο, διαπίστωσε ότι είχε 

γκριζάρει και λίγες ρυτίδες είχαν εμφανιστεί στο πρόσωπο 

του. 

«Κόντεψα να τους χάσω και τους δυο. Δόξα τω Θεώ, 

είναι καλά! Μόνο που…δεν θα κάνει άλλο παιδί. Της τα 



 180 

αφαίρεσαν όλα…» Πρώτη φορά που είδε τον Χρηστάκη 

ήταν τότε, ένα ροδαλό μωρό που κοιμόταν μέσα σε κεντητά 

σκεπάσματα, ήρεμο και σώο μετά από μια περιπέτεια που 

σπάνια ζουν βρέφη. Η γαλήνη του πέρασε και στους γονείς 

του, ανακουφισμένοι και δακρυσμένοι έσκυβαν από πάνω 

του. Στη διάρκεια ενός καφέ στο διάδρομο, διαπίστωσαν με 

έκπληξη ότι και οι δυο έμεναν πλέον στην ίδια πόλη, σε μια 

ευθεία μερικών χιλιομέτρων απόσταση και οι δουλειές τους 

ακόμα πιο κοντά. Δεν ξαναχώρισαν από τότε. Τα ζευγάρια 

έγιναν αχώριστα και τα παιδιά τους μεγάλωναν σαν 

αδέρφια. Ο μικρός Χρηστάκης είχε πραγματικά  πια αυτή 

την ανάγκη. 

Πέρασαν μερικά χρόνια, η γυναίκα του Βασίλη απέκτησε 

κι άλλα παιδιά, δίδυμα, και μαζί τους την πολυπόθητη 

κόρη. Ταΐζε ένα απόγευμα στο μπαλκόνι τα δυο μικρά σε 

διπλό καθισματάκι, όταν πάλι χτύπησε το τηλέφωνο. Πάλι 

από τον Θάνο. Και πάλι για άσχημα νέα. Ο καναπές του 

φάνηκε ασφαλές λιμάνι για κείνη την ώρα. Τα δάχτυλα του 

άρχισαν να πλέκουν σε άπειρες πλέξεις, σωστός γόρδιος 

δεσμός. Το ενδεχόμενο να χάσει αγαπημένο πρόσωπο για 

πρώτη φορά- ο πατέρας του δεν είχε πεθάνει ακόμα- τον 

έκανε να παγώσει σε ένα συναίσθημα που δεν είχε 

ξανανιώσει. Ξαφνικά μέσα του αισθάνθηκε να γιγαντώνεται 

μια ευθύνη. Αν ο φίλος του πέθαινε γρήγορα, ή όποτε 



 181 

πέθαινε, ήταν ο πιο κοντινός του άνθρωπος στην πόλη: οι 

γονείς και τα αδέρφια του μακριά, η γυναίκα του διπλά  

ορφανή, θα ήταν εκείνος που θα αναλάμβανε ένα μέρος 

από το βάρος της χηρείας και της ορφάνιας. Δεν δίστασε 

ούτε στιγμή. Η απάντηση στον  εαυτό του  ήταν καταφατική. 

Η επικοινωνία όσο μπορούσαν καθημερινή κι οι 

επισκέψεις ακόμα συχνότερες, και δυο και τρεις φορές τη 

μέρα. Στην αρχή υπήρχε μια μεγάλη ελπίδα ότι θα 

ξεπερνούσε τον καρκίνο. Στη συνέχεια η κατάσταση 

σταθεροποιήθηκε αλλά στο πέρασμα του χρόνου πήρε την 

κατιούσα. Ο ψηλός έπαψε εδώ και καιρό να θυμίζει τον 

γίγαντα του στρατού. Οι θεραπείες του έριξαν τα μαλλιά, η 

σάρκα του έλιωνε μέρα με τη μέρα, απέμεινε ένα κομμάτι 

μισοζώντανο κάτω από λευκά σεντόνια. Με την ελάχιστη 

ικμάδα της φωνής του αναζήτησε τον φίλο του. Η γυναίκα 

του, γνήσια ηρωίδα της καθημερινής ζωής, τον πήρε 

τηλέφωνο. Ήταν ξημερώματα, ο Θάνος δεν είχε καν την 

αίσθηση του χρόνου. Ο Βασίλης πετάχτηκε έντρομος, 

εξάλλου τελευταία λαγοκοιμόταν. Νόμισε πως θα ακούσει 

το θλιβερό μαντάτο. Έριξε πάνω του ό, τι βρήκε και κίνησε 

για το νοσοκομείο. Σε νοσοκομείο τον ξαναβρήκε, σε 

νοσοκομείο θα τον έχανε για πάντα.  

Πέρασε όσο αθόρυβα μπορούσε ανάμεσα από ράντζα 

στους διαδρόμους και μισοκοιμισμένους συνοδούς. 



 182 

Στάθηκε στην πόρτα του θαλάμου του. Ανάσες. Ανάσες, να 

πάρει ανάσες από το τρέξιμο και να βρει το κουράγιο να 

μπει μέσα. Όσο το σκεφτόταν, η πόρτα άνοιξε. Μίλησαν τα 

μάτια. Εκείνη βγήκε έξω ακουμπώντας ελαφρά το χέρι της 

στο μπράτσο του, μα ήταν σα να ακούμπησε πάνω του το 

σίδερο όλης της γης. Βαρύς κάθισε στην καρέκλα. Τα μάτια 

του φίλου του έπεσαν σαν προβολείς πάνω του. Η φωνή 

του, η άλλοτε στεντόρεια φωνή που αντιλαλούσε στις 

πλαγιές των βουνών του, βγήκε σαν ψίθυρος το 

απομεσήμερο. Πλησίασε όσο πιο πολύ μπορούσε για να τον 

ακούσει. 

«Βασίλη πεθαίνω…Η γυναίκα μου…Το παιδί μου…το 

παιδί μου μένει πίσω. Το έχω στείλει στο χωριό. Μη με δει 

να  πεθαίνω. Όταν έρθει η ώρα πήγαινε φέρε το μου. Εσύ 

να το φέρεις, κανείς άλλος. Εσύ να του πεις…» Ο Βασίλης 

συγκατένευε σιωπηλά. «Μια χάρη θέλω μόνο…Μείνε μαζί 

τους. Μείνε…Εσύ μείνε…» 

«Ναι φίλε μου, θα μαι  μαζί τους.» 

«Σε ευχαριστώ φίλε μου…» είπε ξέπνοος κι έριξε το χέρι 

του στο πλάι αφήνοντας να φανούν μαυρισμένα νύχια. Ο 

Βασίλης το πήρε απαλά στα δικά του. Τα μάτια τους 

γέμισαν δάκρυα, με μια διαφορά, πως εκείνα του Βασίλη 

συνέχιζαν να κινούνται στο ημίφως. Το ξερακιανό του χέρι 

από τις ατέρμονες θεραπείες- πιο κακό του καναν, παρά 



 183 

καλό- έμεινε άψυχο και κρύο στα δικά του ζεστά χέρια. Τα 

μάτια του έμειναν ανοικτά, άδεια, σκεπασμένα από την 

βαριά  αυλαία του θανάτου. Κι η σκέψη κι η ψυχή του 

πέταξε λεύτερη πάνω από  το χωριό του, τα βουνά και τις 

κοιλάδες της πατρίδας του πριν ανηφορίσει για τον γαλάζιο 

ουρανό, κλείνοντας την σύντομη του ζωή με έναν επίλογο 

χαμόγελου στα χείλη. 

  Δεν θέλησε να κλάψει. Δεν πρεπίζουν κλάματα τώρα. 

Μόνο δύναμη να βγει σωστός στο λόγο του. Οι οδυρμοί της 

γυναίκας του ήταν το τελευταίο που άκουσε σαν έφευγε από 

το σκοτάδι του θαλάμου. Σιγανές ψιχάλες μαστίγωσαν τα 

γένια στο πρόσωπο του. Είχε πια μια αποστολή να φέρει εις 

πέρας. 

Επέστρεψε γρήγορα στο σπίτι, ξύπνησε τη γυναίκα του, 

πήρε τον ένα του γιο κι έφυγαν για το χωριό. Το παιδί 

αποκοιμήθηκε κάτω από το μπουφάν του στο πίσω κάθισμα  

Το χάραμα είχαν ήδη φτάσει. Στην κουζίνα αντίκρισε τους 

γέρους γονείς του φίλου του. Την γυναίκα ίσα που τη 

θυμόταν από το στρατό. Ο γέροντας πατέρας του σκάλιζε με 

την μασιά τα κάρβουνα και η λάμψη τους αντιφέγγιζε στα 

μάτια του. Η μάνα του ετοίμασε αμίλητη πρωινό με πρόβιο 

γάλα και παξιμάδι. 

«Σε περιμέναμε» του είπε. 



 184 

Οι γονείς αντιμετώπισαν με έναν ηρωικό τρόπο την 

αναγγελία του θανάτου του ίδιου τους του παιδιού. Αν 

εξαιρέσει κανείς τα κόκκινα μάτια, οι αντιδράσεις τους 

ήταν απλές, φυσιολογικές, σχεδόν καθημερινές κι 

επαναλαμβανόμενες. «Ό, τι κλάμα είχα να βγάλω, το 

έβγαλα. Δεν ήθελα να ακούσει το παιδί…» απηλοήθηκε 

στον ξένο η οικοδέσποινα, σα να είχε διαβάσει τη σκέψη 

του. 

«Μπαμπά;» 

Η στροφή του κορμιού του κράτησε αιώνα. Η ώρα να 

αντιμετωπίσει τη μεγαλύτερη δυσκολία της ζωής του ως 

τώρα έφτασε. Το βλέμμα χαμήλωσε, ανάμικτο με  αγωνία 

και θλίψη, κρυμμένη πίσω από μια προσποιητή ηρεμία, για 

να αντικρύσει τη ζωντανή συνέχεια του αδερφικού του 

φίλου. Ο μικρός Χρηστάκης στεκόταν στην πόρτα 

ξυπόλητος κι η απορία ήταν  ζωγραφισμένη  στο σταρένιο 

παιδικό πρόσωπο. 

 

Κάθισαν να φάνε μα μπουκιά δεν πήγαινε κάτω. Το 

ποτήρι το κρασί παρέμενε μετέωρο μπροστά στα μάτια του, 

τα φρύδια του είχαν σμίξει και πάλευαν σαν κάθιδροι 

πυγμάχοι στο μέτωπο του.  Η γυναίκα του μόλις τελείωσε το 

πλύσιμο κάθισε δίπλα του. Η παλάμη του, σκληρή σαν 



 185 

πέτρα, άνοιξε μόνο σαν ένιωσε το γνώριμο άγγιγμα. Έγειρε 

το μάγουλο του στον ώμο της. 

«Αγάπη μου, ξέρω τι σκέφτεσαι…» 

« Όχι δεν σκέφτομαι μόνο το φίλο που έχασα» απάντησε 

και σηκώθηκε σκασμένος από το τραπέζι. Έκανε μερικά 

βήματα ως την μπαλκονόπορτα. Ο ήλιος έπεφτε στην 

κουρτίνα, κεντημένη με χρυσή κλωστή, κι έκανε το 

θλιμμένο πρόσωπο του να λάμπει θαμπά. «Την γυναίκα και 

το παιδί σκέφτομαι.»  

Εκείνη τον πλησίασε από πίσω κι ακούμπησε τα χέρια της 

στους ώμους του. « Η φίλη μου θα χει πάντα μια θέση στο 

σπίτι και το τραπέζι μου. Έχω τέσσερα παιδιά. Τα κάνω 

άνετα πέντε. Εξάλλου δεν το ξεχώρισα ποτέ από δικό μου. 

Δυο πιάτα παραπάνω, δυο ποτήρια, δυο κρεβάτια, σπίτι 

έχουμε, χωράμε.» Γύρισε και της φίλησε τα χέρια. 

Η αγαπημένη του Σοφία. Μια αέναη αέρινη παρουσία 

μέσα στο σπίτι, αθόρυβα, διακριτικά, μα πάντα εκεί. Την 

θυμόταν να περπατά με το κόκκινο κασμιρένιο παλτό της 

στις όχθες του Τάμεση, κατάκοπη μετά από μια μέρα 

μάθημα στο Πανεπιστήμιο, αγκαλιασμένοι μεταξύ τους, με 

τη θέρμη της αγάπης τους να λιώνουν τις νιφάδες που 

έπεφταν πάνω τους. 

Μετά έφτασε η ώρα της δικαίωσης. Αναγορεύτηκε σε 

επίκουρο καθηγήτρια Ιστορίας του Πανεπιστημίου 



 186 

παμψηφεί, διάλεξε την διδασκαλία της Αρχαίας Ιστορίας, 

λίγους μήνες πριν πάρει άδεια τοκετού. Ακολούθησαν άλλες 

τρεις γέννες, η μια δίδυμα, τέσσερα παιδιά στα πόδια, στα 

χέρια, στην αγκαλιά της. Μάνα στο σπίτι, μάνα και στη 

σχολή: φρόντιζε, όπως είχε η ίδια  δηλώσει, να αγαπάει 

πρώτα τους φοιτητές της και μετά να τους κάνει μάθημα. Κι 

αυτοί το ανταπέδιδαν. Όλοι διάλεγαν το μάθημα της το 

πρώτο εξάμηνο, την Εισαγωγή στην Αρχαία Ιστορία, στην 

αίθουσα που δίδασκε επικρατούσε το αδιαχώρητο, στο 

πάτωμα κάθονταν, στα παράθυρα, είχαν σημειωθεί 

λιποθυμίες. Την επόμενη χρονιά της έδωσαν το μεγάλο 

αμφιθέατρο. Κι εκεί τα ίδια. Σε ένα μάθημα απογευματινό 

πήρε τα μεγάλα αγόρια και πήγαν στη Σχολή. Κάθισαν στην 

τελευταία πάνω σειρά και οι φοιτήτριες άρχισαν να 

πειράζουν τα παιδιά. Στο τέλος οι μικροί δεν κρατήθηκαν, 

έτρεξαν στα σκαλοπάτια, χώθηκαν στην αγκαλιά της. 

«Παιδιά, σας παρουσιάζω…τα παιδιά μου! Είστε όλοι σας 

παιδιά μου!» Το ακροατήριο ξέσπασε σε χειροκροτήματα. 

Πέρασε το χέρι του μέσα από τα μαλλιά της. Τα έβαφε. Αν 

τα άφηνε, θα έμοιαζε  λες και το φεγγάρι είχε περάσει από 

πάνω τους και είχε υφάνει ασημένιες κλωστές σε μαύρο 

υφαντό. Ήξερε την αγάπη και τη φροντίδα που έδειχνε για 

τα μαθήματα και τους φοιτητές της, αλλά δεν την 

προτιμούσε με τα επίσημα ταγιέρ και τα κοσμήματα. Η 



 187 

γυναίκα που του άρεσε ήταν αυτή η απλή, η καθημερινή 

νοικοκυρά και μαγείρισσα, εκείνη που έβαζε την ποδιά 

γύρω από τη μέση της και ήταν ικανή να μετατρέψει το 

μεγάλο τραπέζι σε γαστρονομικό παράδεισο. Κι αφού 

έτρωγαν το μεσημέρι, ξάπλωναν στο μεγάλο κρεβάτι, 

αριστερά αυτός ,δεξιά αυτή, και ξαπόσταιναν από τη μέρα. 

Μια ώρα αρκούσε πριν τον απογευματινό καφέ και την 

επιστροφή στις δουλειές τους. 

Τότε το θυμήθηκε. Την άφησε να μαζέψει το τραπέζι κι 

ανέβηκε ως το δωμάτιο των αγοριών. Ο Γιάννης είχε 

αγγλικά, ο Άκης μισοκοιμόταν στο κρεβάτι του. 

 «Άκη, έχουμε να κάνουμε μια δουλειά, θυμάσαι;» του 

ψιθύρισε κι έκλεισε με νόημα το μάτι. Το παιδί κατάλαβε 

και πετάχτηκε ολόχαρο πάνω. Ο Χρηστάκης και η μητέρα 

του λείπανε στο νεκροταφείο. Τους περίμεναν να γυρίσουν. 

Φρόντισαν να κρύψουν για έκπληξη την τσάντα μην την δει. 

Δεν την είδε. Ο Άκης καθυστέρησε τον Χρήστο πριν ανέβει 

στο δωμάτιο του. Την άφησε αθόρυβα πάνω στο κρεβάτι 

του. 

«Τι ναι αυτό;» ρώτησε έκπληκτος. 

« ‘Άνοιξε να δεις» είπε ο κύριος Βασίλης. Το φερμουάρ 

τραβήχτηκε κι αποκάλυψε το πολύτιμο περιεχόμενο του. 



 188 

Μπουρνούζι, παντόφλες, πετσέτα , μαγιό. Μετά από καιρό 

τα δάκρυα που έρευσαν στα μάτια του Χρήστου ήταν 

ευωδιασμένα με χαρά. 

 

Η μεταφορική του εταιρεία  ήταν κλειστή το Σάββατο 

απόγευμα και βρήκε την ευκαιρία να περάσει από την 

οικοδομή. Τα συνεργείο δούλευε πυρετωδώς, όπως 

υπέθεσε από τους ποικίλους θορύβους που άκουγε, όπως 

έμπαινε στο οικόπεδο. Αυτό το είχε αγοράσει την ίδια 

εποχή που έψαχνε να κτίσει τις ιδιόκτητες αποθήκες του. 

Βρήκε, όμως, ένα καλύτερο κι αυτό έμεινε χέρσο για 

χρόνια. Όταν άρχισαν τα παιδιά να μεγαλώνουν και να 

ακολουθούν το δικό τους δρόμο, αποφάσισε να κτίσει τα 

δικά τους σπίτια. Επειδή ο Άκης ήταν εκείνος που 

παντρεύτηκε πρώτος, μάζεψε τα παιδιά ένα  βράδυ στο 

σπίτι, χώρισε το οικόπεδο σε τέσσερα ίσα κομμάτια και 

τους έβαλε να τραβήξουν κλήρο. Οι δυο μεγάλοι πήραν τα 

εξωτερικά, τα δίδυμα τα εσωτερικά. Όποιος παντρευόταν 

μετά, θα είχε το δικό του. 

Ο αρχιεργάτης του συνεργείου τον είδε από τον πρώτο 

όροφο κι άρχισε να φωνάζει, προσπαθώντας να καλύψει 

τον ήχο από τις μπετονιέρες. Δεν τα κατάφερε κι άρχισε 

να κουνάει χέρια. Ο Βασίλης ανταπάντησε με ένα νεύμα. 

Τον προϋπάντησε στη μέση της σκάλας. Του έτεινε 



 189 

δισταχτικά το βρώμικο από τη λάσπη χέρι. Ο Βασίλης είδε 

τον δισταγμό και για να τον ησυχάσει, το έσφιξε με 

δύναμη και σιγουριά. 

«Αφεντικό δε σε περίμενα! Έλα, έλα πάνω!» 

Ανέβηκαν με βήμα γρήγορο, μόλις που απόφυγε ένα 

καδρόνι με μερικές πρόκες όρθιες. Δεν τον ένοιαξε. Οι 

εργασίες προχωρούσαν κανονικά, ήταν μέσα στο 

χρονοδιάγραμμα και σε μερικούς μήνες τα παιδιά θα 

έφευγαν από το σπίτι που νοίκιαζαν και θα μετακόμιζαν 

εδώ. Οι εργάτες, έντεκα εκείνη τη στιγμή στο χώρο, 

τελείωναν τις επόμενες μέρες το κτίσιμο των εσωτερικών 

τοίχων και το σοβάτισμα. Μετά ηλεκτρικά, υδραυλικά, 

ελαιοχρωματισμοί, κουφώματα και πόρτες, μερεμέτια, 

εξωτερικοί χώροι και μια μεγάλη γιορτή μόλις θα το 

εγκαινίαζαν. Σα να το έβλεπε μπροστά του.  Στην είσοδο 

ένα σχετικά μεγάλο χολ κι αριστερά ο ενιαίος χώρος, η 

κουζίνα, χωρισμένη με τοίχο στο μισό ύψος από το σαλόνι 

και την τραπεζαρία. Ίσια μπροστά ένας μακρύς 

διάδρομος, το μεγάλο υπνοδωμάτιο και δεξιά το μπάνιο 

και δυο μικρότερα υπνοδωμάτια. Ένα κλασσικό σπίτι 

,πάνω κάτω παρόμοιο με τα άλλα τρία που σκόπευε να 

κτίσει. Μπροστά μεγάλη αυλή, κάτι που είχε και στο δικό 

του, αποθήκη και γκαράζ. Στο πίσω μέρος κι άλλη αυλή 



 190 

και γύρω περίφραξη. Αναστέναξε με ανακούφιση. Όλα 

πάνε καλά. 

Ακούμπησε τον ώμο στην σειρά των τούβλων που θα 

αποτελούσε την πόρτα του μπάνιου. Το ήθελε επίτηδες 

μεγάλο και μάλιστα, κατά κάποιο τρόπο, θα μπορούσε να 

χωρίζεται στα δυο. Ο γιος του και η νύφη του είχαν 

διαφορετικά κι απαιτητικά ωράρια. Αν ο ένας ήθελε 

τουαλέτα κι ο άλλος μπάνιο μπορούσε να γίνει με την 

προσθήκη ενός παραπετάσματος που ανοιγόκλεινε. Στην 

πόρτα του υπνοδωματίου ένιωσε τα μάγουλα του να 

φλογίζουνε. Γαλάζιοι ή ροζ οι τοίχοι, παιχνίδια παντού, 

ένα παιδικό κρεβατάκι στη γωνία και μια αθώα ύπαρξη με 

απαλό δερματάκι κάτω από τα σκεπάσματα. Ένα μωράκι 

χωρίς μαλλιά, με χείλια ίσα που φαίνονται, με χέρια μικρά 

σαν φυλλαράκια , να κοιμάται γαλήνιο, ανίδεο από τον 

βάρβαρο κόσμο γύρω του. Αν ήταν αγόρι, θα έπαιρνε το 

όνομα του. Αν ήταν κορίτσι, θα έπαιρνε της μητέρας της 

νύφης του. Ακόμα όμως η αναγγελία εγκυμοσύνης 

αργούσε αλλά το περίμενε πως και πως. Παρασυρμένος 

από τις σκέψεις του, δεν άκουσε καθόλου τον αρχιεργάτη 

που του φώναζε από το πίσω μέρος της αυλής. Όταν το 

πήρε είδηση , κούνησε κυκλικά τον καρπό του σα να 

έλεγε «πάει τρελάθηκα» και βγήκε έξω με ένα χαμόγελο 

ως τα αυτιά.  



 191 

«Η αυλή θα πλακοστρωθεί μέχρι εκεί.» ο εργάτης του 

έδειξε έναν άδειο κουβά καλυμμένο από ξεραμένο 

τσιμέντο. « Μετά θα μπουν τα κάγκελα, αλλά το γκαζόν 

θα πάει ως το δρόμο και θα χτιστεί ο τοίχος.»  

Ο Βασίλης ένιωσε σιγουριά με το παιδί που στεκόταν 

δίπλα του. Ήταν ο γιος του κτίστη που χε χτίσει και το 

δικό του σπίτι με τόσο μεράκι, που μετά δεν προλάβαινε 

να κλείνει δουλειές. Δυστυχώς, ένα εργατικό ατύχημα τον 

στέρησε νωρίς από την οικογένεια του κι ο μεγάλος του 

γιος ανέλαβε αφεντικό στο συνεργείο. Είχε άλλα πέντε 

στόματα να θρέψει οπότε δε σκέφτηκε καν να επιλέξει 

άλλον. 

 « Ο πατέρας σου θα ναι περήφανος για σένα» είπε 

εξωτερικεύοντας τις σκέψεις του. 

 Ο άνδρας κούνησε αργά καταφατικά το κεφάλι του. 

«Να στε καλά κυρ Βασίλη.»  

«Σπίτι καλά;» Θέλησε να ρωτήσει κάτι γενικό για να 

αποφορτίσει την ατμόσφαιρα, μα μάλλον δεν τα 

κατάφερε. 

«Η μάνα μου καταγίνεται όλη μέρα με τη γιαγιά και 

τους υπόλοιπους. Η αδερφή μου είναι έτοιμη να λογοδοθεί 

, ο άλλος μου αδερφός φαντάρος κι ο μικρός….Άσε τον 

μικρό θα τον δείρω! Γυρνάει όλο το βράδυ, έρχεται το 

πρωί, κοιμάται όλη μέρα…» 



 192 

«Γιατί δεν τον παίρνεις μαζί σου;» 

«Κάθε πρωί έπρεπε να στηθεί καυγάς για να ξυπνήσει. 

Τον άφησα χωρίς χαρτζιλίκι, του δινε η γιαγιά μου. Τι να 

κάνω δεν ξέρω…» 

Ο Βασίλης πλατάγιασε τη γλώσσα του όσο 

σκεφτόταν. «Στείλε μου στη δουλειά.» 

«Αποκλείεται να ξυπνήσει!» 

«Θα έρθω εγώ και θα τον πάρω σηκωτό!» 

Ο εργάτης πήρε μια έκφραση, κάτι ανάμεσα στη 

αμφισβήτηση και την πρόκληση «Αφεντικό, στο λέω…» 

«Άσε με να δοκιμάσω» 

«Καλά, καλά» Ο εργάτης παραιτήθηκε με δυσπιστία 

και μπήκε μέσα να συντονίσει τους άλλους. Ο Βασίλης 

παρέμεινε στον μελλοντικό κήπο με τα χέρια στις τσέπες. 

Φαντάστηκε τον κήπο γεμάτο με κόσμο, ψησταριές στην 

γωνία, χαρές και γέλια. Απέναντι ορθώνονταν άλλα τρία 

σπίτια, εκείνο του μεγάλου του γιου- αυτός θα μενε 

παραπάνω χρόνο στα ρεπό του από τη Πυροσβεστική-, 

του γιου από τα δίδυμα που μάλλον θα επιχειρούσε καμιά 

ανασκαφή  στον κήπο και της μοναχοκόρης του που 

φοβόταν πως άδικα της το κτιζε, αφού περνούσε το 

περισσότερο καιρό της στον αέρα και στο εξωτερικό. 

Μήπως να έφτιαχνε μια πισίνα μήκους πενήντα μέτρων 

για προπόνηση; Έβαλε μόνος του τα γέλια. 



 193 

Ο ήχος και το όνομα στο τηλέφωνο προμήνυε δουλειά 

του σπιτιού. Στην άλλη άκρη της γραμμής βρισκόταν η 

αγαπημένη του σύζυγος η οποία του απαριθμούσε, μάλλον 

απήγγειλε με τη κελαρυστή της φωνή, τα ψώνια για το 

μεσημεριανό τραπέζι. Συνηθισμένος από τις ατελείωτες 

και βιαστικές συνομιλίες της δουλειάς- μεταφορές 

εσωτερικού εξωτερικού- μπορούσε να αποθηκεύει κάθε 

πληροφορία με το πρώτο άκουσμα.  

Την βρήκε καθισμένη στο σαλόνι να διαβάζει ένα 

περιοδικό με τα γυαλιά κατεβασμένα στην άκρη της μύτης 

της και την μπρούντζινη τους αλυσίδα στο λαιμό. Του 

φαινόταν αστεία, αλλά δεν θέλησε να της το πει ποτέ. 

«Τι διαβάζεις;» 

«Ένα ταξιδιωτικό περιοδικό.» 

Ωχ, καμπανάκι! Αυτό σήμαινε πως θα του ζητούσε 

ταξίδι κι αυτός θα έπρεπε να βρει τρόπο να το αναβάλλει 

για πολλοστή φορά, η αλήθεια είναι. Άφησε τα ψώνια 

δίπλα στην πόρτα . Πλησίασε αργά και κάθισε δίπλα της. 

Εκείνη έγειρε στον ώμο του ετοιμάζοντας την παράκληση 

της για ένα ταξίδι που ακυρωνόταν  χρόνια τώρα. 

« Για ποιο μέρος διαβάζεις;» 

«Βαρκελώνη…!» του είπε με μια μικρή ένταση στο 

τέλος, σημάδι κρυφής επιθυμίας. Το περιοδικό πέρασε 

στα χέρια του και του έδειξε μια ολοσέλιδη φωτογραφία 



 194 

από το ναό της Σαγράδα Φαμίλια του Γκαουντί, που δεν 

είχε ακόμα ολοκληρωθεί, με τους μυτερούς τρούλους του 

να τρυπάνε τον καταλανικό ουρανό. 

«Θέλεις να πάμε;» 

« Από το θέλω μέχρι να πάμε ξέρεις πόσο είναι; 

Χρόονια!» του πέταξε τη σπόντα κι άνοιξε τα χέρια για να 

του το τονίσει ακόμα περισσότερο. 

« Άσε να περάσει το καλοκαίρι γιατί δεν μπορώ τη 

ζέστη και πάμε!» 

«Να το δω και να μην το πιστέψω!» συνέχισε αυτή 

μισοαστεία μισοσόβαρα, φορτώθηκε τα ψώνια και 

κλείστηκε στην κουζίνα να ετοιμάσει. Εκείνος έβγαλε το 

κινητό του και κατάφερε να πετύχει την κόρη του πριν 

απογειωθεί. 

 

Είχε μόλις τελειώσει με την διόρθωση γραπτών 

εξαμήνου και τα μάτια της την έτσουζαν από την 

υπερπροσπάθεια. Το λευκό σεντόνι στο κρεβάτι της 

φάνηκε σαν δροσερή όαση. Γδύθηκε αθόρυβα και 

ξάπλωσε δίπλα στον από ώρα κοιμισμένο σύζυγο της. 

Στην αρχή δεν το κατάλαβε. Μετά κάτι την ενόχλησε 

κάτω από την αριστερή της ωμοπλάτη. Έμοιαζε με μεγάλο 

χαρτί. Βρήκε στο σκοτάδι κάτι που έμοιαζε με φάκελο. 

Άνοιξε το φως στο πορτατίφ. Διάβασε το περιεχόμενο με 



 195 

τα μάτια γουρλωμένα. Σαν έφηβη πήδηξε  πάνω στον  

άντρα της, που έκανε και καλά ότι ξυπνούσε, ενώ 

παρέμενε σιωπηλός στο σκοτάδι σαν ύαινα. 

«Είσαι τρελός! Τρελός!» 

Την άφησε να πέσει στο στήθος του. Τι κι αν 

πενηντάρισαν; Η αγάπη τους παρέμενε ζεστή κι 

ανανεώσιμη κάθε μέρα, αγαπιόνταν πιο αληθινά από 

πολλούς νέους. Χάιδεψε τα μαλλιά της. Είχαν γκριζάρει 

αρκετά, ήθελαν βάψιμο, τα μάτια της χαρακώνονταν από 

ρυτίδες. Μα όταν κοιταζόντουσαν, έβλεπαν εκείνο το νέο 

και τη νέα που είχαν αγαπήσει στην τρίτη δεκαετία της 

ζωής τους. Του άρεσαν οι εκπλήξεις κι η κόρη τους απλά 

το κανόνισε. 

Θα έφευγαν για Βαρκελώνη σε έναν μήνα. 

 

 

 

 

 

 

 

 

 

 

 

 

 

 

 



 196 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

6. 

 

Πετάχτηκε έντρομη στον ύπνο της. Παρ’όλη τη δροσιά 

της νύχτας , ήταν μούσκεμα κι αυτή και τα σεντόνια  από 

κάτω της. Οι άσχημες εικόνες από το όνειρο ήταν ακόμα 



 197 

μπροστά στα μάτια της και προσπαθούσε να τις διώξεi με 

γρήγορο πετάρισμα των βλεφάρων της. Προς στιγμήν, δεν 

ήξερε που βρισκόταν. Όταν αντίκρισε την μεγάλη 

ντουλάπα απέναντι της, που κάλυπτε όλο τον τοίχο, 

αναγάλλιασε. Ήταν στην κρεβατοκάμαρα της. 

Το αεράκι που έμπαινε από την ανοικτή μπαλκονόπορτα 

στέγνωνε τον ιδρώτα από πάνω της και της έφερε ξαφνικό 

ρίγος. Έτριψε τα μπράτσα της να ζεσταθεί. Ο ήχος των 

αυτοκινήτων και τα φώτα του δρόμου την επανέφεραν στη 

πραγματικότητα.  Ένα τρίξιμο του κρεβατιού την έκανε να 

γυρίσει τη ματιά  δίπλα της. Ο άνδρας της, ένας σκοτεινός 

όγκος, ξεδιπλωνόταν από το κουβάριασμα του ύπνου κι 

ανασηκωνόταν, αγουροξυπνημένος από την ανησυχία της. 

«Τι έγινε;» ρώτησε με βραχνή φωνή. 

«Τίποτα. Ένα άσχημο όνειρο.» 

Την έπιασε απαλά από τον ώμο και την πήρε αγκαλιά. 

Ακούμπησε το μάγουλο της στο πλατύ στήθος του κι 

άκουσε την καρδιά του. Σε λίγο, και η δική της είχε 

ηρεμήσει κι ακολουθούσε το ρυθμό της δικής του. Ένιωθε 

την ανάσα του στα μαλλιά της, τη μύριζε να μοσχοβολάει 

δυόσμο, ανάμεικτη με το αφρόλουτρο που έκανε μπάνιο 

μετά την προπόνηση και τον αγώνα. Πέρασε το χέρι της 

πάνω από την κοιλιά του κι ένιωσε τους μύες από κάτω 

δυνατούς και φουσκωμένους, να ξεχωρίζουν στην αφή 



 198 

των δακτύλων της.  Έξυσε με το νύχι της τον αφαλό του 

κι αυτός της έδωσε ένα φιλί στο μέτωπο. 

«Ηρέμησε, καλή μου. Πάει πέρασε. Τώρα που σε πήρα 

αγκαλιά θα κοιμηθούμε και το πρωί θα ναι όλα μια χαρά, 

ε;»  

Η απάντηση της ήταν ένα κούνημα του κεφαλιού. 

«Θέλω να μου το πεις.» 

«Ναι καλέ μου. Θα είμαι μια χαρά.» 

«Έτσι μπράβο.» 

Του ανταπέδωσε το φιλί με ένα δικό της στο ύψος του 

ώμου. Όποια όνειρα κι αν έβλεπε, όσο άσχημα και να 

ήταν, ήξερε πως είχε κάποιον δίπλα της, σύζυγο κι 

αδερφό, να την πάρει αγκαλιά και να κουρνιάσει σαν 

αδύναμο πουλί στη φωλιά που σχημάτιζαν γύρω της δυο 

γερά μπράτσα. Ευχαριστούσε το Θεό που τον γνώρισε.  

Έπλεξε τα πόδια της με τα δικά του, ένα παράξενο δέσιμο 

λευκών και μελαχρινών σχοινιών- τα δικά της δεν τα 

βλεπε η μέρα, τα δικά του είχαν μαυρίσει από την 

πολύκαιρη έκθεση τους στο νερό και στον ήλιο. Έκλεισε 

τα μάτια και παραδόθηκε σε έναν γλυκό ύπνο χωρίς 

όνειρα μέχρι το πρωί. 

Οι πρώτες ακτίνες του ήλιου την βρήκαν καθισμένη 

στον καναπέ με τα δάκτυλα γύρω από μια κούπα καφέ. 

Είχε καθίσει οκλαδόν πάνω στα πόδια της κι ο σκύλος 



 199 

τους, ένα κίτρινο λαμπραντόρ ριτρίβερ, είχε αποκοιμηθεί 

μπροστά της. Το σπίτι τους ήταν στην άκρη της πόλης, σε 

μια συνοικία πάνω σε λόφο, μαζί με λίγα σπίτια. Η θέα 

από κει έφτανε ως τη θάλασσα και τα βουνά απέναντι, 

στην άλλη μεριά του κόλπου. Ο ήλιος ανέτειλε ακριβώς 

από κει, πάνω από την οροσειρά κι έλουζε το εσωτερικό 

του με το δειλό πρωινό φως του. Με τα μάτια 

ακολουθούσε την αλλαγή από τη νύχτα στη μέρα: μαύρο, 

μωβ, κόκκινο, χρυσό. Το ρολόι χτύπησε  επτά, ώρα να 

φτιάξει πρωινό. 

Το πρωινό ήταν ό,τι ακριβώς ζητούσε ένας αθλητής: δυο 

φέτες ψωμί τοστ κι ένας φυσικός χυμός, μαζί με ένα μπολ 

γάλα και δημητριακά. Όταν άκουσε τα βαριά του βήματα 

στην ξύλινη σκάλα άδειασε το χάρτινο κουτί του 

γάλακτος και οι νιφάδες καλαμποκιού επέπλευσαν στο 

λευκό υγρό. Τον αισθάνθηκε να πλησιάζει και κατάλαβε 

ακριβώς τι θα έκανε. Πλησίασε από πίσω της, πέρασε τα 

χέρια του μέσα από την ποδιά της κι αγκάλιασε τη μέση 

της. Ακούμπησε το πηγούνι του στον ώμο της και της 

χάρισε ένα πεταχτό φιλί στη βάση του λαιμού της. 

«Καλημέρα καλή μου….» ψιθύρισε και τα ρούχα τους 

θρόισαν. Έκλεισε τα μάτια της, έγειρε το κεφάλι της πίσω 

κι απέμεινε για λίγα δευτερόλεπτα σε αυτή στη στάση, 

ίδιοι σύμπλεγμα από αρχαίο ελληνικό γλυπτό. Μετά την 



 200 

γύρισε και οι ματιές τους έσμιξαν κάτω από το παράθυρο 

που, σχημάτιζε μια φωτεινή κορνίζα γύρω τους, με το φως 

του ήλιου. 

«Είσαι καλά; Το βράδυ είχες ανήσυχο ύπνο.» 

«Είμαι μια χαρά» απάντησε με παρατεταμένη τη 

συλλαβή του «μια» κι έτριψε τη μύτη της στη δική του. 

Τα χέρια του χάραξαν ανοδική πορεία στην πλάτη της και  

πέρασαν μέσα από τα μαλλιά της. Με τα μάτια του έψαξε 

το βάθος των δικών της. 

«Σίγουρα;» 

Σήκωσε τα φρύδια της με απορία. «Αφού σου είπα!» 

Το σκυλί μπλέχτηκε στα πόδια της και τράβηξε τη 

προσοχή του.  

«Έλα Άργο!» φώναξε και γονάτισε μπροστά στο 

τετράποδο φίλο του. «Έλα πάμε μια βόλτα!». Άνοιξε την 

πόρτα κι ο τετράποδος φύλακας όρμησε έξω, να 

ξεμουδιάσει λίγο από το βράδυ, αφού κέρδισε μερικά 

χαϊδέματα στα αυτιά και στην ράχη. 

«Πήγαινε πλύσου και μετά έλα» παρατήρησε η κοπέλα 

σερβίροντας το πρωινό. Εκείνος έτρεξε στην τουαλέτα 

που ήταν φτιαγμένη στο κενό της σκάλας  και γύρισε 

κουνώντας τα χέρια του κυκλικά για να της δείξει ότι τα 

έπλυνε. Του χαμογέλασε και κάθισαν στο τραπέζι. 



 201 

Ο Άκης και η Μαρία. Αυτός ψηλός, σωματώδης και 

μελαμψός κι αυτή κοντούλα, αδύνατη και λευκόχρωμη. 

Ίσα που τον έφτανε στη μασχάλη. Επαγγελματίας 

πολίστας στην δεύτερη Εθνική και φιλόλογος καθηγήτρια 

σε ιδιαίτερα στο σπίτι. Διαμετρικά αντίθετοι μα η αγάπη 

τους αντίστροφα ανάλογη σε αυτό. 5 χρόνια μαζί, αλλά 

καμιά μέρα δεν είχαν αφήσει να μπει η ρουτίνα ανάμεσα 

τους ούτε είχαν λογοφέρει ποτέ.  

«Τι όνειρο είδες;» 

«Ορίστε;» 

«Το βράδυ που πετάχτηκες πάνω, όνειρο έβλεπες;» 

«Τίποτα δεν ήταν…» 

«Δως μου το χέρι σου.»  

Άπλωσαν τα χέρια κι εκείνος έκλεισε τις μικροσκοπικές 

τις παλάμες στις τεράστιες δικές του. Οι αντίχειρες του 

έτριψαν το πάνω μέρος τους. Τα μάτια τους μίλησαν μέσα 

στη σιωπή. Πιο πολλά λέγαν με τις κόρες παρά με τα 

χείλη. Με ένα χαμόγελο συνέχισαν το πρωινό τους. 

Και τότε που τον πρωτογνώρισε της φάνηκε μυώδης 

αλλά τώρα που τον ξανακοιτούσε της έδινε την εντύπωση 

πως είχε παραμεγαλώσει. Όπως ήταν σκυμμένος πάνω 

από το πιάτο του, οι αγκώνες του κάλυπταν όλο το πλάτος 

του τραπεζιού και οι φουσκωμένοι του ώμοι έφταναν 

σχεδόν το ίδιο. Τα πόδια του φτάναν απλωμένα να 



 202 

ακουμπήσουν τα δικά της στην άλλη άκρη του τραπεζιού. 

Ίσως να συνέχιζε να ψηλώνει, αυτό το είχε απορία. 

«Τι κοιτάς;» 

«Ορίστε;» Τινάχτηκε από τις σκέψεις της. 

«Ρωτάω γιατί με κοιτάς έτσι» 

Της χαμογέλασε. Κι όταν  χαμογελούσε, τα δόντια του 

άστραφταν στο στόμα του, σαν διαμάντια μέσα σε 

βελούδινο κόκκινο πουγκί. Και στις άκρες των ματιών 

του, απλωνόταν μια βεντάλια από ζάρες, κάτι που είχε 

προσέξει από την πρώτη στιγμή. Τα μαλλιά του, σπαστά, 

είχαν αρχίσει να πετάνε λευκές τρίχες αραιά και που, 

λευκές γραμμές σε μαυροπίνακα. 

«Νομίζω πως έχεις… μεγαλώσει κι άλλο» 

Το χαμόγελο μετατράπηκε σε τρανταχτό γέλιο, το κορμί 

του σείστηκε ολόκληρο, μαζί του το τραπέζι και κύματα 

δόνησης φτάσανε μέχρι εκείνη. Λύθηκε στα γέλια. 

«Ίσως να έχεις δίκιο» απάντησε μόλις ηρέμησαν. Άνοιξε 

τα χέρια του κι από την απόσταση που τον έβλεπε έπιαναν 

όλο τον τοίχο πίσω του. Η πλάτη του είχε με τα χρόνια και 

την άσκηση μετατραπεί σε ένα ανάποδο ισοσκελές 

τρίγωνο. Ναι, είχε μεγαλώσει κι άλλο. 

«Τι θα κάνεις το μεσημέρι;» 

«Θα φύγω σε λίγο για ψώνια στη γειτονιά και στις πέντε 

έχω μάθημα…»¨ 



 203 

«Α!» πετάχτηκε από τη θέση του και χτύπησε 

«μπαλονάκι» με τα δάχτυλα του. «Έρχεται ένας νέος 

παίκτης από  Κοζάνη κι, αν μείνει, θα πρέπει να πάρει 

μετεγγραφή σε σχολείο εδώ. Επειδή θα πάει Δευτέρα 

Λυκείου, θα χρειαστεί μαθήματα. Θα τον αναλάβεις;» 

Έμεινε με το κουτάλι μετέωρο πάνω από το μπολ της 

και σκέφτηκε με σουφρωμένο στόμα. «Πες μου το σε μια 

βδομάδα. Θα ξέρεις μέχρι τότε;» 

«Πιστεύω πως ναι.»  

«Ωραία!» 

«Και που θα μένει;» 

«Πρέπει να ρωτήσω τον πατέρα μου για αυτό. 

Σκέφτομαι να τον βάλω στη σοφίτα.» 

«Για να τον βάλεις στη σοφίτα, πρέπει να βγάλεις δυο 

βιβλιοθήκες κι ένα πιάνο!» 

«Θα δούμε…το μεσημέρι τρώμε σε μας.» 

«Θα βγω να πάρω κάτι για βραδινό έστω.» 

Κοίταξε το ρολόι πίσω του. Οκτώ παρά.  

«Καλή μου, φεύγω. Μην αργήσω!» 

Στην κρεμάστρα κρεμόταν ένα χοντρό μπουφάν, μπλε 

με κόκκινες ρίγες στα μανίκια και στο γιακά, για αναβάτες 

μηχανών. 

«Θα πάρεις τη μηχανή;» 



 204 

«Ναι θα πάω από τον περιφερειακό, να γλυτώσω τη 

κίνηση του κέντρου.» 

Η τσάντα που φορούσε στην πλάτη ήταν πίσω από την 

πόρτα του δωματίου τους. Μέχρι να ανέβει και να τη 

φέρει, η Μαρία στεκόταν στη πόρτα με το κράνος στα 

χέρια της. Το μπουφάν δώρο από τη μητέρα του, το 

κράνος από εκείνη. Κάλυψε τις ανοικτές παλάμες πάνω 

από το σκληρό υλικό κι έσκυψε για να βρει τα χείλη της. 

Αναγκάστηκε να σηκωθεί στις μύτες των ποδιών της. 

« Σ’αγαπώ καλέ μου. Να προσέχεις» 

«Κι εγώ. Τα λέμε το μεσημέρι.» 

Ακούμπησε στο κούφωμα της πόρτας και τον 

παρατηρούσε που έφευγε. Ο μεγάλος του κορμός γύρισε 

στα σκαλοπάτια και χάθηκε κάτω από τον τοίχο για να 

βγει στην αυλή και στο γκαράζ. Από το παράθυρο τον είδε 

να βγάζει αργά τη μηχανή στο δρόμο, να της στέλνει ένα 

φιλί που ανταπέδωσε και να στρίβει ανατολικά για να βγει 

στον κεντρικό και σε είκοσι λεπτά να είναι στη δουλειά 

του. 

Στο απέναντι πεζοδρόμιο στέκονταν παιδιά που 

πήγαιναν για το σχολείο. Μόλις έφυγε ο Άκης, πέρασαν 

προς το μέρος του σπιτιού τους κι έστριψαν στη γωνία του 

για να βγουν στα σχολικά κτήρια, δυο τετράγωνα από κει. 

Τα κοιτούσε μέχρι που χάθηκαν από το οπτικό της πεδίο. 



 205 

Μακάρι να μην περνούσε πολύς καιρός που μια νέα ζωή 

θα έμπαινε στη ζωή τους, θα τους ξυπνούσε το πρωί και 

θα της έφτιαχνε πρωινό για να πάει σχολείο. Χάιδεψε με 

προσμονή την κοιλιά της. 

Μισή ώρα μετά που έφυγε από το σπίτι ο Άκης έμπαινε 

στην επιχείρηση τους και συναντούσε τον πατέρα του στο 

γραφείο. Η Μαρία κατέβαζε στην κουζίνα έναν φάκελο με 

διαγωνίσματα, γέμισε την κούπα της πάλι με καφέ και 

γέμισε το πρώτο με διορθώσεις , ένα λευκό λιβάδι με 

κόκκινες παπαρούνες. 

 

«Πατέρα, θα χρειαστεί να αδειάσουμε τη σοφίτα…» 

Ο πατέρας του σήκωσε το κεφάλι του από μια στοίβα 

χαρτιά παραγγελιών της μέρας εκείνης. Τον κοίταξε πάνω 

από τα γυαλιά του με το ερωτηματικό μας τεράστιας 

απορίας να υψώνεται πάνω από το κεφάλι του. 

«Οι βιβλιοθήκες δεν κουνάνε ξέρεις.» 

«Και το πιάνο;» 

«Το πιάνο το πουλήσαμε. Βασικά η αδερφή σου το 

πούλησε, αφού δεν ασχολείται πια… Προτίμησε με τη 

φίλη της να πετάνε πάνω από τα σπίτια μας και να μας 

κουνάνε το χέρι!» Ο Άκης χαμογέλασε στην σπόντα του 

πατέρα του. Ο πατέρας άργησε να συμβιβαστεί με την 

ιδέα ότι η μία και μόνη κόρη που έχει θα άφηνε έστω και 



 206 

λίγα εκατοστά την επιφάνεια του εδάφους. Τα αεροπλάνα 

δεν τα συμπάθησε ποτέ. Δυο φορές που είχε αναγκαστεί 

να ταξιδέψει στην Γερμανία και την Σουηδία, αντί να 

πάρει ένα αεροπλάνο και να πάει άνετα άνετα, προτίμησε 

να φορτωθεί τρεις μέρες ή και μια βδομάδα  ακόμα σε μια 

νταλίκα εταιρείας που συνεργάζονται και να περάσει την 

κεντρική Ευρώπη. Η αγαπημένη του κόρη βέβαια τον 

έπεισε, προνόμιο που κανένα από τα αγόρια δεν είχε. Το 

επάγγελμα του μεγάλου αδερφού τον γέμιζε τρόμο, λες 

και ήταν καθημερινά σε μάχη με πυρκαγιές που 

κατέκαιγαν τα δάση του Αμαζονίου. Για την αρχαιολογία 

και τις ανασκαφές του μικρού έριχνε την ευθύνη στην 

γυναίκα του. Μόνο για το πόλο δεν έφερε αντίρρηση, για 

λόγους πολύ προσωπικούς. 

«Ε τότε θα χρειαστεί να αδειάσουμε λίγο τις κούτες από 

τα προικιά και τα δώρα του γάμου σας…» 

Ναι, κρατούσαν ακόμα, κλεισμένα στις κούτες τους, τα 

δώρα από το γάμο τους. Δεκάδες σκονισμένες κούτες ως 

τη μέση του τοίχου, που έκλειναν απελπιστικά το χώρο 

και την πόρτα του μπάνιου. 

«Απορώ τι τα κρατάτε ακόμα! Σε λίγο θα χουν αξία 

μόνο για τον Αλέξανδρο να πει πως τα βρήκε σε καμιά 

ανασκαφή!» 



 207 

Άφησε τα χαρτιά στο γραφείο και πέρασε τα χέρια στα 

μαλλιά του. Στύλωσε το βλέμμα στον γιο του απέναντι και 

τον έδειξε με το δάχτυλο μερικά δευτερόλεπτα πριν 

απαντήσει. « Θα σου λεγα να το πεις στην μάνα σου, αλλά 

έχουμε κάνει τόσες φόρες την κουβέντα που έχω βαρεθεί 

να ακούω να μου λέει- εδώ μιμήθηκε τη φωνή της 

κάνοντας τον Άκη να γελάσει δυνατά- : « Αυτά έχουν 

μεγάλη αξία για μένα και θα τα αφήσεις εκεί που τα 

βρήκες!» Η καρέκλα του τραντάχτηκε από τα γέλια του. « 

Γιατί να την αδειάσουμε;» 

«Περιμένω κόσμο.» 

«Τι κόσμο;» 

«Θα έρθει ένας νέος παίκτης στην ομάδα και θα πρέπει 

να μείνει κάπου λίγο καιρό, μέχρι να βρει κάπου μόνιμα.» 

Ο Βασίλης μαλάκωσε. Στο μυαλό του ήρθαν τα 

φοιτητικά του χρόνια. Τότε που βρέθηκε κλεισμένος στο 

λευκό, ψυχρό, δωμάτιο μιας φοιτητικής εστίας με 

ελάχιστα έπιπλα. Έφευγε από το σπίτι για πρώτη φορά. 

Όσο καιρό ήταν με τη μητέρα του, να γραφτεί στη σχολή, 

να αγοράσει πράγματα, να εξοπλίσει το δωμάτιο του, δεν 

τον ένοιαζε. Όταν, όμως, την έβαλε στο τραίνο κι αυτό 

ξεκίνησε για το σπίτι τους, σαν έμεινε μόνος στην 

αποβάθρα του σταθμού τότε ένιωσε τη μοναξιά να τον 

καρφώνει μέχρι τα φυλλοκάρδια του. Μπήκε στο πρώτο 



 208 

λεωφορείο, βυθίστηκε στις σκέψεις του με το κεφάλι 

ακουμπισμένο στο κρύο τζάμι και τα πρωτοβρόχια 

αναμειχθήκανε με τα δάκρυα του.  

Το δωμάτιο του δεν ήταν πάνω από πέντε τετραγωνικά. 

Τα πλακάκια στο πάτωμα ήταν από πλαστικό, πρόχειρα 

κολλημένα, με μια διαρροή νερού από το καλοριφέρ 

ξεκόλλησαν το πρώτο χρόνο. Το δάπεδο πια του θύμιζε 

σκακιέρα. Αριστερά ανοιγόταν ένας στενός χώρος, ένα 

χώρισμα με τούβλα που πίσω του ήταν ένας νιπτήρας κι 

ένας καθρέπτης με βγαλμένα αυτοκόλλητα και μπογιά από 

το φρεσκοβαμμένο τοίχο. Στη συνέχεια ίσα που χωρούσε 

μια ντουλάπα με τα φύλλα της μισοριγμένα και τέσσερα 

ράφια για τα βιβλία του. Μετά το κρεβάτι, παλιό, με το 

στρώμα βουλιαγμένο από τη χρήση. Ξύλινος πάγκος στον 

απέναντι τοίχο με συρτάρια κι ένα αυτοκόλλητο που 

μαρτυρούσε την καταγωγή του προηγούμενου ένοικου: I 

love Cyprus. Και πάνω από αυτόν ως την οροφή 

ανοιγόταν ένα μεγάλο παράθυρο που άνοιγε το μισό, 

χωρίς μπαλκόνι. Ένα λεπτό σχοινί χρησίμευε για 

απλώστρα. Το πρώτο πράγμα που έπρεπε να  πάρει ήταν 

μια κουρτίνα. 

Έπρεπε να θεωρείται και τυχερός. Στα άλλα κτήρια δεν 

υπήρχαν καν νιπτήρες στα δωμάτια, παρά μόνο στον 

διάδρομο, δίπλα στα μπάνια και τις τουαλέτες. Τρεις 



 209 

τουαλέτες και τρία μπάνια για είκοσι παιδιά. Ας είναι. 

Τουλάχιστον, φαίνονταν καθαρά. Άναψε το φως. Οι 

λάμπες τρεμόπαιξαν μέσα στα κόκκινα καλύμματα τους. 

Άσπροι, τοίχοι, άσπρο ταβάνι. Το μόνο χρώμα που υπήρχε 

ήταν το ξεθωριασμένο καφέ των επίπλων και το γκρι ενός 

μεταλλικού κύκλου πάνω από την πόρτα που ήταν ένα 

είδος κουδουνιού αν σε καλούσαν στο τηλέφωνο που 

υπήρχε στο διάδρομο. Η πόρτα είχε έναν σύρτη. Τον 

έσυρε κι ο ήχος αντήχησε στα αυτιά του σα να 

κλειδαμπάρωσαν χιλιάδες πύλες από μεσαιωνικά κάστρα. 

Κυριακή βράδυ. Το πρώτο μάθημα ήταν Τετάρτη, οκτώ 

με έντεκα το πρωί. Ξάπλωσε με τα ρούχα σε ένα κρεβάτι 

που χε πάρει σχήμα από άλλα σώματα χρόνια τώρα. Με 

τα χέρια πίσω από το κεφάλι έμεινε να κοιτάζει το ταβάνι. 

Δεν τα ένιωσε παρά μόνο όταν φτάσανε στο λαιμό του και 

τον γαργάλησαν. Δάκρυα. Δεν ήταν και λίγο να βρεθεί 

από τη μια στιγμή στην άλλη σε έναν ξένο τόπο, μόνος, 

μακριά από το σπίτι του για πρώτη φορά. Δεν το περίμενε 

να στενοχωρηθεί τόσο. Στο λευκό ταβάνι προβάλλονταν 

μια ταινία: ο πατέρας του να σχολάει από τη δουλειά, η 

μητέρα του να συγυρίζει όλη μέρα, τα αδέρφια του να 

παίζουν και να διαβάζουν γύρω από το μεγάλο τραπέζι 

του σαλονιού. Το πήρε απόφαση: στα πρώτα 



 210 

Χριστούγεννα θα ζητούσε μετεγγραφή για την ανάλογη 

σχολή πιο κοντά του. 

 Αργότερα είχε να διηγηθεί στην παρέα του: « Ναι, 

προσευχήθηκα στο Θεό να μου στείλει την καλύτερη 

παρέα.» Έριχνε μια ματιά στους φίλους του και 

συμπλήρωνε χαμογελώντας: «»Και ναι μου την έστειλε!» 

Τετάρτη πρωί είχε ξυπνήσει από τις έξι. Ο διάδρομος 

άδειος, οι περισσότεροι κοιμόνταν, άλλοι έλειπαν. Το 

νερό στο ντουζ, χλιαρό, δεν είχαν ανάψει ακόμα τα 

καλοριφέρ, αλλά δεν τον ένοιαζε. Έκανε το μπάνιο του, 

ντύθηκε και βγήκε στο αγιάζι για να πάει στο σχολή. Η 

εστία βρισκόταν σε μια μικρή ανηφόρα. Η πόλη έμοιαζε 

να κοιμάται ακόμα κάτω από τα νυχτερινά φώτα και την 

πρωινή  ομίχλη. Έμενε κοντά στο πανεπιστήμιο, αλλά 

κανείς δεν του είχε εξηγήσει ότι μπορούσε να κόψει 

δρόμο μέσα από τα κτήρια κι όχι να πηγαίνει  από τις 

οδούς περιμετρικά.  

Το κτήριο φάνηκε σαν όαση μέσα στα άλλα. Αυτό το 

είχε επισκεφτεί δυο-τρεις φορές για να εγγραφεί αλλά 

σήμερα του φαινόταν περισσότερο με ζεστό σπιτικό παρά 

με τυπική κιβωτό μάθησης. Το μόνο πράγμα που δεν 

κατάφερε ποτέ να μάθει ήταν η διαρρύθμιση του. 

Απόρησε ποιος το έκτισε, που κατάφερε να σχεδιάσει ένα 

κτήριο «καθρέπτη»: ό,τι έβλεπες στα αριστερά, έβλεπες 



 211 

και στα δεξιά. Αμφιθέατρο από την μια, αμφιθέατρο από 

την άλλη, σκάλες από τη μια, σκάλες από την άλλη. Δεν 

ήταν λίγες οι φορές στη διάρκεια των σπουδών του που 

μπέρδευε τις μεριές κι έβγαινε σε άσχετες αίθουσες. 

Κι έγινε το πρώτο μάθημα στις οκτώ και στις έντεκα 

έπινε τον πρώτο του φοιτητικό καφέ, με τον πρώτο 

συμφοιτητή που γνώρισε. 

Μέχρι τα Χριστούγεννα είχε αλλάξει παντελώς γνώμη. 

Η παρέα μεγάλωσε και, προς απάντηση των προσευχών, 

έμοιαζε να ναι η καλύτερη, η «αφρόκρεμα» του έτους του. 

Στην αρχή σμίξανε γύρω στα είκοσι άτομα, μα στην 

πορεία γίνανε μικρότεροι πυρήνες, αλλά πάντα είχαν όλοι 

φιλικές σχέσεις μεταξύ τους. Ήταν παιδιά από όλη τη 

χώρα, από την Αθήνα, τη Θεσσαλονίκη, τη Μακεδονία 

και τη Θεσσαλία, Πελοπόννησο και Κρήτη. Ακόμα κι από 

Κύπρο, ένα παληκάρι που γνώρισε την δεύτερη μέρα. 

Απολάμβανε τις στιγμές που ξεχνιόντουσαν και μιλούσαν 

στην ντοπιολαλιά τους, βγαλμένοι από το θεατρικό 

«Βαβυλωνία» του Βυζάντιου.  Αγόρια, κορίτσια, ψηλά και 

κοντά, καστανά ή ξανθομάλλικα, ερχόταν και φεύγανε, 

γιορτές, βόλτες, εκδρομές, αγωνία για τις εξετάσεις και 

τους βαθμούς.   Μερικοί αγαπήθηκαν, δυο 

αρραβωνιάστηκαν πριν το πτυχίο και τώρα τελευταία 

έμαθε πως είχαν φύγει με το παιδί τους στην Αμερική.  



 212 

Ο τρίτος φίλος που γνώρισε έξω από το αμφιθέατρο 

έμελλε να γίνει ο πιο καλός του. Ήταν ο μόνος ντόπιος 

από όλους. Στην πορεία ανακάλυψε ότι ήταν και σε άλλα 

πράγματα μοναδικός: ο μόνος που έκανε γυμναστική, με 

αυτοσχέδια βάρη από μπετόν στην ταράτσα του σπιτιού 

του κι ο μόνος που ήξερε να παίζει κιθάρα από όλους. 

Όταν πια η μεγάλη παρέα είχε διαμορφωθεί, αφού είχαν 

γυρίσει όλες τις καφετέριες και τις ταβέρνες της πόλης, 

πέταξε την ιδέα που βρήκε όλους σύμφωνους: να 

μαζευτούν το βράδυ στο σπίτι του. Συναντήθηκαν όλοι 

στην κεντρική πλατεία της πόλης, πήραν το γαλάζιο 

λεωφορείο που τους άφηνε ένα τετράγωνο πάνω από το 

σπίτι και χτύπησαν δειλά το κουδούνι. 

Τους άνοιξε μια ευγενέστατη και παράλληλα τόσο απλή  

κυρία, που θα μπορούσε κάλλιστα να είναι η μητέρα όλων 

( όπως έγινε αργότερα). Τις περισσότερες ώρες τις 

περνούσε στο νοσοκομείο που βρισκόταν στο κέντρο της 

πόλης, στην παθολογική πτέρυγα. Η θέση της αυτή, η 

συνεχής επαφή της με ανθρώπους του πόνου, την έκανε 

συμπονετική, ζεστή κι αγαπητή στον κάθε ένα από την 

πρώτη στιγμή.  

Δίπλα της βρισκόταν ο οικοδεσπότης. Ντυμένος 

επίσημα, με κοστούμι, γραβάτα και γιλέκο καλωσόριζε 

και χαιρετούσε με σταθερό χέρι τους καλεσμένους του. 



 213 

Καμιά φορά αναγκαζόταν να στρώσει τα λιγοστά μαλλιά 

στο πίσω μέρος του κεφαλιού του. Ίσιωσε πάντα τα 

γυαλιά του όταν ήθελε να μιλήσει στους μαθητές του ως 

διευθυντής ιδιωτικού σχολείου σε ένα ακριβό προάστιο 

της πόλης. Την οικογένεια συμπλήρωνε μια μικρότερη 

αδερφή, που έλειπε εκδρομή εκείνες τις μέρες Το σαλόνι 

γέμισε και μερικοί, μάλιστα, κάθισαν κάτω. Οι 

οικοδεσπότες μοίρασαν ένα χαμόγελο στους φίλους του 

γιου τους και η κυρία χάθηκε στο βάθος του διαδρόμου, 

στην κουζίνα της, για να βγάλει αργότερα τα ζεστά 

φαγητά της, με την βοήθεια των κοριτσιών. 

Τα παιδιά είχαν καθίσει περιμετρικά από το μεγάλο 

τζάκι που δέσποζε  στο κέντρο του σαλονιού, κάτω από 

μια μεγάλη ελαιογραφία, δώρο ενός  ζωγράφου, φίλου της 

οικογένειας. Ο οικοδεσπότης προσπάθησε να αποστηθίσει 

τα ονόματα τους. Τον πρώτο καιρό δεν τα κατάφερε τόσο 

καλά, αλλά τους θυμόταν με τα χαρακτηριστικά τους ή 

τον τόπο καταγωγής. Αφού σχημάτισε στο μυαλό του ένα 

σύντομο βιογραφικό για τον καθένα τους αφηγήθηκε την 

δική του ιστορία. Είχε κατέβει στην πόλη από ένα μικρό 

χωριό σκαρφαλωμένο στα βουνά της Πιερίας, δέκα 

χρονών, να πάει σχολείο. Έμενε σε ένα οικοτροφείο, 

στιβαγμένος σε παγερούς θαλάμους με ένα σωρό παιδιά,  

μέχρι να δώσει εξετάσεις. Με πίστη και υπομονή 



 214 

κατάφερε να σπουδάσει και να φτάσει σήμερα να ναι 

διευθυντής. Ευχήθηκε το ίδιο σε όλα τα παιδιά που είχαν 

κυριολεκτικά κρεμαστεί από τα χείλη του- κάτι που τον 

έκανε αγαπητό και στο σχολείο του-, τα φαγητά ήταν 

έτοιμα και πέρασαν να φάνε γύρω από ένα ολοστόλιστο 

τραπέζι. 

Η βραδιά πέρασε ανάμεσα σε σοφά λόγια και νεανικό 

ενθουσιασμό. Τα παιδιά απόλαυσαν κυριολεκτικά το 

φαγητό, φαγητό σπιτικό που τους θύμιζε εκείνο της 

μητέρας τους. Μια κοπέλα δάκρυσε κιόλας. Ένας δε 

σταματούσε να τρώει και δέχτηκε τα πειράγματα της 

παρέας, απαντώντας με  τη σαλάτα να κρέμεται από το 

στόμα του. Μετά το γλυκό, ο πατέρας του φίλου τους 

πρότεινε να παίξει κιθάρα. Τα παιδιά το δέχτηκαν με 

ενθουσιασμό και χειροκροτήματα. Πήγαινε από μικρός 

στο ωδείο και μάλιστα είχε δώσει αρκετές παραστάσεις. 

Οι εξετάσεις, όμως, τον φρέναραν και πλέον έπαιζε στο 

σπίτι για εξάσκηση. Έπαιζε κυρίως κλασσικά, ορχηστρικά 

κομμάτια. Μερικοί ματαίως περίμεναν να ακούσουν 

λόγια. Κάποιοι άλλοι βαρέθηκαν, μη εξοικειωμένοι με τη 

μουσική. Του Βασίλη πάντως του άρεσε. Η μόνη μουσική 

που χε ακούσει ποτέ του ήταν παραδοσιακά ή λαϊκά από 

το γραμμόφωνο του πατέρα του. 



 215 

Μετά από μισή ώρα μοναδικής μουσικής όλοι είχαν 

χαλαρώσει, είχαν ανοίξει  τις ζώνες τους κι άρχισαν να 

νυστάζουν. Οι οικοδεσπότες το παρατήρησαν και δεν 

θέλησαν να τους κρατήσουν άλλο. Καληνυχτίστηκαν 

ανανεώνοντας το ραντεβού τους για άλλες βραδιές. Αυτό 

ήταν. Οι συναντήσεις επαναλήφθηκαν στα σπίτια του 

καθενός. Μόνο στο μικρό του δωμάτιο της φοιτητικής 

εστίας δε μπόρεσαν να μαζευτούν ποτέ, αλλά το 

αντικατέστησε με ένα κέρασμα στα γενέθλια του κάθε 

χρόνο.  

Την επόμενη Κυριακή χτύπησε το τηλέφωνο του 

διαδρόμου στο δωμάτιο του. Ήταν ο πατέρας του φίλου 

του. Τον περίμενε για φαγητό. Όταν τον υποδέχτηκαν 

πάλι τα χαμογελαστά  πρόσωπα διαπίστωσε πως πίσω του 

κάθονταν σχεδόν η μισή του παρέα. Τα παιδιά εκείνα που, 

όπως αυτός, ήταν από μακριά και δεν βρίσκονταν την 

Κυριακή στο σπίτι τους. Από τότε οι Κυριακές που 

έλειψαν ήταν ελάχιστες. Σκεπασμένοι με χιόνι, μούσκεμα 

στη βροχή, ιδρωμένοι από τη ζέστη, κάθονταν γύρω από 

το τραπέζι ευλαβικά ευχαριστώντας λεκτικά και νοερά για  

την φιλοξενία. 

 Όταν μετά το πτυχίο του, πήγε να τους αποχαιρετήσει 

για τελευταία φορά, κάθισε στον καναπέ αμίλητος. Δεν 

μπορούσε να ξεστομίσει το αντίο. Καρφωνόταν στη 



 216 

γλώσσα του, έγδερνε τα σωθικά του, μάτωνε την καρδιά 

του. Το ίδιο κι αυτοί. «Εις το επανιδείν παλικάρι μου. Ο 

Θεός να ναι μαζί σου. Μην πούμε αντίο.» του είπαν κι 

έφυγε χωρίς να κοιτάξει πίσω, με μυρωδιές, γεύσεις και 

μελωδίες φυλαγμένες στο πιο πολύτιμο σεντούκι στο 

θησαυροφυλάκιο του μυαλού του.  

Όταν μπήκε στο λεωφορείο να  φύγει, η τελευταία 

εικόνα που είχε ήταν θολή από τα δάκρυα. Το μόνο που 

μπόρεσε να θυμηθεί ήταν τα τελευταία μέλη της παλιάς 

παρέας να τον χαιρετάνε βουρκωμένοι. Τους 

περισσότερους δεν τους ξαναείδε. Ανοίξανε τα φτερά τους 

και πετάξανε στα πέρατα του κόσμου. Δεν υπήρχαν τότε 

κινητά και υπολογιστές για πιο άμεση επαφή. Μετά 

γνώρισε την γυναίκα του, ξεκίνησε η δουλειά, κάποιους 

τους συνάντησε τυχαία όταν γύριζε δρομολόγια στην πόλη 

που σπούδασε. Την επόμενη φορά που πέρασε από το 

«δεύτερο του σπίτι» το βρήκε κλειστό. Ο φούρναρης από 

τον δίπλα φούρνο του είπε πως μετακόμισαν. Η δουλειά 

και η καθημερινότητα απαγόρευσε σε όλους να 

ξαναϊδωθούν. Οι χορδές από την κιθάρα σκούριασαν, 

σπάσανε και ματώσανε την ανεμελιά του παρελθόντος. Κι 

έμεινε μόνο μια καρδιά να θυμάται τα περισσότερα πια 

ξεθωριασμένα, γκριζαρισμένα από την πατίνα του χρόνου. 



 217 

«Σαν κι εσάς κι εγώ» εξήγησε στη διάρκεια ενός 

απογευματινού καφέ ο πατέρας του φίλου του «βρέθηκα 

σε μια ξένη πόλη από μικρός. Ξέρω πως είναι να σαι 

μακριά από το σπίτι σου, όταν όλοι οι άλλοι επιστρέφουν. 

Τώρα να ξέρετε πως έχετε μια οικογένεια εδώ.» 

 

Όρθιος μπροστά στο παράθυρο, με την κούπα τον καφέ 

στο χέρι, τα ξαναθυμήθηκε με αναστεναγμό. Ήρθε ο 

καιρός να κάνει το ίδιο.. 

«Πώς το λένε το παιδί;» 

 «Γιώργο νομίζω.» 

Αναρρίγησε με κλειστά μάτια. Δεν το περίμενε. Οι 

ρόλοι θα αντιστρέφονταν. Κάποτε ένας Γιώργος φρόντιζε 

έναν Βασίλη. Τώρα ένας Βασίλης θα φρόντιζε έναν 

Γιώργο. 

«Η σοφίτα θα καθαριστεί και το παιδί θα μείνει κει για 

όσο χρειαστεί. Θα χει μια οικογένεια εδώ.» Με σφιγμένα 

χαρακτηριστικά στο πρόσωπο βγήκε στον πρωινό ήλιο. Ο 

Άκης δεν κατάλαβε την φλόγα που άναψε άθελα του στον 

πατέρα του. Απόρησε με την παύση των ερωτήσεων του 

αλλά δεν ρώτησε καν. Τον ήξερε. Βγήκε κι αυτός έξω με 

χαμόγελο. 

Ο νεαρός θα ερχόταν οικογενειακώς. Το πρωί είχαν μπει 

στο λεωφορείο οπότε κατά το μεσημεράκι θα ήταν εκεί. Ο 



 218 

προπονητής είχε παρακαλέσει τον Άκη ως αρχηγό και 

οικοδεσπότη να τους παραλάβει από το σταθμό και να 

τους φέρει στο σπίτι του. Οι γονείς θα τακτοποιούσαν τα 

πράγματα του, θα γύριζαν πίσω κι αυτός θα έμενε να 

αγωνιστεί για να κερδίσει μια θέση στην μεγάλη ομάδα 

του που προπονούσε ο θείος του. Αν όλα πήγαιναν καλά, 

θα έπαιρνε μετεγγραφή σε σχολείο στην πόλη. Από κείνη 

τη στιγμή θα ήταν υπό την προστασία του Άκη και της 

οικογένειας του. Ήταν η πρώτη φορά που θα είχε έναν 

μαθητευόμενο τόσο αποκλειστικά δικό του. Κι αυτός όταν 

πήγε είχε μεγαλύτερους και του μάθαιναν τα μυστικά του 

αθλήματος ή μικρούς για να τους μάθει, αλλά όταν 

έκλειναν τα φώτα, όλοι γύριζαν σπίτι τους. Η ιδέα από την 

μια του είχε προκαλέσει λίγο άγχος, αλλά από την άλλη 

τον ενθουσίαζε κιόλας. 

Από την προσμονή έτριβε τα χέρια του μέχρι που 

ίδρωσαν. Σηκώθηκε από το παγκάκι έξω από το σταθμό, 

πέρασε όλες τις αποβάθρες των λεωφορείων- ο σταθμός 

ήταν πρόσφατα εγκαινιασμένος κι εξυπηρετούσε τα 

ΚΤΕΛ όλης σχεδόν της χώρας, για να βρεθεί μπροστά σε 

εκείνη που θα έφταναν. Είχε καθυστέρηση. Περπατούσε 

με έκδηλη την ανησυχία του πάνω κάτω, ώσπου άκουσε 

επιτέλους την κόρνα και η σκιά του οχήματος τον κάλυψε 

ολόκληρο. Οι πόρτες άνοιξαν. Τους είδε από το πλάι που 



 219 

προσπαθούσαν να προχωρήσουν στο στενό διάδρομο. 

Ήταν οι μόνοι που έμοιαζαν με σύνολο οικογένειας, οι 

υπόλοιποι επιβάτες ήταν γέροι και μερικοί  φοιτητές. 

Κατέβηκαν και τέσσερα ζευγάρια μάτια σάρωναν τον 

χώρο γύρω τους για να βρουν τον «αρχηγό που θα ρχοταν 

να τους πάρει» σύμφωνα με τα λεγόμενα του ξαδέρφου 

τους προπονητή. 

«Καλώς όρισες Γιώργο» είπε κι άπλωσε το χέρι του. Το 

παιδί τον κοίταξε δύσπιστα στην αρχή και μετά του έδωσε 

το χέρι με την ανακούφιση ζωγραφισμένη στο πρόσωπο 

του. Πίσω του έτεινε με τη σειρά της το δικό η μητέρα 

του. Είχε μοιάσει μάλλον σε αυτήν: μαύρα σπαστά μαλλιά 

που κάλυπταν τον αυχένα, στρογγυλό χαμογελαστό 

πρόσωπο, φωτεινά ανοιχτόχρωμα μάτια, ύψος λίγο πιο 

πάνω από το μέτριο. Η αδερφή είχε πάλι μοιάσει στον 

μπαμπά της : πιο ψηλοί, με καστανά μαλλιά και για μάτια 

δυο αστραφτερά σμαράγδια που αντιφέγγιζαν στο φως της 

ημέρας. Η οικογένεια συμπληρωνόταν από ένα πέμπτο 

μέλος που είχε ορμήσει στα πόδια του γυρεύοντας χάδια. 

Μια μικρή μαλλιαρή δεσποινίς κοιτούσε με δυο μεγάλα  

μαύρα μάτια γεμάτα αγάπη το νέο τους φίλο. Η πρώτη 

σκέψη που έκανε ο Άκης ήταν ότι αποτελούσε εν δυνάμει 

νύφη για τον Άργο. 

«Ήταν καλό το ταξίδι σας;» 



 220 

«Ο οδηγός μόνο δεν ήθελε να αφήσει το σκυλί μέσα, 

αλλά τελικά το πήραμε!» Ο Γιώργος έμοιαζε να βρίσκει 

τα λόγια του. 

 «Να δω τι θα πει η μάνα μου» σκέφτηκε ο Άκης αλλά 

δεν θέλησε να το εκστομίσει. Είχε πλήρως συμφωνήσει 

στο άδειασμα της σοφίτας για τον σκοπό της φιλοξενίας, 

αλλά αν έμενε το σκυλάκι μπορεί να υπήρχε διαφωνία. 

 Η διαδρομή που επέλεξε πέρασε μπροστά από τα κύρια 

αξιοθέατα της πόλης. Καλώς εχόντων των πραγμάτων, ο 

μικρός θα περνούσε την πιο κρίσιμη σχολική χρονιά εκεί. 

Όλοι τους ερχόταν για πρώτη φορά. «Με τον ξάδερφο και 

προπονητή σας, συναντιόμαστε συνήθως σε οικογενειακές 

εκδηλώσεις και για χρόνια πολλά μιλάμε στο τηλέφωνο. 

Δεν έτυχε να έρθουμε τελευταία» εξήγησε ο πατέρας. 

Η μητέρα του Άκη είχε ξυπνήσει από το πρωί και είχε 

στήσει την «επιχείρηση κουζίνα» σε έναν χώρο που 

σπάνια επέτρεπε να κυκλοφορεί κανείς αν δεν είχε 

δουλεία κι έμπαινε ουσιαστικά στα πόδια της. Συνήθιζε να 

κλείνει την πόρτα με την δικαιολογία να μην μυρίζει το 

σπίτι. Στην πραγματικότητα, ήθελε να έχει τον απόλυτο 

έλεγχο στον χωροχρόνο της μαγειρικής τέχνης. 

Στο πρώτο χτύπημα της πόρτας η αγαπημένη της νύφη 

εμφανίστηκε πρόθυμη να την βοηθήσει. Ήταν η μόνη που 

άφηνε να μπει. Όση ώρα έλεγχε το κοτόπουλο στο 



 221 

φούρνο, η Μαρία προσφέρθηκε να ετοιμάσει τις σαλάτες, 

σκέφτηκαν να κάνουν τρία διαφορετικά είδη. Στο επόμενο 

γύρισμα κλειδιού ο σύζυγος, φορτωμένος από τα ψώνια, 

προχωρούσε στο διάδρομο προς το μέρος τους. Η Σοφία 

πήρε βιαστικά τα ψώνια και τον έδιωξε με ανάμεικτη 

βιασύνη κι ευγένεια. 

«Πήγαινε στο σαλόνι μέχρι να τελειώσουμε!»  

Κοντοστάθηκε έκπληκτος αν και την ήξερε πως 

αντιδρούσε κάθε φορά. «Άντε καλέ μου!» Εκείνος 

υποχώρησε με τα χέρια υψωμένα σε παραίτηση. 

 Έπεσε βαρύς από την κούραση στην πολυθρόνα. Ο 

Άκης με την παρέα του θα ερχόταν σε μισή ώρα. Ο 

προπονητής κι ο Χρήστος το ίδιο. Είχε χρόνο ως τότε. Η 

εφημερίδα στο τραπεζάκι ήταν της προηγούμενης 

Κυριακής, την είχε διαβάσει στην διάρκεια του 

απογευματινού καφέ οπότε πάει για ανακύκλωση. Η 

τηλεόραση είχε επαναλήψεις παλιών σειρών, τους 

διαλόγους κόντευε να τους μάθει από έξω. Ο υπολογιστής 

στην γωνία ήταν για αυτόν μια Ιερά Εξέταση, δεν 

κατάφερε ποτέ να εξοικειωθεί με την χρήση του. Εκείνον 

στο γραφείο τον χειριζόταν ο Άκης. Όσες φορές κι αν 

προσπάθησε να μάθει, αποχώρησε απογοητευμένος και 

ντροπιασμένος. 



 222 

Τηλέφωνο! Θα έπαιρνε τηλέφωνο τα άλλα του τρία 

παιδιά. Πρώτος; Γιάννης. Ο πρωτότοκος απάντησε με 

ηχητικά εφέ τον θόρυβο του πυροσβεστικού οχήματος. Η 

γραμμή έκανε διακοπές και το μόνο που κατάλαβε ήταν 

ότι πήγαινε σε περιστατικό. Τον έκλεισε με την προσευχή 

να είναι καλά. Αυτό το παιδί είχε μια μανία με τη φωτιά 

από μικρό. Σπίρτα, αναπτήρες γεμάτες οι τσέπες του. Του 

άρεσε να βάζει παντού μικρές εστίες. Τη μεγαλύτερη την 

είχε βάλει σε έναν στάβλο στο χωριό του παππού- 

τελευταία στιγμή τον πρόλαβαν πριν καεί και ο ίδιος. 

Όταν μεγάλωσε αποφάσισε να της σβήνει. Πάει, 

τριαντάρισε κι αυτός. 

Ο Αλέξης απάντησε βαριεστημένα από το βάθος μιας 

αποθήκης, σε μια πανεπιστημιακή ανασκαφή 

νεκροταφείου στη Μακεδονία, Εξήγησε με νυσταγμένο 

ύφος ότι μπορεί να έπαιρνε άδεια την επόμενη εβδομάδα 

και να κατέβαινε να τους δει. Είχε να έρθει τρεις μήνες. 

Δικαιολογούνταν ότι είχαν βρει ένα μεγάλο  νεκροταφείο 

και οι εργασίες συνεχίζονταν με αμείωτο ρυθμό για όλο 

τον καιρό. Συχνά σκεφτόταν να φύγει μια μέρα και να 

πάει να τον βρει, σκυμμένο πάνω από κανέναν 

φρεσκοσκαμμένο τάφο, αγκαλιά με αρχαίους σκελετούς. 

Κι αυτός από μικρός είχε αγάπη με το χώμα. Ο σκαμμένος 



 223 

κήπος κι οι σπασμένες γλάστρες το μαρτυρούσαν, που 

συνοδεύονταν από μερικές ξυλιές στα μπούτια του. 

Τελευταία προσπάθησε να βρει την κόρη του. Δοκίμασε 

πολλές φορές μα μια φωνή σε άγνωστη γλώσσα του 

έδωσε να καταλάβει πως το είχε κλειστό. Ποιος ξέρει σε 

ποιόν βορειοευρωπακό ουρανό πετούσε. Μάλλον πάνω 

από τη Σουηδία. 

 Μετά από τρεις αρσενικές γέννες ήρθε και η 

πολυπόθητη κόρη. Την πήρε στα χέρια του και τη σήκωσε 

ψηλά, πιο ψηλά από τα μικρά αγορίστικα χέρια και μάτια 

που ήθελαν να την ακουμπήσουν και να την δουν. Την 

έβλεπε να μεγαλώνει, να εξερευνά το σπίτι και να κινείται 

αέρινα από μωρό. Είχε μια ελαφράδα στην κίνηση, 

αθόρυβη σα γάτα, κάτι που το βελτίωσε ακόμα 

περισσότερο όταν γράφτηκε στο μπαλέτο. Έδωσε δυο 

τρεις παραστάσεις μέχρι που τους ανακοίνωσε ότι θα 

γινόταν αεροσυνοδός. Δεν της χάλασαν χατήρι. Μόνο σαν 

έπεφτε αεροπλάνο και το άκουγαν στις ειδήσεις πιανόταν 

η καρδιά τους. 

Τέσσερα παιδιά, σκόρπια στον κόσμο, να παλεύουν με 

τα τέσσερα βασικά στοιχεία του κόσμου, τη φωτιά, το 

νερό, τη γη και τον αέρα. Σφάλισε τα μάτια, σταύρωσε τα 

χέρια κι αναπόλησε στιγμές αγαπημένες: να γυρνάει από 

τη δουλειά ξέπνοος και να τον περιμένουν τέσσερεις 



 224 

παιδικές φατσούλες γύρω από το τραπέζι, να κλείνουν 

σφιχτά τα μάτια στην προσευχή και να τρώνε ήσυχα το 

φαγητό τους. Μετά άρχισε σιγά σιγά να τους χάνει. 

Μαθήματα, αθλήματα, φροντιστήρια. Οι νεοσσοί του 

μεγαλώσανε κάτω από τις φτερούγες του και μια μέρα 

πετάξανε μακριά από τη φωλιά τους, για να επιστρέφουν 

αραιά και που, να αλλάζουν φτέρωμα και να 

ξαναφευγουν. Με αυτές τις σκέψεις αποκοιμήθηκε. 

Τινάχτηκε πάνω όταν άκουσε το κουδούνι τινάζοντας το 

κεφάλι να φύγει ο ύπνος. Ίσιωσε τα ρούχα του, έφτιαξε τα 

μαλλιά του κι άνοιξε την πόρτα.  

«Πατέρα, σου έφερα τον φιλοξενούμενο μας!» 

«Καλώς ήρθατε! Περάστε!» Ανοιγόκλεισε τα μάτια να 

φύγει ο ύπνος. Έπνιξε ένα χασμουρητό. 

Η Σοφία ερχόταν στον διάδρομο  με τα χέρια χωμένα 

στην ποδιά της για να τα σκουπίσει. Όταν ο Βασίλης 

έπιασε το χέρι του πατέρα κοντοστάθηκε. Κάτι σπίθισε 

στο νου του. Αν μετέφερε τα χαρακτηριστικά του δυόμιση 

δεκαετίες πριν, κάποιον του θύμιζαν. 

«Πώς σας λένε;» 

«Γρηγόρη. Εσάς;» 

Βεβαιώθηκε ακόμα περισσότερο. Μια ερώτηση ακόμα. 

« Αιανή; Είστε από την Αιανή;»  

«Ναι! Πού το ξέρετε;» 



 225 

Το κατωσάγονο του έπιασε να τρέμει μαζί με το χέρι 

του. Το μυαλό του γύρισε πάλι στα φοιτητικά του χρόνια, 

όταν, οκτώ δωμάτια πιο κάτω, είχε συναντήσει τον 

καλύτερό του φίλο στην Εστία. Ήταν στα μέσα των 

σπουδών όταν ήρθε. Τον συνάντησε στο διάδρομο 

χαμένο. Του μίλησε. Ήταν ο πρώτος που γνώρισε.  Τον 

πήρε υπό την προστασία του μέχρι να γνωρίσει κόσμο. 

Θυμήθηκε τα δικά του και τον φώναξε στο δωμάτιο του 

να τον κεράσει τσάι του βουνού. Του πε πως ήταν από μια 

κωμόπολη της Κοζάνης, την Αιανή, ο πατέρας του είχε 

αγοραίο ταξί  και μετέφερε τους χωριανούς. Τα άλλα επτά 

του αδέρφια δούλευαν στα χωράφια μα αυτόν τον 

στείλανε να σπουδάσει γιατί «τα έπαιρνε τα γράμματα» κι 

ήταν κρίμα να χαθεί τέτοιο μυαλό. Από κείνη τη μέρα 

γίνανε αχώριστοι, μόνο στα μαθήματα ήταν χώρια. Μαζί 

διαβάζανε, μαζί τρώγανε, μαζί στις ταβέρνες και τις 

εκδρομές. Σαν τελείωσε πρώτος αυτός, ο Γρηγόρης έριξε 

μαύρο δάκρυ. Τον αγκάλιασε σφιχτά, μούσκεψε τον δεξί 

του ώμο και κλείστηκε στο δωμάτιο του τρεις μέρες. Δεν 

ξαναειδώθηκαν. Μέχρι σήμερα.  

Προσπάθησαν να συγκρατήσουν τα μάτια τους μα του 

κάκου. «Με κλάμα χωρίσαμε, με κλάμα ξανασμίξαμε, 

Βασίλη!» 



 226 

 Τα υπόλοιπα μέλη των οικογενειών τους έμεναν να 

κοιτάνε αποσβολωμένοι. Μετά από λίγο ο Βασίλης 

έστρεψε την προσοχή στον φιλοξενούμενο του. «Εσύ 

είσαι ο Γιώργος ε; Μια που αποδείχτηκε ότι είσαι γιος 

ενός καλού παλιού μου φίλου, είσαι πλέον και δικό μας 

παιδί!». Η ζεστασιά της αναθέρμανσης μιας παλιάς φιλίας 

έσπασε τον πάγο του άγνωστου και σε λίγο όλοι γελούσαν 

με τις ιστορίες των φοιτητικών χρόνων. Η Σοφία έβαλε 

όλη την τέχνη της για να απολαύσουν οι καλεσμένοι της 

ένα υπέροχο τραπέζι κι αυτοί τους αντάμειψαν με δώρα 

για τον καθένα.  

«Ω, δεν ήταν ανάγκη!» διαμαρτυρήθηκε ευγενικά η 

Σοφία. 

«Μας υποδέχεστε και μας ανοίγετε το σπίτι σας σαν να 

μας ξέρετε χρόνια. Θα έχετε το γιο μας μαζί σας. Είναι το 

λιγότερο που μπορούμε να κάνουμε. Εξάλλου είμαστε 

παλιοί φίλοι πλέον!» δικαιολογήθηκε η μητέρα. Το σκυλί 

κατάλαβε τη αγάπη που υπήρχε στον αέρα και γαύγιζε 

χαρούμενα, κουνώντας τρελά την ουρά του. 

«Να σας δείξω το δωμάτιο!» προσφέρθηκε ο Άκης . Το 

είχαν αδειάσει και μόνο μια βιβλιοθήκη με παλιά βιβλία 

έμεινε στη θέση της. Το κρεβάτι απέναντι και η τουαλέτα 

δίπλα στο ψυγείο δεξιά. Από την πόρτα έβγαινες σε μια 



 227 

μεγάλη ταράτσα με τραπεζάκι και καρέκλες και θέα ως τη 

θάλασσα. Του παιδιού του άρεσε.  

Ξαναβγήκαν πάνω την ώρα που θα αποχαιρετιζόταν. Ο 

Βασίλης άφησε την οικογένεια στις τελευταίες τις στιγμές 

μαζί και περίμενε στην άκρη της σκάλας. Αποχαιρετισμοί. 

Δεν του άρεσαν ποτέ. Δεν ήθελε το σφίξιμο των χεριών 

και της καρδιάς, τις αγκαλιές , το δύσκολο ξεχώρισμα. Μα 

πιο πολύ δεν ήθελε το αντίο. Δεν τελείωναν όλα έτσι. Με 

μια λέξη; Θα ξανασμίγανε οι άνθρωποι. Να, δες σήμερα!  

Η πόρτα άνοιξε και οι γονείς με την αδερφή  βγήκαν με 

κόκκινα μάτια και τρεμάμενα μέλη. Ακόμα και το 

σκυλάκι είχε καταλάβει- παρέμενε σιωπηλό και 

κολλημένο δίπλα στα αφεντικά του. 

«Μην ανησυχείτε. Το παιδί σας είναι και δικό μας πια. 

Δεν θα του λείψει τίποτα. Αν όλα πάνε καλά και μείνει 

εδώ, το σχολείο στη γειτονιά είναι πολύ καλό και η νύφη 

μου μπορεί να του κάνει μαθήματα.» 

«Τι να πω; Είμαι χαρούμενος από τη μια κι από την 

άλλη αγχωμένος…» 

« Όλα θα πάνε καλά, φίλε μου! Όλα!» τον διαβεβαίωσε 

ο Βασίλης. Μετά τους πήγε στον σταθμό γιατί την 

επόμενη μέρα είχε πρωινή βάρδια στο νοσοκομείο, όπως 

του εξήγησε στο δρόμο. Η ιατρική τον οδήγησε στα 

χνάρια της νευρολογίας. Εκεί γνώρισε την γυναίκα του, 



 228 

προϊσταμένη στην μαιευτική και παντρεύτηκαν. Τον ίδιο 

δρόμο ήθελαν να ακολουθήσουν και τα παιδιά. Η κόρη 

τους θα έδινε φέτος. Όταν γύρισε στο σπίτι, βρήκε το 

Γιώργο πάνω από το λαπ τοπ του. 

«Κύριε Βασίλη έχετε ίντερνετ; Δε βρίσκω να συνδεθώ.» 

«Ναι, κάτω…Θα ρωτήσω τον Άκη που ξέρει από αυτά. 

Το θες για εργασία;» 

Το παιδί ντράπηκε και τα μάγουλα του πήραν ένα 

τριανταφυλλί χρώμα. « Κάτι τέτοιο, ναι…» είπε με 

σβησμένη φωνή. 

Είχε αφήσει φίλους πίσω. Καταλάβαινε. «Θα το 

κανονίσω αμέσως!» Την επόμενη μέρα είχε ήδη μυηθεί 

στα μυστικά του διαδικτύου από τον φιλοξενούμενο του. 

Η «εργασία» του παιδιού ήταν να μαζέψει λαχανικά σε 

ένα παιχνίδι στο διαδίκτυο. Τις επόμενες μέρες μυήθηκε 

στα μυστικά του κυβερνοχώρου από τον Γιώργο, που 

έπαιζε στα δάχτυλα ιστοσελίδες και πολεμικά παιχνίδια 

Δεν καταλάβαινε και πολλά και πάντα απορούσε. 

Μονολογούσε ότι άλλαζε ο κόσμος. 

Και θα άλλαζε σε λίγο καιρό για πάντα. 

 

7. 

 

 

 



 229 

« Ο αξιωματικός στο a5, ο Βασιλιάς στο e7, η 

Βασίλισσα στο d8….» 

«Καλησπέρα σας….» 

Ο Βασίλης γύρισε ξαφνιασμένος. Δεν είχε συνηθίσει 

ακόμα την παρουσία του νεαρού φιλοξενούμενου του. 

«Καλησπέρα Γιώργο. Γιατί δε φοράς παπούτσια;» 

« Έτσι είμαι και στο σπίτι. Αν δεν σας πειράζει.»  

Ο Βασίλης του χαμογέλασε για θετική απάντηση. « Πώς 

κοιμήθηκες;» 

«Πολύ καλά.» 

Τα κόκκινα μάτια μαρτυρούσαν το αντίθετο. Τον πήρε 

από τον ώμο και κάθισαν σε διπλανές πολυθρόνες. « Δεν 

κοιμήθηκες καθόλου.»  

Το παιδί απόρησε με τις  ικανότητες του οικοδεσπότη 

του. «Πού το ξέρετε;» 

« Έχω περάσει τα ίδια με σένα.» Στο ξαφνιασμένο 

βλέμμα του μικρού αφηγήθηκε την ιστορία των 

φοιτητικών χρόνων του. «Κατάλαβες τώρα. Ήρθε η ώρα 

να κάνω κι εγώ το ίδιο. Αν μείνεις, θα χεις χάσει την 

παλιά σου παρέα, το σχολείο, την ομάδα, μα θα βρεις 

καινούργια.  Κι ο θείος σου ο προπονητής και ο γιος μου, 

ως αρχηγός, θα σε βοηθήσουν όπως βοήθησαν τόσα 

παιδιά ως τώρα.» 

«Αν μείνω» είπε με κάποιο παράπονο. 



 230 

 « Και γιατί να μην μείνεις; Εγώ λέω πως θα μείνεις. 

Πίστη χρειάζεται!» Τον εμψύχωνε ο Βασίλης, σε κάτι που 

ήταν ανέκαθεν καλός σε αυτό. «Πίνεις καφέ; Ας πιούμε 

έναν!» 

Όση ώρα ο Βασίλης έφτιαχνε τον καφέ, ο Γιώργος πήγε 

στο τραπεζάκι δίπλα στο παράθυρο. Εκεί ήταν 

ακουμπισμένη μια σκακιέρα με πολλά, όχι όλα, κομμάτια 

πάνω της, λευκά και μαύρα. Τα περισσότερα είχαν 

μετακινηθεί από το αρχικό τους τετράγωνο. Η παρτίδα 

φαινόταν να είχε μείνει στη μέση. Πήρε στο χέρι του ένα 

λευκό πιόνι. Δεν του θύμιζε εκείνα τα τυποποιημένα 

πλαστικά που είχαν στο σχολείο. Αυτό, όπως και τα άλλα, 

ήταν από ξύλο και περίτεχνα σκαλισμένα στο χέρι. Τα 

πιόνια ήταν μυτερά, οι πύργοι κοντοί , ο Βασιλιάς 

γενειοφόρος, η Βασίλισσα λίγο χοντρή. Η σκόνη είχε 

κάνει ένα στρώμα πάνω τους και τα μόνα καθαρά σημεία 

ήταν κάτω από τις βάσεις τους,  άφηναν κύκλο μόλις τα 

σήκωνες. 

« Είχαμε πάει στα Γιάννενα εκδρομή και τα έφτιαχνε 

ένας μπάρμπας εκεί. Δεν είναι όμορφή;» Ο Βασίλης 

άφησε το δίσκο με τα αχνιστά φλιτζάνια καφέ στο 

τραπεζάκι. Κάθισαν. 

«Λείπουν κομμάτια όμως» παρατήρησε το παιδί. «Πού 

είναι;» 



 231 

Ο Βασίλης απάντησε ξερά. «Σε έναν τάφο.» 

«Τάφο;»  

Άφησε το φλιτζάνι στο τραπέζι χωρίς να χει πιει γουλιά.. 

« Στα Γιάννενα δεν είχα πάει μόνος. Είχαμε πάει με μια 

οικογένεια φίλων που έμενε εκεί ψηλά.» Έδειξε αόριστα 

προς το βουνό. 

 « Με τον φίλο μου τον Παύλο είχαμε γνωριστεί στην 

Εκκλησία, μια Κυριακή, όταν μετακομίσαμε εδώ. Ήταν 

δεινός σκακιστής. Μικρός είχε πάρει μέρος και κερδίσει 

σε πανελλήνια πρωταθλήματα. Θεώρησε καλό να με 

μυήσει στα μυστικά του σκακιού. Είχαμε πάει, που λες, 

εκδρομή και είδε να το πουλάνε. Χωρίς να μου πει τίποτα, 

το αγόρασε κρυφά από μένα και μου το κάνε δώρο στα 

γενέθλια μου που ήταν σε λίγες μέρες. Από τότε, κάθε 

απόγευμα, ερχόταν, φτιάχναμε καφέ ή τσάι και 

επιδιδόμασταν σε επικές μάχες στα ασπρόμαυρα 

τετράγωνα. Όταν πήγαινε αργά και κουραζόμασταν, 

σταματούσαμε και συνεχίζαμε την επόμενη.» 

Πήρε στα χέρια του το ένα λευκό άλογο που χε 

απομείνει και το μύρισε. « μπορώ να πω ότι ακόμα 

μυρίζουν καπνό. Είχε ένα κακό: κάπνιζε πολύ. Μπορούσε 

να γεμίσει ακόμα και τασάκι ολόκληρο τη μέρα. Αυτό τον 

σκότωσε. Καρκίνο στα πνευμόνια. Σε λίγες βδομάδες είχε 

τελειώσει. Και η υπ’αριθμόν 293 παρτίδα έμεινε στη 



 232 

μέση. Την ώρα της ταφής, μάζεψα τα χαμένα κομμάτια 

και  τα έβαλα μαζί του. Τόσα χρόνια που την παρατηρώ, 

θυμάμαι από έξω τις θέσεις τους. Την μάζεψα όση ώρα 

ήσασταν εδώ να μην πιάνει χώρο. Η γυναίκα μου θέλει να 

την φυλάξω επιτέλους, μα δεν το κάνω.» 

Άφησε το κομμάτι στο τετράγωνό του. «Εσύ παίζεις;»  

« Όχι καθόλου. Παίζω λίγη κιθάρα.» 

«Κιθάρα;» Θυμήθηκε το φίλο του από τη σχολή. «Γιατί 

δεν την έφερες;» 

«Θα περιμένω να δω τι θα γίνει με την ομάδα και μετά. 

Μην την φέρνω άδικα.» 

« Ωραία. Θα χαρώ να σε ακούσω. Ας πιούμε. Θα 

κρύωσε ο καφές.» 

« Κύριε Βασίλη, πώς είναι να χάνεις φίλο;» ρώτησε ο 

Γιώργος στην πρώτη ρουφηξιά του καφέ. 

Το αεράκι από την ανοικτή μπαλκονόπορτα κούνησε 

την κουρτίνα και σκόρπισε απαλές σκιές στο σαλόνι και 

τα πρόσωπα τους. Ο Βασίλης άφησε το φλιτζάνι στο 

πιατελάκι του και κοίταξε με μελαγχολία την σκακιέρα. 

«Είναι….» σούφρωσε τα χείλια δαγκώνοντας το 

εσωτερικό τους « είναι σαν την κιθάρα που παίζεις. Έχει 

τις χορδές της. Αν σπάσει μια από αυτές, καμιά άλλη δεν 

είναι ικανή να βγάλει τον ίδιο ήχο. Μοναδική. Μετά μένει  



 233 

ένα κενό, που δεν καλύπτεται με τίποτα. Στη μελωδία, ένα 

κενό.» 

« Κάθε ένας μας είναι μοναδικός κι αν τον χάσουμε δεν 

θα βρούμε ποτέ τον ίδιο. Παρόμοιο μπορεί. Τον ίδιο ποτέ. 

Ο καθένας από μας έχει τις δικές του νότες στην 

παρτιτούρα της ζωής του άλλου.» 

Ο Γιώργος χαμογέλασε. «Ωραία το είπατε!» 

Στην δεύτερη ρουφηξιά χτύπησε το τηλέφωνο. Στην 

άλλη άκρη της γραμμής ακούστηκε, σαν από πηγάδι, η 

μητέρα του Βασίλη. 

« Έλα μάνα!»   

Την αρχική χαρά διέκοψε ένας κεραυνός που χτύπησε 

την καρδιά του και την έριξε κάτω καψαλιασμένη. 

Έπρεπε να πάει στο χωριό. 

 

Από τότε που έχασε τον άνδρα της, είχε αποκτήσει μια 

συνήθεια. Πριν τον ξυπνήσει για το σχολείο, για τη 

προπόνηση, για οποιονδήποτε λόγο, στεκόταν λίγο στην 

πόρτα και τον καμάρωνε. Της άρεσε όπως κοιμόταν 

ήρεμος,  απαλλαγμένος από το άγχος της 

καθημερινότητας τους, ευτυχισμένος κάτω από τα βαριά 

βλέφαρα. 

 Τα πολλά πολλά σκεπάσματα δεν τα ήθελε ποτέ. Κι από 

τότε που πήγε στο κολυμβητήριο κι έμενε τις 



 234 

περισσότερες ώρες χωρίς ρούχα, πετούσε  και το μόνο 

σεντόνι που σκεπαζόταν  ακόμα και τις πιο κρύες νύχτες 

του χειμώνα. Είχε βάλει τα χέρια κάτω από το μαξιλάρι, 

το κεφάλι προς τον τοίχο, τα πόδια ανοικτά ( και στον 

ύπνο του κολυμπάει; αναρωτιόταν), με το δεξί να 

κρέμεται, αιωρούμενο πάνω από τις παντόφλες του. 

Τον ακούμπησε απαλά στον ώμο. Δεν του φώναζε ποτέ, 

και σεισμός να γινόταν. Τον ξυπνούσε με όλη την 

ελαφράδα του χεριού της και την γλυκύτητα της φωνής 

της. «Χρήστο; Χρήστο;» Ψιθυριστά. Τότε είδε τα σπαστά 

του μαλλιά να κουνιόνται και το πρόσωπο του να 

εμφανίζεται σαν κύκλος της σελήνης μια ξάστερη νύχτα. « 

Έλα να φας πρωινό..» Κι όταν λέμε πρωινό, εννοούμε 

πάντα εκείνο το πρωινό που ετοιμάζουν οι μητέρες,  μισό 

τραπέζι δηλαδή.  

«Χθες μας έδωσαν την επιδότηση για το λάδι. Να πάρεις 

τα λεφτά να ξεχρεώσεις τα δανεικά από τον κύριο 

Βασίλη!» του θύμισε από το διάδρομο. 

« Εντάξει μάνα. Θα πάω τώρα.» Από τα γράμματα των 

λέξεων ακουστήκαν τα μισά με την οδοντόβουρτσα στο 

στόμα. Εκείνη κατάλαβε το «εντάξει» και το «τώρα» και 

της ήταν αρκετό. Τρεις μήνες χρωστούσε τετρακόσια 

ευρώ γιατί χε χαλάσει το ψυγείο, δεν έφτιαχνε ,το πέταξαν 

και πήραν άλλο. Δεν υπήρχαν περιθώρια πέρα από τα λίγα 



 235 

που έβγαζαν κι οι δυο τους. Δανείστηκαν από τον Βασίλη. 

Εκείνος με το που τα έδωσε τα χε ξεχάσει κιόλας. Μα η 

μητέρα του ήθελε να ναι τύπος κι υπογραμμώς. Βγήκε στο 

δρόμο. Πρωί πρωί τηλέφωνο;  

 Ήταν ο Μάριος. 

«Θα βγάλουν τη μάνα μου από τον τάφο της. Μπορείς 

να έρθεις;» η φωνή του έσταζε προσμονή κι ελπίδα. Τα 

λεφτά μπορούσαν να περιμένουν κι άλλη μέρα.  

Τράβηξε κατά κει. Στην είσοδο του νεκροταφείου είχαν 

αφήσει μερικά στεφάνια από μια χθεσινή κηδεία. Άρχισαν 

ήδη να μαραίνονται. Η βαριά σιδερένια πόρτα μάταια 

προσπαθούσε να οριοθετήσει τον χώρο των ζωντανών και 

των νεκρών. Σπάνια έκλεινε. Πρωί ακόμα, απόλυτη 

ερημιά. Μόνο το ελαφρύ αεράκι θρόιζε ανάμεσα στα 

φυλλώματα των δένδρων, οι μόνοι ζωντανοί οργανισμοί 

εκεί. Ο ήλιος αντανακλούσε στα λευκά μάρμαρα, θα λεγες 

άστραφτε ο τόπος. Τον είδε από μακριά, μαύρη φιγούρα, 

πίσω από τον πατέρα του. Περίμεναν. 

Ακουμπούσε στον διπλανό τάφο και χάιδευε το μούσι 

του όπως έκανε πάντα. Δεν χαιρετιστήκαν όπως κάθε 

φορά. Δεν χωρούσαν γέλια σήμερα. Τον άφησε μόνο να 

τον ακουμπήσει στον ώμο. Μίλησαν με τα μάτια. Ο 

πατέρας του απομακρύνθηκε για να γυρίσει με δυο 

εργάτες που κρατούσαν  αξίνες και φτυάρια. Ο Μάριος 



 236 

έγειρε, κάθισε στον τάφο της μητέρας του, τα χέρια του 

πέσανε άψυχα στα γόνατά του. 

«Δεν μπορέσαμε να την κρατήσουμε παραπάνω. Έπρεπε 

να πληρώσουμε  και με την κρίση δεν υπάρχει τρόπος να 

δώσουμε τόσα που ζητούσαν…» είπε παραπονεμένα. 

«Αν δεν θέλεις να βλέπεις, να πάμε πιο πέρα..» 

Πετάχτηκε σαν ελατήριο. Σκούπισε βιαστικά τα μάτια 

του. « Όχι θα μείνω! Την έχω γνωρίσει μόνο από 

φωτογραφίες. Όπως και να χει, όπως και να ναι, θέλω να 

την δω! Ξέρω θα ναι κόκαλα, αλλά μου φτάνουν.» 

Πλησίασε κι άλλο. Ο Χρήστος τον ακολούθησε από φόβο. 

Οι εργάτες άρχισαν το  έργο τους, ψυχρά, αναισθητα, 

είχαν χάσει κάθε συναίσθημα με τις τόσες φορές που 

έκαναν την ίδια μακάβρια πράξη. Ο ήχος των εργαλείων 

αντηχούσε σα καμπάνα στα αυτιά του Μάριου. Σήκωσε 

τις παλάμες να τα φράξει αλλά το μετάνιωσε στο ύψος 

των ώμων του. Στο τέλος νόμισε πως τα χτυπήματα ήταν 

όσα και τα χρόνια του, όσα και τα χρόνια που ήταν 

θαμμένη. Ξεκόλλησαν στην αρχή τον μαρμάρινο σταυρό, 

τη μαρμάρινη πλάκα με το όνομά της, τη πορσελάνινη 

φωτογραφία της. Με σίγουρες κινήσεις ταρακούνησαν τις 

πλάκες μέχρι που σηκώθηκαν από το πολύχρονο κόλλημα 

τους. Φάνηκε το φέρετρο, λαθρακιασμένο, σπασμένο σε 

άπειρα κομμάτια, η δαντέλα ακόμα εκεί.  



 237 

Και μέσα του κείτονταν εκείνη, η αδικοχαμένη σύζυγος, 

η λατρεμένη μητέρα. Το  κάποτε λευκό φόρεμα της είχε 

κολλήσει στα κόκκαλα της, μαυρισμένα από την υγρασία. 

Ο κλεισμένος αέρας όρμησε προς το μέρος τους, 

μυρίζοντας αποφορά και μούχλα. Ο Χρήστος θα 

ορκιζόταν πως ο Μάριος πήρε τότε βαθειά αναπνοή. Το 

κρανίο της γυρτό στο πλάι. Κούφιες κόγχες στα μάτια που 

ποτέ δεν αντίκρυσαν το παιδί της, δύο τρύπες στα 

ρουθούνια που ποτέ δε μύρισαν το μωρουδίστικο δέρμα 

του, κενό στα αυτιά που ποτέ δεν άκουσαν το κλάμα του, 

εξαϋλωμένοι  βραχίονες που ποτέ δεν τον κράτησαν 

ζεστό. 

 Ένα μικρός σωρός κόκαλα. Τίποτα άλλο. 

Όσο δυνάμωναν τα χτυπήματα των εργαλείων, 

αυξανόταν και οι παλμοί της καρδιάς του, βάραινε η 

αναπνοή. Το χέρι του, μέγγενη, σφίχτηκε γύρω από το 

μπράτσο του Χρήστου. Δε βάσταξε. Μόλις πέταξαν το 

καπάκι, αφέθηκε μετέωρος κι έπεσε στα γόνατα, με τα 

μάτια του να πετάνε πικρό το δάκρυ. 

Περίμενε όσα χρόνια ήταν αυτή τη στιγμή. Περίμενε να 

πει αυτή τη λέξη που χε αραχνιάσει στη ψυχή του. 

Μπρουμύτισε στο σκαμμένο χώμα. 

«Μαμά! Μαμά!» φώναξε κι άπλωσε το χέρι να πιάσει τα 

κόκκαλα. Οι εργάτες σταμάτησαν. Κάποια πουλιά από τα 



 238 

γύρω δένδρα έκρωξαν τρομαγμένα. Ο πατέρας του έκανε 

νόημα στον Χρήστο. Εκείνος τον άρπαξε γερά από τους 

ώμους και τον τράβηξε πιο πέρα, συρτό στο χώμα. Ο 

Μάριος κτυπούσε τα πόδια στον αέρα σαν νήπιο, είχε 

ξεζώσει τα ρούχα του, έβγαζε άναρθρες κραυγές. Τον 

ακούμπησε στη ρίζα ενός δένδρου.  

«Μαμά! Μαμά!» 

Μια λέξη μόνο, χιλιάδες οι στιγμές που την είπε χωρίς 

απάντηση. Την ψιθύριζε στην προσευχή του τα βράδια 

πριν κοιμηθεί, την μπέρδευε με τη δασκάλα στο σχολείο, 

την αντίκριζε σε κάθε γυναίκα. Μαμά. Η μικρή λεξούλα 

με τις δυο ίδιες συλλαβές που λένε τα μωρά πρώτη πρώτη. 

Αυτός την έμαθε  όταν άκουσε να την λένε άλλοι. Και 

μετά άρχισε να λέει έτσι τη γιαγιά του. Στην αρχή εκείνη 

δεν άκουγε, αλλά μετά έκανε την καρδιά της πέτρα κι 

αντίκριζε το αθώο παιδικό βλέμμα. Του παιδιού της το 

παιδί, δυο φορές παιδί της. 

«Μάριε, ηρέμησε σε παρακαλώ! Κάντο για τον πατέρα 

σου, κάντο για κείνη!» 

Χώθηκε στην αγκαλιά του. Ποιός ξέρει, ίσως εκείνη τη 

στιγμή να νιωθε πως ήταν η δική της. Δεν τον ρώτησε. 

Τον αγκάλιασε μόνο. Ένιωσε την ανάσα του να ηρεμεί, 

τους χτύπους της καρδιάς του να πέφτουν. Δεν είδε τίποτα 

άλλο, ούτε το πλύσιμο των οστών, ούτε την τοποθέτηση 



 239 

τους σε ειδικό ξύλινο κασελάκι, ούτε τη φύλαξη τους σε 

ένα ράφι οστεοφυλακίου, πίσω από μια μαύρη πόρτα που 

διπλοκλείδωνε. 

 Τον σήκωσε μετά από  πολλή ώρα. Πάστρεψε με τα 

μανίκια τη μύτη του. Δεν τον ένιαζαν τώρα καλοί τρόποι. 

«Το κάνα πρόβες στο δωμάτιο μου. Το έλεγα, το 

ξαναέλεγα. Πίστευα πως θα ταν εύκολο. Πως τώρα πια θα 

χε μαλακώσει το πράμα. Έκανα λάθος. Πονάει, φίλε μου, 

πονάει.» 

«Έλα» του πε ο Χρήστος κι άλλαξε θέμα  «Πάμε να 

δούμε τι κάνει ο παππούλης; Θα χει καμιά ιστορία να μας 

πει πάλι.» 

«Ναι πάμε, αλλά πρέπει να κανονίσουμε κι εκείνο που 

λέγαμε.» 

«Θα το κανονίσουμε κι αυτό. Έλα πάμε» Φύγανε, μα η 

σκέψη τους έμεινε πίσω, στην εκταφή, του Μάριου που 

τελείωσε και του Χρήστου που αργά ή γρήγορα θα 

ερχόταν. 

 

Βρήκαν το σκυλί καθισμένο στην πόρτα, αμίλητο, με το 

κεφάλι πάνω στα μπροστινά του πόδια. Μόλις τους είδε 

τους γάβγισε λυπημένα. 

Πέρασε πάλι την πόρτα του νοσοκομείου κι η παλιά 

γνώριμη μυρωδιά τρύπωσε στη μύτη του. Έκανε να 



 240 

πισοπατήσει μα δε τόλμησε. Ο παππούς θα μενε μόνος. 

Τον βρήκαν ξαπλωμένο σε έναν ακριανό θάλαμο, μόνο 

στο δωμάτιο, κλεισμένο σε λευκούς τοίχους που γινόταν 

ακόμα λευκότεροι από το φως που αντανακλούσαν τα 

μάρμαρα της αυλής. Είχε χάσει τη μιλιά του. Ζήτησε να 

γράψει. Στο μικρό σημειωματάριο που ζήτησε, πεθύμησε 

την Αγία του Γραφή και τα παιδιά του. Την ακούμπησαν 

κάτω από το χέρι του. Έπρεπε να τα βρουν. Αυτό είχαν 

σχεδιάσει μόλις φύγανε την πρώτη φορά από το σπίτι του. 

Να βρουν τα παιδιά του, να τα πείσουν να γυρίσουν 

σύντομα, να τους μιλήσει, να τα αγκαλιάσει, πόσο να 

ζούσε ακόμα; Να έφευγε χαρούμενος. Τώρα πια ήταν 

ζήτημα ζωής και θανάτου. 

Τρεις μέρες ξενύχτησαν στο πλάι του. Κοιμόταν 

συνέχεια. Όχι κώμα, ύπνος κανονικός, λες και είχε σκάψει 

τρία βουνά και ήταν τόσο κουρασμένος. Με τη βοήθεια 

του προξενείου βρήκαν την κόρη του. Θα ρχόταν με το 

επόμενο αεροπλάνο. Τον γιο τον βρήκε το νοσοκομείο. 

Θα ερχόταν σε δυο μέρες από το εξωτερικό. Στο νου τους 

μπήκε η ιδέα ότι μπορεί να έβρισκε καμιά δικαιολογία 

πάλι και να μην ερχόταν. 

Μετά από δυο μέρες κι ενώ ο παππούς δεν έδειχνε 

σημάδια βελτίωσης, συνάντησαν ένα ζευγάρι έξω από το 

θάλαμο να συζητάει χαμηλόφωνα . 



 241 

«Εσείς μας ειδοποιήσατε;» ρώτησε  ο άνδρας. 

Τα παιδιά κούνησαν το κεφάλι. 

«Σας ευχαριστούμε πολύ» συμπλήρωσε η γυναίκα. 

«Μπήκατε καθόλου μέσα;» ρώτησε ο Χρήστος. 

« Όχι ακόμα…» 

«Μα θέλει τόσο να σας δει!» απάντησε ο Μάριος δυο 

τρεις τόνους ψηλότερα. Η γυναίκα σα να τρόμαξε.  

«Ξέρετε πως τον γνωρίσαμε; Τον βρήκαμε να κλαίει 

στον τάφο της μητέρας σας! Μόνος!» Σήκωσε τον δείκτη 

του στον αέρα. « Μόνος. Με ένα σκυλί για παρέα.» 

 «Κάθε μέρα γυρνάω στο σπίτι κι η μάνα μου δεν είναι 

κει. Ποτέ δεν ήταν εκεί. Στο σχολείο ήμουν πάντα το 

ορφανό. Και του Χρήστου από δω λείπει ο πατέρας του. 

Μας άφησαν παιδιά. Εγώ είχα μόλις γεννηθεί.» Ξεκίνησε 

να κλαίει. Σκουπίστηκε πάλι με το μανίκι του. « Κι εσείς 

τους είχατε και τους αφήσατε μόνους!» 

«Μάριε, ηρέμησε αγόρι μου…» 

«Άσε με! Θα δινα το χρυσάφι όλου του κόσμου για να 

την έχω εδώ μαζί μου, αλλά εσείς; Ε; Εσείς; Μπείτε μέσα 

τώρα και ζητήστε του συγνώμη! Τώρα!» Ο Μάριος 

έδειχνε με τεντωμένο χέρι την πόρτα. Ύστερα πέρασε τα 

δάχτυλα του στα μαλλιά του κι έφυγε για την έξοδο. 

Πρώτη κίνησε η κόρη. Με ζωηρά βήματα, τα τακούνια 

της θαρρείς θα τρυπούσαν τα πλακάκια. Τα δάκρυα 



 242 

φάνηκαν στα μάγουλα της. Άφησε την πόρτα ανοικτή, 

περίμενε να ακολουθήσει ο αδερφός της. Ο γιος στάθηκε 

ακίνητος. Στύλωσε το βλέμμα στο φρεσκοπλυμένο 

πάτωμα κουνώντας το κεφάλι. Αρκούσαν τα λόγια ενός 

νεαρού, αγνώστου σε κείνον, για να πετάξει από πάνω του 

το ακριβό ρούχο του πλούτου, που για να το φορέσει είχε 

ξεγυμνώσει την ίδια του τη ψυχή. Λίγες λέξεις , σταγόνες  

αλήθειας που γίνανε ποτάμια ορμητικά και παρασύρανε 

την κοπριά που χε συσσωρευτεί στην καρδιά του. Σαν 

έμπαινε στο δωμάτιο, άφηνε έξω μια για πάντα το αέναο 

κι άσκοπο κυνήγι της προσωρινής υλικής ευτυχίας. Δεν 

ήταν πια ο στυγνός επιχειρηματίας που γυρνούσε τον 

κόσμο για το κέρδος. Ήταν αυτό που ήθελε ο πατέρας 

του: γιος του. 

Γονάτισαν ευλαβικά δίπλα στο γέρικο κορμί. Για λίγα 

λεπτά ξανάγιναν παιδιά. Εκείνα τα παιδιά που γελούσαν 

κι έτρεχαν γύρω από τον πατέρα τους. Που τριβόταν στη 

ποδιά του να τους αγοράσει παγωτό. Πού του έλεγαν 

καληνύχτα, τους έδινε ένα ζεστό φιλί στο μέτωπο και τους 

σκέπαζε μην κρυώσουν. Έκλαιγαν βουβά μην τους 

ακούσει. Μα κείνος τους άκουσε. Άνοιξε για τελευταία 

φορά τα μάτια του, με όση δύναμη του απέμεινε σήκωσε 

το χέρι του, σκέπασε τα δικά τους στην άκρη του 



 243 

σεντονιού, πήρε το ειλικρινές τους συγνώμη αγκαλιά κι 

έφυγε χαμογελαστός και ήσυχος για το μεγάλο του ταξίδι. 

Ξανάσμιξαν. Τον έθαψαν μαζί με την αγαπημένη του 

γυναίκα. Μάζεψαν τα κόκκαλα της σε ένα ξύλινο 

σκαλιστό κουτί και τα έβαλαν δίπλα στο φέρετρο του. 

Μάλιστα, τα έβαλαν στην αριστερή του μεριά, όπως 

κοιμόνταν στο κρεβάτι τους. Και πάλι μαζί, για πάντα. Τα 

παιδιά του έφυγαν αμέσως μετά- ξύπνησε πάλι μέσα τους 

το άγχος. Μόνο μια γεροντοκόρη που μένει κει κοντά και 

συνηθίζει να περιποιείται τάφους μίσθωσαν να φροντίζει 

τον δικό τους. Τα παιδιά έμειναν ακίνητα ώρα πολλή 

μπροστά στον αγαπημένο τους παππού. Ήταν σα να είχαν 

χάσει τον βιολογικό τους κι ακόμα παραπάνω. Ο ήλιος 

πήρε να γύρει στην δύση του μα δεν ήθελαν να φύγουν. Ο 

Μάριος υιοθέτησε το σκυλί του γέρου. Ο πατέρας του 

ενός, η μητέρα του άλλου, ο γέρος και η γυναίκα του σε 

ακτίνα λίγων δεκάδων μέτρων. Πλήθαιναν οι αγαπημένοι 

νεκροί. Ευχήθηκαν να μην υπάρξει άλλος. 

Μετά περίπου δύο μήνες, μια συμβολαιογράφος τους 

πήρε τηλέφωνο. Θα άνοιγε την διαθήκη του παππού και, 

σύμφωνα με τα λεγόμενα της, τους άφηνε ένα μέρος από 

την περιουσία του. Μάλλον άφηνε τα πάντα σε αυτούς. Το 

σπίτι δηλαδή. 



 244 

« Αφήνω το σπίτι μου στο χωριό στα δυο μου παιδιά. Όχι 

τα βιολογικά, εκείνα τα μεγάλωσα και πήραν το δρόμο 

τους. Τα παιδιά λέω που γειτονεύαμε στον πόνο μας και 

γίναν το αποκούμπι στις τελευταίες μου μέρες. Να πωληθεί 

το σπίτι και να μοιραστούν τα χρήματα.» 

Τώρα πια μπορούσε να επιστρέψει τα χρήματα στον 

κύριο Βασίλη χωρίς το άγχος ότι θα τους λείψουν. Τα 

βιβλία του τα δώρισαν στη δημοτική βιβλιοθήκη που 

μόλις είχε εγκαινιαστεί. Μόνο την Αγία του Γραφή 

κράτησαν  και τις φωτογραφίες του τις μοιράστηκαν 

μεταξύ τους. Μια που είχαν βγάλει μαζί στον κήπο έκαναν 

αντίτυπο για να την κρεμάσει ο καθένας στο προσκέφαλο 

του. 

 Να σαι καλά παππού κει ψηλά. 

 

Αυτό το χωριό είχε την τάση πάντα να αλλάζει και 

πάντα να μένει ίδιο κι απαράλλακτο. Μετά από μισής 

ώρας ανάβαση στην πλαγιά της οροσειρά που δέσποζε 

πάνω από τον εύφορο κάμπο, έφτανες σε ένα μικρό 

υψίπεδο με τα σπίτια του κολλημένα στην άκρη του. Ήταν 

το πρώτο χωριό που συναντούσες κει πάνω και το 

μεγαλύτερο από όλα στην περιοχή. Χαμογέλασε μόλις 

είδε τις δυο σειρές ευκαλύπτων εκατέρωθεν του δρόμου 

και την πινακίδα με το όνομα, δίπλα από ένα μακρόστενο 



 245 

προπολεμικό οίκημα στα δεξιά. Η ασφαλτόστρωση του 

δρόμου τα τελευταία χρόνια και τα προγράμματα 

αναπαλαίωσης των παλιών σπιτιών από τη μια έκανε τους 

νέους να παραμείνουν στο γενέθλιο τόπο κι από την άλλη 

η επίσκεψη πλέον να μοιάζει με ταξίδι στο χωροχρόνο. 

Άρχισε να δέχεται επισκέπτες από την Ελλάδα κι από το 

εξωτερικό που διέμεναν σε ανακαινισμένα αρχοντόσπιτα. 

Άνοιξαν καφετέριες, ταβέρνες ακόμα και φαρμακείο. 

 «Μπράβο εξέλιξη!» σκέφτηκε.   

Η γειτονιά του, όμως, δεν είχε αλλάξει. Παρέμενε 

σκαρφαλωμένη στην πλαγιά του λόφου, μακριά από τη 

βουή του κεντρικού δρόμου και με θέα  όλα τα γύρω 

χωριά. Από πάνω τους μόνο ο ουρανός, από κάτω τους 

μόνο οι θάμνοι στα  γκρεμνά. Ένας ξάδερφος του έμενε 

δίπλα, ο αδερφός του με την οικογένεια του από πάνω κι 

όλα τα γύρω ήταν ελιές, αμπέλια, μελλοντικά οικόπεδα 

για υποψήφιους αγοραστές. Το δικό τους οικόπεδο 

κρατούσε μέχρι χαμηλά, ικανό να κτιστούν άλλα τρία 

σπίτια.  Ο ήλιος, με το που έβγαινε το πρωί από την 

οροσειρά στα ανατολικά, φώτιζε και ζέσταινε αμέσως. Το 

δροσερό  αεράκι έκανε την αυλή με την κληματαριά 

πραγματική όαση τα καλοκαιρινά απογεύματα. Οι 

γλάστρες γύρω στην αυλή που τα λουλούδια τους  

κρέμονταν ελεύθερα  στο κενό μεταμόρφωναν το μικρό 



 246 

του πατρικό σε κρεμαστούς κήπους της Βαβυλώνας. Όσο 

κι αν έλεγε στη μάνα του να αδειάσει μερικές, να μην 

καταγίνεται όλη μέρα με δαύτες, εκείνη παρέμενε 

ανένδοτη « Άφησε με μα δε πειράζει! Κακό δε κάνουνε, 

ομορφαίνουνε τον τόπο!» 

Τον περίμενε στον δρόμο. Ντυμένη στα μαύρα, με την 

μαύρη πιάστρα στα μαλλιά. Τα άφησε να ασπρίσουνε 

μετά που έχασαν τον πατέρα πέντε χρόνια πριν. Δεν τα 

ξανάβαψε. Ίσως να της πήγαιναν κιόλας. Του φάνηκε 

αδυνατισμένη όταν την αγκάλιασε. Σίγουρα θα 

καταγινόταν με το σπίτι όλη μέρα, περιποιούνταν την 

αυλή, τα λουλούδια, μάζευε χόρτα και τάιζε τα ζώα. Μόνη 

της πια έπρεπε να έχει κάτι να ασχολείται.  Εδώ κι έναν 

χρόνο είχε αναλάβει να κάνει ένα καφενείο τα πρωινά. 

Πάντα αεικίνητη. 

Κατεβαίνοντας τη σκάλα, άρχισαν να γαυγίζουν 

τέσσερα σκυλιά, ένα στην βεράντα του αδερφού του, δυο 

στο περιβόλι αριστερά κι ένα στην αυλή. Για τα τρία 

ήξερε. 

«Πήγα στο φαρμακείο να πάρω φάρμακα κι ήταν κάτω 

από το αυτοκίνητο του μανάβη. Ήρθε στα πόδια μου και 

με την φωνούλα του ζητούσε βοήθεια. Δεν θα το άφηνα.» 

«Το ξέρω. Ήρθε στην κατάλληλη.» Χαμογέλασαν και 

κατέβηκαν τη σκάλα με τα μικρά σκαλοπάτια, επίτηδες 



 247 

έτσι φτιαγμένη για να μπορεί να την κατεβάζει ο πατέρας 

του. Παλιά. 

Πριν μπει στο σπίτι, στάθηκε για λίγο στην αυλή. Έκοψε 

ένα κλαδί βασιλικό και τον μύρισε. Τον έβαλε στο αυτί 

του. Έριξε μια ματιά γύρω. Το τοπίο άλλαξε ξαφνικά. 

Οικογενειακά τραπέζια το καλοκαίρι κάτω από την 

κληματαριά με τα σταφύλια να κρέμονται, ζουμεροί 

πολυέλαιοι πάνω από τα κεφάλια τους, φέτες καρπούζι με 

τη μούρη τους χωμένη μέσα, το αρνί κρεμασμένο στην 

γωνιά, σφαγμένο και φαγωμένο την ίδια μέρα. Το χειμώνα 

χιόνι πολύ στην αυλή που πανέμιζε, στα λουλούδια, 

σταλακτίτες κρεμασμένοι από πάνω τους. Το σκυλί 

όρμησε χαρούμενο στα πόδια του για να του δαγκώσει τα 

παπούτσια. Το άφησε να παίξει όση ώρα ξανάφερνε στο 

μυαλό του τις γνώριμες παλιές εικόνες. 

«Προχθές παραλίγο να με γκρεμίσει κάτω με την 

αλυσίδα!»σχολίασε γελώντας η μητέρα του. Είχε κιόλας 

φτιάξει τον καφέ, γλυκό όπως τον έπινε, παγωμένο νερό 

και γλυκό του κουταλιού. 

Μπήκε στο σπίτι. Πήρε μια βαθειά ανάσα. Την ένιωσε 

να κατεβαίνει μέχρι την τελευταία γωνιά του πνεύμονα 

του. Η μυρωδιά. Η μοναδική μυρωδιά που έχει το κάθε 

σπίτι. Που μπαίνει στα στήθη και βγαίνει από κει η ίδια 

όσα χρόνια κι αν ζήσουμε. Ένα κομμάτι του πατρικού μας 



 248 

που κουβαλάμε παντού. Η κουζίνα η ίδια όπως πάντα, με 

τα κοφτά εργόχειρα και τα μπακίρια γυαλισμένα πάνω στα  

ντουλάπια. Κάτι καλό είχε μαγειρέψει. Τα λίγα πράγματα 

που έφερε μαζί του τα άφησε στην τραπεζαρία. Το σπίτι 

μικρό, ήταν και υπνοδωμάτιο και βιβλιοθήκη. Το παλιό 

του κρεβάτι ακόμα εκεί, κρατούσε ακόμα, μόνο στρώμα  

του είχε αλλάξει. Τα πρώτα, τα παλιά έπιπλα, που είχαν οι 

γονείς του από τον γάμο τους, ένας μπουφές γεμάτος 

φωτογραφίες παντρεμένων ζευγαριών κι εγγονών, ένα 

σκαλιστό τραπέζι, που πέντε γεροδεμένοι άντρες δεν το 

σήκωναν, μια βιβλιοθήκη γεμάτη βιβλία. Στους τοίχους, 

κατά την προσφιλή μέθοδο κυρίως των μεγάλων 

ανθρώπων, πάλι κάδρα με φωτογραφίες. Στη μέση 

δέσποζε μια, εκείνη του πατέρα του, η τελευταία. Την είχε 

βγάλει καθισμένος στην αγαπημένη του θέση, στην γωνιά 

της αυλής, από το προσωπικό του παρατηρητήριο, εκεί 

από όπου έβλεπε τους πάντες και τα πάντα. 

Θα βούρκωνε αλλά τον σταμάτησε η μάνα του. « Έλα 

θα κρυώσει ο καφές!» Με δυσκολία κατέβηκε η πρώτη 

γουλιά. Αφού συζήτησαν αόριστα για το πώς περνάνε, 

αφού παραπονέθηκε, κατά την πάγια τακτική της, ενώ 

ζούσε σε τέτοιο ευλογημένο μέρος, ήρθε η ώρα να 

ρωτήσει για τον λόγο που ήρθε σχεδόν πετώντας στο 

χωριό. 



 249 

«Έπρεπε να μου το πεις να έρθω στην κηδεία. Καλά, 

πώς έγινε;» 

 

Μέρα χαράς σήμερα. Σηκώθηκαν νωρίς, μαζεύτηκε όλη η 

οικογένεια, καθάρισαν το σπίτι, έστειλαν τα αρνιά στο 

φούρνο να ψηθούν και περίμεναν τους καλεσμένους. Γάμο 

είχαν, έπρεπε όλα να ναι στην εντέλεια. Οι πρώτοι φάνηκαν 

κατά το μεσημέρι. Ο ένας δουλειά, ο άλλος άλλο γάμο, τα 

τραπέζια στρώθηκαν, τα ποτήρια γέμισαν, οι ευχές γέμισαν 

τον αέρα. Καμάρωνε ο πατέρας, ξάδερφος του Βασίλη, που 

θα πάντρευε το γιο του. Κι απάνω στη ξεφάντωση, χτύπησε 

το τηλέφωνο. Πήγε στη γωνιά, μίλησε κάμποση ώρα. 

«Πατέρα ποιος ήταν;» ρώτησε ο γαμπρός. 

« Ο αδερφός σου. Έρχεται από το αεροδρόμιο» 

Μα μπροστά στο σπίτι δεν σταμάτησε ποτέ το αυτοκίνητο 

του. Σταμάτησε ένα περιπολικό. Το κρασί στα ποτήρια έγινε 

φαρμάκι, τα καλά τους ρούχα βαφτήκανε στα μαύρα όλα, η 

χαρά μετατράπηκε σε θρήνο, από τη μια  στιγμή στην άλλη, 

τόσο απλά και τόσο  απότομα, όσο διαρκεί να περάσεις το 

φανάρι με κόκκινο και να πέσεις στο αυτοκίνητο που 

διέσχιζε νόμιμα το δρόμο. Λίγα δευτερόλεπτα πριν, ένα 

φρενάρισμα , μια μείωση ταχύτητας, κάτι τελοσπάντων, κι 

όλα θα ταν όμορφα και χαρούμενα. Μα τώρα… 

 



 250 

Πήρε τη μάνα του και πήγανε τέσσερα χωριά πιο πέρα. 

Ξάδερφος ήτανε, μαζί μεγαλώσανε. Δε το ξερε νωρίτερα, 

προχθές τον έθαψαν, θα ρχόταν. Τουλάχιστον να 

συλλυπηθεί.  

Στο σπίτι τους είχε πέσει μαύρη σιωπή. Κλειστά 

πορτοπαράθυρα, η αυλόπορτα άνοιξε τρίζοντας κι 

αντήχησε σαν χίλιες. Μια μαυροφορεμένη φάνηκε στην 

πόρτα. 

«Ξαδέρφη;» 

Η γυναίκα στην αρχή κρατήθηκε από τα κάγκελα, δεν 

τον είχε γνωρίσει. Όταν κατάλαβε ποιος ήταν, άνοιξε το 

βήμα, κατέβηκε δυο-δυο τα σκαλιά και κλείστηκε στην 

αγκαλιά του σαν κυνηγημένο πουλί. 

«Ξάδερφε, ήρθες… Που ερχόσουνα κάθε φορά και είχα 

χαρές…Και τώρα….» 

Την έφερε μπροστά του και τα μάτια τους κοιτάχτηκαν 

βουρκωμένα. 

«Πού ναι ο Μάρκος;» 

Τον βρήκε να σκάβει με την τσάπα ένα χωράφι χέρσο. 

Το χε παρατήσει χρόνια, γιατί ήταν μακριά, μα αυτός ήταν 

ο λόγος που το ξανάπιασε, που ήταν όσο πιο μακριά 

γινόταν. Ξεσπούσε στη στέρφα γη. Αυτός κι ο πόνος του. 

Ούτε που άκουσε το αυτοκίνητο που πλησίασε και 

πάρκαρε δίπλα. Έβλεπε τα δυο γερά του χέρια να 



 251 

ανεβοκατεβαίνουν με δύναμη και οργή και να 

αυλακώνουν το ξερό χώμα. Στάθηκε λίγα μέτρα 

μακρύτερα. Δεν τον πήρε χαμπάρι ούτε τώρα. 

« Ε, Μάρκο!» 

Ο Μάρκος άφησε το εργαλείο να καρφωθεί στη γη και 

γύρισε αργά προς την φωνή που τον καλούσε. Είχε να τον 

δει χρόνια. Είχε αλλάξει. Τα κάποτε μαύρα του μαλλιά 

είχαν αποκτήσει ασημένιες ανταύγειες, σαν το μαύρο 

μάρμαρο που το διατρέχουν άσπρες νευρώσεις . Είχε 

ασπρίσει και το δασύ στήθος του, οι άσπρες τρίχες 

πεταγόταν από το ανοικτό πουκάμισο. Τα γένια είχαν 

αρχίσει να καλύπτουν τα ηλιοκαμένα του μάγουλα. Κατά 

το έθιμο, θα τα άφηνε να φτάσουνε μέχρι το στήθος του. 

Απόρησε αν ξαναξυριζόταν ποτέ. Κάτω από τα παχιά 

φρύδια τον κοιτούσαν δυο πετράδια, κόκκινα από τη 

σκόνη και τα δάκρυα. 

Ο Βασίλης πλησίασε αργά παραπατώντας στο μέχρι εκεί 

σκαμμένο χωράφι ξεσυνηθισμένος πια στα κακοτράχαλα 

εδάφη. Ο ήλιος έπεφτε πάνω του κι ο Μάρκος στην αρχή 

δεν τον γνώρισε ούτε αυτός. Όταν πια κατάλαβε ποιος 

ήταν, όταν ο Βασίλης είχε πλησιάσει στο μισό μέτρο, 

ακούμπησε στη  ξύλινη λαβή του εργαλείου, που 

συναγωνίζονταν σε ρόζους τις παλάμες του, έγειρε στο 



 252 

ένα πλευρό κι έφερε το χέρι στο πρόσωπο για να 

σκουπίσει τα δάκρυα του. 

«Αχ, Βασίλη! Αχ!...» 

Και σαν τα ψηλά τα δένδρα που τα χτυπάει ο κεραυνός 

σε μια χειμωνιάτικη νύχτα σκίζοντας τον μαβί ουρανό και 

μετά το ξύλινο κορμί τους, για να τα αφήσει να γείρουν 

νεκρά και καμμένα σιμά στις ρίζες τους, έτσι έγειρε κι ο 

Μάρκος στα χέρια του ξαδέρφου του, γονάτισε στη γη κι 

αγκάλιασε τα πόδια του. Γονάτισε κι ο Βασίλης.  

«Έλα σήκω! Πάμε κει να καθίσουμε!» του πε και του 

δείξε ένα πέτρινο τραπέζι και πεζούλες κάτω από δυο τρία 

δένδρα. 

Τον συνόδεψε παραμάσχαλα, σχεδόν τον έσυρε, τον 

κουβάλησε ως τα κει. Ο Μάρκος έβαλε το χέρι στην 

τσέπη του πουκαμίσου του κι τράβηκε ένα πακέτο 

άφιλτρα τσιγάρα. Του έτεινε μα ο Βασίλης αρνήθηκε 

ευγενικά. Αφού τράβηξε δυο ρουφηξιές και σε κάθε μια 

μασούσε και μερικά τρίμματα καπνού, στύλωσε το 

βλέμμα  στις απέναντι ελιές κι άρχισε να αφηγείται. Σε 

κάθε του λέξη θαρρείς και πετούσε καπνό όχι του 

τσιγάρου αλλά ότι καιγόταν τα ίδια του τα σωθικά.  

«Έρχεται μια μέρα και μου λέει: “ Πατέρα, βρήκα 

δουλειά!” «Πού παιδί μου;” του λέω. “Πατέρα πρέπει να 

βγω έξω. Να πάω στο εξωτερικό” Κι εσύ έχεις σπουδάσει- 



 253 

και σπουδάζεις ακόμα- παιδιά και ξέρεις πόσο κόπο θέλει 

η σπουδή τους, πόσα έξοδα, όλα. Πήγε στρατό, γύρισε μα 

δουλειά δεν έβρισκε. Τον είχα σπίτι και στεναχωριότανε. 

Αυτός ήξερε να μπαίνει στα ίντερνετ, από κει τηνε βρήκε, 

μαύρη ώρα… Δε του φερα αντίρρηση γιατί χαιρότανε που 

θα βγαζε το ψωμί του να μην μας επιβαρύνει. Μακάρι να 

ταν άνεργος και να τον είχα κοντά μου, μακάρι…Του 

φτιάξαμε τις βαλίτσες του, του δώσαμε λεφτά να χει το 

πρώτο καιρό, πληρώσαμε τα εισιτήρια και τον στείλαμε 

στη Γερμανία. Σε μια αυτοκινητοβιομηχανία. Είχαμε μια 

χωριανή παντρεμένη κει, τον πήρε, τον βόλεψε ίσαμε να 

βρει σπίτι. Κάθισε ενάμιση χρόνο. Ερχόταν συχνά τώρα 

που έχει και φτηνά αεροπλάνα. Πριν δυο μήνες τον 

στείλανε μετάθεση σε άλλο εργοστάσιο στη Νορβηγία. 

Διευθυντής! Τόσο καλός ήταν και τα καλά μυαλά δεν τα 

διώχνουν όπως εδώ, τα κρατάνε! Τον παίρνω τηλέφωνο 

πριν μια βδομάδα, “ Να κανονίσεις να σαι στο γάμο τ’ 

αδερφού σου” του λέω. “ Θα μαι” μου λέει. Δε 

ξαναμιλήσαμε. Λέω θα ρθει. Και ήρθε. Νοίκιασε μου λέει 

αυτοκίνητο κι ερχόταν. “ Στο δρόμο είμαι” μου λέει…» 

Πέρασε τα χοντρά του δάχτυλα στα μαλλιά του κι 

έπιασε μια τούφα έτοιμος να την ξεριζώσει. Ο Βασίλης 

του σφιξε την γροθιά μέχρι που κοκκινίσανε οι αρθρώσεις 

τους και την άφησε. 



 254 

« Κοιτάζω το ρολόι, λέω στο επόμενο μισάωρο εδώ θα 

ναι. Βγαίνω στην πόρτα, υποδέχομαι καλεσμένους, ρίχνω 

το βλέμμα στην άκρη του δρόμου, τίποτα. Μια στιγμή, να 

σου ένα αυτοκίνητο. Βγαίνω στο δρόμο και τι να δω; 

Αστυνομία! Αμάν, τον πιάσανε στο αεροδρόμιο! Μακάρι 

να τον πιάνανε, ας ήταν φυλακή…» 

Πίεσε με τα δάχτυλα του το τελείωμα των ματιών του 

στην κορυφή της  μύτης να ξεπονέσουνε τα ματωμένα 

μάτια. Έτριψε το ιδρωμένο του μέτωπο με το μέσα του 

αγκώνα του. Τελείωσε και το τσιγάρο, το σβησε στην 

πέτρα. Πήγε να ανάψει κι άλλο, τον σταμάτησε ο 

Βασίλης. 

« Ξεκρεμά ο γαμπρός το κουστούμι, αντί σε χαρά το 

βαλε σε λύπη. Βγάζω το δικό μου, μαύρο όλο, λες και το 

ξερα και το χα παραγγείλει! Κι εκεί που τους είχα κτίσει 

με ιδρώτα κι αίμα καθενός το σπίτι του, του κάναμε την 

τελευταία του κατοικία με τις πέτρες και τα ξύλα… Κι η 

γη, που μια ζωή με έτρεφε, άνοιξε κι έχωσε μια για πάντα 

το βλαστό μου…» 

«Άντε στο σπίτι!» είπε και πετάχτηκε πάνω. «Απόψε θα 

φάμε αντάμα!» 

Σηκώθηκε πρώτη το πρωί, έκανε τη προσευχή της, πήρε 

από το κομοδίνο τη χρυσή της αλυσίδα που κατέληγε σε 

ένα μενταγιόν με μια φωτογραφία του άνδρα της, την 



 255 

φόρεσε, έσφιξε την εικόνα στο στήθος της και βγήκε τη 

χρυσόλουστη αυλή. Ο Βασίλης , αφού κοιμήθηκε στο 

κρεβάτι του μετά από χρόνια, ξύπνησε κι αυτός  νωρίς. 

Πήρε τηλέφωνο τον Άκη να κανονίσουνε τις δουλειές 

τους και κάθισε να φάει το δίχως άλλο πλούσιο πρωινό 

της μάνας του.  

«Μιλήσατε καθόλου με το θείο;» 

« Με βλέπει κι αλλάζει δρόμο.» του απάντησε βάζοντας 

δύναμη στο μαχαίρι που έκοβε το ψωμί. 

«Τόσα χρόνια κρατάει μάνιτα;»  

«Θυμάσαι, στου πατέρα σου ήρθε μόνο στα 

συλλυπητήρια. Πέρασε, έφυγε, δε ξαναφάνηκε. Κι έχει 

κάνει και τα παιδιά του και δε μας μιλάνε. Έβαλα μεσίτες 

να του μιλήσουνε , τίποτα…» 

«Θα πάω να τον βρω…» 

«Τρελός είσαι…» 

Δεν άκουσε καλά καλά τη φράση της. Είχε βγει στο 

δρόμο και είχε κινήσει για το σπίτι του θειου του. 

Εξάλλου, μερικά σπίτια τους χώριζαν. Παλιά μυαλά, που 

κρατούσαν μια ιδέα, ένα θυμό, μιαν οργή και το φυλούσαν 

σαν το πιο ακριβό μάλαμα του κόσμου μην το χάσουνε. 

Αγύριστα κεφάλια, που δε δεχόταν αντίρρηση και ήταν 

έτοιμα να κρατήσουν αυτή τη στάση μέχρι να σφαλίσουν 

τα μάτια τους. Αδερφός του πατέρα του, δυο αδέρφια όλα 



 256 

κι όλα. Ο παππούς του είχε κάνει μια καλή περιουσία, 

γερό κομπόδεμα τους άφησε σαν πέθανε. Μα ο μπάρμπας 

του είχε μια μεγάλη αδυναμία: θεός του ήταν ο Μαμωνάς. 

Συνέχεια γύρευε να σύρει τα σύνορα στα χωράφια μια 

ελιά, μια σειρά κλήματα πιο πέρα και συνέχεια έκανε 

φασαρίες με τους χωριανούς. Πλέρωνε ψευδομάρτυρες 

και τον δικαίωναν τα δικαστήρια. Όταν άνοιξε η διαθήκη 

του παππού του, ο εκλιπών μοίραζε ίσα και δίκαια το βιος 

του στα δυο του παιδιά. Κι εκείνη την ώρα, ο μπάρμπας 

του έβγαλε από το σακάκι του ένα άλλο χαρτί, μια άλλη 

διαθήκη, ποιος ξέρει πως και τι, που έλεγε ότι τα έπαιρνε 

όλα. Ο πατέρας του Βασίλη ήξερε πως η αλήθεια ήταν 

στην πρώτη κι αντέδρασε, ζητώντας το δίκιο. Ο αδερφός 

του ο ίδιος σήκωσε την μαγκούρα να τον χτυπήσει. Μετά 

τους έσυρε στα δικαστήρια. Αηδιασμένος ο πατέρας του 

τα δώσε όλα. Δεν τους ξαναμίλησε από τότε. Όχι μόνο 

αυτό, αλλά διέδιδε στα καφενεία και στα γύρω χωριά πως 

ήταν κλέφτης. Με αυτόν τον καημό, την αδικία και την 

αδικαιολόγητη οργή του ίδιου του αίματος του, πέθανε ο 

πατέρας του. Και στην τελευταία στιγμή, που θα περίμενε 

κανείς να σπάσει επιτέλους ο πάγος, φάνηκε μόνο μια 

στιγμή στην εκκλησία, είπε τυπικά συλλυπητήρια κι 

εξαφανίστηκε ανάμεσα στη μουρμούρα του κόσμου. 



 257 

Το σπίτι από έξω σαν εγκαταλειμμένο. Και σε αυτό 

τσιγκουνευόταν να φανταστείς. Κρεμασμένα 

παραθυρόφυλλα, πεσμένοι σοβάδες στους τοίχους, 

χορταριασμένη αυλή. Μόνο η μεγάλη μουριά στεκόταν 

αγέρωχη στην γωνιά της. Στην σκιά της έπαιζε τα 

καλοκαίρια του με τα ξαδέρφια του, τρώγανε τα μούρα 

και λερωνόταν στα μούτρα, για να έρθει μετά η ώρα να 

λερωθούνε οι ψυχές. 

Τον βρήκε να κάθεται στην ίδια θέση όπως πάντα. 

Μόνος, χήρος χρόνια, αρρώστησε η γυναίκα του, δεν την 

πήγε πουθενά να μην πληρώσει, της έψηνε βότανα του 

βουνού, πέθανε η γυναίκα. Τα παιδιά του φύγανε από το 

χωριό, δεν άντεχαν τη τσιγκουνιά του, δεν θέλησε να τα 

ακολουθήσει γιατί έλεγε τον θέλανε να του φάνε τη 

περιουσία. Εκεί κατάντησε! 

«Μπάρμπα Πανάγο;» 

«Τι θες, Βασίλη;» Γνώρισε τη φωνή χωρίς να γυρίσει. 

« Ήρθα να μιλήσουμε»  

«Δεν έχουμε να πούμε τίποτα!» Ούτε καν γύρισε προς 

το μέρος του. 

«Μπάρμπα…» 

« Φύγε! Φύγε σου λέω! Μερτικό θες; Έξω οι κλέφτες!» 

Επιτέλους γύρισε, για να σηκώσει απειλητικά τη 

μαγκούρα προς το μέρος του. 



 258 

«Δε πειράζει, μπάρμπα, να σαι καλά…» 

«Είμαι! Ήμουν καλύτερα πριν αναμαζωχτείς στα μέρη 

μας!» 

Ο Βασίλης κατάλαβε. Ήταν που ήταν από μόνος του, 

ήρθαν και τα γηρατειά να τον κάνουν χειρότερο. 

Πισωγύρισε κι έφυγε. 

 

Το βράδυ πριν φύγει για την πόλη, τον ξανακάλεσε ο 

Μάρκος για να πιούνε το τελευταίο κρασί. Παρ’ όλο το 

πένθος που είχε καλύψει σαν ομίχλη το σπίτι, η γυναίκα 

του είχε  στρώσει καλό τραπεζομάνδηλο, είχε βγάλει τα 

καλά της πιατικά, είχε κάνει του κόσμου τα φαγητά. 

Φάγανε σιωπηλά. Ο μόνος θόρυβος ερχόταν από τα 

κουτάλια και τα πηρούνια, ένας επαναληπτικός ήχος που 

τάραζε ελαφρά τη σιγαλιά της νύχτας. Σαν αποτελειώσαν, 

ο Μάρκος πήρε το μπουκάλι με το τσίπουρο και βγήκε 

έξω στη βεράντα. Τον ακολούθησε αμίλητος. 

Δεν άναψαν το φως. Το σπίτι ήταν στην άκρη του 

χωριού και οι στύλοι του ηλεκτρικού σταματούσαν λίγα 

μέτρα πριν. Ο ουρανός καθαρός, τα αστέρια κεντούσαν τα 

σχήματα τους, λαμπερά διαμάντια στο μαύρο βελούδο 

του. Στον ορίζοντα διακρίνονταν η κοιλάδα και η μακρινή 

οροσειρά, με τα φωτισμένα χωριά, παρέες πυγολαμπίδων 

στα σκοτεινά λιβάδια. Κάπου στο βουνό είχε αρπάξει μια 



 259 

μικρή φωτιά που, αν και ήταν μακριά, μπορούσε να 

αντιφεγγίζει θαμπά στα μάτια του. 

 Ο Μάρκος γέμισε τα ποτήρια. « Έλα, ένα τελευταίο» 

του είπε. Έριξε ένα παγάκι μέσα, το ανακάτεψε να λιώσει. 

«Δε μου λες» ρώτησε ο Μάρκος με το βλέμμα στη 

φωτιά που φαινόταν να θεριεύει « πώς λένε εκείνο που 

χάνει τη γυναίκα του;» 

«Χήρο» απάντησε ο Βασίλης χωρίς να 

πολυκαταλαβαίνει την ερώτηση, μα δεν θέλησε να 

χαλάσει τον ειρμό της σκέψης του ξαδέρφου του. 

«Κι αυτόν που χάνει το γονιό του;» 

«Ορφανό» 

«Κι αυτόν που χάνει το παιδί του;» 

Σκέφτηκε. Ξανασκέφτηκε. Δε βρήκε καμιά λέξη. 

«Δεν… δεν υπάρχει» 

Ο Μάρκος είχε σηκώσει το ποτήρι και προσπαθούσε να 

δει τις φλόγες μέσα από αυτό. 

« Είδες; Δεν υπάρχει. Καμιά λέξη, καμιά γλώσσα δεν  

μπορεί να δώσει όχι το νόημα, αλλά άλλο πράγμα. Τον 

πόνο, Βασίλη. Τον πόνο…Αυτός ο πόνος δε περιγράφεται 

με λέξεις και με γράμματα. Δε λέγεται καθόλου.» 

 Έγειρε το κεφάλι στο πλάι. Έμεινε λίγη ώρα έτσι, η 

ματιά του έπεσε στο κενό ίσια απέναντι και  στάθηκε εκεί, 

σαν τον αετό που ζυγιάζει στο ρεύμα του αέρα. Η φωτιά 



 260 

απέναντι εξελίχθηκε σε πυρκαγιά και τα φώτα των 

πρώτων πυροσβεστικών έκαναν την εμφάνισή τους. 

«Πυροσβέστης δεν είναι ο γιος σου;» 

«Ναι, ο μεγάλος ναι.» 

«Ξάδερφος μου σαι Βασίλη και σ’ αγαπώ. Να ζήσεις, να 

γνωρίσεις εγγόνια , να πεθάνεις χαρούμενος κι 

ευλογημένος. Με όλη μου τη καρδιά, εύχομαι και 

προσεύχομαι να μη νιώσει άνθρωπος το πόνο 

μου…Κανείς άνθρωπος ποτέ ξανά!»  

Πέταξε το ποτήρι στη νύχτα κι ακούστηκε ο θόρυβος 

του σπασμένου γυαλιού. Την φωτιά απέναντι άρχισαν να 

τη σβήνουν. Μα κείνη στα μέσα του Μάρκου έμενε να 

σιγοκαίει για πάντα. Κι όχι μόνο αυτό, αλλά σύντομα- 

χωρίς κανείς να το ξέρει, χωρίς κανείς να το σκεφτεί, να 

το περιμένει - θα καίγε και πιο δίπλα. 

Μια καρέκλα, ένα ποτήρι πιο δίπλα. 

 

 

 

 

 

 

 

 



 261 

 

 

 

 

 

 

 

 

 

 

 

 

 

 

 

 

 

 

 

 

 

8. 

 

 



 262 

Όταν ξύπνησε, είχε πια νυχτώσει. Έτριψε τα  μάτια του, 

κόκκινα ακόμα από την αϋπνία και το κλάμα, και 

προσπάθησε να ξεκαθαρίσει στο σκοτάδι, που βρισκόταν. 

Αναστέναξε. Έμοιαζε λες και η αρρώστια του μπαμπά, η 

εκδρομή στο χωριό, ο θάνατος και η κηδεία του ήταν μέρη 

ενός ονείρου, που μόλις είχε τελειώσει. Όλα έμοιαζαν  

όπως πριν. 

Έτριψε το φαγωμένο του νύχι και κατάλαβε πως τίποτα 

δεν ήταν όνειρο. Είχε βρεθεί πια στην νέα, σκληρή του 

πραγματικότητα, ο πατέρας του είχε αφήσει αυτόν τον 

κόσμο κι αυτός, μέσα σε λίγες μέρες, είχε βίαια 

μεταμορφωθεί στον άνδρα του σπιτιού. Το παιδικό 

κουκούλι είχε σπάσει και βγήκε αυτός, με ζαρωμένα φτερά 

και κορμί κάμπιας, στην άκρη ενός φύλλου, αναγκασμένος 

να πετάξει ανάμεσα στις πικρές  δροσοσταλίδες της ζωής. 

Άναψε το φως στο κομοδίνο του. Το δωμάτιο γέμισε 

σκιές. Τα πάντα σκεπάστηκαν με σκιές. Δεν του άρεσε. 

Σηκώθηκε κι άναψε το μεγάλο. Απέναντι του ήταν το 

γραφείο με τη βιβλιοθήκη, με τα σχολικά του βιβλία και 

τετράδια, τα κόμικς και τις ζωγραφιές του. Στο πρώτο ράφι 

δέσποζε ένα αεροπλάνο με λευκά φτερά και μαύρους έλικες. 

Το θυμόταν. Είχε τυραννήσει τον πατέρα του να το 

αγοράσει, σαν το είδε στη προθήκη του καταστήματος, να 

γυαλίζει στη θήκη του. Το έπαιξε λίγες μέρες και μετά 



 263 

βάλθηκε να κάνει το μηχανικό. Το χάλασε. Η μητέρα του το 

έβαλε πάνω στο ράφι να του θυμίζει την αξία των 

πραγμάτων. Σε ένα άλλο ράφι είχε τα επιτραπέζια του. Στη 

Μονόπολη κέρδιζε ο μπαμπάς, αλλά στο σκραμπλ πήγαινε 

με τη μαμά και νικούσαν αυτοί. Ο μπαμπάς δοκίμασε να 

τον μάθει σκάκι και τάβλι, αλλά του φάνηκαν πολύ 

δύσκολα. Έτσι έμειναν να σκονίζονται. 

Στον τοίχο δίπλα είχαν κρεμάσει ένα μεγάλο παζλ. 

Απεικόνιζε ένα κάστρο μεσαιωνικό, φτιαγμένο από γκρι 

πέτρες, κτισμένο μέσα σε ένα δάσος των Άλπεων. Τους 

πήρε όλες τις διακοπές των Χριστουγέννων και  της 

Πρωτοχρονιάς να ταιριάξουν τα χίλια πεντακόσια κομμάτια 

του. Η μητέρα του άδειασε από τα γυαλικά και τα γλυκά το 

πράσινο βελούδινο τραπεζομάνδηλο στο μεγάλο τραπέζι του 

σαλονιού για να καθίσουν οι τρεις τους να το ενώσουν. 

Όταν τελείωσαν, φώναζε από χαρά. Ο μπαμπάς κόλλησε 

σειρά σειρά τα κομμάτια σε μια χάρτινη βάση, του έβαλαν 

τζάμι και το κρέμασαν στον τοίχο. Το κοιτούσε κι ένιωθε 

ιππότης μέσα του. 

Στην απέναντι γωνιά ήταν παρατημένο ένα μικρό 

ποδήλατο. Ένα ποδήλατο με πλατιά σέλα και βοηθητικά 

ροδάκια στην πίσω ρόδα. Χαμογέλασε στη θύμηση του. Είχε 

ανεβάσει υψηλό πυρετό ένα βράδυ, η μάνα του τον τύλιξε 

σε υγρές πετσέτες και τον τρέξανε στο νοσοκομείο. Στο 



 264 

δρόμο τον έπιασαν σπασμοί. Έμεινε μια βδομάδα. Όταν 

γύρισαν σπίτι, το ποδήλατο του τον περίμενε, με μια μπλε 

κορδέλα, πίσω από την πόρτα του δωματίου του. Το πήρε 

παραμάσχαλα και βγήκε στην αυλή. Το καβαλούσε όλο το 

απόγευμα, με τον πατέρα του να τον κυνηγάει και να τον 

σπρώχνει στο χορτάρι. 

Στο κεντρικό φύλλο της ντουλάπας είχαν κολλήσει με 

σελοτέιπ την πρώτη του ζωγραφιά.  Ένα μεγάλο σπίτι στη 

μέση, με πόρτα και δυο παράθυρα, τέσσερα ψηλά δένδρα, 

δύο από κάθε μεριά του σπιτιού, ο μπαμπάς, η μαμά, αυτός 

και ο σκύλος με μια μεγάλη ουρά. Την έφερε τρέχοντας από 

το σχολικό κι ο μπαμπάς του τον αντάμειψε με μια βόλτα 

στο λούνα παρκ. 

Το δωμάτιο του, όλο το σπίτι, ήταν πια μια ανάμνηση- 

έπρεπε να μάθει να ζει με αυτές. Το πρώτο του πρέπει. 

Οι καλεσμένοι είχαν πια φύγει. Ο παππούς, η γιαγιά, ο 

κύριος Βασίλης, τα παιδιά, όλοι. Αφουγκράστηκε τους 

ήχους στο σπίτι. Στην κουζίνα κάποιος έπλυνε πιάτα. Η 

μητέρα του. Δεν θέλησε να την ενοχλήσει. Την άκουσε σε 

λίγο που ανέβαινε τα σκαλιά, το γνώριμο τρίξιμο στην 

πόρτα του δωματίου της, ησυχία. Επιτέλους θα κοιμόταν. Ή 

θα προσπαθούσε να κοιμηθεί. Σαν αυτήν κι εκείνος. Απόψε 

δεν θα κοιμόταν κανείς, το ήξερε. 



 265 

Περίμενε λίγο και μετά βγήκε στο διάδρομο, όσο πιο 

αθόρυβα μπορούσε. Η πόρτα ήταν μισόκλειστη. Από το 

μικρό άνοιγμα μπορούσε να δει την πλάτη της, είχε 

ξαπλώσει στο πλάι, προς την μεριά του παραθύρου, όπως 

κοιμόταν πάντα. Η μεριά του μπαμπά εδώ και καιρό, τώρα 

μια και καλή, άδεια. 

Πάτησε σαν γάτα στο χαλί και πήγε κοντά της. Η μοκέτα 

γαργάλησε τις πατούσες του. Κοιμόταν. Γονάτισε μπροστά 

της και την κοιτούσε αχόρταγα. Του είχε λείψει. Τότε σαν 

κάποιος να  την ξύπνησε στο όνειρο της, άνοιξε τα μεγάλα 

της μάτια για να τον κοιτάξει με υγρό βλέμμα. Άπλωσε το 

χέρι της, που έπεσε σχεδόν άψυχο στο πλάι. Έκλεισε την 

παλάμη της στα δυο του χεράκια. Έμειναν για λίγη ώρα σε 

αυτή τη στάση αμίλητοι. 

 Τα δάκρυα άρχισαν πάλι να κυλάνε στα μάγουλα της. 

Έκλαιγε αθόρυβα, δεν κουνούσε καν τα χείλη της. Ο μικρός 

άφησε το χέρι της κι άρχισε να σκουπίζει τις υγρές γραμμές 

από το πρόσωπό της. 

«Μαμά, σε παρακαλώ! Μαμά, μην κλαις!» 

Η γυναίκα άνοιξε την άδεια της αγκαλιά κι ο γιος της με 

ένα σάλτο βρέθηκε μέσα της. Τον αγκάλιασε σφιχτά και του 

έδινε φιλιά στο μέτωπο, μέσα στα μαλλιά του. Του φάνηκε 

πως μια σταγόνα αλμυρού παράπονου έπεσε στο κεφάλι 



 266 

του. Σηκώθηκε στο κρεβάτι, την τράβηξε όρθια κι 

απέμειναν να κοιτάνε ο ένας τον άλλον πάνω στο στρώμα. 

«Δεν θέλω να σε βλέπω να κλαις…Ο μπαμπάς δεν θα το 

ήθελε! Θα το ήθελε;» Έψαξε το βλέμμα της κάτω από τα 

δάχτυλα της που σκούπιζαν τα δάκρυα. 

« Όχι, ο μπαμπάς δεν θα το ήθελε…» 

« Ωραία! Δεν κλαίμε πια μαμά! Ποτέ πια!» Τα τελευταία 

του λόγια τα συνόδεψε με μια κίνηση του δείκτη του δεξιού 

χεριού στον αέρα. Η μητέρα του συμφώνησε με μια κίνηση 

του κεφαλιού. 

«Να σε ακούσω να το λες!» 

«Όχι,  ποτέ ξανά!» 

Την αγκάλιασε, με το χέρι του να κρατάει προστατευτικά 

το πίσω μέρος του κεφαλιού της. Ακούμπησε το πηγούνι της 

στον μικρό του ώμο, έσφιξε απαλά το κορμάκι του κι 

έκλεισε τα μάτια. Ο άνδρας της άφησε πίσω του 

αντικαταστάτη. Επάξιο.  

« Μαμά ο παππούς μου είπε στο χωριό, όταν πήγαμε στις 

ελιές, ότι μια μέρα μπορεί να μείνω μόνος, αλλά, άμα 

πιστεύω στο Θεό, όλα θα πάνε καλά! Μαμά, όλα καλά θα 

πάνε! Το ξέρω!» 

«Ναι αγάπη μου, όλα καλά θα πάνε.» 

«Κι εγώ θα μαι μαζί σου να σε προσέχω. Δεν θα σε 

αφήσω μαμά ποτέ. Ποτέ μαμά!» 



 267 

«Κι εγώ αγόρι μου γλυκό…Κι εγώ!» 

Την έβαλε να ξαπλώσει, της έδωσε το πιο μεγάλο του φιλί 

και την άφησε να ξεκουραστεί. Τον παρακάλεσε να μην 

σβήσει το φως. Πήγε στο δωμάτιο του, γονάτισε, ένωσε τις 

παλάμες στο στόμα του, προσευχήθηκε. Ήξερε τι έπρεπε να 

κάνει. 

Δεν έκλεισε ούτε το δικό του φως. Τα φώτα δεν έκλεισαν 

ποτέ ξανά. 

 

Το έβρισκε κουλουριασμένο δίπλα στην είσοδο. Άνοιγε 

την βρύση, περίμενε το νερό να τρέξει από την άκρη του κι 

άρχιζε να το τραβάει σε όλο το μήκος  του νεκροταφείου. 

Εκείνο ξεδιπλωνόταν, καμιά φορά δίπλωνε και δεν έτρεχε 

νερό ή χωριζόταν στα μακριά κομμάτια λάστιχου που είχαν 

ενώσει μεταξύ τους για να καλύπτει μεγάλη έκταση. Όταν 

πια το έφερνε στην μητέρα του είχε κοκκινίσει από την 

προσπάθεια.  

Χρειαζόταν πλύσιμο ο τάφος και πότισμα τα λουλούδια. 

Επειδή το νεκροταφείο είχε κτιστεί στην πλαγιά ενός λόφου, 

όταν φυσούσε, έφερνε ξερόφυλλα ή και ολόκληρα κλαδιά 

από τα γύρω δένδρα, ενώ, σαν έπιανε νοτιάς, κοκκινόχωμα 

σκέπαζε τα λευκά μάρμαρα δίνοντας τους μια ροζ 

απόχρωση. Της έδινε το λάστιχο να πλύνει γύρω τον τάφο 

κι αυτός κρυβόταν πίσω από  έναν θάμνο δίπλα. Ήθελε να 



 268 

την αφήνει μόνη της.  Άκουγε το κλάμα της- η μόνη φορά 

που δεν ήθελε να την σταματήσει-, το μοιρολόι της. Καμιά 

φορά την άκουγε να σιγοτραγουδάει ένα τραγούδι, έναν 

σκοπό που δεν ήξερε. Κάποια μέρα θα την ρωτούσε ποιο 

ήταν. Έβγαζε ένα καθαρό λευκό πανί από την χάρτινη 

τσάντα που κρατούσε, το έβρεχε, σκούπιζε τα μάρμαρα, το 

όνομα, τη φωτογραφία του. Μετά έλεγε στον αέρα «όλα 

εντάξει τώρα» κι έφευγαν, με το λεωφορείο που περνούσε 

λίγα μέτρα έξω από την κεντρική πύλη ή με τον κύριο 

Βασίλη αν είχε έρθει κι αυτός μαζί τους. 

Σήμερα δεν είχαν έρθει. Αντίθετα, τους περίμεναν με τον 

Άκη στην είσοδο του σπιτιού τους. Η μητέρα με το Βασίλη 

μπήκαν μέσα, ενώ ο Άκης του έπιασε την κουβέντα και 

κάθισαν στην αυλή. Του λέγε διάφορα πράγματα, δεν 

ψυλιάστηκε τίποτε. 

« Πάμε να παίξουμε κανένα επιτραπέζιο επάνω;»  τον 

παρότρυνε ο φίλος του κι ακολούθησε απρόθυμα. 

Στην αρχή δεν την πρόσεξε. Πρόσεξε μόνο τις περίεργες  

κλεφτές ματιές του πατέρα και του γιου προς το κρεβάτι 

του. Τότε την είδε. Τους κοίταζε διερευνητικά όση ώρα 

προχωρούσε να την ανοίξει. Το χαμόγελο τους έκρυβε 

πολλά, πράγμα που ενέτεινε την αγωνία του. 

Τα έβγαζε ένα ένα και τα άφηνε δίπλα στην μπλε τσάντα, 

στοιχισμένα στρατιωτάκια: μπλε παντόφλες, πετσέτα σε πιο 



 269 

ανοιχτή απόχρωση, σκουφάκι κίτρινο, λευκό μπουρνούζι 

που όταν θα το έβαζε, θα του φτανε ως  τα γόνατα κι ένα 

μαγιό, στο χρώμα του ουρανού, με κύματα στην  αριστερή 

του μεριά. 

Το τελευταίο το έσφιξε στο στήθος κι έκλαψε, για να 

χαθεί στην αγκαλιά του καινούριου του μπαμπά κι αδερφού. 

Το επόμενο μεσημέρι, μετά το σχολείο, ο κύριος Βασίλης 

πέρασε από το σπίτι του και, μαζί με τον Άκη, ξεκίνησαν για 

εγγραφή και την πρώτη τους προπόνηση. Το κολυμβητήριο 

ήταν κτισμένο στο κέντρο σχεδόν της πόλης, αλλά οι 

καινούργιοι περιφερειακοί δρόμοι έκαναν εύκολη τη 

μετάβαση από τα σπίτια τους.  Τα αγόρια είχαν καθίσει στο 

πίσω κάθισμα κι έσφιγγαν στα χέρια τους τα λουριά της 

καινούργιας τους τσάντας. Αμίλητα, έβλεπαν το αυτοκίνητο 

να καταπίνει τα χιλιόμετρα και να τα φέρνει όλο και πιο 

κοντά στον προορισμό τους. 

Άφησαν το αμάξι σε μια ανηφόρα. Στην είσοδο 

σταμάτησαν να διαβάσουν τη μεγάλη πινακίδα. 

«Τα παιδιά όταν πάνε γυμνάσιο, πάνε σε άλλο 

κολυμβητήριο;» ρώτησε ο Χρήστος αγχωμένος. 

« Όχι. Γιατί ρωτάς;» ρώτησε ο Βασίλης ενώ έχωνε τα 

κλειδιά του στην τσέπη. 

«Αφού γράφει δημοτικό!» 



 270 

Ο Βασίλης γέλασε με τη καρδιά του. « Αυτό σημαίνει ότι 

ανήκει στο δήμο, δηλαδή την πόλη μας!» 

Η μεγάλη έκπληξη τους περίμενε μόλις πέρασαν μέσα. 

Μια τεράστια πισίνα- αργότερα έμαθε πως την έλεγαν « 

ολυμπιακών διαστάσεων»- κάλυπτε όλη την αυλή. Λωρίδες 

από κομμάτια πλαστικού, σε κόκκινο, μπλε κι άσπρο 

χρώμα, χώριζαν την επιφάνεια σε οκτώ διαδρομές. 

Στάθηκαν στην άκρη της, δίπλα στους βατήρες και κοίταξαν 

στο βάθος της. Τους φάνηκε χωρίς πυθμένα. Τρόμαξαν. 

«Εδώ θα κάνουμε;» ρώτησε με εμφανή αγωνία ο Άκης. 

« Όχι αγόρι μου. Πάμε μέσα.» 

Μόλις πέρασαν και την εσωτερική είσοδο βρέθηκαν 

μπροστά σε ένα γραφείο με κλειστή πόρτα. Εκεί περίμεναν 

κι άλλα παιδιά, αγόρια κορίτσια, με τους γονείς τους, να 

κάνουν κι αυτά την εγγραφή τους. Μετά από λίγο η πόρτα 

άνοιξε κα βγήκε έξω μια ξανθιά κυρία με ένα μεγάλο πλατύ 

ζεστό χαμόγελο, σαν τον ήλιο που έλαμπε στο νερό. 

« Γεια σας παιδιά! Είμαι η Όλγα και θα είμαι η 

προπονήτρια σας. Όση ώρα οι γονείς σας θα κάνουν την 

εγγραφή, εμείς θα πάμε μέσα, θα αλλάξουμε και θα 

μάθουμε να κολυμπάμε!» 

Την ακολούθησαν σαν  παπάκια, στη σειρά. Αφού 

μοίρασε τα κορίτσια αριστερά και τα αγόρια δεξιά, η καλή  



 271 

κυρία τους είπε να  βάλουν τα μαγιό και να βγουν στην 

πισίνα. 

« Έλα γδύσου!» τον παρότρυνε ο Άκης, που είχε ήδη 

βγάλει την μπλούζα του. 

«Ντρέπομαι» ψιθύρισε ο Βασίλης με κόκκινα μάγουλα 

από ντροπή. Δεν είχε γδυθεί ξανά μπροστά σε άλλα παιδιά, 

ως μοναχοπαίδι που ήταν. Στο σχολείο, όταν είχαν 

γυμναστική, φορούσε τη φόρμα από το σπίτι. Ο Άκης είχε 

εξοικειωθεί με τον αδερφό του. 

« Έλα θα γυρίσουμε πλάτη» πρότεινε ο φίλος του. Όση 

ώρα καθόταν στους ξύλινους πάγκους, έριχνε κλεφτές 

ματιές γύρω του. Πόσο διέφεραν όλοι. Υπήρχαν παιδιά 

παχουλά με την κοιλιά τους να βγαίνει πάνω από το μαγιό 

τους κι αγόρια, σαν εκείνον, τόσο αδύνατα, που ξεχώριζες 

τα κόκαλα τους κάτω από το λεπτό δέρμα. Ήταν παιδιά 

μελαμψά, είτε από φυσικού τους, είτε ηλιοκαμένα, και 

παιδιά λευκά σαν απάτητο χιόνι. Ένα αγόρι είχε ένα 

κόκκινο σημάδι στην γάμπα του, τρεις ματωμένες γραμμές, 

ένα άλλο μια μεγάλη ελιά στο στήθος του. 

Ο φίλος του κι αυτός τόσο διαφορετικός. Είχε πιο 

ανοικτές πλάτες, πιο χοντρά χέρια και πόδια, ένα χνούδι 

κάλυπτε το πάνω χείλος του. Τα αυτιά του ήταν πιο μικρά 

από τα δικά του, όπως τον έβλεπε από το πλάι, ενώ τα 

δάχτυλα των ποδιών του ήταν μικρότερα από το μεγάλο. 



 272 

Στα δικά του πόδια, το δεύτερο δάχτυλο ήταν λίγο 

μακρύτερο, ενώ στα περισσότερα παιδιά μεγάλο και 

επόμενο ήταν ίσα. Ο δικός του αφαλός ήταν μια μικρή 

λακκούβα, ενώ του Άκη έμοιαζε περισσότερο με κάθετη  

γραμμή. Σε ένα παιδί απέναντι ήταν τόσο επίπεδος που λες 

και δεν είχε καθόλου. Οι ρώγες του ήταν δυο μικροί ροζ 

κύκλοι, μα του Άκη ήταν καφετί χρώμα και υψωνόταν λίγο 

από το δέρμα του. 

Κι ενώ είχε αφεθεί στην παρατήρηση γύρω του, η κυρία 

Όλγα άνοιξε την πόρτα και τους είπε να την ακολουθήσουν. 

Τα κορίτσια είχαν ήδη φύγει φορώντας ολόσωμα μαγιό και 

τα συνάντησαν στην εσωτερική πισίνα εκμάθησης 

.Αγχωμένοι τώρα και οι δυο, αναζήτησαν με το βλέμμα τον 

Βασίλη στις κερκίδες. 

«Μπράβο τα αγόρια μου! Άντε καλή αρχή!»  φώναξε από 

πάνω και τους έδωσε ένα σκούντημα στην πλάτη. 

Η κυρία Όλγα είχε ήδη προχωρήσει στη μέση της πισίνας 

κι έκανε νόημα να μπουν κι αυτά. «Πάμε τώρα» είπε 

χαμηλόφωνα ο Άκης κι άρχισε να μπαίνει στο νερό, 

κάνοντας παφλασμούς  κι  αφρό σε κάθε του βήμα. 

Πατούσα, αστράγαλος, γάμπα, μηρός, μέση. Ο Χρήστος 

άφησε τα χέρια του να βουλιάξουν στο νερό κι έμεινε να 

κοιτάζει την αντανάκλαση του που ζάρωνε από τους 

κυματισμούς.  



 273 

«Βασιλεία, Χρήστο, Φώντα, όταν ξαναρθώ στο χωριό, θα 

βουτήξουμε μαζί» 

Την τρίτη μέρα, δυο παιδιά βγήκαν σαν σίφουνες από το 

νερό κι ανέβηκαν στα κάγκελα. 

«Μπαμπά, κολυμπάω!» φώναξε το ένα με τη γροθιά 

σφιγμένη και υψωμένη. 

«Μπράβο αγόρι μου!» Τα μάτια του Βασίλη γέμισαν 

δάκρυα. 

«Το πήρε πολύ ζεστά ο γιος σας, ε;» σχολίασε μια κυρία 

από δίπλα. 

Πήγε να πει ότι δεν ήταν γιος του μα δάγκωσε τελευταία 

στιγμή τα χείλια του. Δεν ενδιέφερε κανέναν. 

 Γιατί πλέον ήταν. 

 

Περίμενε καθισμένος στην άκρη της στάσης του 

λεωφορείου. Εδώ και κάμποση ώρα έπαιζε με την άκρη 

του παπουτσιού μια μικρή πέτρα πέρα δώθε. Τα κορδόνια 

του ήταν λυμένα, ούτε που έσκυψε να τα δέσει. Από τον 

ένα του ώμο κρεμόταν η πολυκαιρισμένη τσάντα του. Η 

γιαγιά του την είχε ράψει όχι λίγες φορές στους ιμάντες. 

Τον βάρυνε και την άφησε κάτω. 

Στην στάση ψυχή. Είχε μερικούς μήνες που η αστική 

συγκοινωνία είχε κοπεί λόγω κρίσης. Όλο αυτό τον καιρό, 

την ίδια ώρα, ήταν ο μόνος άνθρωπος που κυκλοφορούσε 



 274 

εκεί γύρω. Ένας συναθλητής του, δυο χρόνια μικρότερος, 

περνούσε και τον έπαιρνε με τον πατέρα του για το 

κολυμβητήριο. Φέτος είπε να δοκιμαστεί σε ομάδα 

μεγαλύτερης κατηγορίας κι έτσι οι δρόμοι τους χώρισαν. 

Πέρασε ακόμα κάμποση ώρα. Είχαν πει έξι και είχε πάει 

έξι και τέταρτο. Ο Χρήστος είχε αργήσει, έτσι έλεγαν το 

παιδί που θα ερχόταν να τον πάρει. Ανακάτεψε τα σγουρά 

του μαλλιά κι έπλεξε τα δάχτυλα με τα φαγωμένα νύχια 

στις τούφες κάτω από το αυτί του. Μια πεταλούδα ήρθε 

και κάθισε στο γόνατο του. Κράτησε την αναπνοή του και 

σταμάτησε κάθε του κίνηση για να μην την κάνει να 

φύγει. Τα λεπτά της φτερά είχαν καφέ περίγυρο και 

κιτρινωπό εσωτερικό. Όταν είδε να τα ανοιγοκλείνει 

μερικές φορές, χαμογέλασε.  

Χαμογελούσε σπάνια. Η μόνη που τον έκανε να 

ξεκαρδίζεται στα γέλια ήταν η μικρή του αδερφή. Φέτος 

είχε μπει δημοτικό. Ερχόταν κουρασμένος από το σχολείο 

ή την προπόνηση και πριν προλάβει καλά καλά να αφήσει 

τα πράγματα του, η μικρή είχε ορμήσει στην πλάτη του 

γελώντας δυνατά με την καρδιά της. Την σήκωνε ψηλά 

στον αέρα και την έφερνε βόλτες, μέχρι να την αφήσει να 

πέσει απαλά στο κρεβάτι του. Αφού έτρωγαν, ήρθε η ώρα 

να διαβάσουν. Όταν τα έκανε όλα σωστά, ζωγράφιζε στην 

πάνω μεριά της παλάμης της ένα κεφαλαίο Α.  Εκείνη τον 



 275 

κοιτούσε με δυο τεράστια καστανά μάτια κάτω από 

μακριές βλεφαρίδες, πριν του δώσει την πιο μεγάλη της 

αγκαλιά. 

Μέχρι να τελειώσει τα δικά του μαθήματα, εκείνη είχε 

αποκοιμηθεί στον καναπέ αγκαλιά με το  καφέ λούτρινο 

αρκουδάκι. Της το είχε φέρει ο μπαμπάς από ένα ταξίδι κι 

από τότε δεν το αποχωρίστηκε ποτέ. Την σήκωνε λες και 

κουβαλούσε το πιο πολύτιμο θησαυρό του κόσμου, το πιο 

λεπτοδουλεμένο κρύσταλλο, και την πήγαινε στο δωμάτιο 

της. Πάντα ξυπνούσε για το τελευταίο φιλί. Την σκέπαζε 

ως τον λαιμό, της χάιδευε το μέτωπο κι έκλεινε την πόρτα 

ως τα μισά, για να μπορεί να την  ακούει το βράδυ. 

Και μετά βρισκόταν μόνος σε ένα άδειο σπίτι. 

 

Ο ήχος της κόρνας τον έκανε να βγει απότομα από τις 

σκέψεις του, κούνησε το πόδι του και η πεταλούδα άνοιξε 

τρομαγμένη τα φτερά της για να πετάξει στο φως του 

δειλινού. Στράβωσε το στόμα του δυσφορώντας. Απέναντι 

του βρισκόταν ένα ασημί αυτοκίνητο με το παράθυρο του 

συνοδηγού κατεβασμένο. 

« Είσαι ο Κυριάκος;» ρώτησε ο Χρήστος. Εκείνος 

χαμήλωσε καταφατικά το κεφάλι του. «Έλα μέσα! Βάλε 

την τσάντα στο πίσω κάθισμα.» Ο Κυριάκος έκλεισε τόσο 



 276 

σιγά την πόρτα που αναγκάστηκε να την ανοίξει πάλι. 

Ήταν αγχωμένος και ντροπαλός, όπως πάντα σχεδόν. 

«Συγνώμη που άργησα, αλλά πρώτη φορά έρχομαι εδώ 

κι έχασα τον δρόμο. Μισή ώρα κόβω βόλτες στη γειτονιά 

παραπάνω» 

Ο Κυριάκος καθάρισε το λαιμό του με ένα ξερό  βήξιμο. 

«Θα σας πω να έρχεστε από άλλο δρόμο πιο κοντά στο 

σπίτι μου και πιο εύκολο να το βρείτε.» 

«Ποιοί θα ερχόμαστε;» 

«Εσείς.» 

«Είμαι ένας και θα μιλάμε στον ενικό. Χαίρω πολύ!» 

Του έτεινε το χέρι κι εκείνος το έπιασε άψυχα. Ο Χρήστος 

θεώρησε ότι είναι από  την αγωνία του.  

« Βάλε ζώνη και ξεκινάμε!» 

Από τον καθρέπτη κοιτούσε το δρόμο που έφευγε πίσω 

τους. Το κουκούλι έσπασε.  Θα άνοιγε τα φτερά του σαν 

τη πεταλούδα. Κι ας μην είχε γόνατα να κάτσει να 

ξαποστάσει. 

Στην είσοδο τον περίμεναν ο Άκης με τον Γιώργο. 

Συστήθηκαν μεταξύ τους, την ώρα που πίσω τους 

μαζεύονταν άλλα τριάντα παιδιά για δύο μόνο θέσεις στην 

μεγάλη ομάδα. Η επιλογή θα κρινόταν στη παραμικρή 

λεπτομέρεια.  



 277 

« Θα ήθελα πολύ να κρατήσει τους δικούς μας» 

ευχήθηκε ο Χρήστος, όση ώρα άλλαζαν τα παιδιά. 

«Τι λέει ο δικός σου; Γνωριστήκατε;» 

«Δεν μιλάει πολύ. Αλλά για κάποιον απροσδιόριστο 

λόγο, νιώθω ότι έχουμε αρκετά κοινά»  

«Αν κρινόταν από μας κι αν το αξίζουν, πολύ 

ευχαρίστως. Ξέρεις πόσο αυστηρός είναι ο προπονητής.» 

Το ήξεραν αυτό. Όλοι. Χρόνια παίκτης σε όλες τις 

κατηγορίες, συμμετοχές στην Εθνική, από Ευρωπαϊκά 

Πρωταθλήματα μέχρι Ολυμπιακούς αγώνες. Όταν 

σταμάτησε κι ασχολήθηκε με την προπονητική, οι ομάδες 

σφάχτηκαν στην ποδιά του να τον πάρουν δικό τους. 

Εκείνος γύρισε στην πρώτη του ομάδα κι ήθελε να την 

φέρει, χρόνια μετά, ξανά στην πρώτη εθνική. Ήταν 

αθλητής της όταν έπεσε κατηγορία, εκείνος πήρε 

μεταγραφή για μεγάλη ομάδα, το σωματείο παράπαιε στις 

μικρές κατηγορίες, μια φορά κόντεψε να διαλυθεί. Λίγες 

μέρες πριν υπογράψει, απαρνήθηκε ένα μεγάλο 

συμβόλαιο, πήρε ένα ταξί, ήρθε στα γραφεία κι ανέλαβε 

με το ζόρι προπονητής. «Εγώ την έριξα, εγώ θα την 

ανεβάσω» φώναξε στον πρόεδρο κι έδωσαν τα χέρια. 

Φέτος, μετά από αρκετά χρόνια, ήταν κοντά στο μεγάλο 

τους στόχο. Με τρεις νίκες στα τελευταία τέσσερα 

παιχνίδια θα πανηγύριζαν την άνοδο. Το πρόγραμμα 



 278 

φάνταζε βατό. Αρκούσε συγκέντρωση, υπομονή και πίστη 

στον στόχο τους. 

Η πολύχρονη του εμπειρία συσσωρευόταν στο κεφάλι 

του, κάνοντας τα πλούσια μαλλιά του να ασπρίζουν σαν 

χιόνι. Τα χιλιόμετρα νερού που είχε διανύσει κάτω από 

τον ήλιο άφησαν την επιδερμίδα του μαυρισμένη. Έτσι 

θύμιζε άνετα ψηλό βουνό με χιονισμένη βουνοκορφή. Το 

κορμί του βαστούσε ακόμα γεροδεμένο, φρόντιζε, 

άλλωστε, να το γυμνάζει συχνά. Πολλές ήταν εκείνες οι 

φορές που έπεφτε μαζί με τους αθλητές του στην πισίνα 

για να τους δείξει μια άσκηση, δεν του άρεσε το κήρυγμα 

από την επιφάνεια. 

Δε μιλούσε πολύ. Τους είχε μάθει να μιλάνε με τα 

μάτια, δυο μαύρα μάτια σκεπασμένα από πυκνά φρύδια 

και μια λοξή φράντζα που κατέβαινε ως την άκρη του 

μετώπου του. Αρκούσε μόνο ένα νεύμα, μια κίνηση του 

ματιού για να πάρουν όλοι τις θέσεις τους. Ενώ στο 

κολυμβητήριο, σε ώρες αγώνα, μπορεί να επικρατούσε 

πανικός από τις φωνές, εκείνος σπάνια φώναζε. Στεκόταν 

στην άκρη της πισίνας αγέρωχος για να σηκώσει, τις 

περισσότερες φορές, τη γροθιά του ως το στήθος του 

νικητής. Στους αθλητικούς κύκλους είχε το προσωνύμιο 

«ναύαρχος». Δικαιολογημένα. Είχε μετατρέψει μια ομάδα 



 279 

που ανεβοκατέβαινε κατηγορίες σε μια σχεδόν «αήττητη 

αρμάδα».  

 

Από τα τζάμια της εισόδου κοιτούσαν τον μαυρισμένο 

ουρανό και τη βροχή που έπεφτε εδώ και ώρες 

μετατρέποντας τον δρόμο σε ορμητικό ποτάμι. Ο Βασίλης 

είχε καθυστερήσει πάνω από είκοσι λεπτά. 

«Με τέτοιο καιρό ο πατέρας σου θα αργήσει. Μπορεί να 

μην έρθει καθόλου» σχολίασε ο Χρήστος με τη μύτη 

κολλημένη στο τζάμι που θόλωνε από την ανάσα του. 

«Δε μπορεί, θα έρθει» απάντησε με έκδηλη ανησυχία κι 

αγωνία ο Άκης. Ευτυχώς, το κολυμβητήριο θα παρέμενε 

ανοικτό για τρεις ώρες ακόμα. «Πάμε να καθίσουμε στις 

κερκίδες;» 

Στις κερκίδες δεν υπήρχε κανείς.  Ο πατέρας του- και 

τους- καθόταν συνήθως στην δεύτερη σειρά, κάπου προς 

την μέση. Ήταν εκεί που είχε καθίσει όταν τους είχε φέρει 

πρώτη φορά. Ήταν ένας άνθρωπος που δημιουργούσε 

μόνιμη σχέση με ένα μέρος ή πράγμα- ίδιο καφενείο όλα 

αυτά τα χρόνια, ίδια καρέκλα στο γραφείο του, ίδια θέση 

στην κολύμβηση. Πήγαν και κάθισαν εκεί. Οι σταγόνες 

είχαν στήσει την χορωδία τους στη μεταλλική στέγη με 

συνεχώς αυξανόμενο ρυθμό. 



 280 

Και ξαφνικά μια πόρτα άνοιξε, αλλά δεν μπήκε ο 

Βασίλης. Από τα αποδυτήρια βγήκαν πάνω από δέκα 

παιδιά. Φορούσαν κι αυτά με μαγιό αλλά τα σκουφάκια 

τους ήταν όλα λευκά με αριθμό δεξιά κι αριστερά στο 

κεφάλι. Δύο από αυτούς φορούσαν κόκκινο. Πίσω τους 

ακολουθούσε ένας άνδρας με λευκό παντελόνι και μπλε 

μπλούζα. Δεν τους είχαν ξαναδεί. Έμοιαζαν λίγο 

μεγαλύτεροι  από αυτούς. Πρέπει να ήταν  ομάδα. 

Τα παιδιά, αφού έκαναν μερικές ασκήσεις για ζέσταμα, 

έβγαλαν τις διαδρομές από την πισίνα κι έβαλαν στις δυο 

στενές πλευρές της τέρματα που φυλάσσονταν στην μικρή 

αποθήκη δίπλα. 

«Α, ορίστε τι θέλουν τα τέρματα που είχαμε δει» σχολίασε 

ψιθυριστά στο αυτί του Άκη ο Χρήστος. 

Μετά από αυτό, έκαναν λίγη ώρα κολύμβηση, για να 

πλησιάσουν έπειτα  κοντά στα τέρματα και να κάνουν πάσες 

μεταξύ τους ή  σουτ στους δυο με το κόκκινο σκουφάκι που 

είχαν το ρόλο του τερματοφύλακα. Ο άνδρας, που όλη αυτή 

την ώρα τους κοιτούσε αμίλητος, σφύριξε με μια σφυρίχτρα 

κι όλοι ήρθαν κοντά του. Στηρίχτηκαν ξέπνοοι στο χείλος 

της πισίνας, προσέχοντας το ίδιο αμίλητοι και 

προσηλωμένοι τον προπονητή τους. 

« Οι παλιοί το ξέρετε. Οι νέοι θα το μάθετε τώρα. Αυτό το 

άθλημα δεν είναι ποδόσφαιρο ή μπάσκετ. Δεν έχει λεφτά ή 



 281 

δόξα. Αυτά δεν τα θέλω, δεν τα ξέρω και δεν τα δίνω στους 

αθλητές μου. Όποιος τα θέλει, να μαζέψει τα πράγματά του 

και να τραβήξει για κει.  Αυτό που μπορώ να σας δώσω 

είναι γνώσεις κι αγάπη, για να γίνουμε στο τέλος μια 

οικογένεια. Πατέρας σας  και παιδιά μου…» 

«Αυτό το θέλω κι εγώ…» Η φωνή δεν ακούστηκε από το 

νερό. Όλοι κοίταξαν πίσω του.  Ο προπονητής γύρισε αργά 

το κεφάλι, ταραγμένος που κάποιος τον διέκοπτε και 

περίεργος για το ποιος το είπε.  Είδε τον Χρήστο να 

στέκεται στις κερκίδες, με τις γροθιές σφιγμένες. Τον 

κοίταξε με γερμένο κεφάλι. Όσοι τον γνώριζαν, ήξεραν ότι 

η κίνηση αυτή ήταν σημάδι επιδοκιμασίας. 

« Τότε τι περιμένεις;» του είπε κι άπλωσε λίγο το χέρι 

προς το μέρος του, αρκετό για να καταλάβει ότι τον 

προσκαλούσε. 

« Θα έρθεις;» ρώτησε χαμηλόφωνα τον Άκη. 

Στην επόμενη προπόνηση, φορούσαν λευκά σκουφάκια με 

τον αριθμό πάνω τους. Η πισίνα μπροστά τους ήταν τριάντα 

μέτρα μήκος, είκοσι πλάτος και δύο βάθος. Χίλια διακόσια 

κυβικά μέτρα νερού, ο δικός τους μικρόκοσμος. 

 

«Καλή επιτυχία, Κυριάκο.» 

«Καλή επιτυχία, Γιώργο.» 



 282 

Μετά από πρόταση του προπονητή, η ομάδα είχε 

αποφασίσει να δέχεται κάθε χρόνο δύο πολίστες εκτός 

από εκείνους που θα ανέβαιναν από την εφηβική στη 

μεγάλη. Για δυο μέρες, οι υποψήφιοι θα περνούσαν από 

εξετάσεις και δοκιμασίες, με τους δυο καλύτερους να 

παίρνουν μέρος αμέσως στις προπονήσεις. Αυτή η 

διαδικασία επιλογής γινόταν τώρα για πέμπτη χρονιά κι 

είχε γίνει ήδη θεσμός στα αθλητικά δρώμενα της πόλης. 

Το ενδεχόμενο η πόλη να είχε για πρώτη φορά μετά από 

καιρό ομάδα στην πρώτη εθνική, αύξανε τις προσδοκίες 

και την αγωνία των υποψηφίων. 

Ο Άκης κι ο Χρήστος θα κρατούσαν σημειώσεις για τις  

επιδόσεις των αθλητών. Πήραν τα ατομικά φυλλάδια κάθε 

αθλητή με το όνομα και τις υποκατηγορίες που έπρεπε να 

απαντήσουν, σε μια κλίμακα από το ένα ως το δέκα, 

σχεδιασμένα  από τον ίδιο τον προπονητή τους. 

Καθισμένοι σε μικρά σκαμπό δίπλα του περίμεναν το 

σφύριγμα. Η πόρτα άνοιξε. Ο Γιώργος κι ο Κυριάκος 

βγήκαν πρώτοι. Καλό αυτό. 

Ο προπονητής φόρεσε ακουστικά με μικρόφωνο 

συνδεμένα με τα ηχεία του κολυμβητηρίου. Η φωνή του 

ακούστηκε ακόμα πιο μπάσα κι επιβλητική, κάτι που 

προκάλεσε ανατριχίλες στους σβέρκους των μικρών 

αθλητών. Ο Χρήστος μειδίασε όταν τους είδε. Το ίδιο είχε 



 283 

πάθει κι αυτός. Μετά  από έναν σύντομο χαιρετισμό, οι 

υποψήφιοι άρχισαν διατάσεις σε ζευγάρια αλφαβητικά κι 

όλως τυχαίως, ο Γιώργος με τον Κυριάκο πήγαν μαζί. Οι 

συμπτώσεις τους ευνοούσαν σήμερα. 

Ώρα να πέσουν στην πισίνα. Κολύμπησαν ελεύθερο και 

ύπτιο. Την ώρα που ακουμπούσαν στην άκρη, ο 

προπονητής φώναζε δυνατά έναν αριθμό ανάλογα τη 

σειρά τερματισμού. Τα πρώτα πρόσωπα κοκκίνισαν, οι 

πρώτες ανάσες βάρυναν. Αφού τους άφησε να 

χαλαρώσουν λίγα λεπτά, έδωσε εντολή να αφαιρεθούν οι 

διαδρομές και να τοποθετηθούν τα τέρματα. Τα παιδιά 

μοιράστηκαν σε ομάδες κι έδιναν πάσες ο ένας στον 

άλλον ή προσπαθούσαν να πετύχουν «κέντρο» σε στόχους 

έξω από το νερό. Ο Κυριάκος, ως τερματοφύλακας, πήγε 

στο τέρμα και προσπαθούσε να φτάσει το οριζόντιο 

δοκάρι σε όλο το μήκος του, κάνοντας εκτινάξεις έξω από 

το νερό. Τα μακριά τεντωμένα χέρια του τον βοήθησαν 

όχι μόνο να το φτάσει, αλλά να το ξεπεράσει κιόλας.. 

Ήρθε η ώρα για διάλειμμα. Ο προπονητής με τους 

βοηθούς του αποσύρθηκαν στα αποδυτήρια, ενώ οι 

υπόλοιποι κάθισαν στους πάγκους για να φάνε μήλο ή 

μπανάνα και να πιουν  παγωμένο τσάι. Ο μόνος που δεν 

έφερε ήταν ο Κυριάκος. 



 284 

« Δεν έχεις φρούτο;» ρώτησε ο Γιώργος ενώ έλυνε το 

πλαστικό σακουλάκι με τα τρόφιμα. Ο Κυριάκος κούνησε 

αρνητικά το κεφάλι.  

« Φάε το δικό μου. Έχω φέρει δύο.»  Αρνήθηκε και 

πάλι.  

 « Έλα μην ντρέπεσαι!» Του έτεινε το μήλο κι 

αναγκάστηκε να γνέψει καταφατικά με το πηγούνι του, 

σημάδι ότι δεν δεχόταν άρνηση, για να το πάρει.  Ο 

Κυριάκος το κράτησε λίγη ώρα στο χέρι του πριν το 

δαγκώσει. Σπάνια έπαιρνε δώρα. Κι αυτό εδώ ήταν.  Ο 

χαρακτηριστικός ήχος από τα δόντια που βυθίζονται στη 

ζουμερή σάρκα του  φρούτου ακούστηκε από όλα τα 

στόματα . Γέλια και χαμηλόφωνες κουβέντες 

σηματοδοτούσαν νέες φιλίες.  

« Κι από πού είσαι εσύ;» 

«Από Κοζάνη.» 

«Δεν έχω έρθει ποτέ.» 

«Τώρα που θα τελειώσουμε, να έρθεις μαζί μου κανένα 

σαββατοκύριακο.» Ο Κυριάκος χαμογέλασε με σφιγμένα 

χείλια. Είχε καιρό να πάει εκδρομή. 

Μετά από ένα τέταρτο, ο προπονητής και οι βοηθοί με 

τις σημειώσεις επέστρεψαν στην πισίνα για να 

ακολουθήσει ένα μίνι τουρνούα από τέσσερεις ομάδες για 

το υπόλοιπο της μέρας. Στο τέλος, τα παιδιά έκαναν 



 285 

κάμψεις και κοιλιακούς, έφτιαξαν πάλι την πισίνα όπως 

ήταν κι ανανέωσαν το ραντεβού τους για το επόμενο πρωί. 

Οι μεγάλοι έδωσαν τις σημειώσεις στον προπονητή τους 

και περίμεναν τα παιδιά να αλλάξουν, ο Άκης να πάει τον 

Γιώργο στο πατρικό του κι ο Χρήστος τον Κυριάκο σπίτι 

του.  

Την επόμενη μέρα επαναλήφθηκε η ίδια διαδικασία με 

την διαφορά ότι, αυτή τη φορά, την ώρα που γινόταν το 

τουρνουά, βούτηξαν ο προπονητής με τον Άκη για να τους 

δείξουν τεχνικές μέσα από το νερό. Το έκαναν την ώρα 

που έπαιζαν κι αυτό γέμισε την πισίνα με φωνές 

ενθουσιασμού και περισσότερη ενέργεια. Εξάλλου ήταν η 

τελευταία τους ευκαιρία να αποδείξουν ότι άξιζαν μια 

θέση στην πρώτη ομάδα. 

Ώρα για την τελική επιλογή. Τα παιδιά μαζεύτηκαν κι 

έφαγαν πάλι τα φρούτα τους μα τώρα μπουκιά δεν 

πήγαινε κάτω από την αγωνία τους. Σε αντίθεση με την 

προηγούμενη μέρα, κανείς δε μιλούσε, στα είκοσι λεπτά 

που περίμεναν να βγουν τα αποτελέσματα. Ο μόνος που 

έμοιαζε ίδιος και τις δυο μέρες ήταν ο Κυριάκος, 

αμίλητος, σκεπτικός κι ήσυχος σαν την επιφάνεια του 

νερού που είχε καρφωμένο το βλέμμα του. 

«Λοιπόν, κύριοι, έφτασε η ώρα.» Τους έριξε μια ματιά. 

Η αγωνία τους είχε κορυφωθεί. Όλοι τους είχαν δυο 



 286 

κοινές αντιδράσεις: ή απέφευγαν να τον κοιτάξουν στα 

μάτια ή κουνούσαν νευρικά κάποιο μέλος του σώματος 

τους. Ένα μειδίαμα εμφανίστηκε στα λεπτά του χείλη. 

Έτσι γινόταν πάντα. 

«Δεν θα σας καθυστερήσω. Οι παίκτες που θα 

συνεχίσουν μαζί μας…» Μόνο ο Κυριάκος τον κοίταξε 

ίσια στα μάτια με βλέμμα που κάτι έκρυβε, κάτι του 

έλειπε. Ένιωσε την πίεση στον βραχίονα του. Ο Γιώργος 

τον έσφιγγε με όλη του σχεδόν  δύναμη. «Εμείς είμαστε» 

του ψιθύρισε.  

«…είναι ο Γιώργος Γκούρτζιουλας  κι ο Κυριάκος 

Βασίνης.» 

Ίσα που πρόλαβαν να ακούσουν τα ονόματα τους. Οι 

υπόλοιποι άρπαξαν τους δυο νικητές κι έπεσαν όλοι μαζί 

στο νερό. Δεν γκρίνιαξαν, δεν κατέβασαν τα μούτρα, δεν 

έβρισαν ούτε καν από μέσα τους. Είχαν μάθει από μικροί 

να μοιράζονται τις χαρές και τις λύπες, τις νίκες και τις 

ήττες. Ήξεραν πως δεν θα γινόταν ο Μέσσι ή ο Λεμπρόν 

Τζέιμς της πισίνας. Δεν θα πρόσθεταν εκατομμύρια στους 

τραπεζικούς τους λογαριασμούς. Δεν τους ένοιαξε ποτέ. 

Αυτό που έκαναν πρώτα από όλα το αγαπούσαν. Οι γονείς 

και οι προπονητές τους ενθάρρυναν, δεν τους 

απογοήτευαν, δεν τους μάλωναν. Εκτός από την μοναδική 

διάπλαση του κορμιού που τους δίνει η συνεχής 



 287 

προπόνηση, μέσα τους σμίλευαν ξεχωριστές 

προσωπικότητες μακριά από τα φώτα της δημοσιότητας. 

 Τους βούλιαξαν πολλές φορές στο νερό βγαίνοντας 

στην πλάτη και στους ώμους τους. Όταν βγήκαν στην 

επιφάνεια, οι παίκτες γύρω τους είχαν σχηματίσει κύκλο 

χειροκροτώντας και φωνάζοντας. Τα δυο παιδιά τα είχαν 

χάσει. Ο Γιώργος επέπλεε χαρούμενος κι ανακουφισμένος 

στη μέση της πισίνας. Ο Κυριάκος χαμογέλασε για πρώτη 

φορά.  

Ήθελε  τόσο να ήταν εκεί. 

 

Περίμεναν στο πάρκινγκ. Το κολυμβητήριο άδειαζε σιγά 

σιγά, τα φώτα έκλειναν, τα περισσότερα παιδιά με τους 

δικούς τους είχαν φύγει. Εκεί που στέκονταν, είχε πέσει 

σκοτάδι και ίσα που φαίνονταν οι σκιές τους. Αλλά την 

ανησυχία στα μάτια ο Χρήστος την είδε.  

«Μου φαίνεσαι σκεφτικός σήμερα…»  

Ο Άκης ξεφύσηξε με τα χέρια δεμένα στο στήθος. « Η 

Μαρία είναι ανήσυχη τελευταία.  Κάπως 

αφηρημένη…Πετάγεται στον ύπνο της, τρέμει στην 

αγκαλιά μου. Την ρωτάω και μου λέει όλα καλά. Δεν 

ξέρω…» 

« Έλα, τίποτα δεν είναι! Μπορεί να ναι αγχωμένη με τα 

μαθήματα…» απάντησε ο Χρήστος με το χέρι στον ώμο 



 288 

του φίλου του κι ένα λαμπερό χαμόγελο  για να του δώσει 

θάρρος. Μια κακή σκέψη πήγε να περάσει από το μυαλό 

του μα την απόδιωξε. 

« Λες;» Ο Άκης πράγματι αναθάρρησε. Άστραψαν τα 

μάτια του. 

« Ε, για φαντάσου όλη μέρα μαθήματα και μάλιστα 

Πανελλήνιες! Είναι υπεύθυνη για την επιτυχία τόσων 

παιδιών. Έχεις επίσης μια προπονήτρια στο σπίτι, μην το 

ξεχνάς. Τίποτα δεν είναι, θα δεις!» Ο Άκης γέλασε 

ανακουφισμένος με όλη του την καρδιά. Τελικά, ο φίλος 

του είχε πάντα τον τρόπο να του φτιάξει τη διάθεση. Και 

τις περισσότερες φορές είχε δίκιο. 

Οι δυο μικροί καθυστερούσαν να βγουν.  

« Δεν αργούν κάπως; Πάω να δω» είπε ο Άκης. 

« Έρχομαι κι εγώ.» 

Δεν είχαν προλάβει να περάσουν την είσοδο και τους 

συνάντησε στον μισοσκότεινο διάδρομο με ανοικτό βήμα 

ο Γιώργος, που ερχόταν να τους βρει. 

« Ελάτε μαζί μου.» 

Τον βρήκαν να κάθεται στον πάγκο, με το μαγιό ακόμα 

και τις σταγόνες του νερού να χαρακώνουν το στήθος και 

την πλάτη του. Έτριβε την μια του παλάμη μέσα στην 

άλλη, είχε σμίξει τα φρύδια, λυγίσει τα πόδια κάτω από 

τον πάγκο τόσο πίσω, που οι αρθρώσεις στα δάχτυλα 



 289 

είχαν κοκκινίσει από την πίεση. Δεν απαντούσε καθόλου 

στις ερωτήσεις του Γιώργου, μόνο ένευε «όχι» σε όλα. 

Οι τρεις πλέον συμπαίκτες του στάθηκαν μπροστά του. 

«Κυριάκο τι έχεις αγόρι μου;» ρώτησε ο Άκης. Σήκωσε τα 

μάτια, κόκκινα σαν αίμα. «Γιατί κλαις;» 

Δεν άντεξε άλλο. Άφησε τη γυάλινη λάβα που έκαιγε 

μέσα του να τιναχτεί με σπασμούς στις παλάμες που 

έκρυψαν το πρόσωπο του. Οι άλλοι με μιας γονάτισαν 

χωρίς να μιλάνε. 

« Έλα Κυριάκο ηρέμησε! Τι έχεις; Θα μας πεις;» 

ρώτησε με τη σειρά του ο Χρήστος. 

Σταμάτησε . Κατέβασε τα χέρια του για να φανεί ένα 

πρόσωπο που δεν είχαν δει τις δυο αυτές μέρες που τον 

ήξεραν, λυπημένο, κλαμένο, αγνώριστο. Τους κοίταξε 

έναν έναν σα να τους έβλεπε πρώτη φορά.  Σκούπισε τα 

μάγουλα του και ρούφηξε άκομψα τη μύτη του. 

«Θα ήθελα να ήταν εδώ.» είπε ψιθυριστά. 

« Ποιός;»  

« Ο πατέρας μου, η μητέρα μου…να με δουν σε μεγάλη 

ομάδα.» 

« Πού είναι; Την επόμενη φορά.» είπε ενθαρρυντικά ο 

Άκης, αλλά ο Χρήστος δίπλα του έπιασε με τα αισθητήρια 

της ψυχής του κάτι οικείο, κάτι θλιβερά οικείο. 



 290 

Ο Κυριάκος έγειρε το κορμί του πίσω, ακούμπησε στον 

τοίχο και κοίταξε ψηλά. Η θερμοκρασία στα αποδυτήρια 

έπεσε ξαφνικά λες και φύσηξε χειμερινό ξεροβόρι από τα 

κλειστά παράθυρα. Κατάλαβαν. 

« Σε καταλαβαίνω, Κυριάκο.» Το παιδί κοίταξε 

έκπληκτο τον Χρήστο. «Εγώ σε καταλαβαίνω. Για τον 

ίδιο λόγο έχω κλάψει κι εγώ.» 

 

Ίσα που πρόλαβαν την κουζίνα ανοικτή. Δεν είχε άλλη 

παρέα, αλλά ιδιοκτήτης, χρόνια γνωστός τους, στην 

ερώτηση αν κλείνουν απάντησε με ένα βροντερό «όχι» 

και τους έστρωσε το ακριανό τραπέζι που έβλεπε στη 

θάλασσα. Χωρίς να παραγγείλουν, σε ελάχιστο χρόνο είχε 

σερβίρει ορεκτικά και για κύριο πιάτο φρέσκα ψάρια, 

σημερινή ψαριά από την ιχθυόσκαλα εκεί κοντά. Αλλά 

ποτέ αλκοόλ. Ήξερε τι ήθελαν. 

Στην αρχή έμειναν λίγο αμίλητοι κοιτάζοντας το 

σκοτεινό νερό και τα φώτα της πόλης απέναντι. Το 

δροσερό αεράκι τους έκανε να ανεβάσουν τα φερμουάρ 

από τα μπουφάν τους και να φορέσουν τις κουκούλες 

τους. Είχε ρίξει ψύχρα αλλά δεν θα άφηναν τη θέα για να 

μπουν μέσα. Για λίγη ώρα το μόνο που ακουγόταν ήταν ο 

παφλασμός από τα κύματα στην παραλία ακριβώς από 

κάτω τους. 



 291 

« Ωραία είναι εδώ!» σχολίασε ο Γιώργος. 

« Ερχόμαστε εδώ πριν ακόμα κτιστεί η ταβέρνα. Κανείς 

τότε δεν ήξερε την μικρή παραλία, κρυμμένη καλά μέσα 

στον κόλπο. Την ανακαλύψαμε τυχαία, στα πρώτα μας 

ταξίδια με τις μηχανές. Από τότε ερχόμαστε για μπάνιο ή 

και κάμπινγκ καμιά φορά.» απάντησε ο Άκης. 

« Έχει και μια σπηλιά που μπαίνει το νερό μέχρι τη 

μέση της κι έχει κι εκεί μέσα αμμουδιά» συμπλήρωσε ο 

Χρήστος. 

«Ναι, εμείς στην Κοζάνη που να δούμε θάλασσα…» 

«Και πού πάτε διακοπές;» 

« Ε, έχουμε ένα εξοχικό στην Χαλκιδική. Καμιά φορά 

και στη Λάρισα, είναι η μητέρα μου από κει. Αλλά θέλω 

πολύ να πάω Κρήτη, έχω δει υπέροχες παραλίες!» 

« Εκεί θέλω να πάω κι εγώ! Να το κανονίσουμε το 

καλοκαίρι!» είπε ο Χρήστος. Συμφώνησαν οι τρεις τους 

και τα βλέμματα τους έπεσαν στον Κυριάκο. Καθόταν 

πάλι αμίλητος δίπλα στο Γιώργο. Κατάλαβε ότι τον 

κοιτούσαν και σήκωσε τη ματιά του, που μέχρι εκείνη τη 

στιγμή, την πηγαινόφερνε πάνω  στο καρό 

τραπεζομάνδηλο.  

« Εγώ ακόμα δεν μπορώ να πάω διακοπές» απάντησε με 

ελαφρύ αναστεναγμό. «Πρέπει να προσέχω την αδερφή 

μου.» 



 292 

  « Έχω χάσει κι εγώ τον πατέρα μου. Μπορείς να 

μιλήσεις τώρα.» ο Χρήστος το είπε τόσο φυσικά, σαν το 

πιο απλό πράγμα. Τα δυο παιδιά αναρρίγησαν στην 

πληροφορία. Ο Κυριάκος σούφρωσε τα χείλη κι έγειρε το 

κεφάλι. 

 « Εγώ έχω χάσει και τους δύο…  Όταν έγινε το 

ατύχημα, ήμουν στη γιαγιά και τον παππού.» Ο Χρήστος 

συνοφρυώθηκε στο άκουσμα του κοινού τους στοιχείου. 

«Οι δικοί μου είχαν πάει σε κάτι θείους μου, με την μικρή 

μου αδερφή. Όταν γυρνούσαν, μια νταλίκα τους έκλεισε 

το δρόμο κι έπεσαν σε έναν γκρεμό. Σκοτώθηκαν 

ακαριαία, αλλά  οι πυροσβέστες κατάφεραν να σώσουν το 

μωρό. Για δυο μήνες ήταν στην εντατική. Ήμουν κι εγώ 

εκεί. Δεν κούνησα καθόλου. Την κοιτούσα από την πόρτα, 

ένα πλασματάκι τόσο δα, γεμάτο γάζες κι ορούς. Είμαι ο 

μόνος που έχει και είναι η μόνη που έχω. Αν πεθάνει ο 

παππούς με τη γιαγιά, θα μαστε μόνοι μας.» 

« Δεν έχετε συγγενείς;» ρώτησε ο Άκης. 

« Μόνο αυτούς. Οι γονείς μας ήταν και οι δυο 

μοναχοπαίδια. Φοβήθηκα ότι θα την έχανα κι αυτήν. Η 

αδερφούλα μου, όμως, έγινε καλά κι όταν ήρθε σπίτι, την 

πήρα αγκαλιά και…» 

«…της υποσχέθηκες ότι δεν θα την αφήσεις ποτέ ξανά.» 

συμπλήρωσε αργά και βραχνά ο Χρήστος. Ο Κυριάκος 



 293 

τον κοίταξε με απορία. «Την ξέρω αυτή την υπόσχεση. 

Την έχω δώσει κι εγώ. Στη μητέρα μου.»  

Τα φαγητά είχαν κρυώσει. Δεν πήγαινε μπουκιά κάτω. 

Η ατμόσφαιρα έγινε τόσο βαριά, σα να πίεζε τα σώματα 

τους και είχαν βουλιάξει στις καρέκλες . Ο Κυριάκος 

επέστρεψε στην προηγούμενη αμίλητη στάση του. Τότε ο 

Γιώργος πέρασε το χέρι στην πλάτη και τον έσφιξε από το 

μπράτσο. Ένα σβησμένο χαμόγελο τέντωσε στο στόμα 

του. 

«Ξέρω πως νιώθεις Κυριάκο.» ο Χρήστος έγειρε 

μπροστά κι ακούμπησε τους αγκώνες στο τραπέζι για να 

ναι πιο κοντά του. «Την πρώτη μέρα που μείναμε μόνοι, 

σκεφτήκαμε και πήραμε την απόφασή μας. Δεν θα της 

αφήναμε ποτέ. Σε ένα βράδυ κι οι δυο μας γίναμε από 

παιδιά άνδρες. Κληρονομήσαμε μια ευθύνη απότομα, 

χωρίς να το θέλουμε, αλλά, με τη βοήθεια του Θεού, τα 

πήγαμε πέρα μια χαρά. Και γι’ αυτό, αν τώρα μας 

έβλεπαν, θα ήταν πολύ περήφανοι για μας, ε;» Στην 

τελευταία φράση τα λόγια του έτρεμαν.  Το παιδί έγνεψε 

καταφατικά. Μπορούσες να δεις τα μάτια όλων 

θαμπωμένα από τα πρώτα δάκρυα. Ο Χρήστος έκλεισε τη 

σφιχτή γροθιά του Κυριάκου στη δική του παλάμη. Όταν 

κοιτάχτηκαν, είχαν πια μιλήσει ο ένας στην καρδιά του 

άλλου. 



 294 

 «Το σαββατοκύριακο επιστρέφω Κοζάνη να πάρω 

πράγματα και βιβλία. Θέλεις να έρθεις;» είπε ο Γιώργος, 

σε μια προσπάθεια να πάρει τη σκέψη του μακριά από τα 

δυσάρεστα.  

« Αν μπορώ να πάρω την αδερφή μου ναι.» 

«Φυσικά!» 

« Πού μένεις Γιώργο;» 

«Στο σπίτι του κυρίου Βασίλη, του πατέρα του Άκη.» 

«Αν θέλεις μπορείς να μείνεις με τον Κυριάκο.» Ο Άκης 

διάβασε τη σκέψη του. «Θα διαβάζετε και μαζί. Να πάρεις 

μεταγραφή στο σχολείο του.» 

«Ναι, ναι! Ωραία ιδέα!» 

 Ο Άκης σηκώθηκε και προχώρησε ως την άκρη της 

αυλής. Με τα χέρια στις τσέπες έμεινε λίγη ώρα ακίνητος 

να κοιτάει την πόλη. Το αεράκι από τη θάλασσα έπαιρνε 

τα μαλλιά του προς τα πίσω. Ήθελε κούρεμα. Όπως 

έπεφταν πάνω του τα φώτα από την ταβέρνα και του 

έριχναν σκιές στο πρόσωπο, έμοιαζε σα να είχε μεγαλώσει 

άλλα δέκα χρόνια. Γύρισε το κεφάλι και τους κοίταξε 

λοξά, με σηκωμένο φρύδι. 

«Δεν ξέρω τι σας έχει πει ο προπονητής στην ομάδα που 

ήσουν, αλλά τα πρώτα λόγια του δικού μας ισχύουν 

πάντα. Μας είχε πει πως δε θα μας δώσει λεφτά ή δόξα, 

αλλά στο τέλος θα είμαστε μια οικογένεια. Και σήμερα 



 295 

βρήκες Κυριάκο, κι εσύ Γιώργο, μια οικογένεια. Δεν είστε 

πια μόνοι.»  

Άνοιξε τα χέρια και προχώρησε πάλι προς το τραπέζι. 

«Αδέρφια, ας φάμε!» τους είπε με τα χέρια να 

στηρίζονται στην πλάτη της ξύλινης καρέκλας με το 

ψάθινο κάθισμα. Τα λόγια του επανέφεραν την όρεξη 

στην παρέα. 

 

«Δεν περίμενα πως θα έβρισκα κάποιον να καταλαβαίνει 

πως νιώθω» είπε χαμηλόφωνα ο Κυριάκος, μόλις το 

αυτοκίνητο σταμάτησε μπροστά από την πόρτα του 

σπιτιού του. 

« Κι εγώ είχα την ίδια απορία όταν ήμουν σαν εσένα. 

Εντάξει, είχα τον Άκη και την οικογένεια του, αλλά, όταν 

βλέπεις, τα άλλα παιδιά να φεύγουν με τους γονείς τους 

ένα σφίξιμο στο στομάχι το έχεις. Όποτε θέλεις να 

μιλήσεις σε κάποιον, εδώ θα μαι.» 

«Σε ευχαριστώ για όλα» είπε το παιδί και τέντωσε το 

χέρι του. 

«Τίποτα» απάντησε με ένα μουδιασμένο μειδίαμα. 

 «Τρως κι εσύ τα νύχια σου;» τον ρώτησε σαν είδε το 

μεγάλο του δάχτυλο. 

«Δαγκώνω πότε πότε τον αντίχειρα μου. Το έχω από 

τότε.»  



 296 

«Κι εγώ» απάντησε και του έδειξε τα φαγωμένα του 

νύχια. 

«Καληνύχτα λοιπόν. Αύριο προπόνηση με την ομάδα. 

Θα περάσω να σε πάρω.» 

« Έγινε, καληνύχτα.» Η φθαρμένη του τσάντα  θρόισε 

στο δάπεδο. 

« Κάτι τελευταίο: το πρώτο σου μετάλλιο πού το έχεις;» 

ρώτησε αναπάντεχα ο Χρήστος, ενώ έσφιγγε το τιμόνι με 

δύναμη. 

Ο Κυριάκος έμεινε με το χέρι στην λαβή, την ώρα που 

άνοιγε να κατέβει. Σκέφτηκε λίγο. 

«Εκεί που το έχεις κι εσύ»  απάντησε και χάθηκε στο 

σκοτάδι. 

 

Είχε μείνει ξύπνια και τον περίμενε. 

«Σε πήραν στην ομάδα;» Στο «ναι» του εκείνη όρμησε, 

όπως πάντα, στην αγκαλιά του για να του χαρίσει  πολλά 

φιλιά κι ένα χαμόγελο που διακοπτόταν από το κενό των 

πεσμένων δοντιών της ηλικίας της. 

«Θες να πάμε μια μέρα σε αγώνα;» Η μικρή έγνευσε 

καταφατικά. «Ωραία! Ξάπλωσε τώρα γιατί είναι ήδη πολύ 

αργά.» 



 297 

« Θα μου πεις μια ιστορία πριν κοιμηθώ;» Ο Κυριάκος 

κάθισε δίπλα της κι η αδερφή του έγειρε το κεφαλάκι της 

στα πόδια του. Της άρεσε όπως της χάιδευε τα μαλλιά. 

« Ιστορία δεν θα σου πω, αλλά θα σε πάρω το Σάββατο 

να πάμε μια μεγάλη εκδρομή!» 

« Α, πού;»Ο Κυριάκος κοίταξε έξω από το παράθυρο, 

στο σκοτάδι του δρόμου. Το σπίτι σε λίγο καιρό θα είχε 

νέο ένοικο. Ο Γιώργος είχε πριν πάρει στο σπίτι του, είχε 

πει τα καλά νέα κι ότι θα μετακόμιζε με τον Κυριάκο. 

«Στον καινούριο μας αδερφό.» 

 

Τα αποτελέσματα των τελευταίων αγώνων ήταν τέτοια, 

που η νίκη στην τελευταία αγωνιστική ήταν απαραίτητη, 

για να μην μπουν σε περιπέτειες και χάσουν την άνοδο. 

Ακόμα και οι χορηγοί, που αντιλήφθηκαν την κρισιμότητα 

του αγώνα, είχαν αυξήσει τις διαφημιστικές πινακίδες, 

πίσω από τα τέρματα. Αν έχαναν, έπρεπε να περιμένουν 

τα υπόλοιπα αποτελέσματα, με αυξημένη την πιθανότητα 

να γκρεμιστούν οι κόποι μιας ολόκληρης χρονιάς σε 

τέσσερα επτάλεπτα.  

Το κολυμβητήριο είχε γεμίσει από νωρίς. Συνήθως δεν 

ερχόταν κανείς πέρα από τους στενούς συγγενείς, αλλά 

σήμερα είχαν δοθεί δωρεάν εισιτήρια στο Γυμνάσιο και 

Λύκειο που ήταν δυο δρόμους κάτω από το κολυμβητήριο 



 298 

και τα παιδιά δεν έχασαν την ευκαιρία να ενισχύσουν με 

θέρμη την ομάδα, καταλαμβάνοντας την αριστερή και 

μεσαία κερκίδα. Στην δεξιά στριμώχτηκαν οι γονείς του 

Άκη, με τον μεγάλο του αδερφό, η Μαρία, οι γονείς του 

Γιώργου που είχαν έρθει να καμαρώσουν το γιο τους, η 

μητέρα του Χρήστου, στην ίδια πάνω κάτω θέση, σοβαρή 

κι ολιγομίλητη. Από τη μεριά του Κυριάκου δεν είχε έρθει 

ακόμα κανείς. 

Τους κοίταξε όλους μαζί κι έναν έναν. Περίμεναν 

κάποιο λόγο, μια ομιλία, κάτι. «Ξέρετε τι πρέπει  να 

κάνετε» τους είπε και βγήκε έξω. Πράγματι ήξεραν. Θα 

έβγαιναν νικητές από το νερό. Τον ακολούθησαν 

σιωπηλοί μα κι αποφασισμένοι, σίγουροι για το θετικό 

αποτέλεσμα. 

«Κυριάααακο!» 

Αυτή την φωνούλα θα την αναγνώριζε παντού, ακόμα 

και στο γεμάτο κολυμβητήριο. Είδε τα χεράκια της να 

τεντώνονται από τα κάγκελα , την ώρα που περνούσε από 

κάτω. Γύρισε και την πήρε αγκαλιά, για να τον σφίξουν κι 

αυτόν ο παππούς κι η γιαγιά. 

«Θα κερδίσετε ε;» 

«Θα κερδίσουμε, ναι!» 

Πριν πέσουν στο νερό, οι παίκτες μαζεύτηκαν σε κύκλο 

στην άκρη της πισίνας, ένωσαν τα χέρια και φώναξαν, με 



 299 

παρότρυνση του αρχηγού Άκη, το σύνθημα που πριν λίγο 

είχαν δει γραμμένο στο σχολικό πανό: «Πάμε μαζί στην 

πρώτη εθνική!». Οι φωνές τους υψώθηκαν στεντόρειες για 

να ακολουθήσει χαλασμός από κόρνες και φωνές  πίσω 

τους. Οι επτά βασικοί παίκτες πήραν τις θέσεις τους στην 

γραμμή της εστίας τους και οι έξι αναπληρωματικοί, 

ανάμεσα τους ο Γιώργος με τον Κυριάκο, στον πάγκο. 

Όταν ακούστηκε το σφύριγμα του διαιτητή, οι παίκτες 

κολύμπησαν με όλη τη δύναμη τους προς το κέντρο για να 

κερδίσουν την κίτρινη μπάλα. Την έφτασε πρώτος ο 

Χρήστος. Η κερκίδα πήρε φωτιά. 

Ο αγώνας αποδείχτηκε πέρα για πέρα συναρπαστικός. Η 

ομάδα δεν κατάφερνε να προηγηθεί πάνω από ένα γκολ 

και δεχόταν ισοφάριση, αν και ποτέ δεν πέρασαν μπροστά 

οι αντίπαλοι. Αδιάφοροι φαινομενικά, που είχαν απλά 

εξασφαλίσει την παραμονή τους και δεν είχαν στόχο την 

άνοδο,  αποδείχτηκαν σκληρό καρύδι τελικά, κάτι που 

αύξανε το άγχος στους γηπεδούχους. Ο προπονητής, 

αντιθέτως,  κινούνταν ελάχιστα, ατάραχος. Δεν ήθελε να 

κάτσουν οι άλλοι να χάσουν. Ό, τι κέρδιζε, το ήθελε με 

την αξία του. Ό, τι έχανε, το ίδιο. Ας παίξουν κι ας 

χάσουν. Ο Άκης με τον Χρήστο έδιναν εντολές και 

συμβουλές για να ηρεμήσουν τα πνεύματα. 



 300 

Το γεγονός του αγώνα ήρθε σε κάτι λιγότερο από ένα 

λεπτό πριν τη λήξη της τελευταίας περιόδου κι ενώ όλα 

έδειχναν ότι το παιχνίδι θα οδηγούνταν στην ισοπαλία 

μετά το 9-9 που αναγραφόταν στον φωτεινό πίνακα. 

Παίκτης της αντίπαλης ομάδας σούταρε την μπάλα με 

τόση δύναμη, από κοντινή απόσταση, προς το τέρμα και 

χτύπησε στο κεφάλι τον τερματοφύλακα, ο οποίος βγήκε 

έξω ημιλιπόθυμος, για να του παρασχεθούν οι πρώτες 

βοήθειες. Πάγωσαν όλοι και οι φωνές σταμάτησαν, 

ξαφνικά  λες και ηχομόνωσαν το κολυμβητήριο. Ο 

τερματοφύλακας σήκωσε το χέρι του, σημάδι πως είναι 

καλά, παρ’ όλο που αιμορράγησε από την μύτη, για να τον 

ενθαρρύνουν όλοι με ένα ζεστό χειροκρότημα.  

«Μπαίνεις» είπε ο προπονητής στον Κυριάκο και τον 

έσπρωξε να σηκωθεί. 

«Καλή επιτυχία» είπε ο Γιώργος και του έκλεισε το μάτι 

χαμογελώντας. 

 Πήρε την θέση του στο τέρμα. Ο αντίπαλος 

αποβλήθηκε για είκοσι δευτερόλεπτα και η ομάδα, με 

παίκτη παραπάνω, κατάφερε να μπει μπροστά στο σκορ 

με συνδυασμό του Άκη και του Χρήστου, που  έστειλε την 

μπάλα να αναπαυτεί γλυκά στην γωνιά του τέρματος. 

Βούλιαξε στο νερό κάτω από τις ιαχές της κερκίδας κι 

όταν ανέβηκε στην επιφάνεια, είδε την μητέρα του για 



 301 

πρώτη φορά όρθια να χειροκροτεί. Την έδειξε με το 

δάχτυλο και της το αφιέρωσε. 

Απέμεναν ακόμα είκοσι δευτερόλεπτα. Η αντίπαλη 

ομάδα έφυγε στον αιφνιδιασμό και για να αποτραπεί ένα 

σχεδόν σίγουρο γκολ, ένας συμπαίκτης τους έκανε 

πέναλτι τρία μόλις δευτερόλεπτα πριν ακουστεί η κόρνα 

της γραμματείας. Βυθίστηκε μετανιωμένος και μια φωνή 

απόγνωσης βγήκε από τους θεατές. Οι παίκτες του είπαν 

πως δεν πειράζει. «Δεν είχες άλλη επιλογή» του είπε ο 

Άκης. Μόνο ο προπονητής τους παρέμενε εξωτερικά 

ήσυχος, με το χέρι στο πηγούνι, στην άκρη του πάγκου 

τους. 

Αυτός που θα το εκτελούσε ήταν ο αρχηγός και 

καλύτερος παίκτης τους. Ο έμπειρος απέναντι στον 

αρχάριο. Ο Δαβίδ απέναντι στον Γολιάθ. Με μόνο μια 

ευκαιρία, σαν την πέτρα στην σφεντόνα. Ανοιγόκλεισε τα 

μάτια και κράτησε την ανάσα του. Είχε χωριστεί στα δυο: 

ο κορμός του παρέμενε ακίνητος, ενώ όλη του η ένταση 

είχε μετακινηθεί στα πόδια του, που χτυπούσαν σαν έλικες 

το νερό από κάτω. 

 Τότε τον είδε. Πίσω από τον αντίπαλο, ο Χρήστος του 

ψιθύριζε. Διάβασε  τα χείλη του. 

«Για τους γονείς σου.» 



 302 

Τέντωσε το χέρι του τόσο, που ένιωσε ότι θα  

ξεριζωνόταν από τον αγκώνα. Η παλάμη του άνοιξε σαν 

αστερίας, μέχρι που πόνεσαν τα νεύρα μέσα της. Ψυχή και 

καρδιά  ουρλιάξανε δυο αγαπημένα ονόματα. Βούλιαξε 

στο νερό κι έμεινε να κοιτάει για λίγα δευτερόλεπτα τα 

κορμιά που κολυμπούσαν. Τα μισά ερχόταν προς το μέρος 

του. 

«Μπαμπά, μαμά, για σας!» Αν μπορούσε, θα φώναζε 

κάτω από το νερό. 

Αναδύθηκε μέσα σε ζητωκραυγές και την μικρή του 

αδερφή να χοροπηδάει στις κερκίδες. Κοίταξε αόριστα 

προς τα πάνω. Και πριν προλάβουν να τον βουλιάξουν 

πάλι, πρόλαβε να σφίξει τη γροθιά και να στείλει ένα 

βρεγμένο φιλί. Εκεί ψηλά. 

Ανέβηκαν πρώτη εθνική. 

 

 

 

 

 

 

 

 

 



 303 

 

 

 

 

 

 

 

 

 

 

 

 

 

 

9. 

 

« Αυτοί είναι οι συμπαίκτες μου κι εσένα οι μαθητές 

σου!» 

Ο Άκης στεκόταν δίπλα στη Μαρία του με το ένα  χέρι 

περασμένο προστατευτικά στον ώμο της και με το άλλο 

έδειχνε τα παιδιά περήφανα. Τα αγόρια αμίλητα κάθονταν 

στον καναπέ του σαλονιού. Τα μάτια τους, ζωντανοί 

σαρωτές, προσπαθούσαν να ψυχογραφήσουν την κοπέλα. 

Οι αναμνήσεις που είχαν από τις φιλολόγους του σχολείου 

τους δεν ήταν και οι καλύτερες. Όλο κάτι στριμμένες 

μεσόκοπες, με τα μαλλιά λαδωμένα, πιασμένα κότσο, τα 



 304 

χοντρά κοκάλινα γυαλιά και την ανάσα να βρομάει από 

την απλυσιά, που δε χάναν ευκαιρία να τους βγάλουν έξω 

με ωριαία αποβολή. Αυτή εδώ όμως φαινόταν τόσο 

διαφορετική, τόσο γλυκιά.  Τελικά ο Γιώργος σηκώθηκε, 

για να ακολουθήσει ο Κυριάκος, κι έδωσε το χέρι στη νέα 

του καθηγήτρια 

 «Εγώ σας αφήνω να τα πείτε. Θα περάσω μετά να σας 

πάρω για την προπόνηση. Το μεσημέρι θα φάτε εδώ» είπε 

ο Άκης, πριν φύγει για την δουλειά. Τα παιδιά 

συμφώνησαν με μια καθοδική κίνηση του πηγουνιού τους. 

Η Μαρία τον ξεπροβόδισε, του είπε για εκατομμυριοστή 

φορά να προσέχει κι ότι τον αγαπά, της το είπε για άλλες 

τόσες κι εκείνος, έφυγε. Μόλις, όμως, κοίταξε στο 

τραπεζάκι στη γωνία, δίπλα στην πόρτα, ένας κόμπος 

έδεσε το στομάχι της. Είχε αφήσει πίσω το κράνος. Μια 

άσχημη σκέψη ήρθε από το πουθενά για να καρφωθεί 

πύρινο βέλος στο μυαλό της και να το ανάψει ολόκληρο. 

Την έδιωξε κουνώντας το χέρι δίπλα στο αυτί  της. Που η 

έρμη να φύγει. Σε δυο ποτήρια άδειασε χυμό για τα 

παιδιά. Οι σημειώσεις ήταν ήδη έτοιμες από χθες. Δεξιά 

της ο Γιώργος, αριστερά της ο Κυριάκος. Είχε αποφασίσει 

να μην τους πάρει καθόλου χρήματα. Έριξε μια δυο ματιές 

ακόμα στο τραπεζάκι λίγο άθελα, λίγο ηθελημένα. Το 

άσχημο προαίσθημα δεν έλεγε να φύγει, έμενε εκεί, να 



 305 

αναβοσβήνει σαν κόκκινος αριθμός ωρολογιακής βόμβας 

που η αντίστροφη της μέτρηση τελείωνε σε λίγο και δεν 

ήξερε ποιο καλώδιο να κόψει. Πήρε βαθιά ανάσα. Όλα 

καλά. Μοίρασε τις φωτοτυπίες και ξεκίνησαν. Ώρα για 

ένα εισαγωγικό μάθημα. 

 

Η μέρα στη δουλειά ήταν μια συνηθισμένη μέρα σαν 

όλες τις άλλες. Πελάτες έρχονταν κι έφευγαν 

παραδίδοντας και παίρνοντας δέματα, σαν τα μεγάλα 

φορτηγά που έκαναν διανομές σε Ελλάδα κι εξωτερικό. Ο 

πατέρας του ήταν στο γραφείο, σπάνια πια εγκατέλειπε 

την ησυχία και τη δροσιά ή ζεστασιά ενός κλιματιστικού. 

Ο  Άκης επέβλεπε την φορτοεκφόρτωση από κοντά. 

Παρασκευή σήμερα, έπρεπε να φύγουν όσο πιο πολλά 

δέματα γινόταν.  

Οι αποθήκες ήταν πίσω από τα γραφεία, σε ένα σημείο 

λίγο ανηφορικό. Τα φορτηγά με όπισθεν πλησίαζαν τις 

μεγάλες πύλες κι από το υπερυψωμένο δάπεδο που έφτανε 

μέχρι την πόρτα των οχημάτων, οι υπάλληλοι φόρτωναν 

τις κούτες και τα δέματα. Από την αποθήκη δύο έφευγε το 

φορτηγό για Μεσσηνία και Λακωνία κι ο Άκης έδινε την 

τελική έγκριση για αναχώρηση , αφού έλεγχε όλα τα 

συνοδευτικά έγγραφα, με ένα χτύπημα στο πλάι της 

καρότσας. Σήκωσε το χέρι του κι αποχαιρέτησε τον οδηγό 



 306 

που κοιτούσε από τον πλαϊνό καθρέπτη. Την ίδια ώρα από 

τη διπλανή πύλη, στο φορτηγό που άδειαζε, ο οδηγός 

ξέχασε να «δέσει» το χειρόφρενο και το όχημα κινήθηκε 

στην κατηφόρα. Οι εργάτες, με την πλάτη εκείνη την ώρα 

στην έξοδο, δεν το είδαν καθόλου. 

Αθόρυβα και ύπουλα πήγαινε αργά ίσια πάνω στον Άκη. 

Όταν οι εργάτες κατάλαβαν τι γινόταν κι έβαλαν τις 

φωνές, ο Άκης γύρισε παραξενεμένος στη φασαρία. Το 

μόνο που πρόλαβε να κάνει ήταν να γουρλώσει τα μάτια.: 

πέτρωσε απέναντι στον μεταλλικό όγκο που ερχόταν κατά 

πάνω του κι  έφερνε το θάνατο μαζί.  

Την επόμενη στιγμή, ήταν στον αέρα. Χωρίς να το 

καταλάβει βρέθηκε να κοιτάει τον ουρανό, ένας οξύς 

πόνος τίναξε το αριστερό του χέρι κι ένας άγνωστος 

άνδρας ήταν πεσμένος δίπλα του, κι οι δυο τους πάνω σε 

ξύλινες παλέτες. Το φορτηγό συνέχισε την πορεία του, ο 

Άκης έμεινε να το κοιτάει απορημένος κι 

ανακουφισμένος, πέρασε από μπροστά τους. Λίγο να μενε 

κει  θα ήταν σίγουρα κάτω από τις ρόδες του. Σταμάτησε 

πάνω στους κάδους των σκουπιδιών. Οι μαύρες σακούλες 

άδειασαν και το βρώμικο περιεχόμενο τους σκόρπισε 

ολόγυρα. Ο άνδρας που τον έσωσε, σηκώθηκε και του 

έδωσε το χέρι. Πήγε να του δώσει το αριστερό, μόρφασε. 

Σηκώθηκε αργά και τίναξε τη σκόνη από πάνω του. 



 307 

«Με έσωσες! Σε ευχαριστώ…» 

«Δεν κάνει τίποτα. Ευτυχώς, το είδα!» Ο άγνωστος 

βαριανάσαινε με τα χέρια στα λυγισμένα του γόνατα. 

Εντωμεταξύ, όλοι είχαν βγει έξω. Ο Βασίλης έτρεξε όσο 

του το επέτρεπε η ηλικία του, αλαφιασμένος. Εργατικό 

ατύχημα δεν είχε συμβεί ποτέ. Πρόσεχε τα πάντα. Αφού 

άκουσε την αφήγηση από όλους, αναστέναξε 

ανακουφισμένος. Πήρε τον γιο του αγκαλιά 

βαριανασαίνοντας. Η σκόνη με τα δάκρυα έκαναν λίγη 

λάσπη κάτω από τα μάτια του. Φώναξε τον ξένο στο 

γραφείο του. 

«Ποιος είσαι, νεαρέ; Σε ευχαριστώ για αυτό που 

έκανες.» 

«Με έστειλε ο αδερφός μου για δουλειά. Του είπατε να 

έρθω.» 

«Του Σωτήρη ο αδερφός; Άργησες μερικές μέρες. Θα 

κοιμήθηκες φαίνεται.» Ο νεαρός φάνηκε να ενοχλείται 

που ο αδερφός του τον είχε χαρακτηρίσει υπναρά και το 

έδειξε με ένα μορφασμό. 

 «Προσλαμβάνεσαι.» 

 Τώρα δοκίμαζε έντονη έκπληξη. «Μα κύριε, δεν με 

είδατε ακόμη…»  

Τον κοίταξε μισό βλοσυρά, μισό χαρούμενα, πάνω από 

τα γυαλιά που φορούσε όταν διάβαζε. 



 308 

« Έσωσες το γιο μου. Προσλαμβάνεσαι.» 

 

‘Όταν τον βρήκε καθισμένο στην πολυθρόνα με τον 

αγκώνα σπασμένο, το χέρι στο γύψο να κρέμεται από το 

λαιμό και την όψη θλιμμένη, άφησε τα ψώνια να πέσουν 

στο πάτωμα. Ο ήχος μαρτύρησε πως τα αυγά και τα 

μπουκάλια το γάλα είχαν σπάσει. Δεν την είχαν 

ειδοποιήσει για το ατύχημα. Έτρεξε κοντά του και τον 

αγκάλιασε προσεκτικά να μην το πονέσει κι άλλο. Τον 

έψαξε με τα δάχτυλα της να βεβαιωθεί ότι δεν είχε 

χτυπήσει αλλού. Ήταν καλά. Καθισμένη δίπλα του, τον 

έβαλε να  ξαπλώσει με το κεφάλι στα πόδια της. Χάιδευε 

τα μαλλιά του όση ώρα της αφηγούνταν το περιστατικό. 

Εκείνη δεν μίλησε καθόλου. Σηκώθηκε, πήγε από πάνω 

του, έβγαλε το πουκάμισο του, όσο πιο αργά μπορούσε, 

τον φίλησε στο στόμα, στα μάγουλα, στο λαιμό. Μύρισε 

την επιδερμίδα του, το χαρακτηριστικό άρωμα κάθε 

ανθρώπου, την ανάσα του. 

Βούρκωσε από χαρμολύπη. Το κακό όνειρο. Εκείνο που 

την έκανε να πετάγεται στον ύπνο της. Πάει πέρασε. Κι 

αυτός τώρα είναι εκεί, μαζί της. Απόψε, στην αγκαλιά του, 

κοιμήθηκε ήρεμα, μετά από αρκετό καιρό. 

 

 «Πονάς;»  



 309 

Ο Άκης σήκωσε το χέρι του κι έκανε αργές κινήσεις. 

Ναι, μπορούσε να το τεντώσει επιτέλους. Η Μαρία του 

χαμογέλασε ανακουφισμένη. Τώρα πάλι προπονήσεις, 

πάλι δουλειά, πάλι η  καθημερινή τους ζωή που του είχε 

λείψει. Θηρίο ανήμερο στο κλουβί έμοιαζε όσο καιρό δεν 

πήγαινε αγώνες. Όταν τον άφησε το απόγευμα έξω από το 

κολυμβητήριο, ίσα που πρόλαβε να τον δει να ορμάει 

στην είσοδο. Έβαλε τα γέλια. 

«Πονάς;» 

« Όχι, κύριε, είμαι πολύ καλά.» 

«Ωραία. Καλωσόρισες.» Τα μάτια του χαμογέλασαν. 

Όλη η ομάδα ξέσπασε σε χειροκροτήματα, όλοι τον 

αγκάλιασαν ή τον χαιρέτησαν. Πιο πολύ χάρηκαν τα δικά 

του παιδιά, ο Γιώργος με τον Κυριάκο, οι  

«μαθητευόμενοι» του. Εκείνος έπεσε με λαχτάρα στο 

αγαπημένο του στοιχείο. Ο αρχηγός ήταν πάλι πίσω. Το 

καινούργιο πρωτάθλημα της πρώτης εθνικής θα είχε τη 

σφραγίδα του. Προπονήθηκε ώρα κι όταν ακόμα οι άλλοι 

θα έφευγαν εκείνος ζήτησε να μείνει. Ο φύλακας θα 

έκλεινε μετά τις καθαρίστριες, οπότε είχε ακόμα μια ώρα 

και παραπάνω στην διάθεση του. Δεν του χάλασαν χατίρι. 

Ευχάριστα εξουθενωμένος ακούμπησε με βαριά αναπνοή 

στην άκρη της πισίνας. Τα πόδια και τα γόνατα που 



 310 

λύγισαν μπροστά του ήταν πολύ γνώριμα, τα έβλεπε για 

χρόνια στην ίδια θέση. 

« Βγες έξω, σε θέλω.»  

Οι συνηθισμένες εντολές του προπονητή του. Κοφτές 

και λακωνικές. Κάθισε στην άκρη της πισίνας με τα χέρια 

να κρατάνε το μάρμαρο και το βλέμμα να ακολουθεί τους 

κυματισμούς του νερού. Ο προπονητής κάθισε σε μια από 

τις αγαπημένες του στάσεις, οκλαδόν μπροστά από τα 

καθίσματα της ομάδας. 

«Πόσα χρόνια σε ξέρω;» 

 Η ερώτηση ξάφνιασε τον Άκη, αν και συνήθως μιλούσε 

με γρίφους και ρητορικές ερωτήσεις. 

«Από παιδί…» 

« Σε θυμάμαι όταν ήρθες πρώτη φορά. Φοβόσουν. Ίσως 

να σου είχαν πει πως είμαι αυστηρός…» 

«Κι εσείς με σπρώξατε στην πισίνα! Εκεί ήταν που 

τρόμαξα!» Γέλασαν. 

 «Από παιδί λοιπόν…» Κατένευσε αργά με σουφρωμένα 

χείλη. «Από παιδί είδα την εξέλιξη σου. Κατάλαβα ότι θα 

σαι αναπόσπαστο μέλος της ομάδας μας. Είχα δίκιο, είσαι 

αρχηγός πια. Μα δεν σταματά η εξέλιξη εκεί. Πρέπει να 

πας παραπέρα, παραπάνω. Είμαστε το κουκούλι, σε 

πήραμε κάμπια, σε κάναμε πεταλούδα, πρέπει να 

πετάξεις.» 



 311 

«Μεταγραφή; Μου μιλάτε για μεταγραφή;» 

Ολυμπιακός, Εθνικός, Βουλιαγμένη, Γλυφάδα στην 

Ελλάδα, Ερυθρός Αστέρας, Pro recco στο εξωτερικό, 

απορούσε ποια θα τον ήθελε. Κάθε παίκτης θέλει να κάνει 

το μεγάλο βήμα, το βήμα που θα επιβραβεύσει τις 

ατελείωτες ώρες προπόνησης, τη κόπωση και την αγωνία 

του αγώνα. Ο προπονητής του το είχε κάνει. Τώρα ήταν η 

δική του σειρά. 

«Όχι ακριβώς μεταγραφή…» 

Κοίταξε το μαγιό του. Το κόκκινο και μαύρο χρώμα 

έγινε λευκό με μπλε ρίγες,  ένας λευκός σταυρός στο πλάι. 

«Εθνική; Με κάλεσαν στην Εθνική;» 

 «Θα είσαι στην επόμενη κλήση για τα προκριματικά 

των Ολυμπιακών Αγώνων.» Ο προπονητής σηκώθηκε και 

προχώρησε στην έξοδο. Τον άφησε μόνο να σκεφτεί την 

φράση που άκουσε, μια φράση που κάθισε σαν σύννεφο 

από πάνω του κι άρχισε να βρέχει όνειρα κι ελπίδες. 

Φαντάστηκε τον εαυτό του με τα χρώματα της Εθνικής, το 

βάθρο, τον εθνικό ύμνο, τη σημαία στον ιστό, το μετάλλιο 

στο στήθος. Σύρθηκε και βούλιαξε στο νερό. Την γυναίκα 

και την οικογένεια του στις κερκίδες, μαζί με τον φίλο του 

και όλη την ομάδα. Όλα γύρω έγιναν μπλε και λευκά. 

 Φαντάστηκε τον αθλητή του να βαδίζει στα δικά του 

χνάρια, να αφήνει το δικό του στίγμα στο άθλημα όπως 



 312 

έκανε κι αυτός. Άνοιξε την πόρτα και βγήκε στον καθαρό, 

δροσερό αέρα της νύχτας. Η γυναίκα του είχε ετοιμάσει 

κοτόσουπα από ντόπιο κόκορα, τον είχε στείλει η αδερφή 

της από το χωριό. Ρούφηξε το παχύρευστο ζουμί με 

βουλιμία. Σπάνια είχε την χαρά να δοκιμάσει κάτι τόσο 

αγνό. Στο τέλος σκουπίστηκε με την πετσέτα και ήπιε ένα 

ποτήρι κρασί. Στην υγειά του Άκη. Πρώτη φορά έστελνε 

παίκτη στην εθνική ομάδα. Τι παίκτη, παιδί. Αυτός τον 

μεγάλωσε κάτω και πάνω από το νερό. Δεν είχε αξιωθεί 

να κάνει δικά του παιδιά κι όλα τα άλλα που προπονούσε 

από μικρά  τα νιωθε δικά  του. 

 

« Το χάρηκες απόψε ε;» τον πείραξε η Μαρία. 

Γύρισε και τις έδωσε ένα ζεστό και διαρκές φιλί. 

Ξαφνιασμένη πέρασε τη γλώσσα πάνω από τα υγρά της 

χείλη. 

« Γιατί τόση χαρά;» 

«Θα έρχεσαι να με βλέπεις στην Εθνική;» 

 

«Ακόμα ένα σε παρακαλώ.» 

Το χέρι του κλείστηκε δυνατά γύρω από το θολό ποτήρι. 

Το σήκωσε τρέμοντας μερικά εκατοστά πάνω από το 

τραπέζι. « ‘Ένα, μόνο ένα. Δυο δάχτυλα ακόμα. Τέλος.» 

Ο καφετζής το γέμισε απρόθυμα. « Έχω…έχω να 



 313 

πληρώσω.» Με το άλλο του χέρι έβγαλε ένα τσαλακωμένο 

χαρτονόμισμα των δέκα ευρώ και το έχωσε στο χέρι του 

μαγαζάτορα. Θα χε πουλήσει πάλι σαλιγκάρια ή χόρτα 

από το βουνό σε κανέναν που τον λυπήθηκε. 

Στην γωνιά του δεν καθόταν κανένας. Ποτέ. Τον 

απέφευγαν. Η καρέκλα είχε γλιτσιάσει από τη λέρα των 

ρούχων του. Το νερό στο σπίτι κομμένο. Το ίδιο και το 

ρεύμα. Έπαιρνε κεριά από την ενορία για να φωτίζει, 

μάζευε ξύλα στο παλιό πορτοκαλί Datsun που οδηγούσε, 

για να ζεσταίνεται. Μόνο μια γειτόνισσα, χήρα χρόνια, 

του πήγαινε ένα πιάτο φαγητό, του συμμάζευε λίγο, τον 

λυπόταν, μόνος κι έρημος που χε μείνει στον κόσμο. Τα 

νύχια του είχαν μαυρίσει και είχαν μακρύνει τόσο ώστε να 

μοιάζουν με πουλιού αρπαχτικού. Τα μαλλιά του 

γκριζαρισμένα τούφες τούφες έπεφταν μακριά στους 

ώμους του,  γεμάτα πιτυρίδα. Τα γένια του, το ίδιο μήκος 

σχεδόν, κάλυπταν το μισό του στήθος. Το μουστάκι του 

κιτρινισμένο από τα αποτσίγαρα που μάζευε από τα 

τασάκια. Πολλοί τα άφηναν επίτηδες μισοκαπνισμένα για 

να τα πάρει αυτός μετά. 

Δώδεκα η ώρα. Τελευταίος όπως πάντα. Σηκώθηκε με 

δυσκολία, κούνησε το κεφάλι για χαιρετισμό στην πλάτη 

του ιδιοκτήτη που είχε αρχίσει να συγυρίζει στην άλλη 

μεριά του μαγαζιού, φόρεσε το καπέλο του, ένα 



 314 

διαφημιστικό από μια εταιρεία λιπαντικών,  και βγήκε 

έξω. Ο ουρανός ήταν σκοτεινός σαν τη ματιά του. Όλα 

γύρω σκοτεινά, κλειστά φώτα, παντζούρια. Ακόμα κι 

εκείνα του δρόμου είχαν σβήσει. Τον ήξερε καλά. 

Προσπαθώντας μάταια να κινηθεί σε ευθεία γραμμή, τον 

δρόμο των δέκα λεπτών τον διένυσε σε μισή ώρα. 

Κοντοστεκόταν συνέχεια για να στηριχτεί σε τοίχους ή σε 

κολώνες του ηλεκτρικού. Πότε πότε τον φώτιζαν 

διερχόμενα αυτοκίνητα. Στο δυνατό φως αντιδρούσε με 

τίναγμα του κεφαλιού, συνερχόταν από την ζάλη του 

ποτού και συνέχιζε. 

Το κλειδί δεν ήταν στην τσέπη του. Το έψαχνε πάντα 

μόλις περνούσε την αυλόπορτα. Μουρμούριζε ότι του χε 

πέσει και θα έμενε έξω απόψε αλλά κάθε βράδυ έβρισκε 

την πόρτα του σπιτιού του ανοιχτή. Δεν την κλείδωνε 

ποτέ. Το κλειδί χαμένο από καιρό, μα το πιοτό του 

δημιουργούσε και ψευδαισθήσεις. Ο σκοτεινός όγκος του 

αυτοκινήτου του κυριαρχούσε στο μπροστινό μέρος της 

αυλής. Το πλησίασε. Ακούμπησε το χέρι στο κρύο  καπό . 

Μέσα στην ζάλη του, η αυλή φωτίστηκε από το φως της 

μέρας και μια γυναίκα με ένα κοριτσάκι του 

χαμογελούσαν χαρούμενες. Τις έσβησε με ένα τίναγμα 

του καρπού. 



 315 

Τα κεριά με τα σπίρτα ήταν στο κομοδίνο δίπλα στην 

πόρτα. Κρέμασε το σακάκι του στον «καλόγερο», 

συνήθεια που δεν άλλαξε από τότε που ήτα νηφάλιος με 

μια κανονική ζωή και δουλειά, όταν η γυναίκα του 

ζητούσε να το αφήνει εκεί. Στην σκοτεινή κουζίνα που 

φωτιζόταν αμυδρά μόνο με το φως από το δρόμο, βρήκε 

ψαχουλευτά το πιάτο της γειτόνισσας, τυλιγμένο με 

αλουμινόχαρτο. Κεφτεδάκια. Το μεσημέρι δεν έφαγε 

καθόλου. Πήρε τους δρόμους, να  γυρνάει στα χωριά και 

να μαζεύει παλιοσίδερα. Κι αυτά δυσεύρετα πια. Τα 

κεφτεδάκια στάθηκαν πέτρα στο άδειο στομάχι του. 

Ένιωσε να ανακατεύεται. Σταμάτησε να τρώει, αλλά η 

ανακατωσούρα δεν έλεγε να φύγει. Τελικά έκανε εμετό 

στο νεροχύτη, ρίχνοντας στο πάτωμα το πιάτο και την 

καρέκλα του. 

 «Συγνώμη κυρά-Δέσποινα, συγνώμη. Να σαι τόσο καλή 

κι εγώ να σε τυραννάω. Δε μου φταις εσύ» ψιθύρισε στον 

αέρα και στις σκιές γύρω του. 

Του ξανάρθε η επιθυμία να πιει. Μια επιθυμία που τον 

είχε κυριεύσει σα καστρόπολη τα τελευταία χρόνια. Στην 

αρχή ήταν ένα ποτηράκι. Όλος ο κόσμος πίνει ένα, έλεγε 

για να πείσει τον εαυτό του. Το ποτηράκι έγινε δυο, τα 

δυο τέσσερα, τα τέσσερα ολόκληρο μπουκάλι. Στην αρχή 

ήταν ένα ποτηράκι να ξεχνάει. Μα αυτές οι έρμες οι 



 316 

αναμνήσεις δεν κούνησαν ρούπι από το σκουριασμένο 

μυαλό και το βασανισμένο του κορμί. Αντιθέτως, όσο 

έπινε, αυτές επέστρεφαν πιο δυνατές,  πιο σκληρές, πιο 

επίπονες, ανίκητες: εικόνες και ήχοι από ανθρώπους που 

δεν ήταν πια εδώ και χρόνια που είχαν περάσει. Στην 

παραζάλη του, το παρελθόν στηνόταν πάλι μπροστά του 

σαν μια ταινία μεγάλου μήκους σε μια τεράστια οθόνη. 

Αν δεν κοιτούσε γύρω του και να επανέλθει στην κενή του 

πραγματικότητα, αποκοιμόταν όπου έβρισκε μέσα στο 

ρημαγμένο σπίτι, με τις αγαπημένες του στα βλέφαρα. 

Είχε κρύψει ένα μπουκάλι κρασί, εφεδρεία πολύτιμη 

μέσα στο φούρνο της κουζίνας. Το βρήκε μισογεμάτο. 

Ούτε καν θυμόταν ότι το είχε αδειάσει το προηγούμενο 

βράδυ. Ένιωσε ανείπωτη χαρά. Ο φελλός βγήκε με τα 

δόντια και κατέβασε μια γουλιά που τη συνόδευσε με το 

«αααα» της  απόλαυσης. Έρευσε πάλι το αλκοόλ στο αίμα 

του. Αγαλλίασε. Η καρέκλα έτριξε όπως έπεφτε βαρύς 

πάνω της. Έριξε το κεφάλι στο στήθος του. Η βαριά 

βρώμικη ανάσα του ήταν ο μόνος θόρυβος στο δωμάτιο. 

Και τότε  ήρθαν. Κατέβηκαν από τη φωτογραφία στον 

τοίχο και στήθηκαν μπροστά του. Και μέσα στη ζάλη του, 

στήσανε κουβέντα, όπως τότε, γύρω από το τραπέζι. Μια 

γυναίκα, μια κοπέλα κι ένα σκυλί. 

 



 317 

Όπως πάντα, κλασσικά οι ειδήσεις για την 

υδατοσφαίριση ήταν παραχωμένες στις τελευταίες σελίδες 

της εφημερίδας. Για κείνον ήταν το αγαπημένο του 

άθλημα, για τους περισσότερους σχεδόν άγνωστο, αν και 

σε ομαδικό ή εθνικό επίπεδο οι επιτυχίες δεν ήταν λίγες, 

σε άνδρες και γυναίκες. 

«Γράφει τίποτα;» ρώτησε ο Χρήστος όση ώρα 

προσπαθούσε να καθίσει στην απέναντι θέση. 

 «Λίγες σειρές όπως πάντα….» Ο Άκης δίπλωσε και 

πέταξε την εφημερίδα στο τραπέζι δίπλα του. 

«Τί ώρα έφυγες από το κολυμβητήριο; Πρέπει να το 

έκλεισες κανονικά!» 

«Ναι, σχεδόν το έκλεισα!» Χαμογέλασε 

ρουθουνίζοντας. 

Ο Χρήστος τον κοίταξε εξεταστικά. Ήξεραν ο ένας τον 

άλλον σαν τον ίδιο τους τον εαυτό. Αυτή η απροσδιόριστη 

θολούρα στα μάτια του δεν του άφηνε αμφιβολία. Η 

σερβιτόρα ήρθε βαριεστημένα να πάρει παραγγελία και να 

τους θυμίσει ότι η μηχανή του καφέ είχε κλείσει. 

«Φέρε σε παρακαλώ δυο χυμούς, ό, τι έχεις. Καφέ θα 

πιούμε όταν ξαναβρεθούμε. Δε χανόμαστε!» 

Σιγουρεύτηκε. 

«Τι τρέχει; Κουρασμένος είσαι αλλά δεν είναι από 

αυτό…» 



 318 

Ο Άκης έπλεξε τα χέρια στο στήθος του κι άρχισε να 

κοιτάει δεξιά αριστερά, πάνω κάτω. Ο Χρήστος 

προσπάθησε να ακολουθήσει τις κινήσεις του. Η κοπέλα 

έφερε τα ποτήρια. Έπιασε το ένα και το έκλεισε στις 

παλάμες του. Όταν κοίταξε πάλι τον Χρήστο τα μάτια του 

ήταν πιο άδεια από ποτέ. 

«Με κάλεσαν στην Εθνική…» 

Ο Χρήστος πετάχτηκε πάνω. Οι λιγοστοί θαμώνες 

γύρισαν παραξενεμένοι προς το μέρος του τρελού που 

χαλούσε την βραδινή τους ηρεμία.  

«Μπράβο φίλε μου! Μπράβο αδερφέ μου!» Στην μη 

αντίδραση του Άκη έμεινε με τα χέρια ανοιχτά, για να τα 

αφήσει να πέσουν άψυχα στο πλάι του. «Δεν το 

χαίρεσαι;» 

«Θες την αλήθεια;» 

«Πάντα.» 

«Στην αρχή ναι, αλλά τώρα…Δεν θέλω να πάω μόνος.» 

«Παρέα θες;» 

«Ναι, εσένα. Εσένα δε σε κάλεσαν…» 

«Ε και;» 

«Δε χωρίσαμε ποτέ. Από την πρώτη στιγμή που πέσαμε 

στο νερό μέχρι σήμερα ήμασταν δίπλα δίπλα.  Όσο τιμή κι 

αν είναι, αφού δεν θα σαι κει, δεν μ’ αρέσει καθόλου. Μα 

καθόλου!» 



 319 

Ο Χρήστος βαριαναστέναξε με το χέρι στο πηγούνι με 

των τριών ημερών γένια του. «Την ίδια αίσθηση θα χα κι 

εγώ. Για αυτό τον ίδιο  λόγο μπορεί να τους έλεγα ότι δεν 

πάω…Το σκέφτηκες κι αυτό, να μην πας, έτσι δεν είναι;» 

Ο Άκης κούνησε καταφατικά το κεφάλι του.  

Πλησίασε το πρόσωπό του, σταμάτησε λίγο πριν 

ακουμπήσουν οι μύτες τους. «Σήκω και πήγαινε. Οι 

ευκαιρίες είναι μοναδικές. Προπονούμαστε, 

αγωνιζόμαστε, βελτιωνόμαστε για να πάμε παραπάνω. 

Και δεν έχει πιο πάνω!» Ένα αχνό χαμόγελο στα χείλη του 

Άκη έδειχνε πως άλλαζε η διάθεσή του. 

 «Εξάλλου δε χωρίζουμε δα και για πάντα! Μερικές 

προπονήσεις κι αγώνες είναι. Θα μαι κι εγώ εκεί, όχι μόνο 

να σε δω, αλλά για να γίνω ακόμα καλύτερος και να σε 

ακολουθήσω στο νερό με τα χρώματα της Εθνικής. Πάνω 

τους αγόρι μου!» Την τελευταία φράση την συνόδεψε με 

μια γροθιά στον αέρα.  

Ο Άκης ξαναβρήκε την λάμψη στα μάτια. Αυτό το παιδί, 

για άλλη μια φορά, τον έκανε να νιώσει χαρούμενα. Για 

άλλη μια φορά τον έπεισε πως όλα θα πάνε καλά. Θα του 

έλειπε σίγουρα. Κι ας ήταν λίγος ο καιρός που θα έμεναν 

χώρια. 

 «Μόνο μην αργήσεις πολύ. Αυτό μόνο: μην αργήσεις!» 

Τον έδειξε κοντά στο πρόσωπο με τον χοντρό του δείκτη. 



 320 

Στο τέλος, ο Χρήστος επέμενε να κεράσει. «Την 

επόμενη φορά κερνάς εσύ τον καφέ!» 

 

Κοντοστάθηκε στο κατώφλι. Μύρισε τον αέρα. Η 

μυρωδιά από το φαγητό του γαργάλησε την μύτη. Η γυναίκα 

του ήταν αξεπέραστη στην κουζίνα. Ίσως έπρεπε να 

ξανασκεφτεί το ενδεχόμενο, τώρα που ήταν τακτοποιημένοι 

οικονομικά,  να της έκανε το χατίρι και να άνοιγαν το 

εστιατόριο που συζητούσαν συχνά. Το ήθελε τόσο πολύ. 

Κρέμασε το σακάκι του κι άφησε το χαρτοφύλακα στο 

τραπεζάκι δίπλα στον καθρέπτη. Αναγνώρισε το φαγητό: 

γεμιστά. Χαμογέλασε. Αγαπημένο. Τα βήματα αντήχησαν 

γοργά στην ξύλινη σκάλα. Με τα χέρια απλωμένα και την 

κοτσίδα της να ανεμίζει χώθηκε στην πατρική αγκαλιά. Την 

σήκωσε και μπήκαν μαζί στην κουζίνα. 

«Μπαμπά, κοίτα! Η δασκάλα μου είπε ότι έκανα την 

καλύτερη ζωγραφιά στην τάξη!» 

Η γυναίκα του ακούμπησε τα πιάτα στο τραπέζι. Το 

φαγητό άχνιζε. Φορούσε ένα φόρεμα με λουλούδια και μια 

ολόσωμη ποδιά με παρόμοια σχέδια. Τα λουλούδια της 

άρεσαν πολύ και στην πραγματικότητα.  Γύρω στην αυλή 

είχε φυτέψει πάνω από εκατό γλάστρες και στο πίσω μέρος 

λαχανικά. Ό, τι προσέφερε στο τραπέζι ήταν δική της 

παραγωγή. Αν είχε περισσότερο χώρο και δεν ενοχλούσε 



 321 

τους γείτονες, θα είχε και ζώα. Τα μαλλιά της τα έδενε 

πίσω, κάτω από ένα μαντήλι, για να μην πέσει καμιά 

ξανθιά τρίχα στο φαγητό. Την αντάμειψε με ένα φιλί. 

Η μικρή του έδειξε τη ζωγραφιά της, καθισμένη στα 

γόνατά του. «Μπαμπά κοίτα! Αυτός είσαι εσύ, η μαμά κι 

εγώ.»  

«Κι αυτό εδώ δίπλα;» Της έδειξε μια καφέ φιγούρα με 

τέσσερα πόδια. 

«Αυτός είναι ο σκύλος μου. Η Μαρίνα έχει γάτα κι ο 

Αλέξης καναρίνι. Μπαμπά, θα μου πάρεις ένα;» 

«Μακριά από τον κήπο μόνο» παρατήρησε η μαμά της 

την ώρα που έφερνε τη σαλάτα. 

«Εντάξει αγάπη μου. Θα σου πάρω.»  

«Ευχαριστώ μπαμπά!» είπε χαρούμενη, χτύπησε 

παλαμάκια και χώθηκε στο λαιμό του. 

Πήραν σκυλάκι, το σκυλάκι μεγάλωσε μαζί με το κορίτσι, 

το κορίτσι έγινε γυναίκα κι ετοιμάστηκε να δώσει 

Πανελλήνιες. Επέστρεψε πάλι ένα βράδυ, κρέμασε το 

σακάκι του, η γυναίκα του έλειπε στο εστιατόριο που 

επιτέλους είχαν ανοίξει, φώναξε την κόρη του, καμιά 

απάντηση. Το φως στο δωμάτιο της έβγαινε από την 

χαραμάδα κάτω από την πόρτα. Χτύπησε απαλά να μην την 

ενοχλήσει που διάβαζε. 



 322 

 Στο «ναι» της άνοιξε την πόρτα σιγά. Το μόνο φως ήταν 

από το φωτιστικό στο γραφείο της. Καθόταν στην καρέκλα 

με γυρισμένη την πλάτη. Τα ξανθά της μαλλιά έπεφταν 

στους ώμους της ως τη μέση σχεδόν. Όσο μεγάλωνε 

έμοιαζε στην μητέρα της ολοένα και περισσότερο. Από 

εκείνον είχε πάρει μόνο τα μεγάλα πράσινα μάτια. Του 

αρκούσε. Στα πόδια της κοιμόταν ήσυχος ο σκυλάκος της, 

όπως τον αποκαλούσε. Και όταν βρισκόταν δίπλα της, δε 

χαλούσε τον ύπνο του για κανέναν. 

«Να ανάψω το φως;» 

 Του απάντησε καταφατικά με ένα νεύμα. Την πλησίασε 

και την είδε να τρέμει. «Αγάπη μου, τι έχεις;» 

 «Μπαμπά, δεν θυμάμαι τίποτα… Διαβάζω, διαβάζω και 

δεν θυμάμαι μετά…Δεν θα γράψω καλά…» Τον κοίταξε 

παραπονεμένα με μάτια κόκκινα και υγρά από το κλάμα. 

Η αγάπη της για τα ζώα την είχε στρέψει προς την 

κτηνιατρική. Έβλεπε εκπομπές, διάβαζε βιβλία, μάθαινε για 

τα ζώα, οικόσιτα και μη. Έμαθε που έχει φάρμες και 

στάβλους.  Κάθε σαββατοκύριακο πήγαιναν εκδρομή εκεί κι 

έμεναν ώρες για να βλέπει τα ζώα από κοντά. Είχε τον 

τρόπο της να τα κάνει  να την αγαπούν. Είχε βρει μερικά 

αδέσποτα και τα χε φέρει στο σπίτι κάτω από τη γκρίνια της 

μητέρας της αλλά τη σιωπηρή αποδοχή του. Θα γινόταν 

σίγουρα σπουδαία κτηνίατρος.  



 323 

«Είμαι σίγουρος ότι θα γράψεις καλά και θα περάσεις!» 

Γονάτισε μπροστά της και χάιδεψε τα τρεμάμενα χέρια. « 

Φαντάσου το μυαλό σου σα μια μεγάλη δεξαμενή με όλες 

τις πληροφορίες μέσα να πλέουν. Κι όταν θα γράψεις το 

μάθημα που θέλεις, θα ανοίξει μια βρύση, μόνο μια, που θα 

χωράει να περάσει μόνο εκείνο. Θα τα πας μια χαρά, θα 

δεις!» 

«Κι αν δεν περάσω μπαμπά;» Έμοιαζε με σπουργίτι που 

χε χαμηλώσει τα φτερά του στη χιονοθύελλα. 

«Θα σαι πάντα το κορίτσι μου! Αν δε περάσεις, δε χάλασε 

ο κόσμος! Μα σου λέω θα περάσεις. Εξάλλου, κανένα 

πτυχίο δεν γράφει με ποια φορά πέρασες. Κανένα!» 

Και πέρασε. Πρώτη. Την έβλεπε να γυρνάει κατάκοπη 

από τη σχολή μα πάντα χαμογελαστή, να κρεμάει μαζί του 

το παλτό της, δίπλα-δίπλα,  να ξαναφεύγει για εργαστήριο 

κι εκδρομές. Πέντε χρόνια ερχόταν κι έφευγε. Τώρα πια δε 

βρισκόταν όπως παλιά, αλλά χαιρόταν που χε πετύχει το 

στόχο της. Στο τέλος έφτασε η μεγάλη μέρα. Με ένα φόρεμα 

ανοιχτόχρωμο σαν τα μαλλιά της, με το δεξί χέρι και τα 

τρία δάχτυλα ενωμένα έδωσε τον όρκο εκ μέρους όλων των 

συμφοιτητών της. Πρώτη. 

Δεν κάθισε καθόλου άπραγη. Έδωσε εξετάσεις στο 

Ίδρυμα Κρατικών υποτροφιών, φυσικά πέρασε, κι ένα 

μεσημέρι που επιτέλους κατάφεραν  να φάνε μαζί σαν 



 324 

οικογένεια τους ανακοίνωσε ότι θα έφευγε για 

μεταπτυχιακό στην Ιταλία. Σε λίγο καιρό, την αποχαιρέτησε 

στο αεροδρόμιο. Ήταν δύσκολο να αποχαιρετιστούν για 

τόσο μεγάλο ταξίδι, μόλις που κρατήθηκαν να μην 

κλάψουν. Ακούμπησαν τις παλάμες μέσα από το τζάμι σε 

έναν αναγκαίο κι αναπόφευκτο χαιρετισμό. 

«Μπαμπά, σ’ αγαπώ…» 

« Κι εγώ, καλή μου…» 

Την παρακολούθησε μέχρι που χάθηκε στη σκάλα, μπήκε 

στο λεωφορείο του αεροδρομίου και βγήκε στο 

αεροσκάφος. Ψιλοέβρεχε κείνη τη μέρα. Μέσα από τις 

σταγόνες στο τζάμι έβλεπε το αεροπλάνο να χάνεται στα 

μαύρα σύννεφα και να παίρνει το μοναχοπαίδι του μακριά.  

Κανείς δεν περίμενε για πάντα. 

 

Ήταν όλοι εκεί. Η οικογένεια εκτός της κόρης, η Μαρία, 

συγγενείς, γείτονες, οι υπάλληλοι από την μεταφορική, οι 

εργάτες από την οικοδομή και φυσικά η ομάδα όλη, 

παίκτες και προπονητές. Ο Χρήστος και ο Κυριάκος είχαν 

φέρει μητέρα κι αδερφή αντίστοιχα. Θα ερχόταν και οι 

γονείς του Γιώργου, αν δεν τους έλεγε ο Βασίλης να μην 

μπουν άδικα σε κόπο. Φρόντισαν όμως να στείλουν 

καλούδια από τον τόπο τους για το εορταστικό τραπέζι. Ο 



 325 

Γιάννης είχε αλλάξει την υπηρεσία του για να ναι εκεί, 

είχε πάρει κι άδεια ο Αλέξης και κατέβηκε.  

« Είσαι έτοιμη; Ο κόσμος ήρθε!» την ρώτησε με υψηλό 

τόνο έξω από την πόρτα του μπάνιου, ενώ έδενε την καφέ 

γραβάτα του. Φορούσε σπάνια, ένιωθε να πνίγεται κάθε 

φορά, μα απόψε το καλούσε η περίσταση. 

 « Έτοιμη είμαι.» Η γυναίκα του έλαμπε στο μπλε της 

ταγιέρ. Ο χρόνος λες κι αναδιπλώθηκε. Ήταν τόσο 

όμορφη, όσο και την πρώτη φορά που την γνώρισε. 

Σήκωσε τον αριστερό του αγκώνα, εκείνη πέρασε το χέρι 

της γύρω του και κατέβηκαν τα σκαλιά. Καλωσόρισαν 

τους καλεσμένους τους κι ανακουφίστηκαν μόλις είδαν 

ότι έκανε καλό καιρό για να καθίσουν έξω. Ο κήπος είχε 

φωτιστεί με λάμπες που έφερε ο ηλεκτρολόγος της 

γειτονιάς, τα τραπέζια με τις καρέκλες τα δανείστηκαν 

από τον πολιτιστικό σύλλογο της περιοχής τους. Στα 

φαγητά την βοήθησαν οι μητέρες των παικτών της 

ομάδας, χρόνια φίλες. Είχαν φέρει και μικροφωνική με 

απαλή  μουσική, να νοθεύει μελωδικά τους ήχους της 

νύχτας. 

« Έρχεσαι λίγο μαζί μου;» την ρώτησε όταν την βρήκε 

να μοιράζει τα φρούτα σε πιατέλες. Την πήρε από το χέρι 

κι ανέβηκαν τέσσερα σκαλιά στην είσοδο του σπιτιού για 

να τους βλέπουν όλοι. 



 326 

«Κυρίες και κύριοι την προσοχή σας!» Στην παράκληση 

του όλοι γύρισαν προς το μέρος του και οι φωνές 

χαμήλωσαν μέχρι που έσβησαν.  

«Καλησπέρα σε όλους!» Μερικοί ανταπάντησαν 

χαμηλόφωνα. «Σας ευχαριστώ που ήρθατε σε αυτή την 

ιδιαίτερη στιγμή για τον γιο μου και την οικογένεια μου. 

Μας τιμάτε και μας γεμίζετε χαρά.» Οι περισσότεροι 

κούνησαν το κεφάλι επιδοκιμαστικά.  

«Ήταν ακόμα παιδί όταν, μαζί με το φίλο του το 

Χρήστο, πήγαμε για να γραφτούν στο κολυμβητήριο. Κι 

αύριο θα φύγει για να συμπεριληφθεί στην Εθνική μας 

ομάδα. Ευχαριστώ τον Θεό για την κλήση αυτή και 

φυσικά την ομάδα του και τον προπονητή του που τον 

έφεραν σε τέτοιο υψηλό επίπεδο.» Ακολούθησαν 

χειροκροτήματα κι ο προπονητής με τους συμπαίκτες του 

ύψωσαν τα ποτήρια- πάντα χυμός, ποτέ αλκοόλ. « 

Εύχομαι και στα υπόλοιπα παιδιά σύντομα να τον 

ακολουθήσουν. Είναι ο πρώτος από την ομάδα που πάει 

ποτέ, ας μην είναι κι ο τελευταίος! Λοιπόν, καλώς ήρθατε 

και πάντα να σμίγουμε με καλές αφορμές!» Ύψωσε το 

ποτήρι του. Πάλι χειροκροτήματα και χαμόγελα.  

« Έχω κι εγώ να πω κάτι!» φώναξε ο Άκης κι ανέβηκε 

δίπλα στους γονείς του. «Σας ευχαριστώ κι εγώ που 

ήρθατε. Θα πάω και θα σας κάνω υπερήφανους!» Ακόμα 



 327 

δυνατότερες οι φωνές. «Αλλά πριν φύγω…θέλω να 

χορέψω ένα χορό με τη γυναίκα μου!» 

Κι άλλα χειροκροτήματα και φωνές, την είδε να 

κοκκινίζει κάτω από το απαλό μακιγιάζ της. Άπλωσε το 

χέρι στην Μαρία, την ώρα που από τα μεγάφωνα έπαιζε 

ένα σιγανό βαλς, μυστικά κανονισμένο για εκείνη την ώρα 

με τον Χρήστο. Η Μαρία έφερε συγκινημένη τα χέρια στο 

πρόσωπό της και μετά τα έπλεξε στον λαιμό του. 

Αναγνώρισε τη μουσική. Χόρεψαν πάλι, όπως την νύχτα 

του γάμου τους. Του ψιθύρισε κάτι στο αυτί. Ο Άκης 

γούρλωσε τα μάτια και την έσφιξε στην αγκαλιά του. 

Εκείνη έβαλε το δάχτυλο στα χείλη να μην μιλήσει. 

 

Όταν ξύπνησε, ο ήλιος είχε βγει για τα καλά στον 

ουρανό. Οι ακτίνες του φώτιζαν το σκοτεινό δωμάτιο και 

τον ανάγκασαν να τρίψει τα πρησμένα του μάτια για να 

συνηθίσει. Είχε αποκοιμηθεί στο τραπέζι, το μέτωπο του 

ήταν κόκκινο, μιας κι αυτό ήταν που ακουμπούσε στο 

γυμνό ξύλο. Τα χέρια του κρέμονταν σαν εκκρεμές, 

άψυχα στο πλάι, είχαν πιαστεί και κούνησε τα δάχτυλα να 

κινηθεί το αίμα. Από το βρωμερό και ξεραμένο του στόμα 

είχε κυλήσει σάλιο κι εμετός στα ρούχα του και στο 

πάτωμα.  Το πόδι του πάτησε τα γυαλιά από το σπασμένο 



 328 

μπουκάλι. Πάει το έσπασε κι αυτό. Θα έβρισκε άλλο στα 

σκουπίδια.  

«Ελένη! Γιωργία!»  

 Καμιά απάντηση. 

Του πήρε ώρα να καταλάβει που βρισκόταν. Ναι, ήταν 

πάλι στο σπίτι του. Στο άδειο από ανθρώπους και γεμάτο 

αναμνήσεις σπίτι. Σηκώθηκε αργά και με πόδια που 

τρέμανε πήγε στο μπάνιο. Ευτυχώς η γειτόνισσα καθάριζε 

όσο μπορούσε. Δίπλα στην μπανιέρα είχε μαζέψει 

πλαστικά μπουκάλια που γέμιζε νερό από όπου έβρισκε 

βρύση. Έριξε δυο στο νιπτήρα, πλύθηκε, έκανε γαργάρες 

στο στόμα του, τα δυο τελευταία κρύα κεφτεδάκια, 

μαζεμένα από κάτω, τον στύλωσαν. Είχε πάψει από καιρό 

να σιχαίνεται. 

Κάποιος τη προηγούμενη μέρα του είχε πει για κάποια 

παλιοσίδερα από μια κατεδάφιση, παρατημένα σε ένα 

χωράφι εκεί  κοντά. Για άλλους άχρηστα, για κείνον 

μεροκάματο, για άλλους σκουριά, για κείνον θησαυρός. 

Το παλιό αυτοκίνητο πήρε μπροστά με την τρίτη 

προσπάθεια. Του το είχαν χαρίσει κυριολεκτικά: το 

οδηγούσε ένας γέροντας που πλέον είχε πατήσει τα 

ογδόντα πέντε και για να μη σκοτώσει κανέναν, οι 

συγγενείς του ζητούσαν να το δώσουν. Δεν έχασε την 

ευκαιρία. Είχε μεγάλη καρότσα και φόρτωνε μπόλικα. 



 329 

Πάτησε το φρένο- την προηγούμενη μέρα δεν έπιανε 

καλά. Εντάξει, σήμερα έφτιαξε. Ώρα για μάζεμα λοιπόν. 

Μετά από κανένα εικοσάλεπτο έφτασε στο χωράφι. Όταν 

ήταν ξεμέθυστος, ήταν ο πιο εργατικός άνθρωπος του 

κόσμου. 

 

Τον βρήκε να ετοιμάζει το σακίδιο του. Μισογεμάτο κι 

έλεγε ότι δε χρειαζόταν άλλα. Ποτέ δεν ήταν των πολλών 

ρούχων. Εκτός πισίνας, το χοντρότερο ρούχο που είχε 

φορέσει ήταν ζακέτα κι αυτή σε χιονοδρομικό κέντρο. Στο 

σπίτι το καλοκαίρι με το ζόρι φορούσε αμάνικο φανελάκι, 

το ίδιο και στις εξόδους τους. Συνήθως έμενε με το σορτς. 

Το χειμώνα μια σκέτη μπλούζα κατάσαρκα κι όχι 

μάλλινη. Αυτές του οι ενδυματολογικές επιλογές ερχόταν 

σε πλήρη αντίθεση με τις δικές τις, που εμφανιζόταν δίπλα 

του στο κρύο σα φασκιωμένο μωρό.  

«Το δέρμα σου λειτουργεί και σα μονωτικό φαίνεται» 

του λέγε για να τον πειράζει. 

Σηκώθηκε όρθιος και ίσιωσε με μορφασμό τη για ώρα 

λυγισμένη μέση του. Τα χέρια του άνοιξαν για να χωθεί 

μέσα τους. Άρχισαν να κουνιόνται πέρα δώθε σα να 

χόρευαν σε έναν άηχο χορό. Εκείνος έπιασε να 

μουρμουρίζει ένα δικό του σκοπό. Σε λίγο κινούνταν στο 

ρυθμό του. 



 330 

« Πότε θα γυρίσεις;» ρώτησε με μια μείξη απορίας, 

αγωνίας και παραπόνου. 

« Δεν ξέρω ακόμα. Μια βδομάδα, λίγο παραπάνω, δεν 

ξέρω…» 

Τον άφησε στη μέση του δωματίου και πήγε λυπημένη 

στην μπαλκονόπορτα. Το αεράκι άνοιγε τις κουρτίνες κι 

έριχνε τα μαλλιά στην αριστερό ώμο της. Την αγκάλιασε 

από πίσω, την έσφιξε ζεστά πάνω του και τις έδωσε ένα 

απαλό φιλί κάτω από το λοβό του αυτιού της. Τα μάτια 

της έκλεισαν, τα φρύδια της τρεμοέπαιξαν, αφέθηκε στα 

χάδια του. Την επόμενη ώρα βρέθηκαν αγκαλιασμένοι με 

τους ήχους της νύχτας να μπερδεύονται με τις αναπνοές 

τους κι η δροσιά της να  κρυώνει τον ιδρώτα τους. 

 

«Γιατί ετοίμασες το σακίδιο κι όχι τη βαλίτσα; Δεν το 

πρόσεξα χθες.» Την απάντηση την ήξερε και την 

ανησυχούσε. 

«Δεν θα πάρω το αυτοκίνητο, θα πάω με τη μηχανή.» 

«Ωωωω, όχι! Είναι μακριά!» 

«Μην ανησυχείς! Που να παίρνω αυτοκίνητο στην 

Αθήνα…Εξάλλου, λίγο θα μείνω.» 

«Μην ξεχάσεις αυτό» του είπε και του έδειξε το κράνος. 

« Καλή μου, ποτέ…» 



 331 

«Να μαστε κι εμείς!» Στην πόρτα φάνηκαν οι γονείς 

του, ο μεγάλος του αδερφός κι οι δυο μικροί που ήρθαν 

για μάθημα. 

« Συννενοημένοι ήσασταν;» 

«Τυχαία στην είσοδο!» 

« Σε προλάβαμε ευτυχώς.» Ο Βασίλης πλησίασε φανερά 

αμήχανος, με τα μάτια υγρά. Από την τσέπη του έβγαλε 

ένα μετάλλιο. 

 «Το θυμάσαι; Το πρώτο σου είναι.» Ο Άκης κούνησε το 

κεφάλι αμίλητος. « Πάρε το μαζί σου να σου θυμίζει το 

ταξίδι σου ως τώρα.» Αγκαλιάστηκαν σφιχτά. Τόσο, όσο 

την πρώτη φορά που γύρισε νικητής. 

«Παιδί μου!» Η Σοφία βούλιαξε στην αγκαλιά του κι 

έβαλε τα κλάματα ανακατεμένα με χαμόγελο. «Να πας 

στο καλό!» 

«Έλα….δεν πάει στον πόλεμο!» Στράβωσε τα χείλη του 

και σήκωσε τα δάχτυλο, όση ώρα σκεφτόταν. «Μάλλον, 

κατά μία έννοια, πάει!» είπε και την τράβηξε ο Βασίλης. 

Γέλασαν αμήχανα όλοι. 

«Και θα γυρίσεις νικητής» σχολίασε ο Γιάννης, δίνοντας 

του μια ελαφριά γροθιά στο μπράτσο. 

«Κι εσείς να είστε φρόνιμοι στην προπόνηση και να 

ακούτε την κυρία σας» συμβούλευσε τα παιδιά που 



 332 

έγνευσαν καταφατικά. Τα χάιδεψε στο λαιμό. «Και μια 

μέρα κι εσείς θα με ακολουθήσετε!»  

«Θέλουμε να σου δώσουμε κάτι» είπε ο Γιώργος και του 

έδωσε ένα τετράγωνο κουτί. Από μέσα έβγαλε ένα 

κεχριμπαρένιο κομπολόι. Το κράτησε στο χέρι του και το 

φως λαμπύρισε χρυσό στις χάντρες του. 

« Τι να πω παιδιά; Ευχαριστώ!» είπε με συγκίνηση και 

τα αγκάλιασε από τους ώμους. Σα να τα είδε να 

βουρκώνουν. 

«Μα πού είναι ο Άργος;» αναρωτήθηκε. Δεν τον έβλεπε 

να μπλέκεται στα πόδια τους  και  να κουνάει την ουρά 

του. 

Τον βρήκε ζαρωμένο στο ξύλινο σπιτάκι του, 

χειροποίητα φτιαγμένο και σκαλισμένο στον ξυλουργό. 

Μόνο την μουσούδα του μπορούσε να διακρίνει. Στα 

κελεύσματα του, το σκυλί δεν έβγαινε. Αναγκάστηκε να 

γονατίσει και να τον τραβήξει έξω. Τον έβλεπε έτσι πρώτη 

φορά. Μια απροσδιόριστη θλίψη είχε ζωγραφιστεί στα  

μάτια του. Ούτε χαρές, ούτε χάδια, ούτε κούνημα της 

ουράς.  

«Λυπάσαι που φεύγω; Θα γυρίσω φιλαράκο. Έλα 

ηρέμησε…Να προσέχεις τη Μαρία και το σπίτι!» του είπε 

και του χάιδεψε πολλές φορές το τρίχωμα στη ράχη του. 



 333 

Μα εκείνο έμενε ακίνητο με τα μεγάλα του μάτια υγρά 

και λυπημένα κι ένα πένθιμο γρύλισμα. 

« Ήταν ανήσυχος όλη νύχτα. Δεν τον άκουσες;» είπε 

πίσω του ο Γιάννης. 

«Τα ζώα καταλαβαίνουν» απάντησε και χαιρέτησε τον 

αδερφό του. 

Τελευταία τον πλησίασε η Μαρία. Για κάμποσα 

δευτερόλεπτα κοιτάζονταν και δεν χόρταιναν ο ένας τον 

άλλον. Την έπιασε από τους ώμους και την έκρυψε στην 

αγκαλιά του. 

« Όσο κι αν λείψω, θα γυρίσω. Και μην ξεχνάς ότι σε 

κουβαλάω μαζί μου!» της έδειξε το κεφάλι και το στήθος 

του: μυαλό και καρδιά. Και μην ξεχνάς με κουβαλάς κι 

εσύ!» Χαμογέλασε και το στόμα του τέντωσε ως τη μέση 

του προσώπου του. 

Εκείνη αναγάλλιασε σαν μωρό που χε βρει  το παιχνίδι 

του. Ο Άκης ευχήθηκε να τελείωνε γρήγορα η 

προετοιμασία. Διαφορετικά, θα την έπαιρνε μαζί του. Είχε 

μια θεία που θα έμενε προς το παρόν, θα τους βόλευε, 

μιας κι όλο το σπίτι ήταν δικό τους, αφού τα ξαδέρφια του 

είχαν παντρευτεί. Δεν θα χώριζαν ποτέ. 

«Σ’ αγαπάω. Να προσέχεις.» είπε και του έδωσε, όπως 

κάθε φορά, το κράνος του. Τα δάχτυλα τους έσμιξαν στην 

πλαστική επιφάνεια. 



 334 

«Κι εγώ» απάντησε συνοδεύοντας τα λόγια του με ένα 

ζεστό φιλί. 

 Τους κοίταξε όλους μια γύρα, κούμπωσε το μπουφάν, 

χαιρέτισε από μακριά, ανέβηκε στη μηχανή κι έφυγε. 

«Μεγαλώσανε τα παιδιά μας, Βασίλη. Και φύγανε. 

Τώρα είναι που το παίρνω απόφαση. Πρέπει να μάθουμε 

να ζούμε χώρια τους» σχολίασε η Σοφία ακουμπισμένη 

στην πόρτα, ενώ τον έβλεπαν να φεύγει. 

Κανείς δεν περίμενε να επαληθευτεί η τελευταία της 

φράση με τον πιο επώδυνο τρόπο. 

 

Τα φόρτωσε. Ένα φορτίο πενήντα ευρώ. Πενήντα ευρώ, 

φαγητό και κρασί. Θα έδινε λεφτά στην γειτόνισσα να 

ψωνίσει. Θα πήγαινε να δει και τα φρένα.  

«Ωραία, πάμε!» μονολόγησε. 

Τότε τα είδε. Φυτρωμένα στην άκρη του χωραφιού, 

άσπρα , κίτρινα, κόκκινα, λίγα μπλε, να λικνίζονται στο 

φύσημα του ανέμου. Θυμήθηκε πόσο τις άρεσαν. Που 

περνούσε από το ανθοπωλείο μέρα παρά μέρα να πάρει 

ένα κόκκινο τριαντάφυλλο, ένα γλαστράκι, ένα μάτσο 

κρινάκια, να τα φέρει σπίτι και να τα βάλει στο 

ανθοδοχείο για να τα βρει να μοσχοβολούν, μόλις θα 

γύριζε από τη δουλειά. Αφού έβγαλε τα βρώμικα γάντια, 

έκοψε προσεκτικά τα κοτσάνια τους και, πριν πάει να 



 335 

παραδώσει στην ανακύκλωση, πέρασε να τα αφήσει στις 

αγαπημένες του. 

Τις βρήκε να χαμογελάνε στην πορσελάνινη 

φωτογραφία. Ελένη, ετών 55, Γεωργία, ετών 26. Με τη 

βροχή και με τον ήλιο, με τον αέρα και με το χιόνι, εκείνη 

πάντα χαμογελούσε. Όπως και στη ζωή. Να ξυπνήσει το 

πρωί κι η πρώτη εικόνα που έβλεπε να είναι ένα χαμόγελο 

σαν ανατολή, να γυρίσει το βράδυ και να τον ξεκουράσει 

με ένα χαμόγελο σαν ζεστή σοκολάτα, να αποκοιμηθεί 

δίπλα του με το στόμα σε σχήμα μισοφέγγαρου. Κι όταν 

τον άφησε για πάντα, χαμογελούσε, ναι, ακόμα και στο 

φέρετρο χαμογελούσε. Και δίπλα το κορίτσι του, ντυμένο 

στα γαλάζια, με τα ξανθά του μαλλιά, λαμπερός ήλιος σε 

καταγάλανο ουρανό.  

«Που σαι καλή μου να γιατρέψεις τα ζώα όλου του 

κόσμου…Που θα ανοίγαμε δικό σου ιατρείο και τώρα; 

Μόνιμη για πάντα εδώ…» την ρωτούσε κάθε μέρα μα δεν 

έπαιρνε απάντηση. 

Τα λουλούδια στόλισαν το ανθοδοχείο, μόνο σημάδι 

ζωής στα λευκά μάρμαρα. Κάθισε στην άκρη του 

οικογενειακού τάφου, αγορασμένου με τα τελευταία του 

χρήματα, πριν τον βάλει κάτω το αλκοόλ και τον κρατήσει 

δέσμιο του από τότε. Άρχισε να μην πηγαίνει στην 

δουλειά στην ώρα του, έχανε τον ειρμό της σκέψης του, 



 336 

τον αυτοέλεγχο του, παραμέλησε την προσωπική του 

υγιεινή, ώσπου απολύθηκε μετά από μια έντονη 

λογομαχία με τον διευθυντή του, με πολλές βρισιές από 

μέρους του. Εκείνη τη βραδιά δεν γύρισε σπίτι του. Με 

σηκωμένο το γιακά του σακακιού του αποκοιμήθηκε 

καθιστός σε ένα παγκάκι. Κατά τα ξημερώματα, ένιωσε 

κάτι να του τραβάει το μπατζάκι του παντελονιού του. 

Ζαλισμένος, είδε ένα καφέ κουτάβι να παίζει με τα λυτά 

του κορδόνια. 

«Την κόρη μου θέλεις; Δεν είναι δω» μουρμούρισε 

μασώντας τα μισά γράμματα από τις λέξεις. Εκείνο 

επέμενε. Έσκυψε και το πήρε στην αγκαλιά του. Το ζώο 

κούρνιασε κι άρχισε να γλύφει τις παλάμες του. Το 

λυπήθηκε. Δεν είχε κανέναν πια. Βρήκαν παρέα ο ένας 

τον άλλο. Αν ζούσε η Γωγώ του θα το φρόντιζε σα μωρό. 

Το πήρε μαζί του στο σπίτι. Λίγο γάλα στην αρχή, λίγο 

κρέας μετά, το κουτάβι μεγάλωσε κι έγινε φύλακας όσο 

έλειπε. Βρήκε μια οικοδομή, αργούσε κι εκεί, τον διώξανε 

την τρίτη μέρα, μετά ένα συνεργείο ελαιοχρωματιστών, τα 

ίδια. Όσα λεφτά είχε στην άκρη, τα έκανε κρασί και 

τσίπουρο. Η γειτόνισσα τον βρήκε μια μέρα λιπόθυμο στα 

σκαλιά του , με το σκύλο να γαβγίζει πεινασμένος και 

διψασμένος. Κάποιος ειδοποίησε τη Φιλοζωική και τον 

πήρε μακριά από το καυτό σιδερένιο βαρέλι που τον είχε 



 337 

δεμένο κι ας έλεγε πως τον ήθελε για το χατίρι της κόρης 

του. Μέρα με τη μέρα βυθιζόταν ως το λαιμό στο βούρκο 

του αλκοολισμού, χωρίς ένα χέρι να τον βοηθήσει. Στο 

τέλος βρήκε το παλιό αμάξι κι έγινε παλιατζής, για να 

κουβαλάει μαζί με τα σίδερα και τις υποσχέσεις του, το 

ίδιο σκουριασμένες. 

«Θα το κόψω, στο λέω!» φώναζε νηφάλιος στον τάφο 

που έκλεινε μέσα του όλη του την οικογένεια, μια 

υπόσχεση που επαναλαμβανόταν κάθε μέρα, για να την 

πατήσει κάθε νύχτα. Το πρωί ξεκινούσε τη μέρα του 

απόλυτα σίγουρος ότι ήταν η τελευταία φορά που θα 

έβαζε μπουκάλι στο στόμα του για να τελειώσει με ένα 

τέτοιο στο χέρι. Τις άφησε στο ίδιο μέρος που τις άφηνε 

τα τελευταία χρόνια και κίνησε για την παράδοση του 

φορτίου που θα του εξασφάλιζε λίγο ακόμα πιοτό για τις 

ποτισμένες του φλέβες. 

Σπύρος κι Άκης σε αντίθετες πορείες. Αντίθετες 

θανάσιμες πορείες. 

 

Δεν το είχε πει σε κανέναν, αλλά η αλήθεια ήταν πως 

στενοχωρήθηκε που έφυγε. Τόσα χρόνια είχε κάνει τους 

δικούς του δεσμούς, τα δικά του δρομολόγια, το δικό του 

πρόγραμμα. Ήξερε κάθε γωνιά στο σπίτι του, κάθε πτυχή 

της δουλειάς του, κάθε κυματισμό της πισίνας. Δεν του 



 338 

άρεσε να αλλάζει περιβάλλον και συνθήκες. Σε αυτό 

έμοιαζε στον πατέρα του. Υπήρχε ένα μικρό άγχος στο 

πίσω μέρος του μυαλού του που τον έκανε να μοιάζει για 

αρχάριος: που πάει, ποιους θα συναντήσει, παίκτες και 

προπονητής για πρώτη φορά μαζί τους, θα μείνει ή θα 

γυρίσει πίσω. Οι υπόλοιποι ήταν αναγνωρισμένοι παίκτες, 

πολύπειροι, πρωταθλητές και κυπελλούχοι. Όση ώρα είχε 

σταματήσει στην άκρη του δρόμου να ξεμουδιάσει και να 

φάει ένα σάντουιτς, φτιαγμένο από τα απαλά χέρια της 

γυναίκας του, λες και ταξίδεψε πίσω στο χρόνο. 

Από την τσέπη του τράβηξε το μετάλλιο του. Ήταν το 

πρώτο του. Αν κι οι τοίχοι του δωματίου του ήταν πλέον 

γεμάτοι, αυτό ήταν το πιο ξεχωριστό από όλα, όπως όλα 

τα πρώτα πράγματα, από άποψη χρόνου. Πέρασε το 

δάχτυλο από πάνω του, ένιωσε τα σκαλίσματα στο 

ξεθωριασμένο μέταλλο, τα χαλίκια γίνανε πισίνα, οι 

πλαγιές κερκίδες, τα δένδρα θεατές. Αχνογέλασε. 

Θυμόταν σχεδόν με κάθε λεπτομέρεια τις οδηγίες του 

προπονητή του, πως κρεμόταν από τα χείλη του, την 

ενθάρρυνση του πατέρα, το φιλί της μητέρας, το πέσιμο 

στο νερό. Η κορδέλα του μεταλλίου ήταν αρκετά μεγάλη 

τότε κι έφτανε σχεδόν μέχρι τον αφαλό του. Το έσφιγγε 

γερά  σε όλη τη διαδρομή ως το σπίτι. Το ίδιο και τώρα. 

Άλλη μια προετοιμασία, άλλος ένας αγώνας, άλλη μια 



 339 

πρόκληση, άλλη μια κορυφή. Ας την ανέβουμε λοιπόν. 

Αναστέναξε. Το φόρεσε. Είχε ζέστη. Αποφάσισε να 

βγάλει το ταξιδιωτικό μπουφάν. Έβαλε μπρος τη μηχανή 

και βγήκε στην Εθνική. Ναι, δε το σκέφτηκε: μια Εθνική 

τον φέρνει σε μια άλλη! Γέλασε μέσα από το κράνος. 

 

Ο δρόμος σε εκείνο το σημείο στένευε, από τρεις 

λωρίδες σε κάθε ρεύμα γινόταν δυο ή μια  και για μερικά 

χιλιόμετρα ακολουθούσε το σχήμα του βουνού, όλο 

στροφές. Κατέβασε ταχύτητα. Ξαφνικά σε μια στροφή, 

ένα αδέσποτο σκυλί πετάχτηκε από το πουθενά στη μέση 

του δρόμου. Δεν ήθελε να το χτυπήσει.  Τα ζώα τα 

αγαπούσε, όπως τα αγαπούσε η κόρη του. Έστριψε το 

τιμόνι να το αποφύγει, πάτησε φρένο. Το πόδι του 

βούλιαξε στο πεντάλ μα τα φρένα άψυχα, δεν πιάσανε. 

Μπήκε στο αντίθετο ρεύμα. Τότε είδε ένα μαύρο όγκο να 

έρχεται καταπάνω του. Αισθάνθηκε τη πρόσκρουση σε 

όλο του το κορμί, έγειρε αριστερά, χτύπησε το κεφάλι του 

στη πόρτα, ζαλίστηκε. Το αίμα άρχισε ζεστό να πιτσιλάει 

την ταπετσαρία  

Όλο να το έχανε δεν τον ένοιαζε. Αυτό που τον ένοιαζε 

εκείνη τη στιγμή ήταν ο άνθρωπος που είδε να πετιέται 

πάνω από το καπό και να πέφτει έξω από τις 



 340 

προστατευτικές μπάρες, στην πλαγιά, πάνω στα δένδρα, 

προς τη θάλασσα. 

Το αυτοκίνητο γύρισε κάθετα στο δρόμο και τον έκοψε 

στη μέση. Η μηχανή σταμάτησε ανάμεσα στο αυτοκίνητο 

και το γκρεμό, με την πίσω ρόδα να γυρίζει άσκοπα στον 

αέρα και την μπροστά να έχει λυγίσει ακανόνιστα κάτω 

από τον προφυλακτήρα του αυτοκινήτου. Πήδησε από 

πάνω της και μετά πάνω από τις μπάρες, με το αίμα να 

αφήνει έναν λεκέ που ολοένα μεγάλωνε στα ρούχα του. 

Μερικές σταγόνες έπεσαν στο καυτό οδόστρωμα. Πίσω 

του άκουγε τα φρεναρίσματα των άλλων αυτοκινήτων και 

τις φωνές των επιβατών που κατέβαιναν να δουν τι 

συνέβαινε. Το αδέσποτο γαύγιζε από πάνω του. Τα 

παλιοσίδερα είχαν κυλήσει από την καρότσα παντού. 

Κατηφόρισε στην πλαγιά, πάνω στα βράχια και τα 

χαλίκια.. Ένιωσε να γδέρνεται, το παντελόνι του να 

σκίζεται στις πέτρες και τα αγκάθια. Έβαλε αντίσταση την 

παλάμη του, την έσκισε κι αυτήν. 

Είδε τον αναβάτη της μηχανής πεσμένο μπρούμυτα, 

αρκετά μέτρα παρακάτω, με το κεφάλι σφηνωμένο 

ανάμεσα σε δυο μεγάλα βράχια. Φορούσε κράνος. Το 

μεγάλο του σακίδιο είχε φύγει από την πλάτη του προς τα 

εμπρός, είχε πέσει πάνω στο σβέρκο του και δεν τον 

άφηνε να δει. Τα άκρα του είχαν πάρει αλλόκοτη στάση, 



 341 

αφύσικη. Το αριστερό χέρι είχε εξαρθρωθεί από τον 

αγκώνα, το δεξί είχε βγει από τον ώμο, το δέρμα του 

δεξιού ποδιού είχε σκιστεί όλο εξωτερικά κι άφηνε τη 

κόκκινη σάρκα γυμνή, εκτεθειμένη στον αέρα και τον 

ήλιο. Το αριστερό είχε μείνει μόνο ανέπαφο, αλλά άψυχο 

πάνω στο βράχο. Τράβηξε προσεκτικά το σακίδιο στο 

πλάι και γύρισε το κορμί του. Ένα κομμάτι μέταλλο 

χρύσιζε στο στήθος του, ματωμένο. Μετάλλιο; Αθλητής;  

Έβαλε το χέρι του κάτω από το κεφάλι και το ένιωσε να 

υγραίνεται. Αίμα, μυαλό; Δεν ήξερε. 

«Μίλησε μου σε παρακαλώ! Μίλησε μου!» 

Άκουσε κάτι; Όχι, τίποτα. Εκείνη την στιγμή άκουγε 

μόνο την καρδιά του και την ανάσα του. Δυστυχώς, 

άκουγε μόνο την ανάσα του. Έβαλε τα δάχτυλα στον 

λαιμό και περίμενε να αισθανθεί, έστω κι ασθενικό, τον 

σφυγμό του. Μάταια. Το διάφανο κάλυμμα του κράνους 

είχε σπάσει. Το θέαμα τον έκανε να γείρει στο πλάι και να 

αδειάσει ό, τι είχε απομείνει στο κενό του στομάχι. Εκεί 

που πριν λίγες στιγμές ήταν πρόσωπο τώρα πια ήταν μια 

άμορφη μάζα από κόκκινο και μαύρο. Δοκίμασε να 

κλείσει τα μάτια, μα τα δάχτυλα του βούλιαξαν στις 

άδειες κόγχες. 

 



 342 

Ο χάρτης που συμβουλεύτηκε ανέφερε πως σε λίγο 

ξεκινούσαν στροφές κι ότι το οδόστρωμα ήταν αυτό που 

συναντάμε στην Ελλάδα ακόμα και σε εθνικό δρόμο, 

φθαρμένο και με καμιά ανωμαλία που και που. Μείωσε το 

γκάζι. Δε βιαζόταν. Εξάλλου η πρώτη συνάντηση ήταν 

την επόμενη μέρα. Θέλησε, με τον καλό καιρό, να 

απολαύσει τη διαδρομή και την αίσθηση ελευθερίας που 

του έδινε η οδήγηση της μηχανής. Ωραία, να οι στροφές. 

Προσεχτικά τώρα. Ευτυχώς δεν είχε κίνηση ο δρόμος. 

Τότε το είδε μπροστά του, στα δυο μέτρα απόσταση, να 

πετάγεται από την κλειστή στροφή.. Ένα παλιό πορτοκαλί 

αγροτικό. Δεν πρόλαβε να σταματήσει. Την ώρα που 

λύγιζε τα δάχτυλα στο φρένο, την ώρα που ανοιγόκλεινε 

τα μάτια για να σιγουρευτεί, η μηχανή  είχε ήδη χτυπήσει 

στην άκρη του φτερού. Σαν αφηνιασμένο άτι που ρίχνει 

τον καβαλάρη του στα αμερικάνικα ροντέο, σηκώθηκε 

στην μπροστινή ρόδα. Βρέθηκε στον αέρα. Είδε να 

περνάει πάνω από τις μπάρες και να έρχεται σε κάθετη 

πτώση με την πλαγιά, λες κι έκανε αλεξίπτωτο. Έκλεισε 

τα μάτια και περίμενε. Ευχόταν να πέσει πάνω σε θάμνους 

ή κλαδιά.  Πόση ώρα ήταν στον αέρα δεν το κατάλαβε, τα 

δευτερόλεπτα είχαν μετατραπεί σε αιώνες. Στο κορμί του 

καρφώθηκαν χιλιάδες λόγχες και σπαθιά όταν ήρθε σε 

επαφή με τον βράχο από κάτω.  Το πρόσωπο του 



 343 

παραμορφώθηκε , τα δόντια του έσφιξαν τόσο που πρέπει 

να έσπασαν κάποια. Ο πόνος τρύπωσε μέχρι το πιο βαθύ 

σημείο της καρδιάς του, μετά μούδιασε ολόκληρος. 

Ένιωσε να πέφτει ξανά στο κενό. Δοκίμασε να φωνάξει 

μα το στόμα του είχε γεμίσει με ζεστό, αλμυρό αίμα. Δεν 

μπορούσε να κουνήσει κανένα μέλος του. Μαύρισαν όλα. 

Δεν άκουγε τίποτα, δεν έβλεπε τίποτα.  

Γεννιέμαι, μεγαλώνω. Όλα τα βλέπω τώρα από την 

αρχή. 

Πεθαίνω; 

Μάνα; Πατέρα; Αδερφούλα μου, αδέρφια μου; Χρήστο; 

Αγάπη μου, κρυώνω… 

Ποιος είναι αυτός δίπλα μου; Τι κάνω εκεί κάτω; 

Πετάω. 

Βλέπω ένα φως. Όλα είναι ζεστά τώρα. Το φως 

δυναμώνει. Πάω στο φως. 

Θεέ μου, έρχομαι. 

 

Τα χέρια του είχαν κοκκινίσει από αίμα. Δικό του και 

ξένο Είχε χάσει κάθε αίσθηση, κάθε επαφή. Δεν 

καταλάβαινε ούτε τους ανθρώπους που του μιλούσαν, 

ούτε τη νοσοκόμα που του έδεσε τις πληγές, ούτε τον 

αστυνομικό που έκανε μια πρώτη ανάκριση. Το μόνο που 



 344 

έβλεπε ήταν ένα άλικο ρυάκι στο βράχο, το μόνο που 

άκουγε ήταν ένα σκυλί να αλυχτά στα αυτιά του. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

10. 

 



 345 

Έκοψε ένα κλαδί βασιλικό και το έφερε στη μύτη του. 

Η μυρωδιά του κυρίευσε την όσφρηση του. Έμεινε λίγη 

ώρα έτσι, με τα μάτια κλειστά. Τον ταξίδεψε πίσω, στα 

παιδικά του χρόνια, όταν η μητέρα του έκοβε και στόλιζε 

το σπίτι λουλούδια και τα δωμάτια μύριζαν βασιλικό, 

τριαντάφυλλο και γιασεμί. Όταν τα άνοιξε, ένα πέταλο 

από το κλαδί είχε κλείσει την είσοδο του ενός ρουθουνιού 

του, τόσο κοντά το είχε φέρει για να γευτεί το άρωμα του. 

Το νερό ξεχείλισε από τη γλάστρα και του έβρεξε τα 

παπούτσια. Έβαλε το κλαδί στο αυτί του και συνέχισε το 

πότισμα. Αγαπημένη ασχολία, ηρεμούσε ανάμεσα στα 

λουλούδια, ειδικά όταν ήταν ανθισμένα. 

«Καλησπέρα κύριε Βασίλη» φώναξε ο Χρήστος από 

την εξώπορτα. Είχε δει τη σκιά του με την άκρη του 

ματιού του και γύρισε. 

« Έλα! Έλα μέσα!» απάντησε και μετέφερε το λάστιχο 

σε άλλη γλάστρα.  Έκοψε κι έδωσε και σε αυτόν ένα 

κομμάτι βασιλικό. 

«Πάρε να νιώσεις μυρωδιά, που έχουμε πήξει στο 

καυσαέριο τελευταία!» 

« Ωραία που μυρίζει!» είπε ο Χρήστος με το κλωνάρι 

στη μύτη. «Δεν πήρε ακόμα τηλέφωνο ο Άκης;» 

« Θα φτάνει όπου να ναι. Τον πήρα δυο φορές μα δεν 

το σήκωσε.» 



 346 

«Κι εγώ τον πήρα αλλά δεν…Στο δρόμο θα ναι. Πού 

ναι η κυρία Σοφία;» 

«Για ψώνια με τον Γιάννη. Ετοιμαζόμαστε για ταξίδι, 

ξέρεις.» 

«Ναι, ξέρω. Πότε φεύγετε;» 

«Μεθαύριο το βράδυ. Το αναβάλλαμε επειδή χτύπησε 

ο Άκης.» 

«Θα μείνετε πολύ;» 

«Σαββατοκύριακο. Εξάλλου, δεν μπορώ να λείψω 

περισσότερο τώρα που λείπει για την εθνική. Θα τα έχω 

όλα στο κεφάλι μου.» 

«Αν θέλετε μπορώ να βοηθήσω. Έχω χρόνο το 

απόγευμα.» 

Τον κοίταξε και διαπίστωσε πως αυτός και ο Άκης του 

τελικά μεγάλωναν μόνο στο σώμα. Στην καρδιά έμεναν 

πάντα παιδιά, εκείνα τα παιδιά που ήταν πρόθυμα να 

βοηθήσουν και κυρίως ο ένας τον άλλον. Κούνησε 

αρνητικά το κεφάλι του με ένα ελαφρύ χαμόγελο. 

«Δε χρειάζεται αγόρι μου. Εξάλλου, δεν θα αργήσει. 

Δε πιστεύω δηλαδή να αργήσει.» 

Ο Χρήστος μετακίνησε το βάρος του στο αριστερό του 

πόδι. «Τότε μάλλον ήρθα την κατάλληλη ώρα. Ήρθα να 

σας επιστρέψω τα χρήματα και να ζητήσω συγν…» Τα 

μάγουλα του κοκκίνισαν ελαφρά. 



 347 

Ο Βασίλης σήκωσε απότομα το χέρι του. «Δεν 

δέχομαι συγνώμη, όταν δε βρίσκω κάτι λάθος.» Έβαλε τα 

χρήματα στην τσέπη. « Να θυμηθώ να σου αγοράσω μια 

φανέλα της Μπαρτσελόνα! Τι κρατάς εκεί;» 

«Α, ναι! Η εφημερίδα σήμερα γράφει για την κλήση 

της Εθνικής. Έχει τον Άκη.» 

«Πού; Για να δω!» Άφησε το λάστιχο σε ένα παρτέρι, 

σκούπισε τα χέρια του ‘ατσαλα στο πλάι του παντελονιού 

του και ξεφύλλισε προς το τέλος. «Στις τελευταίες 

σελίδες! Πάντα στις τελευταίες σελίδες…» μουρμούρισε.  

Την κράτησε με καμάρι και διάβασε με προσοχή. Γέλασε 

δυνατά. «Άντε, του χρόνου κι εσύ!» Κι άλλο κοκκίνισμα 

στα μάγουλα του Χρήστου. 

Οι κραυγές τους έκαναν να γυρίσουν κι οι δυο 

απότομα στο απέναντι πεζοδρόμιο. Μια γυναίκα που κάτι 

κρατούσε, φώναζε καταμεσής στο πεζοδρόμιο. Ίσα που 

πρόλαβαν να συνοφρυωθούν, πριν τα αφήσουν όλα, 

εφημερίδα στα βρεγμένα πλακάκια, λάστιχο να τρέχει, και 

τρέξουν στην γυναίκα που ολοφύρονταν καταμεσής του 

δρόμου κρατώντας ένα παιδί στην αγκαλιά. Τους 

αρκούσαν τέσσερα μεγάλα βήματα να την φτάσουν. Δεν 

περνούσε κανείς εκείνη την ώρα, αλλιώς θα τους είχε 

χτυπήσει, έτσι που δεν είχαν κοιτάξει στο δρόμο. 

«Τι τρέχει; Τι έγινε;» 



 348 

« Δεν ξέρω. Έτρωγε. Κάτι του κάθισε στο λαιμό. Δεν 

αναπνέει. Ο άνδρας μου λείπει και δεν έχω αυτοκίνητο. 

Βοηθήστε με!» Έτρεμε ολόκληρη. Έριχνε το βάρος της 

πότε στο ένα και πότε στο άλλο πόδι. Γύριζε γύρω από τον 

εαυτό της. Τα μαλλιά της είχαν πέσει ιδρωμένα στο 

πρόσωπό της, μα δεν την ένοιαζε να τα τραβήξει. Εκείνο 

είχε πια μελανιάσει και κείτονταν άψυχο στα χέρια της.. 

  «Βοηθήστε με, σας λέω!» Κόντευε να τρελαθεί. 

Οι υπόλοιποι γείτονες που άκουσαν τις φωνές άρχισαν 

να μαζεύονται ή να βγαίνουν στις αυλές και τα μπαλκόνια 

τους. Ο Βασίλης άρπαξε το παιδί-τριών χρονών πάνω 

κάτω, το είχε δει με τους δικούς του μερικές φορές στο 

δρόμο- το έφερε με την πλάτη στο στήθος του και 

γρήγορα μα προσεκτικά μην το τραυματίσει, πίεσε τις 

γροθιές στο στήθος του ανοδικά. Την πρώτη τίποτα. Η 

μητέρα του έφερνε βόλτες κλαίγοντας μπροστά τους και 

παρακαλώντας το Θεό. Την δεύτερη πάλι τίποτα. Η 

μητέρα του άφησε μια κραυγή που έκανε μερικά πουλιά 

να πετάξουν στον ουρανό. Την τρίτη, ένα κομμάτι ψωμί 

πετάχτηκε από το στόμα του παιδιού και κύλησε, 

βρεγμένη άμορφη μάζα, στο πεζοδρόμιο. Ο αέρας μπήκε 

στα πιεσμένα του πνευμόνια με ορμή και πήρε κοφτές 

ανάσες. Έβαλε τα κλάματα κι αναζήτησε την μητέρα του. 

Το πήρε στην αγκαλιά της, κρύφτηκε στον κόρφο της, 



 349 

γονάτισε και του ψιθύριζε στο αυτί να ηρεμήσει. Όλοι 

ξεφύσησαν ανακουφισμένοι.  

 «Είστε καλά;» 

«Σας ευχαριστώ…Σας ευχαριστώ πολύ! Αν δεν 

ήσασταν εσείς…» Εκείνη ήταν που τώρα δυσκολευόταν 

να αναπνεύσει. 

«Τον Θεό…» είπε ο Βασίλης και την σήκωσε όρθια. 

«Πηγαίνετε να ξεκουραστείτε. Όλα καλά.» Τους είδε να 

μπαίνουν στο σπίτι τους και τον κόσμο να αποχωρεί. 

Έμεινε με τα χέρια μετέωρα: είχε σώσει ένα παιδί. 

 

«Είδες πόση ώρα θέλει να γίνει το κακό;» ρώτησε, 

περισσότερο ρητορικά, παρά που απευθύνθηκε στον 

Χρήστο, την ώρα που έβαζε το κλειδί στην πόρτα. Ο 

Χρήστος κούνησε καταφατικά και θλιμμένα το κεφάλι 

του. Τότε χτύπησε το τηλέφωνο.  

«Να, τηλέφωνο! Ο Άκης θα ναι. Θα χει φτάσει.» 

Σήκωσε το ακουστικό και ήταν έτοιμος να προφέρει το 

όνομα του γιου του. Μα εκείνη η αρχική λιακάδα του 

αρχικού χαμόγελου μετατράπηκε σε μαύρη αντάρα μόλις 

έσμιξαν τα φρύδια του. Τα μάτια τους συναντήθηκαν στον 

αέρα, εκείνα του Βασίλη τον κοίταξαν με απορία και στη 

συνέχεια οι κόρες τους άνοιξαν σαν ανοιξιάτικο λουλούδι 

από την έκπληξη. 



 350 

«Ναι…Πήγαινε στην Αθήνα…» Είδε το «μήλο του 

Αδάμ» να προσπαθεί να καταπιεί σάλιο από ένα στόμα 

που είχε πια στεγνώσει. 

Τα αυτιά του Χρήστου τέντωσαν και πύρωσαν μέχρι 

που έγιναν κατακόκκινα. Ένας πήγαινε στην Αθήνα: ο 

Άκης. Κάτι είχε συμβεί. Κακό. Πριν βγάλει την κραυγή ο 

πατέρας του και κλείσει το στόμα με τη γροθιά του, 

εκείνος το είχε καταλάβει. Αυτό το προαίσθημα ώρες 

ώρες δε το ήθελε καθόλου. Ρούφηξε τη μύτη του. Μια 

οσμή από νοσοκομείο απλώθηκε γύρω. Του ήρθε μια 

επιθυμία να χώσει το δάχτυλο στο στόμα  και να δαγκώσει 

το δάχτυλό του όσο μπορούσε, μέχρι να ματώσει. 

 «Παρ’ το εσύ! Δεν μπορώ να οδηγήσω...» 

 Πέταξε τα λεφτά στο τραπέζι κι έτρεξαν στο ισόγειο. 

Όρμησαν στο δρόμο όπως ήταν, ο Βασίλης βρώμικος από 

τον κήπο και ξεζωσμένος. Βγήκαν με τα λάστιχα να 

τρίζουν και να καίγονται στο οδόστρωμα, αφήνοντας πίσω 

τους μαύρες λωρίδες που κάπνιζαν. Στο πρώτο φανάρι 

σταμάτησαν λίγο πριν χτυπήσει τον προφυλακτήρα του 

μπροστινού αυτοκινήτου. Τότε μόνο μπόρεσε να ξεσφίξει 

τα κοκκινισμένα του χέρια από το τιμόνι. Τότε μόνο 

μπόρεσε να κοιτάξει στο διπλανό κάθισμα. Ο Βασίλης 

προσπαθούσε να πάρει τηλέφωνο με το κινητό για 

πολλοστή φορά. Τα δάχτυλα του γλιστρούσαν τρεμάμενα 



 351 

στα πλήκτρα, τις πιο πολλές φορές έπαιρνε λάθος. Άλλες 

έβγαινε η τηλεφωνήτρια της εταιρείας λέγοντας τυπικά ότι 

το κινητό ήταν κλειστό. Το άφηνε μερικά δευτερόλεπτα, 

το ξανάπιανε. Απάντηση καμιά. Η αναπνοή του άρχισε να 

βγαίνει γρήγορη και κοφτή. Δεν μπορούσε να αρθρώσει 

λέξη. Κοιτούσε πότε έξω από το παράθυρο του 

συνοδηγού, πότε μπροστά, ποτέ τον Χρήστο που 

οδηγούσε. Έπιασε τα μαλλιά στο πάνω μέρος του 

κεφαλιού του. 

« Κάνα χέρι θα σπάσε πάλι, ε;» 

«Ναι, κάτι τέτοιο θα ναι.» 

«Μα γιατί το τηλέφωνο είναι κλειστό;» 

«Μπορεί να τον γυψώνουν.» 

«Θα πάμε, θα τον πάρουμε και θα φύγουμε ε; Κι ας 

χάσει την εθνική. Του χρόνου μαζί θα πάτε!» 

« Ναι, κύριε Βασίλη. Θα τον πάρουμε και θα 

φύγουμε.» Η ώρα σήκωνε μόνο καταφατικές απαντήσεις.  

«Θα πάρω το Γιάννη να έρθουν.» 

Στο επόμενο φανάρι, πριν βγουν στον περιφερειακό 

της πόλης, για να αποφύγουν την κίνηση στο κέντρο και 

να πάνε πιο γρήγορα στο νοσοκομείο, ύψωσαν και οι δυο 

το βλέμμα στον ουρανό. Οι ακτίνες του ήλιου τρυπούσαν 

τα λευκά σύννεφα και κάρφωναν τις φωτεινές τους λόγχες 

στην ζεστή γη. Ύψωσαν κι οι δυο την προσευχή τους στον 



 352 

ουρανό, από μέσα τους, νοερά, μα τόσο έντονα, σαν τον 

παλμό της καρδιάς τους, που τον κάλυπτε ο ήχος από τη 

μηχανή. Να ναι καλά, αυτό μόνο. 

«Τι να σου πω; Τι να σου πω! Μπορεί να σε μαλώσω. 

Μπορεί. Μα δε νομίζω. Θα σε πάρω αγκαλιά και θα σου 

πω να προσέχεις. Τελευταία δυο ατυχήματα; Πολλά είναι. 

Να προσέχεις. Τίποτα άλλο δεν θέλω. Να προσέχεις!» 

Έσφιξε τη ζώνη ασφαλείας στο χέρι του. «Ερχόμαστε 

παιδί μου. Περίμενε κι ερχόμαστε.» 

 

«Ποιο να διαλέξω; Το μπλε ή το κόκκινο;» 

Η Σοφία στεκόταν με δυο φορέματα στο χέρι. Ο 

Γιάννης στράβωσε τα χείλη και βρήκε μια συμβιβαστική 

απάντηση.  

«Πάρε όποιο θέλεις. Πάντα όμορφη θα είσαι!» 

Του χαμογέλασε και γύρισε να μιλήσει στην 

πωλήτρια. Άκουσε το κινητό του να χτυπάει. Όταν 

ξαναγύρισε σε αυτόν, τον βρήκε να τρέμει, με τα μάτια να 

πετάνε φλόγες. 

Άφησε τα φορέματα να πέσουν κι έτρεξαν στο 

αυτοκίνητο. 

«Αχ, παιδί μου! Χτύπησες πάλι…Άκη μου, πόσες 

φόρες σου είπα να πουλήσεις τη μηχανή; Δεν με άκουγες 

παιδί μου. Να την πουλήσεις τώρα όμως ε; Δεν σε θέλω 



 353 

ξανά κει πάνω να σε δω. Κι εγώ θα σου πάρω όσα 

αυτοκίνητα θέλεις! Ερχόμαστε παιδί μου. Περίμενε κι 

ερχόμαστε!» 

 

Ήταν εφημερία αλλά από το πρωί μόνο κάτι εξετάσεις 

ρουτίνας είχε κάνει, κάτι που τον χαροποιούσε, γιατί δεν 

είχε κάτι σοβαρό ευτυχώς να αντιμετωπίσει. Δεν είχε 

προλάβει να αποσώσει τη φράση του, να αφήσει κάτω την 

κούπα με τον καφέ που τυραννούσε από το πρωί να πιει 

και την άκουσε. Η σειρήνα του ασθενοφόρου έσπασε την 

ησυχία που επικρατούσε στο γραφείο του. 

Στραβομουτσούνιασε, όχι γιατί θα χαλούσε την βόλεψη 

του, αλλά γιατί τα σοβαρά και δυσάρεστα δεν τα ήθελε με 

τίποτα. Δεν ήθελε να παθαίνει τίποτα κανείς. Πριν 

προλάβει η νοσοκόμα να τον φωνάξει, εκείνος είχε ανοίξει 

την πόρτα και την ακολούθησε με ανοικτό το βήμα. 

Στάθηκε μπροστά στο άψυχο πλέον κορμί του νέου, το 

εξέτασε ψυχρά, επιστημονικά, διαπίστωσε το θάνατο του, 

υπέγραψε το πιστοποιητικό θανάτου, έδωσε εντολή να 

μεταφερθεί στο νεκροτομείο. Την διαδικασία αυτή την 

είχε κάνει πολλές φορές. Μικρά παιδιά που δεν πρόλαβαν 

να χαρούνε την ζωή τους, που αποδείχτηκε τόσο σύντομη, 

νέοι, κυρίως από τροχαία, που έφτανε μόνο ένα λάθος να 

χάσουνε ό, τι πιο πολύτιμο είχαν, γονείς που άφηναν πίσω 



 354 

ορφανά χωρίς απάντηση στο γιατί, γέροντες που έφευγαν 

με το χαμόγελο του ολοκληρωμένου κύκλου της  ζωής 

στα μαβιά τους χείλη.  Το έκανε πάντα σοβαρά με όλο το 

κύρος της ιδιότητας του γιατρού. 

Όταν επέστρεψε το γραφείο του φάνηκε ολότελα ξένο. 

Ο καφές είχε γίνει ολόμαυρος στα μάτια του. Σωριάστηκε 

στην καρέκλα. Όπως είχε σωριαστεί και τότε, στην 

παραλία, γυμνός, με το μαγιό του μόνο, αλλά ζωντανός 

και δίπλα του η αδερφή του  μπλάβη, πνιγμένη ολότελα 

στα ρηχά. Ήταν τότε που την αποχαιρέτησε ντυμένη 

νυφούλα και μοίραζε κουφέτα στην κηδεία της· 

υποσχέθηκε πως δεν θα άφηνε άνθρωπο να πάθει κακό, 

όσο περνούσε από το χέρι του. Έγινε γιατρός.  

Μα δεν τα κατάφερε σήμερα. Το παλικάρι ήταν νεκρό 

από ώρα. Πέταξε το στυλό του πέρα με απέχθεια, εκείνο 

που έγραψε το θάνατο στο άσπρο χαρτί. Ξεκούμπωσε τη 

ρόμπα του κι άνοιξε το πάνω κουμπί του πουκαμίσου 

λύνοντας τη γραβάτα του. Άρχισε να δακρύζει, να κλαίει. 

Ξαναέγινε δεκάχρονος, στην άκρη της θάλασσας, να 

θρηνεί όχι μόνο για εκείνη, αλλά και για το παιδί που αυτή 

την ώρα πάγωνε στο σκοτεινό υπόγειο, δυο πατώματα 

κάτω από τα μαύρα του παπούτσια.  

Αφού άδειασε το παράπονο του στα λευκά του 

μανίκια, πλύθηκε και περίμενε να ακούσει τις φωνές που 



 355 

δεν θα αργούσαν να δονήσουν το διάδρομο. Κατέβασε το 

ακουστικό από το τηλέφωνο. Πήρε μια βαθειά ανάσα και 

περίμενε. Ήταν πάλι ο εφημερεύων γιατρός που, σαν 

άλλος μάντης Κάλχας, θα έδινε τα μαύρα μαντάτα στην 

οικογένεια. 

Περίμενε να ακούσει τις φωνές που δεν θα αργούσαν. 

Πράγματι, δεν άργησαν. Ανακατεμένες φωνές με γρήγορα 

βήματα που πλησίαζαν στο γραφείο του. «Ειδοποίησε το 

φύλακα» είπε στη νοσοκόμα και βγήκε έξω. Ήρθε 

αντιμέτωπος με έναν μεσήλικα κι έναν νεαρό πίσω του. 

Τους έκανε νόημα και χώρο, μπήκαν μέσα. Ο άνδρας, ο 

πατέρας υπέθεσε, κοίταξε γύρω του χαμένος πριν 

απευθυνθεί με βραχνή φωνή στον γιατρό. 

« Γιατρέ, ο γιος μου είχε ατύχημα. Με πήραν από την 

τροχαία και είπαν ότι τον έφεραν εδώ. Πού είναι; Είναι 

καλά, έτσι δεν είναι;» 

Ένιωσε να κολλάει στη γη και να μην μπορεί να 

κουνήσει. Πήρε μια βαθειά ανάσα και κοίταξε αμήχανα τα 

χαρτιά στο γραφείο του. Έφτυσε από  μέσα του. Δεν είναι 

εύκολο να το πεις. Δεν είναι… Στράβωσε το στόμα του 

για λίγο, να βρει χρόνο και θάρρος. 

«Καθίστε, σας παρακαλώ…» 

Οι δυο άνδρες κάθισαν απέναντι του σαν 

σχολιαρόπαιδα σε τιμωρία. Από πάνω τους κρεμόταν δυο 



 356 

πλαστικοποιημένες αφίσες για την εθελοντική αιμοδοσία 

και το κόψιμο του καπνίσματος 

«Πώς ονομάζεται ο γιος σας;» Το ήξερε μα ήθελε 

χρόνο. Όσο μπορούσε περισσότερο χρόνο. 

Του είπε το όνομα του. «Γιατρέ…» Ο γιατρός τον 

κάρφωσε με μάτια που καίγανε, με μάτια που ξέρανε την 

αλήθεια. « πρέπει να έγινε λάθος. Δεν είναι το παιδί μου. 

Το παιδί μου είναι στην Αθήνα, στην προπόνηση. Παίζει 

πόλο και τον κάλεσαν στην Εθνική ομάδα…» 

Ο γιατρός ξεροκατάπιε. Έτριψε την μύτη του 

ρουφώντας τη με θόρυβο. Δεν είχε χρόνο πια. Σώθηκε η 

άμμος στη κλεψύδρα.  Έπρεπε να το πει. 

« Δυστυχώς, έγινε ατύχημα…» 

«Και πού είναι; Σε ποιο δωμάτιο; Έχει χτυπήσει πολύ; 

Είναι καλά;» Σε κάθε ερώτηση η φωνή ανέβαινε έναν 

τόνο. Ερωτήματα που έμειναν μετέωρα στον αέρα, σαν 

παιχνίδια πάνω από κούνια παιδική. 

Άνοιξε τα χέρια στο πλάτος του στήθους του και τα 

άφησε σε εκείνη τη θέση λίγη ώρα. Όση ώρα χρειάστηκε 

να μαζέψει τα λόγια από τις αναμνήσεις του, λόγια 

χιλιοειπωμένα σε πάμπολλες ανάλογες περιπτώσεις. 

« Κύριε μου, αυτό που θα σας πω είναι πολύ 

δυσάρεστο. Όταν ήρθε ο γιος σας εδώ…» 



 357 

Ο Βασίλης τον κοίταξε με τα βλέφαρα να 

τρεμοπαίζουν και τις κόρες διεσταλμένες. «Μου λέτε ότι 

δεν ζει;» Ο γιατρός έμεινε αμίλητος. Εξέλαβε την σιωπή 

ως θετική απάντηση. « Όχι, αυτό που λέτε δεν μπορεί να 

συμβαίνει. Έχετε κάνει λάθος! Χρήστο,» γύρισε στο 

Χρήστο που τόση ώρα καθόταν αμίλητος με πικραμένα 

χείλη και κρατημένη αναπνοή, γιατί είχε εκείνη τη 

διαίσθηση να καταλαβαίνει τα δυσάρεστα « κάνουν 

λάθος…Λάθος! Γιατρέ,» ο γιατρός παρέμενε στη θέση 

του « σας ξαναλέω: το παιδί μου είναι στην Αθήνα, στην 

προπόνηση…» Τα τελευταία λόγια τα είπε αργά, με τις 

παλάμες ενωμένες και τα δάχτυλα ανοικτά. « Ο γιος μου 

είναι στην προπόνηση…» Κατέβασε κεφάλι και χέρια. «Ο 

γιος μου είναι…» 

Άρνηση. Εκείνη η μοναδική άρνηση, η αυτόματη, που 

μπαίνει μπροστά , σαν παραπέτασμα, την ώρα που σου 

μιλάνε για θάνατο. Η άρνηση που σου δίνει ένα στενό 

περιθώριο να αμφισβητήσεις τα γεγονότα τελευταία 

στιγμή. Που πεταρίζεις τα μάτια για να ξυπνήσεις από το 

άσχημο όνειρο που μόλις φαίνεται να βυθίστηκες. Η 

στιγμή που απλώνεις το χέρι στο παρελθόν, στο 

χαρούμενο ξέγνοιαστο παρελθόν, να το τραβήξεις 

μπροστά, κι ας ματώσουν τα χέρια σου,  και να το κάνεις 



 358 

πάλι παρόν και μέλλον, να μοιάζουν όλα πριν τα λόγια 

εκείνου που σου αναγγέλει τα άσχημα. 

«Να δείτε!» Στο μπερδεμένο του μυαλό άστραψε η 

ιδέα. Έψαξε στις τσέπες του κι έβγαλε, με κόπο γιατί τα 

δάχτυλα του σκάλωναν, το κινητό του. «Ορίστε! Πάρτε 

τον τηλέφωνο. Τώρα θα το σηκώσει!» Πάτησε τα πλήκτρα 

και πήγε στις εξερχόμενες κλήσεις. Δεκαεπτά κλήσεις « 

ΑΚΗΣ». 

Δεκαεπτά αναπάντητες κλήσεις. 

Ξανακάλεσε. Η ίδια ψυχρή φωνή για 

απενεργοποιημένο τηλέφωνο. Το άφησε να κυλίσει αργά 

στο μάγουλο του, άκουγε τη φωνή να ξεμακραίνει όσο το 

κατέβαζε, κοίταξε την οθόνη, το όνομα του γιου του, πήγε 

να το διαβάσει, κόλλησε η γλώσσα του, στεγνή στον 

ουρανίσκο. Η ματιά του πλανήθηκε γύρω του, δυο 

πρόσωπα, άγνωστα ξαφνικά, τον κοίταζαν. Οι κινήσεις 

του έγιναν αργές, ο σφυγμός σφυροκοπούσε τα μηνίγγια 

του, η πίεση ανέβηκε στο κεφάλι του, η καρδιά πήγαινε να 

ξεκολλήσει στο στήθος του. Αφέθηκε με τα χέρια ανοικτά 

στο πλάι, τα δάχτυλα λυγισμένα, τα πόδια όρθια. Ξαφνικά 

ο χώρος άδειασε, έμεινε μόνος, κάποιος του φώναζε από 

πολύ μακριά, δεν άκουγε τίποτα. Παραδόθηκε. Δυο χέρια 

τον πήραν μαλακά από τους ώμους και τον έβαλαν να 

καθίσει. Δεν αντιδρούσε. Ξαφνικά, σαν κάποιος να έθεσε 



 359 

σε λειτουργία μια γεννήτρια μέσα του, πετάχτηκε όρθιος 

και πλησίασε το γιατρό. Τον άρπαξε από το πέτο της 

ιατρικής του ρόμπας και με τα δυο του χέρια, όχι 

απειλητικά, μόνο γεμάτος αγωνία. 

«Πού τον έχετε;» 

 

Έκανε νόημα στον Χρήστο να μείνει πίσω. Μπροστά 

ο φύλακας, πίσω αυτός. Περπατούσε με τα χέρια στις 

τσέπες και το κεφάλι σκυφτό, λες και περνούσε μέσα από 

μια μεγάλη καταιγίδα, κι ας παρέμενε στεγνός. Πότε πότε 

τίναζε το κεφάλι του, σα να ξυπνούσε από λήθαργο κι όλα 

θα ήταν όπως πριν. Μα δεν άλλαζε τίποτα. Ο ξένος 

άνδρας μερικά βήματα πιο πέρα. Μόνο το φως χανόταν, 

όσο κατέβαιναν ορόφους. Εκεί κάτω είχε και κρύο. Δεν 

έκανε καν τη κίνηση να τρίψει τα μπράτσα του, παρόλο 

που ένιωθε τη ψύχρα, παρόλο που οι τρίχες είχαν σηκωθεί 

όρθιες. Οι περίεργες μυρωδιές του νοσοκομείου άλλες 

φορές του έφερναν ανακατωσούρα, τώρα τίποτα, αν κι 

έπαιρνε βαθιές ανάσες. Απλά δεν τον ένοιαζε. 

Στο δεύτερο υπόγειο ήταν μισοσκόταδο. Μόνο κάτι 

μισοκαμμένες λάμπες από την οροφή έριχναν το αχνό 

τους φως, ίσα ίσα για να βλέπεις. Ο φύλακας ξεκλείδωσε 

την είσοδο του νεκροτομείου. Ένα απλό γύρισμα του 

κλειδιού ήταν, μα στα αυτιά του αντήχησε σαν να 



 360 

ξεκλείδωναν καστρόπορτες. Μια απλή πόρτα που, όμως, 

χωρίζει τη ζωή από το θάνατο. Κοντοστάθηκε. 

Έπρεπε δηλαδή να την περάσει; Τώρα; 

Έκλεισε τα μάτια και μπήκε. 

Η αίθουσα του νεκροτομείου ήταν πιο κρύα ακόμα. 

Στον τοίχο απλωνόταν δεκάδες χωρίσματα, που έκλειναν 

με μεταλλικές πόρτες. Στο κέντρο τους υπήρχαν 

καρτελάκια με τα ονόματα των νεκρών. Ορισμένα 

έγραφαν κάποιο κωδικό, όσα δεν είχαν ακόμα 

αναγνωριστεί. Τα κοίταξε με ανάμικτο συναίσθημα 

περιέργειας και λύπης. Πτώματα μόνα τους, χωμένα στις 

σκοτεινές τους κρύπτες, χωρίς κανέναν να τα αναζητήσει. 

Σα να φυτρώσανε αγριολούλουδα σε απόμερο λιβάδι ή 

ξερά δένδρα στην άκρη ενός φαραγγιού, που μόνο ο αέρας 

κι η βροχή τα νοιάζονται, σαν πέφτουν πάνω τους. Ποιος 

ξέρει πόσο καιρό ήταν εκεί. Και πόσο καιρό ήταν μόνοι 

όσο ζούσαν. 

Αυτές οι σκέψεις πήραν λίγο το νου του από το σκοπό 

που ήταν εκεί. Ο φύλακας προχώρησε προς το κέντρο της 

αίθουσας, στο μοναδικό μεταλλικό τραπέζι που υπήρχε. 

Πάνω του ένα πτώμα καλυπτόταν από ένα σεντόνι, 

ματωμένο σε μερικά σημεία, μεγάλοι κόκκινοι λεκέδες 

στην λευκή επιφάνεια. Τα πόδια του εξείχαν στην κάτω 

μεριά. 



 361 

Τα αναγνώρισε. 

Ο φύλακας τράβηξε το σεντόνι και περίμενε. 

«Περάστε έξω, σας παρακαλώ…» Εκείνος τον κοίταξε 

χωρίς να καταλαβαίνει. 

«Θέλω να μείνω λίγο με το γιο μου.» 

 

Την τελευταία φορά που τον είδε ξαπλωμένο σε 

κρεβάτι, ήταν η νύχτα πριν το γάμο του με τη Μαρία. Από 

την επόμενη μέρα θα ήταν στο δικό του σπιτικό, μαζί με 

τη γυναίκα του, θα αποτελούσε πια μια ξεχωριστή 

οικογένεια, βγαλμένη από την δική του. Ήταν το πρώτο 

μέλος της που έφευγε οριστικά κι έπρεπε να συνηθίσει 

στην ιδέα. Είχε σταθεί στη μισάνοικτη πόρτα και τον 

παρατηρούσε να κοιμάται στην αγαπημένη του στάση, 

μπρούμυτα με τα πόδια και χέρια ανοικτά σαν το γνωστό 

σχέδιο του Ντα Βίντσι. Χαμογέλασε στη σκέψη ότι από 

αύριο θα έπρεπε να περιορίσει τον όγκο του στο μισό του 

κρεβατιού. Τώρα τον έβλεπε ξαπλωμένο ανάσκελα, με τα 

χέρια κολλημένα στον κορμό και τα πόδια κλειστά. Όχι ο 

γιος του δεν κοιμόταν έτσι. 

Κοίταζε το πολυτραυματισμένο κορμί μπροστά του κι 

ήθελε να πιστέψει ότι έκανε λάθος. Μα ταίριαζαν όλα. Με 

κόπο σήκωσε το χέρι του. Ακούμπησε τη γάμπα, το μηρό, 

τη μέση, το στήθος, τα χέρια, το κεφάλι. Περίμενε σε κάθε 



 362 

άγγιγμα να ζωντανέψει, να νιώσει κάτω από τη σάρκα 

ξανά τη ζωή να αναβλύζει, το αίμα να κυλά, την καρδιά 

να χτυπάει. Να πεταγόταν πάνω και να του έλεγε πως 

είναι καλά, σαν τη πρώτη μέρα μετά από παιδικό 

κρυολόγημα και ότι ήταν έτοιμος για το σχολείο.. Να 

άνοιγε τα μάτια του, που τώρα ήταν καλυμμένα από μια 

κρούστα αίμα, να κινούσε τα χείλη του, που είχαν 

μπλαβίσει. Χάιδεψε τα μαλλιά, κολλημένα πίσω από το 

αυτί του. Έτριψε το αίμα στα δάχτυλα του και τα 

κοκκίνισε. Το αίμα του παιδιού του. Εκείνο που έτρεχε 

από τις  πληγές στα παιδικά παιχνίδια και το σκούπιζε με 

το μαντήλι του, όση ώρα τον παρηγορούσε και του 

σκούπιζε τα δάκρυα. Το μισό δικό του αίμα. 

« Άκη;» ψιθύρισε. Καμιά απόκριση. « Άκη;» Τίποτα.  

Ο μόνος ήχος ήταν από τα μηχανήματα στους διπλανούς 

θαλάμους. Η χαμηλή θερμοκρασία τον ανατρίχιασε. 

«Κρυώνεις;»  Γονάτισε στο πλάι , κρατώντας στο χέρι του 

εκείνο του γιου του, άψυχο κι άκαμπτο. Το κρύο σεντόνι 

ακουμπούσε στο μπράτσο του. Σηκώθηκε και το δίπλωσε 

όμορφα στο ματωμένο στήθος του Άκη. Έσκυψε και τον 

φίλησε στο μέτωπο. Όπως τότε, παιδί. Για «καληνύχτα». 

Κίνησε για πάνω. Τα βήματα του, βαριά πια, τα 

τραβούσαν πίσω του χιλιάδες αλυσίδες, δεμένες στο 

φορείο του γιου του. Σκαλοπάτι σκαλοπάτι, όλο και πιο 



 363 

ψηλά, όλο και πιο κοντά στην φρικτή ανακοίνωση, όλο 

και πιο κοντά στην σκληρή  πραγματικότητα. 

Κοντοστάθηκε κι ακούμπησε το χέρι στον γυμνό 

παγωμένο τοίχο. Κοίταξε πίσω του τη σκοτεινή σκάλα. 

Δεν τον ακολουθούσε κανείς. Εκείνος δεν φαινόταν 

πουθενά.  Ξεφύσησε και συνέχισε να ανεβαίνει. Κι έγινε η 

σκάλα μονοπάτι στο βράχο. Γολγοθάς. 

Δεν είχε προλάβει να πατήσει το πόδι του στον όροφο 

που είχαν βρει το γιατρό και τους είδε να έρχονται με 

γοργό βήμα προς το μέρος του. Ο μεγάλος του γιος. Η 

γυναίκα του. Η μάνα του κι ο αδερφός του. Δεν ήταν όπως 

στο γάμο τους, που την συνόδευε ο πατέρας της, ντυμένη 

στα λευκά, να του την παραδώσει. Κι ας του φάνηκε, για 

μια στιγμή, έτσι. Μια ευχάριστη στιγμή. Εκείνες πια θα 

ανασκάλευε από εδώ και πέρα. 

«Βασίλη που ναι το παιδί;» 

Τον άρπαξε από τα μπράτσα. Τον κούνησε, μα κείνος 

τίποτα,  σα να έβγαλε ρίζες βαθιές στο χώμα κάτω από το 

μαρμάρινο δάπεδο. Μάταια γύρεψε τη ματιά του. Το 

βλέμμα του είχε καρφωθεί κατά μήκος του διαδρόμου, 

εκεί στο βάθος το σκοτεινό. Ούτε το γιο του που στεκόταν 

μπροστά του δεν έβλεπε. Τα δάκρυα είχαν στήσει ένα 

αλμυρό τείχος μπροστά στα μάτια του. 



 364 

«Βασίλη, το παιδί μας! Βασίλη, πού ναι το παιδί μας;» 

Η αυξανόμενη φωνή της Σοφίας έκανε τον κόσμο να 

γυρίζει προς το μέρος τους. Μερικοί, που είχαν περάσει 

ανάλογη κατάσταση, άρχισαν να καταλαβαίνουν τι 

γινόταν. Ο Βασίλης τότε κατέβασε το κεφάλι του, την 

κοίταξε με βλέμμα χαμένο, έριξε το πηγούνι στο στήθος 

του κι άρχισε να κλαίει, στην αρχή σιγά, σαν ρυάκι, μετά 

με λυγμούς, καταιγίδα. Μετά από λίγο πήγε να την 

αγκαλιάσει, μα κείνη του έσπρωξε τα χέρια, πισωπάτησε. 

Δεν ήθελε να το καταλάβει, να το πιστέψει. Κοίταξε πίσω 

από τον οδυρόμενο άνδρα της, είδε την πόρτα που 

οδηγούσε στο υπόγειο, κατάλαβε. Έκλεισε με τα χέρια της 

το στόμα, δεν άφηνε κανέναν να την αγγίξει. Τους 

απέφευγε με τινάγματα των ώμων της. Έκανε να κινήσει 

μπρος, γυρνούσε πίσω. Ο κόσμος μίκρυνε με μιας, δεν τη 

χωρούσε το σύμπαν. Τελευταία στιγμή πριν φύγει 

τρέχοντας για το νεκροτομείο, την έκλεισε στην πονεμένη 

αγκαλιά ο άνδρας της. 

«Άσε με! Θέλω να πάω!» 

«Σοφία!» 

«Θέλω να πάω στο παιδί μου!» 

«Σοφία, δε γίνεται!... Σε θέλω εδώ…» 

«Βασίλη το παιδί μας…» Η φωνή της έσβηνε γράμμα 

το γράμμα.. Κάθισαν  πατέρας, μάνα και γιος, 



 365 

αγκαλιασμένοι σε μια γωνιά, δίπλα στην έρμη πόρτα κι 

αρχίσανε τον θρήνο, πότε βουβό, πότε γοερό, φωνάζοντας 

το όνομα του γιου κι αδερφού που θα μενε πια χωρίς 

απάντηση. Πλέξανε τα χέρια γύρω από τα τρεμάμενα 

κορμιά τους, σαν τα δένδρα που σμίγουν τα κλαδιά τους 

στις ακροποταμιές κι αφήνουν τον αέρα να θροΐζει στα 

φύλλα τους. Κάποτε σταμάτησαν. Ένα σύμπλεγμα από 

θλιμμένα αγάλματα. 

 Ο Χρήστος στάθηκε μερικά βήματα πιο πέρα, 

ακούμπησε στον τοίχο και τους άφησε να κλάψουν. Ήταν 

δική τους αυτή  η  μαύρη ώρα. Μέχρι τότε παρέμενε  

καθισμένος στον διάδρομο και δεν έδινε καμιά σημασία 

στον κόσμο που πηγαινοερχόταν ακριβώς μπροστά από τα 

μάτια του. Όσα έβλεπε κι άκουγε ήταν σα να 

προβαλλόταν μια κινηματογραφική ταινία με τον ήχο 

κλειστό. Πόρτες ανοιγόκλειναν, άνθρωποι περπατούσαν 

με γοργό βήμα, μωρά κλαίγανε, γέροι βογκούσαν. Κι 

αυτός εκεί ανάμεσα τους, κολλημένος στο πλαστικό 

κάθισμα. Μα πιο πολύ κολλημένος στη προηγούμενη 

ώρα. Τότε που ο φίλος του ήταν ζωντανός και ταξίδευε 

για την Αθήνα. Θυμήθηκε την τελευταία εικόνα που είχε 

πριν το τηλεφώνημα: τα χρήματα που χρωστούσε, 

σκορπισμένα στο τραπεζομάνδηλο. Μακάρι να τα έκαιγε 

στο δρόμο που ερχόταν παρά να τα δώσει για να γίνουν 



 366 

κηδεία, μακάρι… Μύρισε τον αέρα. Η ίδια μυρωδιά, όπως 

τότε. Η μυρωδιά που έφερνε το θάνατο. Ασυναίσθητα, 

έφερε το νύχι στο στόμα και το δάγκωσε τελικά. 

Μέσα από τα δάκρυα κατάλαβε ότι κάποιος στεκόταν 

μπροστά τους και τους έδειχνε κάτι στο χέρι του. 

Σκούπισε τα μάγουλα του και πήρε να διαβάσει την κάρτα 

με τον μαύρο σταυρό στο κέντρο της. 

«Είμαστε από γραφείο τελετών. Αν μας 

χρειαστείτε…» 

Δεν απόσωσε τη φράση του. Την επόμενη στιγμή, 

βρέθηκε κολλημένος στον τοίχο απέναντι, λίγα εκατοστά 

πάνω από το έδαφος. Ο Βασίλης πλησίασε αργά το 

κατακόκκινο κεφάλι του στο πρόσωπο του νεκροθάφτη 

και του ψιθύρισε, με τα μάτια κόκκινα και τις φλέβες του 

λαιμού του πρησμένες, να πετάνε πάνω από το γιακά του 

πουκαμίσου του:  «Την καλύτερη θέλω. Την καλύτερη.» 

Άφησε τον άνθρωπο τρομαγμένο κάτω, ψέλλισε ένα 

συγνώμη κι έμεινε με τα χέρια μετέωρα: είχε χάσει ένα 

παιδί. 

 

 

 

 

 

 

 

 



 367 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 368 

11. 

 

Πάλι διπλό καφέ έκανε. Στην αρχή τον έβαζε σε δύο 

φλιτζανάκια, ένα για κείνη κι ένα για κείνον, πρωί 

απόγευμα. Ξυπνούσε πρώτη, στις έξι. Μέχρι να ταΐσει τα 

ζώα, να σκουπίσει και να σφουγγαρίσει, είχε πάει οκτώ. 

Τότε ξυπνούσε κι αυτός, έπιναν μαζί τον καφέ, το χειμώνα 

μέσα, το καλοκαίρι έξω, κάτω από το παχύ φύλλωμα μιας 

συκιάς. Την άφηνε να καταγίνεται με τη λάτρα κι έφευγε 

για το χωράφι ή το καφενείο, αν δεν ήταν εποχή 

συγκομιδής. Το μεσημέρι, στις δώδεκα ακριβώς, 

επέστρεφε, για να βρει μαγειρεμένο φαγητό που έκαιγε. 

Τρώγανε αθόρυβα, ακόμα κι η τηλεόραση έκλεινε κείνη 

την ώρα. Το μεσημέρι ξάπλωναν και το απογευματάκι οι 

γειτόνισσες ερχόταν για να μείνουν ως αργά, ειδικά αν 

ήταν καλός ο καιρός. Ξεκρεμούσε το μπλε του καπέλο, 

έλυνε τα δυο σκυλιά από την αυλή κι, άκρη άκρη στο 

δρόμο, πήγαινε μέχρι την πλατεία. Όση ώρα έπινε τον 

καφέ του, εκείνα τον περίμεναν απ’ έξω, ήσυχα, 

κουρνιασμένα κάτω από τις ρόδες αγροτικών αυτοκινήτων 

ή τρακτέρ. Στις επτά ήταν πίσω. 

Για τέσσερα χρόνια το πρόγραμμα τους άλλαζε μόνο 

στις γιορτές που πήγαιναν στα παιδιά τους ή ερχόταν 

εκείνα με τα εγγόνια τους. Τον πέμπτο χρόνο παρατήρησε 



 369 

ότι εκείνος άρχιζε να ξεχνάει. Στην αρχή γεγονότα  και 

ημερομηνίες, μετά πρόσωπα ακόμα και του στενού 

συγγενικού περιβάλλοντος. Διακριτικά τον πήραν μια 

μέρα και τον πήγαν στο γιατρό. Τους σύστησε, παράμερα 

να μην τον ακούσει, να τον κρατάνε σπίτι και να μην 

οδηγήσει ξανά. Του το έφεραν από εδώ, από κει, τον 

έπεισαν με λίγο ζόρι, άφησε το αυτοκίνητο. Ο επόμενος 

χειμώνας έπεσε βαρύς με βροχή, κρύο και χιόνια. Έκανε 

πέντε μήνες να βγει, έστω, μέχρι τον δρόμο. 

Μαράζωσε. Όλη του τη ζωή δούλευε χωράφια, 

οικοδομή, μεροκάματο. Και τώρα που ήθελε να κάτσει να 

ξεκουραστεί, να μην μπορεί να πάει με σιγουριά ούτε 

μέχρι την άκρη της αυλής. Όση ώρα είχε παρέα, ήταν μια 

χαρά. Μα μετά, σαν έφευγαν όλοι, κι έμενε μόνος, 

κατσούφιαζε. Ήταν σαν εκείνα τα πουλιά που ναι 

μαθημένα να κελαηδούν ακόμα και στα ξερόκλαδα, μα 

ναι ελεύθερα και μετά τα πιάνεις και τα φυλακίζεις. Και 

χρυσό να ναι το κλουβί, δε λαλούνε, χάνεται η φωνή τους 

μαζί με τη λευτεριά τους. Στο τέλος δε θυμόταν πια 

κανέναν. 

Αυτή εκεί. Να τον προσέχει μην βγει στο δρόμο και τον 

χάσει, να του απαντάει δεκάδες φορές τη μέρα τις ίδιες 

ερωτήσεις, να τον πλένει, να τον ξυρίζει, να τον ντύνει και 

μετά να τον παίρνει από το χέρι για μια βόλτα ως την 



 370 

άκρη του χωριού και πίσω. Κι όταν την ρωτούσε ποια 

ήταν, αυτό τη σκότωνε. Δεν του το έδειχνε, ούτε τον 

μάλωνε. Χαμογελούσε, «η γυναίκα σου είμαι» του έλεγε 

κι αυτός κουνούσε καταφατικά το κεφάλι. Μετά του 

απαριθμούσε παιδιά κι εγγόνια, κάθε μέρα το ίδιο, και τον 

έβλεπες να χαίρεται, με τα μάτια να λάμπουν κάτω από τα 

παχιά φρύδια του. Αποκοιμιόταν ανάλαφρος κι 

ευτυχισμένος.  

Ένα πρωινό πριν μπει το καλοκαίρι, τον βρήκε το πρωί  

να χει γύρει στον ώμο της. Τον ακούμπησε τρυφερά στο 

μάγουλο. Της φάνηκε κρύος. Είχε «φύγει» στον ύπνο του, 

με μια αναπνοή μέσα στα όνειρα του. Ήσυχα, όπως 

παρακαλούσε κρυφά από όλους. Τον πήρε λίγο αγκαλιά 

πριν ειδοποιήσει τα παιδιά της. Ήθελε να τον 

αποχαιρετήσει μόνη της, πριν γεμίσει το σπίτι κόσμο. 

Έφτιαξε τα λευκά του μαλλιά σε χωρίστρα, όπως κάνανε 

κάθε πρωί μετά το μπάνιο του, έσφιξε τα δουλεμένα του 

χέρια με τις ουλές και τα σκασίματα, χάιδεψε το 

ηλιοκαμένο του πρόσωπο με τις βαθιές, σαν αυλάκια, 

ρυτίδες. Τον ευχαρίστησε για την απλή μα ευλογημένη 

ζωή που είχανε, του ψιθύρισε πως τον αγαπά και τον 

έδωσε να τον ετοιμάσουν. 

Τώρα καθόταν στην άκρη της αυλής, στην ίδια θέση 

χρόνια τώρα. Η συκιά από πάνω της δε λύγιζε πια τα 



 371 

κλαδιά της για να δώσει τον καρπό της στον άνδρα της, 

όταν άπλωνε την μαγκούρα του για να ψάξει για σύκα. Η 

δική του καρέκλα άδεια. Την έψαχνε μέρες για να την 

βρει- ήθελε να ναι αναπαυτική για κείνον. Πήρε μια την 

ίδια και χάραξαν τα αρχικά τους. Πέρασε το χέρι της πάνω 

από τις χαρακιές του γράμματος του, όση ώρα έριχνε μια 

ματιά στο περιβόλι και μια στο σπίτι. 

«Το θυμάσαι το σπίτι μας; Δε το θυμάσαι… Εσύ το 

έχτισες πέτρα τη πέτρα, πελέκι το πελέκι. Αμοναχός σου. 

Εγώ είχα τα παιδιά, που να σε βοηθήσω. Μα πιάνανε τα 

χέρια σου. Σήκωνες τα αγκωνάρια και τα βγαζες στη 

σκαλωσιά σα να ήτανε πούπουλα. Το τελείωσες σε έξι 

μήνες. Καλύτερο τότε στο χωριό δεν είχε. Ούτε τώρα 

έχει!» μονολογούσε. Αυτό ήταν απαρχή κάθε μέρα για να 

ξεκινήσει ένα πισωγύρισμα στη μνήμη που κρατούσε ώρα. 

Εξάλλου έξι δεκαετίες ζωής δεν στερεύουν από 

αναμνήσεις ποτέ. « Να σουνα δω…» Με αυτή τη φράση 

τελείωνε τις σκέψεις τις, μα αυτή τη φορά δεν την είπε, 

γιατί χτύπησε το τηλέφωνο. 

 

Από το παράθυρο έμπαινε το πρωινό αγιάζι. Το ένιωσε 

να σηκώνει τις τρίχες στο σβέρκο του. Το βράδυ 

επικρατούσε ζέστη, άφησε το παράθυρο ανοικτό, αλλά 

τώρα έπρεπε να το κλείσει άμεσα αν δεν ήθελε να 



 372 

κυκλοφορεί με ψύξη στην ανασκαφή. Το μικρό χωριό που 

τους φιλοξενούσε άρχιζε κι αυτό να ξυπνάει, κάτω από το 

λυκαυγές της νέας μέρας. Έξι η ώρα. Τι τώρα, τι μισή ώρα 

μετά, σηκώθηκε. Το νερό στο θερμοσίφωνα ήταν ακόμα 

ζεστό. Το άφησε να τρέξει πάνω του κι από το σιφόνι στο 

πάτωμα άδειασε ένα στρώμα βραδινού ιδρώτα. Καθαρά 

εσώρουχα και καινούργια ρούχα φρεσκοπλυμένα στην 

καρέκλα. Η σπιτονοικοκυρά του τον πρόσεχε ιδιαίτερα: 

είχε πάρει και μερικά κιλά παραπάνω από τα καλούδια 

που τον τάιζε. 

Κάθισε στην ψάθινη καρέκλα να δέσει τις μπότες του. 

Όταν τις έβγαζε το βράδυ, τις κρατούσε στο μπάνιο, γιατί 

οι προηγούμενες είχαν γίνει παιχνίδι στα δόντια ενός 

αδέσποτου σκύλου. Μόνος σε ένα τεράστιο σπίτι με άλλα 

οκτώ κρεβάτια. Το Πανεπιστήμιο είχε το  νοικιάσει- το 

μόνο άλλωστε οίκημα που προσφερόταν για αυτό το 

σκοπό σε όλο το χωριό- με ετήσιο μίσθωμα για να 

φιλοξενεί τους φοιτητές που έπαιρναν μέρος στην 

ανασκαφή για την πρακτική τους άσκηση. Εκείνος ήταν ο 

μόνος που, πτυχιούχος πλέον, είχε υπογράψει εξαμηνιαία 

σύμβαση. Σήμερα ή αύριο θα ερχόταν μερικοί φοιτητές. 

Επιτέλους το σπίτι θα αποκτούσε ζωή. 

Σήκωσε το φερμουάρ της μπλούζας του μέχρι πάνω και 

βγήκε στο δρόμο. Ο φούρνος απέναντι του παρείχε πάντα 



 373 

ζεστό ψωμί ή τυρόπιτα, που συνόδευε με φρέσκο γάλα 

από γελάδια του ιδιοκτήτη. Τα κοκόρια είχαν στήσει την 

συναυλία τους ώρα τώρα. Στην γειτονιά εκεί πρέπει να 

ήταν κάθε σπίτι και κοτέτσι. Πότε λαλούσε το ένα, πότε 

το άλλο, συνεχόμενα πάντα. Σε αυτά αν προσθέσεις και 

τις φωνές των άλλων ζώων, γκαρίσματα, γαυγίσματα, 

νιαουρίσματα, είχες μια πρότυπη συμφωνική ορχήστρα 

που έπαιζε συνεχώς και σε υψηλό τέμπο. 

Επτά παρά, αφού είχε πάντα τελειώσει το πρωινό του, 

ανέβαινε στην καρότσα του αγροτικού ενός από τους 

εργάτες, χτυπούσε το πίσω τζάμι και ξεκινούσαν μαζί με 

άλλους τέσσερεις την πορεία των πέντε χιλιομέτρων για 

το χώρο της ανασκαφής. Οι εργάτες είχαν ήδη ανοίξει 

κουβέντα για τις καλλιέργειες τους ή για την επίδοση τους 

στο κυνήγι. Έπιαναν από λαγό και μπεκάτσες μέχρι 

αγριογούρουνα κι ελάφια. Ντόπιοι όλοι τους και χρόνια 

στη δουλειά. Πέντε όλοι κι όλοι, αλλά απόλυτα έμπιστοι 

και πλέον, μετά από τόσα χρόνια, ειδικευμένοι και στην 

πιο μικρή και λεπτομερή ανασκαφική έρευνα. Όταν 

χρειάζεται να σκάψεις, ειδικά όταν πρόκειται για 

νεκροταφείο, θέλεις τη μέγιστη προσοχή για τους 

σκελετούς και την απόλυτη εχεμύθεια  για τα ευρήματα. 

Φτάνοντας στο χώρο της ανασκαφής και μέχρι να 

κατεβάσουν τα εργαλεία, έβρισκαν πάντα το χρόνο να 



 374 

πιουν μια γουλιά κονιάκ ή τσίπουρο πριν ξεκινήσουν. Το 

έκαναν για να ζεσταθούν. Μιας και δεν είχαν άλλη 

απαίτηση, ο καθηγητής δεν τους χάλασε το χατίρι. 

Αργότερα που θα ανέβαινε ο ήλιος, θα ζεσταινόταν έτσι κι 

αλλιώς και θα έβγαζαν τις μάλλινες μπλούζες που 

φορούσαν, για να μείνουν με φανέλες, στρατιωτικής 

παραλλαγής οι περισσότεροι. 

Εδώ και δεκαπέντε χρόνια το Πανεπιστήμιο διενεργούσε 

στην περιοχή ανασκαφή σε ένα νεκροταφείο που κάλυπτε 

χρονικά την περίοδο λίγο πριν τους περσικούς πολέμους 

ως την ρωμαϊκή εποχή. Η πόλη που έθαβε τους νεκρούς 

της είχε ανακαλυφθεί στην πλαγιά του βουνού, με την 

τοπική Εφορεία Αρχαιοτήτων να έχει την εποπτεία. Την 

διεύθυνση της ανασκαφής την είχε ένας αναπληρωτής 

καθηγητής κλασσικής αρχαιολογίας. Ένα άλλο 

πρόγραμμα της Σχολής του τους είχε φέρει σε επαφή τον 

πρώτο χρόνο των σπουδών του κι από τότε δούλευαν 

πάντα μαζί. Τον βρήκε να ατενίζει την πεδιάδα που 

χρύσιζε στα πόδια τους από τις ακτίνες του ήλιου. 

Καθόταν κάτω από το δένδρο, το μόνο δένδρο καταμεσής 

στα χωράφια, που τους παρείχε σκιά όλο το καλοκαίρι. 

Είχε δώσει εντολή στον ξυλουργό του χωριού να 

κατασκευάσει ένα πάγκο με καθίσματα και οι φοιτητές 



 375 

χάραζαν το όνομα τους στην επιφάνεια του. Τα διάβαζε 

και θυμόταν τις χρονιές. Είχε πια γεμίσει. 

«Σκέφτομαι κάθε πρωί ότι αυτή η εικόνα που βλέπουμε, 

ουσιαστικά δεν έχει αλλάξει εδώ και δυόμιση χιλιάδες 

χρόνια. Τον ίδιο κάμπο διάβαινε, την ίδια γη 

καλλιεργούσε, στο ίδιο βουνό κυνηγούσε κι  ο αρχαίος 

κάτοικος ( η πόλη ακόμα δεν ήξεραν ποια είναι γιατί οι 

απόψεις διίσταντο ) κι ο τωρινός. Δεν είναι εκπληκτικό;» 

παρατήρησε όση ώρα καθάριζε τον φακό της 

φωτογραφικής του μηχανής. Φορούσε την πράσινη 

πλεκτή  ζακέτα του που δεν θυμόταν να την είχε αλλάξει 

ποτέ όλα αυτά τα χρόνια, το μπεζ γιλέκο με τις πολλές 

τσέπες για να χωράει ένα σωρό πράγματα και το καφέ 

καπέλο του με το πλατύ γείσο. Κάτω από τη σκιά του και 

πίσω από χοντρούς φακούς μυωπίας κινούνταν αέναα δυο 

γερακίσια μάτια, που δεν έχαναν τίποτα στο οπτικό τους 

πεδίο. 

Τώρα ήξερε τι θα κάνει. Από μια φθαρμένη δερμάτινη 

θήκη έβγαλε την πίπα του, για να ακολουθήσει η 

ιεροτελεστία του ανάμματος της. Καθισμένος στην άκρη 

του πάγκου, καθάρισε το εσωτερικό της, τη γέμισε με 

φρέσκο καπνό και την άναψε. Λευκά συννεφάκια 

υψώθηκαν στον αέρα, για να διαλυθούν αμέσως με το 

πρωινό αεράκι. Έτσι ξεκινούσε τη μέρα του. Σηκώθηκε 



 376 

και κατευθύνθηκαν προς τους εργάτες που περίμεναν. 

Μπροστά αυτός και πίσω ο Αλέξανδρος κουβαλώντας το 

κασόνι με τα εργαλεία του και σακούλες διαφόρων 

μεγεθών για τα ευρήματα. Οι εργάτες έστησαν την 

ομπρέλα και το τραπεζάκι, πήραν αξίνες και φτυάρια και 

κίνησαν για το ανατολικό τμήμα του νεκροταφείου που 

έσκαβαν φέτος. Μικροί λόφοι, παράταιρα εξογκώματα 

πάνω στην γη, σαν σπυράκια ακμής σε νεανικό πρόσωπο, 

σε  επάλληλες σειρές, έδειχναν τα σημεία ταφής. Χθες 

ολοκλήρωσαν την έρευνα στον τάφο με τον συμβατικό 

αριθμό σαράντα οκτώ, πήραν το σκελετό και τα 

κτερίσματα, τα αντικείμενα, δηλαδή, που συνόδευαν το 

νεκρό, τα μετέφεραν στις αποθήκες και σήμερα θα 

δοκίμαζαν να ανοίξουν τους δυο τάφους νοτιότερα,  τους 

σαράντα εννέα και πενήντα, συμπληρωμένο με τη χρονιά 

που έσκαβαν. Από το κιβώτιο πήραν χοντρό σπάγκο και 

πρόκες, τις κάρφωσαν κι έδεσαν το νήμα σε αυτές, ώστε 

να σχηματιστεί ένα μεγάλο τετράγωνο γύρω από τους 

λοφίσκους. Ο πρώτος φάνηκε μεγάλος, το τετράγωνο είχε 

πλευρά που πλησίαζε τα δυο μέτρα. Ο καθηγητής έξυσε 

το μούσι του κι έδωσε εντολή να ξεκινήσουν από αυτόν. 

Στάθηκε από πάνω τους, με τον Αλέξανδρο δίπλα του να 

κρατάει σημειώσεις σε ένα πρόχειρο τετράδιο, που 

αργότερα θα καθαρογράφονταν στο επίσημο ημερολόγιο 



 377 

ανασκαφής. Αφού μέτρησαν διάμετρο και ύψος του 

λόφου, άρχισαν να το σκάβουν, λίγο λίγο τη φορά. Δεν 

είχε κατέβει πολύ, όταν ήρθαν στο φως όρθιες πέτρες που 

οριοθετούσαν τον αρχαίο τάφο. Έβγαλαν φωτογραφίες 

και συνέχισαν, αυτή τη φορά με μικρές αξίνες και 

φτυαράκια, για να μην καταστρέψουν κάτι σημαντικό. 

Ο τάφος βρέθηκε μισό περίπου μέτρο κάτω από τη γη. Ο 

Αλέξανδρος τοποθέτησε το χωροβάτη και μέτρησε το 

βάθος. Δεν ήταν τίποτα περισσότερο από ορθογώνιες 

πέτρες που καλύπτουν την ταφή, πρακτική συνηθισμένη 

ακόμα και σήμερα σε μερικά μέρη της χώρας. Ξανά 

φωτογραφίες, ξανά μετρήσεις. Πήγε έντεκα η ώρα, 

κάθισαν για δεκατιανό. Ένας εργάτης πήρε τα παγούρια 

και χάθηκε στο κοντινό δάσος, να φέρει νερό δροσερό και 

καθάριο από μια πηγή που ερχόταν κατευθείαν από την 

οροσειρά που δέσποζε στα βόρεια. Οι χωρικοί έλεγαν ότι 

από την ίδια πηγή ποτίζονται και τα άγρια ζώα του 

βουνού, λύκοι, αλεπούδες κι αγριογούρουνα, ιστορία που 

συνήθιζε να αφηγείται, όταν κανείς καινούργιος φοιτητής 

επέστρεφε από κει για να γελάσουν με την τρομάρα του. 

Μέχρι να πλυθούν και να ρθει το νερό, κάποιος 

αναλάμβανε να ετοιμάσει το κολατσιό τους, 

φρεσκοκομμένη το πρωί τομάτα, ντόπια φέτα, ζεστό ψωμί 



 378 

από το φούρνο. Τα απομεινάρια τάιζαν τα μυρμήγκια  

κάτω από το τραπέζι. 

Στις εντεκάμισι σηκώθηκαν, τεντώθηκαν, ρεύτηκαν με 

ανακούφιση και κίνησαν πάλι για την μεγάλη αποκάλυψη 

που όλοι περίμεναν. Όλοι τους είχαν δει παιδιά στο 

σχολείο τα εκπληκτικά ευρήματα από τη Βεργίνα και 

τώρα ήλπιζαν πως θα ανακάλυπταν κάτι παρόμοιο. Οι 

τάφοι όμως, όντας φτωχικοί, το μόνο που τους έδιναν 

συνήθως ήταν σκελετοί και λίγα σπασμένα αγγεία, άντε 

και κανένα σκουριασμένο δαχτυλίδι γύρω από τη φάλαγγα 

ενός δακτύλου. Απογοητεύονταν και 

στραβομουτσούνιαζαν, «Φτωχαδάκια και μπατίρηδες ήταν 

και οι αρχαίοι του λόγου τους, σαν κι εμάς» έλεγαν 

μισοαστεία μισοσόβαρα. Ο καθηγητής κι ο Αλέξανδρος  

χαμογελούσαν ευγενικά και τους ενθάρρυναν πως στον 

επόμενο τάφο θα βρεθεί κάτι καλό. Είχαν σκάψει δεκάδες 

τάφους, μα τίποτα. 

Ήρθε η ώρα να βγάλουν τις πέτρες. Προσεκτικά, σα να 

σήκωναν μωρά, τράβηξαν τη πρώτη. Περίμεναν λίγα 

δευτερόλεπτα να φύγει ο από αιώνες κλεισμένος αέρας κι 

ο καθηγητής φώτισε με τον μικρό του φακό το εσωτερικό. 

Έβλεπε μόνο χώμα. Έβγαλαν και τις άλλες. Ο τάφος 

φάνηκε ορθογώνιος, με μεγάλες ακατέργαστες πέτρες για 

τοιχώματα. Το χώμα κάλυπτε ολοκληρωτικά το εσωτερικό 



 379 

του. Δυο από τους εργάτες, που ήταν πιο εξειδικευμένοι 

από τους άλλους, πήραν μικρά εργαλεία, τσαπάκια και 

σκούπες, κι άρχισαν σιγά σιγά  να αφαιρούν το σωρό, με 

τη μεγαλύτερη προσοχή. Οι υπόλοιποι μετέφεραν την 

ομπρέλα, το τραπεζάκι και τις καρέκλες πιο κοντά και 

περίμεναν να αδειάσουν το χώμα που έβγαινε. «Δεν θα το 

πάτε στα μπάζα, αλλά θα το μεταφέρετε στην αποθήκη για 

κοσκίνισμα» τους πρόσταξε ο καθηγητής. 

Είκοσι πέντε εκατοστά χαμηλότερα ήρθαν στο φως τα 

πρώτα οστά. Ο καθηγητής κοίταξε το ρολόι του. Δεν του 

έφτανε η ώρα. « Όσοι θέλουν, μένουν. Δεν θα αφήσω τον 

τάφο ανοικτό» τους δήλωσε. Κανείς δεν έφυγε. Με τη 

μέγιστη προσοχή, χρησιμοποιώντας μαχαιράκια και 

πινέλα, άρχισαν να φέρνουν στο φως τον σκελετό.  Στην 

αρχή φάνηκαν τα κόκαλα του μηρού. Καθαρίστηκαν 

καλά. Προχώρησαν προς τα κάτω και ξέθαψαν τα πόδια 

που ήταν τεντωμένα σε μια αιώνια ακινησία. Μετά την 

λεκάνη και το στήθος. Τα χέρια ήταν σταυρωμένα πάνω 

του. Ο καθηγητής έσκυψε και τράβηξε από το χώμα μια 

μικρή μαύρη χάντρα. Την σήκωσε στο φως. Ημιπολύτιμος 

λίθος.  Δίπλα της βρέθηκαν άλλες επτά φτιαγμένες από το 

ίδιο υλικό. Ένα όμορφο βραχιόλι δυο χιλιάδων ετών και 

παραπάνω. Χαμογέλασε. Είχαν μπροστά τους μια όμορφη 

κυρία. 



 380 

Όταν έφτασαν στο κεφάλι, στο σημείο που κάποτε ήταν 

το αυτί της, κάτι χρύσισε στον ήλιο. Μια χρυσή χάντρα με 

σύρμα για να περνάει στο λοβό. Σπάνιο έβρισκαν κάτι 

πολύτιμο. Τα μάτια των εργατών άστραψαν. « Ω, βρέθηκε 

χρυσάφι! Δείτε!» φώναξαν με χαρά. Στο λαιμό της 

βρήκαν κι άλλες χάντρες. Στο κενό μεταξύ της πλάτης της 

και του τοιχώματος του τάφου βρήκαν σχεδόν ανέπαφα 

τρία μικρά αγγεία. Τα δύο δεν είχαν τίποτα πάνω τους, 

αλλά το τρίτο, μια μικρή οινοχόη, είχε στην μια της 

πλευρά μια ερυθρόμορφη παράσταση. Αφού έδιωξαν το 

χώμα από πάνω της, μπόρεσαν να τη δουν: ένας οπλίτης 

στα αριστερά, φορώντας το θώρακα, το κράνος και τις 

περικνημίδες του έδινε το χέρι σε μια γυναίκα στα δεξιά 

που φαινόταν σκεφτική και θλιμμένη. Μόλις την 

θαύμασαν όλοι, την έβαλαν σε μια σακούλα, τυλιγμένη σε 

προστατευτικό υλικό, πήρε ημερομηνία και κωδικό, 

καταγράφηκε στο ημερολόγιο και την πήγαν στο 

ξεχωριστό δωμάτιο που φύλασσαν τα πιο σημαντικά 

ευρήματα, μαζί με το χρυσό ενώτιο, το σκουλαρίκι 

δηλαδή, όπως το αποκαλούν στην ανασκαφική γλώσσα. 

Αυτό που τράβηξε την προσοχή των δύο αρχαιολόγων 

ήταν ότι το δεξί χέρι της γυναίκας εκτεινόταν αφύσικα 

προς τα αριστερά κι ό, τι υπήρχε μεγάλο ακόμα κενό στον 

τάφο. «Καθάρισε μου το χέρι μέχρι όσο πάει» είπε στον 



 381 

εργάτη και στάθηκε από πάνω. Στο στόμα του 

σχηματίστηκε ένα χαμόγελο ικανοποίησης και ρυτίδες 

έκαναν την εμφάνιση τους στο πλάι των ματιών του όταν 

κατάλαβε. « Έχουμε διπλή ταφή!» αναφώνησε, σχεδόν 

φώναξε, κι όλοι γύρισαν να τον κοιτάξουν με το 

ενδιαφέρον και την αγωνία τους στα ύψη. Πράγματι. Το 

ένα χέρι της γυναίκας ουσιαστικά ανήκε σε άλλον σκελετό 

που ήταν θαμμένος στην αριστερή μεριά του τάφου. Όταν 

τάφηκαν, εκείνο το χέρι αφέθηκε πάνω της, ύστατη 

αγκαλιά, μόνιμη στο πέρασμα του χρόνου. Υποψιάστηκε 

σε ποιόν ανήκε. 

Το χέρι ήταν ελεύθερο μέχρι τον αγκώνα. Μόλις 

έφτασαν εκεί, διαπίστωσαν ότι κάτι μεταλλικό σκέπαζε το 

υπόλοιπο. Σαν άρχισαν να αφαιρούν το χώμα, 

διαπίστωσαν πώς είχε κυκλικό σχήμα. 

«Λεκάνη;» ρώτησε ο Αλέξανδρος. « Έβαλαν οικιακό 

σκεύος μαζί της;» 

«Δεν είναι πολύ βαθύ για σκεύος…» 

Ο καθηγητής έφερε το χέρι στο πηγούνι κι έξυσε πάλι  

το μούσι του, όπως κάνουμε όλοι όταν σκεφτόμαστε. Είπε 

να το καθαρίσουν λίγο ακόμα. Πρασινωπό χρώμα. 

Σκουριασμένος χαλκός. Ένα κυρτό κυκλικό χάλκινο 

αντικείμενο. Αρκετά μεγάλο. Αναστέναξε πιο πολύ από 

άγχος παρά από ανακούφιση. 



 382 

«Είναι μια ασπίδα.» 

Όλοι γύρισαν και τον κοίταξαν σα να τους είχε χτυπήσει 

ρεύμα. Μετά κοιτούσαν μια αυτόν, μια τον τάφο. 

« Δείτε.» Έβγαλε ένα στυλό από το γιλέκο του κι έδειξε 

στον αέρα. «Το  περιμετρικό χείλος είναι η λεγόμενη 

στεφάνη της, είναι κυρτή αλλά όχι πολύ βαθειά και πρέπει 

να είναι με διάμετρο ογδόντα εκατοστά με ένα μέτρο. 

Είναι ασπίδα. Έχουμε έναν πολεμιστή εδώ. Καθαρίστε 

την.» Ο Αλέξανδρος τράβηξε  τη μετροταινία  από τη 

ζώνη του μόλις την καθάρισαν και μέτρησε: ογδόντα επτά 

εκατοστά. Η ασπίδα ήταν τώρα ολόκληρη μπροστά τους. 

Πάνω της διακρίνονταν καθαρά δεκάδες χαρακιές και 

βαθουλώματα, σημάδι πως είχε χρησιμοποιηθεί στη μάχη. 

«Μάλλον στην τελευταία της δεν προστάτευσε τον 

ιδιοκτήτη της» σχολίασε ο καθηγητής. «Σηκώστε την όσο 

πιο προσεκτικά μπορείτε.» Όταν ήταν λίγα εκατοστά 

πάνω από το σκελετό του νεκρού οπλίτη, διαπίστωσαν 

πως κάτι επίσης μεταλλικό βρισκόταν πάνω σε αυτόν.  

« Δες Αλέξανδρε! Η πλατεία μεταλλική ταινία  που 

βοηθούσε στο κράτημα της και η κυκλική λαβή που 

έμπαινε ο βραχίονας μέσα. Πώς λέγονται;»  

«Όχανο και πόρπαξ, κύριε» απάντησε λαχανιασμένος. 

Τον κοίταξε επιδοκιμαστικά. «Κάπου πρέπει να υπάρχει 

κι η αντιλαβή για την παλάμη.» 



 383 

Η ασπίδα συσκευάστηκε σε ειδικό  προστατευτικό 

υλικό, αφού φωτογραφήθηκε πολλές φορές κι από πολλές 

γωνίες και τοποθετήθηκε στην αποθήκη μαζί με τα άλλα 

σημαντικά ευρήματα της μέρας. Οι εκπλήξεις, όμως, δεν 

σταμάτησαν εκεί. Δίπλα στο σκελετό του άνδρα 

πολεμιστή βρισκόταν το ξίφος του και πιο πάνω, στο ύψος 

του κεφαλιού, υπήρχαν δυο αιχμές από δόρατα. Όταν 

έσκυψαν να τα εξετάσουν, ανακάλυψαν στο στόμα του 

ένα ασημένιο νόμισμα. 

«Χαρώνειο… Το «εισιτήριο» για τον Κάτω Κόσμο» 

είπε σχεδόν ψιθυριστά κι όλοι ανατρίχιασαν. Κάποιοι το 

κάνουν ακόμα και σήμερα. 

Μέχρι να ολοκληρώσουν την έρευνα, είχε πάει πια 

απόγευμα. Οι ακτίνες του ήλιου που έγερνε στη δύση του 

είχαν αρχίσει να δίνουν περίεργα χρώματα κι αποχρώσεις 

γύρω τους. Τα μαλλιά τους βάφτηκαν με  ανταύγειες από 

φωτιά. Στάθηκαν γύρω από τον τάφο αμίλητοι. Τώρα τους 

έβλεπαν όπως είχαν θαφτεί. Γυρισμένοι στο πλάι με 

εκείνον να αγκαλιάζει προστατευτικά την γυναίκα του. 

Μια αγάπη θαμμένη για εκατοντάδες χρόνια. Μια αγάπη 

που περίμενε μια ανασκαφή να έρθει πάλι στο φως και να 

διδάξει ότι πάντα θα είναι πιο δυνατή από το θάνατο. 

«Την αγαπούσε πολύ, ε αφεντικό;» ρώτησε ο Σωτήρης, 

ένας από τους εργάτες κι η φωνή του έσπασε. Όλοι 



 384 

ήξεραν το γιατί. Είχε χάσει τη γυναίκα του στη γέννα, μα, 

δόξα τω Θεώ, το αγοράκι είχε σωθεί. 

 «Ναι την αγαπούσε Σωτήρη» απάντησε ο καθηγητής 

και του έσφιξε το μπράτσο. Οι μύες του εργάτη τέντωσαν 

και κατέβασε το κεφάλι. 

«Πώς έγινε και θάφτηκαν μαζί; Πέθαναν την ίδια ώρα;» 

ρώτησε ένας άλλος εργάτης. 

Ο καθηγητής κοντοστάθηκε. Καλή ερώτηση. Ναι, εδώ 

χρειαζόταν απάντηση. « Δεν μπορούμε να ξέρουμε από 

εδώ. Μπορεί να το μάθουμε στο μέλλον, μπορεί κι όχι.» 

Σήκωσε τους ώμους του. Το προσωπικό μάζεψε τα 

πράγματα κι ετοιμάστηκε να φύγει. Πεινασμένοι όλη 

μέρα, αλλά χορτάτοι από έρευνα. Πήραν τον οπλισμό 

στην αποθήκη και σκέπασαν τους σκελετούς. Απόψε θα 

είχαν φύλαξη όλη νύχτα. 

«Πήγαινε στην αποθήκη και θα έρθω μετά» είπε στον 

Αλέξανδρο κι αυτός κλείστηκε στο γραφείο του. Άναψε 

την πίπα του, έβγαλε την ζακέτα του και την κράτησε 

αγκαλιά. Αισθάνθηκε τραχύ το ύφασμα στα χέρια του. 

Έκλαψε. 

Ο Αλέξανδρος πέρασε με δυσκολία ανάμεσα στα 

εκατοντάδες κασόνια με την κεραμική που στοιβαζόταν 

τόσα  χρόνια στις αποθήκες, σκόνταψε σε ένα καρότσι με 

εργαλεία, παρατημένο άτσαλα στη μέση του  σκοτεινού 



 385 

διαδρόμου, φώναξε, κόντεψε να πέσει το κιβώτιο με τα 

αντικείμενα από τα χέρια του. Σέρνοντας το πόδι του, 

άνοιξε την πόρτα της αποθήκης δεκατρία και κάθισε 

ανακουφισμένος στο μεγάλο τραπέζι στη μέση, που ήταν 

γεμάτο με ξύλινα κουτιά για την φύλαξη των ευρημάτων. 

Σήκωσε το παντελόνι του, το πόδι του είχε κοκκινίσει. 

Μόρφασε.  Έκανε και κρύο εδώ μέσα. 

Κάθισε πίσω στην καρέκλα κι αναλογίστηκε τι βρήκαν 

σήμερα. Τα ευρήματα ήταν μοναδικά από κάθε άποψη. 

Θα χε να πει, τελικά, πολλά, όταν θα γυρνούσε σπίτι ξανά. 

Κι ο Άκης θα χε να πει πολλά από την Εθνική. Θα 

χαιρόταν πολύ οι γονείς τους. Έριξε μια ματιά γύρω του. 

Στα δεκάδες ράφια αναπαύονταν μέσα στα κιβώτια τους, 

με τους κωδικούς και τις ημερομηνίες τους, αρχαίοι 

σκελετοί. Κοπέλες  που στολίστηκαν με τα κοσμήματα 

και τα αγγεία τους, νεαροί που έπεσαν γενναία στη μάχη 

«τοις κείνων ρήμασι πειθόμενοι», παιδιά που δε χόρτασαν 

παιχνίδι και τα πήραν μαζί τους, πήλινα ζωάκια και 

σπιτάκια, γέροι που έφυγαν ευτυχισμένοι, ανάμεσα σε 

παιδιά κι εγγόνια. Κάθε ράφι και μια ιστορία που δεν θα 

μάθαιναν ποτέ, κάθε ράφι και μια ζωή τελειωμένη 

πρόωρα ή στον καιρό της.  

 Κοίταξε το τηλέφωνο του. Ω, είχε αρκετές κλήσεις! 

Τότε ξαναχτύπησε. Όταν το έκλεισε όλοι γύρω του πήραν 



 386 

μια καινούργια ιδιότητα: αδερφές κι αδερφοί. Κάποιου. 

Τότε.  

Νεκρά αδέρφια. Τώρα. 

Όρμησε κουτσαίνοντας στο γραφείο του καθηγητή 

χωρίς να χτυπήσει την πόρτα, ενέργεια που, ήρεμος και 

νηφάλιος, δεν θα τολμούσε να κάνει. Εκείνος σήκωσε το 

κεφάλι από τον υπολογιστή έτοιμος να διαμαρτυρηθεί, μα 

σαν είδε το βοηθό του σε έξαλλη κατάσταση, δεν το 

έκανε.  

« Αλέξανδρε, τι συμβαίνει;» 

Ο Αλέξανδρος σωριάστηκε  στην δερμάτινη καρέκλα, 

κόκκινος σαν αίμα, βαριανασαίνοντας. Στα πυρωμένα του 

μάγουλα άναβες φωτιά. 

«Πρέπει να φύγω… Ο αδερφός μου…χτύπησε…Είναι 

νεκρός…» Τινάχτηκε όρθιος. « Συγνώμη, φεύγω!» είπε 

και βγήκε έξω, χωρίς καλά καλά να ξέρει πως θα φύγει. 

«Θα σε πάω εγώ.» Είχαν όλοι φύγει, μόνο δυο εργάτες 

για φύλαξη είχαν μείνει. Τον πήγε μέχρι τη στάση του 

λεωφορείου, χωρίς να αλλάξει, χωρίς να πάρει τίποτα από 

το σπίτι. Πριν βγει του έδωσε ένα χαρτονόμισμα για τα 

εισιτήρια. Πήγε να αρνηθεί. «Παρ’ το» του είπε με φωνή 

που δε σήκωνε αντίρρηση. Τον είδε να ανεβαίνει στο 

λεωφορείο, με τα κορδόνια από τις μπότες του λυτά και τη 

μετροταινία ακόμα στη ζώνη του. Η πίπα είχε σβήσει στα 



 387 

χείλη του. Την άναψε ξανά κι έγειρε πίσω στο κάθισμα. 

Δυστυχώς, τον καταλάβαινε. Απόλυτα. 

 

Το αεροπλάνο προσγειώθηκε στις επτά και δέκα τοπική 

ώρα Σουηδίας. Ήταν η τελευταία πτήση για αυτήν 

σήμερα. Αφού αποβιβάστηκαν οι επιβάτες, πήρε τα 

πράγματα της και βγήκε από την τελευταία πύλη που 

προοριζόταν μόνο για πληρώματα. Θα ξεκουραζόταν 

απόψε αρκετά. Αύριο θα πετούσαν για Ρώμη και θα 

έμεναν εκεί για τον επόμενο μήνα. Να δει πότε θα έβρισκε 

λίγο χρόνο να πάει στο πατρικό της. Χαμογέλασε στη 

σκέψη να την έβλεπε ξαφνικά ο πατέρας της στην πόρτα. 

Θα πέθαινε από τη χαρά του. 

Στο πέρασμα των αεροσυνοδών ανάμεσα στους 

επιβάτες, πολλά κεφάλια γύρισαν. Μικρά παιδιά τις 

έδειχναν στους δικούς τους, μικρά κορίτσια φαντάστηκαν 

τον εαυτό τους στη θέση τους, πολλοί θαύμασαν την 

ομορφιά τους. Κι εκείνες, καλοσυνάτες, χάρισαν αρκετά 

χαμόγελα για να πάρουν άλλα τόσα πίσω. Λίγο πριν βγει 

έξω και πάρουν μαζί με τις συγκατοίκους της ταξί για το 

ξενοδοχείο, ο διευθυντής της εταιρείας την φώναξε από 

τον πρώτο όροφο, που ήταν τα γραφεία τους. Έδωσε την 

μικρή βαλίτσα στη φίλη της απορημένη  κι ανέβηκε τα 

σκαλιά. 



 388 

Ο διευθυντής της, ένας σαρανταπεντάχρονος Σουηδός, 

με ολόξανθα μαλλιά και γαλανά μάτια, χαρακτηριστικά 

της φυλής του, στεκόταν με τα χέρια στη μέση και πλάτη 

στην πόρτα. Μόλις μπήκε γύρισε και πήγε στο γραφείο 

του. 

«Καλησπέρα. Τι κάνεις;» την ρώτησε σε σπαστά 

ελληνικά. Είχε μάθει μερικές λέξεις, κυρίως χαιρετισμούς, 

μιας και το μισό προσωπικό της εταιρείας του ήταν 

μεσογειακές απόγονοι της Σαπφούς και της 

Καλλιπάτειρας. Ταυτόχρονα, της έδειχνε την πολυθρόνα 

να καθίσει.  

«Καλά, αν και κάπως κουρασμένη.» Η κουβέντα 

συνεχίστηκε στα αγγλικά.  

Ξέσφιξε την γραβάτα του κι ακούμπησε τα χέρια στο 

μεγάλο γυάλινο  γραφείο, που το μόνο που είχε πάνω ήταν 

ο φορητός του υπολογιστής, με το φως του να 

αντανακλάται στο παράθυρο πίσω. 

«Θα σου πω κάτι, αλλά θέλω να φανείς δυνατή. Πρέπει 

επειγόντως να επιστρέψεις στην Ελλάδα.» Το είπε αργά 

και σταθερά, όπως μιλάνε οι κοπέλες στο μικρόφωνο του 

αεροπλάνου. 

Η σκέψη της δεν πήγε κατευθείαν στο κακό, ή έστω στο 

τόσο μεγάλο κακό που τους βρήκε. Ανοιγόκλεισε μερικές 

φορές τα μάτια. Ξεροκατάπιε. Είχε χάσει τη φωνή της. 



 389 

Οικονομική κρίση. Απόλυση. Αυτό ήταν. Το φοβόταν 

όλες τους τελευταία, το συζητούσαν κρυφά στα δωμάτια 

τους, ήταν μια δαμόκλεια σπάθη από πάνω τους. Μα πάλι 

πώς; Αφού η εταιρεία πήγαινε καλά, θα έφευγαν αύριο το 

πρωί. 

« Απολύομαι;» ρώτησε με τρεμάμενα χείλη. 

Ο διευθυντής έσφιξε με τις παλάμες τα μπράτσα του 

τόσο, που κοκκίνισαν και το πουκάμισο ζάρωσε. Έμεινε 

για λίγο ακίνητος. Ξεφύσηξε κι η ανάσα του σήκωσε λίγο 

μερικές σελίδες που είχε μπροστά του. 

«Μακάρι να ήταν έτσι…» 

«Τι συμβαίνει κύριε;» Άρχιζε το μυαλό της να παίρνει 

άλλες ατραπούς. 

«Ο αδερφός σας, ο Άκης, είχε ένα ατύχημα…» 

«Και; Είναι καλά;» 

«Δυστυχώς, τα νέα δεν είναι καθόλου καλά. Μας 

ειδοποίησαν ότι έχασε τη ζωή του.»  Το είπε τόσο τυπικά, 

σαν το «καλό ταξίδι» που λένε σε κάθε επιβάτη που 

μπαίνει στο αεροσκάφος. 

Κόλλησε την πλάτη της πίσω κι έκλεισε με τα χέρια της 

τη μύτη της. Η αναπνοή της έβγαινε βαριά και γρήγορη, 

το πρόσωπο της παραμορφώθηκε, κοκκίνισε, άρχισε να 

κλαίει. Εκείνος σηκώθηκε και πήγε προς το μέρος της. 

Λίγο πριν την ακουμπήσει, σηκώθηκε, έκανε μερικά 



 390 

βήματα, παραπάτησε. Ακούμπησε με το ένα χέρι στον 

τοίχο και προσπάθησε να βρει την αναπνοή της. Μάταια. 

Κόλλησε στον τοίχο, τα πόδια της λύθηκαν, έπεφτε, μέχρι 

που κάθισε στο πάτωμα, άψυχη κούκλα, παρατημένη σε 

μια γωνιά ενός παιδικού δωματίου. Ο άνδρας πήγε στο 

μικρό ψυγείο στην άκρη του δωματίου και της έφερε νερό, 

χωρίς βιασύνη, όπως δίνουν τα ποτήρια στη διάρκεια της 

πτήσης. Ήπιε το μισό, το άλλο χύθηκε στην μπλούζα της. 

Την σήκωσε αργά και την κάθισε στην καρέκλα πάλι. 

Αγανάκτησε να πατήσει κάτω. 

«Κανόνισα να φύγεις με την πτήση που πετάει σε λίγο 

για Ζυρίχη και μετά για Αθήνα. Θα έρθει και η 

συγκάτοικος σου μαζί.» 

«Σας ευχαριστώ πολύ…» 

Γύρισε στο γραφείο του να καλέσει τα εκδοτήρια. 

Ξαφνικά, τα μαλλιά του γίνανε μαύρα, ψήλωσε, 

μεγάλωσε, έγινε ίδιος ο αδερφός της. Από το παράθυρο, 

ένα αεροπλάνο απογειώθηκε. Ακολούθησε τα φώτα του 

μέχρι που χάθηκαν στον μαύρο ουρανό.  

Στον ουρανό. Με τον Άκη. 

 

Το απότομο φρενάρισμα έξω από το κολυμβητήριο 

ακούστηκε πάνω από τον παφλασμό που έκανε το νερό 

της πισίνας και τις φωνές των παικτών. Ο προπονητής 



 391 

τους τράβηξε την προσοχή του από το νερό και στράφηκε 

στην πόρτα. Είδε τον Χρήστο να μπαίνει (σήμερα είχε 

λείψει αδικαιολόγητα, κάτι που δεν είχε κάνει ποτέ),  αλλά 

όχι όπως έμπαινε κάθε φορά, με βήμα αργό και βαρύ. Του 

φάνηκε ότι παρέπαιε, σαν να είχε πιει. Πριν τον 

πλησιάσει, του έκανε νόημα να τραβήξει για τα 

αποδυτήρια. Οι παίκτες κατάλαβαν κι αυτοί ότι κάτι δεν 

πήγαινε καλά, βγήκαν από το νερό και κάθισαν στους 

πάγκους περιμένοντας. 

« Κάτι έγινε…» ψιθύρισε ο Κυριάκος. 

« Κάτι κακό…» συμπλήρωσε ο Γιώργος. Οι άλλοι 

παίκτες συμφώνησαν. 

Ο προπονητής άνοιξε με τόση δύναμη την πόρτα, που 

χτύπησε στον τοίχο και ξαναγύρισε στη θέση της. Αν ο 

Χρήστος δεν έβαζε το χέρι του θα την έτρωγε στο 

πρόσωπο και θα τραυματιζόταν δίχως άλλο. Ήταν έτοιμος 

να τον μαλώσει που δεν ήρθε, μα κάτι τελευταία στιγμή 

τον εμπόδισε. 

«Χρήστο, τί τρέχει;» 

Έμειναν για λίγο αμίλητοι και το μόνο που ακούγονταν 

ήταν η ακανόνιστη ανάσα του νεαρού. 

 « Χρήστο; Ε, Χρήστο!» Τον σκούντησε στο μπράτσο. 

Ο παίκτης του φάνηκε να ταξιδεύει σε άλλο κόσμο. 

« Ο Άκης, κύριε…Χτύπησε…Με τη μηχανή.» 



 392 

«Είναι καλά;» 

«Όχι…Κύριε,» τον κοίταξε με βλέμμα πύρινο, « ο Άκης, 

ο αρχηγός μας…δε ζει πια.» 

Ο προπονητής έκανε ένα μεγάλο βήμα και τον έπιασε 

από τους ώμους. «Τι ναι αυτά που λες; Είσαι σίγουρος; 

Πού το ξέρεις;» 

«Ήμουν σπίτι του όταν πήραν τηλέφωνο…πήγαμε 

νοσοκομείο…από κει έρχομαι.» 

Το χέρι του προπονητή βυθίστηκε μέχρι τη μέση του 

βραχίονα στην γυψοσανίδα του τοίχου. Όταν το τράβηξε 

έξω αιμορραγούσαν τα δάχτυλα του. Την απότομη κίνηση 

του συνόδεψε μια κραυγή θυμού και το πρόσωπο του 

πύρωσε. Έριξε ακόμα μια δυο μπουνιές στα ντουλάπια και 

κλωτσιές στον πάγκο, μέχρι να γυρίσει πάλι στον παίκτη 

του. 

«Πού τον έχουν;» Φάνηκε να ηρεμεί, αν κι έτρεμε 

ολόκληρος, λες και τον ανέσυραν από λίμνη της Σιβηρίας. 

«Θα τον πάνε στο σπίτι μέχρι το βράδυ.» 

«Παίρνω την ομάδα και πάμε.» 

 Βγήκε έξω να τους μαζέψει. Μια ντουζιέρα έσταζε κι ο 

ήχος της κάθε σταγόνας πολλαπλασιάζονταν σαν ηχώ στα 

άδεια αποδυτήρια. Μετά από λίγο στάξανε και τα δικά του 

δάκρυα, μα δεν έβγαλαν ήχο. Αν ήταν ο φίλος του εκεί, θα 

τον μάλωνε. Έστω κι έτσι, δεν θα του χαλούσε το χατίρι. 



 393 

Σκουπίστηκε. Κάθισε στον πάγκο, που είχε βρεθεί στη 

μέση του χώρου. Τον ήξερε καλά αυτόν τον πάγκο. Εκεί 

καθόταν, μέχρι πριν λίγες ώρες. Κοίταξε στα δεξιά του. 

Κανείς. Άπλωσε το χέρι στην άκρη του, στη θέση του 

αρχηγού. Κενό. Στο ξύλο. Παντού. Για πάντα. 

 

Έβγαλε τα γυαλιά κι έτριψε τα μάτια της. Δύο ώρες 

διόρθωνε γραπτά διαγωνίσματα.  Ένιωθε ζαλισμένη. 

Πόσο θα ήθελε ένα απαλό μασάζ στο σβέρκο από τα δυο 

έμπειρα χέρια του συζύγου της. Μα εκείνος ήταν πια πολύ 

μακριά. Δεν την είχε πάρει ακόμα τηλέφωνο. Κοίταξε την 

οθόνη. Μόνο η φωτογραφία τους. Καμία κλήση, κανένα 

μήνυμα. Προσπάθησε να τρίψει μόνη της όσο πιο πίσω 

μπορούσε τον αυχένα και το λαιμό της.  

Σειρά είχαν οι εκθέσεις του Γιώργου και του Κυριάκου. 

Ο πρώτος ήταν πιο σταθερός στο γράψιμο, πιο καθαρή 

γραφή, πλούσιο λεξιλόγιο και ξεκάθαρες αντιλήψεις με 

σαφή όρια. Ο δεύτερος ήταν πιο ασταθής, άσχημο 

γραφικό χαρακτήρα κι έβγαινε συχνά εκτός θέματος. Ναι, 

θα χρειαζόταν παραπάνω ώρες από το επόμενο μάθημα. 

Ήπιε μια γουλιά καφέ και ξανακοίταξε το κινητό της. Είχε 

πάει πια απόγευμα. Θα της τηλεφωνούσε σε λίγο σίγουρα.  

Ακούμπησε το κεφάλι πίσω στον τοίχο με ένα ελαφρύ 

πόνο κι έκλεισε τα μάτια. Της έλειπε ήδη. Την 



 394 

παρηγορούσε το γεγονός ότι ταξίδευε για την μεγαλύτερη 

πρόκληση της καριέρας του, θα εκπροσωπούσε όλη τη 

χώρα διεθνώς, η απόλυτη διάκριση για κάθε αθλητή. 

Φέτος ο αγαπημένος της άνδρας, ο καλός της σύζυγος είχε 

αυτή τη μεγάλη τιμή. Θα κανόνιζε να ταξιδέψει όπου κι 

αν πήγαιναν. Ευκαιρία και για ταξίδια στο εξωτερικό. 

Πέρα από μια Ρώμη δεν είχαν πάει πουθενά αλλού, αν 

εξαιρέσεις τις καλοκαιρινές διακοπές στα ελληνικά νησιά. 

Στα γυμνά της πόδια ξάπλωνε ο Άργος, βυθισμένος σε μια 

διαρκή σιωπή από τότε που έφυγε ο Άκης. Σαν άνθρωπος 

κι αυτός, λυπόταν που είχε χάσει εκείνον που τον 

μεγάλωσε από κουτάβι. Ξαφνικά βγήκε από τις σκέψεις 

της κοιτώντας περίεργα το σκυλί που δεν αντιδρούσε 

καθόλου στις κινήσεις της. Κι άλλες φορές είχε φύγει ο 

Άκης, μα δεν είχε αντιδράσει έτσι. 

Δεν είχε προλάβει να τελειώσει τον συνειρμό της κι ο 

Άργος πετάχτηκε πάνω σα να τον χτύπησε ηλεκτρικό 

ρεύμα κι όρμησε στην μπαλκονόπορτα γαυγίζοντας 

δυνατά, αόριστα προς το δρόμο. Γύρισε ο άνδρας της; Μα 

πως, αφού χε φύγει με τη μηχανή…Σηκώθηκε και πήγε με 

γοργό βήμα στο παράθυρο. Το αυτοκίνητο που μόλις 

πάρκαρε έμοιαζε να ναι του Γιάννη. Το δροσερό αεράκι 

κούνησε τις κουρτίνες και την έκανε να ανατριχιάσει. Ο 

Άργος δεν ησύχαζε, όσο κι αν του έλεγε να σταματήσει. 



 395 

Εκείνος γύρισε προς την κύρια είσοδο με την ίδια ένταση 

στη φωνή του. 

Αφού κατάφερε να διώξει το μεγαλόσωμο ζώο από την 

πόρτα, άνοιξε την στιγμή που ο Γιάννης ήταν έτοιμος να 

χτυπήσει. Έμεινε ακίνητος, με το χέρι μετέωρο, λίγα 

εκατοστά από το ξύλο. Κοιτάχτηκαν. Έφτανε μόνο η 

στιγμή που αντίκρισε τα κόκκινα μάτια του για να 

καταλάβει ότι κάτι άσχημο είχε συμβεί. Του έκανε χώρο 

να περάσει μέσα. Αμίλητος. Με κόπο έβγαλε το σκυλί στο 

μπαλκόνι, το οποίο ξαφνικά πήρε πάλι την πρωτινή του 

θλιμμένη όψη και κούρνιασε σε μια γωνιά. Ξαναγύρισε 

στον κουνιάδο της. Στεκόταν στη μέση του σαλονιού 

αποφεύγοντας να την κοιτάξει. 

«Γιάννη, τι συμβαίνει;» 

 Πήγε να πει κάτι και σταμάτησε. Κάθε κουβέντα 

κόλλησε στον λαιμό του, σταματημένο ασανσέρ στη μέση 

της μιλιάς του. Την πήρε από το χέρι και την οδήγησε 

στον καναπέ. Κάθισαν. Τα χέρια του έκλεισαν 

προστατευτικά τα δικά της. 

«Γιάννη;»  

Είχε αντιμετωπίσει δεκάδες φωτιές, μα αυτή καίει από 

μέσα του και δε σβήνει. Και τα λόγια πετάχτηκαν σα 

πίδακας λάβας. « Ο Άκης, Μαρία… Είχε ένα ατύχημα…»  



 396 

Τα χέρια του δεν μπόρεσαν να συγκρατήσουν τα δικά 

της που τα έφερε στο πρόσωπο για να κλείσει το στόμα 

και τη μύτη της με ένα πνιγμένο «α» μέσα τους. 

«Πού είναι; Είναι  καλά;» 

Δεν άντεξε την απάντηση που έπρεπε να δώσει, στο 

πρόσωπο που έπρεπε να δώσει.  

« Όχι Μαρία! Όχι! Ο πόνος παραμόρφωσε το πρόσωπο 

του. «Δεν είναι καλά! Μαρία, ο Άκης…» Δε τελείωσε τη 

φράση του. Το ρήμα  κόλλησε κάπου στους νευρώνες του 

μυαλού του και πνίγηκε στα δάκρυα του, που τα 

συγκρατούσε τόση ώρα στο αυτοκίνητο καθώς ερχόταν. 

Βούλιαξε στη θέση του κι αφέθηκε στους λυγμούς του. 

Τον άρπαξε απαλά από τους καρπούς και τους τράβηξε 

κάτω για να αποκαλυφθεί ένα πρόσωπο που δεν είχε δει 

ποτέ ξανά. Δεν ήθελε να την κοιτάξει. 

«Γιάννη, κοίτα με και πες μου: τι έπαθε ο Άκης;» Είπε 

τις λέξεις αργά, με μάτια που κόντευαν να πεταχτούν έξω 

από τις κόγχες τους. 

Σκουπίστηκε με την άκρη του μανικιού του. Η ώρα που 

έκανε να πάρει το βλέμμα του από το πάτωμα και να 

αντιμετωπίσει το ερωτηματικό στη ματιά της φάνηκε 

αιώνας. Ξανάπιασε τα χέρια της και τα κράτησε δυνατά 

στην ποδιά του. Ρούφηξε δυνατά μια αναπνοή πού έφτασε 

βαθιά στα πονεμένα του στήθια. 



 397 

« Ό Άκης μας…»¨ 

«Ναι;» 

«…ο άνδρας σου κι αδερφός μου…» 

«Ναι; Πες μου Γιάννη! Πού είναι; Πού τον έχουν;» 

Έκλεισε τα μάτια. Τον είδε. Να παίζουν μαζί στον κήπο, 

να διαβάζουν δίπλα δίπλα  στο τραπέζι του σαλονιού, να 

μαλώνουν για τα παιχνίδια, να κοιμόνται πάνω κάτω στο 

διώροφο κρεβάτι τους. Να τρώνε αγαπημένοι στις γιορτές, 

να πηγαίνουν εκδρομές, να πανηγυρίζουν τις επιτυχίες 

του, να του αφηγείται περιστατικά από τη πυροσβεστική. 

Όταν τα άνοιξε αντίκρισε μόνο τη νύφη του που περίμενε 

την απάντηση που δεν πίστευε πως θα έδινε τώρα. Ούτε 

τώρα, ούτε ποτέ. 

« Μαρία, ο Άκης είναι νεκρός.» 

Απόλυτη σιωπή. Ο μόνος ήχος που έφτανε στα αυτιά 

τους ήταν το χτύπημα του ρολογιού στον τοίχο της 

κουζίνας. Ένα αυτοκίνητο πέρασε από κάτω, τα φώτα του 

έλαμψαν στο σαλόνι, ο Άργος το ακολούθησε γαυγίζοντας 

μέχρι την άκρη της βεράντας. Περίμενε πως την επόμενη 

στιγμή θα ξεσπούσε η βροχή από τα μάτια και οι βροντές 

από το στόμα της. Περίμενε να κλάψει, να φωνάξει, να 

χτυπηθεί ολόκληρη. Για αυτό δεν την πήραν τηλέφωνο 

και πήγε από κει, άνδρας, για να την συγκρατήσει στον 

οδυρμό της.  



 398 

Κάτι τέτοιο- περίεργο πως- δεν έγινε. Η Μαρία κούνησε 

καταφατικά το κεφάλι, σηκώθηκε αμίλητη κι ανέβηκε 

στην κρεβατοκάμαρα τους. Προς στιγμήν φοβήθηκε μην 

έκανε κακό στον εαυτό της. Πήγε να σηκωθεί μα τον 

σταμάτησε με ένα νεύμα του χεριού της. 

«Περίμενε εδώ, δεν θα αργήσω.» Η φωνή της ήταν 

σταθερή, δεν έτρεμε καθόλου. Ο Γιάννης υπέθεσε ότι 

ήταν από το αρχικό σοκ, ότι ακόμα δεν είχε 

συνειδητοποιήσει τι είχε συμβεί. Χαμήλωσε το κεφάλι και 

την άκουγε να ανεβαίνει αργά τα σκαλοπάτια. Γύρω του 

το άδειο σαλόνι. Η λέξη «άδειο» είχε πια αποκτήσει άλλη 

έννοια, δεν ήταν πια εκείνο που μπορεί να γεμίσει μετά, 

αλλά εκείνο που θα μείνει για πάντα έτσι. Πριν τρεις 

μήνες είχε γενέθλια. Το είχαν κανονίσει όλοι τους από την 

προηγούμενη κι ο πατέρας του τον είχε κρατήσει επίτηδες 

παραπάνω στη δουλειά. Οι γυναίκες είχαν μαγειρέψει κι 

αυτός με τον Χρήστο ανάλαβαν να στήσουν τη ψησταριά 

στον κήπο, στην πίσω μεριά όμως, για να μην τους δει Ο 

προπονητής είχε κάνει νωρίτερα την προπόνηση και μετά 

όλη η ομάδα είχε έρθει σπίτι του αρχηγού τους και 

κρυφτεί στον πάνω όροφο, μόλις άκουσαν το αυτοκίνητο 

να σταματάει. Μόλις μπήκε μέσα, η Μαρία έκανε την 

αδιάφορη, τάχα καθάριζε χόρτα στο νεροχύτη. Την είχε 

αγκαλιάσει και της έδινε ένα φιλί στο λαιμό, όταν άκουσε 



 399 

το τραγούδι των γενεθλίων σε ελληνικά κι αγγλικά από 

είκοσι αγριοφωνάρες που δε φημίζονταν για την ευφωνία 

τους, συνοδευμένο με δεύτερη φωνή τα γαυγίσματα του 

Άργου. Το σαλόνι και η βεράντα είχαν γεμίσει κόσμο. 

Μπορούσε να θυμηθεί άνετα που καθόταν ή στεκόταν ο 

καθένας και του φάνηκε πως τα φώτα του δρόμου 

σχημάτιζαν τις χρυσές τους σκιές τριγύρω. Από ανησυχία 

ανέβηκε μερικά σκαλοπάτια και περίμενε. 

 Όταν μπήκε στο δωμάτιο τους απόφυγε να κοιτάξει 

τριγύρω. Άνοιξε απαλά την ντουλάπα της. Στο αριστερό 

μέρος της, τέρμα στην άκρη, βρισκόταν κρεμασμένο ένα 

μαύρο φόρεμα που είχε αγοράσει για έναν γάμο μιας 

πρώτης της ξαδέλφης δυο χρόνια πριν. Ο Άκης επέλεξε το 

μαύρο κοστούμι του που άντε να το χε φορέσει τρεις 

φορές, οπότε έπρεπε να διαλέξει κάτι σκουρόχρωμο. Πήρε 

την πεθερά της και πήγαν για ψώνια. Μόλις το είδε στη 

βιτρίνα, αποφάσισε να μη ψάξει περισσότερο. Το 

αγόρασαν, βρήκαν κι ένα ζευγάρι γόβες που ταίριαζαν και 

τέλος. Ποτέ δεν της άρεσαν τα φανταχτερά και τα 

πολύχρωμα, προτιμούσε κάτι απλό κι αυτή η απλότητα να 

ναι η ομορφιά του. Πράγματι το μαυροφορεμένο ζευγάρι 

έκλεψε τις εντυπώσεις εκείνο το βράδυ. Δεν το 

ξαναφόρεσε. 



 400 

Το άπλωσε πάνω στο κρεβάτι. Ήταν το μόνο που είχε 

τόσο έντονα μαύρο. Πίστευε πως δεν θα χρειαζόταν πια, 

κυρίως για άσχημες στιγμές. Το κοίταξε και διαπίστωσε 

πόσο λάθος έκανε. Έπιασε να ψάχνει τις μαύρες της 

γόβες. Σαν έπιασε την κούτα στα χέρια της, το πάνω 

μέρος της παλάμης της τρίφτηκε στις άλλες παραδίπλα. 

Ήξερε τι είχαν μέσα. Άφησε τη δική της στην άκρη. Η 

πρώτη που άνοιξε είχε μέσα της καφέ μπότες που έφταναν 

μέχρι λίγο πιο κάτω από το γόνατο. Τις είχαν αγοράσει 

πριν τρεις χειμώνες, όταν θα πήγαιναν εκδρομή στα 

Ζαγοροχώρια και χρειαζόταν γερά και ζεστά υποδήματα 

για το χιόνι. Οι δυο επόμενες είχαν κάτι παλιά φθαρμένα 

αθλητικά, ξεχασμένα καιρό, που περίμενε να βρει κάποιον 

που θα χε ανάγκη να τα δώσει. Δεν του άρεσε να πετάει 

τίποτα. Θεωρούσε ότι όλα τα πράγματα δεν εξαντλούνται 

μια φορά, αλλά ότι έχουν παραπάνω χρήσεις. Αυτά που 

έψαχνε ήταν στην τελευταία κούτα, τα παπούτσια από το 

γάμο τους. Είχαν φάει τα μαγαζιά να τα βρούνε, που να 

βρεις παπούτσι στο νούμερό του; Τελικά λίγο πριν 

αποφασίσουν απογοητευμένοι ότι θα παντρευόταν με τις 

παντόφλες από το κολυμβητήριο, βρήκαν ένα τελευταίο 

ζευγάρι, που κανείς δεν είχε ζητήσει ως τότε. Άφησε τα 

δυο ζευγάρια παπούτσια μπροστά στο κρεβάτι. 



 401 

Το δεξί μέρος της ντουλάπας ήταν το δικό του. Κοίταξε 

το χερούλι, αναστέναξε, το έπιασε δυνατά μα σταμάτησε. 

Να το ανοίξει, γιατί; Κάθε φορά που το άνοιγε, εκείνος 

βρισκόταν στο μπάνιο κι εκείνη του ετοίμαζε τη φρέσκια 

αλλαξιά του. Της φάνηκε πως άκουγε το νερό να τρέχει 

και τη μυρωδιά από το αφρόλουτρο να πλανάται στο 

χώρο. Τώρα γιατί θα ετοίμαζε ρούχα; Να τον ντύσει για 

τελευταία φορά; Έπρεπε να το κάνει. Και μπήκε το 

«πρέπει» στη ζωή της με καινούργια προσταγή, απότομη 

και λυπηρή. Πόσα πια να μπήκαν στη ζωή της το ίδιο 

απόγευμα και  την άλλαξαν… 

Άνοιξε επιτέλους. Τα ρούχα, σιδερωμένα και 

μοσχομυρισμένα, εκεί, περίμεναν να φορεθούν, να 

τσαλακωθούν, να βρωμίσουν, να πλυθούν και πάλι από 

την αρχή. Ήξερε κάθε ρούχο, τα περισσότερα μαζί τα 

αγόρασαν. Η μπλε του μπλούζα, δώρο της μητέρας της 

στα γενέθλια του, το κόκκινο πουκάμισο, αγορασμένο και 

φορεμένο μια φορά, που δεν του άρεσε, αλλά δεν έκανε 

και σε κανέναν να το δώσει, το τζιν σακάκι που του άρεσε 

να φοράει τα απογεύματα της άνοιξης, όταν πήγαιναν 

εκδρομές. Το καλό του κουστούμι. Το χάιδεψε. Τα 

δάχτυλα της πέρασαν πάνω από τις λεπτές άσπρες ρίγες 

που διέτρεχαν το ύφασμα, το πέτο, τα κουμπιά. Έφερε το 

μανίκι στην μύτη της και το μύρισε. Κάτω από την οσμή 



 402 

της ντουλάπας διέκρινε καθαρά τη δική του μυρωδιά. Κι 

αυτή η μυρωδιά σκόρπισε στο μυαλό της κι ευωδίασε της 

αναμνήσεις της. Σφάλισε τα μάτια και πλανήθηκε 

ανάμεσα τους. 

Τα ξανάνοιξε όταν ξεκρέμασε τη κρεμάστρα και το 

άπλωσε πάνω στο κρεβάτι. Χωρίς να το θέλει, το μανίκι 

του έπεσε κι ακούμπησε σε εκείνο του φορέματος της. Θα 

λεγε κανείς πως τώρα θα βγάζανε χέρια και θα πλέκανε 

παλάμες και δάχτυλα για να μην χωρίσουνε ποτέ, πως θα 

μένανε κει, πάνω στο κρεβάτι που σμίγανε κορμιά και 

καρδιές τα βράδια. Τα χώρισε σαν φόρεσε το φόρεμα της, 

ισιώνοντας το πάνω  στις καμπύλες του κορμιού της. 

Έτριψε το ύφασμα πάνω της, ανατρίχιασε στην υφή του. 

Θα το συνήθιζε. Βρήκε μια πιάστρα, έπιασε τα μαλλιά της 

πίσω, κοιτάχτηκε στον καθρέπτη. Αν ήταν εκεί, θα της 

έλεγε πως ήταν η πιο όμορφη στον κόσμο. 

Αποφάσισε να κατέβει κάτω. Πριν κλείσει την πόρτα 

πίσω της αποφάσισε κι άλλα πράγματα. Αν υπήρχε ένα 

πράγμα που θα έκανε πάνω από όλα, αυτό ήταν να 

παραμείνει ατάραχη. Ο πόνος που είχε ήδη αρχίσει να 

αναβλύζει στο σιντριβάνι της καρδιάς της θα έμενε κει, 

καλά κλεισμένος. Δεν την ένοιαξε τι θα έλεγε ο κόσμος, 

αν σχολιάζανε πως η νέα χήρα- τι τίτλος κι αυτός- δεν 

χτύπησε τα στήθη της, δεν έγδαρε τα μάγουλα της, δε 



 403 

ξερίζωσε τα μαλλιά της. Θα παρέμενε ήρεμη όσο πιο πολύ 

μπορούσε. Είχε μια αποστολή να φέρει εις πέρας. Και θα 

την έφερνε. Ήταν η πιο δύσκολη, επίπονη, αλλά 

ταυτόχρονα και πιο σπουδαία απόφαση που είχε πάρει 

ποτέ. Ένα στοίχημα που θα κερδιζόταν πάση θυσία. 

Τύλιξε τα ρούχα του άνδρα της στο μπράτσο της, 

κουστούμι, πουκάμισο κι εσώρουχα, πήρε τα παπούτσια 

του και βγήκε στο διάδρομο. Είχε πια νυχτώσει. Θα 

πήγαινε πρώτα από τη μητέρα της, όσο ο Γιάννης θα 

μετέφερε τα καθαρά ρούχα στο γραφείο τελετών. Εκείνη 

θα της έλεγε τι να κάνει. Χρόνια χήρα, ήξερε καλά. 

 

 Το ακουστικό του τηλεφώνου έπεσε στο πάτωμα. Το 

άφησε εκεί να κρέμεται, άφησε και την πόρτα ανοικτή και 

βγήκε στην αυλή. Προς στιγμή σάστισε, δεν ήξερε που να 

πάει. Κοιτούσε γύρω της χαμένη, δεν αναγνώριζε τον 

τόπο, η αναπνοή της είχε κοπεί. Έβγαλε μια κραυγή που 

τις έσκισε το λαιμό και τα σωθικά- την άκουσαν από όλο 

το χωριό. Μερικοί βγήκαν έξω. Ξαναμπήκε μέσα, μάζεψε 

γοργά σε ένα παλιό σακ βουαγιάζ, ξεχασμένο από 

επισκέψεις των παιδιών της, μερικά ρούχα, πέταξε το 

πορτοφόλι της με όλη τη σύνταξη της μέσα και κλείδωσε 

το σπίτι. Τα μεγάλα σκαλοπάτια τα ανέβηκε δυο δυο, τρία 

τρία, ούτε που κατάλαβε πως και βγήκε στο δρόμο 



 404 

αλλοπαρμένη. Όλη η οικογένεια του γιου της από πάνω 

έλειπε, κόντεψε να σπάσει την πόρτα από τα χτυπήματα. 

Δεν είχε που να πάει, ποιόν να ειδοποιήσει. Πάντα έλεγαν 

να της πάρουν κινητό, μα πότε δε συμφώνησε, δεν τα 

πήγαινε καλά με τη τεχνολογία. Σταματημένη στη μέση 

της αυλής, κραύγασε άναρθρα ξανά. 

«Θειά, τί έχεις και φωνάζεις;» Δεν κατάλαβε το 

αυτοκίνητο που σταμάτησε πίσω της. Γύρισε και τον 

κοίταξε με το μάτι θολό, δεν κατάλαβε πως ήταν ο ανιψιός 

της, ο γιος της αδερφής της. Δεν αναγνώριζε κανέναν 

κείνη την ώρα. 

«Το εγγόνι μου….το εγγόνι μου σκοτώθηκε…παιδί μου! 

Στάσου, μη φύγεις!» Το αγροτικό αυτοκίνητο ήταν για 

κείνη τώρα κιβωτός. Έπεσε στο καπό του, με τρεμάμενα 

βήματα έκανε το γύρο του αυτοκινήτου, μπήκε στη θέση 

του συνοδηγού.  

«Θεία, τι έγινε;» 

«Πήγαινε με όπου μπορείς! Στα λεωφορεία, στο 

αεροδρόμιο, στο ταξί…Να φύγω!» Σε κάθε φράση 

σήκωνε τα χέρια ψηλά σα φτερούγες και μετά τα άφηνε 

να πέσουν άψυχα στο κάθισμα. « Να πάω στου παιδιού 

μου…Πάει ο Άκης μας, πάει, Ανάστο!...Σκοτώθηκε το 

παλικάρι μου…»  



 405 

Ο ανιψιός της κατάπιε μια μπουκιά οργής και ξεκίνησε. 

Το ταξί έλειπε από την πλατεία, κάτω από το πλατάνι που 

έκανε στάση, τα λεωφορεία είχαν περάσει. Θα πήγαιναν 

αεροδρόμιο. Έκαναν μισή ώρα να φτάσουν. Σε όλη τη 

διαδρομή, η γιαγιά είχε πέσει ξέπνοη στην πόρτα του 

οδηγού, ανέπνεε βαριά, έπιανε το μέτωπο της, κάρφωνε το 

βλέμμα στο δρόμο, πήγαινε να μιλήσει μα οι λέξεις 

μένανε μετέωρες στο σκοτεινιασμένο της μυαλό. « Όφου, 

παιδί μου…όφου…» αυτό έλεγε πότε πότε με αναπνοή 

που έλιωνε κι ατσάλι ακόμα. 

Δεν κατάλαβε πότε φτάσανε, δεν πρόσεξε τίποτα στο 

δρόμο, ούτε την άσφαλτο, ούτε τα αυτοκίνητα, σήκωσε το 

κεφάλι της μόνο όταν σταμάτησε ο ανιψιός της μπροστά 

στο μεγάλο κτήριο με τον ψηλό πύργο ελέγχου. Δεν είχε 

έρθει ποτέ της. Η εγγονή της είχε τάξει ταξίδι μα εκείνη 

αρνιόταν. Φοβόταν, μα τώρα δεν την ένοιαζε. Πρώτη 

φορά θα πετούσε κι αυτό με άσχημη αφορμή. Έμεινε λίγο 

να κοιτάει τον κόσμο που περνούσε βιαστικός από  δίπλα 

τους, φορτωμένος με βαλίτσες και με το άγχος να 

προλάβει την πτήση του. Στηριγμένη στο μπράτσο του 

ανηψιού της μπήκαν στην αίθουσα αναχωρήσεων ·ούτε 

κείνος είχε ξανάρθει και σάστισε από την οχλοβοή. Την 

έβαλε να καθίσει σε ένα μεταλλικό παγκάκι κάτω από τον 



 406 

πίνακα αναχωρήσεων και τράβηξε για τα εκδοτήρια. 

Έκανε ώρα να τα βρει. 

 Δίπλα της μια μητέρα τάιζε στο καρότσι της τη μικρή 

της κόρη. Χαμογέλασε θλιμμένα καθώς το μικρό αρνιόταν 

να φάει την κρέμα του και την πασάλειφε στο πρόσωπο 

και τα χεράκια του. Ευχήθηκε μέσα της να μην πάθει ποτέ 

του κακό. 

Ο ανηψιός της έφερε άσχημα νέα. Η τελευταία πτήση 

έφευγε σε είκοσι λεπτά και δεν είχε θέση. Τον κοίταξε 

μικραίνοντας τα μάτια και σουφρώνοντας τα χείλια της με 

λύπη και θυμό, σηκώθηκε απότομα κι έφυγε για τα 

γραφεία της εταιρείας, με το τρεμάμενο κορμί της να 

ανοίγει γοργά δρόμο στο πλήθος σαν παγοθραυστικό 

στους πάγους. Θα πετούσε, ακόμα κι αν χρειαζόταν να 

καθίσει στο φτερό. Το μικρό άνοιγμα στο γυάλινο 

προστατευτικό σκέπαζε ένας επιβάτης. Τον έσπρωξε λίγο 

απότομα στην άκρη. 

«Συγνώμη κύριε…» Στη θλιμμένη, μισότρελη της όψη ο 

ξένος οπισθοχώρησε και δεν μίλησε. Την έκανε νόημα να 

προχωρήσει μπροστά. « Δεσποινίς μου, είναι ανάγκη να 

φύγω….Σας παρακαλώ κοιτάξτε πάλι!...» 

Είπε τον προορισμό και η ξανθιά γαλανομάτα κοπέλα με 

το λευκό πουκάμισο, το μπλε μαντήλι στο λαιμό και το 



 407 

κατακόκκινο κραγιόν έψαξε με ψυχρό χαμόγελο την 

πτήση. «Λυπάμαι κυρία μου. Η πτήση είναι πλήρης.» 

«Δεν έχει άλλη;» 

«Η επόμενη είναι στις οκτώ το πρωί…» 

«Όχι!» Στην ξαφνική κραυγή της μερικοί ταξιδιώτες 

γύρισαν το κεφάλι τους παραξενεμένοι. Ακούμπησε το 

μάρμαρο του γκισέ με τόση δύναμη που, αν ήταν νεότερη, 

θα το έσπαγε. «Κοπελιά μου πρέπει να φύγω!... Έχασα 

τον εγγονό μου, σου λέω! Αύριο θα ναι αργά. Κάνε κάτι 

κοπελιά, κάνε κάτι. Βάλτε με στην αποθήκη, βάλτε με στο 

φτερό, αλλά βάλτε με!» Ο ανηψιός της την πήρε αγκαλιά 

κι εκείνη ξέσπασε στα κλάματα. Ένας ουρανός, μια 

θάλασσα, μια χώρα ολόκληρη την χωρίζανε από τον 

πολυαγαπημένο της εγγονό.  

«Θα πάω κι ας είναι με τα πόδια…πόση βενζίνα θέλει; 

Να την βάλω να με πας εσύ;» μονολόγησε πάλι σαν την 

έβαλε ο συγγενής της να καθίσει πάλι στο ίδιο παγκάκι 

που καθόταν πριν. Οι ταξιδιώτες περνούσαν δίπλα τους, 

ξένοι οι πιο πολλοί, αδιάφοροι για τον πόνο της, λες και 

στις χώρες τους το γέλιο και το κλάμα δεν είναι ίδια 

γλώσσα. Ο φωτεινός πίνακας άλλαζε τα δρομολόγια, η 

λεπτή φωνή στα μεγάφωνα ανακοίνωνε αφίξεις κι 

αναχωρήσεις, μα κανένα αεροπλάνο δεν είχε χώρο για 

αυτή. Δεν το δεχόταν να μην πάει.  Άρχισε να 



 408 

προσεύχεται σιγά, με χείλη και φυλλοκάρδια να κουνάνε 

χωρίς ήχο. 

Εισακούστηκε. Ο επιβάτης που παραμέρισε πριν στα 

εκδοτήρια, στάθηκε μπροστά της. 

«Η κυρία θα ρθει μαζί μου.» 

Σήκωσε το κεφάλι  ευχαριστώντας το Θεό για το 

ανέλπιστο δώρο. Ήταν ένας νεαρός, ψηλός κι όμορφος. 

Και πάνω από όλα ,έμοιαζε στον εγγονό της. Ή έτσι της 

φάνηκε την στιγμή εκείνη. Του έδωσε το χέρι 

ευχαριστώντας τον και  στηρίχτηκε πάνω του, αποκούμπι 

μετά από ώρα. Ο ανιψιός της την πήγε μέχρι τον έλεγχο 

επιβατών, ευχαρίστησε τον ξένο για την ανέλπιστη 

βοήθεια και γύρισε στο αυτοκίνητό του.  

Ήταν αυστηρός ο ανιψιός της, δεν ανοιγόταν πολύ. 

Δουλευτής και καλονοικοκύρης, μα απόμακρος κι 

αμίλητος τις πιο πολλές φορές. Η γυναίκα του τον 

αγαπούσε, τα παιδιά του τον σέβονταν. Νόμος και 

συμβόλαιο ο λόγος του. Μιλούσε με τα μάτια 

περισσότερο παρά με το στόμα. Πρώτος αυτός, μετά αυτή 

στη δουλειά. Είχε το καλύτερο συνεργείο εργατών στο 

χωριό, το πιο έντιμο και πιο γρήγορο. Κάθισε στο τιμόνι 

και περίμενε. Είδε ένα αεροπλάνο να φεύγει, υπέθεσε πως 

ήταν μέσα η θεια του, χτύπησε το χέρι στο ταμπλό και 

ξεκίνησε για το χωριό. Σαν έφτασε, το κακό είχε μαθευτεί. 



 409 

Τον περίμενε στο σπίτι ο Μάρκος, αμίλητος, καθισμένος 

στα σκαλοπάτια με ένα άφιλτρο αργό θάνατο στο στόμα. 

Του κούνησε το κεφάλι κι έφυγε  να ετοιμαστεί για την 

επόμενη μέρα. Κάθισε στο τραπέζι, έφαγε για 

μεσημεριανό και βραδινό μαζί. Κι εκεί που όλοι 

περίμεναν να ξαπλώσει στον καναπέ και σε μισή ώρα να 

ροχαλίζει, τους έδωσε εντολή να λουστούν και να βάλουν 

τα καλά τους. Πήρε τη γυναίκα του και τα δυο του αγόρια 

και κατηφόρισαν για την πόλη. Τους πήγε σε ένα 

κατάστημα, τους έντυσε με καινούρια ρούχα, τους πήρε 

παπούτσια, παιχνίδια, ποδήλατα, πήγανε για ώρα στο 

λούνα παρκ, φάγανε ποπ κορν και «μαλλί της γριάς» κι 

έκανε έναν γερό λογαριασμό σε μια ψαροταβέρνα. Αυτό 

δεν το χε κάνει ποτέ. 

Τα αγόρια αποκοιμήθηκαν στο δρόμο. Τα πήρε στα 

χέρια και τα ξάπλωσε στο κρεβάτι. Τα φίλησε κιόλας. Δεν 

τα χε πιάσει ποτέ στην αγκαλιά του, πέραν τη πρώτη φορά 

που τα έφερε η νοσοκόμα γεννημένα. Πήγε το κρεβάτι 

πρώτος κι αντί να γυρίσει πλευρό άνοιξε για πρώτη φορά 

στη ζωή του το μπράτσο του κι άφησε τη γυναίκα του να 

κρυφτεί στον κόρφο του. Ούτε αυτό το χε κάνει ποτέ. 

«Γιατί όλα αυτά απόψε;» του ψιθύρισε, αν και ήξερε το 

λόγο. 



 410 

«Γιατί σας αγαπώ και θέλω να προσέχετε. Δεν θέλω να 

μου πάθετε κακό» της απάντησε. Ειδικά την τρίτη λέξη 

δεν την είχε ακούσει ποτέ από τα χείλη του. Και την 

φίλησε, που είχε ξεχάσει  τι είναι το φιλί και το χάδι, που 

χε ξεχάσει να ναι γυναίκα. 

Μόνο ο μπαρμπα-Πανάγος, σαν το έμαθε, πλατάγιασε 

απλά τη γλώσσα του στο πικρό του στόμα και κοίταξε 

απέναντι, όπως κάθε μέρα κι ώρα. Θα σκέφτηκε πως μια 

θλίψη, ένα δάκρυ, μια συμπόνια κοστίζουν κι αυτά και δεν 

ήθελε να τα ξοδέψει. 

 

Ακολούθησε τον ξένο άνδρα στον έλεγχο των επιβατών 

και μετά στο λεωφορείο στην πίστα του αεροδρομίου και 

δεν μπορούσε να μην τον θαυμάσει πόσο όμορφα 

συνεννοούνταν με τους υπαλλήλους και τους ανθρώπους 

που τον συνόδευαν. Αεροπλάνα είχε δει μόνο στον 

ουρανό, σαν μάζευε τα ρούχα ή σαν δούλευε στα 

χωράφια, αλλά από τόσο κοντά ποτέ. Ήταν τελικά πιο 

μεγάλο όσο μπορούσε να φανταστεί. Για μια στιγμή 

φοβήθηκε, αλλά με έναν αναστεναγμό απώθησε το φόβο. 

Αυτό το πράγμα θα την πήγαινε στον προορισμό της κι 

αυτό ήταν που την ένοιαζε τώρα. Σαν βγήκε στη σκάλα, 

υποβασταζόμενη από δύο συνταξιδιώτες του νέου της 

φίλου, αντίκρισε μια γλυκιά κοπέλα που της ευχήθηκε 



 411 

καλό ταξίδι. Ήλπισε πως θα βλέπε την εγγονή της. 

Μάταια. 

 Την έβαλε να καθίσει δίπλα του και της κούμπωσε τη 

ζώνη προσεκτικά να μην την πιέσει. Άμαθη στο ξένο 

αντρικό άγγιγμα, σφίχτηκε, ντράπηκε, μα δεν το έδειξε. 

«Έτσι θα τη φοράμε σε όλη την διάρκεια της πτήσης» της 

εξήγησε. Αν και είχε επιλέξει παράθυρο αρχικά, άφησε τη 

θέση του για αυτήν.  Για λίγο ξεχάστηκε από το πόνο της 

και κοιτούσε έξω από το αεροπλάνο, τους υπαλλήλους 

που δούλευαν στην πίστα, εφοδίαζαν με καύσιμα και 

φόρτωναν τις αποσκευές. Εκείνη το μόνο που είχε πάρει 

μαζί της ήταν μια αλλαξιά μαύρα ρούχα και λίγα 

εσώρουχα. Την θεώρησαν χειραποσκευή κι  άφησαν να 

την πάρει μαζί της Τώρα ήταν φυλαγμένη πάνω από τα 

κεφάλια τους. 

« Έχεις ξαναπετάξει, γιαγιά;» την ρώτησε ο απρόσμενος 

συνταξιδιώτης της. 

«Όχι, πρώτη φορά…» απάντησε και σκέφτηκε πως αυτή 

η φράση ταίριαζε απόλυτα και με τη συμφορά της. 

Εκείνος άνοιξε μια καφέ δερμάτινη τσάντα, έβγαλε από 

μέσα μια μαύρη συσκευή, πάτησε ένα κουμπί και η οθόνη 

της γέμισε χρώματα. Τον κοίταξε παραξενεμένη. 

«Υπολογιστής είναι, γιαγιά» είπε κι έλυσε χαμογελαστά 

την απορία της. Χάιδευε την επιφάνεια της κι αυτή 



 412 

εμφάνιζε εικόνες και γράμματα. Άφησε κι αυτή ένα πικρό 

χαμόγελο στην ιδέα πόσα πράγματα κατασκευάζει και 

χειρίζεται ο άνθρωπος, ενώ αυτή καλά καλά δεν ήξερε να 

αλλάξει κανάλι στην τηλεόραση.  

 Τα καθίσματα της «πρώτης θέσης» είχαν αποκλειστικά 

καλυφθεί από κείνους που τους συνόδευαν, μερικούς 

άνδρες που έμοιαζαν τόσο πολύ στο ντύσιμο, σαν 

στρατιώτες: κουστούμια, γραβάτες και τσάντες με 

υπολογιστές στο χέρι. Εκείνοι που κάθονταν απέναντι 

τους άρχισαν να μιλάνε σε μια ξένη γλώσσα. 

Ξαφνιάστηκε στο πόσο γρήγορα και καθαρά μιλούσαν, 

δεν καταλάβαινε και δεν ήθελε να κοιτάει από σεβασμό. 

Καμιά φορά ο άνδρας δίπλα της σήκωνε το κεφάλι από 

τον υπολογιστή του κι απαντούσε στη γλώσσα τους. Τους 

άφησε και κοίταξε στο παράθυρο. Άλλα δύο αεροπλάνα, 

το ίδιο μεγάλα με το δικό τους, περίμεναν δίπλα τους να 

απογειωθούν, με άλλους επιβάτες να ανεβαίνουν γρήγορα 

τις σκάλες τους. 

Οι αεροσυνοδοί βγήκαν στο διάδρομο, έκλεισαν  δυο 

κόκκινες κουρτίνες, που τους χώριζαν από τους 

υπόλοιπους επιβάτες κι έφεραν περιοδικά κι εφημερίδες. 

Πήρε μια και την άφησε διπλωμένη στα γόνατά της. Δεν 

ήξερε να διαβάζει μα και να ήξερε, δεν είχε όρεξη να 

διαβάσει μια γραμμή. Το μυαλό της πήγε πάλι στην 



 413 

εγγονή της. Θα το χε μάθει άραγε ή πετούσε σε καμιά 

ξένη χώρα, χαμογελαστή σαν τις συναδέρφους της εδώ, 

ανήξερη για το κακό που τους βρήκε; Ένα κορίτσι- εκείνο 

που της έμοιαζε πιο πολύ- την ρώτησε αν ήθελε κάτι. Με 

βραχνή φωνή ζήτησε νερό. Είχε κολλήσει το στόμα της. 

 Με ένα ελαφρό τράνταγμα το αεροσκάφος ξεκίνησε να 

τροχοδρομεί στο διάδρομο απογείωσης. Κοίταξε πάλι έξω. 

Ο κόσμος έφευγε από δίπλα τους, ολοένα και 

γρηγορότερα, μέχρι που έγινε θολός στα μάτια της. Όταν 

σηκώθηκαν στον αέρα, το στομάχι της έγινε πέτρα και 

πήρε μια βαθειά ανάσα, σφίγγοντας το κάθισμα. Η καρδιά 

της πετάριζε, τα αυτιά της βούιζαν. Ίδρωσε. Ο άνδρας 

δίπλα της έψαξε και κράτησε το χέρι της. «Μη φοβάσαι 

γιαγιά. Κλείσε τα μάτια.»  Η φωνή του ψιθυριστή την 

ηρέμησε. Τα έκλεισε και νόμισε πως δίπλα της καθόταν ο 

Άκης της, πως εκείνος της μιλούσε καθησυχαστικά στο 

αυτί της.  Όταν τα άνοιξε, τα φώτα είχαν χαμηλώσει και 

μπροστά τους είχαν κατέβει τηλεοράσεις, σε κάθε θέση κι 

από μία, κι έδιναν οδηγίες σε περίπτωση έκτακτης 

ανάγκης. Μετά εμφανίστηκε ένας χάρτης, με φωτεινά 

βελάκια να σημειώνουν τη διαδρομή. 

« Γιαγιά , είσαι καλά;» 

Έγειρε το κεφάλι και τον κοίταξε τρυφερά. « Καλά είμαι 

γιόκα μου…» Παραλίγο να τον πει Άκη. Είχε αρχίσει να 



 414 

νυχτώνει. Από το μικρό παράθυρο ο ήλιος έστελνε τις 

τελευταίες του πυρωμένες ακτίνες στον κόσμο, που τον 

κάλυπτε σιγά σιγά η μαύρη νύχτα. Ηλιοβασίλεμα. Πόσα 

δεν έχει δει στη ζωή της. Από τα χωράφια που σχολούσαν 

κουρασμένοι, σέρνοντας τα βόδια και το άλογο, και 

σταματούσαν να ξαποστάσουν απέναντι από την οροσειρά 

στα δυτικά που έπαιρνε πορτοκαλί φωτιά κάθε βράδυ. 

Από την αυλή της που καθόταν και καθάριζε χόρτα ή 

όσπρια στο μεγάλο ταψί ή έπιναν καφέ με τις γειτόνισσες. 

Από τις γειτονιές που κυνηγούσε τα  εγγόνια της να τα 

μαζέψει σπίτι γιατί νύχτωσε, να τους βάλει φαΐ. Κι 

ανάμεσα τους κι εκείνος, κατασκοτωμένος στους 

αγκώνες, γρατζουνισμένος στα γόνατα, βρώμικος κι 

έτοιμος για μπάνιο. Μα δω ψηλά ήταν αλλιώτικο, έβλεπε 

τον ήλιο στην ίδια ευθεία, κάτω της χρυσαφένιο πάπλωμα 

τα σύννεφα, ο κόσμος μικρός, η στεριά, η θάλασσα, τα 

νησιά ίσα που φαίνονταν. Πόσο μικρά όλα! Καμιά φορά, 

παλιά, όταν πετούσε αεροπλάνο από πάνω τους, σήκωνε 

το χέρι και χαιρετούσε, θαρρείς  και την έβλεπαν. 

 Μα δω ψηλά ήταν αλλιώτικο, της έφερε κακά μαντάτα 

το απόγευμα εκείνο. 

«Γιαγιά, πώς σε λένε; Δεν πρόλαβα να σε ρωτήσω.»  

Αναστέναξε, έφτιαξε τα μαλλιά της και ίσιωσε τη 

φούστα της. «Μαρίνα με λένε. Κακό με βρήκε, παλικάρι 



 415 

μου…» Κάρφωσε το βλέμμα της στο περιοδικό, στη θήκη 

μπροστά της. 

«Το ξέρω, γιαγιά. Το άκουσα πριν. Εγγονός ε;» 

Κούνησε καταφατικά το κεφάλι, πριν σκουπίσει τα 

δάκρυα της με μια χαρτοπετσέτα, από εκείνες τις πολλές 

που κρύβουν οι γριές γυναίκες στην τσάντα τους. 

«Τον χτύπησε, λέει, αυτοκίνητο. Πήγαινε στην Αθήνα, 

τον είχαν πάρει στην εθνική ομάδα. Έκανε ένα άθλημα σε 

πισίνα που παίζουν…» Ο νεαρός δίπλα της κατένευσε. « 

Γιαγιά είμαι, πρέπει να πάω…Μου είπαν πως δεν έχει 

θέση, θα ξεκινούσα με τα πόδια, αλήθεια!...» Του έπιασε 

το χέρι. « Σε ευχαριστώ γιόκα  μου. Ο Θεός να σε έχει 

καλά! Σαν τον εγγονό μου είσαι…Πώς σε λένε εσένα, 

κανακάρη μου;» 

« Ευστράτιο γιαγιά. Κι είσαι από χωριό;» 

«Ναι από χωριό. Στο χωριό ερχόταν μικρός, κι αυτός και 

τα αδέρφια του. Ο πατέρας τους, ο γιος μου, τα έστελνε με 

το λεωφορείο της γραμμής, κάνανε ένα μήνα διακοπές και 

μετά ερχόταν κι εκείνος με τη νύφη μου να τρυγήσουν ή 

το χειμώνα στις ελιές. Πόσο θέλανε να ρθουνε! Οι 

συμπέθεροι μου μένανε στην πόλη και τα παιδιά 

περιμένανε πως και πώς τον ερχομό στο χωριό, στον 

καθαρό αέρα και στα παιχνίδια με τα χωριανόπουλα…» 



 416 

Οι ξένοι άνδρες απέναντι και δίπλα τους είχαν 

σταματήσει να μιλάνε και τους κοιτούσαν. Δεν 

καταλάβαιναν τι έλεγαν, μα πιάνανε στον αέρα την 

συγκίνηση. Μετά από λίγο άνοιξαν τους χαρτοφύλακες 

τους και μελετούσαν κάτι έγγραφα, περισσότερο από 

αμηχανία παρά από ενδιαφέρον για το περιεχόμενο τους. 

Ο Ευστράτιος τους ευχαρίστησε με ένα νόημα και 

χαμόγελο για την ευγένεια τους και στράφηκε πάλι στην 

γιαγιά Μαρίνα. 

«Πες μου γιαγιά, όταν ερχόταν τα παιδιά τι τους 

έκανες;» Η φωνή του είχε πάρει τώρα μια απόχρωση 

λαχτάρας που ολοένα θέριευε. 

Η γιαγιά αναθάρρησε προς στιγμήν. «Και τι δεν τους 

έκανα! Σηκωνόταν το πρωί, μα γω είχα σηκωθεί πιο 

νωρίς, αξημέρωτα, έβραζα το γάλα, τους βουτούσα μέσα 

παξιμάδι, τρώγανε, στύλωναν, όλο το βράδυ νηστικά. 

Μετά, αν δεν πήγαιναν στο χωράφι, κολατσιό και φαγητό 

το μεσημέρι. Παίζανε όλο το απόγευμα κι εγώ έτριβα 

τομάτα στο ψωμί, το πότιζα λάδι και τα κυνηγούσα στο 

χωριό να φάνε. Σα βράδιαζε, τρώγαμε και, κουρασμένα 

όλη μέρα, αποκοιμόνταν στις καρέκλες και στον καναπέ. 

Τα έπαιρνα αγκαλιά, τα πήγαινα στο κρεβάτι τους…» 

Εκεί σταμάτησε, ρούφηξε την κοκκινισμένη της μύτη, 

σκουπίστηκε και τίναξε το κεφάλι της, σα να ξυπνούσε 



 417 

από βαθύ ύπνο. Μακάρι να ήταν έτσι κιόλας. «Τώρα πια 

τι να τα λέω;…» 

Ένιωσε τα τραχιά της χέρια να σκεπάζονται από τα 

τρυφερά δικά του, αδούλευτα, χέρια γραφείου. Τον 

κοίταξε. Τα μάτια του λαμπύριζαν στα θαμπά φώτα της 

καμπίνας. Στις άκρες τους παραμόνευαν δυο σταγόνες 

δάκρυα για να κάνουν το κατηφορικό ταξίδι προς το 

καλοξυρισμένο πηγούνι του. 

«Στρατή μου, κλαις;» 

Τα χέρια του την έσφιξαν ακόμα περισσότερο χωρίς να 

την πονέσουν. « Πώς με είπες γιαγιά;» Δεν κρατήθηκε. Τα 

δάκρυα του κύλησαν στα μάγουλα του. Ένα έπεσε και 

χάθηκε κάπου στο κάθισμα. Ανάσαινε βαριά και γρήγορα. 

«Να ήξερες τι μου θύμησες!...»  

Την βαριά ατμόσφαιρα διέλυσε το πέρασμα των 

αεροσυνοδών με τα ποτά. Διάλεξαν καφέ. Ο Στράτος 

έμεινε με τα μάτια καρφωμένα στη μαύρη επιφάνεια του 

πλαστικού ποτηριού. Θα λεγε κανείς πως ψάρευε 

αναμνήσεις από το κατακάθι. Κι έτσι ήταν. Ακούμπησε το 

κεφάλι του πίσω στο κάθισμα κι άρχισε τη δική του 

ιστορία. 

«Στρατή με έλεγε η γιαγιά μου. Παιδί πήγαινα κι εγώ 

στο χωριό μου στα Άγραφα, έπαιζα κι εγώ με τα άλλα 



 418 

παιδιά, μου κάνε του κόσμου τα καλά να φάω. Φιλούσες 

κι εσύ τα εγγόνια σου για καληνύχτα;» 

« Πως δεν τα φιλούσα! Δεν κοιμόνταν αλλιώς!» 

« Αχ, γιαγιά, χρόνια είχα να πω αυτή τη λέξη…» 

«Για δεν ξαναπάς;» 

«Πάνε χρόνια που μας έχει αφήσει. Ο παππούς είχε 

πεθάνει πολύ πριν. Μετά πήγα εξωτερικό να σπουδάσω, 

έμεινα κει, ο πατέρας μου είχε εργοστάσια, τα έχω 

αναλάβει εγώ πια, μου τρώνε το χρόνο μου. Να, οι 

άνθρωποι απέναντι Γάλλοι είναι. Τους έδειξα το 

εργοστάσιο που έχουμε στα μέρη σας, να κάνουμε 

συνεργασία. Όταν σε άκουσα, είπα στον συνεργάτη μου 

να μείνει πίσω και να ρθει αύριο το πρωί…»Έφερε το χέρι 

πίσω από το κεφάλι και το πλάκωσε στο μαξιλάρι πίσω. « 

Συγγενείς στο χωριό δεν έχω, ερήμωσε το σπίτι, δε 

ξαναπήγα…» 

Τώρα γύρεψε κείνη το χέρι του. « Πάω να θάψω τον 

εγγονό μου…πως το λέω αυτό το πράγμα απορώ. Σε 

ευχαριστώ πολύ για ό, τι έκανες για μένα,. Ο Θεός να σε 

έχει καλά. Μετά που θα γυρίσω, θέλω να ρθεις να σε 

φιλέψω. Θα σου πω που μένω. Να μείνεις όσο θες!» Όση 

ώρα του το έλεγε, εκείνος έγειρε κι ακούμπησε το κεφάλι 

του στον ώμο της. Μύρισε τα ρούχα της, ύφασμα 

ποτισμένο με τα μυρωδικά που έβαζε στα συρτάρια. Σαν 



 419 

τη δική του γιαγιά. Χαμογέλασε. Έγινε πάλι παιδί. Κι 

αυτή έφερε το χέρι της και χάιδεψε τρυφερά το μπράτσο 

του. Σαν τον δικό της εγγονό. 

Τα μεγάφωνα ανάγγειλαν τη διαδικασία προσγείωσης. 

Έμειναν εκεί, στην ίδια στάση μέχρι που τους τράνταξαν 

οι τροχοί στο έδαφος. Την έβαλε σε ένα ταξί και την 

έστειλε στο σπίτι του νεκρού. Μα πριν χωρίσουν και 

χαρίσουν ο ένας στον άλλο την πιο μεγάλη και ζεστή τους 

αγκαλιά, της υποσχέθηκε πως θα πάει. 

 

Όταν έφτασε σπίτι του, είχε σουρουπώσει αρκετά. Το 

ρολόι στο χέρι του έλεγε πως η μητέρα του είχε δυο ώρες 

ακόμα μέχρι να σχολάσει. Θα την περίμενε να πάνε μαζί. 

Στάθηκε στο κεφαλόσκαλο, έβγαλε το κλειδί και 

σταμάτησε το χέρι του λίγο πριν το βάλει στη 

κλειδαρότρυπα. Περίμενε. Αν κι όλα είχαν γίνει τόσο 

γρήγορα,  είχαν αλλάξει τόσο απότομα, σα να τράβηξε 

κανείς ένα μεγάλο, χοντρό παραπέτασμα και το σκηνικό 

ανατράπηκε βίαια μπροστά του, περίμενε πως θα γινόταν 

όπως πριν. Έξυσε το μέτωπο του σε μια προσπάθεια να 

σκεφτεί. Στην αρχή σκέφτηκε μήπως είχε παρακοιμηθεί κι 

έβλεπε όνειρο σε βαθύ ύπνο. Η άσχημη είδηση, το τρέξιμο 

στο νοσοκομείο, η αγγελία του θανάτου, το πέρασμα από 



 420 

το κολυμβητήριο, όλα τόσο ζωντανά. Όνειρο τελικά; 

Κούνησε το κεφάλι του και πετάρισε τα μάτια. 

 Έλα ξύπνα! Ξύπνα! 

Το αεράκι δρόσισε το ιδρωμένο του πρόσωπο. 

Στράβωσε το σαγόνι του και χαμογέλασε μέσα στην πίκρα 

του, πως ότι σκέφτηκε ήταν μάταιο απλά. Φύλλα από τα 

δένδρα του δρόμου και σκουπίδια της μέρας γυρόφεραν 

στα πόδια του. Τα φώτα στα πεζοδρόμια είχαν ανάψει, οι 

σκιές έκαναν την εμφάνιση τους, η κίνηση λιγόστευε, 

παράθυρα έκλειναν πίσω του. Ήταν εκεί, ξύπνιος, ό, τι 

είχε γίνει ήταν πραγματικότητα και, δυστυχώς, έμπειρος 

να  αντιμετωπίσει την κατάσταση για δεύτερη φορά. Πίσω 

του φρέναρε ένα αυτοκίνητο. Από το χρώμα κατάλαβε ότι 

ήταν ταξί. Οι φιγούρες που βγήκαν του ήταν γνώριμες. 

Έκανε νόημα να πλησιάσουν και να μπουν μέσα. 

Άφησαν τις τσάντες τους πίσω από την πόρτα. Ο ήχος 

τους αντήχησε σε όλο το σπίτι. Έψαξε τον διακόπτη στον 

τοίχο. Σε κανονικές συνθήκες θα τον είχε βρει με την 

πρώτη. Τους ένευσε να καθίσουν στο τραπέζι της 

κουζίνας. Η μιλιά του σβηστή. Τα χε χαμένα. Το σπίτι 

μύριζε καθαριστικά. Η φρουτιέρα ήταν γεμάτη φρούτα. Ο 

Γιώργος πήρε ένα μήλο και το έπαιζε αμήχανα στο χέρι 

του. Ο Κυριάκος είχε στυλώσει το βλέμμα απέναντι, στο 

ρολόι πάνω στο νεροχύτη κοιτώντας αφηρημένα τις δυο 



 421 

μαύρες ψηφιακές κουκίδες που έδειχναν τα δευτερόλεπτα 

αναβοσβήνοντας. 

«Γιατί ήρθατε;» Λάθος ερώτηση, σκέφτηκε. Και πριν 

προλάβουν να απαντήσουν, θέλησε να το διορθώσει. 

«Ευχαριστώ που ήρθατε.» Ο Χρήστος τους κοιτούσε 

ακουμπισμένος στην πόρτα της κουζίνας. 

«Βασικά, φοβηθήκαμε, ήσουν πολύ ταραγμένος…» 

εξήγησε ο Γιώργος.  

«…και δεν θέλαμε να πάμε σπίτι» συμπλήρωσε ο 

Κυριάκος. 

«Πού είναι οι άλλοι;» 

«Πήγαν εκεί.» Εκεί. Κάπου μακριά κι αόριστα.  Δεν έχει 

όνομα το μέρος τέτοιες ώρες. 

Ο Χρήστος χαμογέλασε στυφά και κατέβασε το κεφάλι. 

«Πίστεψα πως, με τον πατέρα μου, είχα κλείσει το 

λογαριασμό μου με το θάνατο. Τελικά έκανα λάθος...» 

Στράφηκε και κοίταξε αφηρημένα στον τοίχο, με μια 

μπουκιά σάλιο στο στόμα του. Τα δάκρυα του κύλησαν 

πάλι στο αξύριστο του πρόσωπο. Κύλησε στο ξύλο της 

πόρτας, σα σταγόνα στο θολό τζάμι τα πρωτοβρόχια 

.Σωριάστηκε στα γόνατα, άδειο σακί. Τα παιδιά τον 

κοιτούσαν με μάτια χαμένα και στόμα ανοικτό, με λέξεις 

που χτύπησαν στα δόντια τους σαν κύμα και πισωγύρισαν. 



 422 

Έκλαιγε. Στην αρχή σιγά, μετά με λυγμούς. Είχε γίνει 

πάλι παιδί σε ένα διάδρομο νοσοκομείου. 

 Σηκώθηκαν να πάνε κοντά του όταν, ξαφνικά, τον 

έχασαν στα σκοτάδια της σκάλας που ανέβαινε στον πάνω 

όροφο. Κοιτάχτηκαν παραξενεμένοι, ώσπου τον άκουσαν 

να τους φωνάζει από το δωμάτιο του. Καθόταν κατάχαμα, 

μπροστά στο καλοστρωμένο κρεβάτι του, με μια μικρή 

κούτα μπροστά του. Χωρίς να μιλήσουν, κάθισαν κι αυτοί 

οκλαδόν δίπλα του. Την άνοιξε κι έβγαλε από μέσα της 

ένα μάτσο χρωματιστά χαρτιά. Φωτογραφίες. Έβγαλε το 

λαστιχάκι, πέρασε τρυφερά το χέρι του πάνω από την 

πρώτη, έκλεισε τα κλαμένα μάτια, θυμήθηκε και την 

έδωσε στα παιδιά. Μια ομάδα παιδιών με ένα κύπελλο 

δίπλα στη πισίνα. 

«Το πρώτο μας κύπελλο. Καταλαβαίνετε…» Τα παιδιά 

κούνησαν καταφατικά το κεφάλι αμίλητα. Συνέχισαν κι 

άλλες φωτογραφίες. Μια μαζί, οι δυο τους, γύρω από μια 

φωτιά, σε μια παραλία με σκηνές, μάλλον σε εκείνη δίπλα 

στην ταβέρνα, άλλη μια  ο Άκης με την Μαρία στο γάμο 

τους κι αυτός δίπλα, στο πρώτο επισκεπτήριο και στην 

ορκομωσία του στρατού. Τόσο καιρό καταχωνιασμένες 

και παρατημένες σε ένα σκοτεινό κουτί, συνέπεια της 

τεχνολογίας, τώρα βγήκαν πάλι στην επιφάνεια , για 



 423 

κουβαλήσουν μαζί τους μια εικόνα, μια στιγμή, έναν ήχο, 

μια μυρωδιά, ένα συναίσθημα, μια σχέση ολόκληρη.  

Μόνο σε μία σταμάτησε πιο πολλή ώρα και την κοίταξε. 

«Αυτή την είχα ξεχάσει» ψέλλισε και τους την έδειξε. Οι 

δυο τους  μικροί, σε ηλικία Γυμνασίου, καθισμένοι πλάτη 

με πλάτη, σε ένα πέτρινο πεζούλι, κάπου σε μια 

βουνοκορφή. Κάτω τους απλωνόταν οι πλαγιές ενός 

βουνού και στην άκρη διακρίνονταν ένα χωριό. Με 

καπέλα που έκρυβαν το μισό τους πρόσωπο, αλλά άφηναν 

το χαμόγελό τους να φανεί. 

«Πού είναι δω;» ρώτησε ο Γιώργος. 

«Στο βουνό πάνω από το χωριό μου. Είχαμε πάει μερικά 

χρόνια, μετά το θάνατο του πατέρα μου. Το πρωί που 

σηκωθήκαμε και είδε το βουνό, μου έβαλε την πρόκληση: 

να βγούμε στην κορυφή του. Δεν είπαμε σε κανένα 

τίποτα, πήραμε το μονοπάτι και μετά από τρεις ώρες 

είχαμε πατήσει πάνω. Μας πήρε φωτογραφία ένας βοσκός 

που χει τη στάνη του κει. Εκεί καθόμαστε.» Άφησε ένα 

ρουθούνισμα « Δεν ήξερε πώς να βγάλει φωτογραφία! 

Αυτή που βλέπετε είναι η πέμπτη του προσπάθεια.»  

 Σηκώθηκε. Στον τοίχο ήταν ένας πίνακας από φελλό 

που καρφίτσωνε σημειώσεις. Πήρε μια καρφίτσα με λευκό 

πλαστικό κεφάλι και την κάρφωσε με τόση δύναμη, που, 

αν ήταν ζωντανή, θα ούρλιαζε. Κοίταξε το πετρωμένο 



 424 

τους χαμόγελο, το φυλακισμένο στα χρώματα ενός 

ορθογώνιου χαρτιού. «Μακάρι να μιλούσε ε;» 

Θυμήθηκε και κάτι άλλο. Σε ένα πακέτο από τσίχλες, 

κάτω από τις φωτογραφίες, το βρήκε. Το κούφιο 

σαλιγκάρι περίμενε κει κρυμμένο για χρόνια. Έκλεισε το 

άδειο κέλυφος στη χούφτα του και το κούνησε σα ζάρι. 

Μετά το έβαλε στην τσέπη του και έριξε το κόκκινο του 

βλέμμα προς την πόρτα σαν άκουσαν τη πόρτα να ανοίγει 

και βήματα που ανέβαιναν στη σκάλα. Η μητέρα του 

φάνηκε στο κεφαλόσκαλο. 

 « Με πήρε τηλέφωνο η Σοφία…» πρόλαβε να πει πριν ο 

γιος της χαθεί στην αγκαλιά της, πριν μουσκέψει τον ώμο 

της. Έμεινε κει, σε μια γνώριμη από χρόνια στάση, όταν 

τον άφηνε να κλαίει τον πατέρα του. Χρόνια είχε να 

συμβεί. Δεν περίμενε πως θα γινόταν ξανά, ειδικά για ένα 

νέο άνθρωπο. Τον άφησε να κλάψει, ένιωσε το κορμί της 

να τραντάζει μαζί με το δικό του, σάρκινος σεισμός. Τον 

ένιωσε να ηρεμεί, σήκωσε το κεφάλι του με τα δυο της 

χέρια στα μάγουλα του και τον σκούπισε. Όπως το έκανε 

παλιά και πίστευε πως δεν θα το ξανάκανε. 

« Άντε, ετοιμάσου να πάμε» του είπε και πήγε στο 

δωμάτιο της. 

 « Μπείτε στον υπολογιστή μέχρι να πλυθώ. Φτιάξτε μια 

ομάδα στο facebook, βάλτε μια φωτογραφία του και 



 425 

καλέστε τους φίλους μας» τους πρόσταξε. Έμεινε ώρα, 

δεν ήθελε να βγει. Άφησε το νερό καυτό να τρέξει πάνω 

του, μα τα δάκρυα αποδείχτηκαν πιο καυτά. Μετά το 

μπάνιο, γύρισε στο δωμάτιο του, με μια υγρή γραμμή στο 

πάτωμα και μια πετσέτα τυλιγμένος. Ο Γιώργος, πιο 

έμπειρος με την τεχνολογία, του έδειξε την οθόνη. Είχαν 

γίνει τα πρώτα μέλη, οι πρώτες αφιερώσεις είχαν γραφτεί. 

Άφησε την πετσέτα να πέσει- είχαν εξάλλου εξοικειωθεί 

στο κολυμβητήριο και δεν ντρέπονταν να γδυθούν-, βρήκε 

καθαρά εσώρουχα και κάλτσες. Στην ντουλάπα του 

επικρατούσε ένα μικρό χάος, όσο κι αν προσπαθούσε να 

την τακτοποιήσει κάθε βδομάδα η μητέρα του. Έβγαλε 

ένα μαύρο πουκάμισο, ένα μαύρο τζιν παντελόνι και τα 

μόνα μαύρα παπούτσια που είχε, τα αθλητικά του.    

Έσφιξε μια γραβάτα στο χέρι του, την πέταξε. Δεν άρεσε 

σε κανέναν τους. Το πουκάμισο ανέμισε σαν κάπα, όταν 

το φόρεσε, ο κλειστός γιακάς τον πίεζε στον λαιμό του, 

τον άνοιξε. Το άφησε έξω από το παντελόνι, χωρίς να το 

ζώσει. Από τον καθρέπτη που κουμπωνόταν είδε πίσω του 

το παράθυρο. Είχε σκοτεινιάσει. Όπως αυτός. 

 

« Όπως εγώ με τον πατέρα σου, θα νομίζεις πως τον 

βλέπεις παντού, πάντα κάποιος θα του μοιάζει. Κάποια 

φωνή στο δρόμο ολότελα αγνώστου θα ναι ολόιδια με τη 



 426 

δική του. Θα νομίζεις πως θα βγει τη σκάλα, από το 

δωμάτιο, πως είναι ξαπλωμένος στο κρεβάτι ακόμα. Τα 

αυτοκίνητα κι οι μηχανές θα ναι όλα ίδια με τα δικά του. 

Μόνο εκείνος είναι ένας και μοναδικός.» Τα δάχτυλα της 

πέρασαν πάνω από τα λεία της μαλλιά, έτσι όπως ήταν 

ξαπλωμένη στην ποδιά της, συνήθεια που την είχε από 

μικρή. Συνήθως αποκοιμόταν εκεί, στο προσκεφάλι των 

γονάτων της. « Το σώμα φεύγει κι η ψυχή. Μα μας έδωσε 

ο Θεός το μυαλό και τη καρδιά για να κλείσουμε καθετί 

αγαπημένο μέσα τους, πολύτιμα διαμάντια σε χρυσές 

κοσμηματοθήκες. Ό, τι σου είπε, ό, τι σου έδειξε, ό, τι 

νιώσατε, όσα κάνατε μαζί, τα χεις καλά φυλαγμένα . Τον 

έχεις μέσα σου και θα τον κουβαλάς όσο ζεις κι όπου κι 

αν πας.»  

Ανασήκωσε το κεφάλι της. «Ναι μητέρα. Τον έχω μέσα 

μου.» 

 

Κι όλοι τους χάραξαν διαδρομές στο χάρτη, κίνησαν για 

έναν προορισμό, παραπόταμοι θλίψης που θα χυνόταν σε 

ένα βαθύ ποτάμι: το πατρικό του Άκη. 

 

 

 

 

 



 427 

 

 

 

 

 

 

 
12. 

 

Μόλις κατέβηκε από το αυτοκίνητο- το πήρε μετά ο 

Χρήστος να πάει στο κολυμβητήριο- δεν έκανε καλά καλά 

δυο βήματα και πιάστηκε από την καγκελόπορτα. 

Ζαλίστηκε. Ο κόσμος γύρω της έγινε μια παιδική σβούρα 

που κάποιος έβαλε όλη του τη δύναμη να την γυρίσει. Η 

αναπνοή της έβγαινε κοφτή και γρήγορη. Κι εκεί που 

νόμισε ότι θα πέσει στο κρύο πεζοδρόμιο, ο Βασίλης την 

έπιασε από το μπράτσο. Αχ, στήριγμα μου! Αναρωτήθηκε 

που έβρισκε το κουράγιο και κρατούσε τον εαυτό του κι 

εκείνη. Το ίδιο αναρωτιόταν κι αυτός από μέσα του. Δεν 

είχε επιλογή. Έπρεπε να αντέξει. Τα γόνατα της έμοιαζαν 

να μη την κρατούν πια. Κάποιος την έπιασε από το άλλο 

χέρι. 

«Τι έχει η κυρία;» 



 428 

Ο Βασίλης την κοίταξε και προς στιγμήν δεν την 

αναγνώρισε. Μα μετά είδε το παιδί στην αγκαλιά. Ο 

μικρός του χαμογέλασε.  

 Ο Βασίλης, μέσα στον πόνο του, βρήκε μια αχτίδα 

χαράς στον βαρύ ουρανό του και χάιδεψε το πηγούνι του 

παιδιού. «Εσένα σε έσωσα…» 

Μετά γύρισε στην γυναίκα με το απορημένο βλέμμα. « 

Έχασα το γιο μου…» Η γειτόνισσα έβαλε τη παλάμη στο 

στόμα κι άφησε μια κραυγή. «Πάω το παιδί στην πεθερά 

μου κι έρχομαι.» Την είδε να περνάει γοργά το δρόμο. 

Έμειναν οι δυο τους πάλι. Με βήματα σερνάμενα 

ανέβηκαν τα σκαλοπάτια. Τα παπούτσια τους βούτηξαν σε 

μια μικρή λίμνη νερό δίπλα στα λουλούδια. Το λάστιχο 

έσταζε ακόμα, δεν το είχε κλείσει καλά , στην ταραχή του 

με το παιδί απέναντι. Το μεταλλικό τραπεζάκι με τις 

καρέκλες στην άκρη της αυλής τους περίμενε να 

καθίσουν. Όπως κάθε μέρα, σαν είχε καλό καιρό. Να 

ετοιμάσουν τον καφέ, να φέρουν τα κουλουράκια , να 

νιώσουν το καυτό παχύρευστο υγρό να κυλάει στο λαιμό 

τους. Σήμερα, όμως, όχι.  

Πριν ανοίξει την πόρτα, κοίταξε στα δυτικά. Χαλούσε 

ο καιρός. 

Το σπίτι άδειο, το φως λιγοστό από τα παράθυρα, οι 

σκιές αρχίσανε τον χορό τους στους τοίχους. Για ένα 



 429 

πετάρισμα του βλεφάρου, τους φάνηκε πως το σπίτι ήταν 

άλλο, σα να είχαν μπερδέψει τη γειτονιά και μπήκαν 

αλλού. Μα στην δεύτερη ματιά, ήταν όλα εκεί. Το βαρύ 

σκαλιστό  τραπέζι με τις καρέκλες στο κέντρο του 

σαλονιού, το σκρίνιο πίσω με τον καθρέπτη, ο καναπές με 

τις πολυθρόνες στα αριστερά, μπροστά από το τζάκι. Η 

βιβλιοθήκη, κατάφορτη βιβλία, κάλυπτε τον μεσαίο τοίχο. 

Πόσες φορές δεν έφαγαν στο τραπέζι, με τον Βασίλη να 

προσπαθεί να επιβάλλει την τάξη ανάμεσα σε τέσσερα 

ζωηρά παιδιά, πόσες φορές δεν της λέρωσαν τα 

καλύμματα των επίπλων με σοκολάτες, μαρκαδόρους και 

παγωτά. Σαν μεγάλωσαν, τους θυμόταν όλους να ψάχνουν 

τη βιβλιοθήκη για φθαρμένα βιβλία που είχαν διαβάσει οι 

ίδιοι κι εξακολουθούσαν να τραβούν το ενδιαφέρον, 

βιβλία από το Πανεπιστήμιο ή κλασσική λογοτεχνία, 

ελληνική ή ξένη. Την αγάπη της για την ανάγνωση την 

είχαν πάρει όλα τα παιδιά της. 

 Ο απέναντι τοίχος ήταν γεμάτος φωτογραφίες. 

Πλησίασε. Σταύρωσε τα χέρια της στο στήθος και άρχισε 

να τις κοιτάει. Μία μία. Ξάφνου, τα χρώματα πετάχτηκαν 

από το χαρτί και το τζάμι και γίναν ολογράμματα μπροστά 

της: ένα σαββατοκύριακο κάποιο καλοκαίρι, φορώντας τα 

μαγιό τους και ποζάροντας με φλούδες φαγωμένου 

καρπουζιού ,με τη μούρη τους γεμάτη κουκούτσια και 



 430 

ζουμιά, μια βόλτα στα χιόνια, με χιονόμπαλες στα χέρια, η 

ομάδα με μετάλλια, αυτός με ένα κύπελλο στα χέρια, η 

απονομή του πτυχίου του, με τη Μαρία στο γάμο τους. 

Ξεκρέμασε μια που ήταν με το γαμπριάτικο κουστούμι, 

την κοίταξε με λαχτάρα και την έσφιξε στο στήθος της. Οι 

πρώτες σταγόνες πέσαν στην κορνίζα, οι επόμενες στο 

τζάμι. Το καθάρισε. Ας ζωντάνευσε για μια στιγμή, ας της 

μιλούσε. Σήμερα κάνουν πράγματα και θαύματα οι 

φωτογράφοι, μα φωνή δε βάζουν. 

Ο Βασίλης την αγκάλιασε απαλά από τον ώμο και 

μάζεψε με τα χείλη του τα δάκρυα που έσταζαν από τα 

μάγουλα του. « Ο Άκης μας, Βασίλη… Ο καλός μας…» 

Άφησε την φωτογραφία στα χέρια του κι ανέβηκε στο 

δωμάτιο της. Κάποιος χτύπησε την πόρτα. Φευγαλέα, 

ήλπισε πως θα ταν ο γιος του. Άφησε τη φωτογραφία στο 

τραπέζι και προχώρησε με βαρύ και σερνάμενο βήμα. Την 

άνοιξε με μια ελπίδα που κρεμόταν στη καρδιά του, όπως 

κρέμονται οι σταλαχτίτες από τις στέγες στο χιονιά. Μα 

δεν ήταν αυτός· κι η ελπίδα έπεσε κι έγινε χίλια 

κρύσταλλα στο κατώφλι. Μπροστά του στεκόταν η 

γειτόνισσα με μια μεγαλύτερη γυναίκα.  

«Είναι η πεθερά μου» εξήγησε. «Άφησα το μικρό στον 

πατέρα του και ήρθαμε.» 



 431 

Τους έκανε χώρο και πέρασαν. Σαν να ήταν έμπειρες 

σε τέτοια δυσάρεστα γεγονότα, τους βοήθησε να  

μεταφέρουν το τραπέζι στην γωνία, τις καρέκλες στην 

άκρη σε μια σειρά, τα άλλα έπιπλα το ίδιο. Με 

συνεννόηση που γίνονταν περισσότερο με τα μάτια και 

σιγοψιθυρίσματα, άδειασαν τον άδειο χώρο που θα 

έμπαινε το φέρετρο, σκούπισαν το πάτωμα , κατέβασαν 

τις φωτογραφίες και συμμάζεψαν τα βιβλία στη 

βιβλιοθήκη. Του φάνηκε ότι ήξεραν τη διαδικασία, σα να 

το είχαν ξανακάνει. Δεν τόλμησε να ρωτήσει. Πήγαν να 

κουνήσουν τη σκακιέρα. 

«Αφήστε την εκεί, όπως είναι. Θα την πάρω εγώ.» 

Βρήκε την κούτα, έβαλε τα πιόνια, μερικά τα έσφιξε στο 

χέρι του, τον πλήγωσαν οι άκρες τους, την φύλαξε. 

Ένιωσε πίσω τους τις ανάσες των γυναικών βαριές. Δεν 

ήξερε καν τα ονόματά τους. 

 «Δυστυχώς, σήμερα συναντιόμαστε κάτω από 

άσχημες συνθήκες. Είμαι ο Βασίλης…Η γυναίκα μου, η 

Σοφία κι ο γιος μου ο Άκης.» Έδειξε αόριστα προς τον 

τοίχο που πριν κρέμονταν οι κορνίζες. Δε χρειαζόταν να 

εξηγήσει ποιον εννοούσε. «Το παιδί είναι καλά;» 

«Ναι είναι καλά. Και πάλι ευχαριστώ. Είμαι η 

Νατάσσα κι η πεθερά μου, η Ελένη.»  



 432 

Ο Βασίλης έγνευσε καταφατικά. «Τι χρειαζόμαστε σε 

τέτοιες περιπτώσεις;» 

«Θα χρειαστείτε καφέ κυρίως, ένα μεγάλο γκαζάκι και 

μπρίκι για να κάνετε πολλούς ταυτόχρονα, ξηρούς 

καρπούς και γλυκά για τους επισκέπτες…» 

«Το βράδυ μπορείτε αν θέλετε να ετοιμάσετε και 

φαγητό. Στα μέρη μας βράζουμε αρνί και πίνουμε ζουμί» 

συμπλήρωσε η Ελένη. Με φωνή που έσβηνε συνέχισε. 

«Τον ξέρω τον πόνο σου, κύριε Βασίλη.»  

«Τι έχεις χάσει κυρά Ελένη;» Μια ερώτηση με φόβο 

για την απάντηση. 

Η κόρη της κατέβασε το κεφάλι κι εκείνη σήκωσε το 

δικό της. « Την άλλη μου κόρη.» Το είπε με στεγνά μάτια. 

Ξεροκατάπιε. Αγνοώντας ότι την ήξερε μόνο ένα τέταρτο, 

την πλησίασε κι έκλεισε τα χέρια του στα δικά της. Τα 

ένιωσε δουλεμένα, σκληρά, γδαρμένα. Την καταλάβαινε. 

Τώρα πια είχε αρχίσει να καταλαβαίνει. Την Ελένη, τον 

ξάδερφο του στο χωριό, όλους τους γονείς που έχασαν. 

 «Αν μπορείτε, κανονίστε τα, σας παρακαλώ εσείς και θα 

τα πληρώσω εγώ πείτε τους.»  

«Βασίλη! Βασίλη!»  

Η φωνή της γυναίκας του τον έκανε να ανέβει με τρεις 

δρασκελιές τη σκάλα. Την βρήκε καθισμένη στην άκρη 

του κρεβατιού τους, με την ντουλάπα αδειασμένη και τα 

ρούχα, τα δικά της ρούχα, ένα σωρό πάνω στο στρώμα και 



 433 

στο πάτωμα, πεταμένα με οργή μαζί με τις κρεμάστρες 

τους. 

«Βασίλη, δεν έχω…» Έτρεμε ολόκληρη, είχε τις 

παλάμες τις σφιγμένες σα μωρό  και κοιτούσε το άδειο 

έπιπλο. «Δεν έχω…» 

«Τι δεν έχεις καλή μου;» Ψυχραιμία. Μείνε 

ψύχραιμος, έστω εσύ. 

«Δεν έχω μαύρο φόρεμα…Τι να το έκανα; Δεν 

περίμενα να…» έκοψε τη φράση της, δεν ήθελε να πει 

αυτό που σκέφτηκε. Άρχισε να παίζει τα δάχτυλα της κι ο 

άνδρας της έπιασε τις χούφτες της για να σταματήσει. 

Την λύση την έδωσαν πάλι οι ξένες γυναίκες που τον 

είχαν ακολουθήσει μέχρι πάνω. Με την ανησυχία 

ζωγραφισμένη στα πρόσωπά τους. « Εγώ έχω μερικά, 

κάποιο θα σας κάνει» είπε η Ελένη και κατέβηκαν κάτω. 

Σε λίγο άκουσε την πόρτα να ανοίγει και να κλείνει. 

Έμειναν πάλι οι δυο τους. Έγειρε στον ώμο του. Άκουγε 

την ανάσα της ανακατεμένη με λυγμό. Πήρε ένα 

μεταξωτό μαντήλι, το κοίταξε, κάτι της θύμισε, το πέταξε 

πέρα. Αυτό, ελαφρύ και λεπτό καθώς ήταν, άνοιξε σαν 

πολύχρωμο αλεξίπτωτο και σκέπασε μια καφέ φούστα 

της. 

Γονάτισε μπροστά της. Με όσο σάλιο του είχε 

απομείνει προσπάθησε να υγράνει το στόμα του. Έφερε τα 



 434 

χέρια της στο στήθος του και τα κράτησε μερικά 

δευτερόλεπτα. Ο μόνος θόρυβος ήταν οι κοφτές τους 

ανάσες. Τα πρόσωπα τους  κόκκινα και παραμορφωμένα 

από τον πόνο, εκείνο τον απερίγραπτο πόνο του γονιού. 

«Σε χρειάζομαι τώρα. Σε θέλω δυνατή…»  

Η Σοφία κούνησε γρήγορα το κεφάλι της αρνητικά. 

«Δεν μπορώ…» 

«Μπορείς! Καλή μου, μπορείς.» Αναζήτησε με το 

βλέμμα του το δικό της. Τον απέφευγε. «Είμαι μαζί σου. 

Είμαι δω, κοίτα με! Δεν σε αφήνω. Βάλε όλη σου τη 

δύναμη. Μπορείς.  Κάν’ το για μένα! Κάν’ το για το παιδί 

μας! Καν’ το, καν’ το…»  

Σηκώθηκε και την άφησε να βυθιστεί στην κοιλιά του. 

Τα χέρια της έκλεισαν γύρω του όπως κλείνουν των 

παιδιών όταν αγκαλιάζουν τα δένδρα. Τον κοίταξε. 

Αμίλητη για λίγο. Κατένευσε. Την φίλησε στο μέτωπο. 

 Κάποιος χτυπούσε  πάλι την πόρτα. Η Ελένη έφερε 

μερικά φορέματα. Μαύρα.  

Το τηλέφωνο το βρήκε με το ακουστικό κατεβασμένο, 

πεσμένο, ακουμπούσε στο πάτωμα. Έτσι το χε αφήσει 

όταν τον πήραν. Που μυαλό. Του ήρθε να το πιάσει και να 

το εκσφενδονίσει στον τοίχο. Του έφερε κακά μαντάτα. 

Έπρεπε, όμως, να ειδοποιήσει. Τα δάχτυλα και τα μάτια 

του δεν πήγαιναν σωστά, δεν έβλεπε και δεν πατούσε 



 435 

σωστά τα πλήκτρα. Ποιόν να πάρει και τι να πει;  Έσφιξε 

το στριφτό καλώδιο γύρω από την παλάμη του.  

« Άκη μου, Άκη μου!...» 

Πήρε πρώτα τη μάνα του.  

«Μάνα…»  

Της το πε. Την άκουσε να φωνάζει και να σβήνει η 

φωνή της στη γραμμή. Το έκλεισε. Πήρε τον Αλέξανδρο. 

Μόλις είχε σχολάσει.  

«Παιδί μου…» 

Θα έφευγε με το πρώτο λεωφορείο. Πήρε την κόρη 

του. Κλειστό. Ο Γιάννης θα πήγαινε στην Μαρία κι ο 

Χρήστος στην ομάδα. Τους ήθελε όλους εκεί. Η γυναίκα 

του είχε έναν αδερφό στην Ισπανία, χρόνια παντρεμένο 

στη Μάλαγα, θα προσπαθούσε να τον βρει αργότερα. 

Ήταν ο μόνος στενός  συγγενής της γυναίκας του, οι 

γονείς της είχαν πεθάνει. Θα τον ήθελε αυτή την ώρα. 

Κι έμεινε εκεί. Με ένα μαύρο τηλέφωνο δίπλα του. 

«Την έκανες τη δουλειά σου» μονολόγησε. Το άφησε με 

ανοικτή γραμμή, δεν ήθελε άσκοπα τηλεφωνήματα. Η 

Νατάσσα επέστρεψε με τα ψώνια κι άρχισε να τα 

ετοιμάζει.  

Πήγε στο δωμάτιο του κι άρχισε να γδύνεται. Έβγαλε 

και το τηλέφωνο. Κοίταξε πάλι τις εξερχόμενες κλήσεις. 

Άκης, Άκης, Άκης. Του πέρασε από το μυαλό να καλέσει 



 436 

ξανά. Μα τελευταία στιγμή το άφησε στο κομοδίνο και 

πήγε στο μπάνιο. Το νερό πήρε από πάνω του τον ιδρώτα 

μα δεν μπόρεσε να σβήσει τη φωτιά μέσα του. Όταν 

μπήκε πάλι στο δωμάτιο τους, η Σοφία είχε μαζέψει τα 

ρούχα της. Εκείνος είχε να φορέσει. Ένα και μόνο μαύρο 

πουκάμισο, κι αυτό δώρο από τον γιο και τη νύφη του. 

«Δεν ήξερες να μην μου το πάρεις καθόλου» σκέφτηκε. 

Το κούμπωσε μέχρι πάνω κι έδεσε μια σκούρα γκρι 

γραβάτα. Μαύρο κουστούμι και μαύρα παπούτσια. 

Κοιτάχτηκε στον καθρέπτη. Αν ήταν εκεί, θα του έλεγε 

πως δεν υπήρχε ομορφότερος μπαμπάς στον κόσμο. Δεν 

του άρεσε. Για κάποιο απροσδιόριστο λόγο. Το έβγαλε 

και φόρεσε ένα λευκό, χωρίς γραβάτα. Πριν κατέβει, 

αποφάσισε να φορέσει τελικά μία. 

Σαν βγήκε από το δωμάτιο τους, συναντήθηκε με τη 

γυναίκα του. Κοιτάχτηκαν αμίλητοι. Σε άλλη περίπτωση, 

θα έλεγαν πόσο τους πάνε τα ρούχα. Ύψωσαν το πηγούνι 

και τα στόματα τους τρεμόπαιξαν σαν φλόγες από κερί 

στο ρεύμα του ανέμου. Πλησίασε και του έδεσε καλύτερα 

την χαλαρή γραβάτα, σαν μια απλή καθημερινή συνήθεια. 

Σαν τελείωσε, την έσφιξε στο στήθος του απαλά, σαν τα 

μωρά πριν κοιμηθούν. Φάνηκε ήρεμη κι αυτό τον 

χαλάρωσε λίγο, μέσα στην αναστάτωση του.  Τον έπιασε 

από το μπράτσο για να παραμερίζει: στην αρχή ένιωσε το 



 437 

σφίξιμο της δυνατό σαν εκείνο στην καρδιά τους, μετά 

χαλάρωσε κι έγινε χάδι. Άκουσε πίσω του την πόρτα να 

κλείνει.  

Το φόρεμα της γειτόνισσας της έκανε τέλεια. Ίσιωσε 

μερικές ζάρες στην μέση και την ποδιά της. Είχε παχύνει. 

Έπιανε μερικά ψωμάκια στην κοιλιά της. Ο Άκης θα την 

μάλωνε αν την έβλεπε. Τον φαντάστηκε να στέκεται πίσω 

της, ακουμπισμένος στην πόρτα, να κουνάει το χέρι του 

σα να της έδινε ξύλο στον αέρα. Μετά από ώρα 

χαμογέλασε. Με αυτό το παιδί μόνο να χαμογελάσεις 

μπορείς. Είχε ένα σετ κολιέ και σκουλαρίκια με μαύρες 

πέρλες, δώρο από τον πεθερό της τη μέρα που την 

γνώρισε στους δικούς του. Φόρεσε τα σκουλαρίκια. Το 

κολιέ, όμως, το κράτησε στα δάχτυλα της, μαύρος 

καταρράκτης που χυνόταν στο πάτωμα. Τι έκανε; 

Στολιζόταν; Το παιδί της νεκρό κι αυτή…Στολιζόταν; 

Τα έβγαλε με δύναμη, τόση  που τα κλείστρα από το 

κούμπωμα πόνεσαν το λοβό της και τα φύλαξε. Δε 

χρειαζόταν. Εξάλλου σε κανέναν άνδρα του σπιτιού της 

δεν άρεσαν τα κοσμήματα. Όταν άνοιξε την πόρτα, ήταν 

εκεί. Όπως πάντα, εκεί μαζί της. Τον έπιασε από το χέρι 

και κατέβηκαν τη σκάλα. Αν είχε κόσμο το σπίτι, θα τους 

χειροκροτούσαν σα νεόνυμφους. Το κεφάλι της έπεσε 

βαρύ στο μπράτσο του. Δεν είχε έρθει ακόμα κανείς. 



 438 

«Θέλετε έναν καφέ;» ρώτησε χαμηλόφωνα η Νατάσσα 

από την πόρτα της κουζίνας. 

«Κάντε και για σας κι ελάτε.» 

Κάθισαν στις δύο πολυθρόνες. Η Σοφία άφησε να 

πέσουν τα χέρια της στα πόδια της κι ο Βασίλης δίπλωσε 

το ένα στο στήθος του και στήριξε το άλλο πάνω του, 

κρύβοντας το πηγούνι του στην ανοικτή του παλάμη. 

Αναστέναξε για άλλη μια φορά. Στο τζάκι, μια μαυρίλα 

από τη στάχτη απλωνόταν στο δάπεδο του. Όπου να ναι 

θα το άναβαν. Θα παράγγελναν τα ξύλα από τον αγρότη 

το Νίκο, που έμενε λίγο έξω από την πόλη κι έσκιζε 

γέρικες ελιές για ξυλεία. Ένας τόνος το λιγότερο, αν ο 

χειμώνας ήταν βαρύς, μισός ακόμα. Όταν τα παιδιά ήταν 

μικρά, το πρώτο άναμμα ήταν μια γιορτή. Οι δυο μεγάλοι 

κουβαλούσαν τα ξύλα μέσα σε κουβάδες και τα έκτιζαν 

δίπλα του. Εκείνος τα έστηνε σα πυραμίδα, ο Αλέξανδρος 

έβαζε το προσάναμμα και άφηναν την μικρή τους αδερφή 

να πετάξει το αναμμένο σπίρτο. Μόλις έβλεπαν τις πρώτες 

σπίθες να θεριεύουν, τα παιδιά ξεσπούσαν σε 

χειροκροτήματα. 

«Κοίτα, μπαμπά, άναψε!» 

Και καθόταν όλα τους πάνω στο χαλί και κοιτούσαν 

τη φωτιά. Μετά η Σοφία έφερνε παιδικά παραμύθια κι, 

όταν μεγάλωσαν και καταλάβαιναν, μια παλιά 



 439 

εικονογραφημένη Βίβλο, που την είχε κι εκείνη παιδί και 

τους διάβαζε. Εκεί έμαθαν τα πρώτα τους τραγουδάκια, 

έγραψαν τα πρώτα τους γράμματα, διάβασαν τις πρώτες 

τους λέξεις. Κι όταν τα ξύλα γίνονταν κάρβουνα, ο 

Βασίλης έφερνε μια ψησταριά με τέσσερα «πόδια» κι 

έψηνε πάνω της μπριζόλες και ψάρια καμιά φορά. Τα 

παιδιά αναλάμβαναν να γυρίζουν το κρέας κι έγλυφαν τα 

δάχτυλα τους μετά, είτε από τη νοστιμιά, είτε επειδή 

καίγονταν. Και σαν ερχόταν η ώρα να πάνε για ύπνο, 

έφερναν τις κουβέρτες και τα μαξιλάρια τους και 

ξάπλωναν στρωματσάδα. Αποκοιμόνταν με τα χέρια πίσω 

από το κεφάλι ή γυρισμένοι στο πλάι, με τελευταία εικόνα 

τη μισόσβηστη στάχτη να δίνει μια κοκκινωπή απόχρωση 

στα όνειρα τους.  

Δίπλα στο τζάκι το καλάθι για τα ξύλα, η μασιά και τα 

άλλα εργαλεία κρεμασμένα στη βάση τους, το μεταλλικό 

προστατευτικό για όσο καιρό δεν το άναβαν, παγωμένα. 

Πάνω στο τζάκι δυο διακοσμητικά και μερικές 

φωτογραφίες. Ένας πίνακας ζωγραφισμένος από μια 

ξαδέρφη τους, που απεικόνιζε κάποιο φανταστικό νησί, 

κρέμονταν στην καμινάδα. Όλα εκεί, όπως τα άφησαν 

πριν κι όπως τα άφησε κι αυτός. Σε λίγο καιρό θα 

χρειαζόταν να το ανάψει. Δεν ήθελε. 



 440 

«Θα πήγε ο Γιάννης ρούχα για τον Άκη;» ρώτησε η 

Σοφία με μια αγνώριστη φωνή, πρωτόγνωρη, βγαλμένη 

βραχνά από το βάθος του λάρυγγα  της. Μίλησε μετά από 

ώρα κι αναγκάστηκε να βήξει για να διώξει ένα φλέμα 

από τον ξεραμένο της λαιμό. 

«Πιστεύω πως ναι.» Η δική του φωνή ήταν παράξενα 

ήρεμη. 

«Τι ώρα θα ρθει;» 

« Όπου να ναι καλή μου.» 

«Βασίλη, το παιδί είναι μόνο του.» 

Δεν της απάντησε. 

«Ορίστε οι καφέδες σας. Τους κάνω μέτριους και 

σκέτους» είπε η Νατάσσα και τους πρόσφερε τον καφέ σε 

μικρά πλαστικά φλιτζανάκια που χρησιμοποιούσαν στις 

κηδείες και δεν ήθελαν πλύσιμο. Τους πήραν με το κεφάλι 

να νεύει ευχαριστώ. Ήπιε μια ελάχιστη  γουλιά και την 

κράτησε στο στόμα του. Την έπαιξε με τη γλώσσα του. 

Πίκριζε. Αν δεν είχε τις ξένες γυναίκες, θα την έφτυνε. 

Όχι γιατί δεν του άρεσε, αλλά για την αφορμή που τον 

έπινε. Κοίταξε τη γυναίκα του και ήταν σίγουρος ότι είχε 

κάνει την ίδια σκέψη. 

«Καθίστε μαζί μας.» Εκείνες κάθισαν απέναντι, στον 

καναπέ. Για μερικά δευτερόλεπτα οι  μόνοι ήχοι μέσα στο 

σπίτι ήταν οι ρουφηξιές του καφέ και το τικ τακ στο ρολόι 



 441 

του σαλονιού. Η Σοφία δεν ήπιε πάνω από μια γουλιά. 

Άφησε τον καφέ στο τραπεζάκι δίπλα της.  

«Το παιδί είναι καλά;» ξαναρώτησε· είχε ξεχάσει. 

«Ναι. Χάρη σε σας, ναι, είναι καλά.» απάντησε η 

μητέρα του, ευγενικά και πάλι. 

«Πώς το έπαθε;» 

«Του αρέσει πολύ το ψωμί. Και μάσησε πολύ.» Μετά 

στράφηκε στην Σοφία που δεν ήξερε. « Ο σύζυγός σας το 

απόγευμα έσωσε τη ζωή του παιδιού μου. Του είχε 

καθίσει μια μπουκιά στο λαιμό και ήμουν μόνη μου. 

Άκουσε τις φωνές και ήρθε.» Εκείνη κατένευσε και 

κοίταξε τον άνδρα της. Αν ήταν άλλη ώρα, πριν γίνουν 

όλα αυτά, θα τον αγκάλιαζε και θα έλεγε πόσο περήφανη 

είναι για τον ήρωα της. Τώρα απλά αρκέστηκε σε ένα 

απαλό άγγιγμα στο χέρι. 

«Εμάς…» άρχισε να μιλάει και δεν πίστευε  ακόμα σε 

αυτά που έπρεπε να πει «εμάς είχε ένα ατύχημα. Με τη 

μηχανή. Πήγαινε στην Αθήνα για αγώνες. Παίζει πόλο.» 

Σκέφτηκε ότι χρειαζόταν αόριστος χρόνος, αλλά δεν το 

άλλαξε. Δεν θα τον χρησιμοποιούσε στις κουβέντες για 

τον γιο της. Ενεστώτας, μόνο ενεστώτας. 

Η Νατάσσα κοίταξε τη μάνα της με μισή αγωνία και 

μισή λαχτάρα. Η Ελένη έσφιξε το κυπελάκι κι έγειρε τον 

κορμό της μπροστά. «Κάπως έτσι έχασα κι εγώ την άλλη 



 442 

μου κόρη. Παραμονή Πρωτοχρονιάς γυρνούσε από τη 

δουλειά της- δούλευε σε ένα γυράδικο- και κάποιος την 

παρέσυρε με το αυτοκίνητο του. Την κόλλησε στον τοίχο. 

Άφησε δυο ορφανά.» 

Η Σοφία κρεμάστηκε από τα χείλη της. Στα κόκκινα 

μάτια της άστραψε ένα φως. Κάποια μάνα την 

καταλάβαινε. Δεν ήταν μόνη της εκεί. Μια μέχρι τα πριν 

ξένη της μπορούσε να συλλάβει τον πόνο της, να 

συντονιστεί στον κτύπο της καρδιάς της. Τα ρούχα που 

φορούσε, λοιπόν, είχαν φορεθεί για ανάλογη περίπτωση. 

Αν η θλίψη που κουβαλούσαν γινόταν βάρος, θα ταν 

ασήκωτα. Χάιδεψε το ύφασμα ασυναίσθητα. Σηκώθηκε 

και την πλησίασε. Κάθισε δίπλα της. 

«Μάνα κι εσύ…» της είπε και την αγκάλιασε. Η 

Ελένη την έκλεισε όσο πιο τρυφερά μπορούσε στην 

αγκαλιά της, όπως έκλεινε κάποτε την κόρη της, όπως 

αγκαλιάζει τώρα τα ορφανά της. 

Νέο χτύπημα στην πόρτα και πριν απαντήσει ο 

Βασίλης αυτή άνοιξε. Ένας, δύο, τρεις , πέντε, δέκα, 

παραπάνω. Μπήκαν αργά, με σκυμμένα κεφάλια, 

αμίλητοι. Ούτε ένα γεια. Τους ήξερε όλους. Από παιδιά. 

Από τότε που ξεκίνησαν στην ομάδα. Όταν ήρθαν 

ντροπαλοί κι ο Άκης τους έδωσε θάρρος στο πρώτο τους 

παιχνίδι, αφού μίλησαν για ώρα στα αποδυτήρια. Να είναι 



 443 

όλοι μαζί, νικητές μα κυρίως ηττημένοι. Να ταξιδεύουν σε 

όλη την Ελλάδα σχεδόν με το λεωφορείο, φασαριόζοι 

στην αρχή, νυσταγμένοι και κοιμισμένοι στην επιστροφή. 

Κι ο αρχηγός τους, από την πρώτη θέση, να σηκώνεται 

όταν άκουγε ησυχία να δει αν είναι όλοι τους καλά. Μαζί 

τους κι αυτός με τις οικογένειες τους, όταν δεν είχαν 

δουλειά, στις κερκίδες με φωνές και συνθήματα. Χρόνια 

τώρα. 

Τους κοίταζε σαν έμπαιναν ένας- ένας. Ο Χρήστος και 

οι δυο μικροί δεν ήταν εκεί. Ο Ιάσωνας, το παιδί που ήρθε 

αμέσως μετά από το γιο του στην ομάδα, με τα μαλλιά του 

κόκκινα και το πρόσωπο γεμάτο φακίδες, χαρακτηριστικά 

από τη βορειοευρωπαία μητέρα του. Είχε γίνει ολόκληρος 

άνδρας και οι τρίχες του είχαν πάρει το χρώμα του 

κασσίτερου. Ο Ιορδάνης, που φοβόταν να βουτήξει το 

κεφάλι του στο νερό και σήκωνε την πισίνα στο πόδι, 

τώρα ήταν από τους γρηγορότερους. Ο Μάνος, που οι 

καλοκαιρινές διακοπές στη Σύρο για τρεις μήνες, τον 

έκαναν τόσο μελαχρινό, που πολλοί τον νόμιζαν για 

Άραβα. Ο Κώστας με τα μεγάλα χέρια, ο Φίλιππός με την 

ουλή στο πηγούνι, σημάδι όταν έπεσε και χτύπησε στο 

μάρμαρο της πισίνας. Ο Βασίλης τον πήγε αγκαλιά ως το 

νοσοκομείο. Όταν χαμογελούσε, αυτή μεγάλωνε κι 

άσπριζε. Ήταν όλοι τους, κατά μια έννοια, παιδιά του. 



 444 

Πόσες φορές δεν τους έφερε σπίτι ο Άκης, να φάνε μετά 

από αγώνα κι ορισμένοι, αν νύχτωνε, κοιμόνταν στα άδεια 

κρεβάτια, στις πολυθρόνες και δυο-δυο στον καναπέ . 

Ακόμα και στο πάτωμα, αν ήταν καλοκαίρι. 

Στηρίχτηκε στα μπράτσα της πολυθρόνας και 

σηκώθηκε αργά. Έπιασε τον εαυτό του να μειδιάζει από 

μια περίεργη χαρά, αταίριαστη με την ώρα, που φάνηκε 

στα διάπλατα ανοιγμένα του μάτια. Θα ακολουθούσε πίσω 

τους; Πως επιτέλους ξύπνησε από το όνειρο και θα 

κλείσει την πόρτα με ένα «καλησπέρα»;  

Μάταια. Ο τελευταίος που μπήκε κι  έκλεισε την 

πόρτα ήταν ο προπονητής τους.  

 

Το σκοτάδι είχε πια αρχίσει να πέφτει κι ο δρόμος 

μπροστά από το σπίτι του Άκη ήταν έρημος, τα 

πεζοδρόμια άδεια από αυτοκίνητα. Ήταν ώρα που ακόμα 

εργάζονταν, οπότε υπήρχε άπλετος χώρος να παρκάρει κι 

ο πιο ατζαμής οδηγός. Από τα παράθυρα έβγαινε λιγοστό 

εσωτερικό φως. Μήπως δεν είχαν έρθει ακόμα; Τότε είδε 

μια σκιά στο παράθυρο, πίσω από τις  κλειστές κουρτίνες. 

Μάλλον ήταν οι πρώτοι που ερχόταν. Παρκάρισαν 

μπροστά και απέναντι, τρία αυτοκίνητα, το δικό του και 

δυο παικτών, όλοι μαζί.. Όταν άνοιξαν τις πόρτες ένα 

δροσερό βοριαδάκι τους έκανε να ανατριχιάσουν και να 



 445 

κλείσουν ως πάνω τις φόρμες τους. Είχε μαζέψει σύννεφα 

στον ορίζοντα. 

Τον άφησαν να μπει μπροστά. Με τα χέρια στις 

τσέπες, σταμάτησε στην κλειστή μεταλλική εξώπορτα. Το 

σπίτι αυτό το ήξερε τόσο καλά , όσο και το δικό του. Την 

πρώτη φορά που χτύπησε το κουδούνι τους ήταν για να 

ανακοινώσει στον Βασίλη και τον έφηβο τότε Άκη ότι θα 

ξεκινούσε προπονήσεις. Δεν του άρεσε να παίρνει 

τηλέφωνο ή να στέλνει επιστολές. Αφού ήταν πλέον δικοί 

του αθλητές, ήθελε να πηγαίνει ο ίδιος στα σπίτια τους. 

Αυτό το έκανε γιατί ήθελε ακόμα να γνωρίζει το 

οικογενειακό περιβάλλον τους. Αν υπήρχε πρόβλημα στο 

σπίτι, ήθελε να το ξέρει και να αντιμετωπίζει καλύτερα το 

παιδί. Έτσι έμαθε ότι ο Γιώργος ήταν από άλλη πόλη κι 

ότι ο Κυριάκος είχε χάσει τους δικούς του. Σημαντικές για 

αυτόν λεπτομέρειες. Την πόρτα άνοιξε ένα μικρό κορίτσι 

που άρχιζε να φωνάζει τον πατέρα της. Ο Βασίλης φάνηκε 

μετά από λίγο, για να αρχίσει να φωνάζει κι αυτός τον 

Άκη, που κατέβηκε τρεχάτος τα σκαλιά. Η Σοφία είχε 

ψήσει γλυκό ρεβανί, τόσο νόστιμο που ακόμα θυμάται τη 

γεύση στο στόμα του. Ο Άκης είχε μείνει άναυδος, 

κολλημένος στην καρέκλα του, σε αντίθεση με την 

αδερφούλα του που όρμησε στην αγκαλιά του και την 



 446 

μητέρα του που τον φιλούσε στο μάγουλο, κάνοντας τον 

να κοκκινίσει από ντροπή. 

«Θα είναι κι ο Χρήστος;» ρώτησε. 

Ο προπονητής χάρηκε για την αδερφική τους αγάπη. 

«Ναι, βέβαια. Θα έρθετε μαζί μου να πάμε από κει;» Το 

παιδί έγνευσε καταφατικά. Ένας κύκλος είχε ανοίξει. Από 

τότε είχε έρθει ως επισκέπτης δεκάδες φορές, καλεσμένος 

για καφέ ή φαγητό, με την τελευταία πριν μερικά 

εικοσιτετράωρα, όταν αποχαιρετούσαν τον Άκη. 

Και τώρα αυτός ο κύκλος έκλεινε πρόωρα κι οριστικά. 

Μια τελευταία μάζωξη, ένα τελευταίο κέρασμα, ένας 

τελευταίος αποχαιρετισμός Έμεινε στο χερούλι της 

πόρτας μια στιγμή παραπάνω από όσο έπρεπε. Στιγμή 

αμηχανίας και, κάτι σπάνιο για αυτόν, δειλίας. Δεν 

μπορούσε να λυγίσει ένα πόμολο που θα τον έφερνε ένα 

βήμα πριν συλλυπηθεί. Ναι, ο προπονητής των τίτλων και 

των προκρίσεων, εκείνος που έμενε ατάραχος σε κάθε 

λεπτό αγωνίας ενός αγώνα, είχε χάσει το θάρρος του. 

Τελικά, παραμέρισε κι άφησε τα παιδιά να μπουν 

μπροστά. Τα είδε να ανοίγουν την πόρτα και να χάνονται 

στο εσωτερικό του σπιτιού. Ρίγησε και σήκωσε ως πάνω 

το γιακά του. Απόψε θα χε κρύο. Ένιωσε την πληγή στο 

χέρι του να ματώνει πάλι. Χαλάλι του. 

 



 447 

Βρήκε την αυτοκυριαρχία του και ίσιωσε την πλάτη 

την ώρα που ο προπονητής γυρνούσε προς αυτόν. Άκουσε 

πίσω του το ύφασμα της άλλης πολυθρόνας να θροΐζει: η 

Σοφία σηκώθηκε κι αυτή. Μια στιγμή πάλι μέχρι να 

σηκώσει το κεφάλι, άλλη μια μέχρι να κινηθεί, μια να 

σηκώσει το χέρι. Μια στιγμή παραπάνω από το 

φυσιολογικό. Αμηχανία. Κοιτάχτηκαν και ταυτόχρονα 

ξεροκατάπιαν. Ο προπονητής ήρθε κοντά στο Βασίλη και 

τότε αυτός παρατήρησε ότι είχε κόκκινα μάτια. Είχε 

κλάψει. Πιθανόν και για πρώτη φορά μετά από χρόνια. 

Αγκαλιάστηκαν και σφίχτηκαν με όλη τους τη δύναμη 

σχεδόν, χωρίς, όμως, να κινηθούν πέρα δώθε. Τα δυνατά 

του χέρια έκλεισαν το πρόσωπο του Βασίλη και κούνησε 

το κεφάλι με υγρά ματόκλαδα. 

«Συλλυπητήρια, Βασίλη…» Το πε, κατάφερε και το 

πε. 

«Σε ευχαριστώ, Ανδρέα, σε ευχαριστώ. Για όλα σε 

ευχαριστώ…» Τον ακούμπησε στον ώμο και τότε 

παρατήρησε ότι το χέρι του είχε χτυπήσει. Η πληγή είχε 

ματώσει λίγο, αλλά φαινόταν στον επίδεσμο. Τον ρώτησε 

με τα μάτια, για να λάβει απάντηση ένα αόριστο νεύμα 

του κεφαλιού. 

«Παιδιά ελάτε…» Έκανε μια  κίνηση προς το μέρος 

τους. Τα παιδιά, στη σειρά, αμίλητα, με τη τυπική σκληρή 



 448 

λέξη των «συλλυπητηρίων» κολλημένη στα δόντια τους, 

να μη βγαίνει ποτέ ξεκάθαρη, παρά ένα μουρμουρητό 

ακαθόριστο, πέρασαν κι έσφιξαν το χέρι του Βασίλη και 

της γυναίκας του και να σταθούν έπειτα στον τοίχο, σαν 

συλληφθέντες για αναγνώριση ενόχου, αφήνοντας τον 

προπονητή τους να πάρει μια καρέκλα από το τραπέζι. Θα 

χρειάζονταν καρέκλες τελικά. 

«Ο γιος μου, παιδιά μου,» ένιωσε μια ζάλη κι 

ακούμπησε στην πλάτη της πολυθρόνας διακριτικά να μην 

τον δουν  «ο αρχηγός σας, ο αδερφός σας, δεν είναι εδώ. 

Πρώτη και τελευταία φορά που δεν σας περιμένει.» Πήρε 

βαθιά ανάσα, ξαναβρήκε τον έλεγχο, σήκωσε το χέρι, το 

άφησε λίγο σε ορθή γωνία, οι λέξεις κόλλησαν στον 

ουρανίσκο του, το κατέβασε. Η Νατάσσα του έφερε ένα 

ποτήρι νερό, τον κατάλαβε. Κάθισε. Η Σοφία ακούμπησε 

το χέρι της στο δικό του, το ένιωσε να τρέμει μέχρι που  

ηρέμησε. 

Με το βλέμμα έψαξε τους παίκτες. Βρήκε αυτόν που 

ήθελε. «Φίλιππε, έλα εδώ παιδί μου.» Ο νεαρός πήρε μια 

καρέκλα και κάθισε δίπλα του. Ο Βασίλης ανασκάλεψε 

λίγο τα κάρβουνα του μυαλού του με το σίδερο της 

μνήμης. «Θυμάσαι που είχες χτυπήσει το πηγούνι σου;» Ο 

Φίλιππος έγνευσε καταφατικά αμίλητος. «Δεν κοιμήθηκε 

όλη νύχτα. Το πρωί σηκώθηκε πρώτος, άυπνος, να έρθει 



 449 

να σε δει…» Τα μάτια του παιδιού τρυπούσαν σαν λέιζερ 

το ψυχρό πάτωμα. Τον ακούμπησε απαλά στο σβέρκο κι 

ένιωσε τη δόνηση των πρώτων αναφιλητών. 

«Κώστα;» Το παιδί δίπλα στην πόρτα ήρθε και κάθισε 

μπροστά του οκλαδόν. «Θυμάσαι το πρώτο σου γκολ; Πιο 

πολύ από σένα ο Άκης το χάρηκε! Δεν είχες πετύχει ποτέ 

και στεναχωριόσουν. Σου έδινε επίτηδες πάσα, μόνο σε 

εσένα, μέχρι που το έβαλες. Δυο εκείνη τη μέρα. Δεν τον 

είχα δει ποτέ πιο χαρούμενο.» Ο Κώστας έσκυψε το 

κεφάλι κι άφησε ένα δάκρυ να πέσει πάνω στο χαλί.  

« Όλους σας αγαπούσε. Ο τάδε αρρώστησε, μου έλεγε 

και περίμενε να γίνει καλά. Ο άλλος πέτυχε το νικητήριο 

τέρμα και πετούσε από χαρά όση ώρα κάναμε να έρθουμε 

εδώ. Σας είχε σαν αδέρφια…» Σηκώθηκε στητός μπροστά 

τους. Επιστράτευσε και την τελευταία του σταγόνα 

δύναμης. «Κι εγώ σας έχω σαν παιδιά μου και το σπίτι του 

θα είναι πάντα ανοικτό για σας. Θέλω μια χάρη…» Τους 

έφερε μισό κύκλο με το δάχτυλο του και είπε αργά « Να 

θυμάστε τις συμβουλές του και να μην τον ξεχάσετε 

ποτέ…Ποτέ!» 

Ψίθυροι ακουστήκαν τριγύρω. «Ποτέ..» Δεν 

κρατήθηκαν τα παιδιά. Τόση ώρα κρατούσαν το ποτάμι τα 

δάκρυα πίσω από το φράγμα των βλεφάρων, μα έσπασε κι 



 450 

αυτό. Έσκυψαν τα κεφάλια και δάκρυσαν ή έκλαψαν 

βουβά. 

«Μην κλαίτε παιδιά μου. Δεν θα το ήθελε…»  είπε η 

Σοφία, σπάζοντας την τρεμάμενη σιωπή της 

Σκουπίστηκαν στα μανίκια τους και ρούφηξαν τη μύτη 

τους. Με την άκρη του θολωμένου του ματιού είδε τον 

προπονητή να βγαίνει στην πλαϊνή αυλή από την ανοιχτή 

μπαλκονόπορτα. Τον ακολούθησε. 

Τον βρήκε να ακουμπάει τα χέρια στα κάγκελα και να 

τα σφίγγει με τόση δύναμη, που μπορούσε να φανταστεί 

τους φουσκωμένους μύες του κάτω από το σακάκι του. 

Θα τα σπάζε αν τα πίεζε λίγο παραπάνω. Κοιτούσε πέρα, 

απροσδιόριστα στο άπειρο, σα να ήθελα να αποφύγει το 

βλέμμα του πατέρα. Στάθηκε λίγα μέτρα πίσω του. 

Περίμενε λίγο και μετά του πρόσφερε το κυπελάκι του 

καφέ. Ο Ανδρέας το κράτησε στα χέρια του μα δεν ήπιε. 

«Δε συνηθίζω να πίνω καφέ. Και ειδικά για αυτή την 

περίπτωση, δεν θα πιω.» Δεν του τον  γύρισε όμως, το 

θεώρησε προσβολή, απλά το περιέστρεφε στη χούφτα του. 

Ο Βασίλης απλά κατένευσε. Η νύχτα είχε πέσει για τα 

καλά. Τα φώτα στα γύρω σπίτια είχαν ανάψει. Το βραδινό 

αγιάζι παρέσερνε στο διάβα του τα απομεινάρια της μέρας 

και τα μάζευε μικρούς σωρούς στις άκρες των δρόμων. 



 451 

«Με πήραν τηλέφωνο να με ρωτήσουν γιατί δεν ήρθε 

στην πρώτη προπόνηση.» 

Τα αυτιά του Βασίλη τέντωσαν. «Τους το είπες;» 

«Ναι, δε γινόταν αλλιώς. Σας στέλνουν τα 

συλλυπητήρια.» 

«Να ναι καλά.» 

 «Ο καλύτερος μου ήταν. Είναι η πρώτη φορά που 

παίκτης δικός μου πήγαινε στην εθνική ομάδα. Αν το 

ήξερα, δεν θα…» Έσφιξε τη γροθιά στο ελεύθερο χέρι 

του. 

Ο Βασίλης τον διέκοψε κι έκλεισε τη παλάμη γύρω 

από το μπράτσο του προπονητή.. «Δεν  φταις εσύ, 

Ανδρέα. Η εθνική είναι πάντα ένας στόχος για κάθε 

αθλητή. Εσύ έκανες με αφοσίωση την δουλειά σου και 

προσέφερες το καλύτερο στο παιδί μου. Σε είχε σαν 

δεύτερο πατέρα. Κι εγώ ξέρω σε τι χέρια τον άφηνα κάθε 

απόγευμα, από  μικρό παιδί.» 

«Κι εγώ τον είχα σαν γιο μου. Δεν έχω παιδιά, αλλά 

αν είχα, θα ήθελα να του μοιάζανε, γιατί ο Άκης είναι 

πραγματικά ένας ιδανικός γιος.» Οι βραδινές σκιές 

έκρυψαν το δάκρυ που είχε σταματήσει στην άκρη του 

ματιού του. Δε θυμόταν πότε ήταν η τελευταία φορά που 

είχε έστω δακρύσει. Ίσως στην έκτη αποβολή της 

γυναίκας του. 



 452 

Τα τελευταία λόγια μπορεί να μην τα άκουσε καν. 

Είχε μπει μέσα γιατί ακούστηκε το κουδούνι. Έκανε 

νόημα στη Σοφία να μη σηκωθεί και προχώρησε να 

ανοίξει. Τελικά ο Ανδρέας ήπιε μια γουλιά καφέ να 

υγράνει το στεγνό του στόμα. Τα σύννεφα δεν άφηναν το 

φεγγάρι να φανεί. Κοιτούσε τον πονεμένο πατέρα όπως 

έμπαινε στο σαλόνι, στητό και φαινομενικά ατάραχο. 

Σκέφτηκε πως κάποιος άλλος  στη θέση του θα τον 

κατηγορούσε που αυτός είπε στον γιο του να πάει στην 

προπόνηση. Τέτοιες ώρες το έρμο μυαλό ψάχνει αιτίες κι 

αίτιους. Αλλά του Βασίλη όχι. 

 

Αυτό το σπίτι το έβλεπε πρώτη φορά τόσο σκοτεινό. 

Όποτε ερχόταν, τα φώτα άναβαν σχεδόν όλα, τον 

περίμεναν να έρθει, να καθίσει να φάνε. Μετά, το 

μεσημέρι, όταν όλοι ξεκουράζονταν, το κρεβάτι ήταν 

πάντα στρωμένο, οι κουβέντες βαριεστημένες, τα μάτια 

βαριά, τα χέρια κάτω από το κεφάλι, ύπνος. Το απόγευμα 

ένα γλυκό του κουταλιού κι ένας φρεσκοστιμμένος χυμός 

πριν τη προπόνηση. Ακόμα κι αφού παντρεύτηκε ο Άκης 

και πήγε στο δικό του σπίτι, η πόρτα αυτού εδώ ήταν  

ανοικτή και τον περίμενε. Πάντα  ανοικτό, πάντα φωτεινό. 

Μέσα σε όλα τον ξένισε κι αυτό. Πάρκαραν απέναντι και 

κατέβηκαν. Κλείδωσε μα δεν έλεγε να κάνει βήμα. Οι δυο 



 453 

μικροί περίμεναν κι αυτοί. Μόνο η μητέρα του, ατάραχη, 

ούτε ο ίδιος δεν ήξερε πως το έκανε αυτό, πέρασε το 

δρόμο, μπήκε στην αυλή και γύρισε να τους κοιτάει 

περιμένοντας.  

Ακόμα να ξυπνήσει από το όνειρο. 

Όταν άνοιγε την είσοδο του σπιτιού και υποδεχόταν 

τους επισκέπτες του, φρόντισε πρώτα να ζωγραφίσει στο 

πρόσωπο του ένα αστραφτερό χαμόγελο. Έκανε την 

καλύτερη πρώτη εντύπωση, μετέδιδε την ζεστασιά της 

καρδιάς του. Αμέσως έσπαζε ο πάγος και οι καλεσμένοι 

του κάθονταν άνετα κι αναπαυτικά στις θέσεις τους. Το 

είχε αυτό τελικά. Μα τώρα δεν είχε τι να ζωγραφίσει. 

Μόνο βροχή. Και τώρα που άνοιξε την πόρτα, κοίταξε 

κάτω, στις ενώσεις των πλακακιών. Αισθάνθηκε την 

παρουσία και τις ανάσες πολλών. Κι όταν σήκωσε το 

κεφάλι, είδε μπροστά του δυο γνώριμα, κόκκινα μάτια. 

Αγκάλιασε το πέμπτο του παιδί με δύναμη, χάιδεψε τα 

γένια που φύτρωναν, μικρές ακίδες, στα μάγουλα του και 

μαζί με το χάϊδεμα παρέσυρε δυο γραμμές δάκρυ. Τον 

χαιρέτισε έπειτα η μητέρα του με τη αυστηρή κοψιά και 

την μεγάλη υπομονή, με ένα δυνατό σφίξιμο στο χέρι, 

παράταιρο για γυναίκα. Πίσω τους ερχόταν τα δυο αγόρια. 

«Πήρα τον πατέρα μου κι έρχονται» είπε ο Γιώργος. 



 454 

« Να ρθει ο φίλος μου, ναι.» Πέρασε τα χέρια του 

στους ώμους των παιδιών- μισό τρυφερότητα, μισό 

στήριγμα- και μπήκαν μέσα. 

Ο Χρήστος πήγε και κάθισε δίπλα στην Σοφία. Εκείνη 

του χαμογέλασε, πρώτη φορά απόψε, τον ακούμπησε στο 

κεφάλι και τον έφερε πάνω στον ώμο της. Θυμήθηκε πότε 

το είχε ξανακάνει. Δεν μπορούσε η μητέρα του να πάνε 

διακοπές και τον πήραν μαζί μέχρι ένα εξοχικό που 

νοίκιαζαν κάθε καλοκαίρι. Την μέρα της επιστροφής τους 

άφησε όλη μέρα στη θάλασσα. Το βράδυ που γυρνούσαν, 

ο Χρήστος με μισάνοικτα βλέφαρα πηγαινοερχόταν σαν 

εκκρεμές δίπλα της. Τον πήρε στην αγκαλιά της με τον 

ίδιο τρόπο όπως τώρα και τον Γιάννη στα  γόνατα. Δεν 

ξύπνησε μέχρι που έφτασαν σπίτι.  

Πετάχτηκε πάνω μόλις την είδε. «Δωροθέα!...» 

Κάποιοι ξαφνιάστηκαν στο παράξενο όνομα της μητέρας 

του Χρήστου. Οι δυο μαυροφορεμένες γυναίκες έπεσαν η 

μια στη αγκαλιά της άλλης. Τα επόμενα λεπτά τις βρήκαν 

καθισμένες δίπλα δίπλα να μιλάνε πιο σιγά από όλους, με 

τα χέρια πλεγμένα σαν κλαδιά, σε ένας δικό τους κώδικα 

επικοινωνίας. 

Η πόρτα χτύπησε πάλι. Ήταν η σειρά των υπαλλήλων 

της επιχείρησης να έρθουν. Ήρθε κι ο Σωτήρης με τον 



 455 

αδερφό του. Αυτού το χέρι το κράτησε στο δικό του λίγο 

παραπάνω.  

«Τον έσωσες μια φορά…» Το παιδί δε μίλησε, έσφιξε 

τα χείλη και προχώρησε. Μέσα του ευχήθηκε να το 

ξανάκανε. Κι ο ένας κι ο άλλος. 

Ο κόσμος πια δε χωρούσε και κάποιοι βγήκαν στην 

αυλή, παρά το βραδινό κρύο. Ο προπονητής είχε φύγει να 

πάει να φέρει τη γυναίκα του και τη θέση του πήρε ο 

Χρήστος. Είχε σηκώσει ψηλά το φερμουάρ του μπουφάν 

και χώσει τα χέρια στις φαρδιές τσέπες. Δίπλα του ο 

Γιώργος με το Κυριάκο είχαν φορέσει τις κουκούλες από 

τα φούτερ τους. Περίμεναν. Όλοι περίμεναν το γιο, τον 

αρχηγό, το αφεντικό τους. 

« Θέλετε καφέ;» Μια άγνωστη σε αυτούς γυναίκα 

κρατούσε έναν δίσκο με αχνιστά πλαστικά κύπελα. Ναι, 

ήθελαν, θα τους ζέσταινε. Ο Χρήστος έφερε στο στόμα 

τον καφέ μα λίγα χιλιοστά πριν κάψει τα χείλη του το 

θυμήθηκε.  

“Στο τέλος, ο Χρήστος επέμενε να κεράσει. «Την επόμενη 

φορά κερνάς εσύ τον καφέ!»” 

Αυτό θα ήταν το κέρασμα; Αυτό…Τέτοιο κέρασμα δεν 

το περίμενε. Δεν το ήθελε. «Όχι, δεν το θέλω!» Φώναξε 

μέσα του. « Δε το θέλω! Ήθελα μαζί να τον πιούμε!» 

Οργισμένος, έβαλε όση δύναμη είχε και πέταξε το 



 456 

κυπελάκι στο δρόμο. Σκουρόχρωμο καθώς ήταν, χάθηκε 

αμέσως στο σκοτάδι. Ίσως να έφτασε και στους κάδους 

των σκουπιδιών. Το παχύρευστο υγρό έκανε μια 

πιτσιλωτή  σκούρα γραμμή στο πεζοδρόμιο. Ευτυχώς, δεν 

περνούσε κανείς να τον λερώσει. Τα άλλα παιδιά 

παραξενευμένα, άφησαν τα κύπελα κάτω. 

« Κοιτάξτε» είπε με κάπως υψωμένη φωνή κι έδειξε τον 

ουρανό. Τα σύννεφα είχαν διαλυθεί και το φεγγάρι 

ξεπρόβαλλε επιτέλους, πιστό στον αέναο κύκλο του, 

αδιάφορο για τον πόνο της γης. Μα κάπου στην άκρη του  

είχε μια  μικρή μαυρίλα που ίσα ίσα φαινόταν. Αν και το 

είχαν διαβάσει, με τα γεγονότα το ξέχασαν. 

Απόψε είχε έκλειψη σελήνης. 

Απόψε λες και θρηνούσε κι ο ουρανός. 

 

 

 

 

 

 

 

 

 

 

 



 457 

 

 

 

 

 

 

 

 

 

 

 

 
13. 

 

Το μόνο που είχε σε μαύρο, εκτός από τη φόρμα 

γυμναστικής, ήταν ένα πολυκαιρισμένο παντελόνι, χαμένο 

στα ρούχα του. Με λίγο κόπο, λίγο σφίξιμο του έκανε. 

Είχε κι ένα γκρι πουκάμισο, εντάξει. Από τον καθρέπτη 

είδε πίσω τη γυναίκα του να ακουμπάει στην πόρτα, με τη 

νυχτικιά της ακόμα. 

«Δεν θα έρθεις;» 

«Καλύτερα όχι…Ας το αποφύγω.» 

Άπλωσε το χέρι της και περίμενε να δώσει το δικό του. 

Το χαμόγελο στα χείλη της ήταν το πιο αινιγματικό που 

του είχε δείξει ποτέ. Σαν την αγκάλιασε, ένας ψίθυρος στο 

αυτί τον έκανε τον πιο ευτυχισμένο άνθρωπο από τη μια 



 458 

στιγμή στην άλλη. Ήθελε να τη σφίξει και να την 

κρατήσει εκεί, ασφαλή στα δυο του χέρια,  μέχρι να 

περάσουν οι  εννιά  μήνες. 

«Είμαι πάλι έγκυος.» Έβδομη φορά. Μια στιγμιαία 

προσευχή αυτή τη φορά να γεννήσει. 

 Ζωή, θάνατος, ζωή σε μια αιώνια, ατελείωτη, εναλλαγή. 

 

Από μικρό παιδί δεν τις φοβόταν. Άκουγε στον γιατρό 

τα άλλα παιδάκια να κλαίνε και να φωνάζουν, μα εκείνη 

ατάραχη περίμενε να της κάνουν την ένεση. Κοιτούσε 

κιόλας όση ώρα το μέταλλο εισχωρούσε στην μαλακή της 

σάρκα. Μόνο στο τσίμπημα σούφρωνε τα χείλη κι αυτά 

λίγο. Κρατούσε μόνη της το βαμβάκι στην πληγή κι 

έκλεινε τον αγκώνα. Ο γιατρός της χαμογελούσε αμήχανα, 

απορημένος με τη στάση της κι ανακάτευε τα μαλλιά της 

παιχνιδιάρικα. 

«Μπράβο σου! Είσαι γενναίο κορίτσι!» 

Όταν μεγάλωσε και είχε κάνει μερικά εμβόλια, ο 

πατέρας της την ρώτησε πως κατάφερνε και δεν έκλαιγε. 

«Ξέρω ότι είναι για καλό. Γιατί να κλάψω;» απάντησε 

με αφοπλιστική ειλικρίνεια. 

Αυτή ήταν μία από τις τελευταίες εικόνες που είχε από 

κείνον. Δεν ήταν πολλές εξάλλου. Τον έβλεπε σπάνια. Ο 

μπαμπάς ταξίδευε στις θάλασσες. Ήταν καπετάνιος. Αυτό 



 459 

που θυμόταν περισσότερο ήταν μια φωνή από τις άκρες 

της γης, μέσα από γραμμές που δεν ακούγονταν καλά, να 

της λέει χρόνια πολλά για τα γενέθλια της και να απαντά 

πως σύντομα θα έρθει. Να του λέει πως τον αγαπάει και 

να προσέχει και το τηλέφωνο να βουβαίνεται. Όποτε έξω 

είχε καταιγίδα, προσευχόταν να μην έχει βροχή κι αέρα 

εκεί που ταξίδευε ο μπαμπάς της. Και δεν είχε. Κι ο 

μπαμπάς ερχόταν. Κρυμμένος πίσω από την πόρτα του 

δωματίου της, περίμενε να έρθει από το σχολείο.  Έπιανε 

από τη μέση τη μοναχοκόρη του και τη σήκωνε ψηλά. 

Πόσο μεγάλος ήταν ο μπαμπάς! Μετά την έβαζε στην 

ποδιά του κι αυτή βυθιζόταν στην αγκαλιά του. Τα χέρια 

της έσφιγγαν, λευκό περιδέραιο, γύρω από τον 

ηλιοκαμένο του λαιμό. Μύριζε καπνό και θάλασσα. Τα 

μαύρα του γένια γαργαλούσαν το κεφαλάκι της μα εκείνη 

το απολάμβανε. Μετά άνοιγε τα δώρα της: ρούχα και 

παιχνίδια από χώρες που έμαθε αργότερα στο σχολείο, 

χώρες που βρισκόταν πολύ μακριά, φωτογραφίες από 

τεράστια πλοία και λιμάνια που με χαρά κολλούσε στον 

τοίχο της. Την τελευταία φορά της είχε φέρει ένα φλάουτο 

από μια χώρα που λεγόταν Κίνα και είχε τους 

περισσότερους κατοίκους πάνω στον πλανήτη. Του έδινε 

και το δικό του δώρο, μια ζωγραφιά με το μπαμπά, τη 

μαμά και τα δυο της αδέρφια. Ο μπαμπάς την κρεμούσε 



 460 

στην καμπίνα του, είχε μαζέψει έτσι καμιά δεκαριά 

βαλμένες στη σειρά και τις πότιζε με δάκρυ, αλμυρό σαν 

τα κύματα. Τον παρακαλούσε πάντα να την πάρει μαζί της 

κι εκείνος της έλεγε να περιμένει να μεγαλώσει. 

Περίμεναν και οι δυο τους. 

Μια μέρα, όμως, η μητέρα της την πήρε από το χέρι, την 

έβαλε να καθίσει στο κρεβάτι και της είπε πως ο μπαμπάς 

δεν θα ερχόταν ξανά. Μικρή ήταν ακόμα, μα κατάλαβε 

πως κάτι κακό είχε συμβεί γιατί η μαμά έκλαιγε. Όταν την 

ρώτησε τι έγινε, δεν της έκρυψε τίποτα. Το πλοίο του 

μπαμπά έπεσε πάνω σε κάτι κακούς ανθρώπους που 

λεγόταν πειρατές, σαν εκείνα τα playmobil που έπαιζαν τα 

αδέρφια της. Ο μπαμπάς πήγε να σώσει τους ναύτες του 

και τον σκότωσαν. Όσο κι αν ήταν αλήθεια, τις μέρες που 

περίμενε να έρθει, πίστευε πως θα τον έβρισκε κρυμμένο 

πίσω από την πόρτα. Μαζί του έφεραν και τα πράγματά 

του. Στον πάτο της τσάντας του βρήκε τσαλακωμένες τις 

ζωγραφιές της. Τις άπλωσε στο γραφείο της και βάλθηκε 

να τις ισιώνει. Δεν τα κατάφερε, έμειναν πολλές ζάρες, 

πολύχρωμες πληγές στο λευκό χαρτί. 

Άκουσε τις πόρτες των δωματίων της μαμάς και των 

αδερφών της να κλείνουν. Δεν άναψε το φως, μόνο άφησε 

το ασημένιο της νύχτας να τη φωτίζει μέσα από την 

διάφανη κουρτίνα. Από το συρτάρι της πήρε το φλάουτο. 



 461 

Το έβγαλε από την κόκκινη βελούδινη θήκη του και το 

κράτησε στα χέρια της. Το επιχρυσωμένο καλάμι με τις 

δέκα οπές αντιλάμψισε στο σκοτάδι. Ανάμεσα τους 

υπήρχαν βαμμένες κόκκινες λωρίδες, κινέζικα 

ιδεογράμματα στο κάτω μέρος, με μια κόκκινη κλωστή 

που κατέληγε σε ένα χρυσό νόμισμα και μια φούντα. Το 

έβαλε στο στόμα και φύσηξε δειλά. Ακούστηκε ένας 

απαλός ήχος, ένα ακαθόριστο σφύριγμα. Τον κράτησε όσο 

η αναπνοή της. Ύγρανε τα χείλη της, πήρε μια βαθειά 

ανάσα και συνέχισε. Πρόσεχε μην τους ξυπνήσει. 

Ακούμπησε τα δάχτυλα στο φλάουτο κι άρχισε να τα  

ανασηκώνει ακανόνιστα. Δεν ήξερε να παίζει απλά ήθελε 

να παίξει μουσική που όλοι θα έβρισκαν φάλτσα αλλά ο 

πατέρας της υπέροχη μελωδία. Και θα την σήκωνε ψηλά 

ως το ταβάνι. 

Αποκοιμήθηκε με το φλάουτο αγκαλιά και μια μυρωδιά 

καπνού και θάλασσας στη μύτη. Όταν πέρασε ο καιρός 

και μαλάκωσε ο πόνος, γράφτηκε στο ωδείο της πόλης. 

Δεν έμαθε φλάουτο για να παίζει σε ορχήστρα ή 

συναυλίες, μα το έμαθε για να παίζει μόνη της και να 

αφήνει την μουσική να πετάει με το φύσημα των 

πνευμονιών της  σε πολυταξιδεμένες θάλασσες, 

τρικυμισμένους ωκεανούς και πολύβουα λιμάνια. 



 462 

Ούτε τώρα φοβήθηκε. Τον κοιτούσε κρατώντας την 

αναπνοή της. Αν και ήταν κάμποσα χρόνια μεγαλύτερός, 

τα μαλλιά του, που είχαν ήδη αρχίσει να γκριζάρουν, στο 

κόψιμο και το χτένισμα θύμιζαν τα δικά του. Της 

χαμογέλασε. Τα δόντια του λευκά και ίσια σαν τα δικά 

του. Είχε δίκιο η μητέρα της. Ναι, άρχιζε να βλέπει 

ομοιότητες. 

« Έτοιμη Μαρία μου. Τώρα είσαι εντάξει. Θα 

ηρεμήσεις.» Τον παρακολούθησε με ένα αμυδρό 

χαμόγελο μέχρι που έφυγε. Οι σφυγμοί της άρχισαν να 

κατεβαίνουν.  

Ακούμπησε τα χέρια στην κοιλιά της κι έκλεισε τα 

μάτια. Η θάλασσα. 

Πρώτη φορά για φαγητό την πήγε σε εκείνο το 

ταβερνάκι που πήγαιναν με το Χρήστο. Το ακριανό 

τραπεζάκι με το μπλε καρό τραπεζομάνδηλο και τις 

τέσσερεις λευκές πλαστικές πιάστρες σε κάθε πλευρά τους 

περίμενε. Πόσες φορές δεν έφαγαν εδώ, μα πρώτη φορά 

με κοπέλα. Ο κυρ-Αναστάσης τους καλοσώρισε όπως 

πάντα με ορθάνοικτα χέρια και τον χτύπησε 

επιδοκιμαστικά στην πλάτη. Τσίμπησαν κάτι ελαφρύ. 

Τους χόρτασε η θέα, ο ήλιος που πήγαινε αργά να πέσει 

στην αγκαλιά μιας ζεστής από τις ακτίνες του θάλασσας, 

οι γλάροι που πετούσαν πάνω από τα κύματα, ο 



 463 

παφλασμός τους που ερχόταν υδάτινο νανούρισμα στα 

αυτιά τους. 

«Σου αρέσει εδώ;» 

«Είναι πολύ ωραία πράγματι. Και τι νόστιμα φαγητά!» 

«Εντάξει, έφαγες; Θέλω να σου δείξω κάτι…» 

Για να κατέβουν στην παραλία δεν υπήρχε άλλος 

δρόμος μόνο από τα βραχάκια σύρριζα στην ταβέρνα. Τα 

χαμηλά της πέδιλα δεν την βοηθούσαν και στάθηκε 

άτολμη στην κορυφή τους κοιτάζοντας με παράπονο 

κάτω. Ο Άκης είχε ήδη κατέβει. Άπλωσε το χέρι του αλλά 

δεν ήταν αρκετό να στηριχτεί. Παραπάτησε και βρέθηκε 

στην αγκαλιά του. Την πήγε σηκωτή στα δυο του χέρια 

μέχρι την ακροθαλασσιά. Εκεί την άφησε κάτω. Το νερό 

ήρθε ζεστό και έβρεξε τα πόδια της. 

«Θα κολυμπήσουμε;» ρώτησε με μια αγωνία  να 

κρέμεται στην άκρη των λέξεων. 

«Αν θέλεις.» 

«Δεν θέλω» απάντησε κοφτά κι έφερε τα χέρια στο 

στήθος σε στάση άμυνας. Χαμήλωσε τη ματιά της και 

δάκρυσε, με τις σταγόνες να παίρνουν γαλάζιο χρώμα. 

Όταν την ξανασήκωσε, ήταν εκεί, η ίδια κι απαράλλακτη, 

να σκεπάζει το πιο μεγάλο μέρος του κόσμου κι να ναι 

συνένοχη κι άπονη στον χαμό του πατέρα της. Τον πήρε 

και δεν τον έφερε. Είχε μάθει παλιά κολύμπι, μα το 



 464 

παράτησε. Κι όταν ο Άκης της  είπε ότι κολυμπούσε, 

τρόμαξε για λίγο μην ήταν ναυτικός. Δεν ξαναμπήκε ποτέ 

στο νερό. Κάπου μακριά φαινόταν ένα πλοίο. Σαν του 

μπαμπά της. Κάθε πλοίο έμοιαζε του μπαμπά της.  «Στο 

καλό και να προσέχετε!» 

Την κοίταζε με πλαγιασμένο κεφάλι και το στόμα 

μισάνοικτο γεμάτο απορία. Κατάλαβε. Την αγκάλιασε από 

πίσω, την έσφιξε δυνατά κι ακούμπησε το πηγούνι στον 

ώμο της.  Έδειχνε να ηρεμεί στην αγκαλιά του. Το νερό 

έβρεξε και τα δικά του παπούτσια μα δεν τον ένοιαξε. 

«Αυτό που θέλω να σου δείξω είναι εδώ δίπλα. Έλα.» 

Έκαναν μερικά βήματα κι έβγαλαν τα παπούτσια τους. 

Περπάτησαν στην υγρή άμμο χέρι χέρι. Οι ακτίνες του 

ήλιου έβαζαν χρυσαφένια φωτιά στα μαλλιά τους και το 

δροσερό μελτεμάκι ανέμιζε, πολύχρωμη παντιέρα,  το 

φόρεμα της. Το βλέμμα της ακολουθούσε το πλοίο που 

χανόταν στον ορίζοντα. Κάθε φορά που έφευγε ο μπαμπάς 

της, ήταν η τελευταία που έβλεπε στο λιμάνι από την 

κουπαστή, το τελευταίο υψωμένο χέρι, το τελευταίο 

δάκρυ που συνόδευε, γοργό δελφίνι, το ταξίδι του. Έμενε 

κει μέχρι που γινόταν κουκίδα στον ορίζοντα. «Μπαμπά 

σ’ αγαπώ! Να προσέχεις!» Δεν το ξανάπε από τότε. 

«Να κοίτα!» Το δάχτυλο του έδειχνε μια σπηλιά πίσω 

από τα βράχια. Η αμμουδιά έφευγε από την ακτή κι 



 465 

έμπαινε στο εσωτερικό της. Στο κέντρο της σχεδόν έτρεχε 

ένα μικρό ποταμάκι και χυνόταν στη θάλασσα. Δεν είχε 

πολύ βάθος, ίσα ίσα να την χαρακτηρίσεις σπηλιά, 

αντιθέτως είχε πολύ ύψος. Δεν την είχαν, όμως, ακόμα 

ανακαλύψει μιας και  στην παραλία δεν πήγαινε κανείς 

και οι βράχοι την έκρυβαν από την κοινή θέα. Οι 

τελευταίες ακτίνες του ήλιου έβαφαν την σπηλιά στα 

χρώματα του δειλινού. Το ποταμάκι έβγαινε από μια 

μικρή σχισμή στο βράχο. Πάνω από την πηγή ήταν υγρός, 

μικρά ρυάκια, σταγόνες ολότελα,  έτρεχαν να ενωθούν σε 

κοινή πορεία. Το άγγιγμα της χάλασε τη ροή τους κι 

άρχισαν να τρέχουν στο χέρι της. Το έφερε στο στόμα, 

ήταν ζεστό και γλυφό. 

«Είχαμε ανακαλύψει το ταβερνάκι με τον Χρήστο κι 

ερχόμαστε συχνά με τις μηχανές. Μια μέρα είπαμε να 

κατέβουμε στη μικρή παραλία που βλέπαμε τόσο καιρό.. 

Τότε ανακαλύψαμε τη σπηλιά και το ποταμάκι. Από τότε 

βουτάμε και ξεκουραζόμαστε εδώ. Είναι  σαν καταφύγιο 

δυο φίλων. Αλλά από σήμερα θα ναι για μας.» 

Κάθισαν, με το ποτάμι να κυλάει ανάμεσα τους. Την 

μισή είσοδο την έκλειναν βράχια. Από το υπόλοιπο 

άνοιγμα φαινόταν ο ορίζοντας, ο μισός ήλιος είχε δύσει. 

Τον κοιτούσαν αμίλητοι, με τα δάχτυλα χωμένα στην 

ζεστή και υγρή άμμο. Το πλοίο δε φαινόταν πουθενά. 



 466 

«Σ’ αγαπώ, να προσέχεις.» 

«Γιατί το λες αυτό;» 

«Το έλεγα στον πατέρα μου όταν έφευγε. Το κράτησα 

για να το πω ξανά…σε εσένα.» 

 

Όταν άνοιξε τα μάτια της, ο αδερφός της οδηγούσε. 

Σμίξανε οι ματιές τους στον καθρέπτη καθησυχαστικές. Η 

μητέρα στη θέση του συνοδηγού, έβλεπε τα ασημένια της 

μαλλιά, πιασμένα σε κότσο, πεσμένα στην πλάτη. Είχαν 

μακρύνει τελευταία. Έκλεισε πάλι τα μάτια. Ποτάμι. 

Τον βρήκε να την περιμένει έξω από την αίθουσα που 

έκανε μάθημα. Της έδωσε ένα κόκκινο τριαντάφυλλο, 

επιμελώς κρυμμένο πίσω στην πλάτη. Το μύρισε με 

κλειστά μάτια κι ορθάνοικτα ρουθούνια. 

«Έλα μαζί μου» είπε χωρίς να αφήσει περιθώρια 

αντίρρησης. Άφησαν το φροντιστήριο και κατέβηκαν στον 

κεντρικό δρόμο. Είχε παρκάρει απέναντι. Στο πίσω 

κάθισμα είδε μια κούτα. Όταν τον ρώτησε τι είναι δεν 

απάντησε. Ξεκίνησαν. Όσο κι αν προσπαθούσε να 

αποσπάσει τον τόπο προορισμού ο Άκης της απαντούσε 

συνεχώς «θα δεις». Κουράστηκε να προσπαθεί κι έγειρε 

στο παράθυρο να παρατηρεί τον κόσμο που περνούσε με 

ταχύτητα δίπλα τους. Βγήκαν από την πόλη και μπήκαν 

στην εθνική. Κατάλαβε. Μια μικρή εκδρομή. Ήταν πάντα 



 467 

άνθρωπος των εκπλήξεων. Πότε ένα δωράκι αγορασμένο 

στην επιστροφή από τη δουλειά, πότε ένα κόσμημα, πότε 

λουλούδια, πότε βόλτα. Αλλά ποτέ τόσο μακριά, ειδικά 

έτσι απροετοίμαστα. 

Την προσοχή της απέσπασε η μουσική που έβγαινε από 

το ραδιόφωνο. Δεν πίστευε ότι την μουσική αυτή την είχε 

βάλει ραδιοσταθμός. Μια ανατριχίλα ανέβηκε στη 

ραχοκοκαλιά της όταν διαπίστωσε πως έπαιζε ένα όργανο 

τόσο οικείο. 

«Κινέζικα είναι;» 

«Κινέζικο φλάουτο ναι.» Συνέχισε να οδηγεί 

σφυρίζοντας τον σκοπό. 

«Πού το βρήκες;» 

«Θυμάσαι την Κινέζα, τη Σου, που φέρνει 

μικροπράγματα στη δουλειά;» 

« Αμέ, αφού συνέχεια ψωνίζεις!» 

«Της παράγγειλα και μου έφερε ένα cd.» 

Του έδωσε ένα πεταχτό φιλί στο μάγουλο. Πρωτότυπα 

κομμάτια. Θα προσπαθούσε να τα παίξει στο σπίτι, έστω 

και χωρίς παρτιτούρες. Θα θυμόταν μετά από τόσο καιρό; 

Δοκίμασε να ρωτήσει ξανά, μια τελευταία προσπάθεια να 

μάθει, όταν ο Άκης άναψε φλας, βγήκαν από το δρόμο και 

πήραν έναν παράδρομο, μισό χώμα μισό άσφαλτο, που 

οδηγούσε σε χωριά σε κάποια χιλιόμετρα απόσταση. Η 



 468 

λάμψη του νερού την έκανε να βάλει το χέρι αντήλιο. Ο 

ανοιξιάτικος ήλιος καθρεπτιζόταν στα αργά νερά ενός 

ποταμιού στα δεξιά της, ανάμεσα από τις συστάδες των 

δένδρων που μεγάλωναν στις όχθες του. Έστριψε πάλι 

δεξιά σε έναν χωματόδρομο, συνεχώς παράλληλα με το 

ποτάμι. Μετά από μερικά λεπτά σταμάτησε. 

«Κατέβα, φτάσαμε» της ψιθύρισε ενώ απασφάλιζε την 

ζώνη ασφαλείας της. 

Το αεράκι πέρασε δροσερό πάνω από το ιδρωμένο 

μέτωπό της, κατέβηκε στα αναμμένα μάγουλα της και 

άνοιξε σα βεντάλια τα μαλλιά της. Έφερε τα χέρια στο 

στήθος κι αφέθηκε να παρατηρεί το τοπίο γύρω της. 

Μπροστά τους κυλούσε αέναα το ποτάμι, πλατύ όσο ο 

μεγάλος δρόμος που το ακολουθούσε πιο πέρα. Στις όχθες 

του φύτρωναν πανύψηλα δένδρα με το ολοκαίνουργιο 

πράσινο φύλλωμα τους να ρίχνει παχιά σκιά στη 

λουλουδιασμένη γη. Το έβλεπε συχνά το ποτάμι όταν 

ταξίδευε με το αυτοκίνητο ή πιο παλιά με το λεωφορείο, 

αλλά ποτέ δεν είχε έρθει τόσο κοντά. Δεν ήξερε καν το 

όνομα του. Σκέφτηκε πως κάποια στιγμή θα το είχαν 

αναφέρει στην κουβέντα τους, θα είπε πως δεν έχει πάει 

ποτέ κι ο Άκης το κράτησε στο πίσω μέρος του μυαλού 

του και τώρα της το έκανε μαγιάτικο δώρο. Στα αριστερά 

της φαινόταν οι κεραμιδένιες σκεπές από τα πρώτα σπίτια 



 469 

του χωριού που διάβασε στην προηγούμενη πινακίδα. Ο 

Άκης στεκόταν με την κούτα στηριγμένη στο γοφό και 

περίμενε. Κατηφόρισε στην πλαγιά. 

Κάτω από μια συστάδα δένδρων κάποιοι είχαν 

τοποθετήσει μεγάλες πέτρες και έκτισαν ένα πέτρινο 

τραπέζι και δυο καθίσματα. Η πέτρα του τραπεζιού ήταν 

σχεδόν κυκλική, βαριά, με μικρά βρύα και λειχήνες στην 

επιφάνεια της. Έβγαλε από την κούτα ένα κόκκινο καρό 

τραπεζομάνδηλο, εκείνα τα κλασσικά του πικνίκ, και το 

άπλωσε πάνω της. Στις άλλες πέτρες έβαλε πάνινα 

καθίσματα, αυτά για τις  ψάθινες καρέκλες. Χαμογέλασε 

στην ιδέα ότι τα είχε προβλέψει όλα. 

«Πού το βρήκες το μέρος;» 

«Είχαμε έρθει με το Χρήστο κι άλλους δυο συμπαίκτες 

με τις μηχανές μας το φθινόπωρο. Μπήκε χειμώνας και 

δεν πρόλαβα να σε φέρω.» 

«Πώς το λένε;» 

«Δεν ξέρω. Ποτάμι. Το δικό μας ποτάμι.» 

«Και η δική μας σπηλιά. Όλα δικά μας!» 

«Έτσι, έτσι!»  Γέλασαν.  

 Έστρωσε τραπέζι. Ψωμί χωριάτικο, ακόμα ζεστό, 

μαχαιροπήρουνα τυλιγμένα σε λευκές χαρτοπετσέτες, 

τομάτες, αγγούρια, φέτα για τη σαλάτα, τουρσί, 

κεφτεδάκια, ντολμαδάκια, ρώσικη και τυροκαυτερή, 



 470 

μπριζόλες σκεπασμένες με λεμονόφυλλα, που ευωδίασαν 

γύρω μόλις άνοιξε το πλαστικό τάπερ.  

«Εσύ τα ετοίμασες όλα αυτά;» 

«Οι μανάδες μας» απάντησε κλείνοντας συνωμοτικά το 

μάτι. Α για αυτό της είπε η μητέρα της ότι είχε δουλειά το 

πρωί! 

Γονάτισε σιμά στην όχθη κι έπλυνε τις τομάτες και τα 

αγγούρια στο σχεδόν παγωμένο νερό. Τα έκοψε με 

γεωμετρική ακρίβεια κι έβαλε την φέτα από πάνω 

πασπαλισμένη με ρίγανη και περιχυμένη με ελαιόλαδο. Σε 

δυο λεπτά όλα έτοιμα. Έκανε πως έσπρωξε πίσω το 

πέτρινο κάθισμα, ευγενής πάντα, εκείνη του απάντησε με 

ένα επιφώνημα θαυμασμού. Προσευχήθηκαν πριν 

πιάσουν τα πιρούνια και τα καρφώσουν στην μαλακή 

ζουμερή σάρκα. Ο φελλός από το κόκκινο κρασί βγήκε με 

τον χαρακτηριστικό του θόρυβο και γέμισε δυο γυάλινα 

ποτήρια, προσεκτικά φυλαγμένα μην σπάσουν. Έφαγαν 

αμίλητοι, παρασυρμένοι από τις μυρωδιές της φύσης και 

του φαγητού. Απαλλαγμένος από την παρουσία άλλων, 

ρεύτηκε άκομψα και δυνατά. 

«Άκη!» 

Γέλασε τόσο δυνατά, που κάποια πουλιά έφυγαν 

τρομαγμένα από τα γύρω κλαδιά. « Συγνώμη.. Θέλεις 

αναψυκτικό;» 



 471 

Η Μαρία κοίταξε το καθάριο νερό δίπλα της. Το έδειξε 

με το δάχτυλο έντονα. «Από κει θα πιούμε.» 

Γέμισε δυο μεταλλικά κυπελάκια και της έδωσε το ένα. 

Όταν ήταν μικρή- τι της θύμισε τώρα!- είχε ένα τέτοιο κι 

έπινε μόνο από κει. Ακόμα και τώρα καμιά φορά, σε 

καλοκαιρινό καύσωνα, προτιμά να πίνει από το μπρίκι του 

καφέ. Το μέταλλο, φαίνεται, κάνει ακόμα πιο παγωμένο 

το νερό, ποιος ξέρει. Το ήπιε βιαστικά ώσπου πάγωσε ο 

εγκέφαλος της. Ένιωσε δροσερές γραμμές να κυλούν στο 

λαιμό της και μετά στο στήθος της. Με την άκρη του 

ματιού της είδε το μήλο του Αδάμ του άνδρα της να 

ανεβοκατεβαίνει με δύναμη. Το ήπιαν μονορούφι σχεδόν. 

Ο Άκης άφησε ένα «ααα», τίναξε το κεφάλι του και 

σταγόνες από το στόμα του έπεσαν στα φύλλα της χλόης 

γύρω του. 

« Έφερα και γλυκό!» Τόνισε ιδιαίτερα το «και». 

Πορτοκάλι , κεράσι, περγαμόντο, σύκο. Σιρόπι έπεσε έξω 

από τα χείλη τους και το μάζεψαν με την άκρη της 

γλώσσας. 

«Περίμενε» είπε και τράβηξε για το αυτοκίνητο. Τι 

σκαρώνει πάλι; Τρίμματα από το ψωμί είχαν πέσει στα 

πόδια τους. Τα μυρμήγκια έκαναν την εμφάνισή τους. 

Στοιχισμένα το ένα πίσω από το άλλο, ακάματοι 

στρατιώτες, άρχισαν να σηκώνουν το πολλαπλάσιο για 



 472 

αυτά  βάρος και να το μεταφέρουν στην φωλιά τους λίγα 

μέτρα πιο μακριά, χωμένη κάτω από έναν θάμνο. Έτριψε 

λίγο ακόμα από την κόρα και το έριξε δίπλα τους. Δεν 

έχασαν την ευκαιρία να μαζέψουν το δικό τους «μάνα εξ 

ουρανού». Άφησε κάτω όλο το ψωμί που είχε απομείνει.  

« Ήρθα!» Στην μασχάλη του κρατούσε διπλωμένη μια 

κουβέρτα κι ένα μαξιλάρι. 

«Ευτυχώς που δεν πήρες καμιά καλή! Χθες τις έπλυνα 

και είναι να τις φυλάξω.» τον παρατήρησε. Εκείνος 

ρουθούνισε χαρούμενος και πήγε να την απλώσει. «Πιο 

κει, όχι εδώ!» Θα χαλούσε τη σειρά των μυρμηγκιών. Με 

ένα τίναγμα την άνοιξε σα πανί ιστιοφόρου και με ένα 

πήδημα είχε βρεθεί δίπλα του. Έβαλε για προσκέφαλο τα 

χοντρά του μπράτσα κι έδωσε σε αυτή τη μαξιλάρι. 

«Πάρε το μαξιλάρι, θα πιαστούν τα χέρια σου.» 

«Κι εσύ;» 

«Θα μπω στην αγκαλιά σου.» Δεν είχε τελειώσει τη 

φράση της και το είχε κάνει ήδη. Τα φορτηγά και τα 

αυτοκίνητα περνούσαν συνεχώς από μπροστά τους, αλλά 

ήταν τόσο μακριά που δεν ακούγονταν καν. Τα λιγοστά 

σύννεφα στον ουρανό σχημάτιζαν φουσκωμένα 

στρώματα, πιο μαλακά δεν θα υπήρχαν. Το μόνο που 

άκουγε ήταν το κελάρυσμα του νερού δυο μέτρα από τα 

πόδια τους και κελαηδίσματα πάνω από τα κεφάλια τους. 



 473 

Άκουγε κι ένα μασούλισμα, γιατί ο Άκης είχε χώσει το 

μίσχο ενός χόρτου στο στόμα. Κι αν έκανε τελείως ησυχία 

και δεν αφοσιωνόταν στους ήχους γύρω της, θα άκουγε 

την καρδιά του κάτω από το πουκάμισο του. Με απαλές 

κινήσεις ξεκούμπωσε ένα κουμπί, έβαλε το χέρι της μέσα 

και το άφησε πάνω στην θηλή του. Αυτός γρύλισε σιγά- 

είχε κιόλας αποκοιμηθεί. Άφησε να την νανουρίσει το 

νερό. 

Είχε περάσει μόνο μισή ώρα, αλλά τους φάνηκε 

τουλάχιστον τρίωρο. Άνοιξαν τα μάτια, τέντωσαν 

νωχελικά τα χέρια και γουργούρισαν σαν γάτες στο 

καλάθι τους. Τα αυτοκίνητα συνέχιζαν να περνούν, το 

ποτάμι να κυλάει αμέριμνο, τα μυρμήγκια δεν άφησαν 

κόκκο. Μόνο τα σύννεφα στον ουρανό είχαν αλλάξει 

σχήματα κι ο ήλιος είχε αρχίσει να γέρνει πίσω από τα 

δένδρα, σημάδι ότι έπρεπε να φεύγουν σιγά σιγά. 

Πλύθηκαν κι άφησαν το νερό να τρέξει παγωμένο μέσα 

από τα ρούχα τους, πέρα για πέρα αναζωογονητικό.  

«Πάμε να φύγουμε;» του ψιθύρισε με νάζι. 

«Θα μου κάνεις μια χάρη πρώτα;» 

Τον κοίταξε απορημένη όση ώρα ψαχούλευε στον πάτο 

της κούτας. Αναγνώρισε τη θήκη. 

«Τι το έφερες αυτό εδώ;» 



 474 

«Θα παίξεις λίγο; Νομίζω ότι ταιριάζει πολύ με τη 

φύση.» 

« Για αυτό έβαλες φλάουτο στο αυτοκίνητο; Άντε 

καλά!» 

Κάθισε με διπλωμένα γόνατα στην κουβέρτα. Εκείνη 

οκλαδόν. Άφησε τα  δάχτυλα της να κινούνται στο 

καλάμι, όπως το ποτάμι ταξίδευε ήσυχα κι αργά για τις 

εκβολές του. Αυτό που άλλαζε ήταν τα χέρια της  που 

πήγαιναν πάνω κάτω, μα το ποτάμι μόνο προς το Νότο. 

Ρουφούσε τον καθαρό φρέσκο αέρα από τη μύτη και τον 

έκανε νότες από το στόμα. Έκλεισε και τα μάτια, έτσι 

έπαιζε καλύτερα. Ποτάμι. Που χυνόταν στη θάλασσα.  

Στην αρχή δεν το κατάλαβε κανείς τους, μέχρι που τα 

δένδρα πήραν ζωή μονομιάς, βγάλαν φωνή κι 

ακολούθησαν τη μουσική από το έδαφος. Τα φυλλώματα, 

που σα να  χόρευαν με τον αέρα, τώρα απόκτησαν 

δεκάδες στόματα. Στην αρχή ένα, μετά κι άλλα, στο τέλος 

όλα  ενώθηκαν σε μια παράξενη ορχήστρα, μοναδική στο 

κόσμο όλο, φτιαγμένη από ανθρώπους και πουλιά που 

κελαηδούσαν σε κάθε κλαδί, στο μήκος μπορεί όλου του 

ποταμιού. Τα άκουσε και δεν θέλησε να τους χαλάσει το 

ρυθμό, την συνεπήρε κι εκείνη. Τραγουδήστε! Έπαιζε 

ώρα, μέχρι που πόνεσαν τα ακροδάχτυλα της. Σταμάτησε. 

Σταμάτησαν κι αυτά. 



 475 

« Παίξε λίγο ακόμα να δούμε» την παρότρυνε. Συνέχισε 

και σε λίγο πάλι όλοι οι φτερωτοί βιρτουόζοι ήταν στη 

θέση τους. 

«Αντίο πουλάκια! Θα ξαναρθούμε!» τους είπε όταν 

ανηφόριζαν τη πλαγιά. Μόνο ένα την αποχαιρέτησε, 

κρυμμένο στην φυλλωσιά ενός μοναχικού δένδρου. 

 

Όταν άνοιξε πάλι τα μάτια, είχαν φτάσει και 

σταματούσαν μπροστά από το σπίτι. Εκείνο που της τον 

έδωσε κι εκείνο που θα την τον πάρει. Αγάπη. 

Το μάθημα τελείωνε στις έξι. Είχε τρεις, μάλλον δυόμισι 

ώρες αν υπολογίσεις την απόσταση, για να ετοιμάσει. 

Ήλπιζε ο Βασίλης να είχε πάει για ψώνια με τη λίστα που 

του άφησε το πρωί να κρέμεται με μαγνητάκι στο ψυγείο. 

Ωραία, ήταν πάνω στον πάγκο του νεροχύτη. Ώρα να 

ετοιμάσει. Άνοιξε τη σιφονιέρα κι έβγαλε το καλό κοφτό 

τραπεζομάνδηλο, στο χέρι κεντημένο από τη πεθερά της. 

Είχε ένα κάψιμο από τσιγάρο στην γωνία και πάντα 

φρόντιζε να δικαιολογείται στους καλεσμένους της πως 

είχε ένα πολύ απρόσεχτο ξάδερφο. Από το σύνθετο 

έβγαλε το καλό πορσελάνινο σερβίτσιο, δώρο της μητέρας 

της στο γάμο τους, ειδική παραγγελία από τη Βοημία. Είχε 

σπάσει ένα πιάτο και πάντα το συμπλήρωνε από ένα άλλο 

με παρόμοιο σχέδιο. Τα κρυστάλλινα ποτήρια τα έπλυνε 



 476 

προσεχτικά στο χέρι. Από το σετ τα μαχαιροπήρουνα 

έλειπε ένα κουταλάκι του γλυκού. Κατέβηκε στον κήπο κι 

έκοψε λουλούδια από όλες τις γλάστρες της. Έτοιμο το 

τραπέζι. Το καμάρωνε από απόσταση. Από τον φούρνο 

ερχόταν μια γλυκιά μυρωδιά. Πρόλαβε. Πριν επικρατήσει 

ο πανικός. 

Αυτή η οικογένεια κατάφερνε πάντα να ανεβάζει τα 

ντεσιμπέλ όταν ήταν όλοι μαζί. Βασίλης και παιδιά 

φτάσανε την ίδια ώρα, γύρω στη μία κι έπρεπε να κάνουν 

μπάνιο και να ετοιμαστούν ταυτόχρονα όλοι. Από την 

κουζίνα άκουγε τα γρήγορα βήματα, τις φωνές και τα 

μαλώματα ποιος θα πρωτομπεί στο μπάνιο. Κουνούσε το 

κεφάλι της, όπως πάντα. Είχαν προνοήσει όταν έκτιζαν το 

σπίτι και κάναν δυο. Πάλι δεν τους έφταναν. Μόνο τον 

Άκη της θαύμαζε που καθόταν και περίμενε να βγουν 

όλοι, κι ας έκανε μπάνιο με κρύο νερό χειμώνα καλοκαίρι. 

Δικαιολογούνταν ότι είχε πια συνηθίσει από το 

κολυμβητήριο. Κάποιος θα υποδεχόταν τους καλεσμένους 

με την πετσέτα στη μέση ήταν σίγουρη. 

Το άρωμα του δεν το είχε αλλάξει από τότε που τον 

γνώρισε. Το ίδιο είχε κι ο πατέρας του κι όταν ξυρίστηκε 

πρώτη του φορά στα δεκατέσσερά του με το ξυραφάκι της 

Άστορ, κρυφά από κείνον, ούρλιαξε από το κάψιμο σαν 

έριξε λίγες μόνο σταγόνες στα μάγουλα του. Μπορούσε 



 477 

να τον βρει παντού μόνο με την όσφρηση. Όποτε ερχόταν 

από το διάδρομο τον καταλάβαινε. Όπως τώρα. 

«Μοσχοβολάει!» 

«Σαν εσένα! Ετοιμάστηκαν τα παιδιά;» 

«Ο Γιάννης με τον Αλέξανδρο είναι ακόμα μέσα. Η 

Μαρίνα ντύνεται.» 

Είχαν μόλις κόψει και την τελευταία σαλάτα, όταν 

χτύπησε το κουδούνι. 

«Ήρθαμε!» φώναξε ο Άκης από την πόρτα και μετά 

ακολούθησαν οι αγκαλιές ανάμεσα στις οικογένειες. Ο 

Γιάννης παραλίγο να βγει με ξεκούμπωτο παντελόνι, ο 

Αλέξανδρος χωρίς ζώνη και τα μαλλιά της Μαρίνας ήταν 

μισοβρεγμένα. Το μόνο ολοκληρωμένο πάνω τους ήταν η 

χαρά για τα δυο παιδιά που γίνονταν ζευγάρι. Κάθισαν 

στο σαλόνι για να πάρουν ένα πρώτο κέρασμα. 

«Αν ήταν εδώ ο σύζυγός μου θα στο έδινε εκείνος. 

Επειδή δεν είναι θα στο δώσω εγώ» είπε η μητέρα της 

Μαρίας και φόρεσε στον γαμπρό της ένα βαρύ χρυσό 

ρολόι που όμοιο του δεν υπήρχε πουθενά, σε κανένα 

χρυσοχοείο της χώρας. Το είχε φέρει από ένα ταξίδι στην 

Σαουδική Αραβία τρία χρόνια πριν πεθάνει και το 

κρατούσε για τον γαμπρό του. Ήρθε η ώρα να το φορέσει. 

«Για την πρώτη μου νύφη κι εγώ κρατάω αυτό» είπε η 

Σοφία και φόρεσε στο δάχτυλο της ένα διαμαντένιο 



 478 

δαχτυλίδι. « Το μόνο που γλύτωσε η γιαγιά μου από τη 

Σμύρνη. Το χει βρέξει θάλασσα και δάκρυ προσφυγιάς.» 

Το δάχτυλό της έλαμψε κάτω από το δυνατό φως του 

πολυελαίου. 

«Περνάμε για φαγητό;» ρώτησε ο Άκης για να 

αποφορτίσει το κλίμα. 

Μια καρέκλα περίσσευε, δεν τις είχαν μετρήσει καλά. Ο  

Αλέξανδρος πήγε να την τραβήξει παραπέρα. 

« Δεν πειράζει, άφησε την. Άκη, κάνε προσευχή σε 

παρακαλώ.» είπε βαριά ο Βασίλης κι η Μαρία σκέφτηκε 

τον καπετάνιο που όσα χρόνια τριγυρνούσε στους 

ωκεανούς, άλλα τόσα έσχιζε τα κύματα στα πελάγη της 

καρδιάς της. Από την ανοιχτή μπαλκονόπορτα το αεράκι 

έφτασε στην άκρη των βουρκωμένων ματιών της και τα 

στέγνωσε. Και σα να μύρισε ξαφνικά θάλασσα και 

καπνός. 

 

Στην αυλή της εκκλησίας είχε στρωθεί ένας διάδρομος 

με ροδοπέταλα και αναμμένα φαναράκια. Εκατέρωθεν του 

διαδρόμου οι καλεσμένοι και στο τέλος του ο Άκης με την 

ανθοδέσμη στα χέρια κι εκείνος στα δεξιά του. Γύρω 

οχλοβοή που σταμάτησε μόλις ακούστηκαν οι πρώτες 

κόρνες για να μετατραπεί σε ζεστό χειροκρότημα όταν η 

νύφη πάτησε, συνοδευόμενη από τα αδέρφια της, στο 



 479 

πρώτο σκαλί. Όσο πλησίαζε, πανέμορφη, ντυμένη στο 

δαντελένιο λευκό της νυφικό, τόσο μεγάλωνε το χαμόγελο 

στο πρόσωπο του. Όταν πια ήρθε κοντά και η ανθοδέσμη 

άλλαξε χέρια, έλαμπε ολόκληρος. 

 «Να ζήσετε παιδιά μου και καλούς απογόνους!» 

Και τώρα την συνόδευαν τα αδέρφια της, μα ήταν στα 

μαύρα ντυμένοι. Κι όλοι πάλι σταμάτησαν να μιλάνε μα 

δεν χειροκρότησαν, μόνο έπαψαν να αναπνέουν. Κι όσο 

πλησίαζε, τόσο κυμάτιζε πικρό το στόμα κι ανέβαινε ο 

λυγμός. Σαν στάθηκε μπροστά τους, όπως τότε, δεν την 

φίλησαν, μόνο ακούμπησαν το κεφάλι τους, ένα σε κάθε 

ώμο της, και τον άφησαν να βγει, ποτάμι ορμητικό, που 

έσπασε το φράγμα. Ένιωσε το ύφασμα του φορέματος της 

να υγραίνεται, μα δεν παραμέρισε, τους άφησε. Άνοιξε τα 

χέρια της και τους αγκάλιασε σαν αετός τους νεοσσούς 

του, ώρα καταιγίδας, σε φωλιά βουνοκορφής. Παρέμεινε 

ήρεμη σαν το ποταμάκι στην ακρογιαλιά, την ώρα που 

βασιλεύει ο ήλιος και τα πλοία χάνονται στον ορίζοντα. 

Παρέμεινε ήρεμη γιατί έπρεπε να παραμείνει έτσι. 

 

 

 

 

 

 



 480 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 
14. 

 



 481 

«Γιατί δεν πάμε από το ασανσέρ;» 

«Ο μπαμπάς και η μαμά έχουν πει να μην το 

χρησιμοποιούμε όταν είμαστε μόνοι μας!» 

Τα δυο αγόρια στεκόταν μπροστά από την μεταλλική 

πόρτα. Στη θολή επιφάνεια της έβλεπες τα χρώματα από τα 

ρούχα τους. Είχαν βγάλει τις χοντρές μπλούζες που 

φορούσαν για το κρύο του πρωινού,  τις είχαν δέσει στη 

μέση τους και είχαν μείνει με τις κοντομάνικες, κόκκινες 

και των δύο, που συναγωνίζονταν σε χρώμα τα 

αναψοκοκκινισμένα τους πρόσωπα. Μάιος μήνας, είχε 

κάνει ζέστες από νωρίς φέτος. Οι τσάντες τους έπεφταν 

βαριές στον ώμο τους, τις άφησαν στο πάτωμα. 

«Έλα, δεν μπορώ να ανέβω. Είμαι κουρασμένος. Σε 

παρακαλώ!» 

«Εντάξει, αλλά μόνο τώρα!» 

«Εντάξει.» 

Ο θάλαμος ήταν στο ισόγειο κι άνοιξε αμέσως μόλις 

πάτησαν το κουμπί. Τους φάνηκε μεγαλύτερος από όσο 

ήταν. Έμοιαζε σα να έμπαιναν σε λαβύρινθο κι ας ήταν λίγα 

τετραγωνικά.  Ξεροκατάπιαν. Το στόμα τους είχε κολλήσει 

από τη τρεχάλα και τώρα από την αγωνία της ανυπακοής 

που ετοιμάζονταν να κάνουν. 



 482 

« Πάμε!» Ο Γιάννης έσπρωξε τον Άκη να κουνηθεί, πιο 

πολύ γιατί ήθελε κάποιον να προπορευτεί και να μπει 

πρώτος. 

Μπήκαν. Το κουμπί για τον τρίτο άναψε, η πόρτα έκλεισε 

και ξεκίνησαν για πάνω. Ο Άκης κοίταξε τον Γιάννη και 

σήκωσε τα χέρια σα να του έλεγε «Όλα εντάξει». Πρώτος 

όροφος, δεύτερος, η φωτεινή ένδειξη πάνω από τα κουμπιά 

άλλαζε συνέχεια. Ασυναίσθητα, κοιτούσαν και οι δυο τους 

πάνω λες κι έσπρωχναν την οροφή με τα μάτια τους, ενώ 

τις άλλες φορές απλά περιεργάζονταν τον εαυτό τους στον 

καθρέπτη. Ένα ακόμα και φτάσαμε. 

Το δυνατό τράνταγμα τους έκανε να παραπατήσουν και 

να κινηθούν προς τα πίσω. Μόλις που πρόλαβαν να 

κρατηθούν από το οριζόντιο  σίδερο που είχε για στήριγμα 

βάλει ο διαχειριστής πριν λίγο καιρό να μην πέσουν. Το 

ασανσέρ σταμάτησε. Το φως τρεμόπαιξε, αλλά ευτυχώς δεν 

έσβησε, μόνο αντικατοπτρίστηκε στα γουρλωμένα τους 

μάτια. Ο Γιάννης πάτησε το κουμπί. Τίποτα. Δεύτερη, τρίτη, 

τέταρτη, πολλές φορές. Τίποτα. Γύρισε και κοίταξε τον Άκη. 

«Στο είπα να μην το πάρουμε!» 

«Θα φτιάξει θα δεις. Να κοίτα!» Πάτησε πάλι το κουμπί. 

Το ασανσέρ έκανε πως ξεκινάει, μα σταμάτησε ξανά, 

μεταξύ δευτέρου και τρίτου ορόφου. 

«Στο είπα…» Η φωνή βγήκε παραπονεμένη. 



 483 

Ο Γιάννης γύρισε και τον έπιασε από τους ώμους. 

Έτρεμε. Στα μάτια του είδε δυο μικρές διάφανες 

πυγολαμπίδες έτοιμες να φωτίσουν τα μάγουλα του. Όχι, 

μην κλαις! Έπρεπε να τον ηρεμήσει. Κι ας έτρεμε πιο πολύ 

αυτός τελικά. « Άκου, θα φωνάξουμε δυνατά και κάποιος 

θα μας ακούσει ε; Τι λες;» ο Άκης έγνευσε καταφατικά. Ο 

Γιάννης μέτρησε ως το τρία και σε κάθε αριθμό σήκωνε ένα 

δάχτυλο από την κλειστή του παλάμη. Ο αδερφός του 

παρακολουθούσε τις κινήσεις του ανοιγοκλείνοντας τα 

βλέφαρα του, μουρμουρίζοντας την αντίστροφη μέτρηση. 

Με το που τελείωσε, όρμησαν και οι δυο στην κλειστή 

πόρτα. 

«Μπαμπά! Μαμά! Βοήθεια!»  

Δεν ξέρουν πόσες φορές το φώναξαν ώσπου ο λαιμός 

τους γδάρθηκε κι έκλεισε. Ξερόβηξαν. Τίποτα. Είχαν 

σχολάσει νωρίτερα και οι μεγάλοι δεν είχαν γυρίσει ακόμα 

από τις δουλειές τους. Σα να τους φάνηκε πως κάποιος 

δοκίμασε να ανοίξει την πόρτα στο ισόγειο. Ίσως τελικά 

απλά να νόμιζαν πως το άκουσαν. 

Έβγαλε την κουτάλα από το φαγητό και την έφερε στο 

στόμα. Ναι μεν τον έκαψε αλλά το φαγητό φαινόταν έτοιμο. 

Έκλεισε το «μάτι». Η Σοφία με τα δίδυμα είχαν βγει στην 

αγορά, για να τους ψωνίσει ρούχα και τα μεγάλα θα 

ερχόταν σε λίγο από το σχολείο. Τουλάχιστον αυτοί θα το 



 484 

έτρωγαν ζεστό, γιατί η γυναίκα του με δυο παιδιά στην 

αγκαλιά θα έκανε άλλες δυο τρεις ώρες κι ας είχε πάει εκεί 

κοντά, στη γειτονιά. Το κουδούνι. Ήρθαν τα παιδιά. Στην 

πόρτα στεκόταν η φοιτήτρια από τον τέταρτο. «Κύριε 

Βασίλη, κάποια παιδιά είναι στο ασανσέρ κλεισμένα!» 

Κοίταξε το ρολόι πάνω από την πόρτα. Είχαν σχολάσει 

νωρίτερα; 

«Κι έχω πει στο διαχειριστή να το φτιάξει εδώ και τρεις 

βδομάδες!» 

Καθόταν στο πάτωμα με λυγισμένα τα πόδια, τα χέρια 

γύρω από τα γόνατα  και ακουμπώντας στον τοίχο του 

ασανσέρ, δίπλα από τα κουμπιά. Η φωτεινή ένδειξη 

συνέχιζε να δείχνει τρία κι ας μην είχε φτάσει  ποτέ. Οι 

τσάντες τους ήταν πεταμένες στην άλλη γωνία σαν 

μισογεμάτα σακιά. Είχαν καρφώσει το βλέμμα στην πόρτα 

που δεν έλεγε να ανοίξει και πότε πότε κοιτούσαν προς τα 

πάνω, σε ένα φωτεινό ταβάνι που τους έκλεινε,  σε έναν 

ιμάντα που δεν έλεγε να κινηθεί. Η ανάσα δίπλα του όσο 

πήγαινε και δυσκόλευε. Δεν είχε προλάβει να τον κοιτάξει 

κι ο Άκης είχε αρχίσει να κλαίει. Έκρυψε το πρόσωπο του 

στα ενωμένα του πόδια και τρανταζόταν ολόκληρος. Μέσα 

στο κλάμα άκουγε να ρουφάει τη μύτη του και να 

σκουπίζεται  στο γυμνό του μπράτσο. Πέρασε το χέρι του 

πίσω από τον σβέρκο, τον αγκάλιασε σφιχτά. 



 485 

« Γιάννη φοβάμαι…Λείπουν όλοι! Θα μείνουμε εδώ… 

Δεν έπρεπε…» 

Ο Γιάννης σηκώθηκε και ήρθε να γονατίσει μπροστά του. 

«Κοίτα με. Όλα θα πάνε καλά!»  

Από το βρεγμένο ρούχο αναδύθηκε ένα κλαμένο πρόσωπο 

με ανάκατα μαλλιά. «Αλήθεια;» 

«Ναι, αλήθεια.» Το μικρό παιδικό προσωπάκι έλαμψε. 

Χαμογέλασαν. « Πιες νερό.» Είχε μείνει λίγο στο 

μπουκαλάκι στην πλαϊνή θήκη της τσάντας του. Κόντεψε να 

πνιγεί με τη γουλιά όταν άκουσε τη φωνή πίσω από το παχύ 

μέταλλο. 

« Γιάννη, Άκη, εσείς είστε;» 

 « Μπαμπά, μπαμπά1 Άνοιξε μπαμπά!» Στήθηκαν πάλι 

πίσω από την πόρτα και την χτυπούσαν με τις μικρές τους 

γροθιές. Μετά από μερικά χτυπήματα σταμάτησαν. Δε 

χρειαζόταν πια, ο μπαμπάς ήταν εκεί. 

«Μην χτυπάτε. Ειδοποίησα την πυροσβεστική. Όπου να 

ναι έρχονται. Θα σας ανοίξουν αυτοί που ξέρουν. Είστε 

καλά;» 

Ο Γιάννης κοίταξε τον Άκη κι αυτός έγνευσε καταφατικά. 

«Ναι μπαμπά, καλά είμαστε.» 

Ο Βασίλης είχε γονατίσει στο δάπεδο του τρίτου ορόφου. 

Από την μικρή χαραμάδα που άφηνε ο θάλαμος με τον 

τοίχο έβλεπε σκιές να κουνιόνται. Μερικές σταγόνες ιδρώτα 



 486 

εμφανίστηκαν στο μέτωπο  του. Σκουπίστηκε με την πετσέτα 

που έκπληκτος είδε πως είχε ακόμα περασμένη στη μέση 

του. 

«Μπαμπά;» 

«Έλα αγόρι μου;» Η  φωνή του Γιάννη αλλοιωνόταν από 

το μέταλλο και το ύψος. 

«Ποιοι είπες ότι έρχονται;» 

«Οι πυροσβέστες.» 

« Μα αυτοί δε σβήνουν φωτιές;» 

«Σβήνουν και φωτιές. Αλλά βοηθάνε τον κόσμο να βγει 

από τα ασανσέρ.» Πήγε να συνεχίσει τη φράση του και να 

τους μαλώσει που μπήκαν μέσα μόνοι τους, αλλά 

αποφάσισε ότι δεν ήταν ώρα. Ποτέ δεν θα ήταν τέτοια  

ώρα. 

Πάλι σιωπή. Δεν έπρεπε να μένουν σιωπηλοί σκέφτηκε. 

« Άκη;» 

«Μπαμπά, ο Άκης κλαίει.» Δεν είπε «πάλι», το απέφυγε. 

Δεν ήθελε να προσβάλει τον μικρότερο αδερφό του. 

«Γιάννη, μην αφήσεις τον αδερφό σου.» Ο Γιάννης τον 

αγκάλιασε ξανά, όρθιοι αυτή τη φορά. «Εντάξει, μπαμπά.» 

 « Άκη;» Άκουσε ένα «ναι» πίσω από ρουθουνίσματα. 

«Θυμάσαι το παιχνίδι που παίζαμε μικροί;» 



 487 

Τεσσάρων πέντε χρονών καθόταν απέναντι ο ένας από 

τον άλλον, στο παιδικό τους κρεβάτι, άνοιγαν τις παλάμες 

και τις ακουμπούσαν μεταξύ τους.  

«Ποιος έχει πιο μεγάλα δάχτυλα;» 

«Εσύ μπαμπά!» 

«Ποιος έχει πιο μεγάλη δύναμη;’ 

«Εγώ μπαμπά!» Ο Γιάννης ή ο Άκης έσπρωχνε με όση 

δύναμη είχε κι ο Βασίλης έπεφτε προσποιητά πίσω  στο 

στρώμα, τάχα μου νικημένος και  με τα αγόρια του στην 

αγκαλιά του να γελάνε τρανταχτά. Όταν μεγάλωσαν, το 

έπαιζαν μόνοι τους, ένα πρωτότυπο αυτοσχέδιο παιδικό 

μπρα ντε φερ.  

«Άκη, έχω ακουμπήσει το χέρι μου στην πόρτα. Ακούμπα 

το κι εσύ.» Φυσικά, δε γινόταν να ναι ακριβώς πίσω από το 

δικό του, μα αυτό το παιδί δεν το ήξερε. Άνοιξε δειλά το 

χεράκι του και το ακούμπησε στην κρύα επιφάνεια. 

«Ποιός έχει…» 

Εκείνη την ώρα άκουσε ανθρώπους να φωνάζουν κι 

εργαλεία να κροταλίζουν από το ισόγειο. Το ασανσέρ 

ανέβηκε στον τρίτο, η πόρτα άνοιξε επιτέλους και καθαρός 

αέρας διέλυσε βίαια τη βαριά ατμόσφαιρα του θαλάμου. Ο 

Άκης έτρεξε στην αγκαλιά του πατέρα του, μα ο Γιάννης 

έμεινε να κοιτάει τους τρεις μαυροφορεμένους άνδρες με τις 

φωτιές ραμμένες στην πλάτη τους. 



 488 

Αφού έφαγαν σιωπηλοί αλλά ανακουφισμένοι το φαγητό 

τους και υποσχέθηκαν ότι ποτέ πια δεν θα ξαναέμπαιναν 

μόνοι σε ασανσέρ, ξάπλωσαν στον καναπέ, με τα κεφάλια 

τους στα πόδια του πατέρα τους. Η απόφαση είχε παρθεί 

στο μυαλό του. Το συζητούσαν με τη Σοφία, αλλά το 

σημερινό θα  ήταν η αφορμή να αλλάξουν σπίτι. Ένα δικό 

τους, μονοκατοικία, όπως το ήθελαν αυτοί. 

«Μπαμπά, ξέρεις τι θέλω να γίνω όταν μεγαλώσω;» 

Αν και είχε υποψιαστεί, ρώτησε. «Τι αγόρι μου;» 

«Πυροσβέστης! Να σβήνω φωτιές και να σώζω παιδιά 

από τα ασανσέρ!»  

Γέλασαν με την ψυχή τους. Τον γαργάλησε στο στήθος, 

έσκυψε και τον φίλησε στο μάγουλο. Δεν του άρεσε η ιδέα 

κατά βάθος, αλλά σκέφτηκε πως τα παιδικά όνειρα μένουν 

εκεί, κλεισμένα στο ασανσέρ της ίδιας τους της ηλικίας και 

δεν πάνε παραπάνω. 

 

Εκτός κι αν τα τραβήξει κανείς και τα πάρει μαζί του. Κι 

ο Γιάννης τα πήρε.  

«Θα είμαι εκεί σε δέκα λεπτά. Να με περιμένετε απ’ 

έξω.» 

Πάτησε το γκάζι. Συνηθισμένος από το πυροσβεστικό 

όχημα και καλός πια γνώστης των δρόμων, ίσως  θα έκανε 

και λιγότερο από όσο είπε. Κι έκανε επτά λεπτά. Το 



 489 

τηλέφωνο κουδούνισε στην τσέπη του την ώρα που 

πάρκαρε  βιαστικά στο άδειο πάρκινγκ. Η φωνή του 

πατέρα του ακουγόταν από μεγάλο βάθος. Ψιθύριζε, ίσα 

που τον άκουγε. Θα χε μπει σε κάποιο δωμάτιο, μάλλον 

στο μπάνιο. Έτσι το έκανε. 

« Έφτασες;» 

«Ναι, μόλις.»  

« Έρχεται ο Αλέξανδρος με το λεωφορείο και μπόρεσα 

να βρω ένα υπεύθυνο στην εταιρεία της Μαρίνας. Θα την 

ειδοποιήσει. Ίσως έρθει κι ο θείος από την Ισπανία.» 

«Εντάξει πατέρα.» 

«Να έρθετε μαζί πίσω. Μην τον αφήσεις μόνο.» 

«Έγινε.»  

Μα πως γινόταν να τον αφήσει; 

Σιωπή από την άλλη άκρη της γραμμής. Πήρε τα ρούχα 

από τη θέση του συνοδηγού και βγήκε έξω. Ο υπάλληλος 

από το γραφείο κηδειών τον περίμενε στα σκαλιά. Τα 

άρπαξε με βιάση κι έστρεψε το κορμί για μέσα. 

«Εσείς καλύτερα να περιμένετε εδώ» τον παρότρυνε με 

το κορμί ακόμα στην περιστροφή. Ίσα που πρόλαβε να 

τον πιάσει από τον αγκώνα. 

«Θα έρθω κι εγώ.» 

«Δε γίνεται, λυπάμαι.» 

«Θα έρθω.» 



 490 

Ο νεκροθάφτης τον κοίταξε από πάνω μέχρι κάτω. 

Ψηλός σαν τον νεκρό αδερφό του, αρκετά πιο ψηλός από 

αυτόν, λίγο πιο αδύνατος αλλά με φαρδύ κορμό, γαλάζια 

μάτια που τον τρυπούσαν σαν λέιζερ, το στόμα του μια 

λεπτή γραμμή, το πρόσωπό του πέτρα σμιλεμένη. Είχε 

βάλει πολλές φορές φασαρία για τον ίδιο λόγο με 

αγριεμένους συγγενείς μα αυτός εδώ του φαινόταν 

διαφορετικός. Κοίταξε πίσω του, κανείς. Ήταν μόνοι τους. 

«Τι του είστε;» 

«Αδερφός.» 

«Ελάτε.» 

Το νεκροτομείο ήταν στο πίσω μέρος του νοσοκομείου 

κι επικοινωνούσε με αυτό η τελευταία σκάλα στο βάθος 

ενός σκοτεινού διαδρόμου. Όταν είχαν έρθει πριν που 

τους ειδοποίησαν, είχαν μπει από την άλλη είσοδο. Ο 

μόνος θόρυβος που ακουγόταν ήταν το τρίξιμο των 

παπουτσιών του στο δάπεδο, ο μόνος φωτισμός ήταν 

λάμπες φθορίου στην οροφή, ίσα που έφεγγαν. Στον 

εξωτερικό τοίχο ανοίγονταν παράθυρα, με το λιγοστό φως 

από έξω να ρίχνει σκιές πίσω τους. Ακολουθούσε τον 

υπάλληλο σφίγγοντας τα ρούχα του αδερφού του δυνατά 

στο πλευρό του. Τα είχε πάρει από τον ξένο, είχε το λόγο 

του. Από κάπου ερχόταν ένα απαλό αεράκι που τον έκανε 

να ριγήσει αλλά δεν μπόρεσε να καταλάβει από πού, μόνο 



 491 

που το ένιωθε να περνάει πάνω από τον ιδρωμένο σβέρκο 

του. Έφτασαν στην πόρτα του νεκροτομείου. 

«Τώρα θα περιμένετε εδώ.» Άπλωσε τα χέρια να πάρει 

τα ρούχα. 

«Γιάννη, μην αφήσεις τον αδερφό σου.» 

Κούνησε αρνητικά το κεφάλι. Ο νεκροθάφτης κατάλαβε 

πως δε μπορούσε να φέρει αντίρρηση. Ξεφύσησε.  

« Μπορείς να αντέξεις;» 

Για απάντηση, ο Γιάννης έσπρωχνε πρώτος την βαριά 

πόρτα κι έκανε δυο βήματα στο σκοτάδι. Τα φώτα άναψαν 

ξαφνικά, το ένα μετά το άλλο, και διαπίστωσε ότι ήδη 

βρισκόταν μερικά μέτρα στην αίθουσα του νεκροτομείου. 

Ερχόταν πρώτη φορά εδώ. Παρόλο  που στην καριέρα του 

είχε βρει απανθρακωμένα πτώματα, σε προχωρημένη 

σήψη, πνιγμένα, ακρωτηριασμένα, τα έβλεπε πάντα να τα 

παίρνουν ασθενοφόρα κι αυτός να επιστρέφει στο 

καθήκον του. Τον πρώτο καιρό πράγματι δεν άντεχε να 

βλέπει και κατέληγε να κάνει εμετό πίσω από τα 

πυροσβεστικά οχήματα. Έπειτα κλεινόταν στο δωμάτιο 

του κι έκλαιγε. Ένας παλιός συνάδερφος του είπε ότι έτσι 

γινόταν πάντα. Πάνω στο χρόνο μπορούσε πια να ελέγχει 

τον εαυτό του. Ξανάκλαψε όταν κατέρρευσε μια παλιά 

μονοκατοικία που ζούσε μέσα μια γιαγιά, από εργασίες 

στη δίπλα οικοδομή. Έσκαβαν με δύναμη ώσπου, κάτω 



 492 

από ένα δοκάρι, βρήκαν το χέρι της με ανοιχτά τα 

δάχτυλα. Το έπιασε. Το ένιωσε ακόμα ζεστό. 

 « Είναι ζωντανή! Γιαγιά ερχόμαστε!» φώναξε προς το 

σωρό κι ένιωσε τα δάχτυλα να κλείνουν ελαφρά. Τον είχε 

ακούσει. 

 Δεν πρόλαβαν. Εξέπνευσε πριν προλάβουν να βγάλουν 

τα μπάζα από πάνω της. Κι αυτός έμεινε εκεί, να κρατάει 

το άψυχο χέρι, γονατισμένος δίπλα του, με τα δάκρυα να 

χαράζουν ρυάκια στο σκονισμένο του πρόσωπο. Όταν την 

έβγαλαν, είχε ένα τελευταίο μειδίαμα στα χείλη. Μετά 

έμαθαν ότι οι δικοί της την είχαν παρατήσει κι έμενε μόνη 

τα τελευταία χρόνια. Ίσως για αυτό να χαμογελούσε, που 

είχε κάποιον να κρατάει σαν έβγαινε η ψυχή της. 

Τον είδε. Σκεπασμένος με ένα σεντόνι μέχρι το στέρνο, 

στην μέση του ψυχρού θαλάμου. Όταν ζούσε, δε 

σκεπαζόταν με σεντόνι ποτέ το καλοκαίρι. Αν κι έστρωνε 

από την προηγούμενη νύχτα η μητέρα τους κανονικά τα 

κρεβάτια, το πρωί το έβρισκες μερικά μέτρα μακριά, ένας 

μικρός μπόγος στη γωνιά του δωματίου τους. Αν 

κοιμόταν, θα έλεγε με σιγουριά ότι αυτός εκεί δεν ήταν ο 

αδερφός του. Πλησίασε αργά, στάθηκε από πάνω του κι 

έδωσε τα ρούχα στον υπάλληλο που περίμενε. 

 Γεια σου αδερφάκι.  



 493 

Το νοσοκομείο είχε καθαρίσει και περιποιηθεί τις 

πληγές του, είχαν αλλάξει το ματωμένο σεντόνι μα και 

πάλι φαινόταν ότι είχε τραυματιστεί πολύ σοβαρά. Ήξερε, 

τόσα είχε δει. Ο θάνατος είχε αλλοιώσει τελείως τα 

χαρακτηριστικά του και μια σκέψη έλαμψε στο 

σκοτεινιασμένο του μυαλό. Μήπως τελικά έκαναν λάθος; 

Μα δεν έκαναν. Με το χέρι του άρχισε να αγγίζει το άδειο 

κορμί, σα να έψαχνε κάτι. Σταμάτησε στο μέτωπο. 

 

«Σήκω! Σήκω σου λέω!» 

Ένιωσε να τον κουνάνε σα βαρέλι με κρασί μπρος πίσω. 

Άνοιξε τα μάτια του κάτω από την χοντρή κουβέρτα και 

κοίταξε τον αδερφό του που στεκόταν μόνο με το σλιπάκι 

καταμεσής στο δωμάτιο τους επτά  η ώρα το πρωί. 

«Ο παππούς θα χει πάει στο στάβλο! Πρέπει να τον 

προλάβουμε!» Τα μάτια λαμπύρισαν σαν πετράδια και τα 

σκεπάσματα πετάχτηκαν στον αέρα. Φόρεσαν βιαστικά τα 

ρούχα και τα παπούτσια τους, κουμπώθηκαν ολόστραβα και 

βγήκαν στο δροσερό πρωινό. Καλημέρισαν τη γιαγιά που 

έσκυβε στο φούρνο της αυλής και είχαν στρίψει στην γωνιά 

του αυλόγυρου πριν προλάβει να σηκωθεί ή να απαντήσει.  

Ω, πρόλαβαν, η πόρτα της αποθήκης ήταν ανοικτή! 

Βρήκαν τον παππού σκυμμένο πάνω από τον πάγκο του. 

Στον τοίχο κρεμασμένα πολλά εργαλεία, κληρονομιά από 



 494 

τον πατέρα του, τους είχε πει. Ο παππούς παλιά ήταν 

μαραγκός, σιδεράς και πετάλωνε άλογα. Τώρα πια είχε 

αποσυρθεί.  Τα είχε βάλει με τη σειρά, από το μικρότερο 

στο μεγαλύτερο. Σφυριά, πριόνια, κατσαβίδια κι άλλα 

πολλά που δεν ήξεραν τα ονόματα τους. Δεν γνώριζαν τη 

χρήση τους, αλλά καταλάβαιναν ότι ήταν πολύ σημαντικά 

για εκείνον και ότι τα χρησιμοποιούσε παντού στις δουλειές 

του. 

«Παππού, καλημέρα!» 

«Καλημέρα παιδιά μου! Καθίστε και περιμένετε» είπε και 

τους έδειξε ένα μαδέρι πίσω του. Από κει μπορούσαν να 

δουν μόνο την πλάτη του, χωρισμένη σε τρία μέρη από  τις 

καφέ του τιράντες. Ήταν τόσο φαρδιά που έκρυβε το μισό 

πάγκο και το τι έφτιαχνε. Έβλεπαν μόνο τα χοντρά του 

χέρια να πηγαινοέρχονται  πέρα δώθε, πάνω κάτω, να 

ανεβοκατεβάζουν εργαλεία, να χτυπάνε και να βιδώνουν. Ο 

Γιάννης συνοφρυώθηκε όταν υποψιάστηκε πως δεν έκανε 

εκείνο που τους είχε υποσχεθεί δυο μέρες τώρα. Περίμεναν 

καθισμένοι, με τα χέρια σταυρωμένα, γεμάτοι αγωνία. 

« Έτοιμοι!» φώναξε ο παππούς και σκούπισε τον ιδρώτα 

με το μανίκι του από το βρεγμένο του πρόσωπο. Τα δικά 

τους πρόσωπα  άστραψαν σα παραμέρισε. Πάνω στον 

πάγκο βρισκόταν δυο ολοκαίνουργιες πανοπλίες: είχε 

πλύνει δυο μεγάλα μπουκάλια χλωρίνης, είχε κόψει ένα 



 495 

μέρος στη βάση για το πρόσωπο και είχε κολλήσει το κάτω 

μέρος της σκούπας στην κορυφή για λοφίο. Κάρφωσε δυο 

ξύλινες τάβλες για θώρακα μπρος και πίσω και τις ένωσε 

με δυο πέτσινα λουριά που κρεμιόνταν από τους ώμους. 

Δυο καπάκια από βαρέλι έγιναν ολόσωμες ασπίδες. Μα το 

πιο ωραίο το φύλαξε για το τέλος, κάτι που έκανε τα παιδιά 

να ουρλιάξουν από χαρά και να τρομάξουν τα ζώα δίπλα. 

Σα να ήταν αληθινά, σήκωσε στα χέρια του οριζόντια δυο 

ξύλινα σπαθιά με σκαλιστή λαβή και στρογγυλεμένες άκρες 

για να μην χτυπήσουν. Αυτά τα δούλευε όλο το 

προηγούμενο βράδυ, ως τις δύο τα ξημερώματα, για να 

είναι σήμερα έτοιμα. Δεν ήθελε να παραβεί την υπόσχεσή 

του. 

«Είστε έτοιμοι ιππότες μου;» 

«Ευχαριστούμε, παππού!» φώναξαν αγκαλιάζοντας τον 

από τη μέση, μέχρι εκεί έφταναν, φόρεσαν τα καινούργια 

τους όπλα κι όρμησαν στη μάχη. Πάνω από το χωριό, ψηλά 

στην κορυφή του λόφου, ήταν ένα παλιό εγκαταλειμμένο 

υδραγωγείο, χρόνια σε αχρηστία, μιας και χτίστηκε 

καινούριο λίγες δεκάδες μέτρα πιο κάτω, με μηχανή. Με 

τον καιρό και την εγκατάλειψη γκρεμίστηκε στο μεγαλύτερο 

του μέρος. Από μακριά φαινόταν για κάστρο κι αν κάποιος 

δεν το ήξερε, παραπλανιόταν εύκολα. Οι τουρίστες πιο 

πολύ·τους έβλεπαν συχνά να έχουν σταματήσει στην άκρη 



 496 

του δρόμου και να τραβάνε φωτογραφίες. Χαμογελούσαν 

και τους έλεγαν « νο κάστρο, νο!» Ανταπέδιδαν το 

χαμόγελο μα συνέχιζαν να απαθανατίσουν τα, για αυτούς, 

αρχαία ερείπια. Σαν έβλεπαν πως δεν καταλάβαιναν,  

συνέχιζαν το δρόμο τους. Κάστρο το νόμιζαν κι όλα τα 

παιδιά του χωριού και τράβηξαν κατά κει. 

«Όποιος φτάσει πρώτος παίρνει το κάστρο!» 

 Για δυο βήματα κέρδισε ο Γιάννης. Κάθισαν πάνω στις 

πέτρες αναψοκοκκινισμένοι, άφησαν τις ασπίδες δίπλα τους 

και βάλθηκαν με τα ξίφη τους να πετσοκόβουν το χορτάρι 

τριγύρω. Από κει ψηλά φαινόταν το χωριό, ο στάβλος και η 

πλατεία. Το σπίτι του παππού και της γιαγιάς το έκρυβε το 

μεγάλο πλατάνι με τα τραπεζάκια από το καφενείο γύρω 

του. Ο αέρας στέγνωσε τον ιδρώτα στο στήθος τους, 

πάγωσαν κι έτριψαν τους ξύλινους θώρακες πάνω στα 

ρούχα τους. 

«Λέω να πούμε στα παιδιά στα παιδιά να φτιάξουν κι 

αυτά πανοπλίες.» 

«Ωραία ιδέα! Θα χωριζόμαστε σε στρατόπεδα και θα 

πολεμάμε!» 

Οι ασπίδες κρατήθηκαν γερά στο χέρι, τα σπαθιά 

υψώθηκαν στον αέρα κι άρχισαν τις απειλές. 

« Μαύρε ιππότη, το κάστρο είναι δικό μου!» 



 497 

Ο Άκης κατέβασε λυπημένος  την ασπίδα του. « Γιατί εγώ 

να μαι ο κακός;» 

«Γιατί είσαι ο μικρότερος!» 

Ο Γιάννης έδωσε το πρώτο χτύπημα δυνατά πάνω στην 

ασπίδα του αδερφού του. Ο Άκης αντιγύρισε μα βρήκε 

αέρα. Στην επόμενη σπαθιά ο Γιάννης έκανε μια πλήρη 

περιστροφή γύρω από τον εαυτό του με το ξύλινο σπαθί 

υψωμένο στο ύψος του κεφαλιού του Άκη. Όταν γύρισε και 

τον κοίταξε, ο μικρός είχε πετάξει τα όπλα του και 

κρατούσε το πρόσωπό του, ανάμεσα στα χέρια του, 

διπλωμένος στα δύο. 

«Σε χτύπησα;»  

Ανάμεσα στα δάχτυλα άρχισε να κυλάει αίμα, 

ανακατεμένο με δάκρυα. Του έπιασε το κεφάλι και τότε είδε 

μια μεγάλη πληγή στο μέτωπο, πάνω από το αριστερό του 

φρύδι. Το μάτι του είχε γεμίσει αίμα, το κρατούσε κλειστό, 

φοβήθηκε μην το είχε χτυπήσει. 

«Πονάω! Κάνε κάτι! Δε βλέπω! Σε παρακαλώ…» Η 

φωνή του Άκη έσβηνε μέσα στα αναφιλητά. Τα ματωμένα 

του χέρια έκλεισαν σα τανάλιες γύρω από τους καρπούς του 

αδερφού του. Δεν είχε περιθώριο για χάσιμο. Πέταξε το 

θώρακα, έσκισε το κάτω μέρος της μπλούζας του και την 

έκανε επίδεσμο. Έδεσε μα αυτήν το κεφάλι του μικρού και 

πήραν το δρόμο της επιστροφής, με τα ρούχα γεμάτα αίμα,  



 498 

τα όπλα τους παρατημένα στο χώμα, σαν υποχώρηση σε 

μεγάλη μάχη.  Η αγκαλιά του ηρέμησε τον Άκη που πονούσε 

και φοβόταν συνάμα αν τους έδερνε η γιαγιά με την βίτσα 

από μουρνιά που φυλούσε ως απειλή για τις σκανδαλιές 

τους δίπλα στο τζάκι. Μόνο τις φωνές έβαλε, κι αυτές από 

τρόμο κι όχι μάλωμα. Μετά τον πήρε αγκαλιά, έκανε τα 

παραδοσιακά της γιατροσόφια, του έδεσε το κεφάλι με 

καθαρό επίδεσμο. Ούτε ράμματα, ούτε τίποτα, έκλεισε η 

πληγή με την σοφία των αιώνων.  Και τις επόμενες μέρες  

ήταν πάλι στο βουνό να απελευθερώνουν το μεγάλο κάστρο 

από τα στρατεύματα του εχθρού. Όλα τα παιδιά είχαν πια 

τον δικό τους οπλισμό κι ορισμένα είχαν βάψει με μπογιά 

τις ασπίδες και τους θώρακες τους. Μα μόνο ένας 

πολεμούσε με το μαντήλι της πριγκίπισσας στο κεφάλι. 

 

Κάτω από το δάχτυλο του ένιωσε την ουλή από εκείνο 

το χτύπημα, πάνω από το φρύδι, μαλακή και παγωμένη 

σαν το δέρμα γύρω της. Όσο μεγάλωνε, μεγάλωνε κι 

αυτή, σμίλεμα που ξέφυγε του γλύπτη σε σκούρο 

μάρμαρο . Στην αρχή δεν ήθελε να φαίνεται κι, όταν ήταν 

στο σχολείο, τραβούσε την φράντζα του κάτω για να την 

κρύβει ή χτενιζόταν όλο πλάγια. Μα όταν γνώρισε τη 

Μαρία, εκείνη του είπε πόσο όμορφη βρίσκει αυτή του 

την ατέλεια, χαμογέλασε στην μέλλουσα γυναίκα του κι 



 499 

από τότε κουρευόταν κοντά. Αναστέναξε με μια ανάσα 

καυτή που θα μπορούσε να πυρώσει την ψυχρή 

ατμόσφαιρα γύρω τους. Είχε κι άλλα να ψάξει. Σήκωσε 

λίγα εκατοστά την αριστερή του παλάμη. Ένα κόψιμο 

διέτρεχε όλη τη πλευρά της. Την γύρισε κι ακούμπησε τη 

δική του, ανοικτή πάνω της.  

«Ποιος έχει πιο μεγάλη δύναμη;» 

 

«Άκη βάλε το παλτό σου και πήγαινε στα αγγλικά να 

φέρεις τα παιδιά. Ο μπαμπάς θα αργήσει απόψε κι ο 

Γιάννης έχει πυρετό.» 

Ξεκρέμασε το παλτό του από τη κρεμάστρα πίσω από την 

πόρτα και βγήκε στο δρόμο. Το φροντιστήριο δεν απείχε 

πολύ, αλλά ήταν χειμώνας, νύχτωνε νωρίς και τα μικρά θα 

φοβόταν να έρθουν μόνα τους. Ευκαιρία να ξεμουδιάσει 

και λίγο. Δεν είχαν προπόνηση δυο μέρες και είχε βαρεθεί 

σπίτι, με τον αδερφό του άρρωστο κι αυτός να κοιμάται 

στον καναπέ του σαλονιού για να μην κολλήσει την 

αρρώστια. Ο ουρανός ήταν καθαρός, αλλά είχε πέσει πολύ 

η θερμοκρασία. Τράβηξε το φερμουάρ ως πάνω και 

κούμπωσε όλα τα κουμπιά, κατεβάζοντας όσο πιο χαμηλά 

γινόταν την κουκούλα του. Το βήμα του το κρατούσε αργό 

και πρόσεχε πολύ στις διαβάσεις. Την προηγούμενη 



 500 

βδομάδα είχε γίνει ατύχημα με έναν ποδηλάτη και είχε 

χτυπήσει πολύ σοβαρά. 

Βρήκε τα αδέρφια του να περιμένουν στην είσοδο του 

γαλαζωπού κτηρίου που στέγαζε το καλύτερο φροντιστήριο 

ξένων γλωσσών σε αυτή την πλευρά της πόλης. Δεν ήταν 

κανείς άλλος μαζί, τα άλλα παιδιά τα είχαν πάρει οι δικοί 

τους και μάλλον περίμεναν ώρα, αν έκρινε σωστά από το 

τίναγμα που έκαναν όταν τον είδαν. 

«Πού είναι ο μπαμπάς;» ρώτησε ανήσυχος ο Αλέξανδρος. 

« Έλα και σε περιμένουμε! Σχολάσαμε νωρίς. » 

συμπλήρωσε η Μαρίνα με το φως της επιγραφής από πάνω 

τους να λάμπει στα μάτια της μαζί με μια σκιά αγωνίας. 

«Τώρα μου είπε η μαμά να έρθω. Ο μπαμπάς είναι στη  

δουλειά ακόμα.» απολογήθηκε. « Έλα, πάμε.» 

 Το χέρι της με το ροζ γάντι έκλεισε μέσα στο δικό του. 

«Πάμε από το περίπτερο;» 

«Θα χει κλείσει τέτοια ώρα.» 

« Πειράζει να περάσουμε;»  

«Ας περάσουμε…» Αχ, καλή μου και μόνη αδερφούλα, 

ποιος να σου χαλάσει χατίρι; Η ίδια απόσταση  ήταν,  απλά 

από άλλο δρόμο. Δεν θα αργούσαν. 

« Α, κλειστό είναι…» Το στόμα της στράβωσε σε ένα 

μορφασμό απογοήτευσης. Κίνησαν να φύγουν. Μετά από 

μερικά βήματα, η μικρή κοντοστάθηκε. Το χέρι του 



 501 

τεντώθηκε προς τα πίσω και παραπάτησε.  Μπορεί να 

φορούσε τον χοντρό της σκούφο, μα εκείνη το άκουσε 

πρώτη. 

«Τι είναι πάλι;» Άθελα του ύψωσε τη φωνή. 

«Άκου…» Γύρισε προς τα κει που κοιτούσε η αδερφή του 

συνοφρυωμένος. Το μόνο που άκουγε ήταν το ξεροβόρι στα 

κλαδιά. 

«Τίποτα δεν είναι…» Την τράβηξε από το χέρι. 

« Όχι σου λέω, το άκουσα!» 

« Τι άκουσες;» 

« Ένα γατάκι!» 

Τότε το άκουσε κι αυτός. Ένα απαλό νιαούρισμα, χαμένο 

μέσα στη νύχτα κι ανακατεμένο με τους ήχους της, που 

μόλις και μετά βίας μπορούσες να το ακούσεις, κι αυτό 

μόνο και μόνο επειδή δεν περνούσαν αυτοκίνητα από κει 

εκείνη την ώρα. 

« Από κει ακούγεται!» φώναξε η Μαρίνα και παρέσυρε τα 

αγόρια στο μέρος  που έδειχνε, πίσω από την απέναντι 

γωνία και τους κάδους σκουπιδιών που ήταν μπροστά της. 

Ένας στύλος της ΔΕΗ φώτιζε το μέρος, αλλιώς θα 

δείλιαζαν να πάνε. Σαν έστριψαν, είδαν ένα παλιό πράσινο 

επιβατικό  αυτοκίνητο παρατημένο δίπλα. Οι καθρέπτες 

σπασμένοι, τα λάστιχα σκασμένα και γεμάτο κουτσουλιές 

από τα πουλιά που κάθονταν στα γύρω δένδρα. Πάλι πρώτη 



 502 

το είδε, τα μάτια του γυάλιζαν,, πίσω από τα βρώμικα 

κλειστά παράθυρα του, ίδιο χρώμα με το αμάξωμα και η 

γούνα του γκρι σαν τα ξεσκισμένα καθίσματα. Έτρεξε προς 

το μέρος του κι αυτό αύξησε την ένταση της φωνούλας του 

όσο μπορούσε για να βγει από την σκουριασμένη του 

φυλακή. Με κάποιο τρόπο μπόρεσε να μπει κει μέσα και δεν 

ήξερε να βγει. Έκαναν ένα γύρο το αμάξι, δεν μπόρεσαν να 

βρουν παράθυρο σπασμένο ή ανοικτό για να το σώσουν. 

 « Άκη, σώσε το! Αλέξανδρε!» Η μικρή είχε μείνει 

μπροστά στην πόρτα και κοιτούσε το άτυχο γατί που είχε 

παγιδευτεί για τα καλά κι εκλιπαρούσε στην δική του 

γλώσσα τους μικρούς σωτήρες του. Η Μαρίνα ακούμπησε 

τα χεράκια της στο τζάμι κι αυτό κοιτούσε πότε τον ένα 

πότε τον άλλο  αδερφό της παρακαλώντας με υγρά μάτια. 

« Πάμε να φύγουμε. Θα βρει τόπο να βγει» είπε 

απογοητευμένος ο Αλέξανδρος. 

«Όχι, πρέπει να το βγάλουμε!» Τις δυο τελευταίες λέξεις 

τις είπε συνοδευμένες από τα πρώτα δάκρυα που 

εξελίχθηκαν σε λυγμούς καταμεσής του δρόμου. 

« Έλα σταμάτα, θα βγει σου λέω!» Ο Αλέξανδρος πήγε να 

την πάρει αγκαλιά μα δεν τον άφηνε. 

«Άσε με! Δεν θα βγει το ξέρω!» Τώρα είχε σταματήσει το 

ζώο και φώναζε αυτή. Δεν άκουσαν καν τον Άκη που 

πλησίαζε. 



 503 

«Κάντε άκρη» τους είπε και χτύπησε με δύναμη το τζάμι 

με μια πέτρα. Αμέσως πετάχτηκαν όλοι προς τα πίσω, από 

το φόβο μην κοπούν. Τα γυαλιά σκόρπησαν τριγύρω και το 

ζωάκι χάθηκε τρομαγμένο στο εσωτερικό του αυτοκινήτου. 

Τα κεφάλια τους στράφηκαν με τρομαγμένη ματιά στο 

στενό, μην βγήκε κανείς να κοιτάει, αλλά δεν είδαν 

κανέναν. Τα κτήρια εκεί ήταν δημόσιες υπηρεσίες και θα 

άνοιγαν τη Δευτέρα. 

Η Μαρίνα πλησίασε πάλι στο ανοικτό πια παράθυρο κι 

άρχισε να το καλεί: «Ψιτ, ψιτ! Γατάκι; ». Δεν το έβλεπε 

μέσα στο σκοτάδι, μα ξαφνικά, πήδηξε στην αγκαλιά της κι 

αυτή, με αστραπιαία κίνηση, έκλεισε τα χέρια της. Ο νέος 

τετράποδος φίλος της βολεύτηκε στη ζεστή ζακέτα. Τους 

χάρισε το πιο φωτεινό της χαμόγελο, ένα άηχο ευχαριστώ, 

που μετατράπηκε σε στόμα ανοιχτό, όταν είδε το χέρι του 

Άκη να στάζει αίμα και να κοκκινίζει την πέτρα που ακόμα 

κρατούσε. 

Ο Βασίλης γύρισε βιαστικά στο σπίτι, μετά το 

τηλεφώνημα της Σοφίας. Το γατάκι έπινε γάλα από ένα 

πιατάκι στα πόδια της Μαρίνας. Ο Γιάννης  τον υποδέχτηκε 

με το θερμόμετρο στο στόμα κι ο Άκης με το χέρι υψωμένο 

και δεμένο. Η σωτηρία του γατιού φιλοδώρησε με τέσσερα 

ράμματα τον τολμηρό διασώστη. 



 504 

«Μα τι έγινε; Έναν άρρωστο άφησα, δυο βρίσκω!» είπε ο 

πατέρας τους προσπαθώντας  να ελαφρύνει τη βαριά 

ατμόσφαιρα και να κρύψει την ανησυχία του. 

«Κοίτα μπαμπά! Σώσαμε ένα γατάκι! Αλλά ο Άκης 

χτύπησε…» εξήγησε η μοναχοκόρη του και σήκωσε το ζώο 

στο ύψος του προσώπου της, με μια χαρά μετριασμένη από 

την άσχημη κατάληξη. Ο μπαμπάς άκουσε προσεχτικά την 

αφήγηση όσων έγιναν. Όταν άκουσε όλες τις απόψεις, 

σηκώθηκε και στάθηκε μπροστά  στο  τραυματισμένο του 

παιδί. Ο Άκης σήκωσε τα μάτια του και συνάντησε εκείνα 

του πατέρα του. Ένα βλεφάρισμα φόβου τρεμόπαιξε 

μπροστά τους. Δεν τον είχε χτυπήσει ποτέ, αλλά  τώρα ναι,  

ίσως το άξιζε για την παρατολμία του. Ο Βασίλης σήκωσε 

το χέρι κι αντί να το κατεβάσει με δύναμη στο μάγουλο του 

γιου του, το χάιδεψε. 

«Εύγε παλικάρι μου» είπε και η πληγή έγιανε με μιας.  

 

Κι άλλη πληγή. Μα δεν ήταν η μόνη. Συνέχισε να τον 

ψάχνει. Σταμάτησε στο πόδι. Το νύχι του μεγάλου 

δάχτυλου είχε βγει και στη θέση του φύτρωσε ένα 

δεύτερο, παράταιρο, που ξεχώριζε από τα άλλα. 

 

«Είμαστε πέντε και είστε έξι!» 

«Βγάλτε έναν!» 



 505 

«Αφού διαλέξαμε, πάλι θα αλλάζουμε;» 

« Τότε πάρτε έναν έκτο!» 

«Πού να τον βρούμε;» 

« Έχει ένα ακόμα…» Ο Άκης σήκωσε το χέρι κι έδειξε τα 

σκαλοπάτια του σχολείου. 

«Το Διονύση;» 

«Μα αυτός δεν ξέρει...» 

«Θα καταλαβαίνει, αφού είναι…» Το παιδί δεν απόσωσε 

τη φράση του, δαγκώθηκε. 

Μαζεύονταν κάθε απόγευμα στην αυλή του σχολείου τους 

για μπάλα. Οι φωνές τους ακούγονταν σε όλη τη γειτονιά, 

τους άκουγε κι αυτός από το σπίτι του απέναντι. «Τα παιδιά 

ήρθαν. Θα παίξουν, μαμά, θα παίξουν!» φώναζε στη 

μητέρα του. Στο ολοστρόγγυλο του πρόσωπο ζωγραφιζόταν 

το χαμόγελο και κατέβαινε τρεχάτος την σκάλα. Κι η 

μητέρα του πίσω του κατέβαζε το κεφάλι γιατί ήξερε, γιατί 

είχε δει από το παράθυρο πως ο γιος της έμενε στην άκρη, 

καθισμένος στα παγκάκια της αυλής  και τα σκαλοπάτια. 

Δεν τον έπαιζαν τα άλλα παιδιά, μα αυτός συνέχιζε να 

πηγαίνει και να χειροκροτεί κάθε γκολ που έβαζαν κι ας 

περνούσαν αδιάφοροι από μπροστά του, σα να μην υπήρχε. 

Δεν τον ένοιαζε καθόλου. Απλά του άρεσε η μπάλα. Κι 

επειδή δεν είχε έρθει ακόμα Κυριακή να πάνε με τον 

μπαμπά γήπεδο, περίμενε πως και πώς να πάει απόγευμα 



 506 

και να ακούσει από το δωμάτιο του τις φωνές των 

συμμαθητών του. 

«Καλύτερα να βγάλουμε εμείς έναν.» 

«Όχι, θα παίξει!» Ο Άκης σταύρωσε τα χέρια στο στήθος 

και ύψωσε τη φωνή, με τα δόντια σφιγμένα. 

«Μα τι λες τώρα!» 

«Αν δεν παίξει, φεύγω κι εγώ!» Κοίταξε τα πρόσωπα των 

παιδιών αναζητώντας φωνές συμπαράστασης. Μάταια. 

«Καλύτερα, θα ήμαστε πέντε και πέντε.» 

«Καλά, γεια!»  

Τα παιδιά πήραν τη μπάλα και ξεκίνησαν. Τα κοιτούσε 

νευριασμένος που ήταν τόσο άσπλαχνα από τόσο μικρά. Ο 

Διονύσης τον κοιτούσε με το στόμα ανοικτό και μια θλίψη 

στα παράξενα, αμυγδαλωτά  του μάτια. 

«Άκη, έχω μπάλα σπίτι. Πάμε να παίξουμε;» 

«Μπάλα; Και γιατί δεν την φέρνεις ποτέ;» 

«Αφού δεν με παίζετε…» 

«Δεν σε παίζουν. Εγώ όμως ναι. Άντε πάμε.» Φεύγοντας, 

κλώτσησε από τα νεύρα του με δύναμη την μεγάλη 

σιδερένια καγκελόπορτα της εισόδου. Το μετάνιωσε την 

επόμενη στιγμή σαν ένιωσε τον πόνο να ανεβαίνει σαν 

κισσός στην σπονδυλική του στήλη και να πλέκει ως το 

τελευταίο του νεύρο. Είχε χτυπήσει το μεγάλο του δάχτυλο 

στο σύρτη που έμπηγαν στη γη για να στερεώνεται, όταν 



 507 

ήταν ανοικτή το πρωί. Δαγκώθηκε να μη φωνάξει. Έπιασε 

την πατούσα του και με τα δυο χέρια κι έκανε μερικά 

βήματα κουτσό. Δυσκολεύτηκε να το πατήσει. Σε λίγο 

ένιωσε να πλατσουρίζει στο αίμα. 

«Πάμε σπίτι. Η μαμά μου ξέρει τι να κάνει.» 

«Τι είναι η μαμά σου;» ρώτησε με αλλοιωμένα τα 

χαρακτηριστικά του προσώπου του από τον πόνο του 

ποδιού και την οργή για τους φίλους του. 

«Είναι γιατρός στο νοσοκομείο!» απάντησε με περηφάνια 

κι ο Άκης αναρωτήθηκε αν τα παιδιά με σύνδρομο Down 

γιατρεύονται. Ευχήθηκε ναι. Τα τελευταία μέτρα τα έκανε  

με στήριγμα τον ώμο του νέου του φίλου. 

«Μαμά, μαμά, ήρθαμε με τον Άκη!» Η μητέρα του 

φάνηκε απορημένη από την κουζίνα. Δεν είχε έρθει ποτέ 

κανείς στο σπίτι με τον γιο της. Αφού της αφηγήθηκαν τι 

είχε συμβεί, τον έβαλε να καθίσει αναπαυτικά σε μια 

καρέκλα και του έβγαλε προσεκτικά το παπούτσι, γεμάτο 

αίμα. Κι η κάλτσα του το ίδιο. Το νύχι είχε πεταχτεί προς τα 

πάνω με το χτύπημα, είχε μπλαβίσει κι αιμορραγούσε. Τα 

παιδιά γύρισαν και κοιτούσαν αλλού. Δεν είχαν ξαναδεί 

τόσο άσχημη πληγή, μόνο κανένα γρατζούνισμα στο γόνατο 

και τους αγκώνες. Όπως ήταν σκυμμένη, άκουγε το παιδί 

να ρουφάει κοφτά αέρα από τα κλειστά του δόντια, σημάδι 

πως πονούσε. Έβαλε όλη τη φροντίδα και την ιατρική της 



 508 

τέχνη. Όταν ο Άκης κοίταξε πάλι προς τα κάτω, είδε το 

δάχτυλο του τριπλάσιο σε μέγεθος από την γάζα που  το είχε 

τυλίξει. Οι ματιές τους συναντήθηκαν, με μια στάλα δάκρυ 

να φουσκώνει στην άκρη τους, εκείνος γιατί είχε γίνει καλά 

κι εκείνη γιατί ο γιος της είχε βρει επιτέλους ένα φίλο. 

«Θα πονάει και να ξέρεις, το νύχι θα βγει και φυτρώσει 

άλλο. Πρέπει να πάρουμε το μπαμπά σου τηλέφωνο να 

έρθει να σε πάρει.» 

«Δεν έπρεπε να την χτυπήσεις την πόρτα» σχολίασε ο 

Διονύσης, όση ώρα η μητέρα του επικοινωνούσε με τους 

γονείς του Άκη. 

«Είχα νευριάσει…» 

 «Για μένα;» Έστρεψε το κεφάλι του και τον κοίταξε με 

ένα βλέμμα γεμάτο ευγνωμοσύνη. «Σε ευχαριστώ. Μην 

στεναχωριέσαι, δε πειράζει. Τώρα θα παίζουμε μαζί ε;» 

Ο Άκης κοίταξε τον Διονύση. Σε εκείνο το χαρούμενο 

πρόσωπο κι εκείνα τα παράξενα μάτια, τα μοναδικά από 

μόνα τους και μονίμως χαμογελαστά, είδε για πρώτη φορά 

την αθωότητα όλου του κόσμου, κρυμμένη πίσω από αυτό 

που οι άλλοι εκεί έξω λένε αρρώστια και το αφήνουνε να 

παγώνει στα σκαλοπάτια όση ώρα παίζουνε με τους 

όμοιους τους. Και την είδε αυτή την αθωότητα, επειδή την 

υπερασπίστηκε και για ανταπόδοση, εμφανίστηκε 

μεγαλόπρεπη μπροστά του.  



 509 

«Αμέ, Διονύση, θα παίζουμε…»  

Το βράδυ, την ώρα που ο Άκης ετοιμαζόταν να πάει στο 

δωμάτιο του στα χέρια του πατέρα του, χτύπησε η πόρτα. 

Ένας άγνωστος κύριος στεκόταν στα σκαλοπάτια με μια 

μπάλα στο χέρι. 

«Ο Διονύσης μου είπε να περάσω και να σας την αφήσω 

πριν πάω για δουλειά. Είναι για τον Άκη, δώρο για να 

παίζουν.» 

Οι δυο μεγάλοι γιοι του Βασίλη άφησαν ένα επιφώνημα 

θαυμασμού μόλις την είδαν. Δεν είχαν δει ξανά αυθεντική 

μπάλα Παγκοσμίου Πρωταθλήματος, εκείνου που θα 

ξεκινούσε σε δυο μήνες και θα έβρισκε τον Διονύση με τον 

μπαμπά του στις κερκίδες των γηπέδων του, μακριά από τα 

γυμνά σκαλοπάτια των αφιλόξενων καρδιών, όσο μικρές σε 

ηλικία κι αν είναι. 

 

Αυτές ήταν όλες του οι παλιές πληγές, σημάδια της 

ζωής, ανακατεμένες με εκείνες τις θανάσιμες που του την 

στέρησαν. Δεν είχε πια αμφιβολία. Εκεί μπροστά του ήταν 

ο δεύτερος του αδερφός. Μπορεί το δέρμα του να χε πάρει 

πια το χρώμα του νεκρού, μπορεί οι απονεκρωμένοι κι 

ασάλευτοι πια μύες να μην έδιναν τα χαρακτηριστικά του 

προσώπου του, να χε παγώσει, μα ήταν ο ίδιος όπως τον 

ήξερε, σα να κοιμόταν αποκαμωμένος στο δωμάτιο τους, 



 510 

καλοκαιριάτικο απομεσήμερο μετά από αγώνα. Να μπει 

σιγά, να μην κουνήσει τίποτα και να κλείσει απαλά την 

πόρτα. Χρειαζόταν ξεκούραση ο αθλητής τους. 

«Γιάννη, μην αφήσεις τον αδερφό σου.»  

«Εντάξει, μπαμπά.» 

 Με τα δάχτυλα για χτένα έφτιαξε τα μαλλιά του όπως 

του άρεσε να τα κάνει. Τον σήκωσε από πίσω όσο του 

επέτρεπε η νεκρική ακαμψία που είχε κάνει την εμφάνιση 

της, έβαλε τα χέρια κάτω από τις μασχάλες του και τον 

κράτησε δυνατά στο στήθος του, άλλος Ιωσήφ εξ 

Αριμαθαίας, για να τον ντύσουν, ακουμπώντας το πηγούνι 

του στον ώμο. Το άρωμα του μύριζε ακόμα κι ας νόμισε 

πως  ήταν ιδέα του, ανακατεμένο με τη μυρωδιά του 

αίματος και της γης .  Ένιωσε την παγωμάρα στο λαιμό 

του, που πάντα ήταν πιο θερμός από τον ίδιο και το 

χειμώνα κοιμόνταν συχνά μαζί, για να τρίψει τα πόδια 

τους να ζεσταθούν τα δικά του. Το δεξί του χέρι φαινόταν 

μισόκλειστο, σα να κρατούσε ακόμα τη λαβή από ένα 

ξύλινο σπαθί. Το αγκάλιασε με το δικό του. 

Ο δρόμος πίσω από το νοσοκομείο ήταν έρημος και 

σκοτεινός, ώσπου τον χαράκωσαν δυο ζευγάρια φωτεινές 

δέσμες. Το πολύ σε μισή ώρα θα είχαν φτάσει στο 

πατρικό του, που τους περίμεναν. Μπροστά η νεκροφόρα, 

πίσω αυτός. Της έριχνε ματιές, κεραυνούς από 



 511 

σκοτεινιασμένο ουρανό. Αν μπορούσε να δει πίσω από 

την κλειστή πόρτα, θα βλεπε τον αδερφό του σκεπασμένο 

με λουλούδια, κρίνος σε μοσχομύριστο κήπο, με τα 

κοτσάνια που τους κρατούσαν στη ζωή  όλα πρόωρα και 

βίαια κομμένα, ανθισμένα λίγο καιρό. Από το παράθυρο 

είδε το φεγγάρι να βάφεται μαύρο. Κι αυτό μαύρο. 

 

 

 

 

 

 

 

 

 

 

 

 

 

 

 

 

 
15. 

 

Σήκωσε τη μπλούζα από το στήθος και την έφερε στη 

μύτη του. Μύριζε χώμα και ιδρώτα. Γύρισε το πρόσωπό 



 512 

προς τη μασχάλη. Μύριζε κι αυτή, δεν πρόλαβε να κάνει 

μπάνιο. Κοντοστάθηκε και περίμενε να εξυπηρετηθεί η 

κυρία που αγόραζε εισιτήριο από το ίδιο ταμείο με τον 

ίδιο προορισμό. Δεν ήθελε να πλησιάσει για να μην τον 

μυρίσει που έζεχνε. Από το πλάι φαινόταν μικρή, σχεδόν 

συνομήλικη του, μα τα μαύρα ρούχα την έκαναν 

μεγαλύτερη. Έκοψε εισιτήριο με το τσαλακωμένο 

χαρτονόμισμα του καθηγητή του και περίμενε σε μια 

γωνιά μακριά από τον κόσμο να γίνει η αναγγελία της 

αναχώρησης. Τα μεγάφωνα ανάγγειλαν μετά από δέκα 

λεπτά την αναχώρηση και διαπίστωσε πως ήταν νηστικός. 

Στο πρόβλημα της δυσοσμίας προστέθηκε ένα στομάχι 

που γουργούριζε επικίνδυνα ηχηρά. Ευτυχώς δεν είχε 

πολύ κόσμο, η θέση του ήταν στη πίσω  πεντάδα των 

καθισμάτων και κανείς δεν είχε καθίσει εκεί κοντά. Η 

κοπέλα κάθισε πέντε σειρές πιο μπροστά, ακούμπησε την 

ασορτί μαύρη της τσάντα στο διπλανό κάθισμα και 

ξεκίνησε να λύνει ένα σταυρόλεξο με ακουστικά στα 

αυτιά της. 

Την άφησε στην ησυχία της και γύρισε προς το 

παράθυρο, αλλά κάτι τον έκανε να νιώσει άβολα. Έψαξε 

το κάτω μέρος της πλάτης του κι έβγαλε τη μετροταινία. 

Την είχε ξεχάσει σφηνωμένη στη ζώνη του Το μεταλλικό 

της περίβλημα έλαμψε στον απογευματινό ήλιο. Τράβηξε 



 513 

την κίτρινη ταινία και μέτρησε το μπροστινό του κάθισμα. 

Είχε συνηθίσει να μετράει τα πάντα πλέον. Ο εξαερισμός 

άρχισε να ρίχνει κρύο αέρα στο ιδρωμένο του πρόσωπο. 

Έγειρε πίσω το κεφάλι, έκλεισε τα μάτια κι άφησε το χέρι 

του να πέσει δίπλα, κουρασμένο και βαρύ από το μέτρο 

που κρατούσε. Τράβηξε την πορτοκαλί κουρτίνα και την 

πάτησε στο τζάμι με το μάγουλο του. Η κοπέλα μπροστά 

έκλεισε τις οπές που έριχναν τον αέρα πάνω από το 

κεφάλι της και γύρισε στην ανάγνωση της. 

Τινάχτηκε απότομα λες και δεν ήξερε που βρισκόταν. Ο 

ήλιος είχε αρχίσει να βυθίζεται στον ορίζοντα, οπότε η 

κουρτίνα δε χρησίμευε πια. Την μάζεψε. Ανακάθισε στη 

θέση του. Πόσο είχε κοιμηθεί; Το ταξίδι θα διαρκούσε 

πέντε ώρες και θα έφτανε σπίτι τους βράδυ. Ένα πέρασμα 

από τα μαλλιά του άφησε λιπαρότητα στα δάχτυλά του, 

σημάδι πως όλος, μέσα κι έξω, βρισκόταν σε άσχημη 

κατάσταση. Το κινητό του είχε ακόμα σαράντα τοις εκατό 

μπαταρία. Μια σκέψη πέρασε από το μυαλό του και 

κοίταξε πάλι τις εισερχόμενες κλήσεις. Όχι, όχι, δεν είχε 

κάνει λάθος. Η κλήση από τον μεγάλο του αδερφό είχε 

γίνει μιάμιση ώρα πριν κι ο δεύτερος αδερφός του είχε 

χάσει τη ζωή του μία ώρα νωρίτερα από τότε. Του ήρθε να 

χτυπήσει με δύναμη το κινητό στο κάθισμα μα σεβάστηκε 

την κοπέλα που καθόταν ίσια μπροστά. Εκείνη συνέχιζε 



 514 

μακάρια να μελετά, αδιαφορώντας για τον ξένο και τον 

πόνο του λίγα μέτρα πίσω της. 

Το σώμα του πήρε αριστερή κλίση, όταν το λεωφορείο 

έστριψε για να μπει σε ένα παράδρομο που οδηγούσε σε 

ένα εστιατόριο από εκείνα που φυτρώνουν, γευστικές 

οάσεις, στη μέση των εθνικών οδών. Ω, δεν ήταν εξπρές; 

Είχε στάσεις; Θα αργούσε! Ο οδηγός τον ενημέρωσε πως 

θα έκαναν μόνο είκοσι λεπτά στάση. Τί μόνο; Πολύ είναι. 

Το μοναδικό καλό που βρήκε ήταν ότι επιτέλους θα έβαζε 

κάτι στο άδειο του στομάχι. Μπήκε ράθυμος στο 

κατάστημα και δυσφόρησε από την οχλοβοή που 

επικρατούσε, με τους επιβάτες πέντε λεωφορείων να 

έχουν κάνει κατάληψη σε όλα τα τραπέζια. Καλύτερα 

έτσι, θα έβγαινε έξω. Από την γωνιά της αυλής είχε 

υπέροχη θέα προς την αιματοβαμμένη δύση. 

Η κοπέλα, ως εκ θαύματος, πάλι μπροστά του. Και πάλι 

αυτός στάθηκε δυο βήματα πίσω για να μην μυρίζει. Αν 

και οι αδένες του είχαν αρχίσει να παράγουν πολύ 

περισσότερο σάλιο και να γεμίζουν το ξεραμένο του 

στόμα στη θέα των γυάλινων προθηκών με τα φαγητά, 

ανασήκωσε τους αγκώνες κι έριξε αλλού το βλέμμα για να 

παραμείνει ατάραχος. Στράφηκε ξανά μπροστά όταν 

άκουσε το διάλογο της υπαλλήλου και της κοπέλας. 

«Δεν έχετε τεσσεράμισι ευρώ;» 



 515 

Η κοπέλα έλεγξε πάλι την τσάντα της, ψαχούλεψε το 

πορτοφόλι της, κοίταξε την υπάλληλο κι αυτό 

επαναλήφθηκε δυο φορές. Κόσμος είχε αρχίσει να 

μαζεύεται πίσω τους και η ταμίας έριχνε βλοσυρές ματιές 

ανυπομονησίας στην συνεπιβάτιδα του. 

«Τα έχετε «χτυπήσει» ε; Δυστυχώς έχω μόνο 

πεντακοσάρικο. Νόμιζα πως είχα πάρει ψιλά…» 

Από την «ουρά» πίσω ακούστηκε ένα «τελείωνε κοπέλα 

μου!» που έκανε τον Αλέξανδρο να γυρίσει και να ρίξει 

ένα πύρινο βλέμμα αόριστα προς τα κει που άκουσε τη 

φωνή. Αστραπιαία, σαν να έλυνε τον γόρδιο δεσμό του 

συνονόματου αρχαίου προγόνου του, έβγαλε ένα 

χαρτονόμισμα των πέντε ευρώ και το ακούμπησε με 

δύναμη στο ταμείο. 

«Κρατήστε τα από εδώ, σας παρακαλώ!» 

«Μα δεν είναι ανάγκη…» διαμαρτυρήθηκε η κοπέλα, 

αλλά μέσα της χάρηκε που κάποιος την έβγαλε από την 

δύσκολη θέση της. 

«Κρατήστε τα ρέστα!» είπε και γύρισε να φύγει. Η 

κοπέλα πήρε τον δίσκο κι έτρεξε ξοπίσω του. Τον 

πρόλαβε πριν καθίσει στο τελευταίο τραπέζι με πρόσωπο 

προς τα δυτικά. 

«Σας ευχαριστώ πολύ» του είπε μόλις πλησίασε «μα δεν 

ήταν ανάγκη. Να καθίσω;» Της ένευσε στον αέρα προς τις 



 516 

καρέκλες απέναντι του. Όχι δίπλα του, θα μύριζε. Τώρα 

μπόρεσε να την παρατηρήσει καλύτερα. Το μαύρο της 

φόρεμα τελικά ταίριαζε απόλυτα με τα μεγάλα μάτια της 

στο ίδιο χρώμα, που τον κοιτούσαν γλυκά και τα σγουρά 

μαλλιά που έπεφταν πιασμένα κότσο στην πλάτη της. Η 

επιδερμίδα της ήταν, όμως, ολόλευκη και τα νύχια της 

άβαφα, αλλά και τα πιο περιποιημένα που είχε δει ποτέ 

του. Οι γυναίκες συνάδερφοι του τα χαλούσαν συχνά 

λόγω της επαφής τους με το χώμα όλη μέρα. Το μόνο 

πράγμα που θα μπορούσε κανείς να βρει ψεγάδι πάνω της 

ήταν η μεγάλη, κάπως κυρτή, μύτη της που την έβλεπε 

κανείς μόνο αν γυρνούσε προφίλ. Με μια πρώτη ματιά, 

όμως, την έβρισκε πολύ συμπαθητική. 

«Να σας δώσω το σάντουιτς; Πιστεύω θα πεινάτε.» Το 

στομάχι του γουργούρισε πάλι, σα να του έλεγε ένα 

μεγάλο «ναι» από μέσα του. Το είχε ήδη σηκώσει στον 

αέρα προς το μέρος του. Τον κοιτούσε ίσια μέσα στα 

μάτια κι ευχήθηκε να μην πρόσεχε τα κόκκινα δικά του 

από το κλάμα.  

«Κι εσείς τι θα φάτε;» απάντησε με δυσκολία και 

λιγωμάρα. 

« Έτσι το αγόρασα, για να πάρω κάτι. Δεν θα μου το 

αρνηθείτε, ε; Εγώ θα πιω το χυμό μου.» 



 517 

«Εντάξει, ευχαριστώ πολύ…» Λίγο ακόμα και θα 

κατέρρεε μπροστά της. Κατάπιε την πρώτη μπουκιά για 

να ξαναμιλήσει. «Πώς σας λένε;» 

«Ελισάβετ, αλλά προτιμώ Έλσα. Εσάς;» 

«Αλέξανδρο, αλλά ακούω καλύτερα στο Αλέξης.» 

Του χαμογέλασε κι άφησε δυο μικρές ρυτίδες να φανούν 

στην άκρη των χειλιών της, ενώ τα μάγουλα της έκαναν 

λακκάκια σα μωρό. Ανταπέδωσε το χαμόγελο με κόπο και 

το έσβησε γρήγορα πίσω από ένα σοβαρό πρόσωπο. 

«Γιατί δεν μιλάμε στον ενικό;» 

«Αν το θέλεις, γιατί όχι;» 

« Ωραία λοιπόν. Τρώγε όμως γιατί θα φύγουμε σε λίγο. 

Νυχτώνει, μην μείνεις εδώ! Μια φορά ένας οδηγός είχε 

ξεχάσει έναν φαντάρο και στο σταθμό έφτασε μόνο το 

σακίδιο του!» Ξανά ένα χαμόγελο στολισμένο με 

λακκάκια, ξανά ένα χαμόγελο σφιγμένο από τη μέρα. 

Καταγόταν από τα Γρεβενά, είχε τελειώσει φιλόλογος και 

τώρα επέστρεφε στο σχολείο της μετά από μια 

ολιγοήμερη άδεια. Στις τελευταίες λέξεις παρατήρησε ένα 

ελαφρύ ανεπαίσθητο τρεμούλιασμα, σαν την ανάσα που 

προσπαθεί να σβήσει το κερί, σαν κάτι να την ενοχλούσε 

κι αυτήν. Δεν θέλησε να ρωτήσει, πιθανόν ήταν ιδέα του. 

Όταν τελείωσε τη παρουσίαση του εαυτού της, τα 



 518 

μεγάφωνα ανάγγειλαν την αναχώρηση του λεωφορείου 

τους. 

«Φεύγουμε, θα μου τα πεις πάνω!» 

Ανέβηκε πρώτος και κάθισε πάλι στη θέση του, αφού 

πήρε στα χέρια του τη μετροταινία που είχε αφήσει στο 

κάθισμα του. Ετοιμαζόταν να κλείσει τα μάτια του, ίσα να 

τα ξεκουράσει, όταν αισθάνθηκε τον αέρα να κινείται και 

μια ανθρώπινη παρουσία δίπλα του. 

«Να καθίσουμε μαζί;» ρώτησε με την τσάντα της στο 

ένα χέρι και το σταυρόλεξο κάτω από τη μασχάλη. 

Αποφάσισε να μιλήσει ειλικρινά, μα πρώτα ξεροκατάπιε. 

Τώρα μαζί με τα μάτια κοκκίνισαν και τα μάγουλα. 

«Ξέρεις, έφυγα βιαστικά από την ανασκαφή και δεν έχω 

κάνει μπάνιο…Μυρίζω λίγο.» 

Αν ήταν άλλη, θα γύριζε την πλάτη της και θα 

επέστρεφε βιαστικά πίσω στη θέση της για να αποφύγει 

τον βρωμερό συνεπιβάτη της. Κάτι τέτοιο δε συνέβη. 

Αντίθετα, άρχισε να γελάει, όχι όμως δυνατά για να μην 

την ακούσουν από μπροστά. 

«Καταρχήν, είμαστε κατά κάποιο τρόπο συνάδερφοι, 

σωστά;» παρατήρησε όση ώρα βόλευε την τσάντα στο 

ράφι πάνω από τα κεφάλια τους και καθόταν δίπλα του. 

«Ωραίο πράγμα να σαι αρχαιολόγος, ε; Κουβαλάτε πάντα 

ένα μέτρο μαζί σας;» 



 519 

« Όπως το δει κανείς… Α, αυτό λες; Όχι, απλά το 

ξέχασα πάνω μου.» 

«Επίσης και να μυρίζεις δεν υπάρχει πρόβλημα.» Γύρισε 

προς το μέρος του και κούνησε αστεία τα ρουθούνια της. 

«Είναι βουλωμένη, δε μυρίζω τίποτα! Ναι αυτή η υπέροχη 

μύτη μου είναι εκτός λειτουργίας!» Νάτο πάλι το 

χαμόγελο. Το κεφάλι του κινήθηκε δυο τρεις φορές 

καταφατικά κι ένιωσε κάπως ανακουφισμένος 

«Α, εσύ θα ξέρεις σίγουρα!» Το περιοδικό άνοιξε στην 

σελίδα πενήντα δύο, σε ένα σταυρόλεξο που κάλυπτε όλη 

την έκταση της, με ελάχιστες λέξεις γραμμένες. 

«Βλέπω σ’ αρέσουν τα σταυρόλεξα!» 

«Ναι πολύ, αλλά πολλά δεν τα ξέρω.» 

«Εμένα πάντως με νικάς! Για πες την λέξη.» 

«Μητέρα του Μεγ…» 

«Ολυμπιάδα…» Τον κοίταξε λοξά κι αυτός έσφιξε τα 

δόντια μετανιωμένος που την έκοψε στη μέση 

αγενέστατα. 

«Σαν τους Ολυμπιακούς Αγώνες;» 

«Ακριβώς.» 

Στράβωσε τα χείλη της στην παράξενη πληροφορία. 

Μέτρησε με την άκρη του στυλό της τα κενά τετράγωνα. 

«Ναι, ταιριάζει, αρχαιολόγε! Ευχαριστώ πολύ!» 

«Πιστεύω πως θα έπρεπε να το ξέρεις.» 



 520 

« Τώρα πια, ναι το ξέρω!»  Τον ακούμπησε απαλά στον 

ώμο. « Ξεκουράσου εσύ, είσαι κουρασμένος. Θα σε 

ξυπνήσω μόλις φτάσουμε.»  

Δεν ήθελε δεύτερη κουβέντα για να γείρει στο πλάι με 

το βλέμμα απλανές στο κενό του σκοτεινιασμένου 

ορίζοντα, όπου τα φώτα των χωριών λαμπίριζαν σα 

γαλαξίες στις πλαγιές των βουνών και στις εκτάσεις των 

κάμπων. Το χέρι του βάρυνε για άλλη μια φορά από τη 

μετροταινία. Έκλεισε τα μάτια. 

Με μια μετροταινία στη ζώνη κι ένα πρόχειρο τετράδιο 

στο χέρι. Όλο τον καιρό τώρα, όσο κρατούσε η σύμβαση, 

μετρούσε τάφους. Μόνο τάφους. Σημείωνε στο χαρτί, 

καθαρόγραφε στο επίσημο ημερολόγιο της ανασκαφής, 

τοποθετούσε σε πλαστικά σακουλάκια με ημερομηνίες  

και κωδικούς οστά κι αντικείμενα, τα στοίβαζε στην 

αποθήκη, κλείδωνε κι έφευγε. Έτσι ψυχρά, επιστημονικά, 

αντικείμενα μελέτης για συναδέρφους του. Ποια; Αυτά 

που κάποτε ήταν αγαπημένα πρόσωπα για κάποιους 

άλλους, παππούδες και γιαγιάδες που νανούρισαν στα 

ροζιασμένα τους χέρια δυο και τρεις γενιές, γονείς που 

πέρασαν τη ζωή τους με φροντίδα για τα παιδιά τους, 

τρυφεροί σύζυγοι που δεν μοιράστηκαν ξανά ένα χάδι ή 

ένα φιλί, πολεμιστές που έδωσαν τη σύντομη ζωή τους 

μπροστά από τα τείχη που έκλειναν μέσα τους ό, τι 



 521 

αγαπούσαν ή, το χειρότερο από όλα, παιδιά που 

σηκώθηκαν στους αδερφικούς ώμους, αποχαιρετίστηκαν 

από γονικά στερνά λόγια και ρίχτηκαν στο 

φρεσκοσκαμμένο χώμα. Σώματα νεκρά που πλύθηκαν, 

αλείφτηκαν με λάδι, καλύφθηκαν με ένα λινό ύφασμα κι 

άνθη. Που τα έκλαψαν μια ολόκληρη μέρα στην 

«πρόθεση» των αρχαίων και μετά τους έκαναν την 

«εκφορά», την σιωπηλή πομπή στους δρόμους της πόλης. 

Κι αφού τα έθαβαν, τους έκαναν το «περίδειπνο», 

συγκεντρωμένοι όλοι οι συγγενείς για φαγητό στον τάφο ή 

στο σπίτι. Κι ο αδερφός του μια μέρα αριθμός θα ναι σε 

μια μελλοντική ανασκαφή; Αριθμός ο αδερφός του, που 

του κρατούσε τσίλιες μην τον δουν οι γονείς τους,  όταν 

μικρός έσκαψε τον κήπο για να βρει αρχαία, δέκα χρονών 

παιδί, που τον πείραζε λέγοντας του πως στη Βεργίνα 

κάποιοι ισχυρίζονται ότι δεν είναι θαμμένος ο Φίλιππος 

Β’, πατέρας του Μεγάλου Αλεξάνδρου κι αυτός νευρίαζε;  

Το μέταλλο έκανε δυνατό ήχο όπως έπεσε στο πάτωμα, 

μα δεν έσκυψε καν να το πιάσει. Η Έλσα γύρισε και τον 

είδε να έχει φέρει τα χέρια μπροστά στο πρόσωπο του, να 

κλείνει την μύτη του και δυο καυτά δάκρυα να έχουν 

μουσκέψει το λαιμό και τον γιακά του. Ίσα που τον 

ακούμπησε κι, αν και την ήξερε τόσο λίγο, έγειρε στον 

ώμο της, δεν είχε άλλον. Κι αυτή δεν αρνήθηκε, μα τον 



 522 

αγκάλιασε κιόλας  και τον άφησε να  ξεσπάσει ελεύθερα 

σε κλάματα. Δεν μπορούσε να τη δει, μα κι εκείνη 

δάκρυσε.  

«Ηρέμησε Αλέξη μου, ηρέμησε…» ψιθύριζε στο αυτί 

του κι η φωνή της βάλσαμο τον μαλάκωσε. Σαν σήκωσε 

το κεφάλι του και την κοίταξε, έβαλε τα χέρια της στα 

μάγουλα του και τον κράτησε σταθερό. Τα δάχτυλα της 

βράχηκαν από τα πύρινα του δάκρυα. «Σε 

καταλαβαίνω…» 

«Δε νομίζω…» της είπε παίρνοντας κοφτές αναπνοές 

από το αναφιλητό. « Έχασα τον αδερφό μου…Πάω στην 

κηδεία…»  

Περίμενε να αρνηθεί πλέον πως νιώθει τον πόνο του μα 

δεν το έκανε. «Κι εγώ από κηδεία γυρνάω…» 

 Σκέπασε τα χέρια της με τα δικά του, τα κατέβασε στα 

πόδια στο κενό ανάμεσα στα καθίσματα και τα κράτησε 

δυνατά, αλλά όχι να τα σφίγγει. «Ποιόν έχασες Έλσα;»  

Τα βλέφαρα της υγρά, κρατούσαν στις άκρες τους 

δάκρυ, σαν τα φύλλα τις σταγόνες της βροχής. «Να σου 

πω πως κι εγώ έθαψα τον αδερφό μου, που γύρισε το 

τρακτέρ του ανάποδα, πνίγηκε στο αρδευτικό κανάλι και 

τον βρήκαμε το επόμενο πρωί;» Απελευθερώθηκε από τα 

δεσμά των δακτύλων του, έψαξε στην τσάντα της ένα 



 523 

χαρτομάνδυλο και φύσηξε διακριτικά τη μύτη της. Για 

αυτό τα μαύρα λοιπόν, σκέφτηκε ο Αλέξης. 

«Για αυτό κρατάω πολλά χρήματα μαζί μου. Πάω να 

πληρώσω τα έξοδα της κηδείας. Την ανέλαβα εγώ» είπε 

λες και συνέχιζε τη σκέψη του. «Εσένα πως;» 

«Τράκαρε με την μηχανή του. Πάντως, σε είδα να 

χαμογελάς και δεν φαντάστηκα ότι …» 

«Όταν με κρατούσε μικρή στην ποδιά του, μου έλεγε να 

χαμογελάω γιατί με κάνει να ομορφαίνω…Ίσως να ναι και 

μια μορφή άμυνας.» Χαμογέλασε πάλι. «Αύριο θα 

θαφτεί;» 

«Μάλλον ναι.» 

«Αν μπορέσω, θα έρθω.» 

« Έλα…Να σου πω μια ιστορία;» 

«Αμέ! Πάντα μου άρεσε να ακούω ιστορίες!» 

«Είμαστε τέσσερα αδέρφια. Ο μεγάλος από μικρός 

άναβε φωτιές. Ξέρεις τι έγινε;» 

«Πυροσβέστης;» 

«Ναι, πυροσβέστης! Ο άλλος, ο Άκης, πήγαινε 

κολύμβηση και  παίζει πόλο…» -να ο ενεστώτας της 

άρνησης- « εγώ αρχαιολόγος και η δίδυμη μου αδερφή 

αεροσυνοδός. Πάντα μου άρεσε να σκαλίζω το χώμα και 

να σκάβω μήπως βρω κάτι. Ο παππούς μου είχε φτιάξει 



 524 

μικρή αξίνα κι ένα φτυάρι στα μέτρα μου και κόντευα να 

σκάψω όλο το χωριό!» Γέλασαν μέσα στον πόνο τους. 

«Μια μέρα στην τηλεόραση είχα δει σε ένα ντοκιμαντέρ 

πώς κάπου είχαν βρει ένα θησαυρό με χρυσά νομίσματα 

στην αυλή ενός σπιτιού. Ποιος να με κρατήσει τότε! Είχα 

την απόλυτη σιγουριά ότι στον κήπο μας είχε έναν ίδιο. 

Κανείς δε με πίστεψε! Μόνο ο Άκης. Και σε αυτόν είπα 

ότι θέλω να σκάψω στο πίσω μέρος…» 

«Κι έσκαψες;»  

«Ω, ναι! Κοιτούσε μην ερχόταν κανείς από τους γονείς 

μας, μέχρι που έσκαψα ένα μεγάλο λάκκο στην γωνία της 

περίφραξης, μα δεν βρήκα τίποτα. Σκεπάσαμε την τρύπα 

και μπήκαμε μέσα, σαν σουρούπωσε. Ακόμα και τώρα το 

λέγαμε…» 

«Και τι λέτε;» 

«Πώς αν έσκαβα λίγο ακόμα, αν μια ακόμα φορά μόνο 

χτυπούσα με την αξίνα μου το χώμα θα έβρισκα το 

θησαυρό. Είπαμε να ξανασκάψουμε, μα στο μεταξύ 

μεγαλώσαμε.» Τα δάκρυα κύλησαν ξανά. 

Τον χάιδεψε στο μπράτσο. «Ηρέμησε τώρα. 

Ξεκουράσου λίγο μέχρι να φτάσουμε…» Τα λόγια της τον 

καταλάγιασαν, έγειρε στο τζάμι και κοιτούσε έξω. Τα 

πρώτα φώτα της πόλης άρχισαν να φαίνονται. Στην 

αντανάκλαση την είδε να ανοίγει πάλι το περιοδικό, να 



 525 

πιάνει το στυλό και να λύνει το σταυρόλεξο. Ίδιος πόνος 

σε διπλανά καθίσματα. Κι εκεί που νομίζεις πως κανείς δε 

σε καταλαβαίνει, έρχεται ένας, μέχρι πριν τελείως 

άγνωστος και παίρνει στα χέρια του λίγο από το βάρος 

σου, γιατί έχει μάθει να σηκώνει το δικό του. Της 

χαμογέλασε. 

Χωρίστηκαν στον σταθμό των λεωφορείων ανάμεσα σε 

βιαστικούς επιβάτες και νωχελικούς υπαλλήλους.  

«Θέλω να σου δώσω αυτό.» Της έτεινε τη μετροταινία. 

« Ξέρω, δεν είναι κάτι πολύτιμο…» 

«Είναι» του είπε με τρόπο που δε σήκωνε αντίρρηση και 

την πήρε από την ανοικτή παλάμη. Αγκαλιάστηκαν σαν 

παλιόφιλοι κι έμεινε να την κοιτάει να χάνεται στο 

άγνωστο πλήθος, σα φωτεινή κουκίδα που σβήνει στο 

σκοτάδι της νύχτας. Το χέρι του έμεινε υψωμένο σε έναν 

τελευταίο αποχαιρετισμό, όταν ένιωσε την τσέπη του να 

δονείται. 

«Έφτασες αγόρι μου;» Η φωνή του πατέρα του 

ακούστηκε από βάθος, σίγουρα είχε μπει στο μπάνιο για 

να τους πάρει, όπως συνήθιζε να κάνει όταν είχαν κόσμο 

σπίτι. 

« Εγώ ναι μόλις. Παίρνω ταξί κι έρχομαι. Ο Άκης 

ήρθε;» Το είπε τόσο φυσιολογικά σαν μια καθημερινή 



 526 

μέρα, όπως όλες τις άλλες. Η απάντηση ακούστηκε το ίδιο 

απλή. 

«Όχι ακόμα.» 

 Σφάλισε τα μάτια σαν κατάλαβε πως ο πατέρας του δε 

το πιστεύει ακόμα. Δεν είναι έτσι. Μακάρι να ήταν έτσι. 

Το κινητό του φούσκωνε πάλι στην τσέπη του, αν και του 

είχαν πει να μην το βάζει εκεί, όπως λένε έρευνες. Θα 

αγόραζε ένα τσαντάκι κάποια στιγμή. Τότε του ρθε μια 

σκέψη στο μυαλό και ξανακοίταξε το κινητό του. Ωχ, δεν 

είχε κρατήσει το τηλέφωνό της. Έφτυσε μέσα από τα 

σφιγμένα του δόντια. Γύρισε προς τα κει που την είδε να 

χάνεται, μα δεν είδε καμιά να της μοιάζει.  

 Το τηλέφωνο δονήθηκε πάλι. Δεν ήθελε τηλέφωνα 

τέτοια ώρα. « Έρχομαι λέω!» είπε με ένα τόνο υψηλότερα 

και κάνοντας μια μικρή περιστροφή για να πάει στην 

πιάτσα των ταξί. 

«Επιστρέφεις πίσω;» 

«Α, κύριε καθηγητά, δεν σας κατάλαβα…» ‘Άλλη φορά 

να κοιτάω την αναγνώριση αριθμού, σκέφτηκε. Χτένισε 

τα λαδωμένα του μαλλιά με τα δάχτυλα του για να φύγει η 

αμηχανία του. 

«Η διεύθυνση που δήλωσες στην σύμβαση είναι εκεί 

που…» Για μια στιγμή  κόμπιασε κι ο Αλέξανδρος το 

κατάλαβε. 



 527 

«Ναι εκεί είναι.» 

« Όταν μάθεις τι ώρα  είναι η κηδεία, ενημέρωσε με σε 

παρακαλώ.» 

«Μάλιστα, ναι , βεβαίως.» Θα ερχόταν; 

«Σε ευχαριστώ Αλέξανδρε. Θα ξαναμιλήσουμε. Τα 

συλλυπητήρια μου.» 

«Σας ευχαριστώ πολύ, κύριε καθηγητά.» Κατέβασε με 

λύπη το κεφάλι λες και τον είχε μπροστά του. 

Το ακουστικό του τηλεφώνου έπεσε βαρύ στα πόδια 

του. Η πίπα του είχε από ώρα σβήσει, μα επέμενε να την 

κρατά στα χείλη του και να ρουφάει τον καπνισμένο αέρα. 

Απόψε είχε αρκετό κρύο και δεν είχε βγάλει την ζακέτα. 

Έτριψε τα μπράτσα του. Το ύφασμα θρόισε κάτω από την 

παλάμη του. Η φωτογραφία πάνω στο γραφείο του 

χαμογελούσε. Της έριξε ένα θλιμμένο χαμόγελο κι έψαξε 

τα σύνεργα του για να καθαρίσει και να ανάψει πάλι την 

πίπα, το μόνο κοινό στοιχείο με την θολή αντανάκλαση 

της κορνίζας απέναντι. 

Το κόστος της κούρσας του ταξί άφησε λίγα κέρματα 

στην τσέπη να κουδουνίζουν σε κάθε του βήμα. Έφτασε 

στο σπίτι τους. Δίπλα στην πόρτα δεν υπήρχε ακόμα το 

καπάκι του φέρετρου. Πρόλαβε. Μάζεψε όση δύναμη είχε, 

ίσιωσε τα ζαρωμένα και βρώμικα ρούχα του κι ανέβηκε τα 

λίγα σκαλιά ως την κεντρική είσοδο. Από το άνοιγμα της 



 528 

είδε γνώριμα πρόσωπα που στράφηκαν να τον δουν. Το 

σώμα του έπεσε βαρύ στο πλάι της κι ένιωσε το βάρος του 

κινητού στη μέση του να τον τραβάει κάτω, όπως τα 

βαρίδια τους δύτες. Τα πόδια του δεν τον κρατούσαν πια. 

Σαν άλλος Φειδιππίδης είχε φτάσει στον τερματισμό, αλλά 

δεν υπήρχε νίκη πουθενά.  Άρχισε να λυγίζει τα γόνατα. 

Τον πρόλαβε ο πατέρας του και τον έπιασε από τις 

μασχάλες κι η μητέρα του τον αγκάλιασε κι έπεσε στην 

αγκαλιά της. 

«Παιδί μου καλά είσαι;» 

Τα μάτια του έψαξαν εκείνα του πατέρα του. Δεν τον 

είχε δει ποτέ με κόκκινα κλαμένα μάτια. Κούνησε το 

κεφάλι του και ήπιε το νερό που του έφερε μια άγνωστη 

γυναίκα. Κάποιος σηκώθηκε και τον έβαλαν να καθίσει. Ο 

κόσμος παραμέρισε να πάρει αέρα. Οι δυνάμεις του 

ξαναρχόταν, αλλά εκείνο που άκουγε καθαρότερα από 

όλους τους ήχους γύρω του ήταν η καρδιά του που 

βαρούσε γρήγορα τύμπανα στο στήθος του, σαν επέλαση 

βαρέος ιππικού. 

«Από το δρόμο είσαι. Να σου φτιάξουμε κάτι να φας.» 

Την κοίταξε με απορία. Ναι, ήταν η δική του μάνα, που, 

παραμέρισε τον πόνο της και  παρέμενε η ίδια, η 

προσωποποίηση της φροντίδας για όλους τους. Της έπιασε 

το χέρι κι εκείνη άρχισε να κλαίει. Είχε κι άλλα δάκρυα; 



 529 

Είχε ναι, κι ας νόμιζε το αντίθετο. Μα τώρα δεν έκλαιγε 

μόνο για τον γιο της, αλλά για την αγάπη που ένιωσε στο 

άλλο χέρι της, σαν τον χάιδευε στον ιδρωμένο του 

σβέρκο, όπως παλιά που τον έβαζε για ύπνο. Στα επόμενα 

πέντε λεπτά έτρωγε, αν μπορεί να θεωρηθεί φαγητό ο 

αγώνας μεταξύ της ολοήμερης πείνας και της λύπης που 

είχε κλείσει με οδοφράγματα τον λαιμό του. Κατάφερε να 

φάει έστω το μισό. Στύλωσε.  

Το μπάνιο ήταν πλέον απαραίτητο. Το δωμάτιο του 

όπως το άφησε, με τη διαφορά ότι ήταν τακτοποιημένο 

και καθαρό, ενώ όταν είναι αυτός εκεί, μιας και λείπει η 

αδερφή του, τα κάνει όλα άνω κάτω και τα μαζεύει μόνο 

όταν συναντήσει την ικετευτική ματιά της μητέρας ή την 

αυστηρή του πατέρα του. Πριν μπει στο δικό του, πέρασε 

από εκείνο του Γιάννη και του Άκη. Η πόρτα ήταν λίγο 

ανοικτή, ίσα μια χαραμάδα, το φως σβηστό. 

Κοντοστάθηκε, έβαλε το χέρι του από το άνοιγμα κι 

αναζήτησε τον διακόπτη στον τοίχο. Τα μετάλλια στον 

τοίχο άστραψαν. Ο χώρος φωτίστηκε κι όλα ταξίδεψαν 

στο χωροχρόνο, χρόνια πίσω, τη μέρα που πέρασε στις 

Πανελλαδικές. Την πρώτη χαρά την δοκίμασε με τη 

μητέρα του, μόλις το νύχι του συνάντησε το όνομά του 

και τη σχολή που από παιδί ήθελε να περάσει και μάλιστα 

σε μια τόσο όμορφη πόλη, όπως η Θεσσαλονίκη. Μετά 



 530 

όρμησε φωνάζοντας «Πέρασα! Πέρασα!» στο γραφείο του 

πατέρα του και στο τέλος πήρε τηλέφωνο τον μεγάλο του 

αδερφό, που είχε υπηρεσία και πάτησε την κόρνα 

παρατεταμένα  του πυροσβεστικού οχήματος τρεις φορές 

για να τον φοβερίσει μετά  πως θα ερχόταν να τον 

κατέβρεχε με τη μάνικα. Η αδερφή του είχε πάει ήδη 

διακοπές με συμμαθήτριες της κι από το Σεπτέμβριο θα 

γραφόταν σε σχολή αεροσυνοδών. Οι φωνές της 

ξεσήκωσαν όλη τη παραλία και κάηκε ολόκληρη από τον 

ήλιο, αφού ξέχασε να βάλει αντηλιακό από τον 

ενθουσιασμό της. 

Ο μόνος που δεν είχε πάρει είδηση από όλα αυτά ήταν ο 

Άκης, που κοιμόταν του καλού καιρού, μετά από αγώνα. 

Οι φωνές από το ισόγειο δεν τον ανησύχησαν καθόλου, 

ούτε όταν ο Αλέξανδρος έπεσε με δύναμη πάνω του για να 

τον ξυπνήσει. 

«Ξύπνα υπναρά! Πέρασα αρχαιολογικό!» 

Αυτός ο αδερφός του ήταν όχι μόνο υπναράς, αλλά 

ξύπνιος και σβέλτος σαν αιλουροειδές. Το χέρι του 

έκλεισε γύρω από το λαιμό του και βρέθηκε να παλεύει να 

σωθεί από το σφίξιμο, σκέτος πύθωνας. 

«Το ξέρω» του ψιθύρισε στο αυτί περιπαικτικά «Με 

πήρε ο μπαμπάς τηλέφωνο. Μπράβο μικρέ. Θα με πάρεις 

να σκάβουμε μαζί; Όπως τότε…»  



 531 

Γονάτισε στο πάτωμα κοκκινισμένος και 

λαχανιασμένος. «Αν με αφήσεις να επιβιώσω και να 

γραφτώ στη Σχολή ναι!» Του έτριψε με τα κότσια από τα 

δάχτυλα  το κεφάλι. Πόσο τον εκνεύριζε όταν του το 

έκανε αυτό! Μα ήταν ο αδερφός του και τον συγχωρούσε 

το επόμενο δευτερόλεπτο. Δεν ήταν λίγες οι βραδιές που 

τον έβρισκε να κοιμάται πάνω στο γραφείο, με το βιβλίο 

κάτω από το μάγουλο του. Τότε τον σήκωνε χωρίς να τον 

ξυπνήσει και τον έβαζε στο κρεβάτι. Του έβγαζε τα 

παπούτσια και τον σκέπαζε, αν ήταν χειμώνας. Ένα 

ψιθυριστό «καληνύχτα» πλανιόταν στον αέρα, για να 

χαθεί μαζί με το φως από τη λάμπα που έσβηνε.  

Πριν μπει στο μπάνιο κι αφήσει το νερό να πάρει μαζί 

του όλη τη βρωμιά της μέρας, τη σκόνη και το ιδρώτα 

επιτέλους, άφησε το κινητό του πάνω στον καθρέπτη του 

μπάνιου. Καμία κλήση. Τελικά, το σταυρόλεξο του 

ερχομού της Έλσας θα έμενε άλυτο. Θα ερχόταν; Θα 

έβρισκε τη διεύθυνση; 

Σκούπιζε το κορμί του όταν άκουσε τις φωνές από κάτω. 

Τρίφτηκε με όλη του τη δύναμη ώσπου κοκκίνισε.  

Έπρεπε να κάνει γρήγορα.  

Ήρθε. 

16. 

 



 532 

Τους τελευταίους δύο μήνες έψαχνε συνέχεια σε όλη 

την πόλη. Δεν άφησε μεσιτικό γραφείο να μην ρωτήσει. 

Το περιστατικό με το ασανσέρ ήταν η σταγόνα που 

ξεχείλισε το ποτήρι. Εξάλλου, το διαμέρισμα τους ήταν 

πια μικρό για μια εξαμελή οικογένεια και δε γινόταν να 

κοιμόνται τα μεγάλα παιδιά στον καναπέ του σαλονιού, ο 

ένας και σε ένα άβολο ράντζο δίπλα ο άλλος. Ζούσαν στο 

κέντρο κι όλα τα διαμερίσματα ήταν έτσι, μικρά κουτιά 

που στοιβάζονταν οικογένειες, ζωές κι όνειρα. Έπρεπε να 

κοιτάξει περιφερειακά. Οι τιμές των ακινήτων ήταν σε 

υψηλές τιμές και τις περισσότερες φορές έκλεινε ευγενικά 

το τηλέφωνο σαν άκουγε την τιμή, λέγοντας πως θα το 

σκεφτεί. Η Σοφία χαμογελούσε και τον αγκάλιαζε κάθε 

φορά που τον άκουγε να ξεφουσκώνει απογοητευμένος.  

«Θα μας βοηθήσει ο Θεός. Θα το δεις!» του έλεγε και 

στο τέλος αποδείχτηκε προφητική η φράση της. Είχαν 

μόλις τελειώσει από την εκκλησία που πήγαιναν, όταν 

ένας άλλος χριστιανός βγήκε μπροστά από όλους με το 

μικρόφωνο και τους παρακάλεσε να τον βοηθήσουν να 

πουλήσει ένα σπίτι που είχε κληρονομιά από την γυναίκα 

του· βρισκόταν σε οικονομική δυσχέρεια κι η πώληση 

ήταν επείγουσα. Το σφίξιμο χαράς της Σοφίας στο 

μπράτσο του δεν του άφηνε περιθώρια να σκεφτεί. 



 533 

Μόνο η προσφορά του να το δει  έκανε τον ιδιοκτήτη να 

αποβάλλει το άγχος του.  Το επισκέφτηκαν αμέσως την 

επόμενη μέρα. Η αλήθεια ήταν ότι έβγαιναν αρκετά έξω 

από την πόλη κι αυτό τους έκανε να ριγήσουν από 

ανησυχία για την τελική τιμή. Εκεί που θα πήγαιναν είχε 

ξαναπεράσει κι όλα ήταν για ακριβά βαλάντια. Ο Βασίλης 

στράβωσε το στόμα του στη σκέψη ότι μάλλον θα 

αρνιόταν την αγορά, όσο κι αν ήθελε να βοηθήσει.  

Το πρώτο που εξέτασαν ήταν η ίδια η γειτονιά.. Σαν να 

το ήξερε, ο ιδιοκτήτης τους έφερε από το δρόμο που 

περνούσε δίπλα από το πάρκο. Ήταν ο εμπορικός της 

περιοχής, παράλληλος της γειτονιάς του. Με μια γρήγορη 

ματιά, είδαν ότι είχε από σούπερ μάρκετ μέχρι μαγαζιά 

για ρούχα και παπούτσια, κάτι που έφερε το πρώτο 

χαμόγελο στα χείλη της γυναίκας του. Δεν θα χρειαζόταν 

να τρέχουν στο κέντρο. Το σχολείο, τους ενημέρωσε, 

βρισκόταν στον από πάνω δρόμο ακριβώς, πίσω από το 

σπίτι. Το επόμενο που άρεσε και το σχολίασαν μόλις 

έστριψαν στην δική τους οδό, ήταν τα δένδρα που 

φύτρωναν περιποιημένα κατά μήκος της.  

«Τα δένδρα τα φροντίζουμε εμείς, γιατί εμείς τα 

φυτέψαμε, όταν έφτιαξαν τα πεζοδρόμια. Για αυτό είναι 

περιποιημένα.» εξήγησε ο ιδιοκτήτης. 



 534 

Θα χαιρόταν να τα περιποιείται κι αυτός με τη σειρά 

του. Τα παιδιά θα ξετρελαίνονταν, πίστευε. Το σπίτι είχε 

και κήπο, μεγάλο μάλιστα. Όλες οι πληροφορίες για αυτό 

από πριν κι αυτό που αντίκριζαν τώρα τελικά το έκαναν 

να φαίνεται εξαιρετική περίπτωση. Ας το δούμε, 

σκέφτηκε, κι ας αφήσουμε τα λεφτά στην άκρη. 

Πρέπει να το κοίταζαν για κάμποσα δευτερόλεπτα πριν 

ανοίξουν την πόρτα και κατέβουν. Το δεύτερο σφίξιμο 

στο χέρι του από τη Σοφία, δεν του άφηνε περιθώρια. Το 

σπίτι θα αγοραζόταν όσα κι αν έκανε. Δεν μύριζε 

κλεισούρα, αντιθέτως ο αέρας είχε μια μυρωδιά από 

λουλούδια. Άθελα τους πήραν μια βαθειά αναπνοή. Αυτό 

ήταν. Βρήκαν το σπίτι τους. Μεγάλη κουζίνα και 

σαλοτραπεζαρία, τεράστιοι άδειοι τοίχοι να γεμίσουν με 

πίνακες κι έπιπλα, εκείνα που ως τώρα τα είχαν στην 

αποθήκη γιατί δε χωρούσαν στο άλλο, τέσσερα 

υπνοδωμάτια και δύο μπάνια, ό, τι χρειαζόταν μια τόσο 

μεγάλη οικογένεια. Τώρα πια τα μεγάλα αγόρια θα είχαν 

το δικό τους δωμάτιο και το κορίτσι, μόλις μεγάλωνε, μια 

κουκλίστικη κρεβατοκάμαρα. Κι ο κήπος…τι κήπος! Πιο 

όμορφος από όσο τον περιέγραφαν. Λουλούδια παντού 

και θάμνοι περιμετρικά, δένδρα οπωροφόρα στο πίσω 

μέρος. Μια όαση στο πάνω μέρος της πόλης, στην έρημο 

του τσιμέντου και του θορύβου. Πετάρισε τα βλέφαρα 



 535 

χαρούμενος κι έκπληκτος με αυτό που έβλεπε.  Το τρίτο 

σφίξιμο ήταν και το τελειωτικό. Θα γινόταν δικό τους. 

Στάθηκαν εκεί και κοιτούσαν, κοιτούσαν και δε 

χόρταιναν, με τον ήλιο να γέρνει πίσω από τα λίγα σπίτια 

της περιοχής. Ήταν και ηλιόλουστο, ενώ στο άλλο 

κυνηγούσες τον ήλιο το απόγευμα για δυο ώρες πριν 

εξαφανιστεί νωθρός στα τσιμεντένια κουτιά που 

χαντάκωναν το γαλάζιο του ορίζοντα. 

«Σας άρεσε;» ρώτησε ο ιδιοκτήτης με ανάμεικτη 

ευγένεια και προσμονή. Η απάντηση του στο «Πόσα;» του 

Βασίλη, έκανε το ζευγάρι να σκεφτεί «Μόνο;» και τα 

χέρια να σφίξουν με δύναμη για τη συμφωνία. Η Σοφία 

τον αντάμειψε με ένα φιλί μπροστά στον ξένο, κίνηση που 

δεν θα τολμούσε ποτέ αν δεν είχε ξετρελαθεί από τη χαρά 

της. Τα παιδιά την πήραν από τη μητέρα τους και την 

πολλαπλασίασαν επί τέσσερα, σαν είδαν το σπίτι. Ειδικά 

τα μεγάλα φώναζαν και χοροπηδούσαν αγκαλιά με τα 

δίδυμα αδερφάκια τους που επιτέλους θα είχαν δικό τους 

δωμάτιο.  

 

Βέβαια, τον αρχικό ενθουσιασμό διαδέχτηκε η λύπη και 

η κατήφεια όταν άρχισαν να πακετάρουν και να αδειάζει 

το παλιό τους διαμέρισμα. Τα δωμάτια κι οι τοίχοι 

γυμνώθηκαν, τα έπιπλα φορτώθηκαν σε ένα μεγάλο 



 536 

φορτηγό κι όλοι τους έμειναν λίγα λεπτά με τα μάτια 

βουρκωμένα στη μέση του άδειου σαλονιού, 

αγκαλιασμένοι, στο σπίτι που αγαπήθηκαν, στο σπίτι που 

γεννήθηκαν και μεγάλωσαν. Το σπίτι που, αν μπορούσε 

να μιλήσει και να τους πει «γιατί», να μην μπορούν να 

δώσουν απάντηση.  

«Μπαμπά, θα ξαναέρθουμε;» 

« Όχι καλή μου. Πάμε σε ένα άλλο πιο μεγάλο σπίτι. Θα 

σου αρέσει, θα δεις.» Για το τελευταίο είχε μια αμφιβολία. 

Η μικρή πριν φύγουν, είπε «αντίο» κουνώντας το χεράκι 

της και το σπίτι απάντησε με τον αντίλαλο της φωνούλας 

της. Τράβηξε την πόρτα, μα το χέρι του κόλλησε, λίγα 

εκατοστά πριν κλείσει. Από την χαραμάδα έβλεπε για 

τελευταία φορά ένα κομμάτι από την κουζίνα· την 

κουζίνα που μοσχομύριζε πάντα και ήταν το πρώτο μέρος 

που επισκεπτόταν μετά τη δουλειά να δοκιμάσει το 

φαγητό και να δώσει μια αγκαλιά στη γυναίκα του. Τώρα 

πια σκοτεινή κι άδεια σαν τη ματιά του. «Αντίο» ψιθύρισε 

και τα μάτια του γεμίσανε δάκρυα. Αναστέναξε και το 

κλειδί που γυρνούσε αντήχησε στα αυτιά του σαν σφυρί 

που βυθίζει καρφιά σε τούβλινους παλιούς τοίχους. 

Μετακόμιζε για τα παιδιά του, λόγος που υπερτερούσε 

πάνω από κάθε στεναχώρια για την φυγή τους. Πήραν 

μαζί τους εικόνες, ήχους, μυρωδιές για πάντα στην καρδιά 



 537 

τους φυλαγμένα και ξεκίνησαν. Τα παιδιά στο πίσω 

κάθισμα γύρισαν και κοιτούσαν από το παράθυρο το σπίτι 

και τη γειτονιά που μάκραινε και χανόταν, όσο το 

αυτοκίνητο τους έφερνε χιλιόμετρο το χιλιόμετρο στο νέο 

τους σπίτι. 

Και τώρα ώρα να ξαναστήσουνε τη ζωή τους. Τα έπιπλα 

ήρθαν, τα κιβώτια άνοιξαν, όλοι τους γέμισαν με κάτι τα 

χέρια τους κι άρχισαν να μεταφέρουν στα φρεσκοβαμμένα 

δωμάτια την αίσθηση του παλιού σπιτιού, που κάθε 

άνθρωπος κουβαλάει όπου κι αν πάει. Αποκαμωμένοι το 

απομεσήμερο, κάθισαν στον μεγάλο καναπέ και 

κοιτούσαν γύρω τους με μια γλυκιά ξεκούραση που 

απέπνεε ο χώρος: το μικρό τους πατρικό ήταν και πάλι 

εδώ, σε λίγο πιο μεγάλες διαστάσεις. Σαλόνι, κουζίνα, 

υπνοδωμάτια, όπως τα είχαν πριν μερικές μέρες, μόνο που 

είχαν μεγαλώσει, σαν να ακολουθούσαν οι τοίχοι την 

φυσική αύξηση των ανθρώπων που ζούσαν μέσα τους. 

Αφού έκαναν μπάνιο για πρώτη φορά με ηλιακό, γιατί 

μέχρι τώρα ζέσταιναν νερό στο θερμοσίφωνα, έφαγαν 

γύρω από το τραπέζι-συνήθεια που δεν αλλάζει- και 

κοιμήθηκαν δυο ώρες το μεσημέρι, άλλη μια αγαπημένη 

συνήθεια. Μετά  πήγαν όλοι μαζί μια βόλτα στη γειτονιά, 

τη δική τους πια γειτονιά. 



 538 

Όπως είχε χαρεί πρώτη η Σοφία, έτσι ενθουσιάστηκε και 

τώρα. Το πρώτο κατάστημα που συνάντησαν δυο 

τετράγωνα παρακάτω ήταν εκείνο που θα την 

χαροποιούσε περισσότερο από όλα: ένα βιβλιοπωλείο. 

Τετάρτη απόγευμα ήταν κλειστό, μα τα βιβλία ήταν 

στολισμένα στη βιτρίνα και περίμεναν αγοραστή. Βρήκαν. 

Ο ιδιόκτητης Γεώργιος Αντωνάκης θα την εκτιμούσε 

ιδιαίτερα από το επόμενο πρωί κιόλας.  Απέναντι 

φαρμακείο. Τα επόμενα πέντε έξι καταστήματα ήταν 

ρούχα και παπούτσια. Στον παράλληλο δρόμο τους 

ενημέρωσε ο πρώην πια ιδιοκτήτης είχε σουπερμάρκετ, 

κρεοπωλείο και μανάβικο στην γωνία. Σουβλατζίδικο και 

πιτσαρία μόλις έστριψαν πριν την πλατεία για κάτι 

γρήγορο αν δεν είχε προλάβει να μαγειρέψει. Το σχολείο 

το είχαν δει δυο δρόμους παρακάτω, πολύ πιο κοντά από 

το προηγούμενο. Μα εκείνο που ενθουσίασε τα παιδιά 

ήταν το πάρκο και η πλατεία, με το χορτάρι και την 

παιδική χαρά στο κέντρο. Τα άφησαν ελεύθερα να 

παίξουν και κάθισαν σε ένα παγκάκι, κάτω από την σκιά 

των δένδρων. Κι άλλοι γονείς είχαν φέρει εκεί τα παιδιά 

τους και οι δυο μεγάλοι δεν άργησαν να μπουν αντίπαλοι 

σε δυο ομάδες ποδοσφαίρου. 

«Βασίλη, μου αρέσει εδώ. Νόμιζα πως δεν θα συνήθιζα 

εύκολα…» 



 539 

«Εγώ έχω ήδη συνηθίσει!» της απάντησε, με το βλέμμα 

στα παιδιά και το μπράτσο του γύρω από τον ώμο της. 

«Δεν είναι πάλι συνήθεια. Ξέρεις,» συνέχισε αφού πήρε 

μια βαθειά ανάσα καθαρού αέρα πασπαλισμένου με 

ρετσίνι από τα πεύκα, «μου φαίνεται ότι είμαστε εδώ 

ανέκαθεν, σα να μην μετακομίσαμε ποτέ.» 

«Εδώ θα είμαστε από δω και πέρα. Θα παίρνουμε το 

δρόμο κάθε απόγευμα και θα ερχόμαστε εδώ, σε αυτό το 

παγκάκι. Τι λες;» 

«Ωραία ιδέα!» Την κοίταξε βαθειά στα πράσινα της 

μάτια. «Όπως όλες σου οι ιδέες άλλωστε.» Την ένιωσε να 

ψάχνει τον ώμο του για να ακουμπήσει. 

Το βράδυ άφησε τα παντζούρια μισάνοικτα να φύγει η 

μυρωδιά από τις μπογιές και τα βερνίκια. Τράβηξε τις 

κουρτίνες κι ανέβασε τα στρωσίδια ως τον ώμο των 

παιδιών. Τα αγόρια, κουρασμένα όλη μέρα από τη 

μετακόμιση και το παιχνίδι, είχαν από ώρα αποκοιμηθεί 

με το στόμα μισάνοικτο. Τους έδωσε ένα φιλί στο μέτωπο.  

Οι συνήθειες, όχι, δεν αλλάζουν. Μόλις πλησίασε την 

μοναχοκόρη του, είδε έκπληκτος τα μάτια της να 

γυαλίζουν στο σκοτάδι, κάτω από την κουβέρτα, σαν 

μαύρος πάνθηρας που περιμένει τα θύματα του. 



 540 

«Γιατί δεν κοιμάσαι καλή μου;» Σκέφτηκε πως θα ήθελε 

πάλι να έρθει μαζί τους στο μεγάλο κρεβάτι, όπως έκανε 

πιο μικρή. 

«Δε νυστάζω.» 

«Μα πρέπει να κοιμηθείς. Αύριο έχεις σχολείο.» 

«Θέλω το παλιό μου σχολείο.» Και πριν μιλήσει ο 

πατέρας της συνέχισε: «Και το παλιό μας σπίτι. Θα 

ξαναπάμε στο παλιό μας σπίτι;» 

Αυτά τα μάτια απαιτούσαν μόνο την αλήθεια. Έπλεξε τα 

δάχτυλα του αμήχανα πάνω από τα δικά της. «Το παλιό 

μας σπίτι το νοικιάζαμε, το είχαν άλλοι άνθρωποι κι εμείς 

πληρώναμε να μένουμε. Κατάλαβες;» Η Μαρίνα έγνευσε 

καταφατικά με δαγκωμένα χείλη. «Τώρα πια εκεί θα μένει 

κάποιος άλλος κι εμείς εδώ, σε αυτό το σπίτι που είναι πια 

δικό μας. Δεν θα ξαναπάμε σε εκείνο.» 

«Εντάξει μπαμπά, καληνύχτα.» είπε απότομα και γύρισε 

πλευρό, χωρίς να είναι σίγουρος αν ήταν από θυμό ή 

ικανοποίηση της ερώτησης της. 

«Εγώ θα ξαναπάω» ψιθύρισε όταν είδε τη φωτεινή 

γραμμή της χαραμάδας να σβήνει στο σκοτάδι. 

Και η γειτονιά τους άλλαζε και μεγάλωνε όπως οι ίδιοι. 

Τα σπίτια γέμιζαν παιδικές φωνές, κρατούσαν όνειρα και 

μελέτες κι άδειαζαν από φοιτητές, στρατιώτες κι 

εργαζόμενους, που έφευγαν για τα δικά τους σπίτια, για να 



 541 

επιστρέψουν γύρω από ένα κυριακάτικο ή γιορτινό 

τραπέζι. Τα μαγαζιά άνοιγαν κι έκλειναν κι αυτά. Το 

αγαπημένο βιβλιοπωλείο της Σοφίας άλλαξε γειτονιά, 

μεταφέρθηκε πιο κεντρικά, από την κόρη του ιδιοκτήτη, 

αλλά εκείνη συνέχισε να αγοράζει πάντα από κει και να 

πίνει τον πρωινό της καφέ στην μπεζ καρέκλα σκηνοθέτη 

δίπλα στα μυθιστορήματα. Είχε ανακαλύψει πρόσφατα 

μερικούς σκανδιναβούς αστυνομικούς λογοτέχνες και 

διάβαζε ένα βιβλίο την εβδομάδα. Το φαρμακείο 

μεταφέρθηκε στον δρόμο από πάνω και τα περισσότερα 

εμπορικά έκλεισαν. Το μανάβικο έγινε σουπερμάρκετ και 

το κρεοπωλείο καφετέρια. Μόνο ο δρόμος με τα δένδρα 

έμενε ο ίδιος να τους δείχνει πώς να επιστρέψουν, σε 

ανθρώπους και πουλιά, πώς να γυρίζουν και να 

φωλιάσουν ξανά στα παιδικά τους δωμάτια και στις 

γκρεμισμένες τους φωλιές. Μα τα δένδρα 

εγκαταλείφθηκαν κι αυτά στο χρόνο και τον αέρα· μόνο 

αυτός τα φρόντιζε πότε πότε, σκουπίζοντας τα φύλλα τους 

ή αδειάζοντας νερό σε μέρες καύσωνα στις ρίζες τους. 

Κι η βόλτα τους δεν άλλαξε. Με τον Γιάννη στο 

πυροσβεστικό σώμα, τον Άκη σε αποστολές με την 

ομάδα, τον Αλέξανδρο στο Αρχαιολογικό και την Μαρίνα 

σε πτήσεις πάνω από την Ελλάδα, το σπίτι έγινε ξαφνικά 

πολύ μεγάλο και ο χρόνος τους ατελείωτος. Όταν 



 542 

ξυπνούσε, την έβρισκε πάντα να τον περιμένει καθισμένη 

στον μεγάλο καναπέ και να διαβάζει βιβλίο ή περιοδικό. 

Απορούσε που δεν την άκουγε ποτέ όταν σηκωνόταν, 

τόσο αέρινα κινούνταν. Να τη νομίζει στην κουζίνα και να 

τρομάζει, σαν άκουγε τη φωνή της ξαφνικά πίσω του. Να 

λέει στα παιδιά ότι ήταν στο μπάνιο κι εκείνη να 

ξεπροβάλλει από το μπαλκόνι. Να μην μπορεί ποτέ να την 

πετύχει πουθενά, την αθόρυβα κινούμενη γάτα του. 

Εκείνον πάντως τον καταλάβαινες από το βαρύ βήμα όταν 

κατέβαινε τη σκάλα, δεν ήξερε να κινηθεί χωρίς να γίνει 

αντιληπτός.  Μέχρι να χτενιστεί, να ισιώσει λίγο τα 

μαλλιά του από τον μεσημεριανό ύπνο να μην πετάνε σαν 

φτερά πάπιας στο πίσω μέρος του κεφαλιού του, η Σοφία 

είχε στηθεί δίπλα στην πόρτα. Της έδινε το χέρι του για να 

περπατήσουν αγκαζέ μέχρι το πάρκο, που πρόσφατα είχε 

αναμορφωθεί. Περιέργως πως, δεν είχαν αλλάξει ή 

μετακινήσει το παγκάκι που είχαν καθίσει την πρώτη 

φορά, κανένα από εκείνα γύρω από την παιδικά χαρά. 

«Αδειάζει το σπίτι μας, Βασίλη…» Τα μαλλιά της είχαν 

πια γκριζάρει και χυνόταν, ασημένιος ποταμός, στο 

στήθος του, έτσι όπως είχε ακουμπήσει στο πλευρό του. 

Το βλέμμα του ατένισε το γαλάζιο πάνω από τις σκεπές, 

κάπου στον ορίζοντα μαζεύονταν σύννεφα, κάπου στην 

άλλη άκρη της πόλης μια κοπέλα περίμενε πως και πως 



 543 

την μεθεπόμενη μέρα που θα γινόταν επίσημα νύφη τους. 

Ήλπισε πως δεν θα έβρεχε. 

«Κι εμείς κάποτε αδειάσαμε το δικό μας, θυμάσαι;»  

«Αν θυμάμαι λέει;» 

«Της μητέρας μου της πήρε καιρό να συνηθίσει, μου χε 

πει. Λες να κάνω κι εγώ τόσο;» 

«Έλα δεν πάει στην Αυστραλία! Δυο συνοικίες 

παρακάτω θα μένουν!» 

« Για μια μάνα είναι σα να πάει στην Αυστραλία…» 

Κάθισαν λίγο, ήπιαν δυο καφέδες στο νέο δημοτικό 

αναψυκτήριο κι έφυγαν για τα τελευταία ψώνια. 

Μεθαύριο είχαν γάμο. Όταν επέστρεψαν, ο μόνος που 

ήταν σπίτι κοιμόταν του καλού καιρού, χωρίς να δείχνει 

ότι είχε αγχωθεί που θα γινόταν γαμπρός και σύζυγος σε 

λιγότερο από σαράντα οκτώ ώρες. Είχε ανοικτή την πόρτα 

και σταμάτησαν να τον δουν, έτσι όπως έκανε ένας από 

τους δυο, τελευταίος έλεγχος ότι όλοι είναι καλά πριν 

πέσουν για ύπνο το βράδυ. Κοιμόταν μπρούμυτα, χέρια 

πόδια ανοικτά σαν αστερίας, ένας αστερίας που έμοιαζε 

να μεγαλώνει συνέχεια. Έτριψε τρυφερά το μπράτσο της 

κι εκείνη πρόλαβε να σκουπίσει ένα δάκρυ συγκίνησης 

πριν το δει ο άνδρας της. Ο Άκης αναδεύτηκε στο 

κρεβάτι, ήρεμος στο όνειρο του, έμοιαζε να χαμογελάει.  

Ίσως να έβλεπε το γάμο του, ποιος ξέρει. 



 544 

Και ήρθε ημέρα του γάμου. Το σπίτι στολίστηκε με 

τούλια στο χρώμα του λευκού κα του μπλε περασμένα στα 

κάγκελα, φρέσκα λουλούδια στα ανθοδοχεία, γλυκά και 

κουφέτα στο τραπέζι με το μεταξωτό τραπεζομάνδηλο, τα 

καλύτερα σερβίτσια στο μπουφέ, φαγητά που 

μοσχομύριζαν και γλυκόπιοτο κρασί από το χωριό, 

συσκευασμένο ειδικά για την περίσταση, στο σπίτι και 

στη δεξίωση. Οι γυναίκες του σπιτιού σηκώθηκαν νωρίς, 

ετοίμασαν τα πράγματα και πήγαν κομμωτήριο, 

αφήνοντας το Βασίλη να υποδέχεται τους πρώτους 

καλεσμένους, που δεν θα μπορούσαν να έρθουν στο γάμο. 

Έπιναν το λικέρ τους, έτρωγαν λίγο βραστό ή ψητό κρέας, 

έπιναν και ένα ποτήρι κρασί, εύχονταν στο ζευγάρι κι 

άφηναν το δώρο τους, διαδικασία που επαναλήφθηκε 

πολλές φορές ως το απόγευμα. 

Ώρα να ντυθεί ο γαμπρός. Το κοστούμι κρεμάστηκε για 

τη φωτογράφηση και μετά οι φίλοι του, όλη η ομάδα 

μαζεμένη στο σπίτι, έπιασαν να τον ντύνουνε. Πρώτα του 

έβαλαν τα ρούχα ανάποδα, με το πουκάμισο και το σακάκι 

να κουμπώνει στην πλάτη, λες κι είχε γυρίσει το λαιμό του 

στο σβέρκο σαν τις κουκουβάγιες. Ύστερα οι πιο μεγάλοι 

και παλιοί πήρανε κι από κάτι στα χέρια κι άρχισαν να τον 

ντύνουν κανονικά. Τελευταίος έμεινε ο Χρήστος, που του 

έδεσε την γραβάτα. 



 545 

«Να ζήσετε, αδερφέ μου.» 

«Και στα δικά σου. Και γρήγορα!» 

Φίλησε το χέρι του πατέρα και της μητέρας του, έριξε 

μια ματιά στο σπίτι που άφηνε για να ανοίξει το δικό του 

σε λίγες ώρες και μπήκε στο αυτοκίνητο, το πρώτο στη 

σειρά, το δικό τους, στολισμένο μπρος και πίσω με 

λουλούδια. Με οδηγό το Γιάννη, έδωσε το σύνθημα για το 

συνεχές πάτημα της κόρνας που αφήνει πίσω την 

ευχάριστη ηχορύπανση της αναχώρησης. 

Ήταν καλοκαίρι κι όση ώρα την περίμενε, ο ιδρώτας 

είχε κυλήσει στο λαιμό και μουσκέψει το λευκό του γιακά. 

Τα χέρια του είχαν κολλήσει στα κοτσάνια της 

ανθοδέσμης. Οι προσπάθειες να τον δροσίσουν τα υγρά 

μαντηλάκια και οι βεντάλιες απέβησαν άκαρπες. Ξαφνικά 

όλα γύρω δρόσισαν, σαν την είδε να φτάνει και να 

κατεβαίνει από το αυτοκίνητο και να κατευθύνεται προς 

το μέρος του, με το κάθε της χέρι να κρατιέται από τα 

αδέρφια της. Η μακριά του νυφικού της κρατιόταν από 

τέσσερα κοριτσάκια να μην σκονίζεται κάτω κι άνοιγε 

πίσω της σα βεντάλια. Τα χείλη της ήταν υγρά, τα δικά 

του ολόξερα. 

Λίγο πριν βγουν έξω, ο Χρήστος  τον πλησίασε από 

πίσω κι έβαλε στους ώμους του ένα μπουρνούζι της 

ομάδας. Το ίδιο έκανε και στη Μαρία. 



 546 

«Μα τι κάνεις;» Πήγε να το τινάξει από πάνω του. 

«Άστο κει. Θα δεις…» του είπε με νόημα και τον άφησε 

να περιμένει για να δει τι είχαν σχεδιάσει. Δεν άργησε· 

στα σκαλοπάτια είχαν στηθεί οι συμπαίκτες του σε δυο 

σειρές φορώντας κι αυτοί  τα μπουρνούζια τους και 

κρατώντας ψηλά τα σκουφάκια τους. Σχημάτιζαν μια 

ανθρώπινη αψίδα. Γέλασαν για την ιδέα με τη καρδιά τους 

και πέρασαν από κάτω, μέσα σε βροντερό χειροκρότημα. 

Στο σπίτι γύρισαν λιγότεροι κατά έναν. Το ζευγάρι 

έφυγε για την πρώτη τους νύχτα. Τα παιδιά, κουρασμένα 

από την προετοιμασία και το γάμο, ανέβηκαν στα δωμάτια 

τους κι έπεσαν ξερά για ύπνο με τα ρούχα. Ο Βασίλης 

φόρεσε τις παντόφλες του στην είσοδο, ξεμουδιάζοντας τα 

δάχτυλα του που είχαν πιαστεί, ώρες κλεισμένα στα στενά 

παπούτσια. Η Σοφία είχε ρίξει ήδη δυο κουταλιές καφέ 

και μια ζάχαρη στο μπρίκι για βραδινό καφέ, συνήθεια 

από τα φοιτητικά της χρόνια. Αφού βγήκε από το μπάνιο, 

την βρήκε ακουμπισμένη στην ανοιχτή μπαλκονόπορτα να 

κοιτάει αόριστα τη νύχτα. Πλησίασε και την αγκάλιασε 

από τους ώμους τρυφερά, σα να μην είχαν περάσει κοντά 

τριάντα χρόνια από τότε που το έκανε για πρώτη φορά. Κι 

αυτή έκανε πάλι την ίδια κίνηση, να γείρει στον δικό του. 

«Άδειασε το σπίτι Βασίλη…» 



 547 

«Και γέμισε ένα άλλο! Είναι καλά εκεί που είναι!» Την 

άκουσε να αναστενάζει κάπως ανακουφισμένη. 

«Τώρα θα περιμένουμε εγγονάκι!» Έτριψε τη μύτη της 

χαρούμενη στο στήθος του. 

 

Πρωί ακόμα όταν ήρθαν και δεν κυκλοφορούσαν πολλοί 

στον διάδρομο. Μερικές καθαρίστριες, λίγες νοσοκόμες, 

ένα- δυο γιατροί και φρεσκοξυπνημένοι ασθενείς. 

Νυσταγμένα μάτια πλένονταν στους λευκούς νιπτήρες να  

φύγει η τσίμπλα και ο βραδινός ιδρώτας. Μόνο μερικά 

ζευγάρια μάτια έμεναν κόκκινα και ξενυχτισμένα, μάτια 

που κοίταζαν την επιγραφή πάνω από την πόρτα να 

ανάψει. Ήξεραν μα ήθελαν να το δουν κι επίσημα. 

Στα δάχτυλα του κρατούσε τον πέμπτο ή έκτο καφέ· είχε 

χάσει το μέτρημα. Τα νεύρα του είχαν γίνει σαν 

χιλιοπλεγμένη κλωστή στο μυαλό και το σώμα του. 

Περίμενε κι αυτός το γιατρό να βγει και να του πει να του 

ζήσει. Μια κοιτούσε το μαύρο του χάρτινου ποτηριού, μια 

το λευκό της πόρτας. Πόσες ώρες την είχαν μέσα; Το 

βράδυ, ξημερώματα, την έφεραν. Δίπλα του οι γονείς και 

τα πεθερικά του, μελλοντικοί παππούδες και γιαγιάδες, 

κρατούσαν στα χέρια τα δώρα τους, φορμάκια, παιχνίδια 

και δίπλα το καρότσι για το μωρό. 



 548 

Από το παράθυρο η μέρα φώτισε για τα καλά και μαζί 

με τον ήλιο πρόβαλλε κι ο γιατρός ολόχαρος. Πλησίασε 

τον άνδρα στο παράθυρο-πλέον πατέρα-και του ευχήθηκε 

να του ζήσει η κόρη. Με κόπο προσπάθησε να μην τρέμει 

το χέρι του για να σφίξει εκείνο του γιατρού και να μην 

κλάψει μπροστά του. Βρήκε τη γυναίκα του ξαπλωμένη 

και δίπλα της το κρεβατάκι με το πρώτο τους παιδί. 

Καλωσόρισε τη μια με ένα φιλί και την άλλη με ένα χάδι. 

Και ξάφνου το λευκό δωμάτιο μεταμορφώθηκε σε ροζ. 

Την τρίτη ημέρα οι γιατροί τους ενημέρωσαν ότι 

μπορούσαν να φύγουν, οπότε η μικρή του κόρη μπορούσε 

πλέον να μεταφερθεί από το ροζ δωμάτιο του 

νοσοκομείου σε εκείνο του σπιτιού τους. Την έντυσαν όσο 

πιο ζεστά μπορούσαν γιατί είχε αλλάξει ο καιρός και είχε 

ρίξει λίγη ψύχρα. Συνοδευόμενη από γονείς, παππούδες, 

γιαγιάδες και θείους, ξεκίνησε το πιο μεγάλο της ταξίδι ως 

τώρα, μισή ώρα απόσταση ως το σπίτι τους, δυο στενά πιο 

πάνω από εκείνο του Βασίλη.  

Είχε βραδιάσει πια όταν έφυγαν και οι τελευταίοι. Ο 

χαζομπαμπάς βγήκε να πετάξει τα σκουπίδια. Κρύωνε κι 

έτρεξε να μπει μέσα. Πριν κλείσει την εξώπορτα, είδε μια 

νεκροφόρα να περνάει από μπροστά του. Αναρωτήθηκε 

φευγαλέα αν είχαν κηδεία εκεί κοντά και γύρισε στα χάδια 



 549 

και τα κανακέματα της μικρής του κόρης. Θα την άλλαζε 

για πρώτη φορά. 

 

Ο μικρός περίμενε την σημερινή μέρα πως και πως. Ο 

πατέρας του είχε υποσχεθεί ποδήλατο στα τέταρτα του 

γενέθλια. Το πρωί σηκώθηκε πρώτος κι έτρεξε στο 

σαλόνι, μα το δώρο του δεν ήταν πουθενά. Ο μπαμπάς και 

η μαμά ξύπνησαν έφαγαν πρωινό, τον έβαλαν στο 

λεωφορείο για  τον παιδικό σταθμό κι έφυγαν για τη 

δουλειά. Μήπως έκανε λάθος; Αφού η γιαγιά του είχε πει 

πως σήμερα γινόταν τέσσερα. Το χε ξεχάσει κι αυτή. Δεν 

έπαιξε καθόλου με  τα άλλα παιδιά, δεν είχε όρεξη. Κανείς 

δεν το θυμόταν. Μια μέρα σαν όλες τις άλλες. Και χωρίς 

ποδήλατο. 

Πόσο υπέροχο λάθος έκανε! Η μητέρα του μόλις που 

πρόλαβε να κρεμάσει την τελευταία γιρλάντα που έγραφε 

«χρόνια πολλά» πριν ακούσει την κόρνα του λεωφορείου. 

Η συνοδός δεν κατέβασε μόνο τον γιο της, αλλά κι όλα τα 

παιδάκια από τη γειτονιά- έτσι είχαν συνεννοηθεί με την 

διευθύντρια του σταθμού. Εκείνος κοίταξε απορημένος 

τους φίλους του που τον ακολουθούσαν σαν παπάκια στη 

σειρά. Σχεδόν τον έσπρωξαν ως την πόρτα. Όταν άνοιξε 

έμεινε με το στόμα ανοικτό. Ναι, δεν το είχαν ξεχάσει! Η 

γιαγιά ήταν εκεί, η μαμά, ο μπαμπάς, οι φίλοι του, μα 



 550 

πάνω από όλα εκεί ήταν μια υπόσχεση: ένα μπλε 

ποδήλατο, με βοηθητικά ροδάκια στην πίσω ρόδα, 

καταμεσής στο σαλόνι. Το καβάλησε κι άρχισε τις βόλτες 

ανάμεσα στους φίλους του που τον κυνηγούσαν γελώντας 

και φωνάζοντας. 

Τα παιδιά φόρεσαν τα χάρτινα κωνικά καπελάκια, είπαν 

το τραγουδάκι των γενεθλίων, ο μικρός έσβησε τα 

κεράκια με ένα φύσημα, έφαγαν την τούρτα κι έπαιξαν 

μέχρι το βράδυ, που ήρθαν και τα πήραν οι γονείς τους, με 

ένα μικρό ευχαριστήριο δωράκι. Κι ο μικρός 

αποκοιμήθηκε κουρασμένος και χαρούμενος, με άλλη μια 

υπόσχεση: αν ήταν καλό παιδί, του χρόνου θα είχε ένα πιο 

μεγάλο. 

«Αγάπη μου, μάλλον έχουμε κηδεία απόψε» σχολίασε η 

μητέρα του την ώρα που έπλενε τα πιάτα. Είχε δει τη 

νεκροφόρα να περνάει από το παράθυρο της. Ο σύζυγος 

της βγήκε στο δρόμο και κοίταξε στον  στύλο της ΔΕΗ 

που κολλούσαν συνήθως τα αγγελτήρια θανάτου. Ακόμα 

δεν είχαν βάλει τίποτα. Έρημος ο δρόμος. Θα ξανάβγαινε 

αργότερα ή το πρωί. Σήκωσε τον γιο του από τον καναπέ 

του σαλονιού που κοιμόταν αποκαμωμένος και τον 

κουβάλησε, ευχάριστο φορτίο, ως το δωμάτιο του. Έφερε 

και το ποδήλατο δίπλα του, τον φίλησε κι έκλεισε το φως. 



 551 

Ποιός να ήταν άραγε; Η γυναίκα του δεν είχε ακούσει 

τίποτα. Δεν θυμόταν κανένα γέρο στη γειτονιά. Ίσως 

έτυχε να περνάει από κει. Κι όμως, η κηδεία ήταν ένα 

στενό παρακάτω. 

 

Κοιτούσε τα σύννεφα δύσπιστα και γεμάτος αγωνία μην 

τυχόν φυσήξει ο αέρας, τα φέρει πιο ανατολικά και 

κρύψουν το φεγγάρι. Μέρες περίμενε την έκλειψη. Από 

την ταράτσα του σπιτιού του φαινόταν τέλεια, δεν 

υπήρχαν πολυκατοικίες, ούτε κάποιο κτήριο του έκοβε τη 

θέα. Μόνο τα σύννεφα τον χαλούσαν. Είχε δει τη 

πρόγνωση στο διαδίκτυο, δεν έλεγε για βροχές. Ίσα ίσα 

δηλαδή να μην τον αφήσουν να τη δει. Έβαλε το πιο 

χοντρό του μπουφάν, φόρεσε κασκόλ και σκούφο. Δεν 

ήταν δα τόσο κρύος ο καιρός απλά θα παρέμενε έξω όση 

ώρα διαρκούσε το φαινόμενο, μερικές ώρες δηλαδή. 

 Το τηλεσκόπιο έφερε την κουτσουρεμένη σελήνη 

μπροστά στα μάτια του, τόσο κοντά που νόμιζες ότι θα 

την άγγιζες με τα ακροδάχτυλα σου . Έκανε τις 

απαραίτητες ρυθμίσεις κι άρχισε να κρατάει σημειώσεις 

για τη σχολή. Είχε αναλάβει να παρουσιάσει την σημερινή 

έκλειψη στο μεθαυριανό μάθημα, στον Τομέα 

Αστροφυσικής, Αστρονομίας και Μηχανικής, στο Τμήμα 

της Φυσικής. Ωραία, τα σύννεφα είναι ακόμα σε 



 552 

απόσταση από το φεγγάρι. Το ελαφρύ αεράκι τον 

ανάγκασε να σηκώσει το φερμουάρ του ως πάνω. Κι αυτή 

η ηρεμία της γειτονιάς πόσο του άρεσε. Δεν ήθελε 

κανέναν να τον ενοχλεί όταν μελετούσε τον ουρανό. Ήταν 

ένα μικρό καταφύγιο το σημείο εκείνο, δίπλα στο 

πλυσταριό. Δεν τον έβλεπε κανείς και τα έβλεπε όλα. 

 Είχε γεμίσει μιάμιση σελίδα όταν άκουσε φωνές και 

κραυγές. Σηκώθηκε αργά για να ξεμουδιάσει από το 

σκαμνί που είχε για κάθισμα και κοίταξε προς τα κει. 

Τώρα άκουγε καθαρά κλάματα και θρήνο. Το επίμηκες 

μαύρο αυτοκίνητο, σταματημένο από έξω, δεν του άφηνε 

αμφιβολία για το τι ήταν. Τέσσερα ή πέντε σπίτια μακριά 

από το δικό τους. Ήξερε τους ενοίκους του. Πέθανε ο 

κύριος που συναντούσε καμιά φορά στο μανάβικο και τον 

βοηθούσε με τις  τσάντες; Ο κύριος Βασίλης; Πω, έπρεπε 

να το πει στον πατέρα του, γνωρίζονταν καιρό, είχαν 

μετακομίσει σχεδόν μαζί στη γειτονιά. 

Ακούμπησε λυπημένος και σοκαρισμένος το μαύρο 

τηλεσκόπιο. Πάγωσαν τα δάχτυλα του, είχε ξεχάσει να 

φορέσει γάντια. Κοίταξε τον ουρανό με γυμνό μάτι. Το 

φαινόμενο της έκλειψης θα κρατούσε μέχρι τα μεσάνυχτα. 

Φώναξε τους δικούς του από τη σκάλα και τους το είπε. Ο 

πατέρας του θα κατέβαινε να δει το αγγελτήριο.  Θα 

πήγαινε μετά που θα τελείωνε ή το πρωί. Οι φωνές 



 553 

κόπασαν, μάλλον έκλεισαν τις πόρτες στο μοναδικό 

ολόφωτο σπίτι σε όλη τη γειτονιά. Ο πατέρας του 

επέστρεψε, ανέβηκε και στάθηκε δίπλα του αμίλητος. 

«Πόσο ήταν ο κύριος Βασίλης, πατέρα;» 

«Είκοσι έξι.» 

Τράβηξε τη ματιά του από το χαρτί και κοίταξε τον 

πατέρα του με το στόμα στραβό από την απορία. «Πόσο;» 

«Δεν πέθανε ο Βασίλης, Γρηγόρη. Ο γιος του πέθανε.» 

Τα μάτια του πατέρα έγειραν κι αυτά μισά και χλωμά σαν 

το δορυφόρο της Γης από πάνω τους. 

 

Σαράντα χρόνια ό, τι κάναν το κάνανε μαζί, μα τα 

τελευταία χρόνια όλα τα έκανε εκείνος. Να ξυπνήσει το 

πρωί, να την πλύνει, να την κτενίσει, να τη ντύσει. Μετά 

να τη σηκώσει με όση δύναμη του απέμεινε και να τη 

βάλει στο αναπηρικό καρότσι. Βόλτα  στο πεζοδρόμιο 

λίγα λεπτά να μην κρυώσει. Μετά να την αφήσει δίπλα 

στο παράθυρο, με ανοικτή την κουρτίνα, να κοιτάει στο 

δρόμο. Όση ώρα καθάριζε ή έλειπε για ψώνια, αυτή εκεί, 

με το βλέμμα, το μόνο που είχε να κινείται ακόμα πάνω 

της, χαμένο στους ανθρώπους και τα αυτοκίνητα.. Η μιλιά 

της σβησμένη από καιρό, μόνο νοήματα κι άναρθρες 

κραυγές έβγαζε. Κι αυτός δίπλα της αμέσως. Πάντα δίπλα 

της. 



 554 

Είχαν παντρευτεί μια Κυριακή πριν τριάντα οκτώ χρόνια 

και έγιναν γονείς ένα Σάββατο πριν τριάντα έξι. Παππούς 

και γιαγιά πριν τέσσερα χρόνια, αλλά το εγγόνι της δεν το 

αναγνώρισε ποτέ, η μόνη μορφή που θυμόταν πια ήταν 

εκείνη του συζύγου της, χωρίς να ξέρει ότι είναι αυτός. 

Τον άκουγε, τον ένιωθε, μα δε μπορούσε να του πει 

τίποτα. Μόνο τα χάδια της είχαν μείνει κι αυτά λειψά, μια 

απλή αίσθηση αφής από τα ξασπρισμένα της δάχτυλα. 

Κάποιες φορές έφερε τις φωτογραφίες από το γάμο τους, 

από τη γέννηση των παιδιών τους, από εκδρομές, από 

δικές τους στιγμές μπας και θυμηθεί. Μα αυτή επέμενε 

πεισματικά να τον κοιτάει με το ίδιο άδειο βλέμμα που 

κοιτούσε την σκούρα άσφαλτο, όταν της έκανε τη 

καθιερωμένη διαδρομή μερικές δεκάδες μέτρα μπροστά 

από το σπίτι τους. 

Αν ήταν καλός ο καιρός, την κάνανε απόγευμα. Τότε 

την πήγαινε επίτηδες λίγα σπίτια παραπάνω, μέχρι τον 

Βασίλη, με τον ομορφότερο κήπο σε όλη τη γειτονιά. 

Εκείνη την ώρα, τις περισσότερες φορές, ο εξαιρετικός 

κηπουρός πότιζε. Μόλις την έβλεπε το πρόσωπο του 

άνθιζε σαν τις γλάστρες του, έκοβε ένα λουλούδι και το 

έχωνε απαλά στα μαραμένα της δάχτυλα. Τότε εκείνη 

σήκωνε αργά το κεφάλι και μια υποψία χαμόγελου 

φαινόταν στα άνευρα χείλη της. Στην επιστροφή κοιτούσε 



 555 

πλέον μόνο το λουλούδι, χρωματιστή πινελιά στα άσπρα 

της ρούχα. Και πάλι πίσω, να την ταΐσει, να της δώσει 

νερό, να την βάλει να καθίσει για άλλο ένα απόγευμα και 

βράδυ στο αγαπημένο της παράθυρο. Τότε το βλέμμα της 

στρεφόταν ή στην τηλεόραση που έλαμπε στο σαλόνι ή 

έμενε καρφωμένο στο σκοτάδι. Γυρνούσε μόνο για να 

ακολουθήσει για δευτερόλεπτα τις φωτεινές δέσμες από 

τα αυτοκίνητα. Μετά ξάπλωναν μαζί, αυτό δεν άλλαζε με 

τίποτα. Πριν κοιμηθεί, την φιλούσε σε ένα μάγουλο από 

καιρό κρύο. Κι αυτός δίπλα της. Πάντα δίπλα της. 

Ετοίμαζε μια φρουτοσαλάτα λιωμένη στο μπλέντερ όταν 

την άκουσε ανήσυχη από το σαλόνι. Με την πετσέτα στα 

χέρια έτρεξε κοντά της. την είδε έντρομη να κοιτάει προς 

το τέλος του δρόμου, σε ένα- παράξενο πως- 

συγκεκριμένο σημείο, τα χέρια της να τρέμουν και να 

βγάζει μικρές κραυγές. 

«Τι ναι, καλή μου; Τι έπαθες;» 

Για απάντηση πήρε πάλι κραυγές που ολοένα γίνονταν 

πιο έντονες. Βγήκε στο δρόμο με την πόρτα ανοικτή. 

Τώρα κοιτούσαν προς το ίδιο μέρος και οι δύο τους. Σε 

ένα σπίτι πιο πάνω είχε σταματήσει μια νεκροφόρα. 

Αναγνώρισε το όχημα όταν περνούσε; Το μυαλό της 

θυμόταν ακόμα;  Μπορεί. Την κοίταξε με συμπόνια. 

Μακάρι καλή μου, μακάρι. 



 556 

Μετά αναγνώρισε τον κήπο. 

Γέννηση, ζωή, θάνατος, όλος ο κύκλος σε μια γειτονιά, 

χωρισμένος σε πέντε σπίτια. 

 

Ένα χιλιόμετρο πριν το σπίτι, η νεκροφόρα άναψε φλας 

και τον άφησε να περάσει μπροστά. Τώρα κοιτούσε το 

σκούρο αυτοκίνητο από τον καθρέπτη του οδηγού. Μισό 

χιλιόμετρο ακόμα. Πλησίαζαν. Έστριψε από το έρημο 

πάρκο και βγήκε στον δρόμο του σπιτιού τους. Έρημος, τα 

σπίτια με λίγα φώτα, σκιές στα παράθυρα, μόνο ένα ήταν 

φωτισμένο. Σταμάτησε μπροστά του. Η ζεστή του ανάσα 

έβγαζε μικρά σύννεφα πάνω στο τιμόνι. Τα χέρια 

σφιγμένα δυνατά. Λίγα δευτερόλεπτα δισταγμού. Εντάξει, 

ως εδώ ήταν. Έδωσε μια στην πόρτα και κατέβηκε. 

Ακούμπησε στο σκούρο τζάμι με το όνομα του γραφείου 

κηδειών και τους έκανε νόημα να περιμένουν. Δυο άνδρες 

που ήταν στη βεράντα μπήκαν βιαστικά μέσα. Πριν 

προλάβει να χτυπήσει, η πόρτα του σπιτιού τους είχε 

ανοίξει. Ο πατέρας του προσπαθούσε να δει πάνω από τον 

ώμο του. 

«Πατέρα,» Πήγε να πει «ήρθαμε». Ξεροκατάπιε. «ήρθε. 

Ο Άκης ήρθε.» 

 

 



 557 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 
17. 



 558 

 

Η βροχή σχημάτιζε διάφανα ρυάκια στο τζάμι και οι 

αστραπές φώτιζαν τον σκούρο ορίζοντα. Κλεισμένος στο 

αυτοκίνητο, σχεδόν αποκλεισμένος από τον όγκο του νερού 

που περικύκλωνε το όχημα, αδυνατούσε να βγει έξω. Το 

νερό έφτανε ως τα μπατζάκια του. Ήθελε μόνο να φτάσει 

στον σταθμό του λεωφορείου απέναντι. Οι 

υαλοκαθαριστήρες δούλευαν στο φουλ, μα και πάλι  δεν 

κατάφερναν να πετάξουν όλο το νερό. Η μικρή του «Ιθάκη» 

ήταν η αίθουσα αναμονής με το καφέ δίπλα. Το ρόλοι 

έδειχνε πως ήρθε νωρίς. Στην μισή ώρα που απέμενε 

πεθύμησε έναν αχνιστό καφέ να ζεστάνει τα σωθικά και τα 

χέρια του. Το αποφάσισε. Έσπρωξε το καπέλο του όσο πιο 

χαμηλά γινόταν στο κεφάλι του, πήρε την ομπρέλα και 

βγήκε έξω. 

Με τρεις δρασκελιές ήταν κάτω από μπαλκόνι, μα το 

κακό δεν το απόφυγε: η καμπαρντίνα του είχε γίνει 

μούσκεμα, όπως και το μισό του παντελόνι. Τα πόδια του 

πλατσούριζαν στα πλημμυρισμένα του παπούτσια. Κάποιος 

επιβάτης του άνοιξε την πόρτα για να μπει γρήγορα μέσα. 

Ανατρίχιασε ευχάριστα από το ζεστό περιβάλλον, έτριψε τα 

χέρια του και παράγγειλε έναν καφέ ελληνικό. Οι επιβάτες 

που περίμεναν λιγοστοί, ο κακός καιρός τους είχε 

αναβάλλει τα ταξίδια με το λεωφορείο. Ο καιρός 



 559 

προβλεπόταν άγριος και  για τις επόμενες ήμερες, μα το 

ταξίδι του Άκη δεν γινόταν να αναβληθεί. Η ομάδα 

γυρνούσε από το πρώτο της τουρνουά κι ο Δήμος τους είχε 

παραχωρήσει ένα λεωφορείο. Εκείνη την ώρα γινόταν η 

αναγγελία της αναχώρησης για τον Πύργο Ηλείας και το 

ακριανό τραπέζι άδειασε. Χαμογέλασε στην ευτυχή 

συγκυρία. Μια τοπική εφημερίδα ήταν ανοιγμένη και 

τσαλακωμένη· κάποιος είχε λύσει το μισό σταυρόλεξο. 

Πίνοντας μικρές γουλιές καφέ-που του έκαιγαν τα χείλη, 

αλλά το απολάμβανε- ξεκίνησε να λύσει το άλλο μισό.  

Το κεφάλι το σήκωσε μόνο όταν άκουσε την αναγγελία 

της άφιξης από την Αττική. Ίσα που πρόλαβε να βρει την 

τελευταία λέξη και να πιει την τελευταία γουλιά πριν το 

κατακάθι σταθεί στα δόντια του. Ο καιρός δεν έλεγε να 

κοπάσει. Οι επιβάτες περίμεναν διστακτικά στην πόρτα πριν 

πάρουν την απόφαση να πηδήξουν στη βροχή. Οι μαύρες 

τους σκιές έτρεχαν θολές στο τζάμι και χάνονταν πίσω από 

το λεωφορείο. Τώρα ήρθε το δικό του. Πρώτα κατέβηκαν 

οι μεγαλύτεροι και μετά φάνηκαν τα παιδιά, ομοιόμορφα 

ντυμένα με τις γαλανόλευκες στολές τους. Με γρήγορες 

κινήσεις πήραν τις τσάντες τους, μα πριν βραχούν πολύ, ο 

Βασίλης είχε τεντώσει την ομπρέλα πάνω από τα κεφάλια 

τους. 

«Μπαμπά, ήρθες κιόλας;» 



 560 

«Ναι, αγόρι μου, έφτασα επίτηδες νωρίτερα σας περίμενα. 

Είδα τον καιρό.» 

«Τι καιρός κι αυτός! Στην Αθήνα είχε ήλιο!» 

Το εσωτερικό του αυτοκινήτου είχε παγώσει τόση ώρα 

και το καλοριφέρ, αν και δούλευε τέρμα, έκανε κάμποσο να 

ζεστάνει. Τα παιδιά έτρεμαν, αλλά τουλάχιστον είχαν 

αποφύγει την αναμονή και το πολύ νερό.  

«Και πως τα πήγατε;» ρώτησε τα παιδιά χαμογελαστός 

από τον καθρέπτη στο πίσω κάθισμα. Εκείνα άνοιξαν το 

μπουφάν τους κι έβγαλαν έξω ένα μετάλλιο. Ασημένιο. 

«Μπράβο παλικάρια μου!» φώναξε υψώνοντας τις 

γροθιές. 

«Για ένα γκολ χάσαμε…» σχολίασε με σβησμένη φωνή ο 

Άκης. 

«Θα έρθουν και τα χρυσά! Πάμε τώρα σπίτι. Η μαμά 

ετοίμασε ένα ταψί μουσακά.» Τα αγόρια ενθουσιάστηκαν 

τόσο που αμέσως ζεστάθηκαν. 

Και ήρθαν και τα χρυσά. Κι αυτός εκεί, στο σταθμό των 

λεωφορείων να περιμένει με τον ήλιο, τη βροχή ή και το 

χιόνι ακόμα. Να γίνονται ατυχήματα, να κλείνουν οι 

δρόμοι, να αργούν ώρες. Μα αυτός εκεί, με έναν καφέ στο 

χέρι, μια προσμονή στα μάτια, ένα καλωσόρισμα στα 

χείλη. Περίμενε να ρθει ο γιος του, νικητής ή ηττημένος.  



 561 

Και τώρα πάλι περίμενε να ρθει ο γιος του. Με έναν 

καφέ στο χέρι, μια προσμονή στα μάτια κι ένα 

καλωσόρισμα στα χείλη. Το τελευταίο. 

 

Περπατούσε γρήγορα, σκίζοντας σαν καράβι τη θάλασσα 

του πλήθους. Από το φροντιστήριο έφυγε νωρίτερα μια 

ώρα, οι μαθητές της το χάρηκαν που θα έβρισκαν λίγο 

πολύτιμο ελεύθερο χρόνο μέσα στη προετοιμασία για τις 

πανελλήνιες, οπότε δε χρειάστηκε να δικαιολογηθεί. Έπεσε 

πάνω στην πόρτα βαριά αλλά ανακουφισμένη που θα 

προλάβαινε. Το ρολόι στον τοίχο δεν έδειχνε την ώρα, αλλά 

το χρόνο που απέμενε μέχρι να γυρίσει. Άφησε τις 

σημειώσεις τις στο τραπέζι και φόρεσε την ολόσωμη ποδιά, 

μια άλλη στολή superman που τη μεταμόρφωνε στην πιο 

γλυκιά νοικοκυρά και σύζυγο του κόσμου. Για κείνον.  

Ακόμα δύο ώρες το πολύ. Πάνω στην μια ώρα θα χε 

τελειώσει. Πριν φύγει το πρωί είχε προετοιμάσει τα 

περισσότερα: ωραία, το κρέας είχε ήδη ξεπαγώσει. Ο 

φούρνος ζεστάθηκε. Η μυρωδιά του ψητού κοτόπουλου 

απλώθηκε αργά  σε όλο το σπίτι κι εκείνη πήρε μια 

αναπνοή· χτύπησε τα χέρια της χαρούμενη. Μια ώρα 

ακόμα, ίσως και λιγότερο. Κόπηκε η σαλάτα και το ψωμί. 

Ω, το τραπέζι δεν έστρωσε! Τραπεζομάνδηλο, σερβίτσιο, 

μαχαιροπήρουνα, ποτήρια. Όταν τελείωσε, στάθηκε δυο 



 562 

μέτρα μακρύτερα και καμάρωνε, τα χε καταφέρει τέλεια. 

Σχεδόν. Κρασί, είχε κρασί; Βρήκε μισό μπουκάλι κόκκινο, 

δεν έπιναν πολύ. Είπε να βάλει λίγο να δοκιμάσει. Δεν είχε 

βρέξει καλά καλά τα χείλη της, όταν άκουσε το αυτοκίνητο 

να σταματάει απ’ έξω, το κλειδί να γυρνάει και την πόρτα 

να ανοίγει. Γύρισε με προσμονή. Εκείνος άφηνε την τσάντα 

της προπόνησης κάτω και ξεκούμπωσε το μπουφάν του. 

Είχε γυρίσει από ένα τετραήμερο  αισθητής απουσίας. 

«Καλή μου, ήρθα!» 

«Σε περίμενα!» του είπε κι άνοιξε τα χέρια της για να 

δείξει τι είχε ετοιμάσει. Ο Άκης χαμογέλασε και την έκλεισε 

στην αγκαλιά του. Έτσι έκανε πάντα. Όταν έλειπε για 

μερικές μέρες σε αγώνα ή τουρνουά πόλο, φρόντιζε να τον 

υποδέχεται με νόστιμο φαγητό και λίγο κρασάκι, απαλή 

μουσική κι ένα χαμόγελο στα χείλη της, πασπαλισμένα  με 

μια αγάπη που άξιζε όλη της κούραση της μέρας. 

Μόνο σήμερα δεν πρόλαβε. Γενικά δεν πρόλαβε· να του 

πει να μην πάει, μα δεν το ξερε, να μην κουνήσει από το 

σπίτι ούτε μέτρο. Δεν πρόλαβε να του πει πως τον 

αγαπάει, ακόμα μια φορά, πριν η πνοή του βγει μαζί με 

την ψυχή του, να του κλείσει αυτή τα μάτια. Κι έμεινε να 

τον περιμένει κι αυτή μαζί με όλους, χωρίς στρωμένο 

τραπέζι και νόστιμα φαγητά, σε ένα δείπνο χωρίς γεύση κι 

άρωμα. Χωρίς εκείνον. 



 563 

 

Το κορμί της έπεφτε βαρύ στον καναπέ του σαλονιού. 

Είχε ρίξει κρύο και είχε σκεπαστεί με μια λεπτή κουβέρτα, 

αφού πριν είχε βάλει για ύπνο τον γιο της. Η παλιά της 

συνήθεια ήταν σφηνωμένη ανάμεσα στα δάχτυλα της, μια 

κούπα ζεστός καφές με λίγο γάλα. Είχε σβήσει τα 

περισσότερα φώτα, μόνο ένα μικρό λαμπατέρ ήταν 

αναμμένο. Δεν έπαιζε ούτε η τηλεόραση. Τυλιγμένη με το 

μισοσκόταδο περίμενε τον άνδρα της να γυρίσει από την 

εταιρεία.  

Μια βδομάδα τώρα ήταν ανήσυχη, μα σήμερα 

σιγουρεύτηκε για το τι έκρυβε μέσα της, κάτι που αφορούσε 

άμεσα εκείνον. Κάτι που θα άλλαζε τη ζωή τους για πάντα. 

Θα του το έλεγε απόψε κιόλας. Έψαχνε να βρει τον τρόπο 

μέσα στο σκοτεινό πυθμένα του φλυτζανιού και να μαντέψει 

την αντίδραση του. Σε αυτό ήταν πραγματικά απρόβλεπτος. 

Τελικά αποφάσισε πως θα του το έλεγε, λίγα λεπτά πριν 

ανοίξει το φως στο διάδρομο. 

«Σοφία, γύρισα!» 

Από την είσοδο του σαλονιού στάθηκε να την κοιτάει 

παραξενεμένος που ήταν ξαπλωμένη τέτοια ώρα. Του έκανε 

νόημα να πάει κοντά της. 

«Είσαι άρρωστη;» τη ρώτησε ενώ κατευθυνόταν προς το 

μέρος της. Εκείνη μάζεψε όσο μπορούσε τα πόδια δίπλα στο 



 564 

κορμί της για να του κάνει χώρο στον μικρό καναπέ. Του 

χαμογέλασε αχνά. Η απορία στα μάτια του πήρε τώρα μια 

μορφή ανησυχίας. 

«Τι έχεις; Το παιδί πού είναι;» 

«Κοιμάται. Θέλω να σου μιλήσω…» 

«Ωραία, σε ακούω.» 

Ήπιε μια γουλιά καφέ. Στο πρόσωπο της έπεφταν μαλλιά 

και σκιές. « Δεν ξέρω πώς να στο πω. Εδώ κι ένα μήνα 

συνέβη κάτι μέσα μου, κάτι άλλαξε.» 

«Τι άλλαξε; Σοφία;» Το άκουσμα του ονόματος της 

φάνηκε σα να ήθελε να σιγουρευτεί ότι αυτή απέναντι του 

ήταν πράγματι η γυναίκα του. 

Τον κοίταξε κατάματα. Τα χείλη και τα μάτια της ήταν 

υγρά. «Εδώ κι ένα μήνα έχει μπει κάποιος ανάμεσα μας.» 

Στην τελευταία φράση ο Βασίλης έγειρε πίσω στον 

καναπέ και στύλωσε το βλέμμα στο ταβάνι. Ξαφνικά, 

άρχισε να ρίχνει χιόνι, σαν εκείνες τις χειμωνιάτικες νύχτες 

στο Λονδίνο, που όλα πάγωναν με μιας, ναι όλα είχαν 

παγώσει γύρω τους. Δε τολμούσε να την κοιτάξει. Η 

γυναίκα του; Η μητέρα του παιδιού του; Πότε; Πώς; Γιατί; 

«Τον ξέρω;» ψιθύρισε.  

«Θέλω να στον γνωρίσω» είπε και πριν προλάβει να 

μιλήσει ή να της φωνάξει, συνέχισε «Περιμένω παιδί, 

Βασίλη.» 



 565 

Κι ανάμεσα τους καθόταν εκείνη που είχε περιμένει τις 

περισσότερες φορές από όλους τον Άκη: η Σοφία. Τον 

περίμενε εννιά μήνες να γεννηθεί, τον ένιωθε να κουνιέται 

μέσα της, να έρθει από την αίθουσα τοκετού δίπλα της 

στον θάλαμο· τον περίμενε να κάνει τα πρώτα του βήματα 

από τον καναπέ προς το μέρος της, να γυρίσει από το 

σχολείο και να της πει πως πέρασε, από το κολυμβητήριο 

για να ετοιμάσει τα ρούχα του για την επόμενη μέρα. Να 

περιμένει χιλιάδες φορές, μέρες, μήνες και χρόνια. Είκοσι 

έξι χρόνια και κάθε φορά η  αναμονή στην ίδια ένταση και 

με την ίδια γλύκα του ερχομού του. Ακόμα και τώρα που 

θα τον έβλεπε για τελευταία φορά, ναι, με την ίδια γλύκα 

τον περίμενε κι ας είχε ανακατευτεί με τη πίκρα του καφέ 

και του πόνου της. 

Οι άνθρωποι γύρω της έμοιαζαν πετρωμένοι, μα το ίδιο 

φαινόταν κι αυτή σε εκείνους, με τις κινήσεις της να 

περιορίζονται στο σκούπισμα των ματιών, της μύτης ή 

έναν βαθύ αναστεναγμό, που έκανε ορισμένους να 

γυρίζουν προς το μέρος της. Εκείνοι έφερναν το ποτήρι με 

τον καφέ ή το νερό στο στόμα και συζητούσαν 

χαμηλόφωνα στις γωνιές του σπιτιού. Όλοι τους είχαν να 

θυμούνται έστω μια φορά που περίμεναν το γιο της: στο 

κολυμβητήριο, στη δουλειά, στα ραντεβού τους. Ξαφνικά, 

το σπίτι πήρε ζωή και κίνηση, τα αγάλματα στις καρέκλες 



 566 

άρχισαν να κινούνται, να σηκώνονται, να περπατάνε. Δυο 

άνδρες όρμησαν από την ανοικτή μπαλκονόπορτα, κάτι 

είπαν στον Βασίλη κι εκείνος πήγε στην πόρτα. Έγειρε το 

κορμί της στο πλάι για να δει ποιος ήταν.  

«Το παιδί μου!» φώναξε και σηκώθηκε όρθια 

καταμεσής στο σαλόνι με τα χέρια ανοικτά στα πλευρά 

της. «Ήρθε το παιδί μου!» Κι όλοι κατάλαβαν πως δεν 

εννοούσε το Γιάννη που άνοιγε τη πόρτα διάπλατα για να 

περάσουν μέσα οι υπάλληλοι με το φέρετρο στα χέρια. 

Ο Βασίλης έκανε νόημα στο Χρήστο κι άλλα δύο παιδιά 

να βγουν έξω. Ένας ένας άρχισαν να σηκώνονται δυο 

σειρές ανθρώπων καταμεσής του σαλονιού. «Όπως το 

γάμο μας» σκέφτηκε η Μαρία και σκούπισε ακόμα ένα 

δάκρυ βαρύ στο μάγουλο της. Ήρθε ο καλός της. Αργά 

σηκώθηκε κι αυτή, ίσιωσε το φόρεμα της, κράτησε τα 

χέρια σταυρό στην κοιλιά της και στύλωσε λαιμό και 

βλέμμα στην είσοδο. Δεκάδες μάτια εκεί, στο σκοτεινό 

ορθογώνιο περίγραμμα της πόρτας. 

Στην κηδεία του πατέρα του δεν τον άφησαν να το 

σηκώσει. Στον παππού και τη γιαγιά ακολουθούσε 

κρατώντας τη μητέρα του. Παραλίγο να του έλεγε «γεια» 

από την ανοικτή πόρτα της νεκροφόρας. Την τελευταία 

φορά που τον είχε σηκώσει ήταν στους πανηγυρισμούς, 

όταν είχαν ανέβει κατηγορία. Οι παλάμες του  γδάρθηκαν 



 567 

στο ακατέργαστο ξύλο. Μια ξεχασμένη ακίδα καρφώθηκε 

στη μαλακή σάρκα.  

 Χαλάλι σου, αδερφέ μου, ο πόνος, πάμε. 

 Δυο μαυροντυμένοι υπάλληλοι μπήκαν πρώτοι με 

μεταλλικά στηρίγματα, βαμμένα στο χρώμα του ασημιού. 

Τα άνοιξαν με μηχανικές κινήσεις, μαθημένοι από τα 

χρόνια, για να ακουμπήσει πάνω το φέρετρο. Στην είσοδο 

ακούστηκαν προσταγές. «Σιγά», «πιάσε από κει». Και 

τώρα να, η ξύλινη κάσα με το σταυρό πάνω της, καφέ 

σκούρα, ενάμιση μέτρο σηκωμένη πάνω από τη γη από 

οκτώ γερά μπράτσα, φάνηκε επιτέλους, καράβι μονάχο 

που εμβολίζει το χώρο και το χρόνο. 

Τα πάντα γύρω είχαν σταματήσει. Οι ανάσες 

κρατημένες, τα νεύρα τεντωμένα, τα κορμιά σφιγμένα. 

Καρφιά κόκκινα και υγρά οι ματιές είχαν καρφωθεί στο 

κάλυμμα που σε λίγο θα άνοιγε.  Ο υπάλληλος που τον 

είχε ντύσει στο νεκροτομείο το σήκωσε και το έβγαλε έξω 

στην είσοδο, σημάδι πένθους σε γνωστούς και ξένους. 

Κι είναι εκείνα τα δευτερόλεπτα, τα δυο-τρία, όχι 

παραπάνω, που το βλέμμα κινείται πεινασμένο και ψάχνει 

πάνω στο ξύλινο κουτί να βρει κάτι γνώριμο. Στην αρχή 

ξεχώρισαν δυο χέρια παγωμένα, πλεγμένα, μικρό χέρσο 

νησί μέσα στη μικρή λίμνη από δροσερά άσπρα 

λουλούδια. Και στην πάνω μεριά μάτια σφαλιστά κι ένα 



 568 

πρόσωπο αλλαγμένο κι άγνωστο, μέχρι πριν λίγες ώρες 

ζωντανό, για πάντα αγαπημένο. Κι η σιωπή απλώθηκε, 

όσο χρειάστηκε η ψυχή να μαζέψει τα σύννεφα της, για να 

γίνει το δάκρυ βροχή και βροντή ο θρήνος. 

 

Ο θάνατος του πατέρα του τον βρήκε στη δουλειά. Πήρε 

γυναίκα και παιδιά, νύφη κι εγγόνια κι έφτασαν μεσημέρι. 

Το σπίτι και η αυλή γεμάτα κόσμο. Αφού άφησε το 

κλάμμα του να μουσκέψει το ρυτιδιασμένο λαιμό της 

μάνας του και το δικό της το πέτο του σακακιού του, 

κάθισε απέναντι κι έδινε το χέρι να τον συλλυπηθούν και 

να ανταλλάξουν δυο κουβέντες. Από το παράθυρο έβλεπε 

τον ήλιο να χάνεται χρυσοπύρινος πίσω από τα βουνά, 

πεισματικά ταγμένος στην τροχιά του. Τα βουνά που είχαν 

φιλοξενήσει βοσκό τον πατέρα του, που ήξερε κάθε τους 

πλαγιά και λαγκάδι και δεν θα ξανάκουγαν τα σφυρίγματα 

του. Βράδυασε, το φεγγάρι βγήκε, οι περισσότεροι 

έφυγαν, μα αυτός εκεί, ακοίμητος φρουρός, τελευταία 

βραδιά, τελευταία σκοπιά σε έναν γνώριμο στρατιώτη. Κι 

ο ήλιος φώτισε πάλι τον τοίχο πίσω του και τα θολά του 

μάτια. Πάλι κόσμος, πάλι σφιγμένες παλάμες. Κι ήρθε η 

ώρα να πιάσει τη μάνα του από την μια, ο αδερφός του 

από την άλλη και να πάρουν τον κατήφορο, κεφαλή της 

νεκρικής πομπής. Και μετά ο ανήφορος ως το 



 569 

νεκροταφείο, πρωί- βράδυ τις πρώτες  μέρες, κάθε 

Σαββατοκύριακο τον πρώτο χρόνο. Δεν είχε προλάβει να 

διπλοχρονιάσει και χάνει πεθερό και πεθερά. Τα ίδια κι 

εδώ, μα τώρα πια ήξερε. 

Απόψε, όμως, δεν ήξερε τίποτα. 

«Άκη μου… παιδί μου ήρθες; Σε περιμέναμε όλοι. 

Ήρθες, παιδί μου, ήρθες. Νίκησες, παιδί μου, νίκησες;» 

Τα δάχτυλα του χαίδεψαν το λουστραρισμένο ξύλο. 

Ξύλο. Χρυσάφι του άξιζε. Σκέπασε τις ξυλιασμένες 

παλάμες με τις ζεστές δικές του, τις έσφιξε με μια μάταιη 

ελπίδα πως θα σφίξουν κι αυτές. Έσκυψε αργά πάνω τους. 

Το μάγουλο του να καίει, ένιωσε την παγωνιά τόσο 

έντονη, που δεν θα ξεχνούσε αυτή την αίσθηση ποτέ. 

Παλμός πουθενά. Το μόνο που χτυπούσε ήταν το 

κατωσάγονο του. Κοίταξε τα λουλούδια στο στήθος του 

γιου του. Κούνησαν; Όχι, του φάνηκε. Τα δάκρυα 

κύλησαν για άλλη μια φορά και χάθηκαν, δροσιά στα 

λουλουδοπέταλα, μα δεν ήταν αθάνατο νερό. Κάποιος τον 

τράβηξε απαλά από τους ώμους. Αφέθηκε στην αντρική 

δύναμη, κάθισε, άδειο σακί, σε μια καρέκλα. 

 

Όταν η δική της μητέρα μπήκε στο νοσοκομείο, έσκαψε 

στο δρόμο χαντάκι από το πήγαινε- έλα. Να σηκωθεί το 

πρωί να στείλει τα παιδιά σχολείο, να μαγειρέψει, να 



 570 

αλλάξει τη βραδινή  νοσοκόμα. Να φύγει το μεσημέρι, αν 

είχε μάθημα, να γυρίσει σπίτι, να ξαναφύγει, να ξανάρθει. 

Οι μέρες γίνανε εβδομάδες, οι βδομάδες μήνες μα αυτή 

εκεί, πιστή στην μητρική φροντίδα, δε βαρυγκομούσε. 

Όταν της πρότειναν ίδρυμα, αρνήθηκε. Όπως την 

μεγάλωσε με στερήσεις να μην της λείψει τίποτα, έτσι 

ήρθε η ώρα να ξεπληρώσει το δικό της μερτικό της 

αγάπης . Λίγες κουβέντες, ένα ποτήρι νερό, λίγα βήματα 

στη βεράντα, ένα ζεστό χάδι. 

«Όπως με έπαιρνες αγκαλιά να κοιμηθώ, τώρα σε 

παίρνω εγώ» έλεγε και η μητέρα της κούρνιαζε στην 

αγκαλιά της μοναχοκόρης της χαρούμενη. Οι γιατροί της 

είπαν ότι είχε πια λίγες μέρες ζωή, την πήρε σπίτι. Ευχή 

και ψυχή βγήκαν μαζί από το ζαρωμένο στόμα. 

Από τέτοια ήξερε κι αυτή. Από τα σημερινά δεν ήξερε. 

Από την άλλη μεριά στάθηκε η μάνα. Τα χέρια των 

γονιών έσμιξαν πάνω σε εκείνα του παιδιού τους. Σαν είδε 

τον άνδρα της να κάθεται στη θέση του ασφαλής, χάιδεψε 

το πετρωμένο μέτωπο, μα δεν είχε πυρετό να το δροσίσει, 

το φίλησε, μα δεν θα έλεγε «καληνύχτα». Του έστρωσε τα 

μαλλιά, όπως πριν φύγει για το σχολείο. Αν είχε 

σκέπασμα, θα το έφερνε πιο πάνω να μην κρυώνει. Μα 

συνάντησε μόνο λουλούδια. Και τίποτα άλλο. 



 571 

«Σήκω» ψιθύρισε. Να σηκωθεί, γιατί θα πάγωνε στο 

πάτωμα, γιατί είχε προπόνηση, γιατί τον περίμενε ο 

πατέρας του στη δουλειά.  

Να σηκωθεί.  

Κι όση ώρα έλεγε την προσταγή της, τα χέρια της 

κλεφτά είχαν τρυπώσει στα πλαϊνά, στο ύψος της μέσης, 

τα δάχτυλα παραμέριζαν λουλούδια και ρούχα, κατάφεραν 

να τον πιάσουν καλά. 

«Σήκω!» 

 Αυτή τη φορά το φώναξε. Έβαλε όση δύναμη της είχε 

απομείνει και το άψυχο κορμί κούνησε πόντο- πόντο προς 

τα πάνω. Μια, δυο, τρεις, μόνο το κεφάλι έμεινε γερτό, σε 

εκείνο έριξε τη ματιά της ματωμένη. 

«Σήκω!» 

 Τον κρατούσε και πάλι στα δικά της χέρια, της είχε 

λείψει, ήθελε να τον κρατήσει αγκαλιά, μωρό  μετά το 

βραδυνό μπάνιο, παιδί, σαν αποκοιμιόταν στον καναπέ, 

μεγάλο, όταν της έλεγε πως την αγαπούσε. Πριν 

προλάβουν να την αρπάξουν άντρας, γιος και ξένοι, ο 

στολισμός είχε πια χαλάσει και τα λουλούδια κείτονταν 

στο μαύρο δάπεδο, ηφαιστειακή γη ανθισμένη. 

Ο Γιάννης την κατάλαβε πρώτος. Πριν προλάβει να την 

σταματήσει, ο αδερφός του είχε αρχίσει να κουνιέται. 

Συναντήθηκε με τον πατέρα του στην πλάτη της. Μέγγενη 



 572 

η λαβή της, στην τρίτη προσπάθεια τον άφησε. Την 

απόθεσε σαν εύθραυστο αγγείο στην αγκαλιά του άνδρα 

της κι άρχισε να φτιάχνει τα λουλούδια ξανά, μαζί με τις 

άλλες γυναίκες, ένα ένα, σαν κομμάτια ενός ολόλευκου 

παζλ.  Μόλις έβαλε και το τελευταίο, τέντωσε ένα 

μουδιασμένο μειδίαμα στα χείλη και χτύπησε 

επιδοκιμαστικά το χέρι στο ξύλο, λες και ξεκινούσε 

φορτηγό από την εταιρεία. 

Γύρω του είχε αρχίσει το πένθος, αλλού βουβό, αλλού 

βρεγμένο, αλλού σκυφτό. Όλοι δακρύσαν, οι συμπαίκτες, 

οι υπάλληλοι, οι γειτόνισσες. Σιγά- σιγά, μπροστά από το 

μυαλό και τα μάτια, άρχισαν να περνάνε- φίλμ από ταινία- 

εικόνες, ιστορίες, αναμνήσεις, νοτισμένες από το νερό της 

πισίνας, σκονισμένες από τις εθνικές των φορτηγών. 

Καλές, όμως, κι όμορφες. Μόνο όμορφες. Ξαφνικά, σα να 

είχαν νοερά συννενοηθεί οι περισσότεροι, κοίταξαν τη 

Μαρία. Καθισμένη δίπλα στη μητέρα της, ναρκωμένη από 

την υπνωτική ένεση του γιατρού, παρέμενε ήρεμη, 

παράδοξα ήρεμη, μπροστά στο νεκρό της άνδρα. Άπλωσε 

μόνο το χέρι και χάιδεψε κι αυτή χέρια και κεφάλι. Κανείς 

δεν ήξερε πως το κατάφερνε και, κυρίως, το γιατί. 

 

Έφερε τη μύτη στη μασχάλη του, αυτή τη φορά μύριζε 

όμορφα. Ρούχα καθαρά, δέρμα μυρισμένο. Πήρε μια 



 573 

βαθειά ανάσα, ανακατεμένη με παράπονο και λυγμό. Τα 

βαριά του βήματα αντήχησαν στο άηχο κείνη την ώρα 

σαλόνι. Τα μαλλιά του κολλημένα στο σβέρκο του, η 

πλάτη του υγρή ξέχασε να τη σκουπίσει πάνω στη βιάση 

του. Δεν είχε φορέσει παπούτσια, μόνο τις κάλτσες κι 

αυτές από διαφορετικά ζευγάρια. 

«Αλέξη μου, ήρθε ο Άκης μας.» Η Σοφία τον είδε 

πρώτη. Τον κοίταξαν όλοι όσοι ήταν εκεί κι, άθελα τους, 

περίμεναν με ένα είδος παράξενης προσμονής, την 

αντίδραση του αδερφού. Έπαιξε τα δάχτυλα των ποδιών 

στο κρύο πάτωμα. Μέχρι εκείνη την στιγμή δεν είχε δει 

κανείς τι κρατούσε, μόνο δυο χέρια ήρθαν κι έκλεισαν τα 

στόματα, του Βασίλη και της Σοφίας. Μόνο εκείνοι 

ήξεραν. Το μικρό, σκουριασμένο πια, σκαλιστήρι, 

ξεχασμένο χρόνια στην αποθήκη του κήπου, από εκείνες 

τις παιδικές ανασκαφές στο πίσω μέρος της αυλής, 

στριμώχτηκε ανάμεσα στο ξύλο και τα πλευρά του Άκη. 

«Παρ’ το, αδερφέ μου.» 

Και για μια στιγμή, ένα πετάρισμα  του ματιού γύρω, μα 

δεν ήταν εκεί. Έπρεπε να συνηθίσει πια και σε μια 

δεύτερη ιδέα. Μια της απώλειας και μια του μη ερχομού 

της. 

Παιχνιδομηχανή που παίρνει απότομα μπροστά σαν της 

ρίξεις το κέρμα, η Μαρία ξεκόλλησε επιτέλους από τον 



 574 

ώμο του αδερφού της κι ορθώθηκε, μαύρη σκιά, πάνω από 

τον αγαπημένο της. Άνοιξε την τσάντα της κι άρχισε να 

βγάζει αντικείμενα. 

«Το ρολόι σου, το πορτοφόλι σου, το κομπολόι σου…» 

Αντικείμενα απλά, καθημερινά, φθαρμένα από τη 

χρήση, παρατημένα κάπου στο σπίτι απόκτησαν τώρα 

άλλη αξία κι ήρθαν να γίνουν συνοδευτικά δικά του. Αυτά 

που  είχε μαζί του δεν τα είχαν φέρει ακόμα από την 

αστυνομία. Η Μαρία έσκυψε με  τη σειρά της στο αυτί 

του Άκη μα δε φώναξε, δεν ούρλιαξε, δε χτυπήθηκε. 

Μόνο ψιθύρισε. Τα χείλια της κινήθηκαν χωρίς ήχο, θα 

νόμιζε κανείς πως ήταν από το αναφιλητό, μα κείνη είπε 

λόγια που ήταν μόνο για τους δυο τους. 

Πίσω από όλους, καλά κρυμμένοι στο σκοτάδι της 

μπαλκονόπορτας, κοιτούσαν όλη την ώρα, ο Χρήστος, ο 

Γιώργος κι ο Κυριάκος. Σφηνωμένοι στα πλακάκια, δεν 

κούνησαν. Άφησαν τους συγγενείς του να τον υποδεχτούν 

πρώτοι κι έβλεπαν μόνο λίγο από το πρόσωπό του. Δεν 

θέλησαν να το δουν ολόκληρο, ήθελαν να το θυμόνται 

όπως ήταν ζωντανό. Το συμφώνησαν στο αυτοκίνητο 

όπως ερχόταν. Μόνο μια στιγμή ο Κυριάκος γύρισε το 

κεφάλι στο μπράτσο του Χρήστου κι αυτός έκανε το χέρι 

του λιμάνι απάνεμο για τον μικρό του συμπαίκτη. Στην 



 575 

παλάμη με το φαγωμένο νύχι ένιωθε σκληρό το κέλυφος 

του σαλιγκαριού. 

Ο κόσμος άρχισε να παίρνει τις πρωτινές του θέσεις. 

Πέρασε λίγη ώρα ακόμα και οι πρώτοι επισκέπτες 

άρχισαν να φεύγουν με την υπόσχεση ότι θα ερχόταν το 

επόμενο πρωί. Ο Βασίλης κοίταξε το ρολόι στον τοίχο 

που, αφοσιωμένο στον σκοπό του, μετρούσε ώρες και 

λεπτά που τον ξεμάκραιναν από την τελευταία αναπνοή 

του γιου του. Πήρε παράμερα τις γυναίκες εκτός από τη 

Σοφία, μίλησαν και μπήκαν στην κουζίνα. 

«Φίλοι μου είναι αργά. Έχετε δω πολλή ώρα. Μην 

φύγετε ακόμα, θα ήθελα να φάτε κάτι.» Κάποιοι 

κούνησαν αρνητικά το κεφάλι. «Σας παρακαλώ…» 

Υποχώρησαν. Μετά από λίγο η Σοφία μπήκε κι αυτή στην 

κουζίνα να βοηθήσει. Όσο κι αν προσπάθησε η Δωροθέα, 

δεν κατάφερε να την μεταπείσει. 

Τότε δυο ήχοι που σπάνια ακούγονται σε κηδείες, 

έσπασαν τη βραδινή σιγαλιά. 

«Γουφ!» 

Ο Άργος στεκόταν στην πόρτα του σπιτιού. Ποτέ μην 

υποτιμάς την όσφρηση και την αγάπη ενός σκυλιού. Όταν 

έφυγε η Μαρία δεν έκλεισε την αυλόπορτα. Το σκυλί 

ακολούθησε τη διαδρομή- κάποιες φορές τον είχε φέρει ο 

Άκης βόλτα απογευματινή με τα πόδια ως εδώ- και νάτος, 



 576 

πιστός φίλος και φύλακας, στα πόδια του αφεντικού του. 

Ο κόσμος παραμέρισε ξαφνιασμένος, η οικογένεια 

γούρλωσε τα  κοκκινισμένα μάτια και συγκινήθηκε αυτή 

τη φορά από την άδολη αγάπη του ζώου. Ήρθε κοντά στο 

φέρετρο, γρύλισε, μύρισε τον αέρα και ξαπλωσε 

θλιμμένος μπροστά στη Μαρία, που τον αντάμειψε με ένα 

χάδι στη γούνα του. Ο μύθος της Οδύσσειας είχε 

αντιστραφεί: Ο Οδυσσέας επέστρεφε νεκρός, ο Άργος δε 

χαιρόταν καθόλου. 

Ο δεύτερος ήχος ήρθε να απλωθεί πάνω από κάθε 

ψίθυρο και κουβέντα, την ώρα που μοίραζαν τα πιάτα με 

το κρέας και τις κούπες με το ζουμί. Τραγουδιστός. 

«Ποιος τραγουδάει;» 

Ο Βασίλης σα να γνώρισε τη φωνή, δεν την είχε ακούσει 

εξάλλου λίγες φορές να τον φωνάζει, να τον νανουρίζει, 

να τον συμβουλεύει, να τον μαλώνει. Μια μαύρη φιγούρα 

έκανε την εμφάνιση της στο πορτομάγουλο, γερτή από τα 

χρόνια, με τα ασημένια της μαλλιά να συναγωνίζονται το 

χρώμα του φεγγαριού. Έσερνε μαζί της έναν σκοπό από 

τον τόπο της.  

« Δενδρί σαι και μαράθηκες, 

ανθός και δε μυρίζεις, 

που θα πρεπε, βλαστάρι μου, 

τον κόσμο να στολίζεις» 



 577 

Το κύπελλο με το παχύρευστο υγρό χύθηκε στο πάτωμα. 

Έτσι κι αλλιώς, δεν είχε πιει. Ο Βασίλης σηκώθηκε 

απότομα μα σταμάτησε καταμεσής του σαλονιού. Το ίδιο 

και η γιαγιά  Μαρίνα. Για κλάσματα δευτερολέπτου οι 

ματιές τους σπάθισαν στον αέρα, η δική του από την 

αναμονή για την μητέρα του κι η δική της γιατί έπρεπε να 

δεχτεί το λόγο που ερχόταν. Κάθε άλλη φορά η προσμονή 

ήταν γλυκιά κι ο λόγος χαρούμενος, όλες τις φορές μόνο 

εκείνη φορούσε μαύρα και την υποδέχονταν με χαμόγελο. 

«Μάνα, μάνα!» Στην αρχή ήταν μια επιβεβαίωση. Ω, 

ήρθες! 

«Μάνα, μάνα!» Τώρα την αναζήτησε, όπως τότε που 

αρρώσταινε ή ξέγδερνε χέρια πόδια στο κυνηγητό, για 

νατου δώσει γιατρικά και να του δέσει την πληγή. Μα η 

τωρινή πληγή δε σηκώνει βοτάνια από το βουνό. 

«Παιδί μου…» Κι άνοιξε το μητρικό στήθος, όπως 

ανοίγει την πρώτη ώρα του ανθρώπου και μένει ανοικτό 

για πάντα. Έσκυψε μπροστά της και ζήτησε  τα σκασμένα 

της χέρια να χωθεί. Δεν του αρνήθηκε. Την άφησε να 

πλησιάσει τον εγγονό της. 

«Παιδί μου, παιδί μου! Δυο φορές παιδί μου!» Αυτό είπε 

μόνο, τα άλλα τα είχε πει στο δρόμο, είχε στερέψει η μιλιά 

της. Άφησε  δυο δάκρυα ακόμα να τρέξουν, να μην είναι 

μόνα εκείνα της νύφης της. Κάθισε δίπλα της. 



 578 

«Γιαγιά;» η φωνή ακούστηκε λεπτή, παιδική στα αυτιά 

της. Μπροστά της στεκόταν οι δυο της εγγονοί. 

«Ωχ, παιδιά μου!» Κάθισαν κοντά της, πήραν ο καθένας 

ένα χέρι στα δικά του, την αγκάλιασαν. Το τζάκι σβηστό. 

Όταν άναβε, τους έλεγε ιστορίες  και τέσσερα ζευγάρια 

μάτια θα φώτιζαν από τη φλόγα και τη χαρά. Μα τώρα 

την κοιτούσαν μόνο δύο, ένα ήταν σφαλιστό κι ένα έλειπε. 

«Πού είναι η Μαρίνα;» 

Το αεροδρόμιο ήταν άδειο, η πτήση η τελευταία. Τα 

τακούνια της κάρφωναν με δύναμη το μάρμαρο κι ο ήχος 

αντηχούσε σε όλη την αίθουσα των αφίξεων. Άφησε τη 

φίλη της να περιμένει την βαλίτσα της κι εκείνη έφυγε για 

να μπει στο πρώτο ταξί που βρήκε μπροστά της. Ο 

ταξιτζής, άθελα του, την πήγε από τα μέρη που 

μεγάλωσαν:  πέρασε από το σχολείο, το πάρκο, το 

περίπτερο που έσωσαν το γατάκι. Και μέσα στη βροχερή 

νύχτα, όλα πισογύρισαν, όλα ξαναζωντάνεψαν. 

Ακούμπησε το μέτωπο στο τζάμι και τα τελευταία της 

δάκρυα κύλησαν κι έσμιξαν με τις διάφανες μπαλίτσες της 

βροχής. 

Ψιχάλιζε. Το σπίτι τους, ολόφωτο, ξεχώριζε μέσα στη 

νύχτα. Την άφησε λίγα μέτρα πιο κάτω, ήθελε να στρίψει 

στον μονόδρομο, ίσα ίσα για να δει το αγγελτήριο στον 

στύλο της ΔΕΗ. Ένα λευκό γυαλιστερό χαρτί, με μωβ 



 579 

μπορντούρα γύρω γύρω και στη μέση με μεγάλα 

γράμματα τα δυο ονόματα του αδερφού της και το 

επώνυμό τους. Η ηλικία του, η διεύθυνση τους, τα 

ονόματα γονιών κι αδερφών, το δικό της, της Μαρίας. 

«Δεν σε είχα εγώ για εδώ» ψιθύρισε και τα νύχια της 

καρφώθηκαν στη βρεγμένο χαρτί. Τελευταία στιγμή 

μετάνιωσε μην το σκίσει. Η βροχή είχε δυναμώσει και 

μαστίγωνε το πεζοδρόμιο που στεκόταν. Με τα μαλλιά 

πεσμένα στο μέτωπο και το σακάκι της βαρύ από το 

βρόχινο νερό περπάτησε τσαλαβουτώντας στις μικρές 

λακούβες ως την αυλόπορτα. Μια βουβή  κραυγή πνίγηκε 

στον ήχο μιας μακρινής βροντής μόλις είδε το καπάκι του 

φερέτρου. Ήταν αλήθεια λοιπόν, οι όποιες αμφιβολίες που 

ήθελε να έχει μέχρι τώρα εξανεμίστηκαν στην ριπή του 

ανέμου. Γέμισε τα στήθη της με αέρα ποτισμένο από τη 

μυρωδιά του χώματος, όσο πιο πολύ μπορούσε, και 

προχώρησε.  

«Αδερφούλη μου ήρθα!» Μα δεν έτρεξε κοντά της, δεν 

την αγκάλιασε, δεν τη σήκωσε ψηλά να την φέρει δυό 

σβούρες γύρω. 

Και η οικογένεια ενώθηκε και πάλι, όχι γύρω από ένα 

γιορτινό τραπέζι, όχι δίπλα σε ένα αναμμένο τζάκι, όχι 

μπροστά σε μια τρικυμισμένη πισίνα, μα πάνω από μια 

ξύλινη κάσα. Κι ο Βασίλης άπλωσε τα χέρια κι αγκάλιασε 



 580 

τα ζωντανά του παιδιά με αγάπη και φροντίδα, όπως 

έκανε πάντα. Ήταν όλοι τους εδώ. 

Τελευταίος ήρθε ο Ανδρέας. Κάτω από τη μασχάλη του 

κρατούσε τυλιγμένη τη σημαία της ομάδας τους, το 

έμβλημα στη μέση ενός ολογάλανου πανιού. Πόσες φορές 

δεν την κράτησε μπροστά τους στους αγώνες, πόσες δεν 

την ανέμισε, δε την βούτηξε στο νερό. Την ξεδίπλωσε και 

την άπλωσε στο μισό φέρετρο. Οι συμπαίκτες του 

στάθηκαν προσοχή, φόρος τιμής στον μεγάλο τους 

αρχηγό. 

Η ώρα πήγε δώδεκα και η βροχή είχε πια κοπάσει. Οι 

περισσότεροι είχαν φύγει, απέμειναν μόνο οι στενοί 

συγγενείς. Ο αδερφός του, η νύφη και τα ανήψια του είχαν 

ακολουθήσει τη γιαγιά με λίγες ώρες διαφορά. Ο αδερφός 

της Σοφίας θα ερχόταν το πρωί, είχε βρει ευτυχώς πτήση 

για Ελλάδα. Δώδεκα και πέντε, μετά από δυο ώρες, 

δώδεκα κι επτά. Δε περνάει η ώρα. «Καλύτερα» σκέφτηκε 

η Σοφία. Ο Γιάννης πήγε τη Μαρία να ξαπλώσει στο 

δωμάτιο τους, δεν αρνήθηκε. Με τα χέρια σταυρωμένα 

μπροστά έμεινε να κοιτάει το ταβάνι, στάση ίδια με τον 

άνδρα της. Ύπνος πουθενά. Ο Γιώργος με τον Κυριάκο 

ανέβηκαν στη σοφίτα. Ο Χρήστος ακούμπησε τον ώμο 

του στο παράθυρο και η ανάσα του, βρώμικη όλη μέρα, 



 581 

θόλωσε το παγωμένο τζάμι Δε θα κοιμόταν, τελευταία 

βραδιά με το φίλο του, δεν θα κοιμόταν. 

Δύο η ώρα. Το πνεύμα πρόθυμο, η σάρκα ασθενής. Ο 

ύπνος, στην ώρα του κι αυτός, ανεπηρέαστος από τον 

ανθρώπινο πόνο, βάρυνε τα πρησμένα βλέφαρα. Ο 

Βασίλης σηκώθηκε, ευχαρίστησε τις γειτόνισσες και τις 

έστειλε να ξεκουραστούν. Στις τρεις, οι περισσότεροι 

είχαν κοιμηθεί στις θέσεις τους. Με ένα απαλό άγγιγμα 

στον ώμο, έστειλε μερικούς να βολευτούν στα άδεια 

δωμάτια. Η Σοφία, τα αδέρφια κι ο Χρήστος αρνήθηκαν 

να σηκωθούν. Στις τέσσερεις, οι δυο γιοι του και η κόρη 

του είχαν στριμωχτεί κι αποκοιμηθεί στον μεγάλο καναπέ. 

Η Σοφία βρήκε την πιο μεγάλη κουβέρτα, τα σκέπασε. 

«Εσύ παιδί μου, κρυώνεις;»  

Ο πατέρας από την μια, η μητέρα από την άλλη, 

ακούμπησαν το χέρι στο χείλος του φερέτρου κι έμειναν 

εκεί, άγημα τιμητικό, όλη τη νύχτα. Δεν άντεξαν, το 

κεφάλι έγειρε στο στήθος. Πότε πότε ξυπνούσαν 

αλαφιασμένοι, λες και είχαν εγκαταλείψει τη θέση τους, 

απορημένοι που κοιμήθηκαν, ξανάπεφταν. Στο τέλος 

αφέθηκαν σε έναν ύπνο χωρίς όνειρα. 

Λίγο πριν ξημερώσει, ένιωσε ένα χέρι βαρύ στον ώμο 

του. Κοίταξε τον επισκέπτη με μισόκλειστα μάτια, δεν τον 



 582 

κατάλαβε μέσα στη θολούρα του μυαλού του. Ο ξένος τον 

έπιασε από τους ώμους δυνατά και πλησίασε πιο κοντά. 

«Είναι μαζί, ξάδερφε.» 

Τότε τον αναγνώρισε. Το πρόσωπο απέναντι θα του 

θύμιζε τον εαυτό του σε λίγο καιρό. Ήταν ό μόνος 

άνθρωπος εκεί γύρω που τον καταλάβαινε απόλυτα εκείνη 

τη στιγμή. 

«Μάρκο;» 

Τον αγκάλιασε, μύριζε ιδρώτα και καπνό. Ταξίδευε όλη 

τη νύχτα. Ξύπνησε και η Σοφία, συλλυπήθηκε, μπήκαν 

στην κουζίνα. Είχε μείνει λίγο κρέας να φάνε τα ξαδέρφια 

του, το ζέστανε. 

«Πώς έγινε; Η μάνα σου έφυγε αλαφιασμένη» ρώτησε ο 

Μάρκος και σαν τελείωσε την αφήγηση του ο Βασίλης, 

σχολίασε: «έρμα αμάξια…» Οι γονείς ξαναγύρισαν στη 

θέση τους. 

Ένιωσε το πρόσωπο του να ζεσταίνεται, από τα κλειστά 

του ματοτσίνορα περνούσε το φως. Ξημέρωσε. Το ρολόι 

στον τοίχο έδειχνε οκτώ παρά. Όλοι γύρω του κοιμόταν, 

μα δεν θα ξυπνούσαν όλοι. Η σημαία της ομάδας θρόιζε 

από το ρεύμα της μπαλκονόπορτας, ίδια με εκείνη στο 

δωμάτιο του. Παρακολουθούσε τις ακτίνες να μπαίνουν 

από το παράθυρο και να κάνουν τα παιδιά να κουνιούνται 

και να τεντώνονται. Όλα, εκτός από ένα. Αυτό το ένα 



 583 

κείτονταν εκεί ήσυχο, ολόφωτο, ένα κομμένο χρυσαφένιο 

στάχυ σε ένα χειμωνιάτικο αγρό. 

Το ρολόι στον τοίχο έδειξε οκτώ. Τρεις ώρες ακόμα. 

Είπε να βγει μέχρι την αυλή να κάνει μερικά βήματα, να 

ξεμουδιάσει. Ο ουρανός είχε καθαρίσει, μα είχαν μείνει 

μερικά σύννεφα στα δυτικά κι ο αέρας φυσούσε από κει. 

Μπορεί να τα έφερνε κατά κει σε λίγες ώρες. Ανάσανε. Η 

ίδια μυρωδιά χρόνια τώρα, το νοτισμένο χώμα από τη 

βροχή ή τη δροσιά, ανακατεμένη με εκείνη των 

λουλουδιών. Δίπλα του το κάλυμμα του φερέτρου και τα 

στέφανα της κηδείας. Έπρεπε να ζητήσει να δωθούν τα 

χρήματα για φιλανθρωπικό σκοπό, μα που μυαλό. Τα δυο 

ξυλάκια που σχημάτιζαν την οριζόντια κεραία του 

σταυρού ήταν στραβά κολλημένα. Αυτό δεν του άρεσε. 

Τα ήθελε όλα τέλεια. 

Στον τοίχο είχαν κρεμάσει μια κορνίζα με το αγγελτήριο 

του θανάτου. Ακούμπησε το παγωμένο τζάμι, πέρασε με 

το δάχτυλο όλες τις λέξεις κι όλες τις γραμμές, θυμήθηκε 

το πτυχίο του, τα διπλώματα των ξένων γλωσσών, τους 

επαίνους και τα βραβεία από το σχολείο και τον 

αθλητισμό, κρεμασμένα στο δωμάτιο του. Όλα τους 

θύμιζαν όμορφες, χαρούμενες, περήφανες στιγμές, μα 

μπροστά σε αυτό εδώ το χαρτί όλα είχαν χάσει την αξία 



 584 

τους, όλα αποδείχθηκαν μάταια. Του ήρθε να το πιάσει, να 

το σπάσει, να το σχίσει. 

«Δεν σε ήθελα να σε δω εδώ!» ούρλιαξε από μέσα του 

μα ο ταλαιπωρημένος του οργανισμός είχε εξαντλήσει όλα 

του τα δάκρυα. Δεν έβγαλε σταγόνα. 

Πλησίασε τις γλάστρες. Είχαν ποτιστεί από τη βραδυνή 

βροχή, οι δροσοσταλίδες κάθονταν πάνω στα φύλλα τους 

κι αντιλάμψιζαν το πρωινό φως. Έκοψε πάλι ένα κλαδί 

βασιλικό και το έφερε στη μύτη του. Θυμήθηκε ότι 

αμέσως μετά χτύπησε το τηλέφωνο και… Τέντωσε το 

αυτί, μα δεν άκουσε τίποτα, μόνο κάποιον να κάνει 

θόρυβο στην κουζίνα. 

Βρήκε τη Σοφία να κάνει καφέ. Μια συνήθεια 

παμπάλαια, όσο και τα χρόνια που την ήξερε. Θα τον 

περίμενε να την πάρει αγκαλιά από τη μέση και να της 

δώσει το πρώτο φιλί της μέρας; Ο Άκης του χε πει ότι 

έκανε το ίδιο στη Μαρία και της άρεσε. Την είδε να 

κοντοστέκεται χωρίς να μιλάει. Κατάλαβε. Την πλησίασε 

αθόρυβα και πέρασε τα χέρια του πάνω από το μαύρο της 

φόρεμα. Η Σοφία έγειρε τον λευκό της λαιμό, όσο 

χρειαζόταν να δεχτεί ένα φιλί. Δεν της το έδωσε. Έγειρε 

το κεφάλι της στο στήθος του κι έμεινε εκεί.  

Κι ο χρόνος, που ξέρει να πηγαίνει μόνο μπροστά, 

πέρασε αμετανόητος κι άπονος, χτύπημα το χτύπημα του 



 585 

δείκτη, λεπτό το λεπτό, ώρα την ώρα, χωρίς ένα χέρι να 

τον σταματήσει. Ο κόσμος γύρισε και ξαναγέμισε το σπίτι 

για να πάρει στο δεύτερο φευγιό του τον Άκη. Στις έντεκα 

παρά οι ματιές άρχισαν να πέφτουν κλεφτές στο δρόμο. 

Όπου να ναι θα ερχόταν. 

Έριξε μια ματιά γύρω του· έλειπε ο Γιάννης. Βγήκε στη 

βεράντα, είδε τον ουρανό μακριά να γεμίζει σύννεφα, 

ευχήθηκε να μην βρέξει, δεν τον βρήκε. Δεν τον είχε δει 

κανείς. Από τη μισάνοικτη πόρτα τον είδε να κάθεται στο 

κρεβάτι και να παίζει στα χέρια την κορδέλα από ένα 

μετάλλιο. 

«Γιάννη; Έλα κάτω.» Πήγε να πει «ήρθε η ώρα» μα 

πισωγύρισε τις λέξεις στο στόμα του, κύμα που χτυπάει 

στο βράχο και χάνεται αφρός. 

Ο γιος του σήκωσε το χέρι του με τα δάχτυλα 

ανοιγμένα. Κατάλαβε. 

«Μπαμπά, ποιός έχει πιο μεγάλη δύναμη;» Ο Βασίλης 

βούρκωσε. «Ε, μπαμπά; Ποιος;» Μια ερώτηση από 

χαρούμενες εποχές, αλλοτινές. Ακούμπησε το χέρι του σε 

εκείνο του γιου του, με το άλλο τον αγκάλιασε από τον 

σβέρκο και τον έφερε να ακουμπήσει τρυφερά στον ώμο 

του. Το παιδί ξέσπασε στην πατρική αγκαλιά. Τον άφησε 

εκεί ώσπου τον ένοιωσε να καταλαγιάζει. 

«Έλα πάμε…» 



 586 

Την ώρα που κατέβαιναν τα σκαλιά, ήταν έντεκα. 

Ήρθαν. 

Η Σοφία, όταν τους είδε στην πόρτα, πετάχτηκε σωστό 

ελατήριο κι έμεινε να τους παρατηρεί. 

«Βασίλη, Βασίλη!» Έτρεξε κοντά της. «Τι θέλουν αυτοί; 

Το παιδί θέλουν;» 

Δεν περίμενε απάντηση. Μπήκε μπροστά από το 

φέρετρο, ασπίδα ζωντανή. Δεν υπήρχαν βέλη να την 

καρφώσουν, βόλια να την τρυπήσουν, μόνο χέρια που 

απλώνονταν να πάρουν το παιδί της. Δεν θα τους άφηνε! 

«Όχι! Όχι, σας παρακαλώ! Σας παρακαλώ…» Η ματιά 

θολή, η ανάσα γοργή, το κορμί να τρέμει. Κανείς δε τη 

βοηθούσε. 

 «Όχι, σας λέω! Δεν θα τον πάρετε!»  

Μετά στράφηκε στον τελευταίο που περίμενε 

ανταπόκριση. «Βασίλη…Το παιδί Βασίλη…» 

Τελευταίο κουράγιο στο στήθος του. «Σοφία…» 

«Μου παίρνουν το παιδί…» Έγειρε το κεφάλι της πάνω 

του. Εκείνος τους έκανε νόημα να ξεκινήσουν. 

«Όχι εσείς» ο Ανδρέας απευθύνθηκε στους υπάλληλους 

του γραφείου κηδειών με το χέρι υψωμένο. «Παιδιά 

ελάτε.» Οι παίκτες σήκωσαν το νεκρό τους αρχηγό στα 

δικά τους χέρια. Έτσι είχαν συμφωνήσει, έτσι έγινε, ο 

Βασίλης επιδοκίμασε με ένα κούνημα του πηγουνιού, με 



 587 

μια σταγόνα δάκρυ να κρέμεται στην άκρη του. Ο Άκης 

άφηνε το σπίτι του πάνω στους ώμους των δικών του 

φίλων, όπως τον σήκωναν στις μεγάλες νίκες. Έφυγε, 

όπως μπήκε. Όση ώρα τον έπαιρναν, την είχε πλάτη να 

μην βλέπει. Ακολούθησε με το βλέμμα το γιο του ως την 

πόρτα. Έφυγε. Όταν πια είχε μπει στη νεκροφόρα, την 

άφησε να γυρίσει και να βγουν έξω. Δεν κοίταξε πίσω. Ο 

Χρήστος ζήτησε, τελευταία στιγμή, να τον σηκώσει 

αυτός. 

«Να σε φέρω πίσω δε μπορώ. Πάντα βαρύς ήσουνα. Μα 

δεν είσαι βάρος, αδερφέ μου. Θα αντέξω. Το αξίζεις. Θα 

αντέξω να σε πάω. Πότε σου χάλασα χατήρι; Μαζί 

πήγαμε παντού.» 

Η Εκκλησία δεν ήταν μακριά, πήραν το δρόμο με τα 

πόδια. Ο ουρανός από πάνω βαρύς, να βρέξει, να κλάψει, 

να μην κλάψει, τους έκανε το χατήρι και δεν έπεσε 

σταγόνα όση ώρα περπατούσαν. Γονείς, αδέρφια, κεφαλή 

μιας μαυροφόρετης αργοκίνητης ουράς πίσω από το 

όχημα. Μόνο η Μαρία μπήκε σε ένα αυτοκίνητο, δεν 

μπορούσε να περπατήσει. Η Σοφία άπλωνε καμιά φορά το 

χέρι να ακουμπήσει στο τζάμι, τέντωνε τα ακροδάχτυλα 

της, μα δεν έφτανε και βούλιαζε πάλι στην συζυγική 

αγκαλιά. Ο Βασίλης είχε το νου του να την κρατάει γερά 

να μην του πέσει, του φάνηκε αδύναμη τόσες ώρες 



 588 

ταλαιπωρία. Μια σταγόνα ύγρανε το σβέρκο του και 

κύλησε στην πλάτη του. Άλλη μια στο μέτωπο του, άλλες 

στα λιγδιασμένα του μαλλιά. Ίσα που πρόλαβαν να μπουν 

μέσα. Άστραψε και βρόντηξε. 

 

Είχε στύψει το μυαλό του την προηγούμενη νύχτα, μα 

το έρμο δεν εδέησε να βγάλει μια σταγόνα φαιά ουσία στο 

χαρτί. Η γυναίκα του κοιμόταν στο κρεβάτι, με τη γενιά 

του ασφαλή στα σπλάχνα της. Μέχρι το πρωί, το χαρτί 

απέμενε λευκό από λόγια που έπρεπε να ειπωθούν, από 

λόγια ανίκανα να εκφράσουν τα δικά του αισθήματα και 

της ομάδας. Είχε δέκα λεπτά στη διάθεσή του. Δεν είχε 

γράψει τίποτα. Άφησε το βλέμμα καρφωμένο στο 

μικρόφωνο για λίγο· όταν το σήκωσε συνάντησε εκείνο 

του φίλου του και πατέρα.. Ο λαιμός ανεβοκατέβηκε 

ξερός δυο τρεις φορές. Έτριψε τις ιδρωμένες του παλάμες. 

«Μου ζητήθηκε να πω λίγα λόγια για τον Άκη. Δεν 

φτάνουν. Είναι πολλά που πρέπει να ειπωθούν.» Κράτησε 

την αναπνοή του για λίγο.  «Είχα την τιμή να τον έχω 

παίκτη, να τον έχουμε συμπαίκτη. Εμείς, η ομάδα του, 

από εδώ και πέρα, θα αγωνιζόμαστε και για εκείνον.» 

Κοίταξε το φέρετρο.  «Δεν θα σε ξεχάσουμε ποτέ. Θα τα 

ξαναπούμε, παιδί μου.» Σούφρωσε τα χείλη, έφταναν 

αυτά. Με το σύμφωνο βλέμμα του Βασίλη, ο Ανδρέας 



 589 

εγκατέλειψε το μικρόφωνο και κάθισε πίσω τους. Τα 

τζάμια έτριξαν από μια δυνατή βροντή κάπου μακριά. Η 

μπόρα πλησίαζε απειλητική. 

Η ώρα για την ταφή πλησίαζε. Η οικογένεια στάθηκε 

στην είσοδο- οι γυναίκες κάθισαν, οι άνδρες όρθιοι- να 

δεχτούν τα συλλυπητήρια. Ο Αλέξανδρος ήταν τελευταίος 

και προσπαθούσε να αποφύγει μερικές σταγόνες που 

έμπαιναν από την ανοικτή πόρτα, μαζί με το κρύο. 

Γνωστοί κι άγνωστοι πέρασαν και  του έσφιξαν το χέρι. 

Μερικές δεκάδες πριν τελειώσει η ουρά, η φράση που 

άκουσε δεν ήταν «συλλυπητήρια».  

«Αλέξανδρε, ήρθα!» 

«Έλσα!...Σε περίμενα!» 

Η καρδιά πετάρισε, τα γόνατα λύγισαν, η όραση 

θόλωσε. Τελευταία στιγμή τον έπιασε μην σωριαστεί στο 

μαρμάρινο  κατώφλι. Διακριτικά τον απομάκρυνε από την 

σειρά και τον έβαλε να καθίσει σε μια καρέκλα κοντά 

στην πόρτα, να πάρει αέρα. Το μπουκαλάκι νερό που 

κρατούσε τον αναζωογόνησε. Ήπιε και έβρεξε το 

πρόσωπό του. 

«Πώς το βρήκες;» 

«Ήταν η μόνη κηδεία νέου στην πόλη.» Όπως κι εκείνη 

του αδερφού της. 

«Είδες τον αδερφό μου;»  



 590 

«Ναι.» 

«Μαζί σκάβαμε, θυμάσαι που σου έλεγα;»  

«Ναι, θυμάμαι!» 

«Όμορφος δεν είναι;» 

«Πολύ.» 

«Σε ευχαριστώ που ήρθες.»  

«Μην ευχαριστάς!... Έλα, τελείωσαν, θα πάτε στο 

νεκροταφείο.» 

«Δεν θέλω να πάω.. Δεν μπορώ.» 

«Σε καταλαβαίνω. Το ίδιο έλεγα κι εγώ.» Τον 

αγκάλιασε από έναν ώμο που έτρεμε. 

«Μαζί θα πάμε. Θέλεις;» Δεν αρνήθηκε. Μπήκαν στο 

αυτοκίνητο του Ανδρέα. 

Και η πομπή ξεκίνησε πάλι, μόνο που στο δρόμο έχασε 

τα περισσότερα αυτοκίνητα. Μείναν μόνο οι συγγενείς, η 

Μαρία, η ομάδα. Τρία φανάρια τους χώριζαν από το 

νεκροταφείο. Στο πρώτο ένα χαμίνι από την ανατολή, ένα 

παλληκαράκι που άφησε τα όνειρα του να βουλιάζουν στα 

φουρτουνιασμένα νερά του Αιγαίου και ξέπεσε σε αυτήν 

εδώ την πόλη να πουλάει χαρτομάνδηλα κάτω από έναν 

μολυβένιο ουρανό, πλησίασε το αυτοκίνητο του Γιάννη. 

Στα μαβιά του χείλη από το κρύο άπλωσε ένα χαμόγελο 

και το χέρι στο τζάμι. Ο οδηγός πήγε να αρνηθεί. 



 591 

«Άσ’ το παιδί. Κατέβασε το τζάμι και δως του αυτό.» 

Δεν θα χαλούσε το χατήρι της μάνας πίσω του. Το παιδί 

είπε ένα «ευχαριστώ» μισό ανατολίτικο, μισό ελληνικό 

και, μόλις το φανάρι άναψε, χάθηκε στη θολούρα του 

καθρέπτη και την βροχή που ξεκίνησε να πέφτει. Όταν 

σταμάτησαν στο δεύτερο φανάρι, θυμήθηκε το χρώμα του 

τσαλακωμένου χαρτονομίσματος. Του είχε δώσει 

κατοστάρικο; Χαμογέλασε πικρά κοιτώντας τη μάνα του 

σκυμμένη στο πίσω κάθισμα.  

«Αχ μάνα, πόσο σε ξέρω και πόσο σ’ αγαπώ!» 

Ένα φανάρι ακόμα κι έστριψαν αριστερά. Η βροχή είχε 

φέρει κι ομίχλη, τόσο πυκνή, που, όταν η κεντρική πύλη 

του νεκροταφείου φάνηκε μπροστά τους, μερικοί 

τρόμαξαν. Πριν προλάβουν να κατέβουν όλοι, η ομάδα 

είχε πάρει τη θέση της για την τελευταία  διαδρομή με τον 

αρχηγό της. Τον σήκωσαν πάλι μόνο οι οκτώ τους. Οι 

υπόλοιποι σήκωσαν τα στεφάνια και μπήκαν μπροστά, 

θλιβερά λάβαρα για ένα μεγάλο στρατηγό που έχασε την 

τελευταία του μάχη.  Τα κυπαρίσσια έπαιζαν κρυφτό με 

τα σύννεφα, οι λευκοί σταυροί υψώνονταν λόγχες που 

τρυπούσαν τη βροχερή ατμόσφαιρα, τα ονόματα και τα 

πρόσωπα των νεκρών αχνοφαίνονταν στο πέπλο της 

ομίχλης, μα ανοικτός τάφος πουθενά. Τότες ήταν που 

φάνηκε από μακριά ένας νεκροθάφτης, μαύρη σκιά σε 



 592 

άσπρο φόντο και τους οδήγησε στο βάθος του 

νεκροταφείου, τρεις σειρές πριν τον μαντρότοιχο. 

Δυο μέτρα σκαμμένη γη, τέσσερεις σωροί καφέ 

βρεγμένο χώμα, τριάντα άτομα γύρω της. Για μερικά 

δευτερόλεπτα αφότου όλοι πήραν θέση γύρω από το 

άνοιγμα, έμειναν να το κοιτάζουν άφωνοι, χωρίς κάποιο 

συγκεκριμένο λόγο. Ένα κοράκι έκρωξε κάπου στα 

φυλλώματα κι έσπασε τη σιωπή. Το φέρετρο ακούμπησε 

στην άκρη του τάφου και οι υπάλληλοι πήραν σχοινιά να 

το κατεβάσουν. 

«Όχι ακόμα!» φώναξε ο Βασίλης «Ανοίχτε το να τον 

δω!» Μια ζωή τον έβλεπε, ολάκερη νύχτα τον έβλεπε, μα 

που να τον χορτάσει;  

Κάποιος πήγε να τον σκεπάσει με  μια ομπρέλλα μα τον 

απόδιωξε. Σαν είδαν την κίνηση του πατέρα, μερικοί 

κλείσανε τις δικές τους κι ας βρέχονταν. Στο τέλος τις 

έκλεισαν όλοι. Ακούμπησε το μέτωπο στο χείλος κι άφησε 

δυο ακόμα δάκρυα να σμίξουν με τη βροχή που έσταζε 

από πάνω του. Φίλησε το παιδί του, πισωπάτησε στο χώμα 

κι έμεινε να κοιτάζει τις πατημασιές του με το νερό να 

μπαίνει από τον ανοικτό του γιακά και να φτάνει ως το 

κάτω μέρος της πλάτης του. Η Σοφία αγκάλιασε το 

φέρετρο κι έμεινε λίγο εκεί, γυρίζοντας μερικές φορές τα 

πυρωμένα της μάγουλα πάνω στο παιδί της, λες και η 



 593 

φλόγα τους θα του έδινε, τελευταία ευκαιρία, ζωή. Ο 

Γιάννης, ο Αλέξανδρος, η Μαρίνα. Η γιαγιά είχε πέσει 

μισολιπόθυμη στην αγκαλιά του άλλου της γιου. 

Η Μαρία πλησίασε, με τα χέρια της να κρατούν, στέμμα 

βασιλικό, ένα κράνος μηχανής. Το δεύτερο που άφησε 

πίσω. Οι σταγόνες τινάζονταν και γλιστρούσαν πάνω στη 

γυαλιστερή του επιφάνεια. Δυο από αυτές πρέπει να ταν 

δικές της, έτσι όπως κοιτούσε την αντανάκλαση του 

πρόσωπου της πάνω του. Το απόθεσε ευλαβικά στα χέρια 

του.  

«Σ’ αγαπάω, να προσέχεις» του ψιθύρισε. Όπως παλιά, 

όπως πάντα. Έγειρε το κεφάλι για ένα τελευταίο φιλί, ένα 

τελευταίο φύσημα από την ανάσα της, σα «φιλί ζωής», με 

μάτια κλειστά. Μα σαν τα άνοιξε πάλι, τα δικά του 

παρέμειναν σφαλιστά, σα πεισματάρικα στρείδια στην 

επιφάνεια ενός γκρι θαλασσοδαρμένου βράχου. 

Ο Χρήστος άφησε τον Κυριάκο με τη γιαγιά του, το 

Γιώργο να αγκαλιάζει τη μητέρα του και προχώρησε με τη 

σειρά του στον τελευταίο αποχαιρετισμό. Έκλεισε κι 

αυτός τα μάτια και πήρε μια ανάσα, με τη βροχή να 

μουσκεύει το πουκάμισο του και να μαζεύεται πάνω από  

τη ζώνη του. Μύρισε το χώμα, το νερό της πισίνας, την 

ανυπόφορη μυρωδιά του νοσοκομείου. Η επόμενη εικόνα 

που αντίκρισε ήταν η ανοικτή του παλάμη με το κέλυφος 



 594 

του σαλιγκαριού. Το τελευταίο. Με μια στροφή του 

χεριού του το άφησε να κυλήσει ανάμεσα στα 

μουλιασμένα λουλούδια. 

Οι υπάλληλοι πήραν την άδεια να κατεβάσουν το 

φέρετρο. Εκατοστό το εκατοστό, ο Άκης άρχισε να 

κατεβαίνει αργά στην τελευταία του κατοικία. Εκατοστό 

το εκατοστό, χάνονταν από το οπτικό πεδίο όσων 

στέκονταν τριγύρω, σκεπαζόταν το άψυχο κορμί από υγρό 

αιώνιο σκοτάδι. Τότε οι συμπαίκτες του έβγαλαν από το 

στήθος τους ένα μετάλλιο ο καθένας και τα άφησαν να 

πέσουν στο κενό. Εκείνα αιωρήθηκαν στον ψυχρό αέρα, η 

κορδέλα τους κυμάτισε από την πτώση και 

προσγειώθηκαν πάνω ή δίπλα στον αρχηγό τους. 

Μετάλλια κερδισμένα με πολύ προπόνηση και κόπο, αλλά 

κερδισμένα μαζί του. Δεκατρία- ο Ανδρέας πέταξε κι 

αυτός ένα, μαζί με τη σημαία που την απέθεσε διπλωμένη 

στα πόδια του- μετάλλια που χρύσιζαν σαν αρχαίοι 

στατήρες σε ναυάγιο στο βυθό της Μεσογείου. 

«Σας ευχαριστώ παιδιά μου!» φώναξε πίσω τους η 

Σοφία. 

Οι υπάλληλοι πήραν τα φτυάρια να γεμίσουν τον τάφο. 

«Όχι εσείς!» βροντοφώναξε ο Βασίλης και τα πουλιά 

πετάξανε τρομαγμένα να χαθούν στα σύννεφα. 

Σταμάτησαν στη προσταγή του πατέρα. 



 595 

«Εγώ τον γέννησα, εγώ θα τον θάψω!» Γύρισαν όλοι και 

τον κοίταξαν. Δεν πίστευαν στο κουράγιο του. «Γιάννη, 

Αλέξανδρε, Χρήστο, μαζί μου!» Τα αγόρια πήραν στα 

χέρια τους τα φτυάρια, ένα κι αυτός και τα κάρφωσαν στο 

χώμα. Για λίγο κανείς δεν κούνησε. Κοιτούσαν το γιό, τον 

αδερφό, τον φίλο τους να κείτεται στο βάθος της γης και 

το βρόχινο νερό να έχει ήδη αρχίσει να τον βρέχει. 

«Πάμε!» ξαναπρόσταξε ο Βασίλης και ρίξανε στα χέρια 

τους όση δύναμη τους είχε απομείνει. Από τα στόματα  

τους έσταζε νερό και σάλιο. Στα αυτιά όλων αντηχούσαν 

οι φτυαριές. Κανείς άλλος ήχος, μόνο εκείνος του σίδερου 

στη γη και βαριές αντρικές ανάσες. Έπεσε το πρώτο χώμα 

στα πόδια, το επόμενο στη κοιλιά, άλλο στο στήθος. Μα 

κανείς τους δεν ήθελε να ρίξει στο πρόσωπο. Κανείς δεν  

το αποφάσιζε. Και τότε είδαν να πέφτει πάνω του μια 

χουφτιά χώμα.  Η Σοφία είχε χώσει τα χέρια της, 

γονατιστή στη στενή μεριά του τάφου, και πέταξε αυτή 

πρώτη στο κεφάλι του γιου της. Είχε δει την ατολμία τους. 

Ο Βασίλης την έπιασε από το μπράτσο. 

«Άσε με μένα…» Δεν του αντιστάθηκε αυτή τη φορά. 

Τη σήκωσε και την έδωσε στον αδερφό της. 

Δεν υπήρχε πια λόγος να μην το κάνουν. Το νεκρό 

κορμί σκεπάστηκε εντελώς, το χώμα, σχεδόν λάσπη πια, 

γέμισε τον τάφο ως πάνω. Το ίσιωσαν με τα εργαλεία τα 



 596 

χέρια όσο μπορούσαν. Οι τέσσερεις άνδρες στηρίχθηκαν 

στα κοντάρια κι έμειναν εκεί αποκαμωμένοι, βρώμικοι και 

βρεγμένοι να βαρυαναστενάζουν από στεναχώρια και 

κάματο. Αλληλοκοιτάζονταν και προσπαθούσαν να 

καταλάβουν τι είχαν μόλις κάνει. Τελείωσαν. 

Τελείωσε. 

Ο Βασίλης άκουσε πίσω του βουβό κλάμα. Γύρισε να 

κοιτάξει, αν και ήξερε ποιος ήταν. 

«Μην κλαις Σοφία.» Πέρασε το βρώμικο μανίκι του 

πάνω από τη μύτη του να σκουπίσει μύξα και νερό και 

άφησε στο μάγουλο λίγη λάσπη. Τέντωσε το δάχτυλο 

στους γύρω του. «Κανείς μην κλαίει! Ο γιος μου είναι 

καλά εκεί που είναι!» Κοίταξε τον μαύρο ουρανό- η 

ομίχλη είχε υποχωρήσει, ψιχάλιζε τώρα. «Είναι με το Θεό 

ο γιος μου!» Κι ο ουρανός στην άκρη του ορίζοντα άνοιξε 

για λίγο κι άφησε μια ακτίνα να καρφωθεί στη γη. 

« Στο καλό παιδί μου! Στο καλό! Θα ρθω, παιδί μου! Θα 

ρθω!» 

Άφησε το φτυάρι να πέσει με δύναμη και μαζί μια 

κραυγή, από κείνες που μόνο ένας πονεμένος γονιός 

μπορεί να βγάλει. Σήκωσε το βλέμμα πάλι προς τα πάνω, 

παραπάτησε, βούλιαξε στη λάσπη, οι σταγόνες 

καρφώνονταν στο πρόσωπό του υγρές βελόνες, δεν τον 

ένοιαζε. Ακίνητος, με το κεφάλι κάτω, στο χώμα που 



 597 

κάλυπτε τώρα το γιο του, έβλεπε τη βροχή να στάζει από 

τις ανοικτές του παλάμες. Κανονικά έπρεπε να τρέμει. Δεν 

ένιωθε πόνο, δεν ένιωθε κρύο, δεν ένιωθε τίποτα. Κάποιος 

αναζήτησε το βρεγμένο του χέρι να το κλείσει. Στα 

φραγμένα του ρουθούνια έφτασε η μυρωδιά της, το 

άρωμα της, εκείνο που μύριζε πρώτο το πρωί και 

τελευταίο το βράδυ στην αγκαλιά του. Την έσφιξε πάνω 

του, της ψιθύρισε να φύγουν. Γύρισε την πλάτη του κι 

έφυγε με βήμα γοργό, ανοίγοντας δρόμο ανάμεσα στους 

φίλους του γιου του. Γύρισε την πλάτη του κι έφυγε, 

αφήνοντας το γιο του να κάνει το μεγάλο του ταξίδι. 

Τα σχοινιά λύσανε, το φέρετρο ολοστόλιστο καράβι κι ο 

νεκρός, καπετάνιος που σήκωσε τις άγκυρες, έδωσε το 

πρόσταγμα, πήρε στα χέρια το τιμόνι κι ανοίχτηκε για τα 

λιμάνια του ουρανού. Εκεί, να πάει να δέσει δίπλα σε 

εκείνα των παππούδων και της γιαγιάς, του πεθερού του, 

του πατέρα του Χρήστου. 

 Εκεί, να προστεθεί στη γραμμή της γενιάς του, που της 

έβαλε σήμερα τελεία.  

 

Τα δάκρυά κόπασαν σα τη βροχή. Το ουράνιο τόξο 

βγήκε να θυμίσει την υπόσχεση του Θεού πως δεν θα 

ξανάχε κατακλυσμό και οι άνθρωποι να μείνουν ήσυχοι κι 

ασφαλείς μέσα στα ζεστά τους σπίτια. Ο ήλιος 



 598 

ξεπρόβαλλε πίσω από τα γκρίζα σύννεφα βάζοντας τέλος 

στην κακοκαιρία των προηγούμενων ωρών. Το φως του 

έπεσε βαρύ στο θλιμμένο πρόσωπο της Σοφίας κι έβαλε το 

χέρι της αντήλιο στα μάτια που έτσουζαν από το κλάμα. 

«Θέλω να πάω στον γιο μου» είπε και ίσα που 

ακούστηκε από το Γιάννη που οδηγούσε. 

«Να γυρίσουμε πίσω, μητέρα;» ρώτησε και ήταν έτοιμος 

να κάνει αναστροφή παράνομα στο δρόμο. 

«Όχι στο νεκροταφείο…» Ο Βασίλης κατάλαβε και την 

κοίταξε με αγάπη κι απορία. «Θέλω να πάω…» Σήκωσε 

απλά το δάχτυλο κι έδειξε έξω. 

« Μας περιμένουν σπίτι, Σοφία. Θα πάμε αύριο. Στο 

υπόσχομαι.» 

 

Το σπίτι γεμάτο πάλι. Μα τόσο άδειο. Οι γειτόνισσες 

είχαν επιστρέψει πρώτες κι είχαν στρώσει τραπέζι. Όσοι 

ακολούθησαν, κάθισαν γύρω του και προσπάθησαν να 

φάνε μια μπουκιά. Μια δυο τρεις, το καταφέρανε να 

βάλουνε λίγο φαΐ στο άδειο τους στομάχι, νίκησε η 

ανάγκη του κορμιού. Πήγε να γελάσει ο νοικοκύρης, μα 

σταμάτησε, μόνο ένα βιασμένο χαμόγελο άφησε στα ξερά 

του χείλια. Πριν λίγες ώρες στο ίδιο σπίτι φιλοξενούσε 

τους ίδιους ανθρώπους για έναν εντελώς διαφορετικό 

σκοπό. Είχε υψώσει το ποτήρι του, είχε ευχηθεί. Στα 



 599 

αριστερά του κάποιος είχε γεμίσει ως τη μέση ένα. Το 

έπιασε, το έσφιξε, κόντεψε να το σπάσει. Σηκώθηκε. 

«Σας ευχαριστώ που ήρθατε. Σας ευχαριστώ που 

ήσασταν εδώ. Να σας ευλογεί ο Θεός…» Ύψωσε το 

ποτήρι του. «Να θυμάστε το γιο μου!» 

 Ένας ένας οι φίλοι ξεπέρασαν την αρχική τους 

σαστιμάρα και ύψωσαν λίγο τα ποτήρια τους, κάτω από το 

σπινθιροβόλο βλέμμα του πατέρα. Κάποιοι ψιθύρισαν 

κάτι μέσα από τα σφιχτά τους δόντια. Η Σοφία, που είχε 

κοντοσταθεί στην είσοδο του σαλονιού και τον άκουγε, 

του χάρισε-άγνωστο πως τα κατάφερε- ένα μειδίαμα 

επιδοκιμαστικό. Η Μαρία κατέβασε το κεφάλι και μετά 

από ώρα, χαμογέλασε διακριτικά, να μην την δει κανένας.  

 

«Πρέπει να φύγω» απολογήθηκε η Έλσα με λίγο 

κοκκίνισμα στα μάγουλα. 

«Να σε πάω εγώ;» προσφέρθηκε ο Αλέξανδρος.  

« Όχι, όχι, θα πάρω ταξί από την πλατεία!»  

«Να σε πάω μέχρι εκεί;» 

« Όχι, καλύτερα μείνε με τους δικούς σου. Θα σε 

χρειάζονται.» 

Κούνησε το κεφάλι του μισό συμφωνώντας, μισό 

θλιμμένα. Εκείνη το κατάλαβε και του έδωσε μια μεγάλη 

αγκαλιά. 



 600 

«Σε ευχαριστώ. Για όλα.» 

«Δεν κάνει τίποτα…» 

«Τα λέμε.» Το κοκκίνισμα πέρασε τώρα στα δικά του 

μάγουλα. 

«Τα λέμε, Αλέξανδρε….» 

Την παρακολούθησε μέχρι που έστριψε στη γωνιά και 

μπήκε μέσα. Όταν ένιωσε το βάρος του κινητού του στη 

τσέπη του σακακιού του κατάλαβε πως και πάλι δεν είχε 

πάρει το τηλέφωνο της. 

 

Κάθισαν λίγο ακόμα κι άρχισαν να φεύγουν, να 

αφήσουν την οικογένεια μόνη, να ξεκουραστεί. Όταν 

έφυγε κι ο τελευταίος και ο ήχος της πόρτας αντήχησε στο 

άδειο σπίτι, στο σαλόνι είχαν μείνει οι γονείς με τα παιδιά, 

οι θείοι, η γιαγιά και η Μαρία με τη μητέρα της. Η Σοφία 

πήγε στη μπαλκονόπορτα και έκλεισε τις κουρτίνες. Το 

σπίτι σκοτείνιασε. 

«Τι κάνουμε τώρα;» ρώτησε σαν βυθίστηκε για 

πολλοστή φορά στην αγκαλιά του Βασίλη που ήρθε και 

στάθηκε δίπλα της. 

«Τώρα θυμόμαστε, αγάπη μου. Θυμόμαστε.» 

 

 

 

 



 601 

 

 

 

 

 

 
18. 

 

Πρώτες ώρες. 

Ένας βήχας είχε καθίσει από το πρωί, μετά την κηδεία, 

στο λαιμό του και δεν έλεγε να φύγει. Έβηξε, ξανάβηξε, 

θα κρύωσε. Όλα τα είχε, αυτό θα του έλειπε τώρα. Τα 

πρώτα ρίγη τίναξαν τη ραχοκοκαλιά του και σκέφτηκε να 

κάνει ένα τσάι. Ο μόνος ήχος που ακουγόταν ήταν το 

γύρισμα του κουταλιού στην κούπα για να λιώσει το μέλι. 

Το σπίτι ήσυχο, τόσο ήσυχο, που θα νόμιζε κανείς πως δεν 

είχε συμβεί τίποτα από χθες το απόγευμα. Πόσο ευχόταν 

να ήταν έτσι. Η Σοφία και τα παιδιά είχαν πάει στα 

υπνοδωμάτια τους. Αμφέβαλλε αν είχαν κοιμηθεί. Στο 

σαλόνι υπήρχε ακόμα η μυρωδιά από τα λουλούδια- πήρε 

μια ανάσα βαθειά, του θύμισε τον Άκη. Όπως όλα γύρω. 

Με το ζεστό ρόφημα να καίει τα δάχτυλα του, στάθηκε 

στη μέση του χώρου, ίσως και λίγο πιο αριστερά, λες και 

το φέρετρο ήταν ακόμα εκεί. Στον απέναντι τοίχο 

φωτογραφίες κρεμασμένες. Φωτογραφίες από χαρούμενες 



 602 

στιγμές, που φάνταζαν τόσο μακρινές πια και είχαν 

παρέλθει ανεπιστρεπτί. Στη μέση ένα μεγάλο κενό, όσο 

χωρούσε η φωτογραφία του Άκη. Την αναζήτησε μα δεν 

τη βρήκε. Εκείνη που του τράβηξε την προσοχή ήταν μία 

όταν ο γιος του ήταν μόλις 16 ετών και είχε κατακτήσει το 

πρωτάθλημα με την εφηβική ομάδα, γεγονός που  τον 

οδήγησε σε εκείνη των ανδρών. Το μετάλλιο έλαμπε στο 

στήθος και συναγωνιζόταν σε λάμψη το χαμόγελό του. Το 

θυμόταν πολύ καλά. Άπλωσε το χέρι μα τα δάχτυλα 

ακούμπησαν το κρύο τζάμι, το μάτι έβλεπε μόνο χρώματα 

σε ένα άψυχο χαρτί. Δεν είχε χέρια, δεν είχε φωνή, δεν 

είχε ζωή. Η επόμενη γουλιά του έκαψε το λαιμό. 

Την βρήκε με γυρισμένη πλάτη στο μέρος της. Δεν 

κοιμόταν, το ήξερε. Το επιβεβαίωσε η ανάσα της, που 

έβγαινε ακανόνιστη, βασανισμένη και γεμάτη ψίθυρους 

από λυγμό. Κάθισε όσο πιο αθόρυβα μπορούσε στη μεριά 

του, έβγαλε τις παντόφλες του και ξάπλωσε, συνηθισμένες 

κινήσεις του μεσημεριού τους, μα τώρα του φάνηκαν 

παράξενες, άγνωστες. 

«Πού είναι η φωτογραφία του Άκη; Η μεγάλη…Δεν την 

βρίσκω.» 

Για απάντηση, η Σοφία σήκωσε το χέρι της και η 

αντανάκλαση του φωτός τον έκανε να κλείσει τα 

βλέφαρα. Την κρατούσε εκείνη. Το τζάμι είχε υγρανθεί 



 603 

από τα δάκρυά της. Την πήρε στα δικά του χέρια και την 

ακούμπησε στο κομοδίνο δίπλα του. Πίστεψε πως δεν θα 

κοιμόταν, μα η κούραση νίκησε αυτή τη φορά. 

Μερικές πόρτες πιο μακριά, σε ένα δωμάτιο γεμάτο 

ξεφτισμένο χρυσό και πολύχρωμες κορδέλες, κοιμόταν- ή 

προσπαθούσαν να κοιμηθούν- ο Γιάννης με τον 

Αλέξανδρο. Οι Μαρίνες των δυο γενεών διαφορά 

κοιμόταν σε εκείνο της εγγονής. Η Μαρία είχε 

ακολουθήσει την μητέρα της. Θα έμενε λίγες μέρες στο 

πατρικό της, πριν βρει το κουράγιο να επιστρέψει στο δικό 

τους, δικό της πια, σπίτι. Τα αγόρια είχαν κάνει  μπάνιο, 

είχαν φορέσει καθαρές πιτζάμες και είχαν ξαπλώσει με τα 

χέρια πίσω από το κεφάλι. Ο Γιάννης σε λίγο, 

ακολουθώντας τον πατέρα του, είχε αποκοιμηθεί. Μόνο ο 

Αλέξανδρος παρέμενε ξάγρυπνος να σκέφτεται τον Άκη, 

την Έλσα και τη νύφη του τη Μαρία, που έμεινε μόνη κι 

έπρεπε να σταθούν όλοι δίπλα της. 

 Α, και το ενδεχόμενο να υπάρχει θησαυρός στο πίσω 

μέρος της αυλής. 

Του φάνηκε πως είχε έρθει κιόλας το δειλινό. Το δυνατό 

φως που έμπαινε από το παράθυρο τον διέψευσε. Μόλις 

μια ώρα είχε περάσει. Έβηξε και διαπίστωσε ότι ο λαιμός 

είχε μαλακώσει. Να και κάτι καλό σήμερα. Το κρεβάτι 

από την μεριά της γυναίκας του φαινόταν ελαφρύ. Η 



 604 

Σοφία έλειπε. Ήταν απολύτως σίγουρος ότι δεν είχε 

κοιμηθεί ούτε δευτερόλεπτο, σκέψη που του προξένησε 

μια μικρή ενοχή γιατί δεν κρατήθηκε σαν εκείνη. Έλειπε 

και η φωτογραφία. 

Τις βρήκε και τις δυο, τη μια στην αγκαλιά της άλλης, 

δίπλα στη μπαλκονόπορτα. Τον κοίταξε κι ο Βασίλης 

νόμισε πως θα του πρότεινε να πιούνε τον απογευματινό 

τους καφέ όπως κάθε μέρα. Μα τώρα όλα είχαν αλλάξει.  

«Πάμε;» 

Δεν χρειάστηκε να ρωτήσει που. Στη ζωή τους ήρθε να 

προστεθεί ένα νέο δρομολόγιο. 

Η καγκελόπορτα φάνηκε πάλι μπροστά τους βαριά, να 

χωρίζει τον κόσμο τους από εκείνον του γιου τους. Δίπλα 

στην είσοδο δυο ανθοπώλες είχαν στήσει πάγκους με 

γλάστρες και λουλούδια. Για μια στιγμή προσπάθησαν να 

θυμηθούν ποια άρεσαν στον Άκη. Δεν ήταν και η Μαρία 

εκεί να τους πει. 

«Έχετε βασιλικό;» ρώτησε πίσω τους η Μαρίνα. Είχαν. 

Ο Βασίλης κούνησε αργά το κεφάλι, με σφιγμένα τα 

χείλη. Ναι, βασιλικός. Ταίριαζε. Βασιλικός, για τον δικό 

του πρίγκηπα. Βασιλικός, μα όχι αμάραντος. Αρνήθηκε να 

πάρει τα ρέστα από το τσαλακωμένο χαρτονόμισμα που 

άφησε νευρικά πάνω στον πάγκο. 



 605 

Τους τύλιξε η ηρεμία του χώρου. Με αργά βήματα, 

πήραν τον δρόμο για τον Άκη. Ήταν ανηφορικός. Το 

πρωί, μέσα στον πόνο τους, δεν το είχαν καν προσέξει. 

Άθελα η ματιά κινήθηκε γύρω κι έμεινε για λίγο πάνω στα 

μνήματα. Μόλις έμπαινες, δεξιά, ένας τάφος χωρίς 

φωτογραφία, μόνο ένα γυναικείο όνομα και ένα 

τριαντάφυλλο σκαλισμένο στο μάρμαρο. Πιο δίπλα κι 

αριστερά δυο τάφοι ενωμένοι με ένα κομμάτι γκρι 

μάρμαρο και δυο φωτογραφίες. Πατέρας και κόρη. 

Παραπάνω ένας τάφος κτιστός με αδρές πέτρες, μοναδική 

σκούρα πινελιά στον ανοικτόχρωμο καμβά των τάφων. 

«Πού είναι;» ρώτησε μια στιγμή η Σοφία σαστισμένη 

που δεν τον έβρισκε. 

«Εδώ» απάντησε ο Βασίλης και το χέρι έμεινε να 

δείχνει, μετέωρο, σε ένα σημείο που δεν ήθελε να 

τεντώσει. Το χώμα ακόμα νωπό από τη βροχή, τα χνάρια 

των πατημασιών εκεί, όλα όπως τα άφησαν. Η Μαρίνα 

άφησε το γλαστράκι κοντά στα πόδια του αδερφού της. Ο 

Γιάννης κι ο Αλέξανδρος έμειναν δυο βήματα πιο πίσω, 

με τους αντίχειρες στις τσέπες, σαν να μην ήθελαν να 

πλησιάσουν ή δεν ήθελαν να το πιστέψουν. Την γιαγιά την 

είχαν αφήσει στον σταθμό των λεωφορείων λίγο πριν, να 

επιστρέψει στο χωριό. Δεν ήθελε να ξαναπετάξει. 



 606 

«Ο κύριος Βασίλης;» Η φωνή του άγνωστου άνδρα 

επανέφερε τον πατέρα στην πραγματικότητα. «Τα 

συλλυπητήρια μου. Είμαι ο κατασκευαστής των τάφων. 

Με ειδοποίησαν να περάσω.» 

«Ναι, ο γιος μου σας πήρε τηλέφωνο.» Για μια στιγμή 

κόλλησε το μυαλό του, παραλίγο να κοιτάξει προς το 

χώμα. Έδειξε τα παιδιά του πίσω. 

«Θέλετε να δείτε κάποια σχέδια;» 

Η απάντηση βγήκε από το στόμα του ίδια σχεδόν με 

εκείνη που χε δώσει λίγη ώρα αφότου τον έχασε. 

«Το καλύτερο. Κάντε το καλύτερο.» 

Ο ξένος κατάλαβε πως έπρεπε να αποχωρίσει. Έφυγε το 

ίδιο αθόρυβα όπως είχε έρθει. 

Έμειναν ακίνητοι σχεδόν, δακρυσμένοι κι αδάκρυτοι, να 

συλλογιούνται τις ώρες που πέρασαν, τις μέρες που θα 

έρθουν, τον καιρό της απώλειας. Πως πρέπει- αχ, αυτό το 

πρέπει!- να συνηθίσουν και να συμβιβαστούν. Συνήθεια 

και συμβιβασμός είναι. Μια αποδοχή σκληρή και κρύα, 

σαν τα μάρμαρα γύρω τους. Πως δε μπορούν να κάνουν 

αλλιώς. Να μην ξεχάσουν και να έρχονται να αφήνουν 

λίγα λουλούδια στον δικό τους μαραμένο λεμονανθό. Να 

μην ξεχάσουν. Αυτός θα ναι πάντα εκεί να τους περιμένει. 

Η Σοφία σηκώθηκε από τη γη, τίναξε το φόρεμα και 

σκούπισε τα μάτια της. 



 607 

«Πάμε;» Ρήμα που πια θα γινόταν, κατά κάποιο τρόπο, 

αγαπημένο της. 

«Πάμε» απάντησε ο Βασίλης. 

«Όχι σπίτι.» 

«Πού;» Ρητορική η ερώτηση. Ήξερε. 

 

Το απότομο φρενάρισμα τους έκανε να βάλουν τα χέρια 

μπροστά για να μην χτυπήσουν στο ταμπλό ή στο 

μπροστινό κάθισμα. 

«Εδώ είναι;» 

«Μάλλον ναι, αν υπολόγισα σωστά» απάντησε ο 

Γιάννης. 

Χωρίς να ακούσει ολόκληρη την απάντηση, η Σοφία 

συγκράτησε μόνο το «ναι» και βγήκε έξω. Το 

απογευματινό αεράκι πήρε το μαύρο μαντήλι από τον 

λαιμό της και το έκανε πάνινη νυχτερίδα στο φως του 

δειλινού. Δεν την ένοιαξε. Με τα μάτια να πεταρίζουν στις 

τελευταίες ακτίνες του ήλιου και τα δάκρυα που πήραν 

πάλι την κατηφόρα στα μάγουλα της, πλησίασε το 

μεταλλικό προστατευτικό του δρόμου- τραγική ειρωνεία 

το όνομά του- και κρατήθηκε από αυτό. 

Είχαν βρει το σημείο. Στην άκρη του δρόμου υπήρχαν 

ακόμα γυαλιά από τα φανάρια, μικρά διαμαντάκια στη 

λάσπη που λαμπύριζαν διάφανα και κόκκινα. Ο Γιάννης 



 608 

έσκυψε, πήρε στο χέρι του μερικά και τα  χάιδεψε με τον 

αντίχειρα. Ίσως ήταν από τη μηχανή του αδερφού του. Τα 

έκλεισε στην παλάμη του. Στην απέναντι άκρη του 

δρόμου, προς την πλαγιά, μερικές σκουριασμένες 

σιδερόβεργες παρατημένες. Κοίταξαν κάτω. Ο γκρεμός 

απότομος, το χάσμα βαθύ, η λύπη τους το έκανε 

απύθμενο· στο χείλος του φύτρωναν αγριόχορτα και 

αγκαθωτοί θάμνοι και στο βάθος του ορθώνονταν τα 

βράχια, σκοτεινά και κοφτερά, σαν τα δόντια του 

Λεβιάθαν στα άδυτα του ωκεανού. 

Η Σοφία κοιτούσε το μεγάλο γκρεμό με βλέμμα όχι 

τόσο λυπημένο, όσο απορημένο. Κάτι έψαχνε. Τον 

έψαχνε. Πέρασε το χέρι της πάνω από το γκρι μέταλλο, το 

έπιασε γερά, έσκυψε μπροστά λυγίζοντας το λαιμό, 

νομίζοντας πως λίγα ακόμα εκατοστά θα καθάριζαν το 

οπτικό της πεδίο.  

«Άκη…» ψιθύρισε. 

«Άκηηηη!» Φώναξε. Η λαγκαδιά απάντησε διπλά και 

τριπλά, πήρε τη φωνή της μάνας και την πήγε μέχρι κει 

που φτάνει το μάτι. Και πριν προλάβει κανείς να τη 

σταματήσει είχε σηκώσει το φόρεμα και το πόδι και είχε 

περάσει από την έξω πλευρά. Και πριν τεντώσουν τα 

χέρια του γιου της να την πιάσουν, είχε κυλήσει στη 

πλαγιά. 



 609 

«Μάνα!» 

«Θα μου σκοτωθεί!» 

Σταμάτησε δυο μέτρα παρακάτω, αφού έσκισε το 

φόρεμα της και μάτωσε τα γόνατα στις πέτρες. Τα χέρια 

της τώρα έκλειναν μέσα τους τα κλαδιά μιας αγκαθιάς και 

το αίμα κύλησε στο χώμα, όπως του γιου της μια μέρα 

πριν στο ίδιο σημείο. Την πονούσε, μα δε συγκρινόταν με 

τον μέσα πόνο. Δεν τα άφηνε. Σαν ένιωσε κάποιον να την 

κρατάει, γύρισε και τον αγκάλιασε. Οι πληγές της άφησαν 

δυο ανοικτές κόκκινες παλάμες στην πλάτη του άνδρα 

της, όπως τις πρώτες  ζωγραφιές των παιδιών στο σχολείο. 

Η φωνή κι η ανάσα της έσβηναν, σαν τον ήλιο στην 

δυτική κορυφογραμμή. 

Σχεδόν την σήκωσε και την μετέφερε πάνω. Καθισμένη 

στο πίσω κάθισμα, της καθάρισε τις παλάμες και τα 

γόνατα, τα τύλιξε με γάζες κι εκείνη πήρε το κεφάλι του 

και το φίλησε. Δε μίλησαν. Τη σιγαλιά διέκοπτε πότε πότε 

κανένα αυτοκίνητο. Κι ένα κλαψούρισμα από ένα 

κακόμοιρο αδέσποτο. Άπλωσε το τραυματισμένο χέρι της 

και το ζωντανό άρχισε να το γλύφει. Σε όλη την 

επιστροφή έμεινε στην αγκαλιά της. 

 

Πρώτη νύχτα. 



 610 

Το σπίτι σκοτεινό. Πιο σκοτεινό από τις άλλες φορές. 

Στο γκαράζ το αυτοκίνητο. Εκείνο που του είχε πει να 

πάρει κι εκείνος αρνήθηκε. Σα να το ξερε. Το χέρι της, 

ζεστό από την τσέπη του παλτού της, συνάντησε την 

κρυάδα της λαμαρίνας κι αναρρίγησε. Είχε στην τσάντα 

της τα κλειδιά, άνοιξε την πόρτα, κάθισε στη θέση του 

συνοδηγού. Και ξαφνικά, ο σκοτεινός ουρανός φωτίστηκε 

κι έγινε ανοιξιάτικος, όπως τότε που πήγαν στην λίμνη 

Πλαστήρα, καλοκαιρινός, όπως τότε που πήγαν δυο 

βδομάδες στην Κεφαλλονιά. Φθινοπωρινός και 

χειμερινός, με τη βροχή και το χιόνι, όταν την έπαιρνε 

μαζί του στις προπονήσεις και τους αγώνες. Στο 

ντουλαπάκι βρήκε το δίπλωμα του. Στη φωτογραφία είχε 

ένα ανεπαίσθητο χαμόγελο. Πότε δεν χαμογελούσε; Μαζί 

και η ασφάλεια του αυτοκινήτου. Ρουθούνισε στην σκέψη 

πως δεν τον βοήθησε καθόλου, κι ας ήταν η πρώτη του 

μέριμνα κάθε εξάμηνο. 

Στις παρακλήσεις της μητέρας της να μείνει λίγες μέρες 

στο πατρικό της, αρνήθηκε. Της υποσχέθηκε ότι θα είναι 

καλά. Την επόμενη μέρα, αφού θα πήγαιναν στο 

νεκροταφείο, θα περνούσαν κι από μια μπουτίκ που 

ψώνιζε η ίδια τα μαύρα της, να αγοράσουν και για κείνη. 

Η ντουλάπα της γεμάτη πολύχρωμα ρούχα, θα άδειαζε. 

Θα την έπαιρνε τηλέφωνο αν ήθελε κάτι. 



 611 

Έβαλε το κλειδί στην πόρτα και περίμενε. Το γύρισε με 

μια ανάσα· άλλη μια κι άνοιξε. Το σαλόνι άδειο. Πιο 

άδειο από τις άλλες φορές. Έψαξε το φως δίπλα στην 

πόρτα, μα πριν το πατήσει, κοντοστάθηκε. Τι θα βλεπε; 

Όλα όπως τα άφησε. Στον καναπέ  μερικά γραπτά, στο 

τραπέζι της κουζίνας μια κούπα μισογεμάτη καφέ, στη 

κρεμάστρα κρεμασμένα μερικά ρούχα, δικά της, δικά του. 

Το θυμόταν αυτό το μπουφάν. Το είχαν αγοράσει πέρυσι 

στις γιορτές, μαύρο με καφέ μανίκια και γιακά. Μύριζε 

άρωμα και ανθρώπινο δέρμα. Το χάιδεψε το ίδιο τρυφερά 

όπως συνήθιζε να κάνει το ίδιο στον σβέρκο του και να 

τον γαργαλάει.  

Βγήκε στο μπαλκόνι, κανείς εκεί. Το σκυλί είχε 

εξαφανιστεί. Το φώναξε δυο φορές, δεν απάντησε. 

Έκλεισε τα πονεμένα μάτια κι ευχήθηκε να μην είχε χαθεί 

κι αυτό. 

Το μπάνιο ψυχρό. Πιο ψυχρό από τις άλλες φορές. Το 

μπουρνούζι της, το μπουρνούζι του. Η πετσέτα της, η 

πετσέτα του. Οι οδοντόβουρτσες τους. Στο δεξί ντουλάπι, 

το δικό του, βρήκε την κολώνια που έβαζε αφού 

ξυριζόταν. Ήταν, της είχε πει, η ίδια με του πατέρα του. Η 

πιο μοσχοβολιστή που είχε μυρίσει ποτέ. Είχε φέρει κι ο 

πατέρας της από τα ταξίδια του, τα αδέρφια της 

χρησιμοποιούσαν, αλλά σαν αυτή δεν είχε. Την άνοιξε και 



 612 

η μυρωδιά τρύπωσε στα ρουθούνια της και κατέβηκε 

μέχρι την καρδιά της. Τρεις σταγόνες κύλησαν: δυο στα 

μάτια της και μια στη παλάμη της. Την έτριψε και πέρασε 

τα μάγουλα της. 

Δεν χρονομέτρησε, αλλά πρέπει να έμεινε μερικά 

δευτερόλεπτα κρατώντας το χερούλι της κρεβατοκάμαρας 

τους. Πώς να μπει; Σκούπισε ένα αδέσποτο δάκρυ στο 

κατωσάγονο της κι έσπρωξε την πόρτα. Το κρεβάτι 

στρωμένο, τα σκεπάσματα διπλωμένα στην ακριανή 

καρέκλα. Στο κομοδίνο της ένα βιβλίο, στο κομοδίνο του 

μερικά κέρματα. Στο συρτάρι του μια ατζέντα 

φαρμακείου, ένας φορτιστής κι ακουστικά κινητού, ένα 

κουτί ντεπόν, ένα παλιό ρολόι, χαλασμένο, που, για ένα 

περίεργο λόγο, το κρατούσε εκεί. Στους τοίχους 

φωτογραφίες, μετάλλια και κύπελλα σε ένα ράφι που 

κάρφωσαν δυο φορές, γιατί την πρώτη έβαλαν το καρφί 

στραβά κι έμοιαζε με τσουλήθρα. Χαμογέλασε. 

Ένα σπίτι, δεκάδες αντικείμενα, χιλιάδες αναμνήσεις. 

Αυτό της άφησε. Εικόνες, ήχοι, γεύσεις, μυρωδιές, 

αγγίγματα, γέμιζαν και οι πέντε αισθήσεις. Της άφησε 

αγάπη. Κι αυτή την αγάπη την πήρε και την κράτησε μέσα 

της για πάντα, όπως η στάχτη το αναμμένο κάρβουνο, 

μέχρι να ξανανάψει φωτιά. Τον είχε μέσα της όσο θα 

ζούσε. Και θα ξανάναβε φωτιά. 



 613 

Το βρήκε να την περιμένει πάνω στο τραπέζι. Το 

ξεσκόνισε και το κράτησε στα χέρια της. Είχε καιρό να 

βγάλει ήχο. Την τελευταία φορά ακούστηκε μαζί με το 

θρόισμα των φύλλων, με το κελάρυσμα του νερού, με το 

γέλιο του αγαπημένου της. Τώρα απλά θα αντηχούσε σε 

ένα άδειο δωμάτιο. Φύσηξε. Ο ήχος φάλτσος, ξέχασε πως 

παίζουν. Το στόμα να βγάζει αέρα, τα μάτια νερό. 

Το χέρι της ταξίδεψε πάνω στο σεντόνι, στη μεριά του. 

Είχε πάρει το σχήμα του μεγάλου του κορμιού. Σα να 

ένιωθε το βάρος του στο στρώμα. Η μυρωδιά του εκεί.  

Έμεινε σε αυτή τη θέση, νοερά πιασμένοι χέρι χέρι.  

«Σ’ αγαπάω, να προσέχεις» ψιθύρισε και πήρε το 

μαξιλάρι του στα χέρια της, το μύρισε, τον μύρισε κι 

άφησε πάνω του το δάκρυ της αγάπης της. Αποκοιμήθηκε 

αποκαμωμένη, με ένα θλιμμένο χαμόγελο στα χείλη και 

τελευταία εικόνα τα αστέρια που λαμπύριζαν από την 

τραβηγμένη κουρτίνα. 

 

«Θα πάω να μείνω σε μια φίλη μου» είπε στη μητέρα 

της και δεν της αρνήθηκε. Ήξερε και της έκλεισε το μάτι. 

Πήρε ένα ταξί ελπίζοντας πως δεν θα είχαν κοιμηθεί, 

όπως έκαναν συνήθως μετά τις βραδινές ειδήσεις. 

«Ιάκωβε, ήρθε! Η κοπέλα μας ήρθε!» 



 614 

Δυο ζευγάρια μεγάλα μάτια την κοιτούσαν από την 

είσοδο, δυο ζεστές αγκαλιές την έκλεισαν μέσα. Όπως 

έκαναν εδώ και χρόνια, από τότε που ήταν μικρό κορίτσι. 

Το είπε μια, το είπε δυο, οι γονείς της αρνούνταν 

ευγενικά. Τις πρώτες ημέρες στο καινούριο σχολείο ήταν 

λυπημένη κι απόμακρη από τα άλλα παιδιά. Η δασκάλα 

της το παρατήρησε και την κράτησε ένα διάλειμμα μαζί 

της να μιλήσουν. Είπε το παράπονο της κι η δασκάλα 

υποσχέθηκε ότι θα πήγαιναν μαζί. Πέρασαν δυο 

εβδομάδες και μια μέρα η καλή της δασκάλα ενημέρωσε 

την Σοφία ότι θα την κρατούσε παραπάνω κι οδήγησε 

μέχρι εκεί που ήθελε η Μαρίνα. Μέχρι το παλιό τους 

σπίτι. 

Είχε νέους ενοίκους. Η δασκάλα τους μίλησε, το 

μεσόκοπο ζευγάρι δεν αρνήθηκε και η Μαρίνα βρέθηκε 

πάλι στο αγαπημένο της σπίτι. Αν και είχαν αλλάξει 

διακόσμηση, στο παιδικό της μυαλό όλα επέστρεψαν στη 

παλιά τους θέση. Άρχισε να τους αφηγείται που ήταν το 

κάθε αντικείμενο με εκείνο τον μοναδικό κοριτσίστικο 

ενθουσιασμό, που τους έκανε όλους να γελάσουν. 

«Θέλεις να δεις το δωμάτιο σου;» Η μικρή δεν 

αρνήθηκε. 

Μπορεί να ήταν άδειο κι αυτό, αλλά τα χρώματα στους 

τοίχους, μισό ροζ μισό γαλάζιο, θύμιζαν ότι λίγο καιρό 



 615 

πριν εκεί έμεναν ένα κορίτσι κι ένα αγόρι. Πάνω τους 

παιδικές ζωγραφιές που είχαν κάνει με τον Αλέξανδρο, η 

Σοφία ήθελε να τους μαλώσει που ζωγράφισαν πάνω στο 

σοβά, μα το μετάνιωσε μόλις αντίκρισε τα παραπονεμένα 

τους βλέμματα. Τις άφησε. Κάθισε στο πάτωμα οκλαδόν, 

όπως τότε που έπαιζε τα κουζινικά της. Αν τα είχε μαζί 

της, θα έστηνε ολόκληρο δείπνο για τους νοικάρηδες. 

Η οικοδέσποινα τους κέρασε γλυκό του κουταλιού και 

φρεσκοστυμμένο χυμό. Την άφησαν να κουβεντιάζει και 

να τους λέει ιστορίες που έζησε εκεί. «Ναι, το ασανσέρ 

θέλει φτιάξιμο, πράγματι» είπε ο κύριος Ιάκωβος και 

σημείωσε στο μυαλό του να το πει στην επόμενη 

συνέλευση της πολυκατοικίας. Στο τέλος- δεν κάθισαν 

πολύ να μην ανησυχήσει η μητέρα της- δήλωσαν ότι 

μπορεί να έρχεται όποτε θέλει. Δεν είχαν παιδιά και μια 

τέτοια όμορφη παρουσία έδινε ζωή στο σπίτι. Φεύγοντας 

η κυρία Μαργαρίτα της έδωσε από το γλυκό που μόλις 

πριν είχε φτιάξει, πεσκέσι στη μητέρα της. 

Τα μάγουλα της Σοφίας κοκκίνισαν από μισή ενοχή που 

έλεγε «όχι» στην μοναχοκόρη της και μισή αγάπη για την 

επιμονή της. Η δασκάλα τα εξήγησε όλα στην απορημένη 

μητέρα και την επόμενη φορά η επίσκεψη περιελάμβανε 

όλη την οικογένεια. Ο Βασίλης μόλις που κράτησε ένα 

δάκρυ στην άκρη του ματιού. Ο Ιάκωβος με τη 



 616 

Μαργαρίτα είχαν τοποθετήσει τα δικά τους έπιπλα, 

πίνακες κι αντικείμενα στη θέση που τους είπε η Μαρίνα. 

«Για να νιώθει πιο όμορφα το κορίτσι» εξήγησαν. 

Όταν ξαναπήγε, ήταν δευτέρα Γυμνασίου. Τους είχε 

φτάσει σε ύψος και μπόρεσε να τους κλείσει άνετα στην 

αγκαλιά της. Το άδειο της δωμάτιο είχε βαφτεί όλο σε 

αποχρώσεις του ροζ και είχε πάλι έπιπλα και κουρτίνες. Η 

Μαρίνα έμεινε άφωνη, με το στόμα ανοικτό, έβαλε τα 

κλάματα  για να την παρηγορήσει η καινούρια της μαμά, 

όπως την έλεγε και να της βάλει ένα πιατάκι γλυκό. 

Ξαναπήγε, όταν είχε περάσει στη σχολή, όταν πέταξε για 

πρώτη φορά, με τη στολή, πήγαινε όποτε μπορούσε. Θα 

τους έκανε δώρο ένα ταξίδι κάποτε. Το δωμάτιο της την 

περίμενε καθαρό και μυρωδάτο, το ζευγάρι το ίδιο, 

καθισμένοι στην ίδια θέση στον καναπέ της κουζίνας να 

την παρατηρούν χαμογελαστοί να τρώει το γλυκό της.  

Απόψε μόνο που δεν είχε όρεξη να φάει τίποτα. 

 «Αγάπη μου, γιατί δεν μας το είπες;» 

«Δεν ήθελα να σας ενοχλήσω…» 

Η Μαργαρίτα σκούπισε με ένα χέρι που μύριζε 

καθαριστικό πιάτων ένα δάκρυ από το μάγουλο της 

κοπέλας που είχαν τη χαρά να λένε κόρη τους. Άτεκνοι, 

με ανήψια που από καιρό τους είχαν εγκαταλείψει, είχαν 

βρει αυτό το διαμερισματάκι να τελειώσουν τη μοναχική 



 617 

τους ζωή. Κι όταν το μικρό κορίτσι πάτησε το κουδούνι 

και τους είπε ότι γύρισε σπίτι του, αποφάσισαν αμέσως να 

το κάνουν ξανά δικό της. Μακάρι να μπορούσαν να την 

υιοθετήσουν. Μα κι έτσι, καλά ήταν. 

«Σου έχω στρώσει. Μισό να σου φέρω και μια 

κουβέρτα, έχει ψύχρα απόψε.» 

Έφερε το χοντρό ρούχο μέχρι το στόμα της κι άφησε τα 

δάκρυα της να μουσκέψουν την άκρη του. Στα υγρά της 

μάτια αντιλάμψισαν τα αστέρια του ουρανού. 

Αποκοιμήθηκε με τον ήχο των αυτοκινήτων, αυτόν τον 

για πολλούς ενοχλητικό ήχο, μα εκείνη την μετέφερε πίσω 

στα παιδικά της χρόνια, τότε που ήταν όλοι μαζί. 

 

Το ρολόι στον τοίχο έδειχνε ότι είχε κοιμηθεί μόλις 

είκοσι πέντε λεπτά. Δίπλα του το κρεβάτι άδειο. Η 

γυναίκα του είχε πάλι σηκωθεί. Θα την έβρισκε στο 

σαλόνι, ήταν σίγουρος. Έκλεισε τα μάτια για άλλη μια 

φορά και τότε το μυαλό γυρνούσε σαν μπομπίνα 

κινηματογράφου και πρόβαλε σκηνές στο μαύρο τους 

εσωτερικό. Από την αρχή. Από τότε που τον κράτησε για 

πρώτη φορά στα χέρια του, βρώμικο και τόσο μικρό. Τότε 

που τον φώναξε πρώτη φορά μπαμπά, καθισμένος στο 

πάρκο του, που έκανε τα πρώτα του βήματα, αφού έπεσε 

δυο τρεις φορές. Τα πρώτα του γενέθλια, που γελούσε με 



 618 

το πολύχρωμο χάρτινο καπελάκι στο κεφάλι του πατέρα 

του. Στο σχολείο, στην προπόνηση, στους αγώνες, στο 

γάμο του. Η ταινία τελείωνε  πάνω από ένα φέρετρο και 

ξανάρχιζε χωρίς διάλειμμα. Όλα μπροστά του. Βρήκαν οι 

μνήμες εύκαιρο το άδειο του μυαλό και το ταλαιπωρημένο 

του κορμί και βγήκανε να στήσουνε χορό στο ταβάνι. 

Φώναξε μα κανείς δεν τον άκουσε. Γύρισε προς τον 

τοίχο, χτύπησε τη γροθιά με δύναμη, πόνεσε, 

ξαναχτύπησε. Οι ώμοι του τρεμοπαίξανε από το κλάμα, 

μούσκεψε το μαξιλάρι. 

«Ωχ, Θεέ μου…» ψιθύρισε μέσα από το αναφιλητό του. 

Διπλωμένος σαν έμβρυο στη γωνιά του κρεβατιού, έπλεξε 

τα δάχτυλα και προσευχήθηκε. Δεν είπε προσευχές 

μαθημένες στο σχολείο, χιλιοειπωμένες, συνηθισμένες, 

μηχανικές, μόνο άφησε τη λάβα της καρδιάς να ξεχυθεί 

από τον κρατήρα του στόματος του και να φτάσει ο 

χόχλος της στα ουράνια. Έκλεισε τα μάτια και Του 

μίλησε.  

Σαν πατέρας προς πατέρα. 

«Να τον προσέχεις εκεί κοντά Σου. Να ξέρει πως τον 

αγαπώ, πάντα θα τον αγαπώ, θα τον θυμάμαι, δεν θα τον 

ξεχάσω ποτέ. Μέχρι να έρθω. Σε ευχαριστώ Κύριε μου.» 

Την βρήκε τυλιγμένη με ένα σάλι να κάθεται στην άκρη 

της αυλής. Το αδέσποτο τώρα κοιμόταν πιο πέρα, νέος 



 619 

φύλακας στο σπίτι τους. Ο ουρανός καθαρός, μετά τη 

πρωινή κακοκαιρία, μπορούσες να δεις όλους τους 

αστερισμούς στο προαιώνιο σεργιάνι τους στα σοκάκια 

του σύμπαντος. Φόρεσε κι αυτός ένα μπουφάν και κάθισε 

δίπλα της. Τα μάτια της κλειστά, τα χείλη να 

τρεμοπαίζουν. Όταν τον κοίταξε, ο Βασίλης κατάλαβε 

πως ανέβασε κι εκείνη τη δική της προσευχή όπως αυτός. 

Έψαξε το χέρι του στο σκοτάδι, της το δωσε. Έγειρε στον 

ώμο του. Δεν μίλησαν.  

«Ξέρεις πως τα λένε τα άστρα;» είπε η Σοφία μετά από 

ώρα. 

«Τα άστρα;» 

«Ναι, τους αστερισμούς.» 

«Μερικούς ναι. Ποιοι είναι ακριβώς, όχι.» 

«Λες να έχουν βγάλει κανένα άστρο Άκη;» 

«Μπορεί.» Πού να πει όχι; Την αγκάλιασε. «Κι αν δεν 

έχουν, θα ονομάσουμε εμείς ένα.» Η Σοφία μετά από 

πολλές ώρες χαμογέλασε 

Έμειναν εκεί, κάτω από τα άστρα. Κάπου στην άκρη του 

ουρανού, ένα αστέρι έκανε τη τελευταία του βουτιά στο 

άπειρο. Ένα άστρο εκεί, ένα κι εδώ. 

 

Στριφογύριζε στα παγωμένα του δάχτυλα το κουτί που 

κρατούσε το τελευταίο κούφιο σαλιγκάρι. Το βλέμμα 



 620 

κολλημένο στο ταβάνι, το δωμάτιο σκοτεινό, η σιωπή 

απόλυτη. Έψαξε στο πλάι του το κινητό του. Πρώτο 

πρώτο το όνομα του φίλου του. Για ώρα δείλιαζε να 

καλέσει, φοβόταν μη το σηκώσει ο πατέρας ή η μητέρα 

του και τι να λεγε; Ότι έκανε λάθος; Μα δεν άντεξε. 

Ήθελε να τον  ακούσει μια ακόμα φορά να τον λέει 

αδερφό, να κανονίζουν για τους αγώνες, για καφέ, για 

βόλτα. Το ήθελε τόσο πολύ! Πάτησε το πλήκτρο κι έφερε 

αργά, από αγωνία και προσμονή, το ακουστικό στο αυτί 

του. Η ψυχρή ηχογραφημένη φωνή της κοπέλας του 

έσβησε και την τελευταία φρούδα ελπίδα. Το άφησε στο 

κομοδίνο, αλλά μέσα του ήθελε να το κάνει χίλια 

κομμάτια στον απέναντι τοίχο. 

Στο φως της πόρτας έκανε σκιά η μητέρα του. «Ήρθε ο 

Μάριος» είπε κι ο παιδικός του φίλος έψαχνε να πατήσει 

τον διακόπτη. Όταν το λευκό φως της λάμπας φώτισε το 

δωμάτιο, ο Χρήστος καθόταν με τα πόδια οκλαδόν πάνω 

στο στρώμα αμίλητος με δυο μάτια κόκκινα και υγρά σαν 

ανοιξιάτικο πρωινό. Άπλωσε τα χέρια, μωρό χρονιάρικο 

που ψάχνει να περπατήσει κι ο Μάριος τον κράτησε 

σφιχτά στα δικά του. Ανοιγόκλεισε τα μάτια 

παραξενεμένος που τον άκουγε να κλαίει· συνήθως ήταν 

αυτός που έκλαιγε και τον έπαιρνε ο Χρήστος αγκαλιά. 



 621 

Τελευταία φορά ήταν όταν ξέθαψαν τη μάνα του. 

Αναστέναξε στην ιδέα πως αυτό ήταν κάτι σαν «πάτσι». 

«Γιατί δεν μου το πες;» 

«Δεν το σκέφτηκα…Δεν είχα καθόλου μυαλό….» 

«Εντάξει. Θες να πάμε μια βόλτα;» 

«Δεν έχω όρεξη.» 

«Το ίδιο μου λεγες κι εσύ παλιά κι όταν αρνιόμουν, με 

άρπαζες σηκωτό και με έπαιρνες!» Ο Χρήστος 

χαμογέλασε κι ο Μάριος το χάρηκε αυτό. «Επειδή δε 

μπορώ να σε σηκώσω, θα ήθελα να με ακολουθήσεις 

ευγενικά.» 

«Μισό να πάρω παρέα» είπε κι έπιασε το κινητό να 

στείλει δυο μηνύματα. Τα αγόρια τον περίμεναν από ώρα 

στην είσοδο. Τέσσερα χοντρά μπουφάν και σκούφοι 

στριμώχτηκαν σε ένα μικρό τρίθυρο αυτοκινητάκι που 

ξεκίνησε αγκομαχώντας τη νύχτα. 

«Πού πάμε παιδιά;» 

Η ταβέρνα κλειστή μα το τραπεζάκι που κάθονταν τους 

περίμενε στη γωνιά του. Μόνος φωτισμός τα φώτα της 

πόλης στα μακριά και τα αστέρια από πάνω τους. Την 

ηρεμία διέκοψε μια στιγμή ένα βουβό κλάμα. Στην αρχή, 

μέσα στο σκοτάδι, δεν κατάλαβαν ποιος ήταν. Η σκιά του 

Κυριάκου έσκυψε στα κάγκελα και μερικές σταγόνες 

δάκρυα χάθηκαν στα βράχια από κάτω. Ο Χρήστος τον 



 622 

πήρε αγκαλιά. Το παιδί θυμήθηκε τη μοναδική φορά που 

είχαν έρθει και γιατί. 

«Είχε πει πως θα μαστε μαζί, σα μια οικογένεια!...» 

«Ναι, Κυριάκο…» 

«Και τώρα;» 

«Πάλι είμαστε. Πάντα θα είμαστε.» 

Τα νυχοφαγωμένα τους δάχτυλα μπερδεύτηκαν στην 

προσπάθεια να σκουπιστεί. Ο Μάριος κι ο Γιώργος είχαν 

καθίσει στο άδειο από κάλυμμα και φαγητά τραπέζι κι 

αγνάντευαν τη πόλη απέναντι που έμοιαζε τόσο πολύβουη 

και συνάμα τόσο ήσυχη. Το κύμα ερχόταν πεισματάρικο 

να χτυπήσει το βράχο, να τον σμιλέψει, να παίρνει κάθε 

φορά μαζί του ένα κομμάτι του, εκδίκηση που του έμπαινε 

εμπόδιο.   

«Πάμε κάτω» πρότεινε ο Χρήστος και είχε πηδήξει ήδη 

τα κάγκελα. «Βγάλτε τα παπούτσια» ξανάπε μόλις 

πάτησαν στην αμμουδιά. Οι άλλοι υπάκουσαν στη 

βραχνάδα της φωνής του. Η υγρή άμμος μπήκε ανάμεσα 

στα δάχτυλα τους και πάγωσε τις πατούσες ως τον 

αστράγαλο. Μα, συνηθισμένοι στο νερό, δεν τους ένοιαξε. 

Ρίγη μόνο τους διαπέρασαν και τους έκαναν να τρίψουν 

το μπουφάν πάνω τους. 

Στην είσοδο της σπηλιάς κάθισαν και καθάρισαν τα 

πέλματά τους. Ο Χρήστος έπιασε με τη χούφτα λίγο νερό 



 623 

από το ποταμάκι και το έφερε στο στόμα. Οι  γλυφές 

σταγόνες στο πηγούνι αναμείχθηκαν με δυο αλμυρές που 

κατέβηκαν από τα μάγουλα. 

«Αυτή την σπηλιά την είχαμε βρει τυχαία.» αφηγήθηκε 

με σπασμένη φωνή.  «Ήταν καλοκαίρι και κατεβήκαμε να 

κάνουμε μια βόλτα εδώ, να χωνέψουμε τα ψαρικά που 

είχαμε φάει στην ταβέρνα. Ερχόμασταν συχνά. Δεν την 

είχε ανακαλύψει κανείς τότε, αλλά και τώρα νομίζω πως 

σπάνια έρχεται κάποιος. Ήταν η δική μας αμμουδιά, η 

δική μας θάλασσα, η δική μας σπηλιά…» 

«Δεν ξαναήρθατε;» ρώτησε ο Γιώργος. 

«Από τότε που γνώρισε και παντρεύτηκε τη Μαρία όχι. 

Την άφησα σε εκείνους. Την τελευταία φορά, καλοκαίρι, 

καύσωνας σωστός, ήρθε, με πήρε και στήσαμε σκηνή. Οι 

δυο μας. Δεν μπήκαμε μέσα. Σκεπαστήκαμε με τα άστρα 

και κοιμηθήκαμε!» Ξεφύσησε μελαγχολικά. Άρχισε να 

γελάει. 

«Τι ναι, Χρήστο;» Ο Μάριος απόρησε με το ξαφνικό 

γέλιο. 

«Ξέρετε τι κάναμε πριν κοιμηθούμε;» 

«Τι;» 

Πετάχτηκε όρθιος και έτρεξε μέχρι την ακροθαλασσιά. 

Πρώτα το μπουφάν, μετά η μπλούζα, το παντελόνι, ακόμα 



 624 

και το εσώρουχο. «Θα ρθείτε;» φώναξε και πριν 

προλάβουν να απαντήσουν είχε χαθεί στο σκοτεινό βυθό. 

Όταν ανέβηκε στην επιφάνεια, γύρισε ύπτια, άνοιξε τα 

χέρια σταυρό κι αφέθηκε, μέδουσα ανθρώπινη, στο κύμα. 

Το νερό έμπαινε στα αυτιά του, τον έκανε να τρέμει, να 

χτυπάει σα πολυβόλο το σαγόνι του, μα έμεινε εκεί. 

Κοντά του άκουσε πλατσουρίσματα. Οι φίλοι του είχαν 

έρθει. Μπήκε αλμύρα στα μάτια και δεν τον άφηνε να δει 

καθαρά τον ουρανό να φωτίζει μια παράξενη αρμάδα από 

τέσσερα κορμιά  που έπλεε κοντά στην αμμουδερή ακτή. 

Πάλι καλά που ο Μάριος είχε ξεχάσει την τσάντα της 

κολύμβησης στο πορτ μπαγκάζ με δυο πετσέτες μέσα και 

σκουπίστηκαν. Έβαλε και το καλοριφέρ τέρμα, 

ζεστάθηκαν σε πέντε λεπτά. Τα καθίσματα μόνο 

βράχηκαν αλλά δεν ένοιαζε τον οδηγό. Άφησαν τους 

μικρούς στο σπίτι του Κυριάκου και συνέχισαν για του 

Χρήστου. 

«Θέλω να σου διαβάσω κάτι» είπε με νόημα ο Μάριος 

κι έβγαλε από το πλάι της πόρτας του ένα μαύρο βιβλίο. Ο 

Χρήστος το αναγνώρισε αμέσως. Ήταν η Βίβλος του 

παππού. Ο Μάριος βρήκε το σελιδοδείκτη και γύρισε τη 

σελίδα. «Εδώ τον είχε, για αυτό το βρήκα» εξήγησε. Όση 

ώρα διάβαζε, ο Χρήστος είχε το βλέμμα του καρφωμένο 



 625 

στην άκρη του δρόμου και στη μύτη του μια μυρωδιά 

νοσοκομείου. Ένιωσε να ζεσταίνεται ξαφνικά. 

«Σε ευχαριστώ, φίλε μου» ψιθύρισε και βγήκε από το 

αυτοκίνητο. Στο πεζοδρόμιο χόρευαν μεταμεσονύχτιο 

βαλς δυο ξερά φύλλα. Τα ακολούθησε ως την άκρη του 

σπιτιού του. Πίσω ο Μάριος με τα φώτα καρφωμένα πάνω 

στον τρελό φίλο του. 

«Μα πού πας;» φώναξε πάνω από το θόρυβο του 

κινητήρα. Ο Χρήστος κοντοστάθηκε. 

«Πάρκαρε και κατέβα. Απόψε θα κοιμηθείς μαζί μου.» 

Ο Μάριος πήρε μια έκφραση άρνησης. «Κάποτε είχες 

πάρει λεωφορείο. Θα θυμηθούμε τα παλιά, Μαριάκο.» 

Και τα θυμήθηκαν: ο Μάριος στο κρεβάτι, ο Χρήστος 

στρωματσάδα, μόνο κοινό η ματιά στα αστέρια. 

 

Τα σκυλιά της γειτονιάς αλυχτήσανε μόλις έφτασε. Μια 

φωνή της μόνο κι όλα ησύχασαν. Μπήκε στο σπίτι, άναψε 

το φως και κάθισε δίπλα στο τζάκι. Κοίταξε τα χέρια της: 

αδρά και σκασμένα, τα δάχτυλα της παραμορφωμένα, 

μαρτυρούσαν εβδομήντα πέντε χρόνια ζωής κι εβδομήντα 

δουλειάς, από παιδί στο αλώνισμα, στον τρύγο, στο 

λιομάζωμα. Μισοφέγγαρο η πλάτη να θερίζει, να απλώνει 

τη σταφίδα, να καθαρίζει το σπίτι, σφιχτή η γροθιά να 

μαστιγώνει τους κλώνους της ελιάς και να ανακατεύει το 



 626 

μεγάλο καζάνι στη φωτιά να φάει φαμελιά κι εργάτες. Και 

μέσα σε όλα αυτά, έβρισκε χρόνο να γίνουν τα ίδια χέρια 

σκαρί να ταξιδέψουν παιδιά κι εγγόνια στη θάλασσα του 

ύπνου, να γίνουν σάρκινος αργαλειός να τους πλέξει 

προικιά και κουβέρτες καλές με το βελονάκι για το 

νυφίκιο κρεβάτι. Σε όλα τα εγγόνια της είχε κάνει κι από 

μία, μα ο πρώτος που την έστρωσε ήταν ο Άκης της. Του 

ετοίμαζε δεύτερη και περίμενε να πλέξει κουβερτάκι 

μάλλινο για το δισέγγονο που λαχταρούσε να ρθει. 

 Η πόρτα χτύπησε και πριν δώσει απάντηση ορμήσανε 

μέσα οι γειτόνισσες και οι συγχωριανές, που δεν 

πρόλαβαν να συλλυπηθούν έτσι όπως έφυγε βιαστική. 

Μαυροφόρες όλες τους, χορός από αρχαία τραγωδία, 

αρχίσανε το θρηνητικό διάλογο με τη γιαγιά. Κι αφού 

αποσώσανε το θρήνο και σφουγγίξανε τα δάκρυα σε 

μαύρα τσεμπέρια καθίσανε σιωπηλές γύρω της να της 

πούνε ένα λόγο παρηγοριάς, όπως κι εκείνη τους είχε πει 

σα χάσανε δικό τους. Στις δώδεκα, η πρώτη τράβηξε το 

γαϊτανάκι του αποχαιρετισμού κι άδειασε το σπίτι το ίδιο 

απότομα όπως γέμισε. 

Την είχε αφήσει ανολοκλήρωτη μέσα στο ψάθινο 

καλάθι με τη κλωστή και το βελόνι. Έπλεκε και ξένα 

προικιά να βγάζει κάτι παραπάνω, η αγροτική σύνταξη 

δεν την έφτανε. Την άπλωσε στο κρεβάτι. Μισή, σα τη 



 627 

ζωή του εγγονού της. Λευκή, σαν τη καρδιά του. Όμορφη, 

σαν εκείνον. Την τύλιξε προσεκτικά και βγήκε έξω. Στην 

άκρη της αυλής η καρέκλα που καθόταν ο άνδρας της κι 

έβλεπε το χωριό. Την πήρε ο ύπνος με το ασημένιο της 

κεφάλι γερτό στον κρύο πετρότοιχο να κοιτάει το ποτάμι 

του Γαλαξία. 

 

Με πήρες νεογέννητο από την αγκαλιά της μάνας μου 

και τη ζεστασιά που μου έδιναν τα άλλα μου αδέρφια. Με 

έκλεισες σε ένα μικρό κλουβί κι εγώ απορούσα που θα με 

πήγαινες. Φοβόμουν. Με έφερες σε ένα μεγάλο σπίτι και 

μου έβαλες γάλα σε ένα πιατάκι. Το ήπια όλο. Με πήγες 

σε ένα γιατρό και μου έκανες εμβόλιο να μαι υγιής. Μου 

έστρωσες ένα χαλί στην άκρη της βεράντας να κοιμάμαι 

και πριν φύγεις μου έδωσες μια μεγάλη αγκαλιά. Δεν 

φοβόμουν πια. Κοιμήθηκα κάτω από έναν ουρανό γεμάτο 

άστρα. 

Το επόμενο πρωί είχα ξυπνήσει πριν από σένα. Ύψωσα 

τα πόδια μου στο τζάμι μόλις σε είδα, χοροπηδούσα από 

τη χαρά μου. Τα χέρια σου μύριζαν όμορφα. Είδες που 

στα γλύφω; Σ’αγαπώ. 

Μετά άρχισες να με φωνάζεις με το νέο μου όνομα. Το 

άκουσα μια δυο, το έμαθα. Μετά έφυγες κι εγώ σε 

ακολούθησα μέχρι την πόρτα. Πού πας; 



 628 

Α, ξανάρθες! Πάμε βόλτα; 

Κοίτα πως μεγάλωσα! Α, τί ναι αυτό; Το δικό μου σπίτι! 

Πώς λέμε μεις «ευχαριστώ»; Γουφ! Δυο φορές. 

Δικό μου σπίτι και μια μεγάλη αυλή να παίζουμε. Ναι, 

ναι θα προσέχω τα λουλούδια. Κι όταν μεγαλώσω κι άλλο, 

θα προσέχω κι εσένα. 

Εμείς μόλις πάει να γίνει κάτι κακό, το καταλαβαίνουμε. 

Δεν ξέρω πως, αλλά το καταλαβαίνουμε. Δεν θέλω να σε 

αποχαιρετήσω. Όχι, μην φύγεις. Σε παρακαλώ. Γουφ… 

Πού είσαι; Απόψε δε γύρισες. Η Μαρία έφυγε κι άφησε 

την πόρτα ανοικτή. Έρχομαι να σε βρω. 

Η μύτη μου δεν κάνει λάθος. Σε βρήκα. Τι κάνεις εκεί; 

Δε σε βλέπω. Ήρθα, κοίτα με, ήρθα!  

Η μυρωδιά σου είναι εδώ , αλλά εσύ πουθενά. Έφυγες. 

Ξέρω πως δεν θα ξανάρθεις. Δεν ξέρω το πώς, απλά το 

ξέρω. 

Ήρθα πάλι και θα μείνω εδώ, μαζί σου. Για πάντα. Θα 

κοιμηθώ όπως τη πρώτη φορά που σε γνώρισα, κάτω από 

τα άστρα. 

 

Κι όλοι κοιμήθηκαν κάτω από τον ουρανό, με τελευταία 

σκέψη πριν σφαλίζουν τα ματοτσίνορα, πως κάποιον είχαν 

εκεί ψηλά και τους έβλεπε. 

 



 629 

Το κρύο πάτωμα τον ανατρίχιασε κι έδιωξε τον ύπνο 

από τα μάτια του. Όχι πως είχε κοιμηθεί και πολύ. Η 

Σοφία σηκώθηκε πιο νωρίς, μάζεψε σημειώσεις και 

κουράγιο, ήπιε μια κούπα πικρό καφέ κι έφυγε για τη 

Σχολή. Είχε ακυρώσει τα μαθήματα της εβδομάδας, 

κράτησε μόνο το τμήμα του Μεταπτυχιακού. Ένιωσε υγρό 

το μάγουλο του. Τον είχε φιλήσει. 

Πρωί καθημερινής. Σε μισή ώρα έπρεπε να ναι στη 

δουλειά και τα δέματα να έρθουν και να φύγουν. Χθες 

δούλεψαν τρεις εργάτες για τα ευπαθή προϊόντα. Σήμερα 

κανονικά. Τα μαλλιά του ήθελαν λούσιμο, έσταζαν το 

λάδι. Βούλιαξε στη μπανιέρα. Στους ιριδισμούς του νερού 

είδε τον γιο του ενός χρόνου, να προσπαθεί να τον κάνει 

μπάνιο κι αυτός να τινάζει τα νερά πάνω του. Στο τέλος 

ήταν αυτός πιο βρεγμένος από το παιδί. Αντί για το 

αφρόλουτρο του μύρισε τη μυρωδιά από μωρουδίστικη 

επιδερμίδα. Δεν ήξερε αν τα μάτια του ήταν κόκκινα από 

τα χημικά ή την ανάμνησή του. 

Ο κάδος της κουζίνας ήταν γεμάτος. Τον έδεσε γερά και 

πρόσεχε να μην χτυπήσει πουθενά, σκιστεί και αδειάσει το 

περιεχόμενο του. Το φως του ήλιου τον τύφλωσε στην 

έξοδο. Η σακούλα έπεσε στο κατώφλι κι άνοιξε. Τα 

σκουπίδια χύθηκαν κι ανακατεύτηκαν σα τις μέρες του. Τι 

μπέρδεμα κι αυτό! Προχθές ήταν μια χαρά, χθες έθαψε το 



 630 

παιδί του, σήμερα έκανε δουλειές του σπιτιού σα να μην 

συνέβαινε τίποτα... Η δροσερή πρωινή αύρα έριξε μια 

τούφα τρίχες στα μάτια του, έβλεπε τη γειτονιά του μέσα 

από τη κουρτίνα των μαλλιών του. Έχασε ένα, του μείναν 

τρία, έπρεπε να κάμει τη καρδιά του πέτρα, γρανίτη 

σωστό, και να συνεχίσει, να πηγαίνει στη δουλειά, να τους 

φροντίζει, ακόμα και να πετάει τα σκουπίδια. Μα και 

τώρα που τα σκεφτόταν αυτά, του φαινόταν τόσο μακρινά 

όλα, σαν ένα μεγάλο ψέμα, σαν ένα αστείο που του 

σκάρωσαν κι, όταν το μάθει, θα σκάσουν όλοι στα γέλια. 

Πως θα γυρίσει, θα κοιτάξει μέσα κι ο Άκης θα βγαίνει 

από την κουζίνα. Πως θα στραφεί στο τέρμα της γειτονιάς 

και θα τον δει να έρχεται. Τίποτα δε συνέβη. Κανείς δεν 

βγήκε, κανείς δεν πέρασε από μπροστά του. Με γυμνά 

χέρια άρχισε να μαζεύει τα χυμένα απορρίμματα. Ένα 

σπασμένο γυαλί του έκοψε το δάχτυλο. Σηκώθηκε να βρει 

γάζα, μα ο ήχος στο πίσω μέρος του σπιτιού τον 

πισωγύρισε.  

Τα ηλιοκαμμένα μπράτσα και σβέρκος δεν του άφησαν 

αμφιβολία για το ποιος είχε πάει στη γωνιά της 

περίφραξης κι έσκαβε με μανία το χώμα. Δεν του φώναξε, 

δεν τον ενόχλησε, μόνο μίλησε όταν πια είχε πλησιάσει 

κοντά. 

«Σκάψε πιο δεξιά από κει που σκάβεις τώρα.» 



 631 

Ο Αλέξανδρος κάρφωσε την αξίνα στη γη, πήρε δυο 

τρεις ανάσες και συνέχισε. Δε γύρισε, ήξερε τη φωνή, τη 

ζεστασιά της. Μερικά χτυπήματα αργότερα ακούστηκε ο 

χτύπος πάνω στο μέταλλο. Καθάρισε με γυμνό χέρι το 

αντικείμενο που βρήκε και το τράβηξε πάνω. Είχε πια 

σκουριάσει αλλά ήξερε πολύ καλά τι ήταν. Ήταν ένα 

μεταλλικό κουτί για μπισκότα, το πλατύ κυλινδρικό με τη 

φωτογραφία από λουλούδια ή κάστρα στο σκέπασμα, 

εκείνο που καταλήγει να φυλάει τις κλωστές και τις 

βελόνες σχεδόν σε κάθε σπίτι, που κάθε φορά λαχταράμε 

να φάμε ένα τραγανό μπισκότο κι απογοητευόμαστε όταν 

διαπιστώνουμε ότι έχει μόνο κουβαρίστρες και κουμπιά. 

Απορημένος γύρισε και κοίταξε τον πατέρα του. 

«Το ζήτησε ο Άκης. Μου είπε τι κάνατε και το χώσαμε 

εκεί κρυφά από σένα. Για να χει θησαυρό στην αυλή…» 

Τις τελευταίες λέξεις τις ανακάτεψε με ένα κόμπο στο 

λαιμό κι ένα τρέμουλο στα χείλη. Έφυγε κι άφησε το γιο 

του να τρέχει πίσω στο χρόνο, όπως ο ιδρώτας στο στέρνο 

του. Κάθισε στο λάκκο που έσκαψε, έβαλε τα κλάματα, 

σκούπισε τη μούρη του και τη γέμισε λάσπη. 

Προσπαθώντας να σταματήσει την αιμορραγία, κίνησε 

για την είσοδο. Μα αυτόν που είδε να στέκει τώρα εκεί 

του έκοψε την κυκλοφορία του αίματος. Ήταν ο 

τελευταίος άνθρωπος που περίμενε να δει στην πόρτα του 



 632 

σπιτιού του. Αν ήταν άλλος, θα τον είχε πετάξει έξω με τις 

κλωτσιές. Αυτός δεν θα το κανε ποτέ, είχε δεν είχε χάσει 

παιδί. Αντίθετα, άνοιξε διάπλατα την πόρτα, αφήνοντας 

σταγόνες αίματος στο πόμολο.  

«Πέρνα μέσα, μπάρμπα Πανάγο.» 

Αφού τύλιξε γερά ένα λευκοπλάστη στο δάχτυλό του, 

βγήκε στο σαλόνι. Ο γέρος καθόταν απέναντι από τις 

φωτογραφίες και τις κοιτούσε. Η όραση του δεν είχε 

χαλάσει καθόλου, δεν φορούσε καν γυαλιά, μάτια γέρικου 

αετού. 

«Τα παιδιά σου;»  

«Ναι, θείε.» 

«Τα έβλεπα μικρά στο δρόμο…» 

«…και τους πετούσες πέτρες» σκέφτηκε ο Βασίλης. 

«Ποιόν έχασες;» 

«Αυτόν εδώ.» 

«Όμορφο παληκάρι. Μοιάζει του αδερφού μου.» Η 

αναφορά στο νεκρό πατέρα του έκανε το Βασίλη να 

ανατριχιάσει. Ο Άκης ήταν ο μόνος που έμοιαζε στον 

παππού του τόσο. Κι ήταν και οι δυο νεκροί. 

«Ήρθα να σου πω συλλυπητήρια.» 

«Σε ευχαριστώ θείε. Κάθισε. Να σου βάλω νερό, καφέ, 

τι θες;» Εκείνη την στιγμή μπήκε μέσα ο Αλέξανδρος με 

το σκουριασμένο κουτί στα χέρια. «Πήγαινε πλύσου κι 



 633 

έλα να φτιάξεις καφέ να  πιούμε.» Ήθελε να τον 

αγκαλιάσει να του πει πόσο τον αγαπάει, αλλά κρατήθηκε. 

«Πάρε και τηλέφωνο στην εταιρεία και πες ότι δεν θα πάω 

σήμερα.» 

Πήρε μια καρέκλα και κάθισε απέναντι από το θειο του. 

Ο γέρος αμίλητος, είχε το βλέμμα ακόμα πάνω στις 

φωτογραφίες. Σα να μην ήθελε να τον κοιτάξει. Τα όσα 

είχε κάνει, τα όσα είχε πει, τα ψέματα και τις κατηγορίες 

που αράδιαζε για τον αδερφό και την οικογένεια του θα 

του κρατούσαν το λαιμό στραμμένο μακριά από τη 

καθαρή, χωρίς ενοχές και τύψεις, ματιά του ανιψιού του. 

Αλλά η παλιά του σκληράδα δεν ήταν πια στο ζαρωμένο 

πρόσωπό του, οι κακές λέξεις δε βγήκαν αυτή τη φορά 

από το ξεδοντιασμένο του στόμα. Σα να μην ήταν ο θείος 

του αυτός. Πέρασαν έτσι δυο λεπτά. 

«Ε, μπάρμπα!» Ο γέρος έμοιασε να ξυπνάει από 

λήθαργο. «Τι κάνουν τα ξαδέρφια μου;» 

«Καλά είναι. Δεν πρόλαβα να τους το πω να έρθουν. 

Στέλνουν συλλυπητήρια.» 

«Να ναι καλά.» 

Ο Αλέξανδρος έφερε τους καφέδες  και νερό. «Ποιός 

είσαι συ;» 

«Αυτός είναι ο Αλέξανδρος.» 



 634 

«Μοιάζεις στη γιαγιά σου. Κάθισε.» Ο μπάρμπα-

Πανάγος κατέβασε τα μάτια στο πάτωμα σα να έψαχνε 

από πού να αρχίσει. «Δεν με περίμενες ε;» 

«Να πω την αλήθεια, όχι.» 

«Εγώ πάλι δε περίμενα να με δεχτείς. Την τελευταία 

φορά, θυμάσαι, σε έδιωξα.» 

«Δεν πειράζει θείε…» 

«Πειράζει, πως!» Έξυσε το χαρακωμένο από τις ρυτίδες 

μέτωπό του αμήχανα. Κάτι ήθελε να πει, μα δεν του 

βγαινε. Δεν ήταν ούτε ψέμα, ούτε βρισιά. Ήταν κάτι πιο 

μεγάλο, πιο σημαντικό. Βρήκε το θάρρος και κοίταξε το 

Βασίλη. 

«Θα με συγχωρήσεις ποτέ; Συγχώρεση ψάχνω!» Τα 

γέρικα βλέφαρα γέμισαν δάκρυα. « Εδώ και δυο βδομάδες 

γυρίζω και ζητάω συγχώρεση…» 

«Τι συγχώρεση, μπάρμπα;» 

Έβγαλε ένα μαντήλι και σκούπισε τη μύτη του, μέχρι 

που την κοκκίνισε. «Πεθαίνω, Βασίλη.» Το είπε τόσο 

ήρεμα, σα να επρόκειτο για το πιο απλό και καθημερινό 

πράγμα στον κόσμο. 

«Θείε, μην λες τέτοια, σε παρακαλώ! Μια χαρά σε 

βλέπω, καλοστεκούμενος είσαι!» 



 635 

«Βασίλη, καρκίνο έχω. Είμαι γεμάτος. Οι γιατροί μου 

δίνουνε ένα δυο μήνες να ζήσω. Όταν ήρθες να με δεις, το 

χα μάθει δυο μέρες μοναχά. Θα με συγχωρέσεις;» 

Έσκυψε και του έπιασε τα χέρια. Είχε να το κάνει 

χρόνια. Ήταν αδρά, δουλεμένα, ένιωσε πως ξανάπιανε τον 

πατέρα του. Του ήρθε μια έντονη επιθυμία να τα φιλήσει 

και να πάρει την ευχή τους, όπως έκανε κάθε 

Πρωτοχρονιά στο πατρικό του. Και στο βάθος της ψυχής 

του ένιωσε πως ποτέ δεν του είχε πιάσει κακοσύνη. Πως, 

τελικά, περίμενε αυτή τη στιγμή, μα όχι με τέτοια αφορμή. 

«Ναι, θείε μου. Σε συγχωρώ…» 

 Ο γέρος έγειρε αργά ξαλαφρωμένος στην θέση του. « 

Έχε την ευχή μου! Πήγα κι από τη μάνα σου…» 

«Και;» 

«Είχε αποκοιμηθεί στη καρέκλα του πατέρα σου. Με 

συγχώρεσε κι αυτή. Όλοι με συγχωρέσανε, να ναι καλά, 

δεν έχω βάρος στη ψυχή μου. Ήμουνα κακός άνθρωπος 

παιδί μου, πολύ κακός. Ήθελα να φάω τον κόσμο, να 

φάω! Έτρωγα λεφτά, περιουσίες και δε χόρταινα. Τα βαζα 

στην τράπεζα και χολοσκούσα μη τα χάσω. Και τώρα που 

τα θέλω, δε βοηθούνε τα έρμα. Χαρτιά σκέτα είναι! Και τι 

θα πάρω μαζί μου; Δυο μέτρα γης όλα κι όλα. Τα σάβανα 

τσέπες δεν έχουνε…» 

«Δίκιο έχεις θείο. Χαίρομαι που το κατάλαβες.» 



 636 

 «Πήρα μια απόφαση. Τελευταία, αλλά καλή. Δεν 

άφησα τίποτα στην άκρη, πέρα από λίγα χιλιάρικα να με 

θάψουνε. Τα παιδιά μου τα έχω σπουδαγμένα και 

σπιτωμένα, με τις δουλείες και το μερτικό τους.» Είπε 

πολλά ο Πανάγος και κόλλησε η γλώσσα του. Με 

τρεμάμενο χέρι έριξε λίγο νερό στο ξερό του λαρύγγι. «Τα 

υπόλοιπα τα μοίρασα στα δυο. Τα μισά τα δωκα σε 

χωριανούς που είχανε ανάγκη, που πεινούσανε. Ω, την 

έρμη κρίση, ήταν πολλοί! Πήγαινα κρυφά τη νύχτα, μη με 

δει κανείς, κι έριχνα ένα φακελάκι λεφτά κάτω από την 

πόρτα τους. Την επόμενη μέρα σούσουρο στο χωριό, 

ποιος και γιατί…» 

«Πού να πάει το μυαλό τους σε σένα, ε;» 

«Α, τους την έφερα!» Γέλασαν. Μετά από χρόνια 

γέλασαν ξανά μαζί. 

«Τα υπόλοιπα είναι εδώ…» Τράβηξε ένα φάκελο από 

την εσωτερική τσέπη του σακακιού του. «Τη μισή μου 

περιουσία την έκανα με τα κλεμμένα του αδερφού μου. Ο 

αδερφός σου πήρε τα δικά του, πάρε κι εσύ τα δικά 

σου…» Ο Βασίλης πήρε το φάκελο, μα δεν τον άνοιξε. 

Από το σχήμα κατάλαβε ότι είχε μέσα ένα βιβλιάριο 

τράπεζας. «Ήρθα σε άσχημη ώρα, παιδί μου το ξέρω. Μα 

μην τα αρνηθείς, σε παρακαλώ.» 

«Θείε, δεν είναι ανάγκη να το κάνεις…» 



 637 

«Ό, τι είχα να το κάνω, το έκανα.» Σηκώθηκε αργά να 

φύγει. Στράφηκε στον Αλέξανδρο. «Κι εσύ, παλικάρι μου, 

να μοιάσεις του πατέρα σου και του παππού σου και να 

αγαπάς όλον τον κόσμο!» Ο Αλέξανδρος κούνησε το 

κεφάλι χαμογελώντας. «Κι εμένα μακάρι να με 

συγχωρέσει ο Θεός…» 

«Θα σε συγχωρέσει θείε. Ζήτα συγχώρεση κι από Αυτόν 

και θα το κάνει.» Οι ρυτίδες δίπλα στα μάτια του γέρου 

γέλασαν. «Θα σε πάω στα λεωφορεία.» 

«Στο νοσοκομείο θα πάω. Με περιμένει ο γιατρός.» 

«Εγώ θα σε πάω.» 

Ο μπάρμπα- Πανάγος κάθισε έξω από το ιατρείο. Το 

φως του ήλιου ζέστανε τη μελαμψή του επιδερμίδα. 

Έγειρε το κεφάλι πίσω, κοίταξε τον ουρανό, τον είδαν να 

ψιθυρίζει κάτι κι αποκοιμήθηκε. Όταν η νοσοκόμα 

φώναξε τον αριθμό του, τον κούνησαν να ξυπνήσει. Το 

μόνο που κινήθηκε ήταν το χαρτάκι που έπεσε στο 

πάτωμα από ένα άψυχο χέρι. Ο μπάρμπα-Πανάγος, 

εκείνος ο ανώνυμος καλός σαμαρείτης της υστερνής του 

ώρας, βοήθησε να ξεχρεώσουνε τρεις αγρότες, να 

σπουδάξουνε δυο φοιτητές και τέσσερεις νιόπαντροι να 

στήσουνε σπιτικό. Ο μπάρμπα- Πανάγος, εκείνος ο 

τσιφούτης που δεν έδινε «του αγγέλου του νερό», που 

ήθελε να φάει τον κόσμο ολόκληρο, πήρε τα δυο μέτρα 



 638 

γης, ντύθηκε ένα σάβανο χωρίς τσέπες κι ανηφόρησε 

ξανάλαφρος να βρει τον αδερφό του. 

 

Σαν επέστρεψε από το νοσοκομείο, βρήκε τη Σοφία να 

τον κοιτάει έντρομη. 

«Βασίλη ήρθε η αστυνομία…» 

Το είδε από τη χαραμάδα της πόρτας, αφημένη πάνω 

στο κρεβάτι. Ξαναμάτωσε η καρδιά στο στήθος, όπως το 

τραύμα κάτω από τη γάζα. Έμεινε να το κοιτάει σαν 

κατάδικος στο εκτελεστικό απόσπασμα. Τα χέρια 

κολλημένα στα πλευρά, το κορμί του καρφωμένο με χίλια 

καρφιά στο πάτωμα, ούτε μπρος, ούτε πίσω. Κι αυτό εκεί, 

να κρατάει την τελευταία αναπνοή, το τελευταίο άγγιγμα, 

την τελευταία λέξη του γιου του, ερμητικά κλεισμένα μαζί 

με τα ματωμένα του πράγματα, μέσα στο σακίδιο που είχε 

μαζί του.  

Η ματιά της Σοφίας του έλεγε όχι, να μην το ανοίξει. 

Όχι ακόμα. Μα δε μπορούσε να του αρνηθεί να μην το 

αγγίξει. Σχεδόν το αγκάλιασε. Έσφιξε με δύναμη τα 

λουριά του πάνω του, τα μύρισε. Και τότε το είδε. Είδε 

γιατί το είχαν βάλει επίτηδες έτσι, να ναι η μια του μεριά 

αθέατη, σαν το φεγγάρι. Το γύρισε ανάποδα και γονάτισε 

μπροστά του. Για αυτό του έλεγε η Σοφία όχι. Στην κάτω 

αριστερή μεριά ήταν ένας σκούρος λεκές. Τα δάχτυλα του 



 639 

δίστασαν να τον ακουμπήσουν, μα στο τέλος δεν άντεξαν. 

Το ξεραμένο αίμα του παιδιού του είχε απλώσει και είχε 

ποτίσει το συνθετικό ύφασμα. Έφερε τα χέρια στο μέτωπο 

κι έμεινε εκεί. Σηκώθηκε μετά από ώρα, αφού είχαν 

πονέσει τα γόνατα και είχε μαλακώσει η καρδιά. Το 

φύλαξε κάτω από το ράφι με τα μετάλλια. 

Τους έπιασε το φανάρι, μα το παιδί δεν ήταν εκεί. 

Ανηφόρησαν για το νεκροταφείο. Στην είσοδο μερικά 

στεφάνια, με τις κορδέλες τους να ανεμίζουν στο φύσημα 

του αέρα. Αναγνώρισε το δικό τους, της Μαρίας, της 

ομάδας. Μόνο ένα όνομα του ήταν παντελώς άγνωστο. 

«Είναι του καθηγητή μου…» ψιθύρισε πίσω του ο 

Αλέξανδρος. 

«Να του πεις ευχαριστώ τώρα που θα πας.» 

 Νόμισαν πως θα ταν μόνοι, μα δεν ήταν. Μπροστά από 

τον τάφο του ήταν ο πιο πιστός του φίλος. 

«Άργο…Άργο!» Η Σοφία γονάτισε κι αγκάλιασε το σκυλί. 

Εκείνο κούρνιασε στην αγκαλιά της γρυλίζοντας. 

«Άκη…Άκη! Παιδί μου! Και τα ζώα σ’ αγαπάνε!» Η 

φωνή της διαπέρασε τη σιγαλιά. Και τότε άρχισαν να 

σηκώνονται  γύρω της κεφάλια, μαύρα χαμόμηλα σε μια 

μαρμάρινη γη. Το χέρι που ακούμπησε δεν ήταν του 

άνδρα της, μα ήταν το ίδιο ζεστό το χάδι του. Στον ήλιο 

που την τύφλωνε αναγνώρισε μια άγνωστη γυναικεία 



 640 

φιγούρα. Την βοήθησε να σηκωθεί. Σε μια γύρα του 

κεφαλιού της είδε κι άλλους ανθρώπους να την κοιτάνε. 

Ήταν αχρείαστος πλεονασμός να ρωτήσει τι κάνουν εκεί, 

οπότε ρώτησε μια συνηθισμένη ερώτηση σε τέτοια μέρη. 

«Ποιόν έχεις εδώ;» 

Η γυναίκα την οδήγησε δυο σειρές παρακάτω, μπροστά 

σε έναν τάφο στολισμένο με άσπρα και μπλε λουλούδια. 

Μια κοπέλα όχι πάνω από τριάντα χρονών, τους κοιτούσε 

από μια ξεθωριασμένη φωτογραφία. 

«Την κόρη μου έχω…» 

«Καλή μου…» Η Σοφία χάιδεψε απαλά τη πορσελάνη. 

«Την έχασα πριν τρία χρόνια. Η κακιά αρρώστια την 

χτύπησε στο τελευταίο έτος της σχολής της. Το πάλεψε 

μέχρι τέλος. Όταν πια καταλάβαινε ότι πλησιάζε η ώρα να 

μας αφήσει, μας παρακάλεσε να την πάμε στην παραλία, 

στο χωριό των γονιών μου, που περνούσε μικρή τα 

καλοκαίρια. Δεν της αρνηθήκαμε. Τη σηκώσαμε στα 

χέρια, βαριά δεν ήταν, τριάντα σαράντα κιλά όλη κι όλη, 

την βουτήξαμε στο νερό, τελευταίο μπάνιο. Πόσο 

χαρούμενη ήταν να βλέπατε! Το βράδυ ήθελε να κοιμηθεί 

έξω, να βλέπει τα αστέρια. Όπως όταν ήταν παιδί και 

κοιμόταν κατάχαμα στην τσιμεντένια αυλή. Δε της χαλάς 

χατήρι… 



 641 

Κουρασμένοι ήμασταν, μας πήρε ο ύπνος. Όταν 

ξυπνήσαμε, την βρήκαμε να κείτεται πάνω στην άμμο, με 

το ένα χέρι εκεί που σκάει το κύμα. Σηκώθηκε το βράδυ 

και ήθελε να φτάσει τη θάλασσα. Τη θάλασσα που 

αγάπησε. Πρόφτασε να ακουμπήσει τον αφρό και 

πέθανε… 

Για αυτό της βάλαμε μπλε κι άσπρα λουλούδια.» 

Όση ώρα έλεγε την ιστορία, μαζεύτηκαν κι οι υπόλοιποι 

γύρω τους. Ήρθα να συλλυπηθούν τους γονείς του 

παλληκαριού που θάψανε χθες. Δυο νέοι φρόντιζαν τον 

τάφο του ενός έτους μωρού τους, που πέθανε ξαφνικά 

στον ύπνο του, ένα τάφο κατάφορτο με παιχνίδια και μια 

πολύχρωμη σβούρα να φέρνει τρελούς κύκλους στον 

άνεμο. Ο Βασίλης είδε την κοιλιά της κοπέλας να 

φουσκώνει λίγο και χάρηκε. Ένας άλλος πατέρας ερχόταν 

εδώ και πέντε χρόνια στον τάφο του φαντάρου του, που 

τον σκότωσε σε τροχαίο ένα καμιόνι του στρατού. Τρεις 

χήρες γυναίκες καθάριζαν τον τάφο των ανδρών τους, 

ένας γιος ήρθε για τον οικογενειακό τάφο των γονιών του. 

Μέρα με τη μέρα, γνώρισαν κι άλλους πολλούς, σε 

αρκετή ακτίνα γύρω από τον δικό τους νεκρό, 

μοιράστηκαν το πόνο τους, υπήρξαν άνθρωποι να τους 

καταλάβουν, να το λένε και να το εννοούν. Δεν ήταν 

μόνοι.  Όταν συμπληρώθηκαν δυο μήνες έκαναν ένα 



 642 

μικρό τραπέζι σε μια κοντινή ταβέρνα στους καινούριους 

φίλους, που η φιλία τους φύτρωσε, λευκό χρυσάνθεμο, 

στο χώμα ενός νεκροταφείου. 

 

Το απόγευμα της μεθεπόμενης μέρας, όταν επέστρεψαν 

από την απογευματινή επίσκεψη στο νεκροταφείο, ο 

Βασίλης παρατήρησε το ξερό χώμα στα λουλούδια. Δεν 

είχε ξαναβρέξει κι αποζητούσαν νερό. Τι του έφταιγαν να 

τα παρατήσει; Άφησε την Σοφία να αλλάξει- ο Γιάννης 

είχε υπηρεσία, ο Αλέξανδρος είχε επιστρέψει στην 

ανασκαφή κι η Μαρίνα στις πτήσεις- και βγήκε να 

ποτίσει.  Λαίμαργα ρουφήξανε το νερό οι γλάστρες κι ο 

ίδιος μετάνιωσε που τα παραμέλησε. Στην άκρη του 

ματιού του έπιασε μια κίνηση κι όταν σήκωσε το κεφάλι 

είδε ένα χέρι να τεντώνεται πάνω από τα κάγκελα. 

«Δεν κατάφερα να έρθω στην κηδεία, δεν είχα που να 

την αφήσω. Ήλπιζα να σας βρω εδώ, αλλιώς θα χτυπούσα 

το κουδούνι. Τα θερμά μου συλλυπητήρια.» 

 Κοίταξε τον γείτονα και την γυναίκα του στο 

αναπηρικό καροτσάκι. Εκείνη είχε στρέψει το βλέμμα στο 

δρόμο και δεν τον κοιτούσε καθόλου. « Σας ευχαριστώ 

πολύ. Θα έρθετε να πιούμε έναν καφέ;» 

«Είναι η ώρα της βόλτας της κι αν σταματήσουμε, θα 

αρχίσει να διαμαρτύρεται.» 



 643 

«Τότε μισό λεπτό.» 

Ακούμπησε ένα μικρό γλαστράκι βασιλικό στα 

μαραμένα χέρια της γυναίκας. Το βλέμμα της παρέμενε 

στυλωμένο στο κενό, μα του φάνηκε πως χαμογέλασε. 

Έμεινε να τους κοιτάει, ώσπου το καροτσάκι έστριψε στη 

γωνία. Θαύμαζε το κουράγιο, την υπομονή μα πιο πολύ 

την αγάπη που της έδειχνε, μια αγάπη που έμοιαζε 

ακατάλυτη και μεγάλωνε μέρα τη μέρα . Υγιής ή 

ανάπηρη, ήταν πάντα η γυναίκα του. Ξαναπήρε το 

λάστιχο για τις τελευταίες πέντε γλάστρες. Και τότε το 

άκουσε. Ο ήχος που ήρθε από το εσωτερικό του σπιτιού 

ανέβηκε σαν κισσός σε όλο του το κορμί και το 

μαρμάρωσε. 

Απόγευμα. Πότισμα. Τηλέφωνο.  

Όχι πάλι. 

Η Σοφία έσφιγγε στα χέρια της μια πετσέτα και 

γούρλωνε τα μάτια από την πόρτα της κουζίνας. Ο 

Βασίλης πήγε γοργά στο τραπεζάκι του τηλεφώνου, μα 

μέσα του πισογύριζε δυο βήματα, για κάθε ένα που έκανε. 

Ο αριθμός άγνωστος. Ο σφυγμός του βαρούσε σφυριές 

στα αυτιά του. Η ανάσα του γρήγορη και βαριά, σαν 

ατμομηχανή σε ανηφόρα. Το μισό μέτρο μέχρι το αυτί του 

έμοιαζε ατελείωτο. 

«Ναι;» 



 644 

«Κύριε Βασίλη, ο Γιώργος είμαι.» Πέρασε το χέρι στα 

μαλλιά του, ξεφύσηξε, έκανε νόημα στη Σοφία να 

ηρεμήσει. 

«Ο πατέρας μου θέλει να έρθει να σας δει το βράδυ. 

Μπορεί;» 

«Φυσικά αγόρι μου! Το ρωτάς;» Ήταν πιο πολύ 

χαρούμενος για την έκβαση του τηλεφωνήματος, παρά για 

την επίσκεψη του παλιού του φίλου. 

Όταν άνοιξε την πόρτα το βράδυ, δεν αντίκρισε μόνο 

τον Γρηγόρη με το γιο του. Πίσω του ακολουθούσαν δέκα 

άνδρες και γυναίκες, άγνωστοι σε αυτόν. 

«Βασίλη, δεν τους βρήκα όλους. Οι περισσότεροι, όμως, 

είμαστε.» 

Το μυαλό γύρισε τις σκουριασμένες του αλυσίδες και 

τράβηξε από τα βάθη του τις αναμνήσεις. Άνοιξε τα 

σκονισμένα του βιβλία, βρήκε εικόνες, ήχους, αισθήματα 

και τα άπλωσε μπροστά στα μάτια του. Κι όλα 

πισωγύρισαν σχεδόν τριάντα χρόνια, για να γίνει ξανά 

φοιτητής και να κλάψει στις παλάμες του, όπως το πρώτο 

βράδυ στην  φοιτητική εστία. Τα χέρια τους πάνω του είχε 

να τα νιώσει από την τελευταία αγκαλιά στον σταθμό των 

λεωφορείων ή του τραίνου, τις φωνές τους να τις ακούσει 

από τότε που του έλεγαν αντίο. Μετά από μέρες, έκλαιγε 

από χαρά. Τους αναγνώρισε όλους από τα χαρακτηριστικά 



 645 

τους, τα μάτια, το δέρμα, την κοψιά του προσώπου. Σε 

έναν μόνο στάθηκε πιο πολλή ώρα. Ο φίλος του που 

έπαιζε κιθάρα μπήκε τελευταίος και στάθηκε στην πόρτα. 

Αφού τον αγκάλιασε και τον φίλησε, θέλησε να μάθει πιο 

πολλά. 

«Οι γονείς σου, οι γονείς μας- οι πιο πολλοί κούνησαν 

θλιμμένα το κεφάλι στην αναπόληση των κυριακάτικων 

μεσημεριών- τι απέγιναν; Πέρασα από το σπίτι και δεν 

τους βρήκα.» 

«Μετακόμισαν. Μετά που τελείωσα και βρήκα δουλειά, 

φύγανε για το χωριό.» 

«Ζούνε;» 

«Ο πατέρας μου πέθανε πριν δυο χρόνια, η μητέρα μου 

πριν πέντε. Είχαν πάντα τη κουβέντα σου.» 

Αφού ξεπέρασε το σοκ, σηκώθηκε και παράγγειλε, μιας 

και δεν προλάβαινε η Σοφία να μαγειρέψει για τόσα 

άτομα. «Έπρεπε να μου το πεις, Γρηγόρη, να χουμε 

ετοιμάσει κάτι.» 

«Εμείς να συλλυπηθούμε ήρθαμε, έναν καφέ θα 

πιούμε.» 

«Τα ίδια λέγαμε κι εμείς κάποτε και θυμάσαι πως 

αντιδρούσε ο πατέρας του φίλου μας από εδώ!» Πήγαν να 

γελάσουν, μα το πνίξανε. Φάγανε όσο πιο ήσυχα 

μπορούσαν. Λείπανε μερικά παιδιά, μα πιο πολύ 



 646 

αισθάνθηκε την απουσία των δυο φοιτητικών «γονιών» 

του. 

«Μήπως έχεις φέρει κιθάρα;» ρώτησε την ώρα που 

έτρωγαν το επιδόρπιο. 

«Όχι, δεν την κουβαλάω μαζί μου πάντα, αλλά και τώρα 

δε ταιριάζει με την περίσταση.» 

«Ο πατέρας μου έφερε τη δική μου σήμερα! Την έχω 

στο αυτοκίνητο.» είπε ο Γιώργος πάνω στον εφηβικό του 

ενθουσιασμό κι αμέσως δαγκώθηκε, κεραυνοβολημένος 

από το βλοσυρό βλέμμα του πατέρα του.  

«Μπορείς να πας να τη φέρεις;» 

Η Σοφία έσκυψε στο αυτί του. «Βασίλη, έχουμε 

πένθος…»  

Την κοίταξε με ένα βλέμμα γεμάτο παράκληση. «Άφησε 

το, μόνο λίγο σε παρακαλώ…» Υποχώρησε και κατένευσε 

με ένα χάδι στον ώμο του. 

Ο Γιώργος έφερε την κιθάρα κι ο παλιός του φίλος 

άρχισε να την κουρδίζει. 

«Σου έχει σπάσει μια χορδή. Έχεις άλλες;» 

Ο Γιώργος πριν απαντήσει, γύρισε και κοίταξε τον 

Βασίλη. Τώρα ήξερε πως είναι να σπάνε οι χορδές. Ο 

Άκης είχε παίξει λίγο στην ορχήστρα της ζωής του 

μικρού, μα οι παρτιτούρες είχαν για πάντα χαθεί. Στις 

πρώτες νότες τα μάτια πλημμύρισαν. Στις επόμενες ήταν 



 647 

κλειστά και ταξίδευαν, πουλιά αποδημητικά, πίσω στις 

φωλιές των φοιτητικών χρόνων. 

19. 

 

Αγριέψανε τα γένια μου. Τρυπάνε τα δάχτυλα σαν τα 

περνώ από πάνω τους, γίνανε μικρά σπαθιά που 

ορθώνονται μετά από μάχη. Δε με έφτανε το μαχαίρι στη 

καρδιά, έχω κι αυτά. Δε περίμενα να ναι τόσο σκληρά. Τα 

τρίβω και μου αφήνουνε ασπράδια στο δέρμα. Πλένομαι 

συνέχεια, μα ξαναβγάζουν. Προσπαθώ να τα συνηθίσω. 

Όχι την ύπαρξη τους. Το λόγο της ύπαρξης τους. Θυμάμαι 

δε σ’ άρεσαν ποτέ. Εσύ ξυριζόσουν πάντα. Δεν τα 

ανεχόσουν ούτε σε σένα ούτε σε άλλον. Κι όμως έγινες 

αιτία να θεριέψουν. 

Πενθώ το χαμό σου ένα μήνα κοντά τώρα. Ένας μήνας 

τόσο παράξενος. Έφυγες κι άδειασε ο τόπος παιδί μου. 

Ερήμωσε το σπίτι κι ας περνάνε τόσοι κάθε μέρα. Ακούω το 

τηλέφωνο, το κουδούνι, ξυπνώ, ταράζομαι, άλλος είναι. 

Κάθομαι πάλι. Μπαίνω στο δωμάτιο, κατεβαίνω στην αυλή, 

περιμένω. Πάω να το πάρω απόφαση, λέω όνειρο είναι θα 

ξυπνήσω. Δε ξυπνάω. Ζω. 

Σε έχω αφήσει στα χέρια του Θεού και περιμένω να 

περάσει ο καιρός σε αυτή τη γη να σε ανταμώσω. Θα 

γελάσουμε πάλι, θα κλάψουμε από χαρά. Θα καθίσουμε 



 648 

δίπλα-δίπλα και θα σου πω όσα δεν έζησες. Θα 

ξαναπιάσουμε χέρι χέρι, όπως σε κρατούσα μικρό και 

κατηφόριζες στο δρόμο. 

Νύχτωσε κι εγώ γράφω σημειώσεις σε ένα χαρτί. Θα τις 

φυλάξω μαζί με τα χαρτιά μου, ένα ημερολόγιο 

αναμνήσεων από σένα. Έχω πολλές μα συνάμα τόσο λίγες. 

Τόσο νωρίς που έφυγες, τι να προλάβω; 

 

Εις το επανιδείν. 

 

Σε φιλώ και σε  αγαπώ, 

 

Ο πατέρας σου.  

 

 

 

 

 

 

 

 

 

Δεύτερη μέρα που δεν πήγε στη δουλειά. Τον 

καταλάβαιναν. Πώς να μπει σε ένα γραφείο που μέχρι 



 649 

πριν λίγες μέρες μοιραζόταν με τον γιο του; Αν ήθελαν 

κάτι τον έπαιρναν και τους έλεγε. Εξάλλου ήταν τόσο 

καλά οργανωμένοι που δε χρειαζόταν πολλές οδηγίες. Θα 

τα κατάφερναν μια χαρά μόνοι τους οι εργάτες. Ξύπνησε 

πάντως την ίδια ώρα- έξι παρά-, έμεινε μέχρι να πάει 

ακριβώς στο κρεβάτι μελετώντας τις σκιές στο ταβάνι. 

Μετά φόρεσε το παλτό και τα παπούτσια και βγήκε έξω. 

Από την ανοικτή κουρτίνα της βεράντας είδε τα 

λουλούδια να λούζονται στο πρώτο φως της ημέρας. 

Πήρε μια μικρή γλάστρα και κάθισε στο τραπέζι της 

αυλής. Τα πράσινα φύλλα του φυτού σκέπαζε μια διάφανη 

κρούστα από εκατοντάδες ενωμένες δροσοσταλίδες και 

μερικές είχαν κρεμαστεί σαν ακροβάτες από την άκρη 

τους. Μύρισε το νοτισμένο χώμα της, άφησε μια σταγόνα 

να τρέξει στο δάχτυλό του. Να ήταν δυνατόν να τον 

ξανάβλεπε έστω για λίγα λεπτά, όσο κρατάει μια αυγή κι 

ακόμα πιο λίγο, όση ώρα κάνει η δροσιά να κυλήσει στα 

φύλλα ενός δένδρου. Τόσο τον έφτανε. Όχι πολύ, λίγο. 

Σαν μια όμορφη μυρωδιά ενός ανθισμένου λουλουδιού 

στον αέρα. Άμα πολυκαιρίσει, χάνει το άρωμα του. Μια 

βαθειά αναπνοή, όχι παραπάνω.  

Τον πήραν τηλέφωνο στις οκτώ. Άλλες φορές τους 

έλεγε να ρωτήσουν τον Άκη. Παραλίγο να το πει- στην 

ιδέα της φράσης, πέρασε το χέρι στα μαλλιά και το 



 650 

επόμενο δευτερόλεπτο τα τραβούσε ασυναίσθητα. Το 

κατάλαβε όταν πόνεσε. Δε γινόταν δουλειά έτσι τελικά κι 

έπρεπε να περάσει από την εταιρεία. Η Σοφία τον 

παρότρυνε να πάει. Πείστηκε, πήρε κουράγιο από τα 

λόγια της και ξεκίνησε. Αλλά όχι πριν περάσει να αφήσει 

ένα λουλούδι έστω στον γιο του. 

Έφτασε περασμένες εννιά. Τα βλέμματα όλων γύρισαν 

σα φάροι στο αυτοκίνητο που σταματούσε πάντα στην 

ίδια θέση. Η διπλανή κενή. Τον είδαν να την κοιτάει για 

λίγο και να κλείνει μετά την πόρτα του με δύναμη. Με 

βήμα γρήγορο που δεν τους είχε συνηθίσει έφτασε στην 

πόρτα του γραφείου του. Του γραφείου τους. Το κλειδί 

μπήκε στην κλειδαριά μα δε γύρισε. Ένιωσε τα βλέμματα 

τους καρφωμένα πάνω του. Τα πάντα γύρω είχαν 

σταματήσει. Τα δόντια του σφιγμένα, ώσπου πόνεσαν,  τα 

σαγόνια του πεταμένα έξω, οι φλέβες στο λαιμό 

τεντωμένες. Τα φρύδια κυμάτισαν στο μέτωπό του, τα 

μάτια του σάρωσαν το σκοτεινό εσωτερικό του γραφείου 

κι έστριψε το κλειδί. 

Το γραφείο του Άκη ήταν ακριβώς απέναντι από την 

πόρτα, το δικό του αριστερά. Το «καλημέρα» κρεμάστηκε 

από τα πικρά του χείλη, δεν άντεξε, έπεσε στο πάτωμα και 

τα οκτώ του γράμματα γίνανε χίλια κομμάτια. Σε ποιον να 

το πει… Ήταν όλα εκεί. Ο υπολογιστής με τα κίτρινα 



 651 

αυτοκόλλητα χαρτάκια με σημειώσεις πάνω στην οθόνη 

του, άλλα χαρτάκια, πράσινα, κολλημένα στο γραφείο. 

Ξεκόλλησε ένα που έλεγε  για μια φοιτητική μετακόμιση 

σε τρεις μέρες. Ο γραφικός του χαρακτήρας, μεγάλα 

στρωτά γράμματα που ανέφεραν αναχώρηση και 

προορισμό. Είχαν δεινοπαθήσει να τον μάθουν να γράφει 

πάνω στις γραμμές του τετραδίου. Τα φωνήεντα ξέφευγαν 

προς τα πάνω, σαν χελιδόνια από τα καλώδια του 

ηλεκτρικού στον φθινοπωρινό ουρανό. Τα σύμφωνα τα 

έγραφε με τέτοιο τρόπο που η μπλε γραμμή τα κοβε  στη 

μέση. Μια μέρα που τον πήρανε τα κλάμματα γιατί τον 

μάλωσε η δασκάλα, τον έβαλε να καθίσει και πήρε το 

παιδικό χέρι στο δικό του. Στη κλειστή του παλάμη ένιωθε 

τα νεύρα του παιδιού να τεντώνουν από την προσπάθεια· 

άτσαλα στην αρχή, στη συνέχεια πιο άνετα, άρχισαν να 

γράφουν στο χαρτί. Τα κατάφεραν: στο τέλος η παλάμη 

του Άκη είχε κάνει ζευγάρι με τον καρπό του και χόρευαν 

πάνω στη λευκή κόλλα. Την επόμενη μέρα ήρθε 

πασίχαρος που είχε πάρει Α στην ορθογραφία. Τον 

αντάμειψε με ένα μεγάλο παγωτό. 

 Τώρα τα γράμματα του έδειχναν δεκάδες προορισμούς 

στα χαρτάκια και το μεγάλο σπιράλ τετράδιο. Δέματα και 

φορτηγά που ήρθαν κι έφυγαν. Εκατοντάδες, χιλιάδες 

αποστολές και παραλαβές που άφηναν τους πελάτες 



 652 

ευχαριστημένους για την συνέπεια της εταιρείας. Δεν είχε 

χάσει ποτέ του τίποτε. Χάριν στην οργάνωση του Άκη, η 

μεταφορική τους είχε υποκαταστήματα στις μεγαλύτερες 

πόλεις της χώρας κι ετοιμαζόταν να περάσει και στο 

εξωτερικό. Τώρα πια αυτό το σχέδιο θα έμενε απλά 

σχέδιο, μουτζούρα ολότελα, σαν εκείνη που χε 

ζωγραφίσει με κόκκινο στυλό στην άκρη του εξώφυλλου. 

Το γραφείο του κάλυπτε ένα χοντρό ορθογώνιο τζάμι. 

Από κάτω του είχε βάλει καμιά δεκαριά φωτογραφίες. 

Μια από παιδικά γενέθλια, με το χάρτινο πολύχρωμο 

καπέλο στα μαλλιά, μια με την ομάδα- αλλοίμονο αν 

έλειπε μια τέτοια-, από το στρατό, ανάμεσα στους γονείς 

του την ημέρα της ορκομωσίας, μια με το Χρήστο κάπου 

σε ένα βουνό. Κορυφαία όλων, κορνιζωμένη πάνω στο 

γραφείο, μια από το γάμο του με τη Μαρία, που κοιτάνε κι 

οι δυο από το πίσω τζάμι του ανθοστολισμένου 

αυτοκινήτου, χαμογελαστοί κι ανέμελοι, χρυσαφένιες 

τροπικές παραλίες πριν χτυπηθούν από τσουνάμι. 

Γυαλιστερά ορθογώνια χαρτιά που διηγούνταν μια 

σύντομη γλυκιά ιστορία, ένα παζλ ανολοκλήρωτο, σαν 

κάποιος να ένωσε με κόπο την πρώτη σειρά, μετά 

νευρίασε, έδωσε μια και σκόρπισε τα υπόλοιπα κομμάτια. 

Η τελευταία φωτογραφία έμελλε να τον στεναχωρήσει 

πιο πολύ. Την σκέπαζε το τετράδιο. Ο Άκης όταν 



 653 

πρωτοπήρε τη μηχανή. Κράνος δώρο της Σοφίας, στολή 

δική του. Όρθιος στην αυλή, περίμενε μέχρι να γυρίσει. 

Του φάνηκαν δυο ώρες, μα ήταν πέντε λεπτά, όσο του 

πήρε, δηλαδή, να κάνει τον κύκλο του τετραγώνου που 

έμεναν. Έβαλε πάλι το τετράδιο από πάνω της. 

«Μίμη! Μίμη!» έκρωξε σαν βραχνιασμένο πουλί. Ένας 

εργάτης φάνηκε στην πόρτα, πίσω του μερικά κεφάλια με 

ανήσυχο βλέμμα.  

«Έλα αφεντικό!» 

«Ο γαμπρός σου είναι μηχανικός αυτοκινήτων;» 

«Ναι, πολύ καλός.» 

«Βάφει κιόλας ε;» 

«Καλλιτέχνης. Πικάσσο!» 

Ο Βασίλης ρουθούνισε για γέλιο. Ήθελε λίγη παρέα. 

«Πέρνα, κάθισε λίγο.» 

«Πρέπει να φύγει το φορτηγό για Γιάννενα!» 

«Θα φύγει. Κάτσε συ.» Έφερε το χέρι στη μύτη, έμεινε 

βυθισμένος στις σκέψεις του κι ο εργάτης στην σκιά της 

κλειστής γρίλιας πίσω του. «Άνοιξε να μπει λίγο φως. Όλα 

καλά εδώ;» 

«Καλά, αφεντικό.» Ο Βασίλης άκουσε ένα κόμπιασμα 

στα τελευταία γράμματα, δεν πείστηκε και τον κοίταξε 

λοξά, σημάδι να τα πει όλα. Ο εργάτης κατέβασε το 



 654 

κεφάλι και ζύγιασε τα λόγια του στο καντάρι του μυαλού 

του πώς να το εκφράσει, που δεν έβρισκε τις λέξεις. 

«Να αφεντικό, του Κοσμά το παιδί είναι πάλι στο 

νοσοκομείο…» 

«Γιατί; Τι έχει;» 

Την λέξη που δήλωνε την κακιά αρρώστια δεν την είπε 

δυνατά, μόνο την ψιθύρισε, για να κάνει τον Βασίλη να 

σφίξει δυνατά τα μπράτσα της δερμάτινης καρέκλας. 

«Φώναξε μου τον σε παρακαλώ.» 

 

Νάτος πάλι μπροστά στα λουλούδια του. Τα ήθελε 

φρέσκα και δροσερά, από κείνα έκοβε κάθε απόγευμα ένα 

ματσάκι για το μαρμάρινο ανθοδοχείο. Το τηλέφωνο το 

είχε βγάλει από την πρίζα. Είχε ποτίσει τις μισές 

γλάστρες, όταν αισθάνθηκε την ανθρώπινη παρουσία 

δίπλα του. Ο γιος του γείτονα παρακάτω, ο σπουδαστής 

της αστρονομίας, ήρθε να εκφράσει τα συλλυπητήρια του. 

Ο πατέρας του είχε περάσει το πρωί της κηδείας, αλλά ο 

νεαρός έπρεπε να παραδώσει μια εργασία. Τα είπαν λίγο 

και κίνησε να φύγει. 

«Μια ερώτηση μόνο σε παρακαλώ. Τα αστέρια έχουν 

ονόματα;» 

«Τα πιο πολλά ναι.» 

«Έχει κανένα το όνομα του γιου μου;» 



 655 

Ο φοιτητής έκανε πως σκεφτόταν, μα κέρδιζε χρόνο 

πριν δώσει αρνητική απάντηση. «Δυστυχώς όχι.»  

Τον παρακολούθησε ώσπου έστριψε στην γωνία και 

χάθηκε σαν τον ήλιο πίσω από τα σκοτεινά κτήρια της 

γειτονιάς τους. Άνοιξε πάλι τη βρύση και συνέχισε το 

πότισμα. Σε ένα τέταρτο η Σοφία θα ερχόταν από τη 

Σχολή και θα πήγαιναν στον Άκη. Όχι στο νεκροταφείο, 

όχι στον τάφο. Στον Άκη θα πήγαιναν. Να θυμηθεί να 

πάρει τροφή για τον Άργο. Δεν είχε κουνήσει από κει. 

Συγκινημένοι όλοι οι πενθούντες για την αγάπη του, 

άρχισαν να τον προσέχουν και να του φέρνουν φαγητό. 

Τότε τον άκουσε. Ο ήχος μιας μηχανής έφτανε ολοένα 

πιο δυνατός στα αυτιά του. Σήκωσε το κεφάλι και την 

είδε. Μια μηχανή μεγάλου κυβισμού ερχόταν με ταχύτητα 

από τη μεριά του πάρκου. Έβαλε το χέρι αντήλιο και 

προσπάθησε να διακρίνει τον αναβάτη. Στη γειτονιά δεν 

είχε κανείς άλλος τέτοια μηχανή. Μόνο ένας είχε. Που να 

μην είχε.  

Ο οδηγός της φορούσε κράνος και στολή και δεν 

μπορούσε να δει τα χαρακτηριστικά του. Περίμενε να 

πλησιάσει. Τα χρώματα της παρόμοια με του γιου του. 

Όσο ερχόταν προς το σπίτι, τόσο του φαινόταν πως έκοβε 

ταχύτητα. Θα σταματούσε; Τον είδε να περνάει από 

μπροστά του τόσο γρήγορα, αλλά συνάμα και τόσο αργά, 



 656 

πλάνο από κινηματογραφική ταινία. Τώρα μπορούσε να 

τον δει καλύτερα. Ίδιος ο Άκης… Δε μπορεί, δε γίνεται… 

Μα να μην γυρίσει λίγο το κεφάλι να δει τον πατέρα του, 

το σπίτι του; Τα γουρλωμένα του μάτια τον ακολούθησαν 

μερικά μέτρα ακόμα. 

Πέταξε το λάστιχο και το νερό σχημάτισε ένα υγρό 

ημικύκλιο στο πεζοδρόμιο. Βγήκε στον δρόμο κι άρχισε 

να τρέχει όσο μπορούσε, όσο τον κρατούσαν τα πόδια 

του, πίσω από τη μηχανή. 

« Έι! Στάσου! Στάσου!»  

Μα τα άλογα της μηχανής χλιμίντρισαν στην άσφαλτο 

και έπαιρναν τον αναβάτη τους μακριά. Είχε 

απομακρυνθεί πολύ, δεν τον προλάβαινε, δεν τον άκουγε 

καν. Είχε χάσει χρόνο πολύτιμο, κολλημένος στην αυλή. 

Μα δε σταμάτησε. Ένιωσε τις πατούσες του να πονάνε, το 

στήθος του να καίει, τη καρδιά του να σφυροκοπά. 

Κουνούσε χέρια μπας και τον δει. Μα η μηχανή έστριψε 

και χάθηκε στο μεθεπόμενο στενό, το ίδιο ξαφνικά όπως 

είχε έρθει. Έκανε ακόμα τρεις μεγάλες δρασκελιές και 

στάθηκε βαριανασαίνοντας καταμεσής του δρόμου. Τον 

πρόδωσε το μεσόκοπο κορμί του. Με τα χέρια στα γόνατα 

και την ανάσα του γοργή κι ακανόνιστη, κοίταξε μια 

τελευταία φορά προς τα κει που πήγε ο άγνωστος και 

ψιθύρισε το παράπονό του. 



 657 

«Πού πας; Παιδί μου, πού πας;» 

Σωριάστηκε βαρύς στα σκαλοπάτια του σπιτιού του. 

Ήπιε δροσερό νερό από το λάστιχο και προσπάθησε να 

ηρεμήσει. Τον είχε προειδοποιήσει ο Μάρκος. Πριν φύγει 

για το χωριό, τον έπιασε από το μπράτσο και τον πήρε 

παράμερα από τους άλλους. 

«Πώς είναι Μάρκο; Δεν ξέρω… Μάρκο, δεν ξέρω!» 

«Και καλύτερα να μη μάθαινες, Βασίλη.» Σταμάτησε τη 

σκέψη και τα λόγια του λίγα, ατελείωτα, δευτερόλεπτα. 

«Θα κοιτάς το δρόμο. Και μετά τον ουρανό.» Τον είδε που 

μπήκε στο αυτοκίνητο αμίλητος και βαρύς όπως πάντα κι 

απόρησε αν θα είναι έτσι όπως το πε. Κι όση ώρα 

σκεφτόταν τα λόγια του ξαδέρφου του, είχε το βλέμμα 

καρφωμένο στη γκρίζα άσφαλτο. Η μέρα έβαφε τον 

ουρανό με τα τελευταία της χρώματα. Δίκιο είχε τελικά. 

Μάταια περίμενε να επιστρέψει η μηχανή, κάθισε κει 

μέχρι που νύχτωσε, έριξε ψύχρα και μπήκε μέσα. Αλλά 

και μέσα στο σπίτι, παραμέριζε την κουρτίνα, μήπως τον 

έβλεπε να περνάει. Άδικος κόπος. 

 

«Σταύρο, έτοιμη;» 

«Έτοιμη, κύριε Βασίλη. Σαν καινούρια.» 

Η βροχή έπεφτε με το τουλούμι έξω και το παλτό του 

έσταζε νερά στην είσοδο του συνεργείου. Η ομπρέλα 



 658 

έκλεισε και φάνηκε ένα γενειοφόρο πρόσωπο. Ο 

μηχανικός τον έβλεπε πρώτη φορά· αν τον ήξερε, δεν θα 

τον αναγνώριζε από τις τρίχες που κάλυπταν τα μάγουλα, 

το πηγούνι, μέχρι κάτω το λαιμό. 

«Πού είναι;» 

Στάθηκε μπροστά της προσοχή. Πράγματι σαν 

καινούργια. Γυαλιστερή, όπως την πρώτη φορά που την 

είδαν στην αντιπροσωπεία κι έκανε τον Άκη να 

χαμογελάσει, να σηκώσει το χέρι και να την επιλέξει. Η 

μηχανή του περίμενε εκεί τον αναβάτη της, εκείνον που 

λίγες μέρες πριν είχε πετάξει από τη σέλα της, ανίκανη να 

τον προστατεύσει. Περίμενε σαν το άτι στο στάβλο τον 

ιππέα του, χωρίς να γνωρίζει πως τον είχε χάσει σε μάχη. 

Περίμενε κάποιον να την βάλει μπροστά και να καταπιούν 

μαζί αποστάσεις και χιλιόμετρα. 

«Να σας την φέρω αύριο που θα έχει φτιάξει ο καιρός;» 

«Όχι τώρα θα την πάρω.» Πριν προλάβει να 

διαμαρτυρηθεί ο νεαρός, ο Βασίλης είχε αφήσει τα 

χρήματα στο τραπέζι κι έβγαζε το μεταλλικό στήριγμα. 

Θυμόταν ακόμα να οδηγεί μηχανές, μπορούσε σιγά σιγά 

να καλύψει τα τρία χιλιόμετρα που τον χώριζαν από το 

σπίτι του, μα προτίμησε να την πάει σβηστή. Ήταν σαν το 

Βουκεφάλα: θα γνώριζε μόνο έναν καβαλάρη. Μη 

μπορώντας να κρατήσει την ομπρέλα, άφηνε το νερό να 



 659 

τρέξει στο σβέρκο και το στήθος του. Στα πρώτα πέντε 

λεπτά είχε γίνει ένα με τη βροχή. Θυμήθηκε τα πρώτα 

ασταθή βήματα του Άκη με τα παχουλά ποδαράκια και τα 

χεράκια να κρατάνε γερά τα πατρικά δάχτυλα. Τα πρώτα 

μέτρα που περπάτησαν πατέρας και γιος. 

 Δεν είχε κάνει μισό χιλιόμετρο και κουράστηκε να 

τραβάει διακόσια κιλά μέταλλο. Στάθηκε κάτω από ένα 

μπαλκόνι. Πρέπει τα ρούχα του να σήκωναν κιλά βρόχινο 

νερό. Πήρε ανάσες και συνέχισε, παρέα με τις αναμνήσεις 

του. Οι πρώτες πεταλιές με το τετράτροχο ποδήλατο, 

δώρο της γιαγιάς. Μαζί στην αρχή, μόνος μετά ως την 

άκρη του σπιτιού και πίσω πάλι. Οι μακριές του μπούκλες 

ανέμιζαν στους ώμους του και τα γέλια του ακουγόταν σε 

όλο το τετράγωνο. Το ποδήλατο άλλαξε,  μεγάλωσε, όπως 

το παιδί, οι βοηθητικές ρόδες έφυγαν και η βόλτα πια 

γινόταν στο πάρκο. 

Κοντοστάθηκε στου δρόμου τα μισά, σε μια έρημη 

στάση λεωφορείου. Κάθισε κι άφησε την βροχή να τον 

ηρεμήσει. Κρύωνε, μα δεν τον ένοιαζε. Δεν υπήρχε 

κλωστή πάνω του στεγνή. Καθάρισε όπως όπως το 

πρόσωπο του, η τραγιάσκα που φορούσε είχε χαθεί στην 

καταιγίδα, η ομπρέλα το ίδιο. Μπροστά του σταμάτησε 

ένα αυτοκίνητο, θα ταν  το λεωφορείο στο τελευταίο του 

δρομολόγιο. 



 660 

Τον είχε ζαλίσει έναν χρόνο να του πάρει μηχανή. Κάθε 

φορά προσπαθούσε να κερδίσει καιρό, να το αναβάλλει, 

να το ξεχάσει. Μα βρήκε σύμμαχο τη μάνα του, της 

υποσχέθηκε πως θα φοράει κράνος και θα προσέχει, τη 

μαλάκωσε κι η Σοφία άρχισε τα παρακαλετά. 

«Μια μικρή να του πάρουμε, ίσα ίσα να πηγαίνει μέχρι 

το κολυμβητήριο!» 

«Θα φοράει κράνος και δεν θα τρέχει, μου το 

υποσχέθηκε!» 

«Ο Γιάννης παίρνει το αυτοκίνητο πια κι ο Άκης με τα 

πόδια;» 

Μεταπείστηκε. Να χε ταξιδέψει στο χρόνο, να βλέπε το 

κακό, να το απότρεπε, να μη δεχτεί. Όταν έβγαλε και το 

δίπλωμα, ποιος να τον κρατήσει! Θα γινόταν δεκαοκτώ σε 

μια βδομάδα. Το έβαλε στο σαλόνι, δίπλα στη βιβλιοθήκη, 

με ένα κράνος πάνω του. Στην αρχή δεν το δε· όταν το 

είδε, δεν το πίστευε. Ώρα κρεμασμένος στο λαιμό της 

Σοφίας που κατάφερε να κάνει τον Βασίλη να του την 

πάρει. Φόρεσε το κράνος και πήγε για πρώτη φορά με το 

μηχανάκι στην προπόνηση. Πάντως, τήρησε την 

υπόσχεση του, πρόσεχε πάντα, με το κράνος και τη στολή.  

«Πώς έγινε αυτό αγόρι μου…» Οι σταγόνες σμίξανε στα 

χείλια του, όπως ψιθύρισε. Το αυτοκίνητο δεν έλεγε να 

φύγει. Κάποιος κατέβηκε. 



 661 

«Πατέρα;» 

«Παιδί μου;…» Μια φράση που πήγαινε πιο πολύ στον 

Άκη παρά στον Γιάννη που στέκονταν μπροστά του. 

«Έπρεπε να μου το πεις να πάμε μαζί. Να την πάρω εγώ. 

Καλά και μου το πε η μαμά.» Άκουσε βαριά την ανάσα 

του. «Την πας σβηστή; Μπες στο αυτοκίνητο, θα την πάω 

εγώ σπίτι.» 

«Όχι! Εγώ θα την πάω!» Ο Βασίλης άπλωσε το χέρι και 

το ακούμπησε με ανοικτά δάχτυλα στο στήθος του γιου 

του, να μην επιμείνει. Ο Γιάννης πήγε στο αυτοκίνητο, 

είπε στο Χρήστο να πηγαίνει σιγά κι έπιασε το τιμόνι της. 

«Μαζί θα την πάμε. Έλα.» Κουρασμένος ο Βασίλης, δεν 

αρνήθηκε. Από τη μια αυτός, από την άλλη ο Γιάννης 

πήγαν, αμίλητοι, παρέα το τελευταίο μισό χιλιόμετρο. Ο 

Χρήστος από κοντά, να φωτίζει το δρόμο με δυο κίτρινα 

φώτα που μοιάζανε με φτερούγες χρυσού αγγέλου. Η 

Σοφία τους περίμενε πίσω από την κουρτίνα να έρθουν. 

Το είχαν συμφωνήσει με τον άνδρα της, να την βρουν, να 

την φτιάξουν, να την φέρουν εδώ. Ήθελαν ό, τι του ανήκε, 

ό, τι τον θύμιζε.  Μόλις έστησαν τη μηχανή στο γκαράζ, 

ήρθε και την αγκάλιασε αφήνοντας μια  μικρή μπόρα 

πάνω της. Μετά πήρε ένα πανί και την σκούπισε παντού, 

να ναι καθαρή, να γυαλίζει, όπως την είχε το αφεντικό 

της. Σαν καινούρια. 



 662 

 

Η βραδυνή του περιπέτεια του άφησε ένα μεγάλο 

κρύωμα, που τον ξάπλωσε τέσσερεις μέρες στο κρεβάτι. 

Το πέμπτο μεσημέρι ένιωθε καλύτερα. Τα γιατροσόφια 

της γυναίκας του, μακραίωνες συνήθειες που γιάτρευαν 

γενιές και γενιές ανθρώπων, ειδικά στην επαρχία, έκαναν 

το θαύμα τους, ακόμα και σε μια σύγχρονη πόλη. Η Σοφία 

έλειπε, πήρε τη φωτογραφία του Άκη από το τραπέζι του 

σαλονιού και βγήκε στη δροσιά του απογεύματος. Τύλιξε 

το κασκόλ γύρω από τον λαιμό, κούμπωσε ως πάνω το 

μπουφάν κι έφτασε μέχρι το φωτογραφείο του κυρ-

Γιάννη. Χρόνια φωτογράφος, έμαθε και στα τρία του 

παιδιά την τέχνη της φωτογραφίας, τους άνοιξε ένα 

καινούριο με σύγχρονο εξοπλισμό στο κέντρο κι αυτός 

κράτησε το παλιό στη γειτονιά που μεγάλωσε και στους 

ανθρώπους που τον αγάπησαν. 

«Βάλε όλη σου την τέχνη» του είπε. Θα ήταν έτοιμη το 

επόμενο πρωί. 

Φώναξε το όνομα της μα δεν του απάντησε. Τη βρήκε 

καθισμένη στο δωμάτιο των αγοριών. Άπλωσε το χέρι της, 

ήταν κρύο, του έδωσε ένα μικρό φιλί και το κράτησε στα 

δικά του να το ζεστάνει. Κατάλαβε τι ήθελε. 

«Θέλεις να το ανοίξουμε ε;» Του έγνεψε ναι. 



 663 

Γονάτισαν στο χαλί και το έβαλαν μπροστά τους. 

Έφτανε μόνο μια απλή κίνηση, ένα τράβηγμα του 

φερμουάρ, μα κανείς δεν είχε το κουράγιο να το κάνει. 

Έφερε το μπράτσο του στους ώμους της, η Σοφία ένιωσε 

την πίεση των ανδρικών δακτύλων στην κλείδα της κι 

άκουσε τον ήχο του συρσίματος. Σα να εξερράγη μια 

βόμβα μεγατόνων, τους έκανε να πέσουν πίσω. Το 

εσωτερικό του σκοτεινό, ανεξερεύνητη υποθαλάσσια 

σπηλιά. Πήραν μια βαθιά αναπνοή σαν δύτες και 

βούτηξαν μέσα της. Πρώτα τράβηξαν έξω τα ρούχα του, 

διπλωμένα και τακτοποιημένα παρ’ όλη την πρόσκρουση 

και την ταλαιπωρία. Η Μαρία τα είχε τοποθετήσει τόσο 

όμορφα, δεν είχαν χαλάσει καθόλου. Η Σοφία τα πήρε στη 

αγκαλιά της, κείνη την ώρα κρατούσε το ίδιο το παιδί της, 

τα μύρισε· έκλεισε τα μάτια και τα ακούμπησε ευλαβικά 

δίπλα της. 

Ο Βασίλης έψαξε την αριστερή μεριά της. Βρήκε το 

νεσεσέρ του με τα ξυριστικά  και τα καλλυντικά. 

Περιέργως δεν είχαν σπάσει, είχαν προστατευτεί μέσα 

στις στρώσεις των ρούχων. Άνοιξε την κολώνια του, 

εισέπνευσε λίγο από το άρωμα της και το έβγαλε έξω 

αναστεναγμό και ξεφύσημα. Οδοντόκρεμα, 

οδοντόβουρτσα, πρόσεχε πολύ τα δόντια του. 

Αποσμητικά, πάντα μοσχοβολούσε, σαμπουάν, 



 664 

αφρόλουτρα, ακόμα με την πλαστική τους ασφάλεια, δεν 

είχαν ανοίξει. Δίπλα του βρήκε μια πλαστική διάφανη 

σακούλα, μάλλον από την αστυνομία, με τα προσωπικά 

αντικείμενα. 

Το κεχριμπάρι του κομπολογιού άστραψε στο φως. Το 

είχαν κάνει δώρο τα αγόρια πριν φύγει και δε γινόταν να 

το αφήσει πίσω. Άφησε τις χάντρες να πέσουν κι ο ήχος 

χαράκωσε τη σιωπή του δωματίου. Το κουλούριασε στην 

παλάμη του, φίδι με χρυσές φολίδες, και το κράτησε 

σφιχτά. Μύριζε ακόμα. Το επόμενο που έβγαλε ήταν το 

κινητό του. Ποτέ δεν του άρεσαν τα εντυπωσιακά κινητά, 

με τις δεκάδες εφαρμογές , που μόνο καφέ που δεν 

έκαναν. Αλλά δεν μπορούσε να μην δεχτεί το δώρο της 

Μαρίας στα προηγούμενα γενέθλια του, αλλάζοντας το 

παλιό του με τα πλήκτρα με ένα αφής. Είχε σπάσει η 

οθόνη και φαινόταν πως δε μπορούσε να επιδιορθωθεί. 

Στα αυτιά του ζωντάνεψε ο ήχος κλήσης του. Κάθε μέρα 

τον άκουγε, θα τον αναγνώριζε παντού, μα δεν ήξερε πως 

λεγόταν. Εκεί ήταν και το πορτοφόλι με λίγα 

χαρτονομίσματα-συνήθιζε να έχει μαζί του μόνο όσα 

χρειαζόταν, η χρεωστική κάρτα του, το δίπλωμα του. Το 

κλάμα της γυναίκας του δίπλα βουβό σαν τον ίδιο. Μόνο 

συσπάσεις τάραζαν τη φαινομενική ηρεμία του προσώπου 

του.  



 665 

Ένα μικρότερο σακουλάκι είχε μέσα τη βέρα του. Τη 

σήκωσε στο ύψος των ματιών κι εκείνη άστραψε στο φως 

του ήλιου. Μπορούσε να διακρίνει το όνομα της νύφης 

του χαραγμένο πάνω της και την ημερομηνία του γάμου 

τους. Τη φύλαξε να την δώσει στη Μαρία. Ανήκε στον 

άνδρα της, τώρα πια είναι δικιά της. 

Τελευταίο τράβηξε το μετάλλιο που του είχε δώσει πριν 

φύγει. Η κορδέλα του είχε λεκιαστεί από το αίμα και το 

επιχρυσωμένο μέταλλο είχε γδαρθεί στα βράχια. «Το 

φορούσε» σκέφτηκε. Πέρασε το δάχτυλό του πάνω από τα 

σκαλιστά γράμματα, το φίλησε κι άφησε τα μάτια του να 

τρέξουν επιτέλους. Ένιωσε πάνω στον ώμο του βαριά την 

γυναίκα του. Της πρόσφερε μια αγκαλιά που τόσο ήθελε. 

Χαίδεψε κι αυτή το μετάλλιο και μετά έκλεισε τα χέρια 

του στα δικά της. Μάζεψαν τα πράγματα, έκλεισαν το 

σακίδιο και το φύλαξαν στην ντουλάπα. Μόνο το 

μετάλλιο άφησε στην άκρη· το έπλυνε καλά και το 

επόμενο πρωινό το πήγε στον τάφο, μαζί με το κομπολόι, 

και τα άφησε δίπλα στη φωτογραφία του. 

 Τη καινούργια, καλή φωτογραφία του. Ο φωτογράφος 

είχε πράγματι βάλει όλη του την τέχνη. Λίγο ήθελε να σου 

μιλήσει. 

«Δεν της έβαλες φωνή;» 

«Ορίστε, Βασίλη;» 



 666 

«Λέω δεν της έβαλες φωνή;» 

Τι να πει κι ο ξένος άνθρωπος, έσκυψε το κεφάλι μόνο. 

«Ξέρεις πόσοι μου το έχουν πει αυτό;» 

«Πολλοί.» Καλημερίστηκαν, ο φωτογράφος μπήκε στο 

μικρό δωματιάκι που εμφάνιζε κάποτε τα φιλμ για να 

σκουπίσει ένα δάκρυ κι ο Βασίλης βγήκε στο δρόμο 

αγκαζέ με τον γιο του, μια στρώση χρώματα σε ένα χαρτί, 

για μια βόλτα στον καθαρό αέρα. Αγκάλιαζε τη 

φωτογραφία με την ίδια προσοχή κι αγάπη, όπως τότε, 

που κρατούσε τον Άκη να αποκοιμηθεί. 

 

Περίμενε να φύγει η Σοφία να μην τον δει, να μην τον 

ακούσει. Κλείστηκε στο άδειο τους υπνοδωμάτιο κι 

έβγαλε από την τσέπη του δυο κινητά, το δικό του κι ένα 

που είχε αγοράσει πριν, ίδια, για να ξέρει το χειρισμό 

τους. Από την μικρή τσέπη του πορτοφολιού του έβγαλε 

την κάρτα sim του κινητού του Άκη. Την είχε φυλάξει 

προσεκτικά, κρυφά από τη γυναίκα του, δεν ήξερε αν είχε 

το σθένος να κάνει αυτό που θα έκανε αυτός. Έβαλε τη 

καινούργια συσκευή να φορτίσει για λίγο και μόλις γέμισε 

η μπαταρία της να μπορεί να κάνει κλήση,  έβαλε την 

κάρτα του γιου του. Πήρε μια βαθειά ανάσα, έκλεισε τα 

μάτια και πάτησε το πλήκτρο έναρξης. Θυμόταν τον 

κωδικό, είχαν βάλει τη χρονιά γέννησης κι οι δυο τους. Η 



 667 

εταιρεία τον καλωσόρισε και μπήκε στις επαφές. Ευτυχώς 

δεν είχαν χαθεί με τη πρόσκρουση ή την αλλαγή 

τηλεφώνου. Πήγε στο Μ, βρήκε το «μπαμπάς». Έριξε μια 

ματιά στον κήπο και πάτησε την κλήση, χωρίς να κοιτάει 

τα χέρια του. 

Ο ήχος του κινητού του έσπασε τη σιωπή και στη 

φωτισμένη οθόνη έγραφε ΑΚΗΣ. Κεφαλαία γράμματα για 

τα μέλη της οικογένειας του να τα ξεχωρίζει. Στις δικές 

του επαφές ήταν πρώτο το όνομά του. Χτύπησε μια, δυο , 

τρεις. Το χέρι του τιναζόταν  όχι τόσο από τη δόνηση, όσο 

από δικό του τρέμουλο. Η αγαπημένη λέξη εκεί να 

αναβοσβήνει και να περιμένει απάντηση. 

Πάτησε το πράσινο πλήκτρο κι έβαλε το τηλέφωνο στο 

αυτί του. Τα τηλεφωνήματα δεκάδες, εκατοντάδες. Να 

πάει να τον πάρει από το κολυμβητήριο, από τα 

λεωφορεία, από το σχολείο. Τις πιο πολλές φορές 

αναπάντητη ή μήνυμα, δεν είχε κάρτα. Όταν μεγάλωσε, 

είχαν θέμα στην δουλειά, έπρεπε να πάει. Πατέρα, έλα, 

πατέρα, πήγαινε. Θυμόταν και το ξεχωριστή συνομιλία 

που είχαν, όταν τον πήρε και του είπε ότι θα γνώριζε τη 

νύφη του. 

«Έλα, Άκη. Τι είναι;» Οι μόνιμες φράσεις που 

ξεκινούσαν τη συζήτηση τους. Στην άλλη άκρη της 

γραμμής σιωπή. «Άκη;» Παντού σιωπή. Κατέβασε με το 



 668 

ένα χέρι τη συσκευή κι ανέβασε το άλλο για να σκουπίσει 

τα μάτια του. Τότε άρχισαν να έρχονται και τα μηνύματα 

των χαμένων κλήσεων: δικές του, του Γιάννη, του 

Χρήστου, της Μαρίας. Σαν τελείωσαν οι ειδοποιήσεις, το 

απενεργοποίησε. Δεν ήθελε να πάρει κανείς έστω και 

κατά λάθος. Αποφάσισε να κρατήσει τον αριθμό ενεργό, 

ήταν σε εταιρικό πρόγραμμα, θα το πλήρωνε και κανείς 

δεν θα έλεγε κάτι. Μόνο πότε πότε το άνοιγε και καλούσε 

τον αριθμό του, ήθελε να βλέπει το όνομα στην οθόνη. 

 

Το επόμενο τηλεφώνημα τον έκανε να τιναχτεί όπως 

όταν τον πήραν από το νοσοκομείο. 

«Κύριε Βασίλη, ο Σωτήρης είμαι.» 

Στην αρχή πήγε να ρωτήσει ποιος Σωτήρης αλλά μετά 

θυμήθηκε τον εργάτη. 

«Έλα, Σωτήρη.» 

«Θα συνεχίσουμε το κτίσιμο; Οι άλλοι εργάτες ρωτάνε.» 

Πήγε να ρωτήσει ποιο κτίσιμο, αλλά μετά θυμήθηκε την 

οικοδομή. Το σπίτι που έκτιζε για τον γιο του. 

«Πού είσαι;»  

«Αν θες, περνάω από την οικοδομή.» 

«Πήγαινε κι έρχομαι.» 

Κοίταξε το μισοτελειωμένο γιαπί κι έτριψε τα χέρια του 

από το κρύο, δεν ήξερε αν κρύωνε περισσότερο στο δέρμα 



 669 

ή στην καρδιά. Αλλιώς το είχε φανταστεί. Γεμάτο, με το 

γιο του, τη νύφη του και μερικά εγγονάκια αύριο 

μεθαύριο. Βιαζόταν να το τελειώσει, να μην μένουν στο 

ενοίκιο. Λίγο είχε μείνει, λίγο! Περίμενε πως και πώς να 

βάλει ο Άκης το κλειδί στην είσοδο και να το γυρίσει, να 

μπει στο δικό του σπιτικό, να ξαπλώσει και να ονειρευτεί 

στο δικό του κρεβάτι. Λίγο είχε μείνει, λίγο! Και δεν  

πρόλαβε να το  χαρεί. 

Τώρα οι τοίχοι μείνανε άβαφοι, τα δωμάτια σκοτεινά, 

χωρίς ηλεκτρικό κι ανθρώπους, γυμνά από έπιπλα. Δεν θα 

δειπνούσε ποτέ στην κουζίνα, δεν θα ξεκουραζόταν στη 

κρεβατοκάμαρα, δεν θα έκανε την βόλτα στον κήπο. Το 

παιδικό δωμάτιο θα αράχνιαζε, δεν θα γνώριζε το κλάμα 

ενός μωρού, η τραπεζαρία θα έμενε αδειανή από 

καλεσμένους. Η ανάσα του, η φωνή του, το γέλιο του δεν 

θα αντηχούσαν σε αυτό το σπίτι. Τα άλλα του παιδιά θα 

παντρεύονταν στο μέλλον, θα χαν το δικό τους δίπλα, μα 

του Άκη θα μενε πάντα μισό, σαν την ζωή του. 

«Αφεντικό, ήρθα.» Άκουσε πίσω του το θόρυβο των 

παπουτσιών πάνω στα χαλίκια που κάλυπταν το δάπεδο 

μα δε γύρισε. Περίμενε τον Σωτήρη να έρθει δίπλα του. 

«Κάτσε» του είπε και κάθισαν στα τσιμεντένια σκαλιά 

της σκάλας που ανέβαινε στην ταράτσα. Ο Βασίλης έγειρε 



 670 

το κεφάλι του και το ακούμπησε στον παγωμένο πλίνθινο 

τοίχο. Για ένα λεπτό δε μίλησαν. 

«Λογάριασε πόσο κάνει η δουλειά σου ως τώρα κι έλα 

από το γραφείο να σε πληρώσω.» Ο Σωτήρης δεν έφερε 

αντίρρηση, δεν είπε «μα» και «μου», κούνησε απλά 

καταφατικά, θλιμμένα, το κεφάλι. «Τι να το κτίσω 

Σωτήρη; Δεν έχω κανέναν να μείνει. Το καλύτερο του 

ετοίμαζα, το ξέρεις. Το καλύτερο! Χρυσάφι να θελε, θα το 

στρωνα! Τώρα πια χώμα και μάρμαρο…» 

«Καταλαβαίνω αφεντικό. Θα το αφήσουμε. Αν όμως, 

στο μέλλον…» 

«Όχι Σωτήρη. Των άλλων παιδιών μου ναι, θα τα 

κτίσουμε. Εσύ θα τα κτίσεις, δεν βάζω άλλον. Αλλά αυτό 

εδώ πάει, τελείωσε!» 

Σηκώθηκαν, χαιρετήθηκαν κι έδωσαν ραντεβού για την 

επόμενη μέρα στα γραφεία της εταιρείας για την 

πληρωμή. 

«Να έρθετε να πάρετε τα εργαλεία σας να μην τα κλέψει 

κανείς.» 

«Θα έρθουμε το απόγευμα να τα φορτώσουμε. Ο 

αδερφός μου, αλήθεια, πώς τα πάει;» 

«Πολύ καλά. Νομίζω πως πρέπει να ξανασκεφτείς την 

εικόνα που έχεις για τον αδερφό σου. Είναι από τους πιο 

εργατικούς μου.»  



 671 

Ένα χαμόγελο και των δύο αλάφρυνε την βαριά 

ατμόσφαιρα. 

«Σου χει ξανατύχει να σε σταματάνε για αυτό το λόγο;» 

«Ναι, μου χει ξανατύχει.» 

«Και τί έγινε; Το συνέχισε μετά;» 

«Το έκανε δωρεά σε ένα ίδρυμα. Το έκαναν ξενώνα για 

κακοποιημένες γυναίκες και παιδιά.» Ο Βασίλης έξυσε το 

πηγούνι, μελετώντας την προοπτική να κάνει κάτι τέτοιο 

κι ο ίδιος με τη Σοφία. Ο Σωτήρης έφυγε και ο θόρυβος 

στα χαλίκια έσβησε στα αυτιά του. 

Μπροστά στα πόδια του ήταν ένας κουβάς μισογεμάτος 

νερό. Στη ήρεμη επιφάνεια του μπορούσε να δει το γεμάτο 

γένια πρόσωπό του. Δεν τον αναγνώρισε. Σήκωσε το πόδι 

και του έδωσε μια κλωτσιά με όλη του την δύναμη. Το 

νερό χύθηκε στο πάτωμα, λάσπωσε το μέρος, το πλαστικό 

δοχείο προσγειώθηκε στον απέναντι τοίχο κι έσπασε. 

Δίπλα στο άνοιγμα που θα γινόταν έξοδος για την πίσω 

αυλή ήταν δυο βαρέλια γεμάτα κι αυτά με νερό. Τα 

κούνησε μια, δυο, έβγαλε μια κραυγή σα πληγωμένο 

πουλί και τα αναποδογύρισε. Το κρύο νερό πετάχτηκε σα 

μικρό ποτάμι ορμητικό και τον έβρεξε μέχρι τα γόνατα. 

Τα παπούτσια του γέμισαν, οι κάλτσες βράχηκαν, μα δεν 

υπήρχε υγρό να σβήσει τη φωτιά που έκαιγε μέσα του. 



 672 

Συλλογιζόμενος τη παραφροσύνη του, λύγισε τα γόνατα 

κι έβαλε, για άλλη μια φορά, τα κλάματα. Οι άδειοι χώροι 

έπαιρναν τον θρήνο του και τον μεγάλωναν. Δεν ήξερε 

πόση ώρα του πήρε να ηρεμήσει, πάντως δεν άκουσε 

αυτόν που ήρθε και τον ακούμπησε στον ώμο. 

«Πατέρα;» 

«Παιδί μου; Ήρθες;» Τράβηξε την παλάμη από τα μάτια 

του, μέσα της έκλαιγε τόση ώρα. Πόσο ήθελε η φωνή που 

άκουσε να ήταν αντρική, μα δεν ήταν. Πίσω από τη θολή 

του ματιά διέκρινε τη Μαρία. 

«Η μητέρα μου είπε πως θα στε εδώ.» 

Τον πήρε από το χέρι και τον οδήγησε αργά να καθίσει 

σαν γεράκο σε νοσοκομείο. Πήγε να του σκουπίσει τα 

μάγουλα, μα δεν την άφησε. Τράβηξε ένα μαντήλι από το 

σακάκι του και καθαρίστηκε. 

«Είστε καλά, πατέρα;» 

«Καλά είμαι, παιδί μου.» Εκείνες τις δυο τελευταίες 

λέξεις τις έλεγε με διπλή γλύκα στα χείλη. «Γιατί ήρθες; 

Θέλεις τίποτα; Ό, τι θέλεις!» 

«Ήθελα να σας δω!» 

«Κι εγώ θέλω να σε βλέπω!» Πήρε τα χέρια της και τα 

κράτησε στο στήθος του και μετά στα πόδια του. 

«Δυστυχώς, Μαράκι μου, κόρη μου, κάποια πράγματα θα 



 673 

μείνουν στη μέση τώρα πια.» Έριξε μια ματιά γύρω. 

«Άλλα σχεδίαζα, άλλα ήρθαν.» 

«Μπορείτε να συνεχίσετε το κτίσιμο.» 

«Δε μπορώ καλή μου. Για τώρα όχι. Ίσως ποτέ. Εσύ τι 

κάνεις;» 

«Προσπαθώ να συνηθίσω.» 

Την πήρε αγκαλιά και την κράτησε μερικά 

δευτερόλεπτα. «Μαρία μου, ο άνδρας σου, ο γιος μου, 

έφυγε. Μα είσαι το πιο πολύτιμο πράγμα που μου άφησε. 

Θα μαι, θα είμαστε όλοι, εδώ για σένα. Είσαι και θα σαι 

πάντα παιδί μου.» Έκλεισε τα μάτια και πήρε βαθειά 

ανάσα για να συνεχίσει να μιλάει με ξερό στόμα. Ήταν 

δύσκολο να πει αυτό που ήθελε. «Κουβέντιασα με τη 

πεθερά σου. Αν θες να ξαναφτιάξεις τη ζωή σου…» 

«Πατέρα…» 

«Παιδί μου, άκουσε με…» 

«Πατέρα δε χρειάζεται…» 

«Γιατί; Είσαι νέο κορίτσι! Δεν θα σταθούμε εμπόδιο…» 

Μα η επόμενη φράση της τον έκανε να ανοίξει τα υγρά 

του μάτια διάπλατα, να σταματήσει η αναπνοή στη μέση 

του λαιμού του και να αναποδογυρίσει όλο το σύμπαν σαν 

τον σπασμένο κουβά στην άκρη του δωματίου. Τις 

τελευταίες μέρες ο θάνατος τους είχε τυλίξει με το μαύρο 

του πέπλο. Μα η ζωή δεν είχε πει την τελευταία της λέξη. 



 674 

Την είχε δώσει να τη φυλάξει λίγο καιρό πριν και την 

κρατούσε κρυμμένη μέσα της η Μαρία για να την πει 

τώρα. Μια λέξη μόνο αρκούσε για να ρθει και να κόψει 

σα σπαθί τον πόνο, να σκορπίσει το φως της και να 

διαλύσει το σκοτάδι της θλίψης σαν τις πρώτες ακτίνες 

του πρωινού.  

«Πατέρα, δεν γίνεται. Δεν άφησε μόνο εμένα ο Άκης. 

Είμαι έγκυος.» 

Ο Σωτήρης απόρησε που ο Βασίλης τον έπαιρνε 

τηλέφωνο τόσο σύντομα. Αφού τα είχαν κανονίσει. 

«Έλα Σωτήρη! Άκυρα όλα! Συνεχίζετε! Θα το 

τελειώσετε! Για το εγγόνι μου, Σωτήρη, για το εγγόνι 

μου!» Κράτησε μπροστά του το τηλέφωνο χωρίς να 

πιστεύει τι άκουσε πριν λίγο από τη νύφη του. Άνοιξε 

πάλι τα χέρια του για να την κλείσει μέσα· μακάρι να 

μπορούσε να την κρατήσει εκεί, να κάμει το κορμί του 

μυστική κρυψώνα για τον πιο όμορφο θησαυρό, να μην 

την πειράξει κανείς, μέχρι να γεννήσει. Τα μάτια του 

τρέξανε πάλι, δε βγάλανε πύρινα δάκρυα λύπης μα 

δροσερά της χαράς. Κοίταξε το γυμνό ταβάνι κι άφησε τη 

καρδιά του να μιλήσει. 

«Παιδί μου, με ακούς; Θα γίνεις πατέρας! Πατέρας! 

Μαρία, πρόλαβε να το μάθει; Το ήξερε;» 

«Ναι, το ήξερε!...» 



 675 

«Σε ευχαριστώ, Θεέ μου, Σε ευχαριστώ! Παιδί μου τ’ 

ακούς; Θα γίνεις πατέρας!» 

 

Το ίδιο απόγευμα θέλησε να πάει στο νεκροταφείο όχι 

για να κλάψει αλλά να πει νέα χαρμόσυνα. Είχε ανοίξει το 

βήμα, όταν είδε κάποιον άγνωστο να αφήνει λουλούδια 

και να στέκεται προσοχή με σκυμμένο κεφάλι. Δεν του 

θύμιζε κάποιον. Μάλλον είχε μπερδέψει τους τάφους. 

«Καλησπέρα σας…» είπε διστακτικά. Ήταν να 

συνεχίσει τα λόγια του ρωτώντας αν ήξερε τον Άκη, αλλά, 

όταν ο ξένος γύρισε το κεφάλι, κατάλαβε πως 

γνωρίζονταν πολύ καλά. Τα χαρακτηριστικά μάτια μπορεί 

να είχαν γυαλιά και το στρογγυλό του πρόσωπο ένα 

περιποιημένο μούσι, μα μπροστά του είχε ένα παιδικό 

φίλο του γιου του. 

«Διονύση;» 

«Κύριε Βασίλη; Συλλυπητήρια. Χθες το έμαθα και ήρθα 

σήμερα.» 

Ο Βασίλης δεν ήξερε αν έπρεπε να κλάψει ή να γελάσει. 

Το αγόρι, που κάποτε είχε υπερασπιστεί ο γιος του, ήταν 

εδώ, να τιμήσει τη μνήμη του φίλου του. Τον αγκάλιασε 

και τον φίλησε σα να ήταν ο Άκης. Ήταν το λιγότερο που 

μπορούσε να κάνει. Μετά από λίγο καθόταν μαζί με τον 

πατέρα του σε μια καφετέρια λίγο παρακάτω. 



 676 

«Μετακομίσαμε από τη γειτονιά αλλά κι εσείς φύγατε 

ξαφνικά θυμάμαι…» 

«Ναι,» απάντησε ο πατέρας του Διονύση «δυστυχώς το 

κλίμα είχε αρχίσει να γίνεται βαρύ για το παιδί όσο 

μεγάλωνε. Ο Άκης ήταν ο μόνος του φίλος. Κυριολεκτικά 

ο μόνος. Στο σχολείο δεχόταν λεκτικές επιθέσεις, καμιά 

φορά και σωματική βία. Δεν είχαμε άλλη επιλογή. 

Ζητήσαμε μετάθεση για Αθήνα και τον γράψαμε σε ειδικό 

σχολείο…» 

«Και με τι ασχολείσαι τώρα, Διονύση;»  

«Είμαι γεωπόνος. Στην Ξάνθη!» 

 «Μπράβο Διονύση!» Ο Βασίλης έμεινε πραγματικά 

έκπληκτος. «Ο φίλος σου θα ναι πολύ υπερήφανος για 

σένα…» συμπλήρωσε με σβησμένη φωνή. 

«Μπορεί να έφυγα αλλά ποτέ δεν τον ξέχασα… Πάντα 

ήθελα να τον ευχαριστήσω. Όταν το έμαθα στο ίντερνετ, 

έκλαψα πολύ. Δεν θα τον ξεχάσω ποτέ!» 

«Κι αυτός σ’ αγαπούσε! Έχει ακόμα τη μπάλα που του 

έκανες δώρο.» 

«Ω, αλήθεια;» Το πρόσωπο του παιδιού φωτίστηκε. 

Όταν γύρισε σπίτι ο Βασίλης, έψαξε στο πατάρι και την 

βρήκε. Ήταν καταχωνιασμένη μέσα σε μια κούτα με 

παλιά σχολικά βιβλία, κειμήλια ιερά μιας άλλης, αθώας, 

εποχής, μιας εποχής που σήμερα ζωντάνεψε μπροστά 



 677 

τους. Την καθάρισε και την ακούμπησε στο πάτωμα, κάτω 

από τα μετάλλια του Άκη. Ο Διονύσης επέστρεψε στην 

Ξάνθη με μια φωτογραφία του φίλου του. Την έβαλε 

δίπλα σε μια που είχαν βγάλει μαζί, στα σκαλοπάτια του 

σχολείου, κατάκοποι, ιδρωμένοι, με τα μαλλιά να πέφτουν 

στο μέτωπο, μα τόσο χαρούμενοι. Εκείνος γιατί είχε βρει 

έναν φίλο κι ο Άκης γιατί -κι ας είχε βγει το δάχτυλο στο 

πόδι στραβό- είχε κάνει το σωστό. 

 

Μετά από λίγο καιρό, ήρθε στον κόσμο ο εγγονός του. 

Ο γιος του συνέχιζε να υπάρχει· τον κρατούσε μέσα στα 

χέρια του τώρα κι αυτός έπιανε το δάχτυλο του, πρώτο 

στήριγμα στη νέα του ζωή. Είχε πάρει τα ονόματά του ήδη 

πριν γεννηθεί. Θα ξαναφώναζε το όνομα του στο σπίτι, 

στο δρόμο, στο σχολείο, στην πισίνα αν ήθελε να γίνει κι 

αυτός αθλητής. Ξανά από την αρχή λοιπόν. 

Η αγαπημένη του θέση στην κερκίδα δεν άλλαξε ποτέ. 

Μπορεί να έκανε χρόνια να πάει, μα σήμερα ήταν πάλι 

εκεί. Στην μικρή βοηθητική πισίνα δίπλα στην μεγάλη 

αγωνιστική πλατσούριζε ο εγγονός του, στο πρώτο 

μάθημα κολύμβησης. Μαζί του και οι μικρές κόρες του 

Ανδρέα. Η έβδομη εγκυμοσύνη της γυναίκας του χάρισε 

στο μέχρι τότε άτεκνο ζευγάρι δίδυμα.  

«Φέτος θα είναι η τελευταία μου χρονιά στην ομάδα.» 



 678 

Γύρισε και κοίταξε τον προπονητή του γιου του. Πάντα 

έτσι θα τον ένιωθε. «Γιατί Ανδρέα;» 

Έδειξε την πισίνα με τα παιδιά. «Αυτός είναι ο λόγος. 

Θέλω να αφοσιωθώ στο μεγάλωμα των κοριτσιών. Η 

προπονητική μου έτρωγε πολύ χρόνο και η γυναίκα μου 

αισθανόταν πολλές φορές μόνη. Τώρα έχω τρεις…» 

«Καταλαβαίνω. Κι αυτός άμα γίνει πολίστας;» 

«Θα τον φέρεις στην ομάδα. Τον περιμένει το σκουφάκι 

με έναν αριθμό.» 

Ο Βασίλης κατάλαβε ποιον αριθμό κι έστρεψε το 

βλέμμα στην φασαρία που ερχόταν κατά πάνω του. Ο 

εγγονός του είχε βγει πρώτος από το νερό κι ορμούσε 

στην αγκαλιά του. Τον έκλεισε μέσα της χωρίς να τον 

νοιάζει αν ήταν βρεγμένος κι άφηνε όλο το νερό πάνω 

του. 

«Παππού, κολυμπάω!» 

«Ναι, Άκη μου; Μπράβο το αγόρι μου!» Το μυαλό του 

ταξίδεψε πίσω στο χρόνο, τότε που δυο άλλα αγόρια 

έπεφταν πάνω του, χαρούμενα για τον ίδιο λόγο. 

Βούρκωσε και τον αγκάλιασε πιο δυνατά. Παππούς κι 

εγγονός, πατέρας και γιος, έμειναν να κοιτάζονται πιο 

χαρούμενοι από ποτέ. Και τότε κατάλαβε.  

Κατάλαβε πως ο θάνατος είναι κομμάτι της ζωής κι όχι 

η ζωή κομμάτι του θανάτου. 



 679 

Κάνει η ζωή τον κύκλο της κι, εκεί που νομίζεις ότι 

τελειώνει, να τη, ξαναρχίζει. Δε νικιέται. 

Και πώς να νικηθεί; Ο ίδιος ο  Θεός είναι η ζωή, που 

έγινε άνθρωπος, πέθανε για του κόσμου τις αμαρτίες κι 

αναστήθηκε νικώντας τον ίδιο το θάνατο. Ζωή αιώνια. 

Δε νικιέται η ζωή, δε νικιέται! 

Έφερε δυο κύκλους τον εγγονό του και τον έστειλε να 

αλλάξει. 

 

Στα δωδέκατά του γενέθλια, ο παππούς έφτασε από τους 

πρώτους στο σπίτι κρατώντας ένα μικρό μπλε κουτί. Ο 

Άκης του φόρεσε το πολύχρωμο κωνικό καπέλο, όπως στη 

μαμά, στους θείους, τη γιαγιά, το Χρήστο, το Γιώργο και 

τον Κυριάκο. Στη παρέα είχε προστεθεί κι ο γιος της 

Βάσως. Αφού είπαν το τραγούδι και στα ελληνικά και στα 

αγγλικά κι έκοψαν την τούρτα, ο εορτάζων ζήτησε να 

ανοίξει τα δώρα. 

«Παππού, τι μου πήρες;» 

«Ορίστε, μικρέ μου!» 

«Ουαου, κινητό!» Το παιδί άνοιξε τη συσκευή κι άρχισε 

να την περιεργάζεται. Εξάλλου, όλα τα παιδιά πλέον είναι 

εξοικειωμένα με την υψηλή τεχνολογία. «Ποιόν αριθμό 

έχει;» 



 680 

«Τον έχουμε όλοι στα κινητά μας» είπε και πάτησε την 

κλήση στο δικό του κινητό, στο όνομα «ΑΚΗΣ». Το 

κινητό του παιδιού κουδούνισε σε έναν γνώριμο κι 

αγαπημένο ήχο. Η Μαρία ξαφνιάστηκε και τον κοίταξε με 

απορία. 

«Πατέρα πώς;» 

«Τον είχα κρατήσει ενεργό τόσα χρόνια για να τον 

δώσω στο παιδί του.» 

«Και η μουσική;» 

«Τους έβαλα στην δουλειά και μου την βρήκαν, ήδη από 

τότε, να μην την ξεχάσω.» 

Ο Άκης βρήκε στο νέο του κινητό τα τηλέφωνα όλων κι 

άρχισε να τα καλεί ένα ένα· και στις οθόνες έλαμψε ξανά 

το όνομα του γιου, του συζύγου, του αδερφού, του φίλου 

τους. Όντως, κανείς δεν το είχε σβήσει. 

 

 

 

 

 

 

 

 

 

 



 681 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 682 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 683 

 

 

 

 
20. 

 

Σήμερα γιορτάζεις. Γίνεσαι τριάντα. 

Τριάντα ολόκληρα χρόνια περάσανε από τη μέρα που, 

πρωί- πρωί, ανάγκασα τον μπαμπά να μας πάρει αγκαλιά- 

εμένα στα χέρια, εσύ μέσα μου- και να τρέξουμε στο 

νοσοκομείο. Σα να ήταν χθες που σε ακούμπησαν στο 

πρησμένο από το γάλα στήθος μου, βρώμικος, κόκκινος και 

κλαψιάρης. Ο μεγάλος σου αδερφός σε κοιτούσε με 

περιέργεια μόλις σε φέραμε σπίτι. Μετά σε αγάπησε με την 

αγάπη που σου έπρεπε. Κι ακόμα σ’ αγαπά. Κι όλοι μας. 

Για πάντα. 

Θυμάμαι, όταν ήσουν  μικρός σε έπαιρνα να πάμε στα 

μαγαζιά. Σε άφηνα ώρα στο παιχνιδάδικο να διαλέξεις το 

δώρο σου, όση ώρα οι άλλοι στο σπίτι ετοίμαζαν τα φαγητά 

και κρεμούσαν τα στολίδια και τις γιρλάντες. Όταν φτάναμε 

κι εμείς, όλοι τους ήταν κρυμμένοι πίσω από κουρτίνες κι 

έπιπλα. Με το που έμπαινες φορτωμένος τα δώρα σου, 

πετάγονταν, σου φορούσαν το πολύχρωμο μυτερό καπέλο  

και σου έλεγαν το τραγούδι: «Να ζήσεις Άκη και χρόνια 

πολλά…» 



 684 

Λέγαν ψέματα. Δεν ήξεραν. Δεν ήξερε κανείς πως 

φτάνει μια στιγμή, ένα δευτερόλεπτο, να πάψουν όλα. Να 

σταματήσουν όλα λίγο καιρό πριν σου τραγουδήσουμε και 

πάλι. Τώρα πια δεν κρυβόμαστε πίσω από τις κουρτίνες. 

Τώρα πια κρύβεσαι εσύ. Στη καρδιά και το μυαλό μας. 

Χρόνια πολλά, παιδί μου. Χρόνια πολλά. 

Θα γινόσουν τριάντα. 

Μα δεν πρόλαβες. 

 

 

 

 

 

 

 

 

 

 

 

 

 

Ένα δωμάτιο νοσοκομείου. Στη μαιευτική κλινική. 

Μόνη της στην άκρη, δίπλα στο παράθυρο. Έξω ήλιος, 

ζέστη, καλοκαίρι. Ξύπνησε με τον ανεμιστήρα να στέλνει 



 685 

δροσερά κύματα αέρα στο πρόσωπο της, ενώ στο 

υπόλοιπο σώμα, ειδικά στην πλάτη της, που τόση ώρα 

ήταν κολλημένη στο σεντόνι, έσταζε ο ιδρώτας. Την 

έλουσε το φως. Ανοιγόκλεισε τα βλέφαρα, γύρισε τους 

βολβούς των ματιών της, σήκωσε το κεφάλι στο πλάι. Το 

δωμάτιο ήταν στολισμένο στα γαλάζια. Μπαλόνια, 

κορδέλες, αυτοκινητάκια, ένα καρότσι στη γωνία με μπλε 

φιόγκο, πιο μεγάλο από το ίδιο. Πάνω από την πόρτα, μια 

σειρά πολύχρωμες σημαιούλες, με ένα γράμμα η κάθε μια, 

έγραφε «καλωσήρθες». 

Δεν ήταν μόνη. Δίπλα στο κρεβάτι της, κάτω από ένα 

λευκό κοφτό σεντόνι, που το ετοίμαζε όλους τους μήνες 

της εγκυμοσύνης, κεντημένο στο χέρι, με  πεταλούδες και 

μπλε μπορντούρα γύρω γύρω, κοιμόταν ήσυχα ένα 

αγοράκι. Δύσκολη η γέννα, την εξάντλησε. Με όση 

δύναμη της είχε απομείνει, ανασηκώθηκε και τον κοίταξε 

για πρώτη φορά αφού τελείωσε ο τοκετός. Τώρα έλαμπε, 

καθαρός και πλυμένος. Τον πρωτοάκουσε να κλαίει, την 

τον έδωσαν να τον κρατήσει, δάκρυσε. Απ’ έξω την 

περίμενε ο άνδρας κι ο μεγάλος της γιος, μαζί με 

συγγενείς και φίλους. 

Το κρύο δάπεδο πάγωσε τα γυμνά της πέλματα. Πριν 

απλώσει τα χέρια να τον πιάσει, άκουσε πίσω της την 

πόρτα να ανοίγει σιγά και μικρά βηματάκια να την 



 686 

πλησιάζουν. Ο μεγάλος της- μέχρι πριν λίγες ώρες 

μοναδικός-  γιος ήρθε και στάθηκε δίπλα στο κρεβατάκι. 

Με τα μεγάλα του μάτια, κρυμμένα κάτω από σγουρά 

μαλλιά πεσμένα στο μέτωπό του, τέντωνε τα πόδια του για 

να δει μέσα. Ο Βασίλης τον σήκωσε από τη μέση. 

«Νάτος ο αδερφούλης σου! Έτσι ήσουν κι εσύ!» Το 

πρόσωπο του παιδιού φωτίστηκε από χαρά. Η Σοφία 

ανησύχησε μέσα της μήπως θα ζήλευε στην πορεία. 

Ευτυχώς, διαψεύστηκε.  Ο άνδρας της χάρισε ένα φιλί στο 

μέτωπο, αφού παραμέρισε τα λιπαρά της μαλλιά, 

παίρνοντας μαζί του μια σταγόνα αλμυρό ιδρώτα στα 

χείλη.  

«Είσαι καλά αγάπη μου;» Εκείνη κούνησε καταφατικά 

το κεφάλι της. 

Όταν μπήκαν οι συγγενείς, οι παππούδες και οι 

γιαγιάδες για να του κρεμάσουν χρυσαφικό- μια χρυσή 

αλυσίδα και μια χρυσή πεντόλιρα- και λεφτά, ο νέος τους 

εγγονός, με τα δύο ονόματα, αναπαυόταν ατάραχος στην 

σίγουρη αγκαλιά της μαμάς του, ξεκινώντας το ταξίδι της 

ζωής του. Στα χέρια που είχαν κλείσει, ζωντανή κιβωτός, 

γύρω του. 

Άνοιξε τα χέρια της. Άδεια. 

 



 687 

Μικρά ακόμα τα παιδιά κι αποφάσισαν να πάνε 

διακοπές στην Κρήτη. Τις τελευταίες μέρες τις πέρασαν 

στα Χανιά. Αποφάσισαν να επισκεφτούν, πριν 

αναχωρήσουν, την Δημοτική Αγορά, ένα σταυροειδές 

κτήριο με τέσσερεις εισόδους, μια σε κάθε πτέρυγα, που 

στεγάζει δεκάδες καταστήματα. Στο κέντρο ακριβώς είχε 

ένα περίπτερο με περιοδικά και τα παιδιά πήγαν να 

αγοράσουν κόμικς για το ταξίδι μετά. 

«Πού είναι ο Άκης;» 

«Τον άφησα σε σένα να ψωνίσει.» 

« Όχι, εγώ τον άφησα σε σένα!» 

«Χάσαμε το παιδί;» 

«Άκη; Άκη!» 

Τουριστική περίοδος, γεμάτη η Αγορά, όλες οι φυλές 

του κόσμου μαζεμένες. Ο Βασίλης τράβηξε προς τη μια 

μεριά, η Σοφία από την άλλη. Πήγαν, γύρισαν, τίποτα. 

Τράβηξαν αντίθετα. Το ίδιο. Άρχιζε να τους τυλίγει ο 

φόβος. Τελευταία είχαν απαγάγει ένα παιδί. 

«Τον βλέπεις πουθενά;» 

« Όχι!» 

« Άκη! Άκη!» 

Εκατοντάδες άνθρωποι, δεκάδες παιδιά, πουθενά το 

δικό της. Καστανά, μελαχρινά, ξανθά, όλες οι ηλικίες, ο 

Άκης άφαντος. Πήγαινε από εδώ, πήγαινε από κει, τίποτα. 



 688 

Άρχιζε να τον καλεί: στην αρχή ψιθυριστά, σαν παράπονο, 

στη συνέχεια πιο δυνατά, άρχιζε να φωνάζει, να 

ουρλιάζει. Άκουγε τον άνδρα της από πίσω της να καλεί 

κι αυτός απελπισμένος. Και τότε ο κόσμος άνοιξε σαν τα 

σύννεφα μετά την μπόρα και τον είδε να τρέχει κοντά της. 

Άπλωσε τα χέρια της κι όταν τα ξαναέκλεισε είχαν 

γεμίσει. Από κείνον. 

«Μαμά, πού ήσουν; Φοβήθηκα τόσο πολύ!» 

 Σκούπισε τα δάκρυα του που τρέχανε ποταμός. «Μην 

κλαις, καλέ μου! Εδώ είμαι!» 

Έτρεξε κι ο Βασίλης, τους αγκάλιασε. 

«Μαμά μη με ξαναφήσεις!...» 

«Ποτέ, καλό μου, ποτέ…» 

Άνοιξε τα χέρια της. Άδεια.  

Την αριστερή της παλάμη, από τον δείκτη ως τον 

καρπό περίπου, την διέτρεχε μια χαρακιά, μια ουλή που 

κοκκίνισε λίγο όταν την πίεζε. Την θυμόταν καλά.  Είχε 

κοπεί όταν δοκίμαζε να κόψει ένα κοτόπουλο για 

μεσημεριανό. Το αίμα τινάχτηκε στην άσπρη της 

μπλούζα. Στο σπίτι εκείνη τη στιγμή ήταν μόνο ο Άκης. 

Ίσα που πήγαινε σχολείο. Έτρεξε, άνοιξε το συρτάρι, πήρε 

μια πετσέτα και τύλιξε την πληγή. 

«Μην κλαις μαμά! Θα περάσει, μαμά! Θα γίνεις 

καλά!» 



 689 

Έσκυψε και φίλησε τα ματωμένα δάχτυλα του. Ένα 

δάκρυ της έσταξε στα μαλλιά του. Έκλεισε την παλάμη 

της. Και το αίμα φάνηκε να σταματάει με το παιδικό φιλί. 

Άνοιξε τα χέρια της. Άδεια. 

 

Τα μάτια της έτρεχαν πάλι, αλλά δεν έφταιγε το 

κρεμμύδι που καθάριζε. Ακούμπησε το μαχαίρι στο 

νεροχύτη και περίμενε. Μετά το θάνατο του γιου της, 

μπορεί να γύρισε στη Σχολή και στην καθημερινότητα του 

σπιτιού, αλλά πολλές φορές τη μέρα ένιωθε πως δεν είχε 

συμβεί τίποτα, πως όλα ήταν όπως παλιά. Ο Βασίλης στη 

δουλειά, ο Γιάννης στην πυροσβεστική, ο Αλέξανδρος 

ανασκαφή, η Μαρίνα στο αεροπλάνο. Κι ο Άκης, ναι ο 

Άκης, στην προπόνηση ή στο σπίτι του. Θα χτυπούσε το 

τηλέφωνο, το κουδούνι και θα ήταν αυτός· θα σκούπιζε τα 

βρεγμένα της χέρια στην ποδιά και θα έτρεχε να ανοίξει. 

Θα χε ψωνίσει και θα ήταν φορτωμένος. Κουρασμένος και 

θα του έβαζε να φάει και να κοιμηθεί. Έκλεινε τα μάτια 

και ταξίδευε, με το καράβι της μνήμης της να πλέει με την 

πρύμνη, όπισθεν ολοταχώς. Δεν ήθελε να τα ανοίγει μα 

έλεγε στον εαυτό της πως έπρεπε να το πάρει πια 

απόφαση. Η ουλή στο χέρι της ήταν κόκκινη από το 

παγωμένο νερό. 

Ήταν το πρώτο γεύμα που θα έκαναν χωρίς τον Άκη. Ο 

άνδρας της, εκείνη, τα τρία ζωντανά της παιδιά. Η Μαρία 



 690 

είχε πάει στην μητέρα της. Συνήθως έτρωγαν στην 

κουζίνα· οι θέσεις τους γνώριμες όλα τα χρόνια: ο 

Βασίλης στην κορυφή, η Σοφία στα αριστερά του, δίπλα 

της η Μαρίνα. Στα δεξιά του Βασίλη ο Γιάννης, μετά ο 

Αλέξανδρος και στην άλλη στενή μεριά του τραπεζιού ο 

Άκης. Έξι άτομα. Άνοιξε το ντουλάπι, κατέβασε έξι πιάτα, 

κοντοστάθηκε. «Πέντε τα πιάτα, πέντε! Πέντε πια!» 

μονολόγησε. Πήγε να βάλει το ένα πίσω, στάθηκε ξανά. 

Όχι, έξι, θα έβαζε έξι! Έξι πιάτα, έξι μαχαιροπήρουνα, έξι 

ποτήρια. Έστρωσε το τραπέζι και τους περίμενε. 

Οι πόρτες των δωματίων τους άνοιξαν, τα βήματα στη 

σκάλα και στον διάδρομο ακούστηκαν άλλα βαριά, άλλα 

ελαφριά και η οικογένεια της, αμίλητη σαν σκιές στους 

άσπρους τοίχους, πήρε τη θέση της γύρω από το 

μεσημεριανό. Είδαν τη θέση αδειανή, το σερβίτσιο στη 

θέση του, μα δεν ρώτησαν, κατάλαβαν πολύ καλά. 

«Είμαστε όλοι εδώ;» ρώτησε ο Βασίλης, μια ερώτηση 

κλασσική, που συνήθως έφερνε χαμόγελα, μιας και 

σπάνια, λόγω δουλειάς, βρίσκονταν πια. 

«Όχι, δεν είμαστε.» απάντησε η Σοφία κι έσκυψε το 

κεφάλι για την προσευχή, όπως συνήθιζε. Μα τώρα το 

έσκυψε για να κρύψει κι ένα δάκρυ. 

Έφαγαν λίγο, μίλησαν λίγο κι έφυγαν. Ο Βασίλης θα 

ξεκουραζόταν, ο Γιάννης είχε υπηρεσία, ο Αλέξανδρος 



 691 

ετοίμαζε τα πράγματά του να φύγει, η Μαρίνα θα πήγαινε 

επίσκεψη. Έμεινε πάλι μόνη της, μισό μέτρο από τα 

πιατικά και δυόμισι από το δωμάτιο που είχε το γραφείο 

και τη βιβλιοθήκη της, μια ζωή μοιρασμένη ανάμεσα στη 

σχολή και το σπίτι. Η ηρεμία ήταν σημάδι πως το πλύσιμο 

των πιάτων είχε τελειώσει. Άρχισε να τακτοποιεί. Ένα 

πιάτο, δεν ήξερε αν ήταν αυτό που έβαλε για τον Άκη, 

γλίστρησε από τα χέρια της κι έπεσε στο πάτωμα. Δεν 

έγινε δεκάδες κομματάκια όπως συνήθως, μόνο έκοψε σε 

τέσσερα μεγάλα κομμάτια, σαν λευκή πίτσα σε ιταλικό 

εστιατόριο. Έσκυψε να τα μαζέψει. Έτσι ένιωθε κι αυτή 

τώρα: πως την είχαν κόψει τέσσερα κομμάτια και είχαν 

θάψει το ένα, πως είχε πέσει ένα φυλλοκάρδι της και 

μαράθηκε.  

Πόσο ήθελε τα κομμάτια να ναι πάλι τέσσερα, πόσο! 

 

«Ο γιατρός μου είπε πως δεν μπορώ να κάνω άλλο 

παιδί.» 

Η φράση της έπεσε σαν κεραυνός από το μαύρο ταβάνι. 

Ο Βασίλης άναψε το φως και την κοίταξε απορημένος. Η 

γυναίκα του ήταν ξαπλωμένη στη μεριά της, με τα χέρια 

στο στήθος και το βλέμμα κόκκινο και χαμένο. 

«Πήγες σε γιατρό; Τι γιατρό;» 



 692 

«Τον γυναικολόγο που με παρακολουθούσε σε όλες μου 

τις γέννες. Δεν γίνεται πια, μου είπε.» 

Άνοιξε το χέρι του σα φτερούγα και την έκλεισε μέσα. 

Ένιωθε το κορμί της να τραντάζεται και μετά να ηρεμεί. 

Ένιωθε και  το παράπονό της. Το τέταρτο κομμάτι δεν θα 

αναπληρωνόταν ποτέ. Ούτε σε κείνην, ούτε σε κείνον. 

«Ουδείς αναντικατάστατος» δε λένε; Πόσο άδικο έχουν. 

 

Ο ύπνος κατάφερε να την πάρει λίγο στην πολυθρόνα μα 

το κουδούνι την έκανε να τιναχτεί πάνω και να προσπαθεί 

να καταλάβει που είναι- ή καλύτερα πότε είναι-, 

πεταρίζοντας τα βλέφαρα της. Πάλι το κουδούνι. Δεν 

ήξερε ποιος ήταν, αλλά ήξερε καλά ποιος ήθελε να ήταν. 

Άνοιξε την πόρτα με μια γλυκιά προσμονή. Στο κατώφλι 

στεκόταν η νύφη της, που όταν την έβλεπε νόμιζε πως 

έβλεπε τον ίδιο. 

«Μαρία μου!» Την αγκάλιασε παραπάνω από όσο 

συνήθιζε και σε δύναμη και σε διάρκεια. «Έλα μέσα! Να 

φτιάξω καφέ να πιούμε;» 

«Μητέρα, θέλω να σας πω κάτι» είπε η Μαρία μόλις 

έπιασε το πιατελάκι με το γλυκό. Θα το έτρωγε πρώτο, 

είχε λιγούρες. Όταν τελείωσε, η Σοφία δεν ήταν εκεί. Είχε 

πάρει την καρδιά και την σκέψη της από το άδειο σαλόνι 

και τα χε στείλει χρόνια πίσω, στην δική της εγκυμοσύνη. 



 693 

Ξαναγεννιόταν το παιδί της, στην μήτρα μιας άλλης 

μάνας. Του παιδιού της το παιδί, δυο φορές παιδί της. 

Χίλιες δυο φορές. 

«Μητέρα, που είναι ο πατέρας;» Αναγκάστηκε να το πει 

παραπάνω από μια για να την ακούσει. Η Μαρία έφυγε 

για την οικοδομή και η Σοφία έμεινε μόνη της να δακρύζει 

μπροστά στην φωτογραφία του γιου της. Δάκρυα χαράς. 

«Παιδί μου, μου άφησες τόσες αναμνήσεις, μα και την 

πιο γλυκιά κληρονομιά σου. Θα γίνεις μπαμπάς, αγόρι 

μου. Κι εγώ γιαγιά. Μάνα ολότελα.» 

Ανέβηκε στη σοφίτα, παραπάτησε στην είσοδο και 

γονάτισε. Έμεινε εκεί χαμογελώντας κι ευχαριστώντας το 

Θεό για αυτό το ανέλπιστο δώρο. Μετά έψαξε και βρήκε 

μια μικρή βαλίτσα με μωρουδιακά ρούχα. Τα είχε όλα 

φυλάξει, από λίγων μηνών μέχρι δυο χρονών. Τα 

κοριτσίστικα ήταν λιγότερα. Στην άκρη τους είχε ράψει το 

όνομα του κάθε παιδιού. Βρήκε του Άκη και τα μύρισε. 

Της έμοιασαν ότι ακόμα έβγαζαν την απαλή μυρωδιά του 

παιδικού δέρματος. Ώρα για πλύσιμο! Την ώρα που τα 

κρεμούσε στην απλώστρα να στεγνώσουν, πολύχρωμες 

πινελιές πάνω στο μαύρο φόντο των ρούχων της, έπιασε 

τον εαυτό της να τραγουδάει ένα νανούρισμα. 

Τρεις μήνες μετά μάθανε και το φύλο του μωρού. Αγόρι. 

Θα έπαιρνε τα ονόματα του πατέρα του. Κατέβηκε στα 



 694 

εμπορικά, πήρε υφάσματα και μαλλί, έβαλε να της 

πλέξουν σεντονάκια και κουβέρτες. Τα σιδέρωσε, τα 

δίπλωσε και τα φύλαξε σε συρτάρια με αρωματικά. Και 

περίμενε να περάσει ο καιρός. 

 

Ήρθε η ώρα να ξαναπάει στη Σχολή. Με τα ρούχα της 

πένθιμα για πρώτη φορά, πέρασε ανάμεσα από προτομές 

φιλοσόφων και πίνακες παλιών καθηγητών και μπήκε 

στην αίθουσα. Τα τακούνια της αντήχησαν στο ξύλινο 

δάπεδο, δεν είχε άλλη φορά τόση ηρεμία εκεί μέσα. 

Ένιωθε τα μάτια των φοιτητών της καρφωμένα πάνω της. 

Ήξεραν. Είχε πει να κολλήσουν αγγελτήριο στην είσοδο 

της σχολής και κάποιοι φοιτητές, εκτός από τους 

συναδέρφους της καθηγητές, είχαν έλθει στην κηδεία. 

Έξω ήταν μια πονεμένη μάνα, εκεί μέσα μια υπεύθυνη 

καθηγήτρια. Την στεναχώρια την είχε αφήσει στο γραφείο 

της. Έριξε μια ματιά στο ακροατήριο. Για αυτό το 

εξάμηνο της είχαν εμπιστευτεί τη μόρφωσή τους, όπως 

εκατοντάδες άλλοι πιο πριν. Δεν θα τους άφηνε. Όσο 

δύσκολο και να ήταν, θα τα κατάφερνε. Τα παιδιά δεν 

ξεπερνούσαν τα σαράντα, ήταν πολύ ειδικό το μάθημα και 

το επέλεγαν μόνο όσοι είχαν επιλέξει συγκεκριμένο 

κλάδο. Τα ήξερε με τα ονόματά τους, τα είχε και σε 

προηγούμενα εξάμηνα. Άφησε την τσάντα στην έδρα, 



 695 

έβγαλε τις σημειώσεις της, φόρεσε τα γυαλιά και ξεκίνησε 

με μια φωνή αγνώριστη, βραχνιασμένη. Όπως κοιτούσε τα 

παιδιά γεννήθηκε μια ιδέα στο μυαλό της· στο διάλλειμα 

την επεξεργάστηκε ήρεμα και αποφάσισε να την 

υλοποιήσει. 

«Όσοι είναι από πολύ μακριά να έρθουν μετά στο 

γραφείο μου!» φώναξε όταν μπήκε μέσα. 

«Θα μας δώσετε εργασία;» Κάποιοι νόμισαν πως θα 

περνούσαν έτσι το μάθημα, πιο εύκολα. 

«Θα δείτε.» απάντησε και τους άφησε να 

κρυφοκουβεντιάζουν τι τους ήθελε. 

Στην πόρτα του γραφείου ακούστηκαν τέσσερα 

χτυπήματα και μπήκαν μέσα έξι παιδιά. Ήταν από τις 

τέσσερεις μεριές της Ελλάδας, εκατοντάδες χιλιόμετρα  

γης, θάλασσας κι ουρανού τους χώριζαν από τους δικούς 

τους. Κάθε Σαββατοκύριακο έμεναν σε άδεια δωμάτια ή 

διαμερίσματα, έτρωγαν έτοιμο φαγητό και περίμεναν 

υπομονετικά τους φίλους τους να γυρίσουν τη Δευτέρα. 

Έφευγαν μόνο Χριστούγεννα, Πάσχα και καλοκαίρι. 

«Θα σας ζητήσω κάτι και δεν θα ήθελα να αρνηθείτε, 

σύμφωνοι;» Όλοι δέχτηκαν. 

Την Κυριακή σηκώθηκε νωρίς, πήγαν στην Εκκλησία 

και μόλις γύρισαν άρχισε να ετοιμάζει φαγητό, με την ίδια 

ζέση κι αγάπη που είχε πριν χάσει το παιδί της. Όταν 



 696 

γύρισε ο Βασίλης από το νεκροταφείο, βρήκε έξι παιδιά 

στο σαλόνι. 

«Έχουμε καλεσμένους; Δεν μου το είπες!» 

«Κάθε Κυριακή θα έχουμε. Είναι παιδιά από τη σχολή 

που μένουν μακριά και μένουν μόνα τους το 

σαββατοκύριακο. Κανονίσαμε και θα έρχονται να τρώνε 

ένα πιάτο σπιτικό φαγητό. Έτσι δεν το έκανες κι εσύ;» 

Την πήρε αγκαλιά και μύρισε τα μαλλιά της. «Τώρα 

είναι που σ’ αγαπώ χίλιες φορές παραπάνω! Πάω να 

καθίσω με τα παιδιά.» 

Η Σοφία χαμογέλασε και συνέχισε την ετοιμασία. Για τα 

παιδιά της. Εξάλλου, έτσι συνήθιζε να τα λέει. 

 

Όποτε περνούσε από τα φανάρια, έβλεπε το μικρό που 

είχε δώσει τα χρήματα να απλώνει το χέρι από το τζάμι. 

Δεν έφυγε ποτέ να μην του δώσει κι ας ήξερε πως μπορεί 

να ήταν θύμα εκμετάλλευσης. Πότε λίγα κέρματα, πότε 

ένα χαρτονόμισμα και πάντα το χαμόγελο του αγοριού  

ίδιο πάνω στο βρώμικο του πρόσωπο, σαν μια σειρά 

μαργαριτάρια στον πάτο της θάλασσας. Τώρα που 

χειμώνιασε είχε αφήσει στην άκρη τα χαρτομάνδηλα και 

πουλούσε ομπρέλες στην απέναντι γωνία, πάντα όμως στο 

ίδιο σημείο. Αναγνώριζε το αυτοκίνητο που έκοβε 



 697 

ταχύτητα κι ερχόταν χαρούμενος να συναντήσει την καλή 

κυρία που δεν τον απόδιωχνε ποτέ. 

Ο χειμώνας αγρίεψε κι, ενώ είχαν κοιμηθεί το βράδυ με 

ψιχάλες, το επόμενο πρωί σηκώθηκαν με τις πρώτες 

νιφάδες χιονιού να πέφτουν και να λιώνουν στο χορτάρι 

της αυλής. Τις κοιτούσε να στροβιλίζονται στο φύσημα 

του ανέμου, ασφαλής στη ζεστασιά του σπιτιού της, μέχρι 

που μια εικόνα την έκανε να παγώσει σαν την ατμόσφαιρα 

έξω: το αγόρι να στέκεται στο ξεροβόρι και το χιονιά. 

«Το παιδί! Το παιδί θα κρυώνει Βασίλη!» Βρήκε ένα 

δυο μπουφάν που δεν έκαναν πια στα δικά της παιδιά και 

βγήκε έξω. Την ακολούθησε ο άνδρας της, προσπαθώντας 

να ισορροπήσει στις κρύες πλάκες. 

«Πού πας;» 

«Στο νεκροταφείο!» 

Θα πήγαινε στον Άκη; Η σκέψη και μόνο τον έκανε να 

ριγήσει κι όχι το κρύο. 

Ο δρόμος δεν είχε κλείσει ακόμα, τα εκχιονιστικά 

μηχανήματα του δήμου είχαν βγει, αλλά, καλού κακού, 

έβαλε τις αλυσίδες στα λάστιχα. Όσο πλησίαζαν στο 

νεκροταφείο, η Σοφία κοιτούσε όλο και πιο πολύ ανήσυχη 

έξω. Στο φανάρι που στεκόταν ο μικρός είχε πράσινο, 

αλλά κοκάλωσε τα φρένα στη φωνή της. 

«Στάσου! Εδώ είναι!» 



 698 

Διέκρινε τη μαύρη φιγούρα του μέσα στην κουρτίνα του 

χιονιού. Όσο πλησίαζε, διέκρινε το τρέμουλο σε όλο του 

το κορμί, μεγάλωνε το χαμόγελο στα μπλάβα χείλια του, 

λευκό και απέραντο σαν το χιόνι γύρω τους. Βρήκε 

απάγκιο κάτω από το μπαλκόνι ενός κλειστού 

καταστήματος και προσπαθούσε να πουλήσει ομπρέλες 

στα λίγα αυτοκίνητα που περνούσαν. Φορούσε μια 

μάλλινη μπλούζα κι ένα τζιν μπουφάν που είχε γίνει πάγος 

πάνω στο κορμάκι του. Τα πόδια του προσπαθούσαν να 

βρουν ζεστασιά μέσα σε δυο ξεχαρβαλωμένα άρβυλα κι 

από ώρα είχε πάψει να νιώθει τα δάχτυλά του. 

«Έλα εδώ παιδί μου!» Άνοιξε το ένα μπουφάν και 

σκέπασε το ξεπαγιασμένο παιδί. Έτριψε τα μπράτσα του, 

τη πλάτη, το στήθος του. Σκούπισε με τα γυμνά της χέρια 

τη μύτη και τα μάτια του. Στην απέναντι μεριά του 

δρόμου ήταν ένα εστιατόριο που μόλις άνοιγε. Τον πήρε 

από τους ώμους και μπήκαν στη ζεστασιά του. 

«Μπορείτε να φτιάξετε ένα καλό πρωινό; Ό, τι έχετε! 

Αν έχετε και γάλα, ακόμα καλύτερα!» είπε στον 

μαγαζάτορα που τους άνοιξε και διάλεξαν το τραπέζι 

δίπλα στο παράθυρο και στη σόμπα που είχε αρχίσει να 

μοιράζει τη θερμότητα της στον άδειο χώρο. Το παιδί 

έτρεμε ακόμα και θα περνούσε ώρα να ζεσταθεί. 

«Μιλάς ελληνικά;» 



 699 

«Λίγο» απάντησε, με το «γ» να ακούγεται σαν «γκ». 

Εκείνο το χειμωνιάτικο πρωινό συνάντησαν τον 

Αρμαχάν, έναν δεκάχρονο Αφγανό που ξεκίνησε πριν 

τέσσερα χρόνια από τις χιονισμένες βουνοκορφές της 

πατρίδας του να βρει μια καλύτερη ζωή στη μακρινή 

ήπειρο που λεγόταν Ευρώπη. Τελικά κατέληξε να πουλάει 

χαρτομάνδηλα το καλοκαίρι κι ομπρέλες το χειμώνα, 

λίγους μήνες πριν ένα αυτοκίνητο κατεβάσει το τζάμι του 

και του δώσει μια μεγάλη ελεημοσύνη. Ο μπαμπάς και η 

μαμά ζούσαν μαζί με άλλους από το ίδιο χωριό σε ένα 

εγκαταλειμμένο σπίτι λίγα τετράγωνα μακριά από κει. Ο 

μπαμπάς δούλευε σπάνια, στα χωράφια που οργώνονταν 

στις παρυφές της πόλης. Στηνόταν μαζί με τους άλλους σε 

μια πλατεία κι αν υπήρχαν μεροκάματα, τους έπαιρναν. 

Αλλά η οικονομική κρίση έκανε τους ανθρώπους να μην 

καλλιεργούν πια. Ουσιαστικά, το απλωμένο χέρι του 

Αρμαχάν ήταν ο μόνος τρόπος εξοικονόμησης χρημάτων. 

Την ιστορία του την αφηγήθηκε σε δυο μέρη: ένα πριν 

έρθει το πρωινό και το άλλο μετά, αφού κόντεψε να 

σκάσει από το φαί. Είχε δυο μέρες να φάει κανονικά. Τα 

αυτοκίνητα εδώ και καιρό είχαν πάψει να κατεβάζουν τα 

τζάμια· ανέπτυσσαν ταχύτητα μόλις το φανάρι γινόταν 

πράσινο αφήνοντας πίσω τους, στη σκόνη και τη βροχή, 

ένα υψωμένο μελαμψό χεράκι. 



 700 

Το χιόνι έξω είχε πια στρωθεί καμιά δεκαριά πόντους. 

Το παιδί δε μπορούσε να περπατήσει. Ο Βασίλης έσκυψε 

και το πήρε στην πλάτη του. Αυτό άρεσε στα παιδιά του 

και ειδικά στον Άκη του. Τρελαινόταν μικρός να σχολάσει 

ο μπαμπάς από τη δουλειά, να βγει στην καρέκλα κι από 

κει στην πλάτη του. Όσο κουρασμένος και να ήταν, δεν το 

αρνήθηκε ποτέ. Αντίθετα, μετά ένιωθε πιο ξεκούραστος. 

Περπάτησαν προσεκτικά πάνω στα χιονοσκέπαστα 

πεζοδρόμια κι έφτασαν στο σπίτι του Αρμαχάν- όσο 

μπορεί κανείς να πει σπίτι μια μισογκρεμισμένη 

μονοκατοικία, με το περισσότερο κομμάτι της στέγης της 

να λείπει. Ο πατέρας του πρόβαλε στην πόρτα με βλέμμα 

ανήσυχο. 

«Μη φοβάστε!» τον καθησύχασε η Σοφία. «Είμαστε 

φίλοι του γιου σας.» 

«Κυρία με λεφτά;» Η Σοφία χαμογέλασε για απάντηση. 

Άφησε τα ρούχα που είχε φέρει και υποσχέθηκε πως θα 

έφερνε κι άλλα και παπούτσια. Του έδωσε κι ένα 

χαρτονόμισμα. 

 «Μην τον αφήνεις στο χιόνι, σε παρακαλώ.» Οι νιφάδες 

που είχαν αρχίσει πάλι να πέφτουν έλιωναν στα ζεστά της 

μάγουλα. 

«Εντάξει κυρία» απάντησε ο άνδρας και χάθηκε στο 

σκοτεινό άνοιγμα της πόρτας, με το χέρι του τρυφερά στο 



 701 

κεφάλι του μικρού, με μερικά ζευγάρια μάτια να κοιτούν 

απορημένα. 

«Αρμαχάν στα αφγανικά σημαίνει δώρο» είπε ο μικρός 

της φίλος. Έτσι ήταν. Ένα δώρο Θεού από την άκρη του 

κόσμου. 

«Μπορείς να βάλεις κάπου τον μπαμπά του; Λίγα 

μεροκάματα να κάνει, να μην βγάζει το παιδί στο κρύο.» 

ρώτησε το Βασίλη χωρίς να τραβήξει το βλέμμα από το 

χιόνι που έπεφτε ακατάπαυτα πλέον στο τζάμι. 

«Κάτι θα κάνω» της απάντησε χωρίς να σκεφτεί να 

χαλάσει το χατήρι της. 

 

Την επόμενη Κυριακή , στο καθιερωμένο μεσημεριανό, 

ο Θανάσης από τη Λέσβο τους είπε κάτι που έκανε τα 

μαχαιροπήρουνα να πέσουν με θόρυβο στο πιάτο. 

 

«Μαμά, θα μου πάρεις ένα ημερολόγιο;» 

«Να σου πάρω, κορίτσι μου.» 

Η μητέρα της σηκώθηκε, ντύθηκε και βγήκε στο κρύο. 

Μπήκε σε ένα βιβλιοπωλείο, βρήκε ένα ροζ ημερολόγιο κι 

ένα μολύβι ίδιο χρώμα που κατέληγε σε μια γυαλιστερή 

φούντα κι έτρεξε να το φέρει στην κόρη της. Το έπιασε με 

δυο λεπτά χεράκια, τρυπημένα από βελόνες κι ορούς, και 

το έσφιξε στο σκελετωμένο στήθος του. 



 702 

«Μαμά, να αφήσουμε το φως ανοικτό;» 

«Να το αφήσουμε κορίτσι μου.» 

 

«Η μαμά μου κοιμάται στο διπλανό κρεβάτι. Μου άφησε 

το φως ανοικτό για να γράψω. Δε με αφήνει μόνη μου. 

Είμαστε εδώ, στο νοσοκομείο, πολλές μέρες, αλλά δεν έχει 

φύγει ποτέ. Μόνο όταν έρχεται ο μπαμπάς, μια φορά τη 

βδομάδα από το νησί, εκείνη πάει και πλένει τα ρούχα μας. 

Είμαι πολύ άρρωστη. Οι γιατροί μπαίνουν μέσα, μου 

χαμογελούν, αλλά, όταν βγαίνουν έξω, είναι λυπημένοι. 

Τους βλέπω. Πονάω. Μα δε παραπονιέμαι στη μαμά. Δεν 

θέλω να τη βλέπω να στεναχωριέται. Γελάμε και παίζουμε 

με τα παιχνίδια μου. Της λέω ότι θα γίνω καλά και θα 

γυρίσουμε στη Μυτιλήνη. Και τότε βλέπω να γελάει κι αυτή. 

Είμαι πολύ χαρούμενη που γελάει η μαμά μου! Όταν 

κοιμάται, μπαίνω κάτω από το μαξιλάρι και κλαίω. Τότε 

που δεν με βλέπει. 

Θέλω να γυρίσω στο σπίτι μας, να πάω στο σχολείο, να 

ξαναπαίξω με τις φίλες μου. Προχθές μου έστειλαν δώρα με 

τον ταχυδρόμο και είχαν πάνω πάνω μια χρυσή τιάρα με 

διαμάντια. Πήγα να την φορέσω, μα δε στεκόταν. Το κεφάλι 

μου δεν έχει μαλλιά. Όλα τα παιδάκια εδώ δεν έχουν 

μαλλιά. Μα τους λέω ότι όλοι μας θα γίνουμε καλά και θα 

παίζουμε μια μέρα στο δρόμο. 



 703 

Ήρθε ο μπαμπάς σήμερα. Ο μπαμπάς μου είναι ψαράς κι 

έχει μια μεγάλη βάρκα. Είναι ο καλύτερος και πιάνει τα πιο 

πολλά ψάρια. Όταν τον αγκαλιάζω, μυρίζει θάλασσα. Μα 

εμένα δεν με πειράζει. Είναι ο μπαμπάς μου και τον 

αγκαλιάζω όσο πιο πολύ μπορώ. 

Τον είδα να μιλάει με τη μαμά στο μπαλκόνι και να 

χτυπάει τη γροθιά στον τοίχο. Η μάμα έκλαψε πάλι. Όταν 

τους ρώτησα γιατί, μου είπαν πως, για να γίνω καλά, πρέπει 

να βρει πολλά λεφτά και θα πουλούσε τη βάρκα. Του είπα 

όχι κι ότι ο Θεός που αγαπάει τα παιδιά θα με βοηθήσει κι 

εμένα.» 

 

«Είσαι η Κατερίνα;» 

Το κοριτσάκι ύψωσε αργά το βλέμμα του από το ροζ 

τετράδιο που κρατούσε και κοίταξε την κυρία μπροστά 

στο κρεβάτι της. 

«Εγώ είμαι.» 

«Είναι εδώ ο μπαμπάς ή η μαμά;» 

«Ο μπαμπάς γύρισε στο νησί. Η μαμά πήγε στο γιατρό.» 

«Μπορείς να δώσεις αυτό στη μαμά μόλις γυρίσει;» 

«Ναι. Τι είναι;» 

«Ξέρει αυτή.» Η κυρία χάιδεψε το χεράκι της πάνω από 

τις γάζες και τα σωληνάκια κι έφυγε το ίδιο αθόρυβα όσο 

είχε έρθει. 



 704 

«Μαμά, μια κυρία μου έδωσε αυτό για σένα.» 

Όταν η μαμά της Κατερίνας άνοιξε τον λευκό φάκελο, 

δεν μπόρεσε να συγκρατήσει τα δάκρυα της που έβρεξαν 

τα δεκάδες χαρτονομίσματα, όσα ακριβώς χρειαζόταν για 

την εγχείρηση της κόρης της. Έτρεξε στον διάδρομο να 

προλάβει την άγνωστη γυναίκα μα είδε από το παράθυρο 

ένα αυτοκίνητο να στρίβει στην έξοδο του νοσοκομείου. 

«Εντάξει, Σοφία; Τα έδωσες;» 

«Ναι. Τα λεφτά του θείου σου έπιασαν τόπο.»  

Το έκαναν με το παιδί του Κοσμά, το έκαναν και τώρα. 

Τους το είπε ο Θανάσης, διάβασαν την είδηση στο 

διαδίκτυο, η οικογένεια παρακαλούσε για οικονομική 

ενίσχυση κι είχε τραπεζικό λογαριασμό. Δε χρειάστηκε 

δεύτερη σκέψη. Δεν χρειαζόταν να ξέρουν ούτε ποιος, 

ούτε τι. Προσφορά μυστική από αγάπη, όχι για να φανούν. 

Η εγχείρηση έγινε στο εξωτερικό, πέτυχε και η μικρή 

Κατερίνα γύρισε στις φίλες της στο νησί. Στο πρώτο του 

ψάρεμα, ο πατέρας του την πήρε μαζί του και την έβαλε, 

καπετάνισσα, στην πλώρη. Μα εκείνη προτίμησε να ναι 

πριγκίπισσα, με τη διαμαντένια της τίαρα στα μαλλιά, που 

είχαν αρχίσει πάλι να φυτρώνουν. 

 

Την επόμενη φορά που η Σοφία πήγε σε νοσοκομείο 

ήταν βιαστικά, από ένα τηλεφώνημα μέσα στη νύχτα. 



 705 

Αυτή τη φορά δεν έχασαν κανέναν, αλλά βρήκαν: η 

Μαρία γεννούσε. Πήρε τα ρουχαλάκια με το όνομα του 

Άκη και αυτά που είχε πλέξει κι έτρεξαν στον τρίτο 

όροφο, στη μαιευτική κλινική. Ήταν εκεί και η συμπεθέρα 

της. Κάθισαν δίπλα δίπλα και περίμεναν να ακούσουν το 

κλάμα από το πρώτο τους εγγόνι. Λίγη ώρα πριν ο ήλιος 

ρίξει τις πρώτες του ακτίνες στην γη, ο γιατρός έβγαινε 

και τους ανάγγειλε τα χαρμόσυνα νέα. Ένα υγιέστατο 

αγοράκι τριάμισι κιλών πετάριζε τα μάτια δίπλα στην 

μαμά του. 

Τους άφησε όλους να τον δουν πρώτοι από κείνη. Μετά 

τον πήρε στην αγκαλιά της και ήταν όλος δικός της. 

Ένιωσε σα να ήταν πάλι νέα, τότε που κράτησε το πατέρα 

του μωρό, με το στήθος βαρύ και πρησμένο από το γάλα. 

Τον κοίταξε καλά και είδε να πραγματοποιείται μια κρυφή 

της επιθυμία: του έμοιαζε. Ο ήλιος είχε ανέβει για τα καλά 

στον ουρανό. Πριν λίγο καιρό ο γιος της είχε δύσει σε μια 

βρεγμένη γη. Μα, όπως μετά από κάθε δύση υπάρχει και 

μια ανατολή, τώρα ανέτειλε στα δυο της χέρια. Τον 

ακούμπησε στο κρεβάτι και του φόρεσε τα ρούχα του 

πατέρα του. Έτσι κι αλλιώς το ραμμένο όνομα δεν θα 

άλλαζε. Τον τύλιξε στην κουβέρτα του και τον έδωσε στη 

μητέρα του να τον θηλάσει.  

 



 706 

Όση χαρά κι αν έδωσε ο ερχομός του εγγονού της, ο 

μητρικός πόνος σιγόκαιε στην ψυχή της. Δεν ήταν 

άνθρωπος που εκφραζόταν έντονα, τα πιο πολλά τα 

κρατούσε μέσα της. Όλα αυτά μαζεμένα την αρρώστησαν. 

Όταν ο μικρός Άκης είχε γίνει τριών, άρχισε να έχει τα 

πρώτα προβλήματα· η κατάσταση χειροτέρευε μέρα με τη 

μέρα, ώσπου έκανε εισαγωγή στο νοσοκομείο. 

Ο Βασίλης δεν έφυγε ποτέ από δίπλα της. Πήγαινε το 

πρωί στην εταιρεία, κανόνιζε τις ημερήσιες υποχρεώσεις 

με το Χρήστο, τον άφηνε στη θέση του και γύριζε στο 

νοσοκομείο. Όσο κι αν η Σοφία τον παρακαλούσε να 

φύγει, αυτός εκεί. Καθισμένος σε μια καρέκλα όλη μέρα, 

ξαπλωμένος να λαγοκοιμάται σε ένα κρεβάτι όλο το 

βράδυ. Προσπαθούσε πάντα να την κάνει να γελάει, να 

ναι χαρούμενη κι ας την έβλεπε μέρα τη μέρα πως έφευγε. 

Όταν κοιμόταν- κάτι σπάνιο τελευταία- της κρατούσε το 

χέρι και οι ικεσίες του γινόταν καπνός από τη ψυχή του κι 

ανέβαιναν στον ουρανό. 

«Θέλω να μου φέρεις να δω το παιδί…» ψιθύρισε μια 

μέρα κι ο Γιάννης πήγε να τον πάρει από τον παιδικό 

σταθμό. 

«Βασίλη φεύγω…» 

«Όχι αγάπη μου, τι ναι αυτά που λες; Θα γίνεις καλά δεν 

είπαμε;» Της έσφιξε το αποστεωμένο χέρι και φίλησε το 



 707 

χιονισμένο της κεφάλι. Τα μαλλιά της είχαν από καιρό 

ασπρίσει και δεν τα ξαναέβαψε. Του χαμογέλασε 

θλιμμένα και κούνησε αρνητικά το κεφάλι της. 

«Τι να πω στο παιδί μας;» 

Ο Βασίλης έκλεισε τα μάτια και προσπάθησε να βρει 

λόγια στο άδειο του μυαλό. «Πες του ότι τον 

αγαπώ…Σοφία, άκουσε με! Σε θέλω εδώ! Μαζί θα 

φύγουμε, δεν πας πουθενά μόνη σου! Το έχουμε πει αυτό, 

θυμάσαι; Μαζί, Σοφία, μαζί! Σοφία, σ’ αγαπώ!...» 

Άνοιξε να πει το ίδιο κι αυτή μα δε πρόλαβε. Τη 

συζήτηση διέκοψε ο εγγονός της που μπήκε φουριόζος 

στο δωμάτιο. 

«Γιαγιά! Γιαγιά!» 

«Γεια σου, Άκη…» 

Κανείς δεν ήταν σίγουρος αν αυτή τη φράση την είπε 

στον εγγονό  ή στον γιο της. Γιατί εκείνη τη στιγμή άφηνε  

το ταλαιπωρημένο της κορμί για το μεγάλο ταξίδι. 

«Στο καλό αγάπη μου. Να μου φιλήσεις το παιδί.» Της 

κρατούσε ακόμα το χέρι· με το άλλο έκλεισε τα μάτια που 

ήταν ακόμα στυλωμένα πάνω του κι αντανακλούσαν έναν 

γαλάζιο ουρανό, εκεί που τώρα συναντούσε το γιο της, 

μεταφέροντας την αγάπη του πατέρα του. 

 

 



 708 

 

 
21. 

 
«Ήρθα σπίτι και δεν ήσουν. Για ακόμα μια φορά δεν 

ήσουν. Καθίσαμε, γελάσαμε, είπαμε ιστορίες. Και μέσα μας, 

ακόμα και σήμερα, θαρρούμε καμιά φορά πως θα ανοίξεις 

την πόρτα σαν πρώτα και θα μας πεις τι κάνουμε, αν 

είμαστε καλά. Θα μας χαμογελάσεις και θα πεις στη μάνα 

σου να στρώσει τραπέζι. 

Στρώθηκε κι αυτό. Κι η θέση σου πάντα αδειανή. Εκεί 

στα δεξιά, στη «κεφαλή» του τραπεζιού. Έριξα το βλέμμα 

στον πατέρα σου και είδα μια σκιά στα βλέφαρα του, τον 

έπιασα να λοξοκοιτάει κατά κει. Αυτή η σκιά μένει από τότε 

που έφυγες. Το ψωμί σα να χε μια πίκρα, το κρασί στο 

στόμα στυφό. 

Είμαι πια ο αρχηγός στην ομάδα. Φέτος κάναμε καλές 

μεταγραφές και πάμε για Ευρώπη. Ο προπονητής μας μόνο 

άλλαξε. Κουράστηκε κι αφοσιώθηκε στην οικογένεια του. 

Οι μικροί κοντεύουν να σε ξεπεράσουν. Τα βράδια, όταν 

τελειώνει η προπόνηση και φεύγουμε, γυρνάω καμιά φορά 

και βλέπω την πισίνα. Σκοτεινή, που δεν ξανακολύμπησες 

στα νερά της, μαύρη θάλασσα, φουρτουνιασμένη σε νύχτα 

χειμωνιάτικη χωρίς φεγγάρι. 



 709 

Πέρασαν 9 χρόνια. Δε σου πα, παντρεύτηκα και 

περιμένουμε παιδί. Δεν πρόλαβες να την γνωρίσεις, ούτε 

αυτή εσένα. Αλλά της έχω πει τα καλύτερα. Δεν έχω 

αδέρφια, μα μοναχοπαίδι ένιωσα μόνο σαν έφυγες. Και τα 

αδέρφια σου βρήκαν τα ταίρια τους. Η αδερφή σου πετάει 

ακόμα κι ο άλλος σκάβει τη γη. Έγινε μόνιμος στην 

αρχαιολογική υπηρεσία. 

Ποτέ δεν ήμουν καλός στο γράψιμο. Έπαιρνες πιο καλό 

βαθμό πάντα στην Έκθεση. 

Αλλά ένα πράγμα δεν θέλει τέχνη να το πεις: μου λείπεις 

αδερφέ. Το ξέρεις.» 

 

Δίπλωσε το χαρτί και το φύλαξε μαζί με τα άλλα 

γράμματα στο συρτάρι του. Άλλα οκτώ. Ένα για κάθε 

χρόνο που περνούσε. 

 

 

 

 

 

 

 

 



 710 

Η ομάδα που είχαν δημιουργήσει στο facebook είχε 

ξεπεράσει τα διακόσια μέλη και οι ευχές με τις αφιερώσεις 

τις εκατόν πενήντα. Ποιήματα, στίχοι, τραγούδια, 

φωτογραφίες, όλα εξέφραζαν την συμπαράσταση όλων 

εκείνων που τον ήξεραν λίγο ή πολύ, που τον είχαν φίλο, 

συμμαθητή, συμπαίκτη ή αντίπαλο. Ως διαχειριστής της 

ομάδας έγραψε μερικές ευχαριστήριες γραμμές, πάτησε το 

εικονίδιο «Μου αρέσει» κάτω από κάθε σχόλιο κι έκλεισε 

τον υπολογιστή. 

Το φως της οθόνης ήταν το μόνο στο δωμάτιο και τα 

μάτια του είχαν θολώσει. Πίεσε τις άκρες τους με δείκτη 

κι αντίχειρα. Το δωμάτιο κλειστό δυο μέρες τώρα, μύριζε 

ανάσα, ιδρώτα και βρώμικα ρούχα. Είχε μπει η μητέρα 

του την προηγούμενη μέρα να καθαρίσει, αρνήθηκε, δεν 

του έφερε αντίρρηση, τον άφησε να ηρεμίσει. Είχε πάθει 

τα ίδια λίγο καιρό μετά που πέθανε ο πατέρας του. Είχε 

μείνει μια βδομάδα στο δωμάτιο του και δεν έβγαινε, 

παρά μόνο για φαγητό. Έτρωγε βιαστικά, χωρίς να βγάλει 

μιλιά· μετά κλεινόταν πάλι στους τέσσερεις τοίχους. 

Ήλπιζε πως δεν θα κρατούσε τόσο. Εκείνος που τον είχε 

πείσει τότε να πάνε βόλτα ήταν ο Άκης. Μα ο Άκης δεν 

ήταν πια εδώ.  

Το κινητό του δονήθηκε, η όθονη άναψε μα το μήνυμα 

δε είχε για αποστολέα το φίλο του. Ο προπονητής του 



 711 

μάζευε την ομάδα για προπόνηση. Τους είχε δώσει ρεπό 

να ηρεμήσουνε, μα ήταν καιρός να ξεκινήσουν πάλι. 

Χωρίς τον αρχηγό τους. Δεν είχε καμιά όρεξη να πάει. Θα 

ταν σαν να κολυμπούσε μόνο με το ένα χέρι και πόδι. 

Κάθε κίνητρο, από μια καλή πορεία στο πρωτάθλημα 

μέχρι να πάρει μέρος στην Εθνική ομάδα, είχε χαθεί. Δεν 

ήθελε να πει ψέματα πως ήταν άρρωστος. Δεν θα τον 

πίστευε κανείς. 

Ο τοίχος άστραψε από το φως του διαδρόμου κι έτσι 

μόνο κατάλαβε ότι κάποιος μπήκε μέσα. Η μητέρα του 

τράβηξε τις κουρτίνες, άνοιξε λίγο τη μπαλκονόπορτα να 

αεριστεί το δωμάτιο και κάθισε απαλά στην άκρη του 

κρεβατιού του. Έμπαινε κατευθείαν στη συζήτηση, χωρίς 

προλόγους και εισαγωγές, λόγια λίγα και μεστά. Ο 

παππούς της ήταν από τη Σπάρτη· αυτή η λιτότητα στην 

εμφάνιση και η φειδώ στο λόγο της έδειχναν πως ίσως οι 

πρόγονοι της κυνηγούσαν στον Ταΰγετο, λούζονταν στον 

Ευρώτα και πέθαναν «των κείνων ρήμασι πειθόμενοι» 

στις Θερμοπύλες.  

«Όταν μας άφησε ο πατέρας σου, είχα δύο επιλογές:» 

Λύγισε το λαιμό του προς το μέρος της, χωρίς να την 

κοιτάξει. «Να μείνω σπίτι, να κλειστώ μέσα, να μην 

πηγαίνω πουθενά, να κλαίω μόνο που τον έχασα, να με 



 712 

λυπάται ο κόσμος, να με λυπάμαι κι εγώ η ίδια. Είναι 

πολύ εύκολο, αγόρι μου, αυτό. Βλέπεις πόσοι το κάνουν ε; 

Κι είχα και μια άλλη επιλογή, πιο δύσκολη: να 

μαζέψω όλο μου τον πόνο σε μια γωνιά της καρδιάς μου, 

να σηκωθώ, να παλέψω, για σένα πιο πολύ, δεν έπρεπε να 

σε αφήσω, το είχα υποσχεθεί στον πατέρα σου. Θα 

στεναχωριόταν η ψυχή του αλλιώς. Σκούπισα τα δάκρυα 

μου, άφησα τα θάρρη μου στο Θεό και πήγα πάλι για 

δουλειά. Ήταν πολύ δύσκολο. Μα είχα εσένα να 

φροντίσω. Έτσι πιστεύω τον τίμησα καλύτερα. Τι λες; Τα 

κατάφερα;» 

«Ναι, μαμά, τα κατάφερες μια χαρά!» Την πήρε 

αγκαλιά κι έτριψε το πηγούνι του στον ώμο της. 

«Έτσι θέλω να τα καταφέρεις κι εσύ» είπε και 

σηκώθηκε. Πριν κλείσει την πόρτα κοντοστάθηκε. «Σου 

είπα τις επιλογές. Ποιά διαλέγεις;» Και πριν σκοτεινιάσει 

ξανά το δωμάτιο του, είχε ήδη βγάλει την μπλούζα του. 

Είχαν προπόνηση σε μια ώρα. Τον είδε να φεύγει για το 

κολυμβητήριο κι ένα δάκρυ στραφτάλισε στην άκρη του 

ματιού της, χαράς γιατί ο γιος της είχε διαλέξει το 

δύσκολο δρόμο. 

 

Όλα γύρω τους ίδια κι όλα αλλαγμένα. Μπήκαν στα 

αποδυτήρια, έκαναν μπάνιο, ετοιμάστηκαν για τον αγώνα 



 713 

μα το βλέμμα δεν μπόρεσαν να το τραβήξουν από την 

άκρη του πάγκου, εκεί που καθόταν ο αρχηγός τους. Ο 

προπονητής είχε αφήσει εκεί ένα μπουρνούζι, ένα μαγιό 

και το σκουφάκι με τον αριθμό του. Η διοίκηση της 

ομάδας είχε αποφασίσει να τον αποσύρει και να μην 

ξαναφορεθεί από κανέναν. Μιλιά δεν έβγαινε στο στόμα. 

Ξαφνικά, η ατμόσφαιρα είχε παγώσει, η διάθεση είχε 

χαλάσει και δεν βρισκόταν αυτός να τους χτυπήσει στον 

ώμο, να τους πει μια κουβέντα να αναθαρρήσουν, να 

βγουν στον αγώνα. 

Ακούστηκαν τα βήματα βαριά στο διάδρομο και μόνο 

τότε σήκωσαν το κεφάλι. Ήξεραν ποιος ήταν κι ας 

ευχόταν να ήταν ο Άκης. Ο Ανδρέας στάθηκε απέναντι 

τους και αισθάνθηκε τη παγωμάρα τους. Κι αυτός δεν 

πήγαινε πίσω. Ο πρώτος τους αγώνας στο πρωτάθλημα, 

μα δεν υπήρχε ο ενθουσιασμός που ένιωθαν στις 

πρεμιέρες. Έλειπε ένας. Θα έλειπε πάντα ένας. Τώρα, 

όμως, έπρεπε να τους ενθαρρύνει, να ανάψει τη σβησμένη 

σπίθα μέσα τους. 

«Ξέρω πως νιώθετε. Όλοι θέλουμε να ήταν ο Άκης 

εδώ. Και είναι. Στο μυαλό και στην καρδιά μας. Σήμερα, 

πρώτος αγώνας της χρονιάς, δεν με νοιάζει το 

αποτέλεσμα.  Δεν θέλω ούτε να κερδίσετε, ούτε να 

χάσετε, ούτε να φέρετε ισοπαλία…» 



 714 

«Και τι θέλετε;» ρώτησε ένας παίκτης. 

«Θέλω να βγείτε εκεί έξω και να παίξετε για τον 

αρχηγό σας! Αυτό μόνο!» 

Κι η σπίθα άναψε στα μάτια τους και πύρωσε το κορμί 

τους. Οι πόρτες άνοιξαν, η ομάδα βγήκε με ορμή έξω, 

μόνο ο Ανδρέας έμεινε πίσω· πήρε το σκουφάκι του Άκη 

από τον πάγκο και το έχωσε στην τσέπη του. 

Ο αγώνας ήταν εντός έδρας κι έπαιζαν με μια από τις 

βασικές διεκδικήτριες του τίτλου. Οι κερκίδες γεμάτες, 

αλλά ήσυχες χωρίς φωνές και τυμπανοκρουσίες. Μερικά 

πανό με συνθήματα όχι για την ομάδα αλλά για τον 

χαμένο αρχηγό. Ένα ζεστό χειροκρότημα συνόδεψε την 

είσοδο της ομάδας. Ο αρχηγός της άλλης ομάδας έδωσε 

μια ανθοδέσμη στον Ανδρέα, ένδειξη σεβασμού και τιμής 

στο νεκρό συναθλητή τους. Ο Χρήστος και τα αγόρια 

έψαξαν να δουν τους γονείς του Άκη. Είχαν έρθει και 

κάθονταν στις συνηθισμένες τους θέσεις. Ανταπέδωσαν το 

χαιρετισμό με ένα σφιγμένο χαμόγελο. Κράτησαν ενός 

λεπτού σιγή. Η ησυχία απόλυτη, οι αναπνοές κρατημένες 

και το μυαλό να γυρνάει στα περασμένα, στις μεγάλες 

στιγμές που έζησαν εδώ, τις νίκες που τους πήγαν πιο 

ψηλά και τις ήττες που τους έδεσαν πιο πολύ. Το νερό 

ήρεμο, περίμενε να βγει από τα αποδυτήρια, να δέσει το 

σκουφάκι του και να πέσει στην υγρή του αγκαλιά.  



 715 

Ένωσαν τα χέρια, φώναξαν «για τον αρχηγό!» και 

βούτηξαν σε μια πισίνα που στα μάτια τους φάνταζε 

απέραντος ωκεανός. 

«Ποιος θα ναι αρχηγός σήμερα;» ρώτησε ο Χρήστος 

πριν βουτήξει. 

«Εσύ» απάντησε ο Ανδρέας. Ο Γιώργος τον χτύπησε 

στον ώμο για επιβράβευση κι ένιωσε σα να κουβαλούσε 

ξαφνικά βάρος, ένα μεγάλο βάρος. Ο Κυριάκος είχε πάρει 

ήδη θέση κάτω από το τέρμα. Τα δυο παιδιά έδωσαν 

Πανελλήνιες και πέρασαν στην ίδια σχολή- το είχαν 

συμφωνήσει και δήλωσαν μόνο αυτή, για να ναι μαζί. 

Κάποιοι πήραν μεταγραφή, άλλοι σταμάτησαν και οι δυο 

φίλοι βρέθηκαν βασικοί στην ομάδα.  

Το αναγεννημένο πάθος της νίκης για χάρη του Άκη 

τους έφερε, λίγα δευτερόλεπτα πριν το τέλος του αγώνα, 

ισόπαλους με τους μεγάλους αντιπάλους τους, Ο 

Κυριάκος είχε κάνει μια σπουδαία απόκρουση και είχε τη 

μπάλα στα χέρια. Όλοι οι παίκτες είχαν βγει μπροστά για 

την τελευταία επίθεση. Τότε είδε τον Γιώργο να υψώνει το 

χέρι. Διάβασε στα μάτια του τι θα έκανε και χαμογέλασε. 

Του πέταξε την μπάλα, ο Γιώργος τινάχτηκε σα δελφίνι 

πάνω από το νερό, την έπιασε στον αέρα και με μια 

περιστροφή του σώματος του, πριν βουλιάξει ξανά, την 

έστειλε να αναπαυτεί στα δίχτυα του αντίπαλου τέρματος. 



 716 

Η κερκίδα πήρε φωτιά. Ο Βασίλης κι η Σοφία όρθιοι 

να χειροκροτούν και οι παίκτες ένα κουβάρι στο κέντρο 

της πισίνας. Ο γιος τους ήταν εκεί, χωμένος στις αγκαλιές 

των φίλων του. Ο προπονητής σήκωσε τους αντίχειρες 

προς το μέρος της ομάδας του, μετά ανέμισε το άσπρο 

σκουφάκι με τον αριθμό του Άκη και γέλασε στη σκέψη 

ότι αυτή την κίνηση για γκολ την έκανε μόνο ένας κι από 

αυτόν την αντέγραψαν. Την έκανε εκείνος που το όνομα 

του δονούσε τώρα την ατμόσφαιρα. 

«Άκης! Άκης!» 

 

Η βροχή δεν έλεγε να κοπάσει. Οι υαλοκαθαριστήρες 

ίσα που προλάβαιναν να καθαρίζουν το τζάμι. Ευτυχώς τα 

ρούχα τους είχαν στεγνώσει, το αυτοκίνητο του Βασίλη 

ήταν καινούριο και το καλοριφέρ ζέσταινε αμέσως. 

Οδηγούσαν αργά και προσεκτικά, η ομίχλη είχε μειώσει 

πολύ την ορατότητα. Ο σταθμός των λεωφορείων ήταν έξω 

από την πόλη κι ο δρόμος για τα σπίτια τους περνούσε 

κοντά από το νεκροταφείο. Αναγνώρισε την περιοχή, τόσο 

καιρό της επισκεπτόταν. 

«Κύριε Βασίλη, μπορείτε να περάσετε για λίγο από τον 

πατέρα μου;» 

Έτσι το έλεγε, δεν πρόφερε ποτέ τη λέξη «τάφος» ή 

«νεκροταφείο». Τον κοίταξε από τον καθρέπτη, τα 



 717 

βλέμματα τους μίλησαν, δεν του αρνήθηκε. Ίσα που 

πρόλαβε κι έστριψε στο φανάρι. Δεν είχε προλάβει καλά 

καλά να σταματήσει κι ο Χρήστος βγήκε από το αυτοκίνητο 

και χάθηκε πίσω από την κουρτίνα της βροχής. 

Δεν τον ένοιαζε το νερό που έπεφτε πάνω του, έτρεχε 

στο κεφάλι, στο λαιμό, στην πλάτη του. Τα μαλλιά του είχαν 

πέσει μπροστά στα μάτια του, τα παραμέριζε συνέχεια για 

να βλέπει, τσαλαβουτούσε στα νερά, τα πόδια του είχαν 

παγώσει. Από το τρέξιμο και την αγωνία τον έχασε κι έκανε 

δυο κύκλους να τον δει. Τον βρήκε λευκό και 

λουλουδιασμένο, καθαρό από τη φροντίδα της μητέρας του 

και το βρόχινο νερό. Ακούμπησε τα χέρια στο κρύο 

μάρμαρο μέχρι να ξαναβρεί την ανάσα του. Ο μπαμπάς του 

χαμογελούσε στη φωτογραφία. Πόσο ήθελε σήμερα να ταν 

εκεί, να τον καμαρώσει! 

«Μπαμπά, για σένα.» Τράβηξε το μετάλλιο από το 

βρεγμένο του στήθος και το πέρασε στον άσπρο σταυρό. 

Μετά είδε τη βροχή να βρέχει την κορδέλα του, το μάζεψε 

και το άφησε δίπλα στη φωτογραφία του πατέρα του. 

Σήκωσε το βλέμμα στον ουρανό, βροχή το δάκρυ, δάκρυ η 

βροχή, ακούμπησε για μερικές στιγμές το χέρι στο τζάμι και 

κατηφόρισε για το αυτοκίνητο ξανάλαφρος. 

 



 718 

Κι απόψε στάθηκε ξανά μπροστά από έναν τάφο. 

Τώρα οι τάφοι ήταν δυο. Πέρασε πρώτα από τον πατέρα 

του και μετά ήρθε στον φίλο του. Διάβασε πάλι το όνομα 

και την ηλικία του. Κάθε μέρα, ξανά και ξανά. Όση ώρα 

στεκόταν εκεί το αποδεχόταν, όταν έφευγε δεν ήθελε να 

το πιστέψει. Στα χέρια του κρατούσε τη νικητήρια  μπάλα 

του πρώτου παιχνιδιού του πρωταθλήματος. Την 

ακούμπησε για λίγο πάνω στα μαύρα γράμματα και μετά 

την άφησε να κυλήσει στο χώμα που κάλυπτε το σώμα 

του. 

Μαζί του είχαν έρθει ο Γιώργος κι ο Κυριάκος. 

«Αύριο έχετε μαθήματα;» Απάντησαν αρνητικά. «Ωραία, 

ετοιμάστε τα πράγματά σας, θα πάμε μια εκδρομή.»  

Το επόμενο πρωί ξεκίνησαν πριν ακόμα ξημερώσει. 

Ήρθε κι ο Μάριος μαζί τους. Βγήκαν στην εθνική οδό, 

προσπέρασαν αργοκίνητα φορτηγά με νυσταγμένους 

οδηγούς, πλήρωσαν μερικά διόδια, σταμάτησαν στον 

έλεγχο της τροχαίας δυο φορές και μετά από αρκετές 

δεκάδες χιλιόμετρα έστριψε δεξιά στην πρώτη 

παράκαμψη που βρήκαν. Οι πρώτες ακτίνες του ήλιου 

είχαν αρχίσει να φωτίζουν τις ψηλές βουνοκορφές, οι 

καμινάδες των σπιτιών στα χωριά κάπνιζαν 

προσπαθώντας να απωθήσουν το πρωινό αγιάζι. Τώρα δε 

συναντούσαν ΙΧ επιβατικά, μα αγροτικά και τρακτέρ. 



 719 

Έφτασαν στον προορισμό που είχε στο νου του ο 

Χρήστος: στο χωριό του παππού και της γιαγιάς. 

Το σπίτι έρημο και κλειστό τον περίμενε για ακόμα 

μια φορά. Η αυλή χορταριασμένη, ήθελε δουλειά. 

Στάθηκε με τα χέρια στη μέση και ξεφύσησε. Ο Μάριος 

διάβασε τη σκέψη του. 

«Θα το κάνουμε να λάμπει! Έτσι παιδιά;» Τα αγόρια 

συμφώνησαν με ενθουσιασμό. Ο Χρήστος έβαλε το κλειδί 

στην πόρτα κι άνοιξε με μάτια κλειστά. Τα πάντα, έπιπλα, 

κουρτίνες, κουζινικά, κρεβάτια, φωτογραφίες ήταν εκεί 

και τον περίμεναν για ένα ακόμα ταξίδι στο χρόνο. Οι 

αναμνήσεις αναδύθηκαν σαν την παλιά μυρωδιά από το 

τζάκι κι όρμησαν στο αναστατωμένο του μυαλό. Τους 

έβαλε να καθίσουν, άνοιξε το κλειστό μπαούλο της 

μνήμης του και τα άπλωσε όλα, ιστορίες, εικόνες, λόγια, 

πολύτιμα μεταξωτά μπροστά τους. 

Η Βάσω τακτοποιούσε τα φρέσκα λαχανικά και 

φόρτωνε τα ράφια με νέες προμήθειες όταν πάτησε το 

πόδι του στο κατώφλι. Ήταν ο πρώτος πελάτης της μέρας. 

«Βρε καλώς το παληκάρι!» φώναξε, έσκασε ένα χαμόγελο 

λαμπερό σαν τον ήλιο που ανέτειλε και τον έκλεισε γερά 

στην αγκαλιά της. « Η μάνα σου τι κάνει;» 

«Καλά είναι. Εσένα οι δικοί σου;»  



 720 

«Αχ φωτιές μ’ άναψες!» απάντησε και κούνησε την 

κοκκινισμένη από τα καφάσια παλάμη της στον αέρα σα 

να του έδινε ξύλο. 

«Γιατί Βάσω μου;» 

«Από τότες που πες για το άθλημα που κάνεις, ο 

μεγάλος μου γιος θέλει να γίνει σαν εσένα! Πήρε μια 

μπάλα από το μαγαζί και, που τον χάνεις , που τον 

βρίσκεις, τσαλαβουτάει στις γούρνες!»  

Γέλασαν. «Θα σε πάρω τηλέφωνο να μου τον στείλεις 

σε λίγο καιρό που θα κάνουμε ομάδα για μικρούς.» 

«Άντε καλέ!» είπε η Βάσω και τον χτύπησε στον ώμο 

με τη μοναδική για γυναίκα δύναμη μα κοντοστάθηκε, 

γιατί σκέφτηκε πως μπορεί να ήταν μια καλή ευκαιρία να 

φύγει το παιδί της από το χωριό και να μην τον φάνε τα 

χωράφια και τα πρόβατα. «Τι σε φέρνει στα μέρη μας; Δεν 

είναι καιρός για μάζωμα.» 

«Εκδρομή ήρθα με κάτι φίλους μου.» 

«Να ρθω να καθαρίσουμε το σπίτι;» 

«Όχι, δεν είναι ανάγκη, θα το κάνουμε μεις! Τέσσερεις 

άνδρες είμαστε, δεν θα τα καταφέρουμε;» 

«Καμιά φορά είστε και καλύτεροι από μας!» Διάβασε 

τη θλίψη στα μάτια του. «Εσύ κάτι έχεις και δε μου 

λες…» Της είπε. «Αχ Χρήστο μου, σε νιώθω παληκάρι 

μου! Τα ίδια με το Φώντα...» 



 721 

«Τι κάνει ο πατέρας του;» 

«Πέθανε πριν δυο μήνες. Δεν άντεξε.» Τον κοίταξε με 

νόημα. «Ξέρεις που τον βρήκαν πεθαμένο;» 

«Στον τάφο του γιου του;» Το μόνο λογικό μέρος που 

του ήρθε στο νου. 

«Όχι. Στο κατώφλι του σπιτιού σου. Ένα πρωινό δεν 

τον είδε η γειτόνισσα, τον ψάξαμε και τον βρήκαμε να 

κοιμάται τον αιώνιο ύπνο δίπλα στην αυλόπορτα. Τον 

είχαν δει κάθε μέρα να περνάει από κει. Σα να σε 

περίμενε. Τον έθαψαν μαζί με το γιο του.» 

Ο Χρήστος δεν είπε τίποτα άλλο. Σηκώθηκε, πήρε τα 

πράγματα που ήθελε και υποσχέθηκε πως θα περνούσαν 

έστω για έναν καφέ το απόγευμα. Σαν έφτασε στο σπίτι, 

δρασκέλισε άκρη άκρη το κατώφλι, τιμής ένεκεν για τον 

πατέρα του παιδικού του φίλου. Τα άλλα παιδιά είχαν ήδη 

αρχίσει να καθαρίζουν· είχαν κρεμάσει και τη μεταλλική 

βρύση που βρήκαν φυλαγμένη στο μπάνιο. Ο Μάριος είχε 

ανάψει το τζάκι- είχε κρύο εδώ ήδη από τους πρώτους 

μήνες του φθινοπώρου- έφτιαχνε πρωινό κι ετοίμαζε τα 

υλικά για το μεσημεριανό. Μαγείρευε κι αυτός εξαιρετικά 

όπως ο Χρήστος. 

«Κύριε Χρήστο, γεια σας!» Αναγνώρισε το γιο της 

Βάσως, δεν είχε περάσει καιρός που είχαν συναντηθεί στο 

σπίτι τους. 



 722 

«Δεν έχετε σχολείο σήμερα;» 

«Τώρα σχολάσαμε και μου είπε η μητέρα μου ότι 

είστε εδώ. Έτρεξα να σας βρω.» Το παιδί πλησίασε δειλά 

με μια μπάλα κάτω από τη μασχάλη. «Από τότε που μας 

είπατε για το πόλο, θέλω να μάθω κι εγώ! Θα με μάθετε;» 

Ο Χρήστος έπλεξε τα δάχτυλα και τα ακούμπησε 

πάνω στην κοιλιά του. Χαμογέλασε στην σκέψη ότι για 

άλλα ήρθαν κι άλλα θα κάνουν. Μπροστά του στεκόταν 

ένα παιδί που ήθελε να μάθει, ένα παιδί σαν κι αυτόν, 

εκείνο το απόγευμα στο κολυμβητήριο που ο κύριος 

Βασίλης άργησε να έρθει κι άλλαξαν όλα. Ναι, θα του 

έδειχνε τα βασικά έστω. Θα ξαναβουτούσε στις γούρνες. 

«Μόλις φάμε θα περάσουμε από το σπίτι σας να σας 

δούμε. Περίμενε με εκεί, μη φύγεις!» Το παιδί συμφώνησε 

χαρούμενο και ροδοβόλησε στην κατηφόρα.  

Την ώρα που έτρωγαν το μεσημεριανό, τους 

ανακοίνωσε το λόγο που είχαν έρθει. Βρισκόταν μερικά 

χιλιόμετρα μακριά τους και χίλια πεντακόσια μέτρα 

ψηλότερα.  

«Η στάνη είναι ακόμα στο βουνό;» ρώτησε το 

Χρήστο, την ώρα που έπιναν τον καφέ. Τον είχε μαλώσει 

που ήρθαν χορτάτοι. «Στο χωριό να έρχεσαι με άδειο το 

στομάχι και να κρατάς την όρεξη σου για το σπιτικό 



 723 

μου!» του είπε μισοαστεία μισοσόβαρα κι έξυσε ένα 

κεφάλι που είχε χάσει κι άλλες τρίχες. 

«Του Νικόλα τη στάνη λες;» φώναξε από την κουζίνα 

η Βάσω. «Ο γέρος έχει πεθάνει χρόνια. Θα βρεις το γιο 

του, τον Κωστή, κει πάνω. Τι τον θες;» 

Ο Χρήστος απέφυγε να απαντήσει και βρήκε ευκαιρία 

να μιλήσει στο παιδί με την μπάλα στα γόνατα. «Έχεις 

μαγιό; Πήγαινε φόρεσε το κι έλα μαζί μας!» Ο μικρός 

έτρεξε στο δωμάτιο του και σε λιγότερο από πέντε λεπτά 

ήταν έτοιμος. 

Πήραν τον ανηφορικό δρόμο με τα πόδια, με οδηγό 

όλα τα παιδιά της οικογένειας Χάζαρη- σιγά μην έμεναν 

πίσω. Κάθε βήμα, κάθε στροφή ήταν και μια εικόνα που 

άλλαζε και τόσα χρόνια παρέμενε ίδια. Τα ψηλά δένδρα, 

οι βράχοι, οι θάμνοι, τα πουλιά σα να μην είχαν κουνήσει 

από τη θέση τους όλα αυτά τα χρόνια. Σα να ήταν εκεί και 

τον περίμεναν να γυρίσει. Τον καλωσόρισαν με το 

θρόισμα των φύλλων και το τιτίβισμα της φωνής τους. 

Όταν πια είχαν ανέβει ψηλά κι έβλεπαν όλο τον κάμπο, 

γύρισε και κοίταξε το χωριό. Ίδιο κι αυτό. 

Πριν φτάσουν στις γούρνες άκουσαν το κελάρυσμα 

του νερού και τάχυναν το βήμα τους. Μόλις σταμάτησαν 

να πάρουν ανάσα, ο Χρήστος έριξε μια ματιά γύρω του 

αναζητώντας την. Την βρήκε κάτω από το ίδιο δένδρο, 



 724 

χορταριασμένη και γεμάτη βρύα, μα σαν την είδε του 

φάνηκε θρόνος μαλαματένιος. Κάθισε πάνω της κι 

έκλεισε τα μάτια. Ένα πουλί κελάηδησε στα φυλλώματα 

από πάνω του. Ευχήθηκε να χιόνιζε τώρα κι ας ήταν 

ακόμα φθινόπωρο.  Έκλεισε τα μάτια του κι άρχισαν να 

πέφτουν νιφάδες, τα παιδιά γελούσαν γύρω του, ο 

παππούς μάζευε σαλιγκάρια και η γιαγιά τον σκέπαζε με 

ζεστά ρούχα. Μα πάνω από όλα, ο μπαμπάς ζούσε. 

Όταν ξανάνοιξε τα μάτια του, ο μικρός στεκόταν 

μπροστά του, με την ανυπομονησία ζωγραφισμένη στο 

αναψοκοκκινισμένο του πρόσωπο. Του άνοιξε την παλάμη 

κι άφησε την μπάλα μέσα της. Την πέταξε μερικές φορές 

στον αέρα. 

«Αυτή η μπάλα δεν είναι μπάλα του πόλο. Μόλις 

γυρίσω θα σου στείλω μια…» 

«Αλήθεια;» Το πρόσωπό του παιδιού φωτίστηκε σαν 

τις ακτίνες που έπεφταν στο κρύο νερό πίσω τους. 

«Αλήθεια! Αλλά και με αυτή κάτι θα κάνουμε. Ας 

βουτήξουμε!» Για την επόμενη μισή ώρα ο Χρήστος, ο 

Γιώργος κι ο Κυριάκος είχαν πιάσει τις πλευρές της 

μεσαίας γούρνας κι έδειχναν στο παιδί τις απλές τακτικές 

της πισίνας. Τα αδέρφια του με τον Μάριο είχαν στήσει 

μια ολόκληρη κερκίδα με τις φωνές τους. Βγήκαν έξω, 

σκουπίστηκαν με τις πετσέτες που είχαν φέρει μαζί τους 



 725 

κι άφησαν τα παιδιά να επιστρέψουν στο χωριό και τα 

διαβάσματα τους. 

«Θα με πάρετε μαζί σας όταν φύγετε;» ρώτησε με μια 

μικρή δόση παράπονου ο μικρός. 

«Θα πρέπει να μεγαλώσεις ακόμα λίγο και θα δούμε, 

εντάξει;» Συμφώνησε κι άρχιζε από τώρα να μετράει τον 

καιρό που θα περνούσε. Παρακολούθησε τα τέσσερα 

κεφαλάκια-τρία στεγνά, ένα βρεγμένο-να κατεβαίνουν τη 

πλαγιά και να χάνονται στην πρασινάδα. Ναι, ήθελε να 

βοηθήσει. Πόσα άραγε ταλέντα δε χάθηκαν, γιατί απλά δε 

γεννήθηκαν κοντά σε ένα γήπεδο, σε μια πισίνα, σε ένα 

στάδιο. Δεν φόρεσαν ποτέ μια φανέλα, μια φόρμα, ένα 

μαγιό κι έθαψαν τα όνειρα που είχαν σε χωράφια ή τα 

μάντρωσαν σε στάνες. 

«Λες να βρήκαμε νέο συμπαίκτη;» ρώτησε ο 

Κυριάκος πίσω του. 

«Θα δείξει» απάντησε ο Χρήστος και κοίταξε προς τα 

πάνω. Τους περίμενε το βουνό. 

Μετά από μιάμιση ώρα ανάβασης σε μονοπάτια 

καμωμένα από τα κοπάδια, ίσα που φαινόταν στο 

κοκκινόχωμα της πλαγιάς, έφτασαν μπροστά στη στάνη. 

Τα σκυλιά άρχισαν να αλυχτούν με κόκκινα μάτια, 

κοφτερά δόντια και σάλια που πετάγονταν από το ανοικτό 

τους στόμα. Κοντοστάθηκαν και περίμεναν τον βοσκό να 



 726 

βγει έξω. Ο Χρήστος είδε την πέτρινη περίφραξη που 

είχαν καθίσει με τον Άκη κι αναγάλλιασε. Μπορεί να μην 

περιόριζε πια το κοπάδι στα λίθινα της όρια, αλλά ήταν 

εκεί, με την θέα από κάτω απαράλλακτη, το ίδιο μοναδική 

με τότε. Μα κάποιος έλειπε, όπως οι πέτρες που είχαν 

γκρεμιστεί σε κάποια σημεία κι έχασκαν τρύπες σα 

πολεμίστρες. 

«Έι παληκάρια, χαθήκατε;» φώναξε ο βοσκός από την 

είσοδο της στάνης. Τα σκυλιά ηρέμησαν στη φωνή του κι 

άρχισαν να κουνάν την ουρά τους χαρούμενα που οι ξένοι 

δεν ήταν εισβολείς. Ο ιδιοκτήτης τους έκανε ένα νόημα 

και κάθισαν κάτω. 

«Όχι ακριβώς» απάντησε ο Χρήστος και πλησίασε. Το 

χέρι του κλείστηκε σε ένα άλλο, μελαμψό και δυνατό σα 

τανάλια. «Βασικά εσάς ψάχναμε. Ο κύριος Κώστας;» 

« Ναι εγώ. Εμένα; Τι είστε; Αστυνομικοί; Τα ζώα 

είναι όλα νόμιμα, δηλωμένα.» 

«Όχι, μην ανησυχείτε, καμία σχέση!» 

«Δημοσιογράφοι; Είχαν έρθει μια φορά κάτι 

Γάλλοι…» 

«Χωριανάκι σας είμαι!» 

«Και τίνος είσαι;» Ο Χρήστος γέλασε με την 

αντίδρασή του και την κλασσική ερώτηση κάθε κάτοικου 

χωριού της επαρχίας. Του εξήγησε. Ο άνδρας άνοιξε τα 



 727 

χέρια του και του έσφιξε τα μπράτσα. «Του μπάρμπα- 

Χρήστου; Δεν είχε καλύτερο άνθρωπο το χωριό! Με τα 

πόδια ήρθατε; Γιατί δεν πήρατε το αμάξι σας να ρθείτε 

γύρω γύρω, πίσω από το λόφο;» 

«Θέλαμε να ανέβουμε. Να δείτε.» Έβγαλε τη 

φωτογραφία και του την έδειξε. «Η φωτογραφία αυτή 

τραβήχτηκε…» έψαξε βιαστικά και βρήκε το σημείο που 

είχαν καθίσει παιδιά «..να, εκεί! Την τράβηξε ο πατέρας 

σας.» 

Τα πυκνά γκρίζα φρύδια του βοσκού συννέφιασαν κι 

έγιναν μαύρα. «Ο πατέρας μου, ε;» 

«Αυτός εδώ είμαι γω κι το άλλο παιδί ο φίλος μου από 

τη πόλη.» 

«Ήρθε κι αυτός;» Ο άνδρας κοίταξε τα άλλα παιδιά να 

τον διακρίνει. 

«Όχι, δεν ήρθε.» Έκανε μερικά βήματα προς το μέρος 

που είχαν καθίσει για να αποφύγει περαιτέρω εξηγήσεις. 

Κάθισε  πάνω στις πέτρες, πήρε μια βαθιά ανάσα κι άφησε 

τον καθαρό αέρα του βουνού να φτάσει στα βάθη των 

πνευμόνων του και να τους απολυμάνει από τα καυσαέρια 

της πόλης. Πήρε τη στάση που είχε στη φωτογραφία· 

έγειρε προς τα πίσω, μα η πλάτη του Άκη δεν του έφερε 

αντίσταση και κόντεψε να πέσει. Κοίταξε με θλίψη τα 

κινητά τηλέφωνα των φίλων του και τους άφησε να 



 728 

αποθηκεύσουν αυτή τη μοναδική στιγμή στην κάρτα 

μνήμης τους. Πριν σηκωθεί, πήρε μια μικρή πέτρα και την 

έχωσε στο σακίδιο του. 

«Μπείτε στο σπίτι μέχρι να έρθω. Ή θέλετε να ρθειτε 

μαζί μου να δείτε πως βγάζουμε το ψωμί μας;» Τα παιδιά, 

που δεν είχαν ξαναδεί, συμφώνησαν με προθυμία κι από 

περιέργεια. Ο κυρ Κώστας σήκωσε τη βαριά μεταλλική 

πόρτα που ακουμπούσε στο χώμα και μπήκαν στο μαντρί. 

Στα ρουθούνια τους έφτασε η μυρωδιά από μαλλί και 

κοπριά, τους πήρε λίγο να τη συνηθίσει η μύτη τους, 

μαθημένη στα αρώματα της πόλης. Από το σπιτάκι που 

είχε για να μένει τα βράδια, ξεπρόβαλλαν δυο παιδιά και 

κοίταξαν με απορία τους ξένους.  

«Τα εγγόνια μου! Τα παίρνω πότε πότε να με βοηθάνε. 

Για ελάτε δω να γεμίσουμε τις ταΐστρες!» Με μια 

πρωτοφανή για τα χρόνια του άνεση κατέβασε από τη 

καρότσα του αγροτικού του μερικά τσουβάλια ζωοτροφή, 

ενώ οι εγγονοί του αγκομαχούσαν να σηκώσουν ένα κι 

αυτό μισογεμάτο. 

«Θέλετε βοήθεια;» ρώτησες ο Χρήστος. «Ξέρω από 

τον παπού μου!» 

 Ο βοσκός τους κοίταξε με βλέμμα αμφισβήτησης. «Τί 

ξέρετε σεις από τέτοια;» Τα παιδιά γέλασαν. «Για να σας 

δω!»  



 729 

Ξαλάφρωσαν πρώτα τα μικρά αγόρια και μετά πήραν 

ανά δυο ένα τσουβάλι και γέμισαν τις σκουριασμένες από 

τη βροχή και το χιόνι ταΐστρες στη μέση της στάνης. Ο 

βοσκός έβαλε δυο δάχτυλα στο στόμα κι έριξε ένα μόνο 

σφύριγμα· λίγα λεπτά μετά ακούστηκαν τα πρώτα 

κουδούνια και βελάσματα: το κοπάδι κατέβαινε 

στοιχισμένο, με μπροστάρη έναν καλοθρεμμένο κριό, την 

πλαγιά. Τα εγγόνια του άνοιξαν μια πλαϊνή ξύλινη πόρτα 

και τα πρόβατα κατευθυνόμενα από ένα αόρατο χέρι 

βρήκαν μια θέση για φαγητό. 

«Δεν πιστεύω να ξέρετε κι από άρμεγμα ε;» τους 

πείραξε ο Κώστας. 

«Α, όχι από αυτό δεν έτυχε!» απάντησε ο Μάριος. 

«Ελάτε μαζί μου, παληκάρια!» 

Οι μικροί τσοπάνηδες είχαν ήδη οδηγήσει τα πρόβατα 

στα στέγαστρα. Τα πόδια τους είχαν σηκώσει σκόνη από 

πατημένη κοπριά και οι νεαροί προτίμησαν να μείνουν 

στην είσοδο και στον καθαρό αέρα. Έβγαλαν όμως τα 

κινητά τους να τραβήξουν την ώρα του αρμέγματος. Ο 

κυρ Κώστας, μόλις βεβαιώθηκε ότι και η τελευταία 

προβατίνα είχε μπει μέσα, τράβηξε δυο ξύλινες παλέτες κι 

έκλεισε το πέρασμα· άφησε μόνο μια στενή δίοδο που 

χωρούσε μόνο αυτός. Τα εγγόνια του στο βάθος, που 

δύσκολα τα διέκρινες, έσπρωχναν τα ζώα προς τον 



 730 

παππού τους. Μόλις ένα πρόβατο πλησίαζε, ο βοσκός το 

άρπαζε, το σφήνωνε γερά στο δυο του πόδια και, 

σκυμμένος από πάνω του, το άρμεγε πιέζοντας μία μία τις 

ροζ μακρουλές θηλές του. Το γάλα άφριζε μέσα στο 

μεταλλικό δοχείο. Σαν τελείωνε, έριχνε μια απαλή 

σπρωξιά στη ράχη του, άνοιγε τα πόδια και το ζώο 

ξανάβρισκε την ελευθερία του. Γέμισαν τρεις μεγάλες 

καρδάρες  και τις άδειασαν σε έναν ψύκτη, για να 

διατηρηθεί το γάλα φρέσκο ως την επόμενη μέρα που 

περνούσε το φορτηγό μιας βιοτεχνίας γαλακτοκομικών. 

«Πάμε τώρα να πιούμε τον καφέ μας!» φώναξε 

κοκκίνος από το σκύψιμο τόσης ώρας ο κυρ Κώστας κι 

οδήγησε τους επισκέπτες του στο σπίτι. Παππούς κι 

εγγονοί έβγαλαν τα λερωμένα τους άρβυλα στην πόρτα 

προτού μπουν. Το μικρό δωμάτιο φροντισμένο, 

τακτοποιημένο, δεν μύριζε καθόλου γάλα ή πρόβατο.  

«Έχω την κυρά μου και καθαρίζει κάθε μέρα, μη 

σιχαίνεστε. Βάλτε νερό να πιείτε,  δροσερό από την 

πηγή!» Ο Γιώργος με τον Κυριάκο πήγαν να καθίσουν στο 

κρεβάτι. «Μην καθίσετε κει, πάρτε καρέκλα!» Έσκυψε 

και ψιθύρισε στα απορημένα παιδιά: «Έχω την καραμπίνα 

κει από κάτω. Μην σας πάρει καμιά ξόφαλτση!» Και η 

απορία έγινε ένας μικρός φόβος στα μάτια τους.  



 731 

«Το κατάστημα διαθέτει μόνον ελληνικό, αλλά 

μερακλίδικο! Πώς τον πίνετε;» 

Ο Μάριος είχε πλησιάσει το παράθυρο και στα ξύλινα 

από κόντρα πλακέ παντζούρια του κάποιος είχε γράψει 

ποιήματα με κόκκινο μαρκαδόρο. «Ποιος τα έγραψε 

αυτά;» 

«Ποιος να τα γράψει; Εγώ!» 

«Είστε και ποιητής δηλαδή!» 

Έφερε τους καφέδες πάνω σε έναν ασημένιο σκαλιστό 

δίσκο και τα μικρά τα ποτήρια με το νερό. « Ε ποιητής!... 

Είναι πολλές οι ώρες δω πάνω, στη βοσκή, στο φύλαγμα, 

μοναξιά…Έχω τη φύση γύρω μου, τα ζώα, τα πουλιά, τον 

κόσμο όλο από κάτω, πώς να μην εμπνευστώ; Αυτά δεν 

είναι τίποτα. Έχω μια τσάντα γεμάτη μικρά μπλοκάκια κι 

έχω κι ένα πάντα μαζί μου» είπε κι έδειξε το σπιράλ που 

εξείχε από τη τσέπη του στρατιωτικού σακακιού του. 

«Να τα εκδώσετε μια μέρα!» 

«Αυτοί εδώ» έδειξε τα εγγόνια του, «να προκόψουν 

στα γράμματα και να το κάνουν!» 

Έπιασε το φλιτζανάκι κι άρχιζε να ρουφάει τον αέρα 

όταν το χέρι του ήταν στο ύψος του στήθους του, πριν 

ακουμπήσει τα χείλη του· η εισπνοή είχε τελειώσει πριν 

πιει την πρώτη γουλιά. Έτσι έκανε πάντα κι αναγκαζόταν 

να βγάλει λίγο αέρα για να συνεχίσει. Τα εγγόνια του, που 



 732 

το ήξεραν, γέλασαν. «Τι γελάτε σεις; Αυτός είναι καφές, 

όχι τα νεροπλύματα που πίνουν στις καφετέριες!» 

Στη δεύτερη γουλιά στράφηκε στον Χρήστο. «Α, ώστε 

ο πατέρας μου έβγαλε τη φωτογραφία ε; Έχεις άλλη;» 

«Ναι έχω, θα σας την αφήσω αυτή. Ορίστε.» Ο 

βοσκός την πήρε και την κοίταξε με θέρμη. Ήταν μια 

στιγμή που την είχε φυλακίσει στο χαρτί ο πατέρας του, 

ένας άκακος γεράκος που δεν είχε πει ποτέ του την 

παραμικρή βλασφήμια. Άπλωσε το χέρι και την 

ακούμπησε στο βάζο πάνω στο τραπέζι για να την βλέπει. 

«Ό, τι βλέπετε, τα χει χτίσει αυτός. Την πλαγιά μόνο, 

να πάει ως πάνω στην κορφή, την έχουμε νοικιάσει. Κάνω 

μερικά μεροκάματα το χρόνο και τα ξεπλερώνω. Έτσι μας 

μεγάλωσε εμένα και τα αδέρφια μου, εγώ τα παιδιά μου 

και πήρανε το δρόμο τους. Δύσκολα τότε, δύσκολα και 

τώρα. Ο αγρότης κι ο βοσκός δεν γνωρίζουν εύκολιες…» 

«Πού να δεις πια άσπρη μέρα…» σχολίασε ο 

Χρήστος. 

«Βλέπουμε! Όταν χιονίζει!» Γέλασαν με την καρδιά 

τους. Ο κυρ Κώστας σηκώθηκε και πήγε στο παντζούρι με 

τα ποιήματα. « Την παραβολή του Χριστού με τον Καλό 

Ποιμένα την ξέρετε ε; Έτσι κι ο πατέρας μου. Είχε λίγα 

πρόβατα και τα ήξερε σαν παιδιά του. Ένα απόγευμα τα 

φωνάζει, κατεβαίνουν, τα μετράει, λείπει ένα αρνί. 



 733 

Παίρνει το μονοπάτι κατά πάνω, ψάχνει, φωνάζει, το 

βρίσκει με σπασμένο ποδάρι. Πάει να το σηκώσει, 

πετιέται ένα φίδι και τον δαγκώνει στο χέρι. Ίσα που 

πρόλαβε και κατέβηκε λίγο παρακάτω. Τον βρήκαμε 

νεκρό με το αρνί δίπλα. Για το χατήρι του δεν το 

σφάξαμε, το αφήσαμε και πέθανε από μόνο του πέρυσι.» 

 Είχε πέσει βουβαμάρα. Στην άκρη των ματιών του 

Χρήστο κρεμόταν μια υγρή μπάλα, έτοιμη να κυλήσει. Τη 

σκούπισε διακριτικά να μην τον δουν, μα σα σήκωσε το 

κεφάλι, ο βοσκός είχε καρφωμένο το βλέμμα του σε 

αυτόν. Ήταν το κοινό τους σημείο, η κοινή τους απώλεια. 

Για να το αποφύγει, κοίταξε τον Μάριο και τον Κυριάκο. 

Δεν πήγαιναν πίσω. 

Ο βοσκός τους φίλεψε τυρί δικό του, φρέσκο γάλα και 

χόρτα από το βουνό, χωρίς ραντίσματα και χημικά. 

Βγάλανε φωτογραφίες μαζί και προσφέρθηκε να τους 

κατεβάσει στο χωριό. Θα επέστρεφε αργότερα για τη 

νυχτερινή φύλαξη, ξαπλωμένος στο κρεβάτι με το 

ντουφέκι του αγκαλιά. Φορτώθηκαν οι μισοί μέσα, οι 

μισοί καρότσα και ξεκίνησαν. Ο Χρήστος κρατούσε γερά 

την τσάντα του με την μικρή πέτρα κι ο Μάριος σημείωνε 

στο κινητό του τους στίχους που αντικατόπτριζαν 

απόλυτα τη σημερινή μέρα και τον φιλόξενο τσοπάνη: 

«Αν είναι το σπίτι μου μικρό, έχω καρδιά μεγάλη. 



 734 

Μακάρι τέτοια ο Θεός να ξαναπλάσει άλλη.» 

Μόλις άφησε τους φίλους του στα σπίτια τους, πήγε 

κατευθείαν στο νεκροταφείο. «Ανεβήκαμε στο βουνό, 

όπως είχαμε πει. Για σένα φίλε μου.» Έβγαλε την πέτρα 

από την τσάντα και την άφησε δίπλα στη φωτογραφία του. 

Το κρύο και η μοναξιά σήκωσαν τις τρίχες στο σβέρκο 

του. Σιγανές ψιχάλες άρχισαν να στιγματίζουν το χώμα. 

Γύρισε κι έφυγε με ένα τεράστιο χαμόγελο ικανοποίησης 

σε χείλη που έτρεμαν. 

 

Ο μελλοντικός πολίστας γύρισε σπίτι κι έπεσε ξερός 

στο κρεβάτι, με την μπάλα πάντα αγκαλιά, να ονειρεύεται 

γεμάτες πισίνες με νερό και κόσμο. Ο πατέρας του 

ακούμπησε στην πόρτα του δωματίου του και τον 

κοιτούσε με μάτια που έσταζε η αγάπη. Πέρασε με το ένα 

χέρι το βρεγμένο κεφάλι του παιδιού και με το άλλο 

σκούπισε τα μάτια του. 

«Δε μου λες, την άλλη βδομάδα έχει τούτος δω 

γενέθλια;» 

«Την παρ’ άλλη» ψιθύρισε η Βάσω. 

«Σκέφτηκα τι δώρο θα του κάνω…» 

«Τί;» Μια ιδέα καρφώθηκε στο μυαλό της, μα δεν 

ήθελε να το πιστέψει. Ο άνδρας της να σκεφτεί τέτοιο 

πράμα; 



 735 

«Η πόλη δω κοντά έχει, μου παν, κολυμβητήριο. Θα 

πάω να τον γράψω.» 

«Μα θα σε τρώνε οι δρόμοι, έχουμε το μαγαζί…» Τι 

της ήρθε να διαμαρτυρηθεί, αφού μέσα της χαιρόταν; 

«Φτάνει μεις που ριζώσαμε και βγάλαμε κλαδιά και 

πλέξαμε σαν το κισσό. Αυτός εδώ» έδειξε το γιο του με το 

νύχι του δακτύλου του μελανιασμένο από  μια χαμένη 

σφυριά «θα φύγει.» Η Βάσω οσμίστηκε τον αέρα. Όχι, ο 

γιος της δεν θα μύριζε χώμα, λάδι και μούστο. Θα μύριζε 

χλώριο και νερό. 

Τον βρήκε την ώρα που φόρτωνε τα πράγματα να 

γυρίσουν στην πόλη. Τον πήρε παράμερα να συζητήσουν, 

ακουμπισμένοι στον ασβεστωμένο τοίχο του διπλανού 

σπιτιού. 

«Μια χάρη θέλω, Χρήστο από σένα, στο όνομα της 

παλιάς μας φιλίας…» 

«Ό, τι θες, φίλε μου!» Μέσα του ήξερε. Και θα το 

έκανε. 

«Πάρε το γιο μου μαζί σου, σε παρακαλώ. Κι όσα 

χρειαστούν, εδώ είμαι γω. Μην το φάνε τα χωράφια σαν 

κι εμένα.» 

«Να περιμένει έναν χρόνο και μετά στείλ’ τον μου.» 

«Σοβαρά; Θα πάω να τον γράψω στη πισίνα εδώ στην 

πόλη.» 



 736 

«Να τον πας να εξασκηθεί και μετά να ρθει σε μένα.» 

Έδωσαν τα χέρια και χώρισαν. Η δουλειά από τη μια, 

οι αγώνες από την άλλη, το ξέχασε. Και μια μέρα, 

χτύπησε το κουδούνι κι ο Χρήστος, συν γυναιξί και 

τέκνοις, στεκόταν στην πόρτα φορτωμένος με ένα σωρό 

πράγματα από το χωριό. Ο γιος του είχε ψηλώσει κι άλλο 

και δεν κρατιόταν να βουτήξει στην πισίνα με την ομάδα. 

Η καλή σαμαρείτισσα Δωροθέα δεν αρνήθηκε να τον 

φιλοξενήσει και η εφηβική ομάδα βρήκε ένα νέο μέλος.   

 

Όσο καθιερωμένη ήταν πια η επίσκεψη στο 

νεκροταφείο, άλλο τόσο ήταν κι εκείνη του Χρήστου στο 

σπίτι του Βασίλη. Πήγαινε συχνά, αλλά τώρα περνούσε 

έστω για ένα νερό, μια καλημέρα, δέκα λεπτά έστω κάθε 

μέρα κι έφευγε μετά. Έβλεπε στα μάτια τους πόσο 

αποζητούσαν την παρουσία του και φρόντιζε να τους δίνει 

λίγη χαρά. 

Η κυρία Σοφία έλειπε κι ο κύριος Βασίλης 

προσφέρθηκε να φτιάξει τον απογευματινό καφέ. Ο 

καιρός είχε  πια κρυώσει για τα καλά και τα χειμωνιάτικα 

βγήκαν από τις ντουλάπες. Πήγε να βγάλει το μπουφάν 

του, μα του φάνηκε πως είχε αρκετή ψύχρα στο σαλόνι. 

Τότε είδε πως το τζάκι δεν ήταν αναμμένο. Άλλες χρονιές 

η φωτιά κόρωνε μέσα του και ζέσταινε όλο το σπίτι. 



 737 

«Βρήκα μια πετρούλα στον Άκη το πρωί. Εσύ την 

άφησες;» 

«Ναι εγώ.» Πήρε την κούπα και προσπάθησε να 

ζεστάνει τα δάχτυλά του γύρω της. Πω, είχε πολύ κρύο 

τελικά εδώ. Ο Βασίλης τον κοίταξε με βλέμμα που 

ζητούσε εξηγήσεις. «Όταν ήμασταν Γυμνάσιο, είχαμε πάει 

εκδρομή στο χωριό μου. Το θυμάστε;» Ο Βασίλης έγνεψε 

ναι, βυθισμένος στην πολυθρόνα του. «Τότε ο Άκης είχε 

βάλει την πρόκληση να ανέβουμε στο βουνό. Άνοιξη 

ήταν, ο καιρός ζεστός, πήραμε το μονοπάτι και βγήκαμε, 

σκασμένοι, στη στάνη ενός βοσκού. Βγάλαμε και μια 

φωτογραφία κει πάνω. Είχαμε πει να το ξανακάναμε. Ο 

καιρός πέρασε, πιάσαμε το πόλο, το ξεχάσαμε. Μα τώρα 

το θυμήθηκα, πήρα τα παιδιά κι ανεβήκαμε. Την έφερα 

για κείνον.» 

Ο Βασίλης όλη την ώρα άκουγε την αφήγηση με ένα 

μισοσβησμένο χαμόγελο στα χείλη. «Μπράβο Χρήστο 

μου, μπράβο!...» Το δειλινό είχε προχωρήσει αρκετά και η 

νύχτα έκανε γοργή την εμφάνισή της. Άναψε το λαμπατέρ 

δίπλα του. Δεν ήθελε άλλα φώτα. Σηκώθηκε και στάθηκε 

στην μπαλκονόπορτα. 

«Κύριε Βασίλη;» 

«Ναι, Χρήστο;» 



 738 

«Όταν έχασα τον πατέρα μου, τον πρώτο καιρό δεν 

μου έλειψε. Ξέρετε, ήταν συνέχεια στο νοσοκομείο και 

είχα συνηθίσει την απουσία του από το σπίτι. Όταν όμως 

πήγαινα στο σχολείο κι έβλεπα τα άλλα παιδιά με τον 

μπαμπά τους στις γιορτές, όταν σχολούσα από τη 

προπόνηση και δεν με περίμενε κανείς, όταν νικούσαμε 

και δεν είχα σε ποιον να  αφιερώσω τη νίκη, ναι, τότε μου 

έλειπε! Τον ήθελα στις νίκες μου, στις ήττες μου, όταν 

πήγα στρατό να με καμαρώσει… Μα τότε γυρνούσα το 

βλέμμα κι έβλεπα εσάς στην κερκίδα. Είχε πολλά να μου 

πει, είχα πολλά να του πω, είχαμε πολλά να ζήσουμε! Μα 

όσα είχα να πω τα έλεγα στο Θεό και σας. Ήσασταν, είστε 

και θα είστε ο πατέρας που με μεγάλωσε…» 

Ο Βασίλης είχε γυρίσει και τον κοιτούσε με τα δάκρυα 

να λαμπυρίζουνε στις κόρες των ματιών του. Τα χέρια του 

έτρεμαν αλλά όχι από το κρύο. Ένιωσε μια μικρή ζάλη και 

κάθισε. Έπιασε το χέρι του Χρήστου.  Ήταν πάλι παιδί. 

«Είχα κι εγώ μια υπόσχεση να κρατήσω. Στον 

αδερφικό μου φίλο, τον πατέρα σου. Δεν σε ξεχώρισα 

ποτέ από παιδί μου. Σε μεγάλωσα μαζί με τα δικά μου. 

Ήσουν, είσαι και θα είσαι το πέμπτο μου παιδί…» 

«Δεν σας έχω ρωτήσει ακόμα, αλλά πείτε μου ό, τι 

θυμάστε από τον πατέρα μου. Τα πάντα!» 



 739 

«Ο πατέρας σου ήταν…» Η αφήγηση ξεκίνησε κι όταν 

τελείωσε, βρήκε τον Χρήστο γονατισμένο μπροστά στα 

πόδια του Βασίλη, σαν το μικρό εγγονάκι που άκουγε το 

παραμύθι της γιαγιάς κι ας ήταν το τζάκι χωρίς ξύλα. 

«Ο Άκης ήταν ο καλύτερος μου φίλος. Ο μεγάλος μου 

αδερφός. Κι αν έχω κάτι να κάνω για αυτόν από εδώ και 

πέρα είναι να τον αγαπώ και να τον θυμάμαι, να συνεχίσω 

αυτά που εκείνος σταμάτησε…» 

Ο Βασίλης έσκυψε και τον χάιδεψε στοργικά στο 

κεφάλι. «Καλά θα κάνεις!...» 

«Ο Μάριος μου διάβασε κάτι. Θέλω να το διαβάσω 

και σε σας. Έχετε μια Αγία Γραφή; Το είχε σημειώσει ο 

παπούς που σας έλεγα.» 

«Στο κομοδίνο μου.» Ο Χρήστος έστριψε για να 

σηκωθεί, μα ο Βασίλης τον σταμάτησε. «Ξέρω τι θα μου 

διαβάσεις…» 

«Ξέρετε;» 

«Από την επιστολή του Αποστόλου Παύλου στους 

Θεσσαλονικείς, την πρώτη. Εκεί που λέει ότι δεν πρέπει 

να λυπόμαστε σα να μην έχουμε ελπίδα για τους νεκρούς 

μας, τους «κεκοιμημένους» μας. Και παρακάτω λέει πως 

θα αναστηθούν όσοι πίστεψαν στον Θεό και θα 

συναντηθούμε ξανά. Ξέρω που είναι ο γιος μου…» 

Σήκωσε το βλέμμα προς τα πάνω. Ύψωσε τρία δάχτυλα. 



 740 

«Έχω ελπίδα, έχω πίστη, έχω αγάπη. Αυτό με παρηγορεί. 

Θα περιμένω. Ο χωρισμός είναι που με στεναχωρεί πιο 

πολύ. Νιώθω κι εγώ ότι είπαμε και ζήσαμε λίγα, όπως εσύ 

με τον πατέρα σου. Και σε σένα έχω πει πολλά που θα 

έλεγα σε αυτόν.» 

«Να συνεχίσουμε λοιπόν όσα θα κάναμε μαζί τους; Τι 

λέτε; Και δεν τους ξεχνάμε και τους τιμούμε με αυτό τον 

τρόπο.» οι γροθιές έσφιξαν κι η φωνή ανέβηκε ένα τόνο. 

«Συμφωνώ μαζί σου.» 

«Να ανάψουμε το τζάκι;» Άλλο ένα ανέβασμα. 

Ο Βασίλης κοίταξε το σκοτεινό άνοιγμα του τζακιού 

σα να ήταν μια μαύρη τρύπα στο Διάστημα που θα τον 

ρουφούσε. «Ας το ανάψουμε» είπε τελικά. Κι η δική του 

φωνή είχε δυναμώσει. Μετά από λίγο τα πρόσωπά τους 

φωτίστηκαν όχι τόσο από τη φλόγα όσο από τη χαρά. Ο 

μετά από καιρό χαμογελαστός πατέρας πετάχτηκε με 

σβελτάδα νέου κι άναψε το φως. 

«Έλα εδώ!» Πήρε δυο καρέκλες, έσυρε το τραπεζάκι 

με τη σκακιέρα, κι έβαλε το Χρήστο να καθίσει απέναντί 

του. «Ξέρεις σκάκι;» 

«Τα βασικά…» 

«Θα σε μάθω!» Το σκονισμένο πιόνι κουνήθηκε μετά 

από χρόνια. Και η υπ’ αριθμόν 293 παρτίδα τελείωσε. 

 



 741 

Το επόμενο πρωί αναδύθηκε από έναν ωκεανό 

σεντονιών και κουβερτών για να απαντήσει στο κινητό 

του. Κοίταξε απορημένος την ώρα: επτά παρά τέταρτο. 

Στην άλλη άκρη της γραμμής ήταν ο κύριος Βασίλης, 

περίεργα χαρούμενος, και τον καλούσε να περάσει από 

την εταιρεία. 

Έφτασε αγουροξυπνημένος και συνάμα απορημένος 

για το τι τον ήθελε. Ο ιδιοκτήτης τον υποδέχτηκε με μια 

φλυτζάνα ζεστό τσάι με μέλι. Τον έβαλε να καθίσει στο 

γραφείο του Άκη κι άφησε το ζεστό ρόφημα δίπλα του.  

«Από σήμερα πιάνεις δουλειά, στη θέση του Άκη. 

Καλή αρχή.» 

Και πριν προλάβει ο Χρήστος να πει τίποτα, ο 

Βασίλης άνοιξε την πόρτα και βγήκε έξω. Είχε να 

κανονίσει μια φοιτητική μετακόμιση. 

 

 

 

 

 

 

 

 
22. 

 



 742 

 

Τα κεφάλια όλων των γέρων στο καφενείο γύρισαν στον 

ξένο που μπήκε μέσα και ζητούσε την γιαγιά Μαρίνα. Ο 

καφετζής φώναξε τον εγγονό του και τον έστειλε μαζί του 

να δείξει το σπίτι της γριάς. Μόλις έφυγαν, οι συζητήσεις 

άναψαν στα ξύλινα τραπέζια για το ποιος ήταν. Το μαύρο 

του αυτοκίνητο είχε δυο καλοντυμένους άνδρες και μια 

πανέμορφη κοπέλα. Υπέθεσαν πως ήταν κανένας γιος του 

Βασίλη που έμενε στην πόλη κι είχαν να τον δουν χρόνια. 

Αφού δεν κατάφεραν να ανακαλύψουν την ταυτότητα του, 

γύρισαν στη πρέφα και την ξερή μέσα σε σύννεφα 

καπνού. 

«Να αυτό είναι το σπίτι!» φώναξε ο μικρός και στάθηκε 

σε μια άκρη να δει, παρακινημένος κι αυτός από την 

περιέργεια του. Ο ξένος έβγαλε ένα πενηντάρικο και το 

έχωσε στην παιδική παλάμη. 

«Για τον κόπο σου.» Δεν πρόλαβε να αφήσει το χέρι του 

και το παιδί είχε εξαφανιστεί στην άκρη του δρόμου. Δεν 

είχε ξαναδεί τόσα λεφτά και ειδικά επειδή έδειξε ένα σπίτι 

μονάχα. Ο γαλαντόμος επισκέπτης στάθηκε για λίγο στην 

άκρη της σκάλας πριν κατέβει. Ήταν στην ηλικία του 

παιδιού που τον συνόδευε, όταν συνήθιζε να 

ανεβοκατεβαίνει μια σκάλα παρόμοια, κάνοντας θελήματα 

για τους δικούς του. Στο σπίτι που έβλεπε στο δρόμο ήταν 



 743 

μια παιδική κούνια και μερικά παρατημένα παιχνίδια. 

Χαμογέλασε. Περίμενε το πρώτο του παιδί, ήταν ωραία 

ιδέα μια κούνια, μια παιδική χαρά, στον τεράστιο κήπο 

του σπιτιού του. 

Την άφησε στο αεροδρόμιο και σημείωσε αμέσως στην 

προσωπική του ατζέντα να έρθει κάποτε να τη βρει. Οι 

ημέρες πέρασαν, οι σελίδες γύρισαν, το ξέχασε. Είχε μόλις 

γυρίσει από επαγγελματικό ταξίδι στο Πεκίνο, όταν η 

γυναίκα του ανακοίνωσε την εγκυμοσύνη της. Αφού τη 

σήκωσε ψηλά από τη χαρά του και υποσχέθηκε ταξίδι 

μόλις μεγάλωνε λίγο το παιδί σε μέρη εξωτικά, μακριά 

από σκοτούρες κι εργοστάσια, την είδε να κρατάει την 

παλιά, προπέρσινη, ατζέντα. 

«Την βρήκα παραπεταμένη στο συρτάρι του γραφείου 

σου πριν που καθάριζα…» 

«Δεν τη θέλω πια. Πέταξε την.» 

«Δεν μου λες, ποιά είναι η «γιαγιά Μαρίνα- αεροπλάνο» 

που έχεις σημειώσει εδώ;» 

Στην αρχή δεν το θυμήθηκε. Δαγκώθηκε μετά, σαν 

έφερε στο μυαλό του την πιο αναπάντεχη συνάντηση που 

είχε τα τελευταία χρόνια, μακριά από συνεδριάσεις και 

δείπνα εργασίας. Ένιωσε άσχημα που άφησε τη ρουτίνα 

να γεμίσει πάλι το πρόγραμμα του. Το αποφάσισε.  



 744 

Έσκισε με το ένα χέρι τη σελίδα και με το άλλο πήρε την 

γραμματέα του. 

«Ακύρωσε όλα τις συναντήσεις μου για το 

Σαββατοκύριακο. Θα λείψω.» Γύρισε στην απορημένη 

σύζυγό του. «Θέλεις να έρθεις μαζί μου; Μα τι λέω! Θα 

ρθεις μαζί μου!» 

«Πού;»  

Σκέφτηκε λίγο την απάντηση. «Σε ένα μέρος εξωτικό.» 

Έκανε νόημα στη γυναίκα του και κατέβηκε. «Έχω 

χρόνια να πάω σε χωριό» του είπε με μια δόση 

μελαγχολίας. 

«Καλά έκανα, λοιπόν, που σε πήρα μαζί μου. Έλα.» Της 

έδωσε το χέρι και κατέβηκαν σα νεόνυμφοι τα σκαλιά. Το 

καφέ σκυλί  βγήκε από το ξύλινο σπίτι του άρχισε να 

γαβγίζει τους ξένους. Η κοπέλα φοβήθηκε και μπήκε πίσω 

από τον άνδρα της. Εκείνος άπλωσε προστατευτικά το 

χέρι του πάνω της. 

 «Μη φοβάσαι. Σκυλί που γαβγίζει δε δαγκώνει!» 

«Κι αν είναι από αυτά που και γαβγίζουν και 

δαγκώνουν;» 

Χαμογέλασε για να την καθησυχάσει και πέρασαν 

ξυστά τον τοίχο, αρκετά μακριά από τα κοφτερά δόντια 

του σκύλου. 



 745 

«Έι, σταμάτα!» ακούστηκε μια φωνή από το διπλανό 

χωράφι. Το σκυλί, σα να έθεσε κανείς εκτός λειτουργίας 

τη φωνή του ξαφνικά, ηρέμησε και μπήκε στο σπιτάκι 

του. Ο άνδρας κοίταξε προς τα κει που φώναξαν μα 

έβλεπε μόνο ψηλά χόρτα. Τότε την είδε να ξεπροβάλλει 

κρατώντας στα χέρια φρέσκους καρπούς του μποστανιού, 

ντυμένη στα μαύρα και με το μαντήλι ριγμένο στους 

ώμους. Άνοιξε τα χέρια του. 

«Ε, γιαγιά Μαρίνα! Τι κάνεις; Ήρθα επιτέλους!» 

Η γιαγιά κοντοστάθηκε κι έβαλε το χέρι αντήλιο. 

«Ποιος είσαι παληκάρι μου;» 

«Γιαγιά, σου είχα υποσχεθεί πως θα ρθω!...» 

«Ιιιι, παιδί μου!» φώναξε σαν τον θυμήθηκε. Έβαλε τα 

φρούτα και τα λαχανικά στην ποδιά της κι άνοιξε όσο 

μπορούσε το βήμα να ρθει κοντά τους. Παραπατούσε στο 

σκαμμένο χώμα κι αυτός κατέβηκε να τη βοηθήσει. Της 

έδωσε το χέρι κι ένιωσε αδρό το δικό της στη χούφτα του. 

Τον αγκάλιασε με θέρμη, «όπως αγκάλιαζε τον εγγονό 

της» σκέφτηκε μα δεν το πε. Η ποδιά άνοιξε και τα 

μποστανικά χύθηκαν κάτω. Έσκυψε να τα μαζέψει. Είχε 

ξεχάσει πότε ήταν η τελευταία φορά που έτρωγε φρέσκο 

λαχανικό ή φρούτο.  

«Το ξερα πως θα ρθεις, το ξερα! Σε περίμενα!» 

«Γιαγιά, συγνώμη, το χα ξεχάσει και λυπάμαι γι’ αυτό!» 



 746 

«Δεν πειράζει παιδί μου. Η κοπέλα;» 

«Η γυναίκα μου. Αυτή μου το θύμησε!» Συστήθηκαν. 

«Ελάτε, μπείτε μέσα!» 

«Γιαγιά, έχουν δωμάτια να νοικιάζουν εδώ;» 

«Σε μένα θα μείνετε όσο θέλετε!» 

«Βασικά είναι δύο παιδιά ακόμα…» 

«Και πού ναι; Γυρνάνε το χωριό;» 

«Στα αυτοκίνητα περιμένουν.» 

« Στο αμάξι; Αλλοίμονο! Πες τους να έρθουν και θα 

τους βολέψω.» 

Σε λιγότερο από τέταρτο είχε ετοιμάσει ένα μίνι τραπέζι 

για τους φιλοξενούμενους: τον απογευματινό τους καφέ 

συνόδευαν φρέσκα κουλούρια, ψημένα το πρωί της ίδιας 

μέρας, πέντε διαφορετικές γεύσεις γλυκό του κουταλιού, 

κομμένη ντομάτα κι αγγούρι, τυρί φέτα με λάδι και 

ρίγανη, βρεγμένο παξιμάδι. Έφαγαν του σκασμού, 

πεινούσαν από το ταξίδι. Δύσκολο να τα βρεις αυτά στην 

πόλη. 

«Τα παιδιά θα πάνε στην Εύα. Έχει δωμάτιο εύκαιρο 

εδώ από κάτω. Εσάς θα σας στρώσω μέσα.» 

«Μα γιαγιά, να σε δούμε ήρθαμε…» 

«Αν έχετε βαλίτσες, βάλτε τις στο μεγάλο υπνοδωμάτιο. 

Θέλετε να κάνετε μια βόλτα στο χωριό; Στις οκτώ να στε 

πίσω, θα χω μαγειρέψει.» 



 747 

Κατάλαβαν πως δεν μπορούσαν να φέρουν αντίρρηση. 

Ο Στράτος έστειλε τους άνδρες να τακτοποιηθούν και 

μόλις έφυγαν ζήτησε από τη γιαγιά μια φρέσκια ντομάτα. 

Είχε μείνει μία πάνω στο τραπέζι. Την πήρε, την έπλυνε 

στη βρύση της αυλής και την κράτησε στο χέρι του, μήλο 

χρυσό των Εσπερίδων. Στην γυαλιστερή της επιφάνεια 

είδε ένα παιδί δέκα χρονών που δάγκωνε με βουλιμία 

φρούτα κάποτε,  σε ένα άλλο χωριό. Χωρίς ενδοιασμό 

κάρφωσε τα δόντια του κι έκοψε την μαλακιά κόκκινη 

σάρκα, αφήνοντας το ζουμί και του σπόρους να τρέξουν 

στο πηγούνι και να λεκιάσουν το πουκάμισο του.  

Προτίμησαν  να κάνουν μπάνιο και να ξεκουραστούν. 

Είχαν ξεχάσει να πάρουν μπατονέτες. Βρήκε μια  κλειστή 

συσκευασία στο ντουλάπι. «Θα παίρνεις ό, τι θες και δεν 

θα ρωτάς!» φώναξε η γιαγιά όταν τον άκουσε να ζητάει 

άδεια για να τις ανοίξει. Το βλέμμα του έπεσε πάνω στο 

μεταλλικό κυπελάκι που χρησιμοποιούσαν παλιά για να 

κάνουν αφρό ξυρίσματος. Όλα ήταν εκεί, το ξύλινο 

βουρτσάκι, ο κλασσικός αφρός ΚΟΛΥΝΟΣ, τα 

ξυραφάκια ΑΣΤΟΡ. Στον καθρέπτη έβλεπε τον πατέρα 

του, να ξυρίζεται κάθε Σάββατο απόγευμα και περίμενε 

πως και πώς να μεγαλώσει, να ξυριστεί κι αυτός. Έκανε 

αφρό με ζεστό νερό και ξυρίστηκε. Οι τρίχες τον 

γαργαλούσαν, αλλά γελούσε και δάκρυζε μαζί. Πόσα 



 748 

θυμήθηκε μέσα σε μισή ώρα…Δεν έβαλε άφτερσειβ μετά· 

ήθελε να μείνει η μυρωδια. Άφησε τις ακριβές κολόνιες 

για τους ξένους και τα υπερατλαντικά ταξίδια.  

Το δείπνο είχε κοκκινιστό κρέας με μακαρόνια και 

τριμμένο ανθότυρο από πάνω, δυο σαλάτες και δυνατό 

κόκκινο κρασί. Φώναξε και την οικογένεια του γιου της κι 

έφαγαν όλοι μαζί. Ο Στράτος έστειλε νωρίς τους άνδρες 

για ύπνο ή για βόλτα, ήθελε να μείνει μόνος με τη γιαγιά 

Μαρίνα. 

«Να με συμπαθάτε, μα μια ανιψιά μου έχει αργαλειό και 

πρέπει να της τυλίξω μερικά μασούρια» είπε, έφερε το 

αδράχτι κι άρχιζε να τυλίγει την κλωστή, καθισμένη δίπλα 

στην πυρωμένη σόμπα- την άναψε επίτηδες, μην 

κρυώνουν εδώ στα ψηλά. Η γυναίκα του Στράτου 

απαθανάτιζε τη σκηνή με το κινητό της, δεν είχε δει ποτέ 

τη διαδικασία. Κι όσο γυρνούσε το αδράχτι, τόσο 

γυρνούσε και η κουβέντα γύρω από το θλιβερό γεγονός 

που τους έσμιξε στον αέρα. Αφηγήθηκε το πριν και το 

μετά την πτήση και είπε στην δακρυσμένη κοπέλα πόσο 

ευλογημένη είναι που τον γνώρισε. Μια στιγμή η γριά τον 

κοίταξε με βλέμμα πιο πύρινο κι από τη φωτιά δίπλα της. 

«Τίνος μοιάζεις εσύ παιδί μου;» 

«Οι πιο πολλοί λένε στη μάνα μου, μα εγώ πιστεύω στον 

πατέρα μου.» 



 749 

«Εγώ είμαι η μόνη πιο έμοιασα στον κύρη μου. Οι άλλες 

δυο αδερφές μου μοιάσανε στη μάνα μας.  Φεύγουν κι 

αφήνουν πίσω τους όχι μόνο αναμνήσεις, μα και το χρώμα 

απ’ τα μάτια τους, το δέρμα τους, τα χέρια, τα πόδια, τη 

φωνή…Όλοι μας κουβαλάμε κάτι από τους παλιούς. 

Μέσα κι έξω. Δε σου πα, μας άφησε κάτι πιο όμορφο 

πίσω: η γυναίκα του ήταν έγκυος…» 

«Και γέννησε;» Τώρα ήταν σειρά της κοπέλας να 

μιλήσει. 

«Έκανε ένα αγόρι και το βγάλανε τα ονόματά του.» 

«Α ωραία! Είμαι κι εγώ έγκυος!» 

«Καλή λευτεριά και καλή ανατροφή!» 

Η κλωστή τελείωσε όπως και η μέρα, στις δώδεκα 

ακριβώς. Σαν καλή οικοδέσποινα έστρωσε καινούρια, 

αχρησιμοποίητα, σεντόνια και μαξιλάρια. Οι κουβέρτες 

μοσχομύριζαν. Η γυναίκα του είχε από ώρα αποκοιμηθεί, 

μα αυτός κοιτούσε στο λιγοστό φως μια ελιά στο πάνω 

μέρος της παλάμης του. Την ίδια είχε και η γιαγιά του.  

Στα ανοικτόχρωμα μάτια, της μάνας του, έλαμπαν δυο 

δάκρυα. Έτριψε τις πατούσες του να ζεσταθούν. Από τον 

πατέρα του είχε κληρονομήσει το δεύτερο δάχτυλο 

μακρύτερο από το μεγάλο. Η μπάσα φωνή, του παππού. 

Πόσο δίκιο είχε η γιαγιά Μαρίνα τελικά.  



 750 

 Έφυγαν την επόμενη μέρα και η επίσκεψη 

ανανεώνονταν κάθε χρόνο. Τον επόμενο, ήρθαν αγκαλιά 

με την κόρη τους. Μετά από δυο, και με τον γιο τους. 

Είχαν περάσει πέντε χρόνια, όταν έφτασαν και βρήκαν τη 

πόρτα κλειστή, το σπίτι έρημο, τον κήπο χέρσο. Η νύφη 

της, ντυμένη στα μαύρα, πρόβαλε στο μπαλκόνι. Δεν 

χρειάστηκε να ρωτήσουν. Χωρίς να πάρουν τα παιδιά 

μαζί, την βρήκαν να αναπαύεται μαζί με τον άνδρα της, 

στο τέλος του μικρού νεκροταφείου. Στάθηκαν για λίγο 

προσοχή, με τα χέρια ενωμένα και το Στράτο να χαϊδεύει 

την ελιά στο χέρι του. Με δική του χορηγία, 

ανακαινίστηκε το σχολείο, εις μνήμην της τρίτης του 

γιαγιάς. 

 

Γύρισε στην ανασκαφή με βαριά καρδιά. Αφού άφησε 

τα πράγματά του και το σκουριασμένο κουτί στο δωμάτιο 

του, καλημέρισε τους φοιτητές με κοφτές λέξεις και 

κλείστηκε στην αποθήκη. Δεν είχε το κουράγιο να πάει 

ακόμα στο  αρχαίο νεκροταφείο. Δυο μέρες έμεινε εκεί, με 

τη σιωπηλή συγκατάθεση του καθηγητή, τάχα πως 

τακτοποιούσε παλιά ευρήματα. Την τρίτη πήρε μια βαθιά 

ανάσα και βγήκε στον ήλιο. Ο καθηγητής τον είδε να 

κινείται προς το μέρος του και χαμογέλασε κάτω από το 

πλατύ γείσο του καπέλου του. 



 751 

«Καλημέρα Αλέξανδρε. Τα παιδιά σε περιμένουν.» 

Η ανασκαφή είχε προχωρήσει ανατολικότερα, στους 

τάφους εβδομήντα και εβδομήντα ένα. Οι προπτυχιακοί 

φοιτητές ανάσαναν ανακουφισμένοι που ήρθε, θα τους 

έλυνε πολλές απορίες που είχαν μέρες τώρα. Οι δυο 

εργάτες που θα έσκαβαν σήμερα τον ακούμπησαν στον 

ώμο αμίλητοι- δεν χρειαζόταν τίποτα παραπάνω για 

συλλυπητήρια- και κατέβηκαν στο σκάμμα. Έβγαλε το 

πρόχειρο τετράδιο και κατέβασε στο πρόσωπό του τη 

μάσκα του σοβαρού αρχαιολόγου.  

Ως το διάλλειμα είχαν αποκαλύψει τον τάφο και μετά θα 

τον άνοιγαν. Δεν πήγε να φάει με τα άλλα παιδιά. 

Δάγκωσε μερικές μπουκιές από ένα πρόχειρο σάντουιτς κι 

έμεινε εκεί, δίπλα στην αρχαία ταφή. Δεν τον ένοιαζε που 

τον κοιτούσαν και ίσως σχολίαζαν. Ευχήθηκε ο τάφος να 

ναι κενός ή συλημένος, αν και ήξερε πως δεν θα ήταν. 

Είχε τόσο απορροφηθεί από τις σκέψεις του, που δεν τους 

άκουσε καν όταν ήρθαν. Παρατηρούσε να βγάζουν τις 

πέτρες, μα η εικόνα δεν πήγαινε πίσω από τα μάτια του, 

άκουγε τις φωνές τους, μα ο ήχος δεν περνούσε μέσα από 

τα αυτιά του. Το μυαλό του είχε σταματήσει κι ό, τι 

κίνηση έκανε ήταν μηχανική· συνοφρυωμένος και με 

παγωμένους τους μύες του προσώπου του, έσκυψε να 

μετρήσει τις διαστάσεις του τάφου και του σκελετού. 



 752 

Δυόμισι χιλιάδες χρόνια κοντά τον φύλασσε η εύφορη 

γη. Πάνω του έπεσε γόνιμο το νερό της βροχής, φύτρωσαν 

φυτά και δένδρα που έθρεψαν τους απογόνους του. Και 

τώρα, αιώνες μετά, έβγαινε πάλι στο φως, να γίνει 

αντικείμενο μελέτης, καταγραφής, να τους «πει» με τη 

γλώσσα της αρχαιολογίας δυο λόγια για κείνον. Θα 

έλεγαν πως ήταν άνδρας, πάνω κάτω πενήντα χρονών, 

γύρω στο ένα κι εβδομήντα ύψος· κι αφού τον 

μελετούσαν καλά καλά, θα τον έκλειναν πάλι πίσω στο 

σκοτάδι, όχι στον τάφο του αυτή τη φορά, αλλά σε ένα 

χάρτινο κουτί, σε μια αποθήκη που τριπλοκλείδωνε.  

Δεν θα μάθαινε κανείς, όμως, πως τον έλεγαν, τι δουλειά 

έκανε, που πολέμησε. Είχε άραγε οργώσει αυτή τη γη, 

όπως κάναν για αιώνες οι αγρότες, είχε καθίσει να 

ξαποστάσει κάτω από σκιερά δένδρα, να ξεδιψάσει στο 

ποτάμι; Είχε παντρευτεί δίνοντας όρκους πάνω σε βωμό; 

Είπε, κατάκοπος από τη μέρα, παραμύθια στα παιδιά του 

δίπλα στη φωτιά; Είχε αδερφό να τον πενθήσει; Ο 

Αλέξανδρος άπλωσε το χέρι του και χάιδεψε το 

φαιοκίτρινο κρανίο. Δυο υγροί κύκλοι φάνηκαν πάνω του. 

Χωρίς να το πάρει κανείς χαμπάρι, είχε αρχίσει να κλαίει 

πάνω από το νεκρό, στην αρχή βουβά, μετά γοερά, λες και 

το πένθος σταμάτησε για χρόνια και συνέχισε τώρα, από 

άλλον και για άλλη αιτία. Όλοι πάγωσαν, δεν ήξεραν τι να 



 753 

κάνουν. Μόνο δυο χέρια τον αγκάλιασαν στους ώμους· 

κατάλαβε ποιος ήταν όταν μύρισε τον καπνό. 

Περπάτησαν πολλή ώρα. Πενήντα μέτρα από την 

ανασκαφή ξεκινούσε η πλαγιά του λόφου. Αμίλητοι 

βγήκαν στην κορυφή του. Τώρα το κλάμα είχε πάψει κι 

ακουγόταν μόνο οι γρήγορες ανάσες της κούρασης. 

Βρήκαν ένα βράχο και κάθισαν. Το δροσερό αεράκι 

στέγνωσε τα δάκρυα και τον ιδρώτα στο λαιμό τους. Για 

να απασχολήσει τα χέρια που έτρεμαν άρχισε να μαδάει 

τα αγρίοσταχα γύρω του. 

Ο καθηγητής άναψε την πίπα του κι άφησε μερικές 

τουλίπες καπνού να γίνουν ένα με τον άνεμο. «Σε 

καταλαβαίνω» ψιθύρισε. Ο Αλέξανδρος τον κοίταξε με 

βλέμμα και σκέψη δυσπιστίας, το έλεγε απλά για 

συμπαράσταση. 

«Έχω χάσει κι εγώ τον αδερφό μου.» 

Η φράση απλώθηκε στο μυαλό του, όπως απλωνόταν 

κάτω η πεδιάδα. «Αλήθεια, κύριε;» 

Κι άλλα συννεφάκια καπνού. «Ναι. Μου άφησε μια 

γυναίκα, τρία παιδιά, την πίπα που καπνίζω και τη ζακέτα 

που φοράω. Είχα μόλις διοριστεί στο Πανεπιστήμιο όταν 

με ειδοποίησαν ότι είχε πνιγεί σε κατάδυση στη Σύρο. Του 

άρεσε το υποβρύχιο ψάρεμα. Το τρίτο παιδί έξι μηνών.» 

«Εμένα μου άφησε ένα θησαυρό…» 



 754 

«Θησαυρό;»  Του εξήγησε για το σκουριασμένο κουτί. 

Ρούφηξε πάλι καπνό. «Έχω κι εγώ κλάψει στη θέα 

σκελετών, ειδικά τον πρώτο καιρό. Μα μετά είχα μια 

μεγάλη ευθύνη, ένα μεγάλο καθήκον. Δεν ήταν καιρός για 

δάκρυα. Δεν ταιριάζουνε τα δάκρυα, Αλέξανδρε, αγάπη 

και μνήμη ναι.» Σηκώθηκε και προχώρησε στην άκρη της 

πλαγιάς. Στο βάθος οι φοιτητές κι οι εργάτες μάζευαν τα 

εργαλεία κι έφευγαν. 

«Τους βλέπεις; Είναι όλοι ντόπιοι. Τους προγόνους τους 

ξεθάβουν. Την ίδια γη σκάβουνε, φυτεύουνε, σπέρνουνε 

αιώνες τώρα. Γενιές περνάνε πάνω της, κάνουν τους 

κύκλους τους- άλλοι μικροί, άλλοι μεγάλοι-, φεύγουν, 

έρχονται άλλες κι αυτή εκεί, να τους θρέφει με την ίδια 

αγάπη. Λειώνει το κορμί και γίνεται πάλι χώμα, δε ζει 

ούτε ογδόντα χρόνια. Την ψυχή μας να προσέχουμε να 

σωθεί, γιατί αυτή ναι που μένει. Τη ψυχή!…»  

Άνοιξε την παλάμη του και τα στάχυα σκορπίσανε στον  

αέρα. Έφερε στο μυαλό του τις όμορφες στιγμές που είχαν 

περάσει με τον Άκη κι αισθάνθηκε ένα κύμα αγάπης να 

τον ζεσταίνει. Μνήμη κι αγάπη λοιπόν. 

«Κύριε, τα ανίψια σας τι κάνουν; Θα χω κι εγώ 

ανηψάκι, από τον αδερφό μου!» 



 755 

Ο καθηγητής άνοιξε τα χέρια.« Να το αγαπάς και να το 

προσέχεις! Σπουδάζουν και πάνε σχολείο, Αλέξανδρε. 

Πιστεύω πως τα κατάφερα, δόξα τω Θεώ.» 

«Τα καταφέρατε κύριε.»  

«Σειρά σου να τα καταφέρεις κι εσύ!» 

Κατηφόρισαν και το παράπονο είχε διαλυθεί σα 

συννεφάκι καπνού στον γαλάζιο ουρανό. 

Την επόμενη μέρα τον έστειλε στην μικρή αρχαιολογική 

συλλογή που είχε πρόσφατα εγκαινιαστεί στο παλιό 

δημοτικό σχολείο του χωριού. Οι φοιτητές τα κατάφερναν 

μια χαρά, όποτε ήταν ένα είδος ολιγοήμερης άδειας να 

ξαλαφρώσει και να απασχοληθεί με κάτι άλλο πέρα από 

ταφές και σκελετούς. Το μόνο που έκανε ήταν να κάθεται 

με τον αρχαιοφύλακα και να περιμένουν τους επισκέπτες. 

Τις τρεις πρώτες μέρες δεν ήρθε κανείς και βρήκε την 

ευκαιρία να διαβάσει μερικά λογοτεχνικά βιβλία που είχε 

μαζί του. Κουρασμένος κάθε βράδυ, αποκοιμόταν στην 

πρώτη παράγραφο που διάβαζε. 

Άκουσε φασαρία και νεανικές φωνές στην αυλή και 

σήκωσε νωχελικά το κεφάλι. Την αίθουσα γέμισαν 

μαθητές, το ίδιο βαριεστημένοι με αυτόν. Τους 

ακολουθούσε η καθηγήτριά τους. Τα μάτια του άνοιξαν 

σαν ανθισμένα μπουμπούκια την Άνοιξη. Δε μπορεί… 

«Τι κάνεις εσύ εδώ;»  



 756 

Έτρεξε και την αγκάλιασε, ίσως παραπάνω από όσο 

έπρεπε. «Εδώ δουλεύω, βασικά στην ανασκαφή. Εσύ;» 

«Εκδρομή με τα παιδιά. Σταματήσαμε να 

ξεμουδιάσουμε. Όλα καλά;»  Ξαφνικά, ήταν όλα καλά. 

«Θα μας ξεναγήσετε, κύριε αρχαιολόγε;» Δεν της 

αρνήθηκε. Την έβλεπε με την άκρη του ματιού του να 

προσέχει με ενδιαφέρον τα λόγια του, την άκουγε να 

ρωτάει και απαντούσε με κάθε λεπτομέρεια. Χαμογέλασε 

μετά από μέρες, ήταν πάλι χαρούμενος. 

Κάθισαν στο καφενείο, κάτω από το γεροπλάτανο της 

πλατείας. Της είπε ξανά την ιστορία για τον κήπο, για τον 

θησαυρό του Άκη, τον τάφο που έσκαψαν, για την βόλτα 

με τον καθηγητή. Είχε απορροφηθεί στην αφήγηση της 

τόσο, που νευρίασε όταν την φώναξε ο οδηγός να 

ξεκινήσουν. Πότε πέρασε μισή ώρα δεν το κατάλαβαν. 

«Το τηλέφωνο σου δεν έχω» είπε η Έλσα  κι ο 

Αλέξανδρος αναπήδησε στην ψάθινη καρέκλα του, 

παραλίγο να ξεχνούσε να το ζητήσει πάλι. Αντάλλαξαν 

αριθμούς. Στάθηκε κι έβλεπε το λεωφορείο να φεύγει. Αν 

έλεγε ευχαριστώ στον καθηγητή του, θα το έκανε και για 

αυτή τη συνάντηση. Δεν ήξερε αν έπρεπε να νιώσει λύπη 

που έχασε τον αδερφό του ή χαρά που ξαναβρήκε μια 

φίλη. Όλα μέσα του ήταν τόσο ανάμεικτα κι έτσι βγήκαν 

στο πρόσωπό του, γέλιο και κλάμα μαζί. Κοίταξε το 



 757 

κομμάτι της χαρτοπετσέτας που είχε γράψει τον αριθμό 

της. Βιάστηκε να τον αποθηκεύσει στο κινητό, μην τον 

χάσει. Μα ούτε αυτόν έχασε, ούτε την Έλσα ξανά. Γιατί 

τώρα πια την είχε δίπλα του. 

 

Το τέλος του αγώνα που θα έκρινε κατά πολύ τον τίτλο 

στο αγγλικό πρωτάθλημα είχε μόλις τελειώσει και το μόνο 

που έμενε ήταν να μαζέψουν τα κουτιά πίτσας κι 

αναψυκτικών από το τραπέζι. Ο Γιάννης τα κοίταξε, αλλά 

ήταν τόσο παραφαγωμένος και τα άφησε για αργότερα. Ο 

συνάδερφος του δίπλα είχε μισοκοιμηθεί. Μόλις είχε 

μετατεθεί στον περιφερειακό πυροσβεστικό σταθμό και η 

καθημερινότητα τους ήταν τόσο ήρεμη, όσο χαώδης ήταν 

στα κεντρικά. Ευτυχώς είχαν και τηλεόραση να περνάει η 

ώρα τους σε βάρδιες που το τηλέφωνο σπάνια χτυπούσε. 

Κι αν χτυπούσε ήταν για να σταματήσουν παράνομες 

φωτιές κτηνοτρόφων σε χορτολιβαδικές εκτάσεις. Την 

χρειαζόταν αυτή τη μετάθεση, αυτή την ηρεμία και ήρθε 

την κατάλληλη στιγμή. 

Μα απόψε το τηλέφωνο χτύπησε και τους έβγαλε 

μεσάνυχτα στο δρόμο. Τους ειδοποίησαν ότι ένα 

αυτοκίνητο, λίγα χιλιόμετρα μακριά, είχε φύγει από τον 

δρόμο και είχε πέσει στο γκρεμό. Ένιωσε το γεμάτο 

στομάχι του να ανακατεύεται όταν το άκουσε. Στο μυαλό 



 758 

του γύρισε ένα τηλεφώνημα κάποιο απόγευμα, μια 

επίσκεψη σε ένα νεκροτομείο, μια μητέρα να κρέμεται 

στο κενό. Προσευχήθηκε με όλη του την δύναμη οι 

επιβάτες να ναι ζωντανοί. Ευτυχώς που οδηγούσε ο άλλος 

πυροσβέστης, γιατί τα χέρια του έτρεμαν στο σκοτάδι. 

«Πάτα το να προλάβουμε» είπε από μέσα του.  

Σταμάτησαν μόλις είδαν άλλα αυτοκίνητα στην άκρη, με 

τα αλάρμ αναμμένα. Ίσα που πρόλαβε να ακούσει τους 

άλλους οδηγούς και να δει να δείχνουν στο μαύρο κενό. 

Φώτισε με τον φακό του την απότομη πλαγιά και είδε ένα 

λευκό μικρό αυτοκίνητο να έχει μισογύρει στον κορμό 

ενός δένδρου. Δεν είχε τουμπάρει κι αυτό ήταν καλό. 

Πήρε τα εργαλεία από το πυροσβεστικό όχημα και, χωρίς 

να περιμένει τον συνάδερφό του, όρμησε στην κατηφόρα. 

Αναγκάστηκε να κατέβει σχεδόν τσουλώντας στο χώμα 

και τα χαλίκια, τα ρούχα του τρίφτηκαν και κάπου 

σκίστηκαν μα δεν τον ένοιαζε· ήθελε να φτάσει όσο πιο 

σύντομα γινόταν. Τα δευτερόλεπτα ήταν πολύτιμα. 

Έπεσε με φόρα στο πίσω μέρος του αυτοκινήτου και 

χτύπησε το δεξί του γόνατο. Έσφιξε τα δόντια να κατάπιε 

τον πόνο. Εντωμεταξύ είχε κατέβει και ο συνάδερφός του 

κι άρχισαν να ερευνούν το εσωτερικό. Στα μπροστινά 

καθίσματα βρίσκονταν αναίσθητες δυο κοπέλες. Η 

συνοδηγός είχε γείρει το κεφάλι στο πλάι και τα μαλλιά 



 759 

της, με τις άκρες τους ματωμένες, έπεφταν κι έκρυβαν το 

πρόσωπό της. Τα παραμέρισε αργά κι αποκάλυψε την πιο 

όμορφη κοπέλα που είχε δει ως τότε, με μόνη ασχήμια το 

αίμα που έρρεε από τη μύτη και το στόμα. Είχε ένα βαθύ 

σχίσιμο στο μέτωπο, αλλά κατά τα άλλα έμοιαζε να 

κοιμάται. Μια ωραία κοιμωμένη του παραμυθιού. Δεν 

χρειαζόταν να την φιλήσει, απλά να την ελευθερώσει. Τα 

δάχτυλα του ακούμπησαν ελαφρά τον λευκό της λαιμό· 

αισθάνθηκε έναν αδύναμο σφυγμό. Δάκρυα χαράς 

φάνηκαν στα μάτια του κι ας ήταν παντελώς άγνωστη. 

Δεν είχε προλάβει να σώσει τη γιαγιά, είχε χάσει τον 

αδερφό του, μα αυτή εδώ όχι. Έκλεισε απαλά το χέρι της 

στο δικό του. 

Ο συνάδερφος του από το άλλο παράθυρο σήκωσε τον 

αντίχειρα, σημάδι πως και η άλλη κοπέλα ζούσε. Ανάσανε 

ελεύθερος. Με γρήγορες κινήσεις άρχισαν να κόβουν τα 

λυγισμένα σίδερα του αυτοκινήτου. Οι άλλοι οδηγοί τους 

φώτιζαν από πάνω. Λευκοί κύκνοι οι κοπέλες, περίμεναν 

να τις απελευθερώσουν από το σιδερένιο τους κλουβί. 

Όταν πια έφτασαν οι διασώστες και τα ασθενοφόρα, 

εκείνοι είχαν κόψει το αμάξωμα και δεν έμενε παρά η 

ασφαλής μεταφορά τους. Τα κορίτσια δέθηκαν στα φορεία 

κι άρχισαν να τις ανεβάζουν. 



 760 

«Είναι καλά; Θα ζήσουν;» ρώτησε το γιατρό του ενός 

ασθενοφόρου. Τα λίγα δευτερόλεπτα που έκανε να 

στρίψει το κεφάλι και να απαντήσει του φάνηκαν χρόνια.  

«Θα δούμε» είπε κοφτά κι η καταφατική απάντηση δεν 

ήρθε ποτέ. Κάθισε με λυγισμένα γόνατα στο χώμα κι 

έκλεισε το στόμα και τη μύτη. Τα δάκρυα κύλησαν στο 

σκονισμένο του πρόσωπο. Δάκρυα χαράς κι αγαλλίασης. 

Πρόλαβε, αυτή τη φορά πρόλαβε. Άκουσε τα οχήματα να 

φεύγουν και τα συνόδεψε η ευχή του.  Κάτι στο έδαφος 

τράβηξε την προσοχή του. Ένα χρυσό μενταγιόν έλαμψε 

στα κόκκινα μάτια του. 

Η βάρδια του τελείωνε το επόμενο πρωί. Δεν μπορούσε 

να κοιμηθεί από την αγωνία και την υπερένταση. Το 

κλείσιμο των βλεφάρων του συνόδευαν εικόνες από το 

παρελθόν κι από απόψε. Λίγα δευτερόλεπτα μόνο να 

κάνει πως τα σφαλίζει και μετά η ματιά καρφωμένη στο 

ταβάνι. Λαγοκοιμήθηκε  κατά το ξημέρωμα. Μόλις τον 

ξύπνησε ο δεύτερος της βάρδιας πήρε το αυτοκίνητο και 

πήγε να κάνει μπάνιο. Είχε ζητήσει από το άλλο παιδί να 

βρει που τις μετέφεραν. Τον ενημέρωσε την ώρα που 

ντυνόταν κι έφυγε, παράξενα φρέσκος σα να είχε κοιμηθεί 

μισή μέρα, για το νοσοκομείο. 

Δεν παρέλειψε να πάρει δύο ανθοδέσμες πριν διαβεί με 

γοργό βήμα την είσοδο του νοσοκομείου και σταθεί 



 761 

μπροστά στην πόρτα του δωματίου της. Σήκωσε το χέρι 

να χτυπήσει μα ξαφνικά δεν ήξερε τι να πει, πώς να 

δικαιολογήσει την επίσκεψή του. Το χτύπημα ήταν 

σιγανό, η καρδιά στο στήθος του έκανε περισσότερο 

θόρυβο. Μια γυναικεία φωνή απάντησε «περάστε» και 

πίεσε το παγωμένο χερούλι. Απέναντι του στεκόταν μια 

μεσόκοπη κυρία, προφανώς η μητέρα της, και στο κρεβάτι 

ξεκουράζονταν η ωραία κοιμωμένη του. Τον κοίταζαν με 

απορία. 

«Καλημέρα σας! Περαστικά!» 

«Καλημέρα νεαρέ μου!...» Η φωνή της μητέρας έσβησε 

απότομα περιμένοντας να εξηγήσει την παρουσία του. 

«Είμαι πυροσβέστης και χθες το βράδυ μας ειδοποίησαν 

για το ατύχημα σας…»  

Η κοπέλα ανασηκώθηκε στο κρεβάτι της. Δεν φάνηκε 

να έχει κάτι σοβαρό, πέρα από μια γάζα στο μέτωπο. 

«Αλήθεια; Ήσασταν εκεί;» 

«Φτάσαμε πρώτοι με το συνάδερφό μου. Κόψαμε τα 

σίδερα για να σας βγάλουν.» 

Η κοπέλα ένωσε τα δάχτυλα στο πηγούνι, σα σε 

προσευχή. «Α, πόσο σας ευχαριστώ! Πώς σας λένε;» 

άπλωσε το αριστερό της χέρι, το δεξί ήταν με ορό. 

«Γιάννη. Εσένα;» Ένιωσε όμορφα που ακουμπούσε 

ξανά το χέρι της μα πιο πολύ που ήταν καλά. 



 762 

«Εύα. Χάρηκα.»  

Ο Γιάννης άκουσε πίσω του το κλείσιμο της πόρτας: η 

μητέρα της είχε αποχωρήσει διακριτικά. Πήγε να καθίσει 

απέναντι της.  

«Έχει καρέκλα εδώ. Έλα.» Κάθισε τελικά δίπλα της κι 

έπλεξε τα δάχτυλα που είχαν αρχίσει να τρέμουν. Σήμερα 

φαινόταν πιο όμορφη. Τα κλειστά χθες μάτια έκρυβαν δυο 

καταγάλανες κόρες που τώρα τον κοιτούσαν εξεταστικά. 

Το στόμα της ήταν μια λεπτή κόκκινη γραμμή σε 

αλαβάστρινο δέρμα, γραμμή που λύγιζε προς τα πάνω 

όταν χαμογελούσε. Τα μαλλιά της ξανθά, πιο λαμπερά 

ακόμα στο φως του ήλιου. Απέφευγε να την κοιτάει 

κατάματα. 

«Είναι δικό σου αυτό;» Θυμήθηκε το μενταγιόν και το 

έβγαλε από τη τσέπη του σακακιού του.  

«Αχ, ναι! Είναι της γιαγιάς μου!» Έφερε το χέρι στο 

στήθος της και το κράτησε εκεί, πάνω στην καρδιά της. 

«Πού το βρήκες;» 

«Δίπλα στο αυτοκίνητο.» Πήγε να ρωτήσει τι κάνει η 

φίλη της μα σταμάτησε. Ίσως να μην ήξερε ακόμα. 

«Είχαμε σχολάσει από το κατάστημα οπτικών που 

δουλεύουμε και πηγαίναμε δυο μέρες στο χωριό της φίλης 

μου, είχαμε άδεια. Πρέπει να μας έκλεισαν το δρόμο…» Ο 

Γιάννης έσφιξε τα μπράτσα της καρέκλας σαν άκουσε την 



 763 

ίδια αιτία που σκοτώθηκε ο αδερφός του. Προσπάθησε να 

παραμείνει φαινομενικά ατάραχος. Η Εύα δεν πρόσεξε 

τίποτα. 

«Ξέρεις αν η φίλη μου είναι καλα;» 

Προσπάθησε να αποφύγει την απάντηση. «Σε σένα ήρθα 

πρώτα.» 

«Όταν μου επιτρέψουν να σηκωθώ θα πάω να την δω.» 

«Ναι, να πας!» 

«Έχω σπάσει τον αστράγαλό μου» συνέχισε δείχνοντας 

το σκεπασμένο της πόδι. 

«Ω, περαστικά και πάλι!» 

«Μου είπαν πως θα πάρει μήνα σχεδόν. Βάλε να πιεις 

χυμό, σε κερνάω!» 

«Θα πιεις κι εσύ;» 

«Θα πρέπει να ρωτήσω πρώτα, ίσως να μην κάνει 

ακόμα.» 

Ο Γιάννης  ήπιε μια γουλιά μόνο και κατάλαβε πως το 

στόμα του είχε στεγνώσει. Εκείνη την ώρα άνοιξε η πόρτα 

και μπήκαν οι γιατροί, κατάλαβε ότι έπρεπε να φύγει. 

«Θα ξανάρθεις;» 

«Ναι, όποτε θέλεις.» 

«Έλα το απόγευμα!»  

Της χάιδεψε ξανά το χέρι κι έφυγε με βήμα αργό. Τρία 

δωμάτια παρακάτω ξεκουράζονταν η φίλη της, 



 764 

εξουθενωμένη από ένα πολύωρο χειρουργείο, μα ζωντανή. 

Δυστυχώς το ένα της χέρι είχε γίνει μια άμορφη μάζα από 

ιστούς και κόκκαλα κι αναγκάστηκαν να την 

ακρωτηριάσουν. Το ήξερε, του το είχε πει η κυρία στην 

είσοδο μα δεν ήθελε να ναι αυτός που θα την ενημέρωνε. 

Το απόγευμα, μετά από ώρες που δεν έλεγαν αν 

περάσουν, ήταν πάλι εκεί, μαζί με τον συνάδερφό του. Η 

είσοδος στο δωμάτιο της άλλης κοπέλας δεν επιτρέπονταν 

ακόμα. Η Εύα ήταν στο μπάνιο με τη μητέρα της, 

περίμεναν απ’ έξω.  

«Δεν μπορεί να σας δει τώρα. Ξέρετε, έμαθε για την 

φίλη της. Καλύτερα να περάσετε αύριο.» 

Πέρασαν. Τώρα δεν είπε όχι. Την είχαν βγάλει στο 

μπαλκόνι για πρώτη φορά. Δεν του χαμογέλασε. Κοιτούσε 

τον κήπο και τους ασθενείς με τους επισκέπτες που έκανα 

βόλτα. Στον λαιμό της κρεμόταν το μενταγιόν. Κάθισε 

δίπλα της αμίλητος κρατώντας τα κόκκινα τριαντάφυλλα 

στην ιδρωμένη του παλάμη. 

«Πού ξέρεις ότι μ’ αρέσουν τα τριαντάφυλλα;» ρώτησε 

μετά από μερικά λεπτά. 

«Δεν το ήξερα. Το υπέθεσα, μιας κι αρέσουν σε όλους.» 

Ένα βιασμένο χαμόγελο χαράχτηκε στο στόμα της και 

πήρε την ανθοδέσμη. «Σε ευχαριστώ πολύ. Συγνώμη για 

χθες…» 



 765 

«Δεν χρειάζεται να ζητάς συγνώμη…» 

Παραμέρισε μια ξανθιά τούφα από τα μάτια της. «Η 

φίλη μου έχασε το χέρι της. Δεν είχα όρεξη να δω 

κανέναν.» 

«Σε καταλαβαίνω, Εύα. Είναι φορές που δεν θέλεις να 

βλέπεις κανέναν.» 

«Είναι τραγικό.» 

«Ναι, είναι. Τουλάχιστον, όμως, ζει.» 

«Ναι, ζει. Κι εγώ ζω. Άλλοι πεθαίνουν. Πριν λίγο 

έκλαιγαν κάτω. Είχαν φέρει ένα νεκρό από ατύχημα.» 

Ο Γιάννης αναρρίγησε στη θέση του. «Ξέρεις γιατί 

ήρθα;» 

«Να δεις τι κάνω.» 

«Ναι, να δω αν είσαι καλά. Δεν έχω ξανασώσει 

άνθρωπο.» 

«Μακάρι να μην χρειαστεί ποτέ ξανά.» 

«Μακάρι…» 

«Γιάννη, κλαις;» Σκουπίστηκε βιαστικά μα η Εύα το 

είχε δει. «Γιατί;» 

«Είναι μια άσχημη ιστορία. Δεν ξέρω αν θέλεις να την 

ακούσεις.» 

«Θέλω.» 

«Πριν δυο μήνες ο αδερφός μου είχε ένα ατύχημα. 

Έπεσε σε γκρεμό κι αυτός αλλά δεν υπήρχε ούτε 



 766 

πυροσβέστης ούτε ασθενοφόρο…» Κοίταξε αλλού και τα 

δάκρυα στέγνωναν στο απογευματινό αεράκι. 

«Ευχαριστώ το Θεό για σένα που ήσουν εκεί.» Ένιωσε 

το άγγιγμα των χεριών της στα δικά του και μετά στα 

μάγουλα του. Δεν αντιστάθηκε. Χαμογέλασε και το 

χαμόγελο της έμοιαζε σαν ήλιος μετά από καταιγίδα. 

«Κι εγώ Τον ευχαριστώ που ήμουν εκεί. Όταν πέθανε ο 

αδερφός μου, είπα πως δεν θα αφήσω ξανά άνθρωπο να 

χαθεί με τέτοιο τρόπο. Όσο είναι στο χέρι μου, θα κάνω τα 

αδύνατα δυνατά να ζήσει.» 

«Ο αδερφός σου θα είναι πολύ περήφανος για σένα, 

Γιάννη.» 

Ο Γιάννης σήκωσε την παλάμη κι άνοιξε τα δάχτυλα. 

«Ακούμπα το χέρι σου εδώ…» Η Εύα το ακούμπησε από 

περιέργεια. «Όταν ήμασταν μικροί, παίζαμε ένα 

παιχνίδι…» 

«Τι παιχνίδι;»  

Τότε η πόρτα άνοιξε και μπήκαν επισκέπτες. «Εγώ να 

πηγαίνω, Εύα. Έχεις παρέα.» 

«Να ξανάρθεις. Να μου πεις για το παιχνίδι!»  

«Θα ξανάρθω.» 

Πέρασε μετά από δυο μέρες, μα δεν τη βρήκε. Είχε 

πάρει εξιτήριο. Ο συνάδερφος του έμεινε να κάνει παρέα 

στην άλλη κοπέλα. Κάθισε στα σκαλοπάτια να τον 



 767 

περιμένει. Σκεφτόταν αν θα την ξανάβλεπε, μα απόδιωξε 

τη σκέψη. Σημασία είχε πως ήταν ζωντανή. Κι ότι τα είχε 

καταφέρει. Ο Άκης θα ήταν υπερήφανος για τον αδερφό 

του. Αυτό, τίποτα άλλο. Την μεθεπόμενη μέρα, στην 

υπηρεσία, την ώρα που έβλεπαν ξανά αγώνα στην 

τηλεόραση, χτύπησε η πόρτα. Ένας υπάλληλος 

μεταφορικής έφερε ένα δέμα για κείνον. Το χρυσό 

μενταγιόν έλαμπε πάλι στο χέρι του. Είχε βρει το σταθμό 

και το είχε στείλει στον καλό της φίλο, δώρο να τη 

θυμάται. Μέχρι την συνταξιοδότηση του, είχε συμβάλλει 

στην διάσωση άλλων επτά ανθρώπων που είχαν εμπλακεί 

σε ατυχήματα και δύο από πυρκαγιές σε σπίτια. Δεν είχε 

πεθάνει κανείς. 

 Το μενταγιόν έλαμπε πια στο λαιμό της κόρης τους. Κι 

είχε πιο πολλή δύναμη στα χέρια από τον μπαμπά της. 

 

Η Μαρίνα μπήκε στο αεροσκάφος φορώντας τη νέα 

στολή της εταιρείας και το πιο γλυκό της χαμόγελο, κι ας 

ήξερε πως ήταν τεχνητό και προσποιητό. Ήταν το 

λαμπερότερο ανάμεσα σε όλα των αεροσυνοδών κι οι 

επιβάτες έμεναν ευχαριστημένοι από τη συμπεριφορά της. 

Έβγαινε σχεδόν πρώτη στις αξιολογήσεις και δεν θα 

αργούσε η στιγμή που θα έπαιρνε προαγωγή. Πέραν από 

τι διευθυντή και τη φίλη της, κανείς δεν ήξερε τον πόνο 



 768 

της, τον κρατούσε καλά κρυμμένο κάτω από το λευκό 

πουκάμισο και το κόκκινο μαντήλι στο λαιμό. Καμιά 

φορά, στους εκατοντάδες επιβάτες, έβλεπε κάποιον να 

έχει χαρακτηριστικά του αδερφού της, τα μάτια, τα 

μαλλιά, και τότε συννέφιαζε σαν τον ουρανό πάνω από τη 

γη της Σουηδίας που πετούσαν. Καμιά φορά μάλιστα 

έριχνε ματιές έξω από τα παράθυρα, στο γαλάζιο 

ορίζοντα, κι αισθανόταν πιο κοντά στον αδερφό της. 

Και η έκπληξη δεν άργησε να ρθει. Σε μια πτήση 

Τετάρτη απόγευμα, από Στοκχόλμη για Λονδίνο, 

αρρώστησε ξαφνικά ο πιλότος κι αντικαταστάθηκε 

τελευταία στιγμή· η Μαρίνα γέμιζε το καροτσάκι με τα 

ποτά και πρόλαβε μόνο να δει την πλάτη του πριν μπει 

στο πιλοτήριο. Η πτήση ξεκίνησε και προσγειώθηκε μετά 

από ένα ευχάριστο ταξίδι στο ψιλόβροχο της βρετανικής 

πρωτεύουσας. Η Μαρίνα στάθηκε για να ευχαριστήσει και 

να καληνυχτίσει τους επιβάτες, όταν η πόρτα άνοιξε και 

βγήκε ο πιλότος. 

Ήταν εκεί. Ο αδερφός της ήταν εκεί, μαζί της! Το 

πρόσωπο, τα μάτια, τα μαλλιά, το ύψος του, όλα 

έμοιαζαν! Έμεινε να τον κοιτάει αποσβολωμένη. Ευτυχώς 

που είχε κατέβει κι ο τελευταίος επιβάτης, γιατί τα χείλη 

της είχαν στεγνώσει και η γλώσσα είχε κολλήσει στον 

ουρανίσκο. Κρατήθηκε βιαστικά από ένα κάθισμα πριν 



 769 

καταρρεύσει στα πόδια του εμβρόντητου κυβερνήτη. 

Μήπως όλα όσα έζησε ήταν ένα τεράστιο ψέμα; Ένα 

όνειρο που μόλις είχε ξυπνήσει; Ή, μήπως, είχε κοιμηθεί 

και τώρα το έβλεπε; Αν ήταν έτσι, να μην ξυπνούσε. 

Εκείνος της χαμογέλασε, την καλησπέρισε και κατέβηκε 

την σκάλα. Τον κοιτούσε να χάνεται ανάμεσα στο πλήθος 

και δεν ήξερε αν θα τον ξανάβλεπε. Κι ήθελε τόσο να τον 

ξαναδεί. 

Η πιθανότητα να πετάξουν μαζί στο μέλλον έμοιαζε 

μικρή, αλλά ήταν στο χέρι της να την αυξήσει. Την 

προϊστάμενη της  την ήξερε όσο καιρό πετούσε, οπότε 

σκέφτηκε ότι θα μπορούσε να της κάνει μια μεγάλη χάρη. 

Αφού βρήκε το βασικό δρομολόγιο του πιλότου- 

Στοκχόλμη Παρίσι τρεις φορές την εβδομάδα- ζήτησε να 

μεταφερθεί σε αυτό. Η προϊσταμένη δεν αρνήθηκε· ήξερε 

πόσο δύσκολα είχε περάσει το τελευταίο καιρό και 

σκέφτηκε πως αυτό θα της έκανε καλό. Η Μαρίνα 

φρόντισε να μην αποκαλύψει τον λόγο. 

Ήταν πάλι μαζί. Τον έβλεπε να μπαίνει στην καμπίνα, 

να βγαίνει, να χαιρετίζονται, να αποχαιρετιούνται κι αυτό 

την έφτανε. Αν μπορούσε να ξεπεράσει τα τυπικά και τα 

επίσημα της καλής συμπεριφοράς, θα τον αγκάλιαζε και 

θα τον φιλούσε, θα τον φώναζε Άκη κι ας τον έλεγαν 

Σβεν. Δεν μπορούσε να καταλάβει πως γινόταν να 



 770 

μοιάζουν τόσο δυο άνθρωποι που έμεναν στις δυο άκρες 

της Ευρώπης, πως έγινε να τον συναντήσει μέσα στα 

χιλιάδες δρομολόγια και πληρώματα που πετούσαν στην 

ατμόσφαιρα της Γης. Όσο κι αν το σκέφτηκε, δεν μπόρεσε 

να βγάλει συμπέρασμα. Καθισμένη στο κάθισμα της, 

έβλεπε τον ήλιο στο ίδιο ύψος με το αεροσκάφος. 

Χαμογέλασε ρουθουνίζοντας κι ευχαρίστησε το Θεό για ό, 

τι συνέβαινε. 

«Είσαι καινούργια;» την ρώτησε στα αγγλικά με 

χαρακτηριστική σουηδική προφορά κι αυτή έχασε για λίγο 

τα λόγια και την ψυχραιμία της. Απάντησε καταφατικά 

όταν τη ξαναβρήκε. 

«Γιατί διάλεξες να έρθεις σε αυτή την πτήση;» 

Ξεροκατάπιε· ξέχασε να πει στην προϊσταμένη της να 

μην αναφέρει την επιθυμία της. Προφανώς το πλήρωμα 

δεν άλλαζε συχνά και μια αλλαγή στην σύνθεση του δεν 

περνούσε απαρατήρητη. Θα ρώτησε ποια ήταν και θα του 

είπαν. Στεκόταν στη μέση του διαδρόμου και τον 

κοιτούσε με βλέμμα άδειο. Δεν ήξερε τι να πει, δεν ήθελε 

να το πει. Ξαφνικά ο κόσμος σκοτείνιασε ώσπου έσβησε 

τελείως. Το πρώτο πράγμα που είδε όταν συνήλθε ήταν 

αυτός και δυο κοπέλες από το πλήρωμα. Την είχαν βάλει 

να καθίσει στις σειρές της πρώτης θέσης και περίμεναν το 

γιατρό. Αφού την εξέτασε, της συνέστησε μια μέρα 



 771 

ξεκούραση. Τα άλλα κορίτσια έφυγαν κι έμειναν οι δυο 

τους. 

«Έμαθα πως έχασες πρόσφατα τον αδερφό σου.» 

«Ναι, κύριε…» 

«Λέγε με Σβεν. Είσαι καλά τώρα;» 

«Πιστεύω πως ναι.» Ήπιε λίγο από το νερό που της 

έδωσε. 

«Γιατί λιποθύμησες μόλις σε ρώτησα;» 

Τον κοίταξε ακόμα μια φορά κι αποφάσισε να πει την 

αλήθεια. «Με ρωτήσατε γιατί επέλεξα την πτήση. Την 

επέλεξα για σας.» 

«Για μένα;» Έγειρε έκπληκτος στην θέση του. 

 Η Μαρίνα βρήκε την τσάντα της κι έβγαλε από το 

πορτοφόλι της μια φωτογραφία του Άκη. «Μοιάζετε. Ίσως 

να μη φαίνεται πολύ, αλλά για μένα, μοιάζετε.» 

Ο Σβεν την κράτησε στα χέρια του. «Ο αδερφός σου;» 

«Ναι.» 

«Μπορώ να πω ότι μοιάζουμε κάπως.» Οι ακτίνες που 

έλουζαν το αεροσκάφος άναβαν φωτιά στα μαλλιά του, 

τον έκαναν ομορφότερο. Έμεινε να την κοιτάει αμίλητος. 

«Θέλω να σου δείξω κι εγώ κάτι.» είπε κι έβγαλε από το 

δικό του πορτοφόλι μια φθαρμένη φωτογραφία.. Ένα 

μικρό ξανθό κοριτσάκι στεκόταν σε μια ακρογιαλιά 



 772 

κρατώντας στο ένα χέρι το σωσίβιό του και στο άλλο ένα 

παγωτό. Η κόρη του; 

«Είναι η αδερφή μου, η Ανναλίζα. Είναι η τελευταία της 

φωτογραφία. Την επόμενη μέρα την βρήκαμε νεκρή στην 

πισίνα του ξενοδοχείου που κάναμε διακοπές. Είχε βγει το 

βράδυ μόνη της, έπεσε, δεν την είδε κανείς. Ήμουν οκτώ 

τότε, εκείνη έξι. Έχεις δίκιο, Μαρίνα. Δεν είναι ότι μοιάζω 

τόσο στον αδερφό σου, εσύ θέλεις να μοιάζω. Και για 

μένα, από τότε, όλα τα ξανθά κοριτσάκια μοιάζουν στην 

αδερφή μου.» 

Μα αυτή συνέχιζε να επιμένει μέσα της ότι του έμοιαζε 

πολύ. Κι όταν τον γνώρισε στους γονείς της, είχαν 

ακριβώς την ίδια γνώμη. Τους είχε προειδοποιήσει για τις 

ομοιότητες, για να αποφύγει την έντονη συγκίνηση. Ο 

Βασίλης και η Σοφία συγκρατήθηκαν, μα μέσα τους, όταν 

τον αγκάλιασαν, δεν πίστευαν ότι κρατούσαν το γαμπρό 

τους, μα ξανά το παιδί τους. 

 

Καθόταν στο παγωμένο του κελί και δεν ήξερε αν αυτό 

ήταν πιο κρύο ή εκείνος. Έτριβε τις παλάμες και μετά 

βάλθηκε να καθαρίσει τα βρώμικα νύχια του. Έβαζε το 

ένα νύχι και έξυνε το άλλο γιατί από κάτω τους είχε 

ξεραθεί αίμα, το αίμα ενός παιδιού που πήγαινε στο δρόμο 

του μα αυτός είχε κόψει  το νήμα μιας σύντομης κι 



 773 

όμορφης ζωής. Ακούμπησε τρέμοντας στην γωνιά του 

κελιού του και πάνω στη σιδερένια πόρτα έβλεπε ακόμα 

το ματωμένο πρόσωπό. Έκλεινε τα μάτια, πίεζε τα 

βλέφαρα με τα χέρια, μα αυτό εκεί, να επιμένει το μυαλό 

του να το δείχνει. Τι κι αν έχωνε το πρόσωπό στις 

παλάμες, έβρισκε τρόπο η εικόνα και τρύπωνε στο μυαλό 

του.  Και δεν ήταν μεθυσμένος. 

Στο στομάχι και στις φλέβες του αλυχτούσαν άγρια 

σκυλιά, γαύγιζαν λυσσασμένα στα αυτιά του, μα δεν είχε 

κανένα ξεροκόμματο από αλκοόλ να τους πετάξει να 

ηρεμήσουνε. Το έρμο, είχε πει να το κόψει. Περίμενε να 

σκοτώσει άνθρωπο για να το κάνει επιτέλους; Μα δεν 

έφταιγε αυτό. Τα φρένα δεν πιάσανε, πετάχτηκε και το 

σκυλί στη μέση του δρόμου. Δεν θα το χτυπούσε. Η κόρη 

του τα αγαπούσε, το κοριτσάκι του τα λάτρευε... Τράβηξε 

τα λαδωμένα του μαλλιά και χτύπησε το κεφάλι του με τις 

γροθιές του. 

Εκείνη την ώρα η βαριά πόρτα άνοιξε και οι αστυνόμοι 

έφεραν για παρέα ένα παλικαράκι, όχι πάνω από είκοσι 

πέντε χρονών. Στάθηκε στη μέση του στενού κελιού για 

λίγο και μετά πήγε να κουρνιάσει στην άλλη γωνιά με 

λυγισμένα γόνατα. Τόσο ήταν και το μοναχοπαίδι του.  

«Ε, μικρέ…» 



 774 

Το αγόρι σήκωσε το κεφάλι του κι αναγνώρισε τη κόρη 

του στα καστανόξανθα μαλλιά  και τα μελιά μάτια του. 

Για μια στιγμή, όσο κρατάει ένα φλεβάρισμα μέσα στο 

μισοσκόταδο, νόμιζε πως ήταν πάλι μαζί του. 

«Πώς σε λένε;» 

«Στέλιο.» Η φωνή του ήταν βαριά αλλά με ένα αισθητό 

τρέμουλο. Δεν είναι λίγο να σε βάζουν φυλακή. 

«Γιατί είσαι εδώ;» 

Τα μάτια του νέου σπίθισαν και τα χείλη του άρχισαν να 

τρέμουν. «Λένε πως τον σκότωσα εγώ! Μα δεν τον 

σκότωσα! Τον βρήκα εκεί με το μαχαίρι…Δεν τον 

σκότωσα!» Τα δάκρυα κύλησαν καυτά στα κόκκινα 

μάγουλα του, μικρές μαύρες τρίχες φύτρωνα αραιά και 

που στο πηγούνι του. Ήταν ακόμα παιδί. 

«Κανείς δεν με πιστεύει…Κανείς!» 

«Εγώ σε πιστεύω.» 

Ο Στέλιος σταμάτησε το κλάμα απότομα, σαν το 

πέρασμα μιας μπόρας ξαφνικής που παίρνει τα πάντα στο 

πέρασμα της και μετά επικρατεί απόλυτη ηρεμία. 

Σκούπισε τα μάτια του βιαστικά και πλησίασε τον Σπύρο.  

«Εσάς πώς σας λένε;» 

«Σπύρο.» 

«Με πιστεύετε; Εσείς με πιστεύετε;»  



 775 

Δεν ήξερε γιατί, αλλά βαθειά μέσα του δεν πίστευε με 

τίποτα ότι αυτό το παιδί θα είχε σκοτώσει με τη θέλησή 

του ούτε μυρμήγκι. Άκουσε τη ματωμένη του καρδιά.  

«Ναι, σε πιστεύω.» 

«Σας ευχαριστώ. Εσείς γιατί είστε εδώ;» 

«Για τον ίδιο λόγο, μόνο που εγώ τον σκότωσα. Αλλά 

δεν το ήθελα.» 

«Κι εγώ σας πιστεύω, κύριε Σπύρο, κι εγώ!» 

Αυτά τα λίγα λόγια, λόγια ενός ξένου που έτυχε να ναι 

μαζί, ρίξανε βάλσαμο στην πληγωμένη ψυχή του νεαρού, 

ξαφνικά πίστεψε μέσα του πως κι ο δικαστής θα έλεγε το 

ίδιο και θα τον αθώωνε. Τώρα λύγισε τα γόνατα πάλι, 

αλλά για να κάνει την προσευχή του στην ίδια γωνιά κι 

αποκοιμήθηκε με μια παράξενη ηρεμία στο πρόσωπό του. 

Κι ο Σπύρος χάρηκε που κάποιος τον πίστεψε, κι ας 

ήταν άγνωστος. Ποιος ξέρει, ίσως το δικαστήριο πειστεί κι 

αυτό. Δεν το θελε, αλήθεια δεν το θελε. Μα ποιός θα 

πιστέψει ένα κουρελιάρη μπεκρή που οδηγούσε χωρίς 

δίπλωμα ένα σαράβαλο; Δεν το θελε, αλήθεια δεν το θέλε. 

Μα ποιός πατέρας θα δεχτεί τη συγνώμη του και ποιά 

μάνα θα του δώσει συγχώρεση; 

 

Η γραβάτα τον έσφιγγε, τη χαλάρωσε και ξεκούμπωσε 

το πάνω κουμπί του πουκαμίσου του. Ένιωσε τον ιδρώτα 



 776 

να τρέχει στο στήθος και τις μασχάλες του. Δεν ήξερε αν 

ήταν από τη ζέστη ή από την αγωνία. Αυτή την μέρα δεν 

την πρόσμενε κι ας ήξερε πως θα ερχόταν αργά ή 

γρήγορα. Ήταν η μέρα που στο εδώλιο του 

κατηγορουμένου θα καθόταν ο άνθρωπος που είχε γίνει η 

αιτία να χαθεί ο Άκης. Άλλοι γονείς θα χρησιμοποιούσαν 

τον όρο φονιάς. Του Βασίλη δεν του άρεσε ο όρος αυτός. 

Δεν είχαν ακόμα διευκρινιστεί τα αίτια του δυστυχήματος, 

οπότε δεν είχε το δικαίωμα να τον χαρακτηρίσει έτσι. 

Εξάλλου, δεν πρέπει να γνωρίζονταν. Ένας ξένος. Απλά η 

αιτία. 

Περιέργως πως, η δίκη είχε τραβήξει το ενδιαφέρον των 

δημοσιογράφων. Τους περίμενε ένα τοπικό κανάλι, δύο 

δημοσιογράφοι εφημερίδων, ένας από ραδιοφωνικό 

σταθμό και μια κοπέλα από μια ιστοσελίδα. Τους 

καλημέρισε, σήκωσε το χέρι αρνούμενος να απαντήσει, 

προστάτεψε τη Σοφία από τις ερωτήσεις και μπήκε στην 

αίθουσα. Κάθισαν δεύτερη σειρά, αυτός, η Σοφία, ο 

Γιάννης, ο Χρήστος και πίσω κάποια μέλη της ομάδας με 

τον Ανδρέα. Η Μαρία με τη μητέρα  της είχαν μείνει σπίτι 

να προσέχουν το μωρό. Δεν την ήθελε εκεί. Οι υπόλοιπες 

θέσεις καλύπτονταν από κλασσικούς «θαμώνες» 

αιθουσών δικαστηρίων. 



 777 

Από άλλες παρόμοιες δίκες ήξερε πως, συνήθως, οι 

συγγενείς κατέφευγαν σε κατάρες, βρισιές και απόπειρα 

προπηλακισμού. Ο Βασίλης και η Σοφία είχαν 

παρακαλέσει όσους θα παρευρίσκονταν στη δίκη να μην 

προβούν σε τέτοιες ενέργειες. «Δεν τιμούμε το παιδί μας 

έτσι» είπαν χαρακτηριστικά. Όλοι συμφώνησαν. Μπήκαν 

οι δικαστές, πήραν θέση οι δικηγόροι και ο 

κατηγορούμενος οδηγήθηκε από δύο αστυνομικούς στο 

εδώλιο. Οι πληροφορίες που είχαν μιλούσαν για έναν 

αλκοολικό ρακοσυλλέκτη με ένα σαράβαλο αμάξι. Το 

φθαρμένο κουστούμι που φορούσε δεν μπορούσε να 

κρύψει την κατάντια του· παραπατούσε και την 

περισσότερη ώρα είχε σκυμμένο το κεφάλι, ανήμπορος να 

το σηκώσει. Η Σοφία τον κοίταξε για λίγο και μετά 

κατέβασε και το δικό της. Μόνο ο Βασίλης τον κοίταξε 

παραπάνω ώρα κι έπιασε τον εαυτό του να νιώθει μια 

παράξενη συμπόνια για τον άγνωστο που, αν ήταν άλλος, 

θα του είχε ορμήσει μόλις τον είδε. 

Κατέθεσαν γύρω στα δέκα άτομα: αυτόπτες μάρτυρες, 

οδηγοί που πέρασαν και σταμάτησαν λεπτά μετά το 

ατύχημα, ένας μηχανικός που εξέτασε το όχημα κι 

επισήμανε την κακή κατάσταση σου κι ένας γιατρός από 

κέντρο αποτοξίνωσης, στο οποίο είχε μάταια παλιότερα 

προσπαθήσει να αποτοξινωθεί. Μόνο μια γυναίκα 



 778 

βρέθηκε να τον υπερασπιστεί, να πει έναν καλό λόγο. Μια 

της φράση στάθηκε αρκετή να γυρίσουν τα βλέμματα 

όλων σε αυτόν.  

«Κι αυτός έχει χάσει γυναίκα και παιδί, κύριε πρόεδρε.» 

Ο Βασίλης έκλεισε τα μάτια και προσπάθησε να 

σκεφτεί. Πώς μπέρδεψαν έτσι τώρα τα πράγματα; Όταν τα 

άνοιξε ξανά, ο κατηγορούμενος ήταν έτοιμος να 

απολογηθεί.  

Τα νύχια του ήταν κομμένα και καθαρά, τα μαλλιά του 

λουσμένα, τα ρούχα του καλοσιδερωμένα., η ακάματη 

Δέσποινα είχε πάλι φροντίσει για αυτόν. Προτίμησε να 

κοιτάει κάτω. Ντρεπόταν να κοιτάξει προς το ακροατήριο. 

Σήκωσε μόνο για μια στιγμή το βλέμμα και υπέθεσε πως 

τα άτομα της δεύτερης σειράς θα ήταν η οικογένεια του. 

Δεν ξανακοίταξε κατά κει. Είχε διαβάσει και δει 

περιπτώσεις που οι συγγενείς ορμούν και χτυπάνε τον 

κατηγορούμενο. Αυτοί γιατί δεν το κάνουν; Γιατί δεν 

φωνάζουν, δε βρίζουν; Το παιδί τους σκότωσε, το παιδί 

τους! Ναι, το ήξερε πως ήταν αλκοολικός, πως είχε 

αποτύχει στο πρόγραμμα απεξάρτησης, πως το αμάξι ήταν 

στα κακά του χάλια. Μόνο η κυρά-Δέσποινα, η μόνη του 

φίλη, είπε δυο λόγια παρηγοριάς για κείνον. Όταν ανέφερε 

τη γυναίκα και το παιδί του, ένα σούσουρο απλώθηκε 

στην αίθουσα. Όταν έφυγε, της έσφιξε το χέρι και ψέλλισε 



 779 

ένα ευχαριστώ, μια λέξη τόσο μικρή να εκφράσει τι 

ένιωθε για αυτήν. Δεν είχε άλλον άνθρωπο στον κόσμο. 

Όταν τον κάλεσε ο πρόεδρος να μιλήσει, έσκυψε πάνω 

από τη Καινή Διαθήκη, ζήτησε συγνώμη από το Θεό και 

σήκωσε το κεφάλι· μπορεί όλοι τους να έβλεπαν έναν 

αλκοολικό, μα ο Σπύρος είχε ταξιδέψει στο χωροχρόνο 

και τώρα θα μιλούσε ο Σπυρίδων Βεργέτης, σημαίνον 

στέλεχος ναυτιλιακής εταιρείας, με γυναίκα και παιδί 

φέρελπη κτηνίατρο στο Πανεπιστήμιο του Μιλάνου.  

«Κύριε πρόεδρε, προκάλεσα έναν πόνο που τον ξέρω 

καλά.» Τα πρώτα του λόγια έφεραν περισσότερη ησυχία 

στην αίθουσα που τώρα ήταν τόσο ήρεμη σα να ήταν 

άδεια. Ο πρόεδρος του δικαστηρίου ίσιωσε το σακάκι του, 

σταύρωσε τα χέρια και περίμενε τη συνέχεια. Η απολογία 

έμοιαζε ενδιαφέρουσα. Τα λόγια του Σπύρου έβγαιναν 

αργά, οι ανάσες βαθιές, τα σκυλιά του αλκοόλ είχαν πάλι 

ξυπνήσει μέσα του, προσπάθησε μάταια να τα τιθασεύσει 

Έψαχνε να βρει τις λέξεις μία μία στο άδειο μυαλό του, 

έκανε συνέχεια παύσεις. 

«Δεν ήμουν πάντα αυτός που βλέπετε. Τί χρονιά 

έχουμε;» Η ερώτησή του προκάλεσε ελαφρά γέλια στην 

αίθουσα. Οι περισσότεροι, όμως, δυσφόρησαν κι έριξαν 

πύρινες ματιές γύρω τους. Ακόμα και η Σοφία είπε «ςςςς». 



 780 

Ο Σπύρος άκουσε τη χρονολογία και υπολόγισε 

χρησιμοποιώντας τα δάχτυλα σαν παιδί της πρώτης τάξης.  

«Πριν επτά χρόνια δεν ήμουν έτσι. Είχα δουλειά, καλή 

δουλειά. Η γυναίκα μου κι αυτή καλή, μαγείρευε τόσο 

όμορφα και σκεφτόμασταν να ανοίξουμε εστιατόριο…» Ο 

συνήγορος πολιτικής αγωγής πήγε να διακόψει για να πει 

πως αυτά ήταν άσχετα με την υπόθεση, μα ο πρόεδρος τον 

σταμάτησε με ένα νεύμα. Από τη θέση του έβλεπε πως 

όλοι ήθελαν να τον ακούσουν. Τον προέτρεψε να 

συνεχίσει. 

«Ευχαριστώ. Προσπαθούσαμε πολλά χρόνια να κάνουμε 

παιδί. Είχε ένα πρόβλημα η γυναίκα μου. Τελικά, έμεινε 

έγκυος και γέννησε τη κόρη μας. Την ονομάσαμε Γιωργία  

για χάρη του πεθερού μου. Το κοριτσάκι μου μεγάλωσε, 

πήγε σχολείο, έδωσε εξετάσεις και πέρασε στο 

Πανεπιστήμιο. Στην αρχή φοβόταν πως δεν θα περνούσε 

μα πέρασε στη Σχολή που ήθελε. Πρώτη!  

Αγαπούσε τα ζώα, κύριε πρόεδρε. Αλήθεια σας λέω, τα 

αγαπούσε πολύ! Κι εγώ τα αγαπάω. Πέρασε κτηνιατρική. 

Πρώτη έτσι; Πρώτο το κοριτσάκι μου…Για πέντε χρόνια 

την έβλεπα να έρχεται στις γιορτές και να φεύγει, να 

μεγαλώνει, να γίνεται γυναίκα, να γίνεται γιατρός. Αυτή 

διάβασε τον όρκο. Ήμουν έτοιμος να της ανοίξω το 

ιατρείο της, κοντά στο σπίτι μας, μα μου είπε ότι ήθελε να 



 781 

κάνει μεταπτυχιακό. Να χαλάσω χατήρι στο κοριτσάκι 

μου; Όχι, ποτέ!... 

Πήρε και υποτροφία, τόσο καλό ήταν το κοριτσάκι μου 

και πήγε στο Μιλάνο. Βρήκαμε ένα ωραίο σπίτι, γυρίσαμε 

πίσω και την περιμέναμε για Χριστούγεννα. Μας παίρνει 

τηλέφωνο, «αύριο έρχομαι» μας λέει, πάμε στο 

αεροδρόμιο, περιμένουμε, έρχεται το αεροσκάφος. Νάτο 

το κοριτσάκι μου, λέω, νάτο, κατεβαίνει, πέρασαν όλοι 

από μπροστά μας, εκείνη πουθενά. Πάμε στην εταιρεία, 

ρωτάμε, δεν είχε επιβιβαστεί. Καλούμε στο σπίτι, δεν το 

σηκώνει. Όπως είμαστε, μπαίνουμε στη πρώτη πτήση για 

Μιλάνο και πάμε κει. Χτυπάμε, δεν απαντούσε. Είχα 

κλειδί, ανοίγω…» 

Εκεί ο Σπύρος σταμάτησε, η ανάσα του είχε γρηγορέψει 

σαν ατμομηχανή στις ράγες, δεν ένιωθε καλά. Κάποιος 

του πήγε νερό, ήπιε μερικές γουλιές, ο πρόεδρος τον 

ρώτησε αν μπορεί να συνεχίσει, είπε ναι. Κανείς πια δεν 

ήταν καλά, γιατί όλων το μυαλό είχε πάει σε μια σκέψη 

που δε διαψεύστηκε. 

«Το κοριτσάκι μου, κύριε πρόεδρε, η γιατρός μου, ήταν 

εκεί. Κοιμόταν στο κρεβατάκι της, όπως κοιμόταν και στο 

σπίτι μας, στα άσπρα σεντονάκια με τα κεντημένα 

λουλούδια που τόσο της άρεσαν. Μα τα σεντόνια ήταν 

κόκκινα. Κάποιος, ποτέ δε μάθαμε ποιος, είχε καρφώσει 



 782 

ένα μαχαίρι δεκαεπτά φορές στο κορμάκι του παιδιού μου. 

Είχαν σκοτώσει το κοριτσάκι μου… 

Ήρθε η αστυνομία, το ασθενοφόρο, εγώ πίσω της, δεν 

το άφηνα το κοριτσάκι μου μόνο του, όχι δεν θα το 

άφηνα! Κι ο ιατροδικαστής μας είπε…» έκρυψε το 

πρόσωπο στα χέρια του προσπαθώντας να αποφύγει 

εικόνες και κουβέντες εκείνης της μέρας «…μας είπε πως 

κάποιος, δεν μάθαμε ποτέ ποιος, το είχε βιάσει πάνω στο 

κρεβάτι του, πάνω στα λευκά του σεντόνια. Το κοριτσάκι 

μου, που το πρόσεχα να μην μου το πειράξει κανείς, θα 

φώναζε μπαμπά και δεν θα μουν εκεί! Θα άπλωνε τα 

χεράκια του κι εγώ ήμουν πολύ μακριά, ήμουν εδώ και 

την περίμενα...Η γιατρός μου δεν θα άνοιγε ποτέ το 

κτηνιατρείο της, τα ζωάκια θα έμεναν άρρωστα όλα…» 

Στην αίθουσα δεν ακουγόταν ούτε ανάσα. Η 

θερμοκρασία είχε πέσει ξαφνικά, χιόνιζε από το άσπρο 

ταβάνι, πάγος είχε καλύψει τα πάντα. Η μόνη κίνηση ήταν 

το χέρι της Σοφίας που γύρεψε εκείνο του άνδρα της. 

Έσκυψε και του ψιθύρισε στο αυτί. Όταν ο Βασίλης 

κοίταξε στην έδρα, νόμισε πως έβλεπε καθρέπτη: δεν ήταν 

ο κατηγορούμενος εκεί, αυτός ήταν. Μα ο σταυρός του 

ξένου έπεφτε πιο βαρύς στους ώμους του, άφηνε πιο 

βαθιά αυλακιά στον δικό του Γολγοθά.Ο Σπύρος ήπιε 

ακόμα δυο γουλιές και συνέχισε. 



 783 

«Τελικά το κοριτσάκι μου ήρθε. Ντυμένο στα λευκά που 

τόσο της άρεσαν, νυφούλα…Την καμάρωσα νυφούλα στο 

φέρετρο, δεν πρόλαβα να τη δω στην εκκλησία. Την 

θάψαμε μια  μέρα μετά, μια μέρα που ο ουρανός έκλαιγε 

μαζί μας…» Το σφίξιμο της Σοφίας έγινε δυνατότερο «μα 

γω δε σταμάτησα ποτέ να την περιμένω. Δυο χρόνια μετά 

με άφησε και η γυναίκα μου, δεν άντεξε να βλέπει το μόνο 

της παιδί να λιώνει στο χώμα, το φτωχοσπουδαγμένο μου 

παιδί! Τις έβαλα μαζί, να ναι μαζί για πάντα. Κι εγώ 

γυρνούσα κάθε μέρα σε ένα σπίτι άδειο, άδειο από τη 

γυναίκα μου, από την κόρη μου, μόνος με τις αναμνήσεις. 

Δεν είχα κανένα στον κόσμο. Ό, τι είχα, ό, τι είχα…» 

κούνησε το πηγούνι του χωρίς να βρει τις λέξεις να 

συνεχίσει. 

«Πήρα άδεια από τη δουλειά έναν μήνα, να ναι καλά ο 

διευθυντής με λυπήθηκε. Δεν έπρεπε να την πάρω. Βρήκα 

παρηγοριά στο πιοτό. Όσα λεφτά μου είχαν απομείνει τα 

έκανα αλκοόλ και το ήπια. Τα χα δώσει όλα για το παιδί 

μου, εγώ τίποτα δεν ήθελα! Λάθος μου το ξέρω…Στην 

αρχή με βοηθούσε να ξεχνάω και να κοιμάμαι αγκαλιά με 

τη φωτογραφία τους. Μα μετά με πήρε ο κατήφορος, 

ρίζωσε μέσα μου το δηλητήριο όπου είχα φλέβα. 

Μάλωσα με το διευθυντή μου, τον έβρισα κι ήταν τόσο 

καλός άνθρωπος! Έφυγα από κει, ήπια, πήγα στο 



 784 

αεροδρόμιο, κόσμος πολύς, ερχόταν αεροπλάνα, φώναζα 

«Γιωργία! Γωγώ μου!» Μερικές γύρισαν μα καμιά δεν 

ήταν το κοριτσάκι μου...Καμιά δεν ήταν τόσο όμορφη σαν 

εκείνη. Η Γωγώ μου δεν είχε έρθει. Δεν θα ερχόταν ποτέ, 

ποτέ!...»  

Έψαξε με κόκκινη ματιά το ακροατήριο κι έδειξε τη 

κυρα-Δέσποινα. «Μόνο αυτή με προσέχει τώρα πια. Κι 

αυτή μόνη στη ζωή, ξέρει, με καταλαβαίνει. Να σαι καλά 

κυρα-Δέσποινα!» Εκείνη έγνεψε και σκούπισε τα δάκρυα 

της με ένα τσαλακωμένο χαρτομάνδηλο. «Μίλησα πολύ, 

ε; Τελειώνω κύριε πρόεδρε. Τελικά, κατέληξα να μαζεύω 

παλιοσίδερα. Αλλά κάθε πρωί έβρισκα τα ομορφότερα 

λουλούδια και τα πήγαινα στις γυναίκες μου. Και πάντα 

τους έλεγα ότι θα το κόψω…Μα δεν κόβεται το ρημάδι! 

Πατούσα τον όρκο μου.  

Ήμουνα σίγουρος ότι το φρένο είχε φτιάξει. Όταν είδα 

το σκυλί στη μέση του δρόμου, πήγα να το αποφύγω. Δεν 

γινόταν να το πατήσω, δεν ήθελα να το χτυπήσω. Τα 

αγαπούσα όπως αυτή. Κι αν το χτυπούσα, δεν θα ήταν 

εκεί να το γιατρέψει, να το πάρει αγκαλιά, δεν θα ήταν… 

Δεν πιάσανε τα φρένα. Και ξαφνικά είδα μια μηχανή να 

πέφτει πάνω μου. Ο άνθρωπος έπεσε στο γκρεμό. Αφήνω 

το αμάξι, πηδάω, τσακίζομαι, για μένα δε με ένοιαζε, το 

παιδί με ένοιαζε...Δεν πρόλαβα…» Ύψωσε το κεφάλι και 



 785 

κοίταξε με απλανές βλέμμα την αίθουσα. «Πώς μπόρεσα 

να προκαλέσω τον ίδιο πόνο που ένιωθα, πώς;» 

Κρατήθηκε από το ξύλο και ξέσπασε σε λυγμούς. Ήθελε 

να πει ένα συγνώμη, μα δε μπορούσε, δεν έβγαινε από το 

ξεραμένο του στόμα. Είχαν όλοι μείνει αποσβωλομένοι, 

καρφωμένοι στα καθίσματά τους. 

Ξαφνικά, ένιωσε ένα χέρι στον ώμο του. Τράβηξε τα 

χέρια από το πρόσωπό του και κοίταξε τον άγνωστο. Δεν 

ήταν η Δέσποινα. Δεν τον ήξερε καν. 

«Ποιός είσαι;» 

«Ένας πατέρας που νιώθει τον πόνο σου.» 

Δεν ήταν ένας πατέρας, ήταν ο πατέρας. Ο Βασίλης τον 

έπιασε από τα μπράτσα να σταθεροποιηθεί που παρέπαιε. 

Τον έπιασε κι ο Σπύρος. Ο χρόνος είχε σταματήσει, τα 

λόγια δε μπορούσαν να εκφράσουν τα συναισθήματα, οι 

ματιές είχαν πέσει θολές από τα δάκρυα πάνω στους δύο 

άνδρες, στους δυο πονεμένους πατεράδες, που μέχρι πριν 

λίγες ώρες δεν είχαν τίποτα κοινό και τώρα τα είχαν όλα. 

Ο πρόεδρος σκούπισε γυαλιά και μάτια και προσπάθησε 

να θυμηθεί, στα είκοσι χρόνια δικαστικών υποθέσεων, αν 

είχε δει ποτέ έναν πατέρα να μην καταριέται, να μην 

βλαστημά, να μην προσπαθεί να χτυπήσει τον αίτιο 

θανάτου του παιδιού του, αλλά να του συμπαραστέκεται. 

Δεν είχε. 



 786 

Ο Σπύρος έδειχνε να ηρεμεί στα ξένα χέρια. «Πώς σε 

λένε, άνθρωπε μου;» 

«Βασίλη, Σπύρο.» 

Ο Σπύρος τον έπιασε από τα χέρια με όση δύναμη είχε 

κι έψαξε να βρει τη ματιά του. «Συγχώρα με, κυρ-Βασίλη, 

για ό, τι έκανα, σε παρακαλώ, συγχώρα με! Δε το θελα, 

πίστεψε με! Πίστεψε με!» Ποτάμι πάλι τα δάκρυα. Κι ο 

Βασίλης έβαλε το χέρι στο σβέρκο του Σπύρου και τον 

άφησε να κλάψει στον ώμο του, όπως άφηνε κάποτε τον 

Άκη, αποκαμωμένο από το παιχνίδι ή λυπημένο για κάτι.  

«Με συγχωρείς, κυρ-Βασίλη;» Ο Σπύρος κρεμάστηκε 

από τα χείλη του κι από τους ώμους του. Ο Βασίλης 

έπιασε το πρόσωπο του άνδρα και το έκλεισε στις 

παλάμες του. 

«Σε συγχωρώ…» 

«Αλήθεια, κυρ-Βασίλη;» Ένα χαμόγελο αχνοφάνηκε 

στα χείλη του. 

«Αλήθεια, σε συγχωρώ! Σε συγχωρώ!» 

Αγκαλιάστηκαν σφιχτά. Από το βάθος της αίθουσας 

ακούστηκε κάτι σα χειροκρότημα· σιγά σιγά, σαν κύμα 

που σκάει στην ακτή, απλώθηκε σε όλη την αίθουσα, 

κάποιοι ήταν όρθιοι αναγνωρίζοντας το μεγαλείο της 

ψυχής. Ο Σπύρος ψέλλισε «ευχαριστώ». 



 787 

«Αυτή να ευχαριστείς, αυτή το πρότεινε» είπε ο 

Βασίλης κι έψαξε τη γυναίκα του στο ενθουσιασμένο 

πλήθος. Δάκρυα, ανακούφισης αυτή τη φορά, κύλησαν 

στα μάτια του Σπύρου. Η Σοφία έγνεψε καταφατικά με το 

χέρι πάνω στην καρδιά. 

Η ησυχία επανήλθε ξανά στην αίθουσα, ο Βασίλης 

έβαλε τον Σπύρο να καθίσει κι αυτός γονάτισε και του 

έπιασε τα χέρια. 

«Πες μου, σε παρακαλώ, σου μίλησε; Σου είπε τίποτα;» 

«Όχι, το παιδί ήταν νεκρό όταν έφτασα. Κοίταξα το 

σφυγμό του.» 

«Ελπίζω να μην ταλαιπωρήθηκε. Ελπίζω να μην το 

κατάλαβε, να μην πόνεσε…» 

Σηκώθηκε και πλησίασε την έδρα. Η αίθουσα είχε 

γεμίσει, είχε ακόμα κι όρθιους, που είχαν ακούσει τα 

χειροκροτήματα και τις φωνές και ήρθαν να δουν τι 

συνέβαινε. Γύρισε στο πλάι, να τον βλέπουν και οι 

δικαστές και οι θεατές. 

«Θα έχετε συνηθίσει, κύριοι δικαστές, σε παρόμοιες 

περιπτώσεις, να ακούτε φωνές, βωμολοχίες, κατάρες από 

τη μεριά της οικογένειας του νεκρού. Ίσως πιστέψατε πως 

θα κάναμε κι εμείς το ίδιο. Μα ο άνθρωπος αυτός, ο 

άνθρωπος που έγινε η αιτία να χάσω το παιδί μου, άθελα 

του, ναι το πιστεύω άθελα του, έχει εδώ και χρόνια τον 



 788 

ίδιο πόνο με μένα και δεν εύχομαι σε κανέναν άνθρωπο να 

πάθει το ίδιο. Δε μπορώ να βάλω σε έναν τέτοιο πόνο, που 

τον ξέρω τόσο καλά, κι άλλο βάρος, όπως είναι το μίσος. 

Δε νιώθω μίσος. Νιώθω συμπόνια. Ξέρετε, έχω κι άλλα 

παιδιά, ο γιος μου απέκτησε παιδί μετά θάνατο, τα βλέπω 

και παρηγοριέμαι. Μα αυτός εδώ ο πατέρας δεν έχει 

τίποτα, είναι σε πολύ χειρότερη κατάσταση από μένα. 

Αρκετά έχει βασανιστεί. Δεν θα του προσθέσω  άλλα 

βάσανα. 

Τόση ώρα κει πίσω, όσο τον άκουγα, σκέφτηκα τι θα 

έκανε ο Άκης αν ήταν εδώ. Δεν το ξέρατε το παιδί μου, 

δεν προλάβατε να το γνωρίσετε, να το δείτε να παίζει 

πόλο στην εθνική ομάδα, μα σας διαβεβαιώνω ότι θα 

έκανε ακριβώς το ίδιο με μένα. Είμαι πολύ περήφανος για 

αυτό.» Στράφηκε στον κατηγορούμενο. «Σπύρο, αν ο γιος 

μου ήταν εδώ, το ίδιο θα έλεγε. Να σαι σίγουρος. Το παιδί 

μου χάθηκε και καμιά δικαστική απόφαση, είτε 

καταδικαστική, είτε αθωωτική, δεν θα το φέρει πίσω. 

Καμιά…» 

Ο πρόεδρος άπλωσε το χέρι πάνω από το έδρανο. «Σας 

συγχαίρω, κύριε, ειλικρινά σας συγχαίρω.» 

Χαιρετίστηκαν.  

«Είναι εύκολο να φωνάξεις και να βρίσεις, δύσκολο να 

πεις πως συγχωρείς. Οι περισσότεροι διαλέγουν το πρώτο. 



 789 

Μα εμείς πάντα διαλέγαμε τα δύσκολα. Και πετυχαίναμε 

στο τέλος. Όταν ο ίδιος ο Θεός συγχωρεί, τότε κι ο 

άνθρωπος μπορεί. 

Κύριε πρόεδρε, κύριοι δικαστές, η οικογένεια μου κι 

εγώ ζητάμε την αθώωση του κατηγορούμενου κι 

αποσύρουμε την μήνυση.» Κι άλλα χειροκροτήματα. 

«Κι ο γιος σου θα ναι πολύ περήφανος για σένα, κυρ-

Βασίλη!» φώναξε πίσω του ο Σπύρος. 

«Το ξέρω. Μπορεί τα παιδιά μας να κάνουν παρέα 

τώρα.» 

«Ναι, μακάρι!» 

Ο Βασίλης ακούμπησε το χέρι στον ώμο του Σπύρου, 

έμεινε για λίγο ακίνητος, πήρε τη Σοφία, το Γιάννη και το 

Χρήστο κι έφυγαν. Με το τελευταίο χειροκρότημα που 

άκουσαν κατάλαβαν πως είχε αθωωθεί. 

«Απόσυρε τη μήνυση» του είχε ψιθυρίσει, «Κι εγώ είμαι 

περήφανη για σένα.» του έλεγε τώρα η Σοφία. «Σ’ αγαπώ 

πολύ.» Για απάντηση, την έπιασε από τη μέση, όπως 

παλιά, στις βόλτες στην Αγγλία και περπάτησαν το δρόμο 

ως το αυτοκίνητο. Η Μαρία, με τον μικρό Άκη αγκαλιά, 

άκουσε την απολογία και την απόφαση και συμφώνησε. 

«Καλά το κάνατε, πατέρα. Τώρα θα πρέπει να αφοσιωθώ 

στο παιδί μου.» απάντησε κι έφυγε για να τον ταΐσει. 



 790 

Ενάμισι χρόνο μετά, ένα κουστουμαρισμένος κύριος, 

βγαλμένος από τα παλιά, περνούσε την πόρτα της 

ναυτιλιακής εταιρείας  και γυρνούσε στο γραφείο του. 

Από τον δερμάτινο χαρτοφύλακα έβγαλε δυο φάκελους 

και μια φωτογραφία σε κορνίζα, με δυο γυναίκες να 

χαμογελούν. Το μόνο που επέτρεπε στον εαυτό του να πιει 

ήταν λίγο ανθρακούχο νερό. Είχε καταφέρει να 

αποτοξινωθεί, με τη βοήθεια του Βασίλη και τα χρήματα 

του θείου Πανάγου που είχαν απομείνει. Στις τρεις η ώρα 

θα έφευγε το αεροσκάφος για Μιλάνο· κάποιος, δεν 

ξέρουμε ποιος, είχε σκοτώσει τη μοναχοκόρη του. Θα 

έμενε εκεί μέχρι να τον βρει. Ποιος ξέρει, ίσως στο τέλος 

τον συγχωρούσε κι αυτός. 

 

 

 

 

 

 

 

 

 

 

 

 

 



 791 

 

 

 

 

 

 

 

 

 

 

 

 

 

 

 

 

 

 
23. 

 

Τον περίμενε. 

Τον περίμενε χρόνια. Τον είχε κουβεντιάσει στα σχολικά 

θρανία με τις φίλες της, τον είχε ζωγραφίσει στο ταβάνι 

ξαπλωμένη στο κρεβάτι. Καλός να ήταν και δεν την 

ένοιαζαν τα άλλα. Η ομορφιά του προσώπου και του 

σώματος την άφηναν αδιάφορη, γιατί χαλάει στο πέρασμα 



 792 

του χρόνου έλεγε. Η καρδιά έπρεπε να ναι όμορφη. Και την 

βρήκε πιο όμορφη από ποτέ να χτυπάει σε ένα πλατύ 

γυμνασμένο στήθος. Καθισμένη στην καρέκλα δεχόταν την 

περιποίηση της κομμώτριας και της μακιγιέζ. Με ελαφρές 

κινήσεις φόρεσε το ασημένιο στέμμα στα μαλλιά της. Ο 

πρίγκιπας είχε επιτέλους βρεθεί. Κι απόψε θα γινόταν η 

πριγκίπισσα του. Εξάλλου, το λευκό νυφικό, κεντημένο στο 

χέρι, με τις πέρλες και τα διαμαντάκια, ήταν λες και είχε 

βγει από τα παραμύθια. 

Την περίμενε. 

Την περίμενε χρόνια. Τώρα απλά περίμενε λίγες μέρες, 

λίγες ώρες, λίγα λεπτά. Το κοστούμι του έπεφτε στενό. Μα ο 

ιδρώτας που άρχισε να υγραίνει τις μασχάλες του δεν ήταν 

από τα ρούχα αλλά από την αγωνία. Όλη η ομάδα είχε 

μαζευτεί από νωρίς στο σπίτι να τον ντύσουν.  Τον ντύσαν 

τρεις φορές ανάποδα, έμοιαζε να είχε στρίψει το κεφάλι του 

στην πλάτη σαν κουκουβάγια και μετά ζάλισαν την γειτονιά 

με τις κόρνες. Από μικρός, με τους αγώνες, είχε περάσει 

ώρες κι ώρες στην πισίνα- ο ιδρώτας που είχε χύσει έφτανε 

να γεμίσει μια ολυμπιακών διαστάσεων. Μα αυτό δεν 

συγκρίνονταν με τίποτα. Η ανθοδέσμη με τα κόκκινα 

τριαντάφυλλα έμοιαζε μικροσκοπική στα χέρια του- λίγο 

ακόμα να την έσφιγγε, τα ροδοπέταλα θα στόλιζαν το 

δάπεδο, σαν εκείνα που είχαν σκορπίσει μικρά κορίτσια. 



 793 

Κόρνες. Χαμός. Ήρθε! Την είδε να λάμπει πίσω από το 

φιμέ τζάμι του αυτοκινήτου. Συνοδευόμενη από τα δυο της 

αδέρφια και στηριγμένη πάνω στα λεπτά της τακούνια, 

πλησίαζε αργά κάτω από τα χειροκροτήματα των 

καλεσμένων. Οι συμπαίκτες του στεκόταν σε όλο το μήκος 

της διαδρομής, σχηματίζοντας έναν διάδρομο. Φορούσαν 

τα σκουφάκια της ομάδας,. Έβαλε τα γέλια μόλις τους είδε. 

 Έλα καλή μου, λίγο ακόμα… Στάθηκε μπροστά του. Την 

φίλησε απαλά στα μάγουλα. Την πήρε από το χέρι. Σε λίγο 

ήταν επίσημα ζευγάρι. 

 

Ο Άκης ακούμπησε στον ώμο τον οδηγό και του είπε να 

ξεκινήσει. 

«Πού πάμε;» 

«Θα δεις…» της είπε με χαμόγελο όλο νόημα. 

Το αυτοκίνητο έβγαινε τώρα έξω από την πόλη με 

κατεύθυνση την παραλία.  Άυπνη και κουρασμένη έγειρε 

στον ώμο του. Γύρευε να βολευτεί. Εκείνος άνοιξε το χέρι 

σου σαν προστατευτική φτερούγα πουλιού και την έβαλε 

από κάτω. Ήταν πια δική του. Θα την αγαπούσε και θα την 

προστάτευε για πάντα. Βυθισμένη σε ύπνο βαθύ, έφτασαν 

στον προορισμό τους. 

 Την ξύπνησε με ένα φιλί στο μέτωπο. Στην αρχή, δεν 

ήξερε καν που βρισκόταν. Όλα γύρω ήταν σκοτεινά και το 



 794 

μόνο φως ερχόταν από το νυχτερινό ουρανό και τα χιλιάδες 

του άστρα. Τελικά διέκρινε στο βάθος την μαύρη σιλουέτα 

ενός σπιτιού. Σιωπηλός την τράβηξε από το χέρι προς το 

μέρος του. Τα τακούνια της βούλιαξαν στα χαλίκια του 

στενού δρόμου που οδηγούσε, διαμέσου της αυλής με τα 

δένδρα, στην είσοδο. Παραπάτησε. Με γρήγορες κινήσεις 

την σήκωσε στα χέρια του. 

«Έτσι δεν το κάνει ο γαμπρός;» ρώτησε. 

«Ναι, έτσι…» απάντησε και βούλιαξε στον κόρφο του. 

Κάπου μακριά άκουσε την θάλασσα. 

Η πέτρινη καμάρα, που οδηγούσε στο εσωτερικό, έκλεινε 

με μια ξύλινη πόρτα που είχε πάνω ένα μπρούτζινο ρόπτρο. 

Την άφησε κάτω, στις πλάκες της αυλής για να την κλείσει.  

Κάπου είχε πέσει μια γόβα της κι η ανατριχίλα της κρύας 

πέτρας ανέβηκε ως το σβέρκο της. Την ξανασήκωσε και την 

ανέβασε στον πρώτο όροφο του σπιτιού από μια στενή 

πετρόκτιστη σκάλα. Προσπάθησε να δει μέσα από τα 

μισόκλειστα γαλάζια παντζούρια μα δεν μπόρεσε. 

Άλλη μια γαλάζια πόρτα. Δεν άναψε φώτα. 

«Περίμενε εδώ.» Εκείνη περίμενε με την περιέργεια να 

ζεσταίνει τα κρύα της μάγουλα. Ο Άκης έβγαλε από την 

τσέπη του ένα κουτί σπίρτα κι άρχισε να ανάβει κεριά. 

Κεριά μόνο. Κεριά παντού! Ρεσό, κεριά μικρά και μεγάλα, 

κηροπήγια ασημένια με δύο ή περισσότερες υποδοχές. 



 795 

Φωτίστηκε ο χώρος. Μπροστά της ανοιγόταν ένα μεγάλο 

σαλόνι με ένα τραπέζι και καρέκλες,  παλιά  όσο το ίδιο το 

κτήριο, ένα χειροποίητο χαλί στο πάτωμα και κτιστοί 

καναπέδες με μεγάλα μαξιλάρια. Από πάνω τους κρέμονταν 

ένας πολυέλαιος και στους τοίχους ξύλινα ντουλάπια με 

σερβίτσια, η ηλικία των οποίων μετριούνταν σε αιώνες. 

Δυο πέτρινες καμάρες άνοιγαν δεξιά κι αριστερά για να 

οδηγήσουν η μια στην κουζίνα και η άλλη στο υπνοδωμάτιο 

με το υπερυψωμένο κρεβάτι. 

«Σ’αρέσει;» Η απάντηση της ήταν ένα ζεστό φιλί στον 

λαιμό του. «Δεν τελειώσαμε ακόμα..» 

«Ακόμα;» Από μια μικρή πόρτα βγήκαν στην πίσω αυλή. 

Η μυρωδιά του γιασεμιού και του αγιοκλήματος, φυτεμένα 

σε δυο μεγάλα πιθάρια,  τρύπωσε μεθυστικά μέσα τους. Δυο 

άλλες καμάρες άνοιγαν τη ματιά προς το πέλαγος, ιδανικό 

μέρος για πρωινό με φόντο το  γαλάζιο του ουρανού και της 

θάλασσας. Προσεκτικά την συνόδευσε από μια ακόμα 

πέτρινη σκάλα στην ζεστή αμμουδιά που απλωνόταν κάτω. 

Στην αρχή είδε μονάχα δυο μικρά φώτα στην άκρη της 

άμμου, εκεί που έσκαγε το κύμα. Τα πέρασε για 

απομακρεμένο καράβι στον ορίζοντα. Όσο πλησίαζαν –είχε 

βγάλει και την άλλη γόβα της και η άμμος ζέσταινε και 

γαργαλούσε τα κουρασμένα τις πέλματα- κατάλαβε πως 

κάποιος ήταν εκεί. Ανησύχησε προς στιγμήν. 



 796 

« Όλα έτοιμα;» ρώτησε ο Άκης τον άγνωστο άνδρα που 

ξεκίνησε να ανάβει μικρά κεριά. 

«Μάλιστα κύριε. Όπως το ζητήσατε.» 

Το τραπέζι ήταν πάνω στην υγρή άμμο. Άφησαν τα 

παπούτσια τους παραπέρα και κάθισαν στις δυο ξύλινες 

καρέκλες με το ψάθινο κάθισμα, σαν αυτές που συναντάμε 

στα παραδοσιακά καφενεία και ταβέρνες όλης της χώρας. 

Το τραπέζι μπροστά τους ήταν γεμάτο  με φαγητά που 

ορισμένα δεν είχαν δοκιμάσει ποτέ. Ο άνδρας ξεσκέπασε 

τις πιατέλες, γέμισε τα ποτήρια με κρασί κι απομακρύνθηκε 

διακριτικά, ευχόμενος να περάσουν καλά. 

«Τι έχεις ετοιμάσει εδώ, μου λες; Ποιός είναι αυτός;» 

«Αυτός είναι ένας από τους καλύτερους σεφ της πόλης, 

πατέρας ενός συμπαίκτη μου.» 

«Και το σπίτι;» Μιλούσαν χαμηλόφωνα να μη χαλάσουν 

τη σιγαλιά της νύχτας. Το νερό κάλυπτε τα πόδια τους. Στο 

πρώτο  κύμα τα σήκωσαν να μη βραχεί το νυφικό και το 

παντελόνι. Μετά το άφησαν να τους αγκαλιάζει ρυθμικά και 

ζεστά. 

«Αγάπη μου» είπε ο Άκης παίρνοντας στο χέρι του το δικό 

της, κίνηση που θα επαναλάμβανε κάθε φορά που ήθελε να 

την ηρεμήσει «απόλαυσε τη βραδιά μας κι άσε τις 

ερωτήσεις!...» 



 797 

Ο εκπληκτικός όπως αποδείχτηκε, μάγειρας είχε 

ετοιμάσει  τα καλύτερα που μπορούσε να βρει κανείς στην 

ελληνική κουζίνα:  κρητικά παξιμαδάκια καλυμμένα με 

στυμμένη τομάτα, ρίγανη και ελιές, φέτα από την Ήπειρο, 

όσπρια από τα νησιά, πίτες από Θεσσαλία, μικρασιάτικα 

γλυκά. Για κρασί είχαν επιλέξει ένα κόκκινο, εμφιαλωμένο 

τη χρονιά που γεννήθηκε η Μαρία. Δάκρυσε. Το δοκίμασε 

βουρκωμένη. 

Έφαγαν υπό τον ήχο της θάλασσας και το φως των 

κεριών. Το δροσερό αεράκι του πελάγου κυμάτιζε το 

τραπεζομάνδηλο, τα ρούχα και τα μαλλιά τους. Το 

εισέπνευσαν με αγαλλίαση.  Το φεγγάρι ασήμωσε τον κόσμο 

γύρω τους τη σκοτεινή θάλασσα, τα μαύρα βράχια φώτισαν. 

Ο γαλαξίας έτρεχε λευκό ποτάμι στον ουρανό και τα άστρα 

τους φορούσαν στέμμα στα μαλλιά.  Παρέμειναν σιωπηλοί 

όση ώρα έτρωγαν. 

«Γιατί δεν μιλάς;» την ρώτησε. 

«Εσύ γιατί δε μιλάς;» 

«Ακούω...» 

«Εγώ κι ακούω και βλέπω. Είναι υπέροχα. Σε 

ευχαριστώ.» Μέσα στην νύχτα δεν φάνηκαν τα μάγουλα της 

που κοκκίνισαν. Έτριψε τις ερεθισμένες τρίχες στο μπράτσο 

της. Ο Άκης σηκώθηκε, στράφηκε προς το νερό και στάθηκε 



 798 

για λίγη ώρα ατενίζοντας το πέλαγος, με τους αστράγαλους 

χωμένους στην άμμο και τα χέρια στις τσέπες. 

«Χορεύουμε;» πρότεινε χωρίς να γυρίσει. 

Ένα χέρι έψαξε το δικό του. Έμπλεξε τα δάχτυλα της στα 

δικά του, μπέρδεψε τα πόδια της στα δικά του, ακούμπησε 

το κεφάλι της στο στήθος του. Η καρδιά του έγινε μαέστρος, 

έδινε το ρυθμό, η θάλασσα έγχορδα, ο αέρας πνευστά, ο 

ουρανός κρουστά. Κινούνταν σε έναν δικό τους χορό, μια 

μελωδία βγαλμένη από τη λαμπερή επιφάνεια και τη 

δροσερή άμμο. Χωρίς να το πάρει καθόλου είδηση, εκείνος 

την τραβούσε σιγά σιγά όλο και πιο βαθειά. Το νερό έφτασε 

μέχρι τη μέση της, δεν την ένοιαξε, μέχρι την κοιλιά, μέχρι 

το στήθος της. Όταν πια ήταν στο λαιμό της, τη φίλησε. 

Άρχισε να γονατίζει. Σε λίγο φιλιόταν κάτω από το νερό. Τα 

ρουθούνια της γέμισαν θάλασσα μα δεν ενοχλήθηκε. Αν 

ήταν και κολυμπούσε μέρα, θα έβηχε ασταμάτητα. 

Ένα μεγάλο κρεβάτι είχε ετοιμαστεί δίπλα στο τραπέζι. 

Την πήρε αγκαλιά ξανά, την έβγαλε στην παραλία, πήρε μια 

πετσέτα κι άρχισε να τη σκουπίζει. Δεν είπε κουβέντα. Ήταν 

σαν όνειρο και θα ξυπνούσε αν έβγαζε τον παραμικρό 

ψίθυρο. Έβγαλαν τα βρεγμένα τους ρούχα και μπήκαν στα 

ζεστά σκεπάσματα. Τα μάτια τους, κόκκινα από την 

αλμύρα, άργησαν να συνηθίσουν στο σκοτάδι. Πέρασε το 



 799 

χέρι του πίσω από το κεφάλι της για να την αφήσει να πέσει 

στο στήθος του, το πιο μαλακό μαξιλάρι για κείνη. 

«Θυμάσαι που μου έλεγες πως ποτέ δεν είχες πάει 

camping και δεν είχες ποτέ μείνει σε αμμουδιά νύχτα;» 

Αισθάνθηκε το κούνημα του κεφαλιού της προς τα κάτω. 

«Τώρα πια μπορείς να σκεπαστείς με τα αστέρια, καλή 

μου.» Εκείνη κούρνιασε πιο πολύ στην αγκαλιά του. «Το 

Ευαγγέλιο γράφει “αυτούς που ένωσε ο Θεός να μη τους 

χωρίζει ο άνθρωπος”. Εμάς κανείς άνθρωπος δεν θα μας 

χωρίσει! Στο υπόσχομαι. Θα μαι μαζί σου για πάντα!» 

«Κανείς;» Μετά κατάλαβε πως το ερωτηματικό δε 

χρειαζόταν. «Κανείς!» 

«Κανείς! Μόνο ο θάνατος!...» 

«Έλα σταμάτα!» 

Τα αλμυρισμένα τους κορμιά δονήθηκαν από το γέλιο 

του. Η Μαρία άφησε το φλοίσβο της θάλασσας να τη 

νανουρίσει και το χτύπο της καρδιάς του να την 

αποκοιμίσει. Στα ενωμένα τους δάχτυλα έτριψε τις βέρες 

τους. Στο εσωτερικό τους χαραγμένα τα ονόματά τους  και 

η σημερινή μέρα. Ήταν πια μαζί. Για πάντα. 

  

«Ήταν ανάγκη να κρατήσεις την υπόσχεσή σου τόσο 

σύντομα;» ψιθύρισε στην φωτογραφία του γάμου τους. 



 800 

Έλαμπε στην ανοικτή της παλάμη. Λένε πως ο χρυσός 

αντιπροσωπεύει την ομορφιά που αντέχει στο χρόνο κι ο 

κύκλος την αιώνια αγάπη κι εκείνον της ζωής. Από τα 

τρία αυτά μόνη η αγάπη της έμεινε, αυτή που τώρα 

θόλωνε την λάμψη του δαχτυλιδιού από τα δάκρυα της. 

Από τα χαραγμένα ονόματα μόνο ένα ήταν πια εδώ για να 

ζει, να αγαπά και να θυμάται. Τη φόρεσε στο ίδιο δάχτυλο 

με τη δική της, στο άλλο χέρι. Της έπεφτε μεγάλη. Αν την 

στένευε, θα σβηνόταν γράμματα κι αριθμοί. Δεν το ήθελε. 

Θυμήθηκε την χρυσή καδένα  που είχαν πάρει τα πεθερικά 

της στον αρραβώνα. Πέρασε μέσα τη βέρα του και τη 

κρέμασε στο λαιμό. Το χρυσό δαχτυλίδι χάθηκε στο 

σκοτάδι του φορέματος της. Ακούμπησε το στήθος και το 

ένιωσε πάνω στη καρδιά. Εκεί που έπρεπε. 

Την γαλήνη του δωματίου  χάλασε το χτύπημα του 

κουδουνιού. Ήταν το δίωρο των λατινικών με ένα κορίτσι 

της Τρίτης Λυκείου. Ήταν το πρώτο μάθημα μετά το 

θάνατο του Άκη. Η κοπέλα μπήκε μέσα συνοδευόμενη 

από τη μητέρα της. Ήρθαν να εκφράσουν τα 

συλλυπητήρια τους. Αφού τους πρόσφερε ένα καφέ, 

ξεκίνησε το μάθημα. Συμπτωματικά, το μάθημα μιλούσε 

για μια Ρωμαία, την Άρρια, που έκρυβε από τον άρρωστο 

άνδρα της το θάνατο του γιου τους. Φρόντιζε να κλαίει 

κρυφά από αυτόν. Όση ώρα η μαθήτρια διάβαζε τη 



 801 

μετάφραση, η Μαρία έκανε το ίδιο: κρατούσε τα δάκρυα 

της καλά κλεισμένα πίσω από τα μάτια της και δεν τα 

άφηνε να βγουν. Σκέφτηκε πόσες φορές θα πρεπε από εδώ 

και πέρα να τα φυλακίζει κάτω από τα βλέφαρά της για 

χάρη των μαθητών της. Κι όχι μόνο. Κρατήθηκε· μα όταν 

έφυγε η κοπέλα, η Μαρία μεταμορφώθηκε στην αρχαία 

της ιστορίας. Αυτό το κείμενο, από εδώ και πέρα, της 

έφερνε ζεστή ανατριχίλα όποτε το δίδασκε. 

 

«Τελικά, κράτησες και την άλλη σου υπόσχεση…» 

ψιθύρισε ξανά στη φωτογραφία του γάμου τους. 

Το έμβρυο σκίρτησε στην κοιλιά της. Θα ήταν για πάντα 

μαζί της. Πέντε μηνών πια, ήξερε ότι θα είναι αγόρι. 

Μόλις το έμαθε οριστικά, υποψιαζόμενη και την επιθυμία 

των γονιών του, αποφάσισε να δώσει τα δυο ονόματα του 

άνδρα της και να το φωνάζει όπως αυτόν. Ακούμπησε 

στοργικά τα χέρια της πάνω του κι ένιωσε απέραντη 

ευγνωμοσύνη στο Θεό που, παρ’ όλη τη ταλαιπωρία και 

τη στεναχώρια, δεν είχε αποβάλλει. 

Τουλάχιστον πρόλαβε να του το πει πριν φύγει. Το 

ψιθύρισε το βράδυ του αποχαιρετιστήριου τραπεζιού κι ο 

Άκης είπε να το κρατήσουν κρυφό και να το πουν σε 

όλους, έκπληξη, μόλις επέστρεφε. Μα δε γύρισε ποτέ. 

Άραγε το σκέφτηκε την ώρα που πέθαινε; Όταν της το 



 802 

είπε ο Γιάννης, το μυαλό και η καρδιά της πήγαν στη ζωή 

που κουβαλούσε μέσα της. Κυκλοφορούσε με δυο 

καρδιές, υπήρχε με δυο ψυχές, ευθυνόταν για δυο ζωές. 

Όποια πίκρα και πόνος φύτρωσε μέσα της σε μια στιγμή, 

αυτή πήρε το δρεπάνι της αγάπης και τα θέρισε πριν 

θεριέψουν και καλύψουν σαν κισσός την καρδιά της. Η 

μητέρα της έφερε έναν γιατρό στο σπίτι και, σε 

συνεννόηση με το γυναικολόγο της, έκανε μια ηρεμιστική 

ένεση. Για αυτό ήταν τόσο ήσυχη την ώρα του πένθους 

και της κηδείας. Δεν την ενδιέφερε τι θα έλεγαν. Άλλο την 

ένοιαζε: να γίνει πατέρας. Με κάθε κόστος. 

Το πρώτο της χαμόγελο μετά τη μεγάλη θλίψη ήταν 

όταν πήγε στον γιατρό και της είπε πως το μωρό ήταν μια 

χαρά κι αναπτυσσόταν κανονικά. Σε λίγους μήνες θα 

μάθαιναν και το φύλο του. Ευχήθηκε μέσα της να ήταν 

αγόρι. Ήρθε η ώρα να το πει και στους γονείς του. Η 

μητέρα της το ήξερε από την αρχή. Πήραν τόση χαρά! Ο 

πεθερός της ήταν έτοιμος να γκρεμίσει το σπίτι που έκτιζε 

για αυτούς μα σταμάτησε τη παράλογη σκέψη του και 

ξεκίνησε ξανά. Κόντευε να τελειώσει και ήθελε να μπουν 

μέσα μόλις γεννιόταν το παιδί. 

Καθισμένη σε μια καρέκλα έβλεπε τη παλιά της 

συμμαθήτρια, τωρινή ζωγράφο, να γεμίζει χρώματα τον 

ήδη γαλάζιο τοίχο. Τι άλλο; Θάλασσα. Για τον πατέρα της 



 803 

και τον άνδρα της. Όταν τελείωσε κι απόμεινε μόνη της, 

στάθηκε ώρα να κοιτάει το ζωγραφισμένο δωμάτιο. Πάνω 

στη ντουλάπα είχε ζωγραφίσει δυο μεγάλους ιππόκαμπους 

και μια κυματιστή μέδουσα στη μέση. Στον μεγάλο τοίχο 

που είχε ήδη μπει το κρεβατάκι, δώρο του παππού 

Βασίλη, ένα τροπικό νησί με χρυσή άμμο, φοίνικες και 

δελφίνια να κολυμπούν στα καταγάλανα νερά. Στο 

απέναντι τοίχο έβαλε το άθλημα του πατέρα του: μια 

μεγάλη πισίνα με δυο τέρματα και μια κίτρινη μπάλα στη 

μέση. 

«Σ’ αρέσει καλέ μου;» Ο μικρός Άκης κλώτσησε το 

αμνιακό υγρό μέσα της. «Θα γίνεις κι εσύ πολίστας, σαν 

το μπαμπά;» 

Το κορμί της συντάραξαν οι πιο γλυκοί πόνοι της ζωής 

μιας γυναίκας. Τους περίμενε εννιά μήνες κι ήρθαν, πιστοί 

στην ώρα τους. Φίλες της που είχαν γίνει μητέρες είχαν 

πει πως επέτρεπαν στον πατέρα να μπει μέσα ντυμένος με 

ειδικά ρούχα. Εκείνη δεν είχε κανέναν. Από πάνω της οι 

γιατροί με σκουφιά και μάσκες. Της έλεγαν να σπρώξει κι 

εκείνη έβαζε όλη της την δύναμη για να κρατήσει μια ώρα 

γρηγορότερα τον καρπό της κοιλιάς της. Στην τρίτη 

σπρωξιά, άκουσε κλάμα. Έγειρε καταπονημένη πίσω το 

κεφάλι της. Ο γιατρός κατέβασε τη μάσκα του και της 

χαμογέλασε. Στο πρόσωπο του έβλεπε τον Άκη. Ήταν 



 804 

εκεί! Ένιωθε τόσο σίγουρη για αυτό, κι ας ήταν τα μάτια 

της πρησμένα και θολά. 

Άνοιξε τα χέρια της και τον άφησε να αναπαυτεί, έτσι 

βρώμικος, με τις ακαθαρσίες, όπως ήταν, στην αγκαλιά 

της. Σα να είχε αναγνωρίσει το δέρμα που τον τύλιγε, 

ησύχασε αμέσως. Γύρισε από ένα μακρινό ταξίδι. Ήταν 

πάλι εδώ, τον κρατούσε στα χέρια της, δεν θα τον άφηνε 

να ξαναφύγει. Ποτέ ξανά.  

Μετά από οκτώ μήνες, ξαναφίλησε τον Άκη. 

Καθαρός και μοσχομύριστος τώρα, είχε αρπάξει τη θηλή 

της μάνας του και γεύονταν το πρωτόγαλα της ζωής του. 

Απέναντι του καμάρωναν ζευγάρια μάτια: ο παππούς, οι 

γιαγιάδες του, οι θείοι του. Στο παράθυρο ανέτειλε ο 

ήλιος. Από τα σύννεφα στον ορίζοντα, οι πρώτες ακτίνες 

έπεφταν στη γη, μετατρέποντας τα μαύρα βουνά σε 

χρυσάφι. Έμοιαζαν με πελώριο θησαυρό. Μα ο δικός της 

είχε αποκοιμηθεί στον ώμο της. 

Στο νοσοκομείο έμεινε τρεις μέρες. Την τέταρτη, ήταν 

πια ώρα να πάνε σπίτι τους. Το καινούριο τους σπίτι.  

«Καλωσόρισες καλέ μου!» είπε μόλις άνοιξαν την πόρτα. 

Δεν πρόλαβε να το χαρεί ο πατέρας, θα το χαιρόταν ο 

γιος. Ο μπέμπης γουργούρισε στην κουβερτούλα του. Ο 

παππούς είχε μεταφέρει με τα φορτηγά όλα τους τα 

πράγματα. Τους περίμεναν κι αυτά, στιβαγμένα τα πιο 



 805 

πολλά, σε κούτες στο σαλόνι. Μέχρι το βράδυ, οι 

γιαγιάδες και οι θείοι- έπρεπε να συνηθίσουν στους νέους 

τους τίτλους- τα είχαν τακτοποιήσει όλα. Τη νύχτα  θα 

έμενε μόνο μια γυναίκα μαζί της, εναλλάξ, τον πρώτο 

καιρό, για να μπορεί η Μαρία να κάνει τα μαθήματά της 

και να μάθει το ρόλο της μητέρας. 

Πετάχτηκε στον ύπνο της, αλλά αυτή τη φορά με 

χαμόγελο και προσμονή, για να ταΐσει το γιο της. Ο 

μικρός έκλαιγε στο διπλανό κρεβατάκι μα, μόλις ένιωσε 

τη ρώγα στα τρυφερά του χείλη, ησύχασε κι άρχισε να 

ρουφάει γουλιά γουλιά το γάλα του με μάτια κλειστά. Στο 

άνοιγμα της πόρτας φάνηκε η μητέρα της. Καμάρωσε λίγο 

τον κανακάρη εγγονό και γύρισε στο δωμάτιο της. Ο 

μόνος θόρυβος που ακουγόταν ήταν το απαλό ρούφηγμα 

του θηλασμού.  

Τον ξάπλωσε στο κρεβάτι να δει αν είχε λερώσει την 

πάνα του. Ωπ, ώρα να αλλάξουμε! Έτσι όπως τον είχε 

γυμνούλη πάνω στο σεντόνι μπόρεσε να τον παρατηρήσει 

καλύτερα. Αν και λίγων ημερών, τα βασικά 

χαρακτηριστικά μπορούσε να τα δει. Τα μάτια του είχαν 

την κόψη του πατέρα του, αλλά για το χρώμα έπρεπε να 

περιμένουν να κλείσει τον έκτο μήνα. Ο βολβός του 

ματιού είχε μια γαλαζωπή απόχρωση: η επιφάνεια είναι 

τόσο λεπτή που αφήνει να φανεί το αίμα που ρέει από 



 806 

κάτω. Τα μαλλιά του ήταν αρκετά, αλλά θα έπεφταν σε 

λίγο καιρό, για να βγάλει τα καινούργια, που θα έδιναν 

και το πιο μόνιμο χρώμα τους.  

Ο γιατρός της είπε ότι θα γινόταν ψηλός. Είχε ήδη 

μακριά χέρια και πόδια. Η μύτη μικρή, σαν τη δική της 

και τα χείλια σαρκώδη. Προσπάθησε να θυμηθεί ποιος 

είχε τόσο μεγάλα. Θυμήθηκε με ένα χαμόγελο και κλειστά 

μάτια. Μα ναι! Εκατοντάδες φορές την είχε φιλήσει πριν 

φύγει για ταξίδια. Είχε κάτι κι από τον δικό της μπαμπά. 

Τα αυτιά είχαν κρεμαστό λοβό, σαν του πεθερού της και 

τα δάχτυλα χεριών και ποδιών ήταν του άνδρα της. Πιο 

πολύ έμοιαζε σε εκείνον, έτσι όπως το θελε. Σίγουρα θα 

άλλαζε στο πέρασμα του χρόνου, μα πάντα θα ναι ο Άκης 

που μεγαλώνει ξανά. 

Δυο φορές ξύπνησε κείνη τη νύχτα να τον ταίσει, μα δεν 

ένιωθε καθόλου κούραση. Πιο πολύ αισθανόταν 

ανακουφισμένη που τα κατάφερε, που μπόρεσε να φέρει 

στον κόσμο τον καρπό του γάμου της, τη βιολογική 

συνέχεια του συζύγου της. Δεν τον επέστρεψε στο 

κρεβατάκι του, μα τον έβαλε να κοιμηθεί δίπλα της, μέσα 

στο σχήμα που τόσο καιρό είχε σχηματίσει ο πατέρας του 

στο στρώμα. 



 807 

«Σ’ αγαπώ, να προσέχεις» του ψιθύρισε και φίλησε το 

μικρό του κεφαλάκι. Αποκοιμήθηκε με το βλέμμα της 

πάνω του. 

 

Η διαδρομή γνώριμη και καθημερινή. Να αγοράσει 

μερικά λουλούδια στην είσοδο, να προχωρήσει όλο 

ευθεία, να στρίψει δεξιά και πάλι αριστερά για να βρεθεί 

κοντά του. Αυτός εκεί, χαμογελαστός μα αμίλητος, πίσω 

από ένα τζάμι, να την κοιτάει· να κοιτιούνται και να 

δακρύζει μόνο ένας. Να χουν στόματα και να μιλάει μόνο 

αυτή. Χέρια και να ακουμπάει το χέρι της μόνο στο 

μάρμαρο. Καρδιές και να χτυπάει μονάχα η δική της. Στην 

αρχή ερχόταν μαζί με τους γονείς του ή τη μητέρα της, μα 

τώρα προτιμούσε να είναι μόνη, να μπορεί να μιλήσει 

όπως μιλούσαν κι αυτοί, δίπλα στο τραπέζι ή 

αγκαλιασμένοι στο κρεβάτι τους. Να του πει όσα ξέρανε 

σα ζευγάρι και κανείς άλλος. 

Μα σήμερα δεν ήρθε μόνη. Με το ένα χέρι άφησε τα 

λουλούδια και με το άλλο προσπαθούσε να στηρίξει το 

βάρος που κουβαλούσε. Από την κουβέρτα στο στήθος 

της ξεπρόβαλαν δυο χεράκια, σαν κλωνάρια στον άνεμο. 

Τον σήκωσε όρθιο και τον έστρεψε προς τον τάφο. Ο 

μικρός ρουφούσε την πιπίλα του και δεν μπορούσε ακόμα 

να εστιάσει το βλέμμα εκεί που έδειχνε η μαμά του. 



 808 

«Είναι ο γιος σου. Τον έφερα να σε δει. Κούνα το 

χεράκι! Πες για στον μπαμπά!» Κούνησε το χέρι του 

παιδιού λίγο απότομα κι αυτό τρόμαξε. Τον έβαλε στον 

κόρφο της να ηρεμήσει. «Κάθε μέρα σου φέρνω 

λουλούδια, μα σήμερα έφερα τον δικό μας ανθό. Τον 

μεγαλώνω όπως οι καλύτεροι κηπουροί σε βασιλικό 

κήπο!» Τα δάκρυα αρχίσαν πάλι την κατηφόρα τους. « Να 

τον έβλεπες πως ανθίζει!» 

Νανούρισε μερικές φορές το παιδί κι αυτό κοιμήθηκε, 

ταλαιπωρημένο από τη διαδρομή. Ακούμπησε την άκρη 

του σταυρού να ξαποστάσει. «Μπορεί να λείπεις αλλά  

είμαι γω στη θέση σου. Και μητέρα και πατέρας! Θα τον 

αγαπώ διπλά, όση αγάπη είχα σε σένα, θα τη δώσω σε 

αυτόν. Θα τον προσέχω όπως πρόσεχα εσένα, όπως 

φρόντιζα εσένα, δεν θα του λείψει τίποτε! Σε ευχαριστώ 

που μου τον άφησες πίσω… Σε ευχαριστώ!» 

Δεν μπόρεσε να συγκρατήσει το κλάμα της και ξύπνησε 

το μωρό. Μητέρα και παιδί έκλαιγαν μαζί. Αμέσως 

συνήλθε από τον θρήνο της για να το ηρεμήσει. Είχε λίγη 

ψύχρα, απόγευμα ήταν, ώρα να φύγουν. Μα πριν πάρει 

την κατηφόρα, γύρισε και πάλι στον άνδρα της. 

«Θα στον φέρνω να σε βλέπει. Μην ανησυχείς για 

τίποτα. Εγώ είμαι εδώ. Στο υπόσχομαι.» Έφυγε για το 



 809 

αυτοκίνητο όπως έφευγε η μέρα κι άφησε τον άνδρας της 

να τον σκεπάσει η σιγαλιά της νύχτας. 

 

Και κράτησε την υπόσχεσή της. Το παιδί μεγάλωνε 

πραγματικά σαν λουλούδι σε δικό του κήπο, με τη 

φροντίδα τόσων κηπουρών. Ο παππούς και οι γιαγιάδες 

κόντευαν να το κακομάθουν κάνοντας του όλα τα 

χατήρια, και οι θείοι του το ίδιο, μα η Μαρία δεν του 

χαριζόταν. Το είχαν συζητήσει με τον Άκη και ήθελαν και 

οι δυο να μεγαλώσουν σωστά τα παιδιά τους, χωρίς να 

κακομάθουν από τις χάρες των μεγαλύτερων. 

Ο μικρός Άκης ήταν από μόνος του μια έκπληξη. Όταν 

έβγαζε τα πρώτα του δόντια ήταν όλο γκρίνια και 

δυσφορία. Καμιά αγκαλιά και κανένα χάδι δεν τον 

ηρεμούσε. Στα όρια της απελπισίας η Μαρία, ακούμπησε 

εξουθενωμένη στο τραπέζι κι έριξε τη βάση με το κινέζικο 

φλάουτο. Το κοίταξε δύσπιστα, καθώς μια ιδέα έμπαινε 

στο μυαλό της. Λες; Ο μικρός μυξόκλαιγε στο καρότσι 

του. Πήγε από πάνω του κι άρχισε να παίζει όσο θυμόταν. 

Ξαφνικά, σαν λιακάδα μετά την καταιγίδα, το παιδί 

ηρέμησε και κοιτούσε τη μαμά του. Όταν τελείωσε το 

κομμάτι, είχε αποκοιμηθεί. 

Είχε αρχίσει να  μπουσουλάει και μετά να κάνει τα 

πρώτα του ασταθή βήματα κρατώντας σφιχτά τα δυο της 



 810 

χέρια. Μια μέρα τον είδε να έχει σηκωθεί μόνος του από 

το πάτωμα και να προχωράει στον καναπέ. Όταν έφτασε 

στην άκρη του, έκανε μόνος του δυο βήματα κι έφτασε το 

χαμηλό τραπέζι του σαλονιού. Άλλα τρία βήματα και 

νάτος μπροστά στη φωτογραφία του μπαμπά του· 

κοντοστάθηκε και κοιτούσε τα χρώματα στην κορνίζα. 

«Σ’ αρέσει η φωτογραφία; Ο μπαμπάς είναι!» Ο μικρός 

γέλασε και η μαμά τον πήρε αγκαλιά και τον έκανε δυο 

σβούρες στο σαλόνι. Μετά τον αποκοίμησε με ένα 

νανούρισμα που της έμαθε ο Χρήστος. «Μου το έλεγε η 

γιαγιά μου» της είπε. 

Η μαμά ήταν «μαμ-α», έτσι την είπε πρώτη φορά, μα 

«μπα-μπα» ήταν ο παππούς Βασίλης. Όταν το πρωτοείπε 

με τα χειλάκια του να τρέχουν σάλια, την ώρα που τον 

κρατούσε, όλοι γύρισαν το κεφάλι και συνοφρυώθηκαν. 

Ήξεραν πως η λέξη αυτή θα λεγόταν ξανά και ξανά από 

ένα παιδί που δεν καταλαβαίνει κι ότι μπαμπάς θα ήταν 

για κείνο συνέχεια κάποιος άλλος. Η Μαρία αποφάσισε να 

πει την αλήθεια όταν θα ρωτούσε. Και ρώτησε. 

«Μαμά, γιατί εγώ δεν έχω μπαμπά; Τα άλλα παιδάκια 

έχουν.» Ώρα μεσημεριανού και η φράση του κάθισε σαν 

μπουκιά στο λαιμό της. Σήκωσε τα μάτια της από το πιάτο 

κι ήρθε αντιμέτωπη με τα μεγάλα, γεμάτα απορία, μάτια 

του γιου της. Δεν θα κατάφευγε σε παραμυθάκια κι 



 811 

ιστορίες, η αλήθεια πονάει, αλλά μόνο στην αρχή. Το ίδιο 

θα έκανε στη θέση της κι ο πατέρας του. Ήξερε πως στην 

ηλικία του μια απάντηση γεννάει κι άλλες ερωτήσεις, μα 

θα τις απαντούσε όλες. Άφησε το πηρούνι της και τον 

έβαλε να καθίσει στον καναπέ. 

«Περίμενε εδώ» του είπε κι επέστρεψε με ένα άλμπουμ 

φωτογραφιών. Το άνοιξε στην πρώτη του σελίδα. «Αυτός 

εδώ είναι ο μπαμπάς σου, πάνω κάτω σαν εσένα. Εδώ πάει 

πρώτη τάξη, όπως θα πας εσύ…» Το αγόρι κοιτούσε 

λαίμαργα τις φωτογραφίες κι άκουγε με προσοχή τη 

περιγραφή τους. Σε μια φωτογραφία σταμάτησαν. 

«Εδώ παίζει πόλο…» 

«Μαμά, τι ναι πόλο;» 

Την επόμενη στιγμή, βρίσκονταν γονατισμένοι μπροστά 

από την αθλητική τσάντα του Άκη. Εκείνη που είχε μαζί 

του και την είχαν κρατήσει οι γονείς του, δεν τη ζήτησε 

πίσω. Όσα, όμως, είχε στο σπίτι δικά της, τα φύλαξε για 

να τα δείξει μια μέρα σαν αυτή στον γιο τους. Ήθελε να 

ναι περήφανος για τον πατέρα του. Ο Άκης φόρεσε το 

σκούφο που έπεφτε μέχρι τα αυτιά του και πήρε αγκαλιά 

το μπουρνούζι. 

«Μαμά θέλω κι εγώ να μάθω! Θέλω να γίνω σαν το 

μπαμπά!» 



 812 

«Φυσικά και θα γίνεις! Πρέπει να μεγαλώσεις λίγο 

ακόμα.» Χαμογέλασε στη σκέψη πως θα ήταν ξανά σε μια 

πισίνα να χειροκροτεί τον μοναδικό άνδρα της ζωής της. 

«Θα φοράω τα ίδια κι εγώ;» 

«Θα τα κρατήσω καθαρά να τα φορέσεις!» 

Ξαναγύρισαν στις φωτογραφίες. Του έδειξε το μπαμπά 

στο στρατό, το μπαμπά με τη μαμά σε μια εκδρομή, τους 

δυο τους στο στολισμένο αυτοκίνητο του γάμου. Η 

τελευταία φωτογραφία που είχε εκτυπώσει ήταν όταν 

χόρευαν στην αυλή, πριν φύγει για την Εθνική, πριν φύγει 

για πάντα.  

«Ο μπαμπάς ήταν πολύ καλός παίκτης και τον φώναξαν 

να παίξει στην Εθνική ομάδα.» 

«Τι ναι Εθνική;» 

«Είναι μια ομάδα που παίζουν οι καλύτεροι παίκτες της 

Ελλάδας!...» 

«Εκεί θα πάω κι εγώ!» 

«Εκεί θα πας, αγόρι μου!» Μέσα της πραγματικά δεν το 

ήθελε. Πήρε μια βαθιά ανάσα για να συνεχίσει. Θα τα 

έλεγε όλα. «Στο δρόμο που πήγαινε, τράκαρε με ένα 

αυτοκίνητο και πέθανε.» 

«Σαν το Γκριζούλη;» 

«Ποιος είναι αυτός;» 



 813 

«Ένας γάτος στο σχολείο. Τον πάτησε ένα αυτοκίνητο 

την ώρα που παίζαμε. Η κυρία τον πήρε με τον άλλο 

κύριο, σκάψανε ένα μεγάλο λάκκο στην άκρη της αυλής 

και τον έβαλαν μέσα. Τώρα δεν παίζουμε πια εκεί.» 

Ζύγισε στο μυαλό τις λέξεις. Θα τα εξηγούσε όλα; Θα 

τα καταλάβαινε ο άμαθος παιδικός νους; Από τη δύσκολη 

θέση την έβγαλε ο ίδιος της ο γιος. 

«Έτσι κάνατε με τον μπαμπά; Πού είναι τώρα;» 

Η μητέρα της και οι γονείς του την παρακάλεσαν 

ευγενικά να μην ξαναπάει το παιδί στο νεκροταφείο. Τους 

άκουσε, κάτι θα ήξεραν παραπάνω. Αλλά τώρα δεν ήθελε 

να μην εκπληρώσει την επιθυμία του παιδιού. 

Συμφώνησαν. Το απόγευμα πέρασε ο παππούς και τους 

πήρε. Διάλεξε μόνος του τα λουλούδια και προχώρησε 

πρώτος· χάθηκε, όμως, ανάμεσα στις συστάδες των τάφων 

και γύρισε πίσω. 

Ξαφνικά, μέσα από τα χορτάρια πετάχτηκε ο Άργος κι 

έτρεξε κοντά τους κουνώντας χαρωπά την ουρά του. 

Έμενε όλα αυτά τα χρόνια εκεί, προστάτης του τάφου του 

αφεντικού του, αγαπημένο ζώο όλων των τεθλιμμένων, 

μια παράξενη μασκότ του νεκροταφείου. Τον πρόσεχαν 

όλοι και του έφερναν πάντα φαγητό· τις μέρες που είχε 

κακό καιρό έμενε στο σπιτάκι του φύλακα. Αλλοίμονο αν 

τολμούσε κανείς να πλησιάσει νύχτα το νεκροταφείο, τον 



 814 

έπαιρνε στο κυνήγι, είτε γάτα είτε άνθρωπο. Ενώ 

παλιότερα είχαν παρατηρηθεί συλήσεις τάφων, από τη 

μέρα που ήρθε το σκυλί δεν είχε σημειωθεί το παραμικρό. 

Είχε πάρει κάμποσα κιλά από την καλοπέραση και 

φαινόταν το πέρασμα του χρόνου από πάνω του. 

«Παππού, κοίτα!» 

«Είναι ο σκύλος του μπαμπά σου. Τον λένε Άργο. Δεν 

έφυγε ποτέ από εδώ.» το σκυλί υψώθηκε στα δυο του 

πόδια κι αγκάλιασε το Βασίλη βγάζοντας τη γλώσσα του 

έτοιμος να τον γλύψει. Αγανάκτησε να τον κατεβάσει. Το 

γέλιο του παιδιού αντήχησε γύρω, μόνη νότα χαράς στο 

θλιβερό τοπίο. 

«Πού είναι ο μπαμπάς;» Η Μαρία τον αγκάλιασε 

προστατευτικά από τους ώμους και του έδειξε το μνήμα. 

Στάθηκε λίγη ώρα μπροστά στη φωτογραφία του, την 

κοιτούσε σα να έβλεπε το μεγαλύτερο θαύμα του κόσμου 

και μετά θυμήθηκε τι κρατούσε «Μπαμπά, έφερα 

λουλούδια, πού να τα βάλω, πού;» Του έδειξε το 

μαρμάρινο ανθοδοχείο και το στόλισαν μαζί.  

Ο Βασίλης τον είδε να προσπαθεί να διαβάσει τα 

σκαλιστά γράμματα στον τάφο. Έσκυψε δίπλα στο αυτί 

του. «Μπορείς να τα διαβάσεις;» Το παιδί έβαλε όλη του 

τη δύναμη να συλλαβίσει. Όταν τελείωσε και τις τρεις 

λέξεις, κοίταξε απορημένο τον παππού του. 



 815 

«Ναι, Άκη. Έχεις τα ίδια ονόματα με το μπαμπά. Κι 

αυτόν Άκη τον φωνάζαμε!» 

«Μαμά θα ξανάρθουμε;» 

Κοίταξε τον πεθερό της με έκδηλη αγωνία κι αυτός 

έσπευσε να την καθησυχάσει. 

«Φυσικά, θα έρχεσαι όποτε θέλεις.» Ο Δήμος είχε 

σταματήσει τις ταφές σε αυτό το νεκροταφείο και είχε 

φτιάξει νέο στην άλλη άκρη της πόλης. Ο Άκης, μάλιστα, 

ήταν από τους τελευταίους. Η Σοφία είχε θαφτεί εκεί και 

τώρα ο Βασίλης έκανε διπλή διαδρομή. Σκέφτηκε πως 

ήταν καιρός να δει και την γιαγιά του που δε την θυμόταν 

καν. «Θέλεις να πάμε κι από τη γιαγιά τώρα;» 

Το παιδί κατάλαβε την ζωντανή. «Ναι, ναι παππού! 

Πάμε!» Γύρισε και κοίταξε το σκύλο. «Μπορούμε να τον 

πάρουμε μαζί;» 

«Άκη» είπε έντονα ο Βασίλης για να τον ακούσει ο 

Άργος «δοκίμασε κι αν έρθει, θα τον πάρουμε.» 

«Άργο, πάμε!» Το σκυλί έριξε μια ματιά στον τάφο, 

γάβγισε για αποχαιρετισμό κι ακολούθησε το παιδί, το νέο 

του αφεντικό με το ίδιο όνομα. Το βράδυ κοιμήθηκαν 

μαζί, αφού τον πήγαν στο κτηνίατρο και του έκανε ένα 

γερό μπάνιο. 

Σπάνια το ζητούσε πια. Είχε μπει σχολείο, είχε 

μαθήματα, πήγε και στην κολύμβηση, στις ελεύθερες του 



 816 

ώρες έπαιζε με τον Άργο. Ίσως και να μην του έλειπε 

τόσο. Γιατί είχε τη Μαρία να τον αγαπά και να τον 

φροντίζει πιο πολύ κι πατέρας, κι από μητέρα, πιο πολύ κι 

από τους δυο μαζί. 

 

Ήταν στη μέσης της Τετάρτης Δημοτικού όταν 

αρρώστησε με πνευμονία και χρειάστηκε να μείνει αρκετό 

καιρό στο σπίτι. Τα μαθήματα τα έπαιρνε από συμμαθητές 

του, τα έκανε με την μητέρα του, δεν έμεινε πίσω. Την 

πρώτη μέρα που ξαναπήγε σχολείο, θεώρησε σωστό να 

τον πάει η ίδια και να εξηγήσει στην δασκάλα του τι έγινε. 

Αφού τον έβαλε στην τάξη και τα υπόλοιπα παιδιά τον 

υποδέχτηκαν με φωνές και γέλια, η δασκάλα της είπε να 

περάσει από το γραφείο του διευθυντή. Χτύπησε απαλά 

την ξύλινη πόρτα και μπήκε αφού άκουσε μια ανδρική 

φωνή να την καλεί. 

Αναγνώρισε αμέσως την προτομή του Μεγάλου 

Αλεξάνδρου που κοσμούσε τα περισσότερα γραφεία ή 

διαδρόμους των σχολείων δίπλα στον καθιστό κύριο, με 

τα μαλλιά του να είναι τα ίδια με του μεγάλου 

στρατηλάτη: σπαστά και να χωρίζονται στα δύο στην 

μέση σχεδόν του μετώπου τους. Την υποδέχτηκε με μια 

θερμή χειραψία και παράγγειλε χυμούς από το κυλικείο, 

πριν προλάβει να αρνηθεί. Έδειξε μεγάλο ενδιαφέρον για 



 817 

την υγεία του παιδιού και ήταν πολύ φιλικός, αν και τα 

παιδιά τον φοβόντουσαν. 

Η Μαρία ετοιμάζονταν να φύγει, όταν χτύπησε το 

κινητό του. Την έκανε να κοντοσταθεί και να τεντώσει τα 

αυτιά της σαν λύκος που περίμενε το θήραμά του. Το 

μυαλό της πήγαινε να τον ξεχάσει τώρα πια, αλλά 

αρκούσε μια του νότα μόνο για να φέρει όλη τη μελωδία, 

τον ήχο κλήσης και τον κάτοχο του κινητού μπροστά της. 

Όχι αυτός ο ήχος, όχι!... 

Γύρισε κάθιδρη και με φαινομενική ηρεμία να περιμένει 

τον διευθυντή να τελειώσει το τηλεφώνημά του. «Ωραίος 

ήχος» σχολίασε. Δεν άντεξε. 

«Είναι παλιό τραγούδι. Άρεσε στην κόρη μου και το 

άφησα. Λοιπόν, θα σας ξαναδούμε;» Απάντησε «ναι» κι 

έφυγε. Στον διάδρομο αντήχουσαν τα τακούνια της και 

στο μυαλό της ο ήχος του κινητού, στον ήχο που κάποτε 

απαντούσε η πιο γλυκιά φωνή του κόσμου. 

Μετά από λίγες μέρες, ο Άκης έφερε ένα σημείωμα 

υπογεγραμμένο από τον διευθυντή. Την καλούσε να 

περάσει την επόμενη μέρα από το σχολείο. «Δεν πιστεύω 

να έκανες καμιά αταξία ε;» Ο μικρός αρνήθηκε κι έλεγε 

αλήθεια· όποτε τολμούσε να πει το παραμικρό ψέμα, 

κοκκίνιζε σαν ανθισμένη παπαρούνα. Εξάλλου, τον 



 818 

ενθάρρυνε να λέει πάντα την αλήθεια κι αυτός το 

τηρούσε. 

Ο διευθυντής καθισμένος πάλι δίπλα στη προτομή, μα 

σήμερα είχε φτιάξει τα μαλλιά του και φαινόταν πιο 

περιποιημένος από την άλλη φορά. Κέρασε και καφέ. 

Μίλησαν γενικά για την εκπαίδευση, είχε μάθει ότι είναι 

φιλόλογος, εκμυστηρεύτηκε ότι ήταν το όνειρο του να 

σπουδάσει Φιλολογία και η Μαρία έφυγε χωρίς να έχει 

καταλάβει το λόγο που την κάλεσε. Όλη την ώρα 

ανησυχούσε μην χτυπήσει το τηλέφωνό του. Ευτυχώς, δεν 

χτύπησε. Την καλούσε μια φορά κάθε μήνα· ρώτησε τις 

άλλες μαμάδες, μα καμιά τους δεν είχε κληθεί από την 

αρχή της χρονιάς. 

Η τελευταία φορά που πήγε στο γραφείο του ήταν τον 

Μάιο. Είχε ήδη αρκετή ζέστη κι ο ανεμιστήρας στο 

γραφείο του διευθυντή αγκομαχούσε να δροσίσει την 

ατμόσφαιρα. Ο κύριος απέναντι της φαινόταν πιο 

φωτεινός, πιο ανάλαφρος, ίσως να έφταιγε το φως που 

έμπαινε από τα παράθυρα. Αφού ενημέρωσε τη Μαρία ότι 

ο Άκης είναι το καλύτερο παιδί στην τάξη παράγγειλε 

κρύα σοκολάτα και για τους δυο. Αποφάσισε να ρωτήσει. 

«Μα γιατί με καλείτε κάθε μήνα, κύριε διευθυντά; 

Ανησυχώ.» 



 819 

Οι κόρες των ματιών του μεγάλωσαν ξαφνικά κι έτριψε 

το μπράτσο της καρέκλας για να κρύψει την αμηχανία 

του. Ξεροκατάπιε. Η Μαρία το πρόσεξε. 

«Μπορώ να σας λέω Μαρία;» 

«Φυσικά κύριε διευθυντά.» 

«Κι εσείς Ιορδάνη.» Η Μαρία έκανε έναν μορφασμό σα 

να ήθελε να το αποφύγει. «Ξέρετε, έχω μια κόρη. Πάει 

Δευτέρα Λυκείου.» Έκλεισε τα μάτια ανακουφισμένη: για 

μαθήματα την ήθελε. 

«Δυστυχώς, η μητέρα της μας «άφησε» πολύ νωρίς από 

την επάρατη νόσο. Όλα αυτά τα χρόνια προσπάθησα πολύ 

να μην της λείψει τίποτα, παραβλέποντας την δική μου 

μοναξιά…» 

«Σας καταλαβαίνω απόλυτα. Έτσι νιώθω κι εγώ. 

Προσπαθούμε για τα ίδια πράγματα.» 

«Μπορώ να εκφραστώ ελεύθερα;» 

«Μπορείτε.» Τώρα πια επιβεβαίωσε τις υποψίες της. 

«Τώρα που το παιδί μου μεγάλωσε πιστεύω ότι είναι 

καιρός να βρω κάποια κοπέλα για μένα. Δε νομίζω ότι 

είναι αργά…» 

«Και την βρήκατε;» Πέρασε στην αντεπίθεση. 

Ένα ελαφρύ ροζ φάνηκε στα μάγουλα του. «Πιστεύω 

πως ναι. Και για σένα δεν είναι αργά να ξέρεις. Θα ήθελα 

να σου ζητήσω να γνωριστούμε καλύτερα κι αν τα βρούμε 



 820 

να προχωρήσουμε σε κάτι πιο σοβαρό. Τι λες, θέλεις να 

φάμε το βράδυ;» 

Απέναντι της δεν καθόταν πια ο διευθυντής. Καθόταν ο 

πεθερός της, στα σκαλοπάτια της οικοδομής, λέγοντας το 

ίδιο πράγμα. Ήταν νέα ακόμα, να συνεχίσει τη ζωή της. 

Σκέφτηκε μήπως ο ξένος άνθρωπος είχε δίκιο. Να βγουν, 

να τα βρουν, να παντρευτούν, να κάνουν ίσως και δικό 

τους παιδί. Μα το δικό της, που τώρα βρισκόταν στη 

διπλανή αίθουσα και ζωγράφιζε με τους μαρκαδόρους 

του, πώς θα το δεχόταν; Αν αυτός ήταν τόσο αυστηρός, 

όπως έλεγαν, και τολμούσε να σηκώσει χέρι πάνω του; 

Όχι, δεν θα το άντεχε. Απέναντι της καθόταν τώρα ο Άκης 

και της χαμογελούσε. Όχι, είχε να κρατήσει μια υπόσχεση.  

«Βασικά έχω άνδρα…» 

Τα μάγουλα του τώρα πήραν φωτιά κι ο πληθυντικός 

επανήλθε στην κουβέντα τους. «Έχετε;»  

«Ναι, είναι στη διπλανή αίθουσα και κάνει το μάθημα 

του. Καλημέρα σας, κύριε διευθυντά.» Έφυγε γρήγορα 

και τον άφησε να κοιτάει με άδειο βλέμμα την πόρτα που 

έκλεινε πίσω της. Άκουσε ένα κινητό να πέφτει με ορμή 

στο πάτωμα. Ο ήχος κλήσης είχε χαθεί κι αυτός. Την 

επόμενη χρονιά άλλαξαν σχολείο. 

 

«Μαμά, είναι ο τελικός σήμερα! Θα έρθεις;» 



 821 

«Έχω λείψει ποτέ;» 

«Όχι, μαμά , ποτέ!» 

Χωρίς να του το πει κανείς, είχε καθίσει στην άκρη του 

πάγκου, όπως ο πατέρας του. Κράτησε για λίγο το 

σκουφάκι που του είχε δώσει η μητέρα του και το φόρεσε. 

Ίδιο όνομα, ίδιος αριθμός. 

«Σήμερα πρέπει να νικήσουμε» ψιθύρισε στον διπλανό 

του. 

«Θα νικήσουμε!» είπε ο άλλος φωνακτά. 

Και νίκησαν. Με γκολ στα τελευταία δευτερόλεπτα για 

άλλη μια φορά. Το χε φαίνεται η πισίνα ή η ομάδα να τους 

κρατάει όλους σε αγωνία. Ο Άκης είχε δώσει την  τελική 

πάσα. Πανηγύρισε με τα πόδια να χτυπάνε το νερό και τα 

χέρια υψωμένα σε γροθιές. Ο παππούς με τη μαμά 

χειροκροτούσαν στην κερκίδα. Πιο πολύ χαιρόταν για την 

χαρά τους παρά για τη νίκη του. Η μεγάλη ομάδα έλειπε 

σε εκτός έδρα αγώνα και δεν ήταν εκεί να τον δουν. 

«Παππού, θέλω να πάμε κάπου» είπε μόλις έφυγαν. Ο 

Βασίλης δεν χρειάστηκε να σκεφτεί πολύ.  

«Ξέρω αγόρι μου, ξέρω.» 

Κρατώντας ένα λουλούδι στο ένα χέρι και τη μητέρα 

του από το άλλο, ανηφόρισαν για τον τάφο του μπαμπά. 

Στα τέσσερα χρόνια τους είχαν ειδοποιήσει για εκταφή, μα 

είχε καταφέρει να τον αγοράσει. Η νύφη του δεν θα 



 822 

άντεχε να ναι κει εκείνη την ώρα, και να δει τα οστά του 

άνδρα της να λάμπουν από την υγρασία του χώματος. 

Αγόρασε κι εκείνον της Σοφίας για να ναι μαζί όταν κι 

αυτός κλείσει τα μάτια. Ο Άκης στάθηκε μπροστά στο 

μαρμάρινο άνοιγμα, τράβηξε το τζάμι κι άφησε το 

μετάλλιο του δίπλα στον πατέρα του. 

«Μπαμπά, το πρώτο μου μετάλλιο. Για σένα.» 

Τότε η Μαρία ένιωσε το χέρι του να σφίγγει το δικό της. 

Το έσφιξε κι αυτή. Αναζήτησε με το άλλο εκείνο του 

παππού του. Ξεκίνησε ψιλοβρόχι στα μάτια τους  και 

βροχή στον ουρανό. Μέχρι να φτάσουν στο αυτοκίνητο 

είχαν γίνει μούσκεμα. Ένας νικητής, ένα μετάλλιο, ένα 

καλοριφέρ να τους ζεστάνει. 

Έφτασαν στο σπίτι κι η Μαρία άρχισε να φτιάχνει καφέ. 

Ο Άκης φαινόταν πιο σκεφτικός από ποτέ. Αμίλητος 

μπήκε στο μπάνιο. Η Μαρία άκουσε το νερό να τρέχει. 

Όταν τελείωσε, τον πρόλαβε με το μπουρνούζι στην 

πόρτα. Τα μάτια του ήταν κόκκινα, μα δεν ήταν σίγουρη 

αν έκλαψε ή ήταν από το αφρόλουτρο. Τον έπιασε από το 

πηγούνι και κούνησε το κεφάλι πέρα δώθε. 

«Νομίζω πως είναι ώρα, αφού πήρες το πρώτο σου 

μετάλλιο, να ξυριστείς και για πρώτη φορά.» 

 «Λες, μαμά;» Χαμογέλασε, με τον ίδιο τρόπο που 

χαμογελούσε ο πατέρας του. 



 823 

«Έλα μαζί μου.» Τον έστησε στο νιπτήρα και μπόρεσε 

να τον παρατηρήσει καλύτερα στο φως του μπάνιου: το 

πρώτο χνούδι χρύσιζε στο χείλος και το πηγούνι του· το 

ίδιο και στο πλατύ από τις προπονήσεις στήθος του. Τώρα 

χαμογέλασε εκείνη. Κατάφερε να ξυριστεί χωρίς να κοπεί 

πολλές φορές. Του έδωσε την κολώνια του πατέρα του. 

«Τίνος είναι αυτή;» 

«Του πατέρα σου. Την φύλαξα για αυτή τη στιγμή.» 

Έριξε λίγη στα χέρια του και πέρασε τα κοκκινισμένα 

μάγουλά του. 

«Α, τσούζει!» 

Όταν ήρθε στο σαλόνι, άφηνε πίσω του μια μεθυστική 

μυρωδιά. Η Μαρία έκλεισε τα μάτια και άφησε τα 

πνευμόνια της να ρουφήξουν όσο πιο πολλή μπορούσαν. 

Η φωνή του γιου της την επανάφερε στη πραγματικότητα. 

«Μαμά, μια χάρη θέλω…» 

«Σε ακούω, αγόρι μου.» 

«Θέλω να μου μιλήσεις για τον μπαμπά.» 

«Τι θέλεις να μάθεις;» 

«Πες μου ο, τι θες! Τα πάντα!» Της έπιασε το χέρι και 

κάθισε δίπλα της.  Κι η Μαρία ξετύλιξε το κουβάρι των 

αναμνήσεων της, πήρε τα λόγια για βελόνες κι έπλεξε τον 

άνδρα της μεταξωτό υφαντό στα μάτια του γιου τους. Του 

είπε τα πάντα: πως γνωρίστηκαν, πως παντρευτήκαν, πως 



 824 

ήταν, πως φερόταν. Για το ποτάμι, για το φλάουτο, για τον 

παππού το ναυτικό, για την κρυφή σπηλιά στην παραλία. 

Όταν πια είχε σωθεί το νήμα, τα μάτια και των δύο ήταν 

υγρά. 

«Αύριο θα ρωτήσω τον παππού και τον Χρήστο να μου 

πουν κι άλλα» είπε με τρεμάμενη φωνή. 

«Ωραία, άντε να φάμε!»  

«Ας καθίσουμε λίγο έτσι» πρότεινε και κράτησε το χέρι 

της και με τα δυο δικά του. Δεν του αρνήθηκε. Και ήρθε η 

ώρα τα χέρια που τον πρωτοκράτησαν, τον νανούρισαν, 

τον μεγάλωσαν, να ανοίξουν όσο μπορούσαν για να τον 

κλείσουν μέσα τους πρώτα φοιτητή, μετά φαντάρο και στο 

τέλος αρχηγό στην ομάδα. Τα ίδια χέρια έκλεισαν στόμα 

και μύτη από μια άσχημη ανάμνηση που ξαναζωντάνευε, 

όταν άκουσε πως τον είχαν καλέσει στην Εθνική ομάδα. 

Τον έστειλε με το λεωφορείο, απαράβατος όρος. Και ήρθε 

η ώρα τους να ξανανοίξουν σαν φτερά για να μπει μέσα 

τους πρώτα η νύφη της και μετά τα εγγόνια της. Χέρια 

που γερνούσαν ανοίγοντας και κλείνοντας το μοναχοπαίδι 

της, μάτια που θόλωσαν να τον βλέπουν να μεγαλώνει και 

να κάνει τη δική του οικογένεια, κορμί που κύρτωσε πάνω 

από βιβλία και μαθήματα να μην του λείψει τίποτα. 

Κοιτούσε τις ανοικτές τις παλάμες στο φως του ήλιου. 

Οι φλέβες είχαν φουσκώσει, το δέρμα ζαρώσει, τα 



 825 

δάχτυλα παραμορφωθεί από τα χρόνια. Το μόνο που έμενε 

ίδιο ήταν η βέρα στο αριστερό της χέρι. Την βέρα του 

άνδρα της την είχε δώσει στον γιο της. Άλλαξαν μόνο το 

όνομα της νύφης και την ημερομηνία. Κοιτούσε τα χέρια 

που πάλεψαν σαράντα χρόνια για μια υπόσχεση. Έτριψε 

τα λιπόσαρκα μπράτσα της περιμένοντας το γιο της να 

περάσει μετά το κλείσιμο της εταιρείας. Ο παππούς την 

είχε κληροδοτήσει σε αυτόν και την ανέλαβε μόλις 

απολύθηκε από το στρατό. Κανείς θείος ή η θεία Μαρίνα 

δεν έφεραν αντίρρηση. Είχαν τις δουλειές τους. 

Στην πόλη πια δεν έμενε κανείς. Η μητέρα της πέθανε 

όταν ο Άκης πήγαινε Δευτέρα Γυμνασίου, ξαφνικά στον 

ύπνο της και τα αδέρφια της, ο ένας αστυνόμος κι ο άλλος 

στρατιωτικός, υπηρέτησαν σε άλλες περιοχές κι έμειναν 

εκεί. Ο παππούς Βασίλης εμφάνισε πολλά προβλήματα 

και τους «άφησε» τη μέρα που ο Άκης έδινε το τελευταίο 

μάθημα για τις Πανελλήνιες. Έτρεξε να τον δει μα δεν 

πρόλαβε. Τα δάκρυα που έχυσε θα γέμισαν μια πισίνα. 

Τρεις μέρες έκανε να φάει και να βγει από το δωμάτιο 

του. Το παράπονο του ήταν πως δεν πρόλαβε να του πει 

μια τελευταία λέξη. «Να προσέχεις το παιδί, Μαρία» ήταν 

οι δικές του. Τον έθαψαν μαζί με τη γιαγιά Σοφία, μαζί 

στη ζωή, μαζί και στο θάνατο. Ο θείος Γιάννης είχε πάρει 

μετάθεση στην πόλη της γυναίκας του και ο θείος 



 826 

Αλέξανδρος έμενε με την οικογένεια του στην άλλη άκρη 

της χώρας. Συνταξιούχοι κι οι δυο, έσμιγαν μόνο σε 

γάμους και κηδείες. Η θεία Μαρίνα έμενε στη Σουηδία· 

είχε παντρευτεί έναν πιλότο που πετούσαν μαζί. 

Ο Χρήστος είχε παντρευτεί την Νικολέτα, μια 

συναθλήτρια του και είχαν ήδη δύο παιδιά. Επέμενε να 

ονομάσει το ένα με τα ονόματα του παλιού του φίλου, μα 

η Μαρία αντέτεινε πως ένα παιδί αρκούσε· έδωσε το 

όνομα του επίσης πρόωρα χαμένου πατέρα του, μα το 

φώναζε Άκη. Ο Γιώργος με τον Κυριάκο πήραν 

μεταγραφή σε μεγάλες ομάδες- ο Γιώργος μάλιστα στο 

εξωτερικό-, συμμετείχαν και στην Εθνική ομάδα. Αρχηγός 

της ομάδας ήταν πλέον ο γιος του Χρήστου και της Βάσως 

από το χωριό, που τόσο ήθελε να μάθει πόλο και τα 

κατάφερε. 

Ο Άργος πέθανε μια μέρα πριν κλείσουν δέκα χρόνια 

από την ημέρα του θανάτου του Άκη, με τον ίδιο ακριβώς 

τρόπο που περιγράφει ο Όμηρος στην Οδύσσεια: περίμενε 

τον Άκη να γυρίσει από τη προπόνηση, σηκώθηκε στα δυο 

του πόδια, έκανε χαρές και ξεψύχησε ήρεμα στα χέρια 

του. 

Την αναδρομή στο παρελθόν διέκοψαν δυο μικροί 

σίφουνες που μπήκαν στο σαλόνι. Ο μικρός Βασίλης κι η 

μεγαλύτερη κατά δύο χρόνια Δήμητρα- είχε το όνομά του 



 827 

παππού της, του καπετάνιου- πετάχτηκαν σαν αιλουροειδή 

στην ποδιά της γιαγιάς τους. Τα αγκάλιασε τρυφερά κι ας 

πονούσαν οι αρθρώσεις των δακτύλων της. 

«Γιαγιά, κοίτα! Μας έκανα ζωγραφιά!» Το κορίτσι 

έδειχνε μια λευκή κόλλα με πέντε καρικατούρες και 

πολλά λουλούδια γύρω τους, ο μπαμπάς, η μαμά, η γιαγιά 

και τα παιδιά. Θυμήθηκε τις δικές της ζωγραφιές που 

ταξίδεψαν ως την άκρη του κόσμου. Η νύφη της είχε 

μαγειρέψει, κάθισαν, έφαγαν ,έπαιξαν, είπαν παλιές 

ιστορίες κι ο Άκης είπε πως θα περνούσε αύριο να την 

πάρει για μια βόλτα. Δεν της είπε που. Είχε ανακαλύψει το 

σημείο στο ποτάμι που είχαν πάει με τον πατέρα του και 

ήθελε να της κάνει έκπληξη. Εκείνη είχε δείξει παλιότερα 

τη σπηλιά στον Άκη και πήγε τη γυναίκα του για φαγητό 

και για μπάνιο. 

«Α, μητέρα! Ζητάνε να πουλήσω τη μηχανή του πατέρα. 

Είναι αντίκα πια. Δίνουν πολλά.» Η ματιά της δεν του 

άφησε περιθώριακι ο γιος της χαμήλωσε το βλέμμα με μια 

δόση ντροπής.  «Εντάξει, θα την αφήσω στο υπόγειο.» 

Αποκοιμήθηκε με τα χέρια στο στήθος και τη βέρα της 

να λάμπει χρυσή κι ασημένια στο ολόγιομο φεγγάρι. 

Πετάχτηκε στον ύπνο της έντρομη, με έναν έντονο πόνο 

στο στήθος. Ίσα που πήρε τον Άκη τηλέφωνο· είχε δικό 

του κλειδί κι άνοιξε. Πρόλαβε να τον δει να τρέχει με 



 828 

ανοικτά χέρια προς το μέρος της, προσπάθησε να απλώσει 

τα δικά της, πριν ανοιγοκλείσει δυο φορές τα μάτια της 

και την τρίτη βρεθεί να ταξιδεύει σε ένα ζεστό φως. 

Τα χέρια της έμειναν μετέωρα και τα έπιασε ο γιος της 

προτού πέσουν άψυχα στο σεντόνι. Τα μάτια της είχαν 

παραμείνει ανοικτά, καρφωμένα στο άνοιγμα της πόρτας, 

που πριν λίγο βρισκόταν ο Άκης. Τουλάχιστον δεν έφυγε 

μόνη, τον είδε να έρχεται. Της έκλεισε τα βλέφαρα, 

ακούμπησε το αυτί στο στήθος, μα η καρδιά είχε πάψει να 

χτυπάει. Αγκάλιασε το κορμί που είχε μεγαλώσει μέσα 

του και πάνω του, φίλησε τα χέρια που τον ανάθρεψαν. 

Έμεινε λίγη ώρα μαζί της χωρίς να πάρει κανέναν 

τηλέφωνο, οι δυο τους μόνο, έτσι όπως ήταν σε όλη του 

τη ζωή. 

«Στο καλό μαμά…Πες στο μπαμπά ότι τον αγαπώ!» 

Κι η Μαρία έκλεισε το δικό της κύκλο, ντύθηκε τα καλά 

της και κίνησε να βρει τον αγαπημένο της, που τόσο 

περίμενε να ξανασμίξει, να του παίξει φλάουτο στα 

ποτάμια του ουρανού. Κάπου μακριά άστραψαν μαύρα 

σύννεφα· την ημέρα της ταφής έβρεχε και ήρθε η σειρά 

της να τη σκεπάσει υγρό χώμα, δίπλα στον άνδρα της. Την 

έθαψε ο γιος της μόνος του, δεν άφησε κανέναν να 

πλησιάσει. Μετά πέταξε το φτυάρι κι έφυγε, σαν τον 

παππού του μια παρόμοια μέρα. 



 829 

 

 

ΧΟΥΔΕΤΣΙ ΗΡΑΚΛΕΙΟΥ 

ΜΑΙΟΣ 2013- ΜΑΡΤΙΟΣ 2014 

 

 

 

 

 

 



 830 



 831 

 



 832 

 

 

 

 

 

 

 

 

 

 

 

 

 

ISBN: 978-960-93-7405-7 

νέο e-book  

 

 

 

 

 

24grammata.com 

σειρά: εν καινώ, αρ. σειράς: 135  

http://www.24grammata.com/
http://www.24grammata.com/

