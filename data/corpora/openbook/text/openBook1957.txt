














































μια εικόνα... χίλιες λέξεις


µια εικόνα...
χίλιες λέξεις



µια εικόνα...χίλιες λέξεις

α΄ τόµος

(συλλογικό έργο)

ISBN: 978-618-81129-8-8
© το βιβλίο
Θεσσαλονίκη, 2014

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης
επιμέλεια κειμένων: το βιβλίο

e-mail: chldimos@gmail.com
kthermoyiannis@outlook.com

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων μια εικόνα... χίλιες λέξεις διανέμεται

ελεύθερα στο διαδίκτυο με άδεια Creative Commons. Η ανα-
φορά του ονόματος των διηγηματογράφων και του ιστότοπου
τοβιβλίο.net είναι υποχρεωτική και το έργο διατίθεται μόνο
για μη εμπορική χρήση. 

Επιτρέπεται ελεύθερα η αναδημοσίευση διηγημάτων και η
αποσπασματική παρουσίαση της συλλογής με την προϋπό-
θεση αναφοράς προέλευσης και δημιουργών.



µια εικόνα...χίλιες λέξεις

α΄ τόµος
μία πρωτοβουλία από

ISBN: 978-618-81129-8-8

2014



4

τοβιβλίο.net

στη δράση συμμετείχαν
με διηγήματα και ποιήματα οι :

Νικολέττα Αλεξανδρή | Μηλέβα Αναστασιάδου
Βάσω Αποστολοπούλου | Ελισάβετ Αρκολάκη
Μάριος Βασιλόπουλος | Δημήτρης Γιατρέλλης

Σπύρος Γλύκας | Εμμανουέλα Γουλιδάκη
Μαρία Γουλιδάκη | Δημήτρης Γραμμένος

Αναστασία Δασκαλάκου | Άννα Δεληγιάννη Τσιουλπά 
Καλλιόπη Δημητροπούλου | Γεωργία Δημητροπούλου 

Άννα Mαρία Ζαγοριανού | Βαγγέλης Θερμογιάννης 
Κώστας Θερμογιάννης | Γιώργος Ιατρίδης | Ελένη Ιωάννου

Γιάννης Καλαϊτζάκης | Χριστόφορος Κανδρεβάς 
Έλενα Καρανικολού | Εύα Κασιάρου | Ευαγγελία Κιντή

Ρούλα Κόζη | Γιάννης Κανδύλης | Μαριέττα Κόντου
Βίκυ Κοσμοπούλου  | Κωνσταντίνος Κοφινάς

Βασιλική Κρομμύδα | Ηλέκτρα Λαζάρ | Ελένη Λαμνάτου
Ευάγγελος Λελώνης | Γιώργος Μανταλιάς
Ειρηναίος Μαράκης | Πέρσα Μαρμαρινού

Ευγενία Μαυραγάνη | Σμαραγδή Μητροπούλου
Χάρης Μικελόπουλος | Αργυρώ Μπίστη | Ιωάννα Μπαλάφα

Χριστόφορος Παπαχαραλάμπους | Γιώργος Παυλίδης
Ιωάννης Πέρος | Μαριάνθη Πλειώνη | Άννα Ρουμελιώτη

Αναστασία Δασκαλάκου | Ελισάβετ Σαχινίδου
Ευάγγελος Σέργης | Παναγιώτης Σολακίδης

Στάθης Ταλιούρης | Χριστίνα Ταράτσα | Ρένα Τσαβαρή
Έρικα Τζαγκαράκη | Δήμητρα Τζελαλίδου

Μάχη Τζουγανάκη | Βαγγέλης Τσερεμέγκλης
Αθανάσιος Χαλβαντζής | Κυριάκος Χαλκόπουλος

Δήμος Χλωπτσιούδης | Ntina Dard



ΠΕΡΙΕΧΟΜΕΝΑ
Στρατιώτης Ιωάννης Ιωάννου

Σε βλέπω…

Οι φρουροί με τα μαύρα

Το συρματόπλεγμα της θυσίας

Αιμάτινο το δάκρυ…

Οι σκέψεις μου

Τελειώνω εδώ

Η δίκη

Σκουλήκια στο στόμα

Ο σοφός

Στη δύση των ονείρων 

Φοβάμαι

Ο καθρέπτης

Η μοναδική μύτη του κυρίου Ιππόλυτου Εξαρχόπουλου

Η ανάμνησή σου

Με τον ήλιο κόντρα

Φεγγαρότσαρκες

Ανεπίδεκτη… μαθήσεως

Λίγα τετραγωνικά ουρανού παρακαλώ…

Ζενίθ και Ναδίρ

Η χαραμάδα

Αφήστε με

Γκρι

Ήρθες ξανά

Πιο κοντά σου

Η προσπάθεια

Αντίο

Σελιδένια

Κάποιοι σε κάποιο βαγόνι

Η θάλασσα είναι… 

Η αποβάθρα

Σαν ασπρόμαυρη φωτογραφία

Ο κύριος κανένας

Είδα

7

13

17

25

33

37

41

43

49

55

59

65

67

71

77

79

85

87

91

95

99

107

107

111

113

115

119

123

125

131

139

143

149

155

5



6

τοβιβλίο.net

Μονά – ζυγά

Μοναξιά

Οι εμπειρίες πουλιά

Ο δρόμος του φεγγαριού 

Η σκάλα στο πηγάδι 

Ο άνθρωπος μας στο Παρίσι

Αρχέγονο πετράδι 

Ο φιλαράκος

Κύκνειο Άσμα 

Τα φώτα

Να χαθώ

Ας γελάσω

Ναρκαλιευτής

Λάθος διεύθυνση

Οι κλαδένιες νεράιδες

Το κυδώνι

Οι στιγμές

Άτιτλο

Καρέκλες ορφανές

Η φυγή

Ο κυρ-Βασίλης

Ο παλιάτσος Σακ

Το φτερωτό μαντίλι

Παραιτούμαι

Έγινα εγώ, εσύ

Ευτυχώς

Εαρινή πνοή

Το υποσυνείδητο!

Το πρώτο βράδυ

Ο φεγγίτης

Με ποιο κλειδί

Κλειδιά αστέγων

Της σκόνης

157

159

161

165

169

175

179

181

185

193

199

203

209

213

215

219

221

225

229

233

235

241

247

251

255

257

239

261

265

273

279

281

287



7

μια εικόνα... χίλιες λέξεις

Ο Ορέστης ο τολμηρός

ΛΕΝΑ Τ Οδός Καλλιδρομίου

Χορεύοντας στο φεγγάρι 

θραύσματα (Ι) 

Σαν το μετανάστη

Εγκατάλειψη

Πριν βγει ο ήλιος

Ο απολογισμός

θραύσματα (ΙΙ) 

Συρματοπλέγματα

Απογοήτευση

Κόρη του δάσους

Ποιητική μέθη

Η Πύλη

Γρήγορα

Η ζωή με κυνηγά

Η ψυχή του ανθρώπου

θραύσματα (ΙΙΙ)

Άδραξε την ημέρα

Το ταξίδι

Ο δρόμος

Μια βουτιά… μια ζωή 

Ψυχής Μονόλογοι 

Άφησα τα χρόνια

Αυτή η υπέροχη θάλασσα 

Τ’ ασημένια κλειδιά 

Απευθείας μετάδοση

Το δικό μας αντίο

Τριάντα τρία δάκρυα για εφτά ευχές

Άρωμα Καν...έλα 

Χλωμό φεγγάρι

Το μαχαίρι

Προσοχή. Ανάπαυση

289

297

307

309

311

315

319

323

329

331

335

337

341

343

349

351

353

359

361

363

367

375

381

389

391

395

397

403

407

413

417

421

423



8

τοβιβλίο.net



Στρατιώτης Ιωάννης Ιωάννου

-Στρατιώτης Ιωάννης Ιωάννου... Αιτούμαι πενθήμερη
άδεια...

-Μπα;... Ο λόγος;
-Προσωπικός...
-Και δε θα μας πεις το λόγο, Ιωάννου; Προηγούνται άλλοι

για άδεια... Θα ήθελα να ακούσω το λόγο που ζητάς άδεια.
Η μία σου αρβύλα είναι σχισμένη και χαμογελάει... Είσαι στην
πέννα ντυμένος, αλλά με τρύπιο άρβυλο... Πέντε μέρες φυ-
λακή με αιτιολογία αδιαφορίας στο υλικό που σου προσέ-
φερε ο στρατός και το κατέστρεψες. Συνέχισε όμως...

-Ανθυπίλαρχε, αιτούμαι πέντε μέρες άδειας και αποδέ-
χομαι τις πέντε μέρες φυλακής... Είναι προσωπικό το θέμα
μου... Δικαιούμαι άδεια... Τέσσερις μήνες ήμουν στα βουνά
με το άρμα σε ασκήσεις... Έχω το δικαίωμα να πάρω μια
άδεια... Μη με πιέζεις να σου πω το λόγο... απαιτώ... είναι
θέμα τιμής...

-Ναι ε;... Η γραβάτα σου δεν είναι καλά δεμένη... Τρεις
μέρες φυλακή ακόμα... Επιλοχία, γράφε. Άκου ο Κρητικός, ο
Χανιώτης, απαιτεί... απαιτεί και ήρθε ο Νότιος να τα βάλει με
τους Βόρειους... Ξέρεις πως με λένε εμένα, ρε; Παπαδόπουλο

9



με λένε και είμαι γέννημα θρέμμα Σαλονικιός... Μυρίζεις
απλυσιά... Πόσες μέρες έχεις να κάνεις μπάνιο, Ιωάννου;...
Γράψ’ του άλλες τέσσερις μέρες για βρωμιά... Συνέχισε ό-
μως... Μου αρέσουν τα άκρα διαλόγου... Αλήθεια, πόσες μέ-
ρες φυλακής έχεις αρπάξει σήμερα; 

-Κύριε ανθυπίλαρχε, αιτούμαι πέντε μέρες άδεια... Η φυ-
λακή δε με νοιάζει... όμως μη με σκοτώνεις και εσύ... Ευγε-
νικά ζητάω πέντε μέρες άδεια... Έχω φτάσει στα άκρα... Σε
τίμησα με το άρμα μου σε όλες τις ασκήσεις περιπλανώμε-
νος ακολουθώντας τις οδηγίες σου και σε έβγαλα ασπρο-
πρόσωπο... Έμαθα πως πήρες τιμές και συγχαρητήρια... Μια
χάρη σου ζητάω... Μόνο πέντε μέρες χωρίς οδοιπορικά... Πες
ναι γιατί είμαι στα άκρα. Ζητάω ευγενικά μια άδεια... Είναι
προσωπικό το θέμα μου ...

-Ρε, παλιομαλάκα Χανιώτη, δε θα πάρεις άδεια... Είσαι
αχώνευτος και παράταιρος με εμάς τους βόρειους... Από την
αρχή δε σε χώνεψα... αλλά είσαι μάγκας; Απόδειξέ μου πως
είσαι πιο μάγκας από εμάς, γαλανομάτη, και αν αποδείξεις
πως το αξίζεις τότε θα πάρεις άδεια ...

-Να μιλήσουμε αντρίκια, ανθυπίλαρχε;
-Λέγε... δέχομαι την πρόκληση... Λες να σε φοβηθώ;
-Βρέχει ωραίο χιονόνερο... Ας γδυθούμε εντελώς... Πάμε

για κάμψεις... Όμως δεν θέλω μόνο εσένα αλλά και όλους
τους άλλους να μας ακολουθήσουν... Γδύνομαι ...

-Με προκαλείς, παλιομαλάκα;... Μέσα... Όλα για όλα!...
Γδυθείτε και οι υπόλοιποι... Ας αποδείξουμε πως είμαστε
μάγκες... Και μετά; Όσοι δεν αντέξουν, ας αποχωρήσουν...
Θέλω μόνο μάγκες... Θα μετανιώσεις που με προκάλεσες,
ηλίθιε, όπως και όλους μας! Παίζουμε άντρας προς άντρα...
Δώσε εντολές... Θα σε σκίσω, Χανιώτη, με την ομάδα μου!...

-Μέσα είμαι... Δίνω εντολές... Πατάμε στο χαλίκι με δύ-
ναμη με δυνατούς βηματισμούς... Θέλω να ματώσουν τα
κάτω άκρα... Δίνω εντολή! Εν, δυο, εν, δυο Θέλω να ματώ-

10

τοβιβλίο.net



σουμε!... Ανθυπίλαρχε, κλέβεις... Κάνεις πως πατάς το χαλίκι
αλλά είσαι σαν πουτάνα σε κάθε πάτημα... Καριόλη, θα σε
σκίσω! Πάμε πουσάπς. Έχεις το ρεκόρ, είπες;... Μέσα. Αλλά
θα παίξουμε με το ένα χέρι... Πάμε μαζί... Κρυώνεις... Αισθά-
νεσαι μικρός απέναντί μου όπως και όλοι οι άλλοι... Σοβαρευ-
τήκατε, ε;... Οι περισσότεροι αποχώρησαν... Ανθυπίλαρχε, ας
παίξουμε οι δύο μας. Βλέπεις τα όρια του στρατοπέδου;...
Μπορείς να αποδράσεις;... Εγώ ναι... Μπορείς να πιάσεις το
αγκαθόσυρμα; Μέσα είσαι;... πάμε... Γιατί δεν με ακολουθείς
με σίγουρα βήματα;... Πονάνε τα πόδια σου και κρυώνεις, ε;...
Φτάσαμε στο συρματόπλεγμα... Πω πω, έκφραση που έχεις...
Είσαι πεισματάρης, ε; Θα σε σκίσω, παλιομαλάκα, και μάλιστα
με χαμόγελο... Παίζουμε το παιχνίδι του Βόρειου και του Νό-
τιου... Ζεσταίνομαι πολύ αν και είμαι ολόγυμνος. Εσύ γιατί
τρέμεις; Πιάσε το συρματόπλεγμα όπως θα το πιάσω και
εγώ... Σφίξ’ το γερά στο χέρι σου... Πολύ γερά μέχρι να ματώ-
σει... Σκέψου μια οπτασία που λάτρεψες και σε πούλησε...
Πόσο πολύ βαθιά θα έμπηγες την παλάμη σου στα αγκάθια;...
Κλείσε τα μάτια σου... Το ίδιο κάνω και εγώ. Τι με κοιτάς, πα-
λιομαλάκα ανθυπίλαρχε;... Δεν ξέρεις από έρωτα μάλλον ή
υπήρξες ανάξιος για αυτόν... Με πούλησε η πουτάνα και δεν
πουλιέμαι εύκολα... Έχω ξεκαθάρισμα λογαριασμών μαζί
της... Θέλω πέντε μέρες άδεια αλλιώς θα σπάσω τα συρμα-
τοπλέγματα... Μάτωσες, ανθυπίλαρχε;... Με κοιτάς και κλαις;
Σε κοιτάω και ξεσπάω σε κλάματα και εγώ... Κοίτα τις παλάμες
μου πόσο ματωμένες είναι...

-Ρεμάλι Χανιώτη, δεν θέλω να μάθει κανένας πόσο πό-
νεσα... Αντέχω, ρε!... Λες να πονάω;... Πάμε βάδην με δύ-
ναμη!... Θέλω να ματώσουμε... Σφίξε το συρματόπλεγμα,
ρε!... Ζεσταίνομαι στο χιονόνερο... όλα ή τίποτα, παλιοκαρ-
γιόλη Χανιώτη,... Εκατό μέρες φυλακή, ρε!... Είμαι μάγκας,
ακούς;;; Με γάμησες... γιατί μου ξύπνησες το παρελθόν; Παί-
ζουμε στα ίσα αλήτη... Φύγε, ρε!... Σπάσε τα σύρματα... Φύγε,

11

μια εικόνα... χίλιες λέξεις



βρες την... Δεν θα πάρεις άδεια από μένα αλλά όσο και αν
λείψεις από το στρατόπεδο για το ξεκαθάρισμα του έρωτά
σου να ξέρεις πως πάντα θα είσαι παρών... Αλήτη Χανιώτη,
ντύσου και φύγε, βρες την... Τι λες όμως, πάμε βάδην επί γο-
νάτων στο χαλίκι;... Αντέχεις, ρε;

-Παλιομαλάκα ανθυπίλαρχε, πάμε επί γονάτων... Ματώ-
νουμε... ματώνουμε, αλλά σπάμε τα συρματοπλέγματα του
έρωτα χωρίς να πονάμε... Σε πάω, μάγκα μου... Ο έρωτας δεν
ξεχωρίζει τους βόρειους και τους νότιους... Ίσως γιατί ο έρω-
τας δεν έχει σύνορα... Προχωράμε...

Γιάννης Καλαϊτζάκης

12

τοβιβλίο.net



13

μια εικόνα... χίλιες λέξεις



14

τοβιβλίο.net



Σε βλέπω...

Σε βλέπω...
Σε βλέπω, κι ας είσαι τόσο μακριά νιώθω ότι είσαι μια αγ-

καλιά κοντά μου αλλά και πάλι δεν σε φτάνω... σε χάνω!!!
Στέκεσαι απέναντί μου και με κοιτάς ανέκφραστη χωρίς

ίχνος ζωής επάνω σου κι εγώ προσπαθώ σκαλοπάτι σκαλο-
πάτι να τελειώσω την ατέρμονη διαδρομή να σε αγγίξω έ-
στω για λίγο να νιώσω όσα μπορεί αυτό το παγωμένο βλέμ-
μα να χαρίσει...

Σε βλέπω αλλά όσο κοντά κι αν φτάσω, πετάς σαν ελεύ-
θερο πουλί στον ουρανό σα να μην θέλεις ποτέ να γίνουμε
ένα... Ακόμα και σε λίγες στιγμές που ξαποσταίνεις πάνω μου
γίνεσαι χίλια κομμάτια και πετάς μακριά, σα να μην είχες
κάπου αλλού να γύρεις το κορμί σου να βρεις σκιά, αλλά δεν
είχα φύλλα να σου δώσω...

Σε βλέπω εκεί ολόγιομη να λάμπεις, αλλά καμιά ηλια-
χτίδα σου να μην με χτυπά, ένα ισχνό φως μονάχα στα μάτια
μου από την απέραντη λάμψη σου μου δίνει ελπίδα αλλά και
πάλι χάνεσαι στην σκοτεινή πλευρά της ψυχής μου!!!

Πες μου γιατί να σε βλέπω και να μην σε αγγίζω, να μην
σε ακούω, να μην σου μιλάω;

Όλα μέσα μου πλέον σπαράζουν σε ένα γκρίζο τοπίο
που προσπαθώ να αλλάξω χωρίς να είσαι δίπλα μου σα να

15

μια εικόνα... χίλιες λέξεις



είσαι εχθρός μου.
Τι έχω κάνει για να μην σε αξίζω;
Τι έχω κάνει κι απλώς σε βλέπω;
Έχεις υψώσει φράγματα τόσο δυνατά που και ο πιο ισχυ-

ρός θα μάτωνε στο πέρασμα τους, αλλά και πάλι σε ανάξιους
χαρίζεις το κορμί σου και τους γεμίζεις ηδονή και ατελείωτα
όνειρα.

Στιγμές χαράς που σε μια στιγμή τις παίρνεις πίσω και
προσφέρεις με περισσή λαγνεία πόνο και μιζέρια χασκογε-
λώντας όλο υπερηφάνεια! Προσφέρεις ένα λευκό περιστέρι
και δέκα κοράκια στο πέρασμά σου απλά για διασκέδαση...

Σε βλέπω ακόμα και όταν ψάχνω μια αγκαλιά να χαθώ
μέσα της να μην σε θυμάμαι που είσαι εκεί δείχνοντάς μου
το δρόμο να φύγω μακριά γιατί απλά δεν αξίζω ούτε μια αγ-
καλιά ούτε ένα δάκρυ ένα χάδι...

Κάποια παιδιά ανέμελα και ανέγγιχτα από εσένα σε φώ-
ναξαν με το όνομά σου... ευτυχία!!!

Εκείνα δεν σε βλέπαν, όπως εγώ, εκείνα δεν σε ένιωθαν
όπως εγώ, γιατί εκείνα δεν είχες τη δύναμη ή την αναίδεια
να τα αγγίξεις...

Εγώ σε βλέπω... βλέπω στα άδυτα της μαύρης σου
ψυχής και ξέρω ότι σου έχουν δώσει λάθος όνομα... Κάποια
μέρα θα σε αγγίξω, αλλά τότε θα σε εγκλωβίσω μέσα στο
δικό σου είναι...

Γιατί τότε επιτέλους θα βλέπω!!!

Ευάγγελος Λελώνης

16

τοβιβλίο.net



17



18

τοβιβλίο.net



Οι φρουροί µε τα µαύρα

Είχε χρόνια ολόκληρα να βρεθεί σε κείνη την περιοχή.
Πενήντα τόσα χρόνια. Τίποτα δεν είχε αλλάξει.

Πως τούτο το ύψωμα είχε ξεφύγει από το όργιο της ανοι-
κοδόμησης;

Τώρα μέσα από το αμάξι του, σταματημένος στο έρημο
κακοτράχαλο δρομάκι κοιτούσε με κάποια ικανοποίηση το
σημείο όπου είχε κρύψει κι εξαφανίσει τα ίχνη του εγκλήμα-
τός του.

Τη θυμόταν εκείνη τη νύχτα. Ήταν το πρώτο του έγ-
κλημα και τα πειστήρια καλά κρυμμένα.

Άνοιξε την πόρτα και βγήκε. Έκανε λίγη ψύχρα. Ακούμ-
πησε στο καπό και κοίταξε απέναντι. Τώρα πάντως που
έβλεπε το τοπίο, πρόσεξε ότι κάτι είχε αλλάξει τελικά.

Δεν υπήρχε μονάχα το χοντρό κυλινδρικό κούτσουρο,
απομεινάρι του γέρικου δέντρου που είχε κοπεί εκείνα τα
χρόνια της νιότης του. Μερικά μέτρα πιο πέρα ήταν τώρα
ένα μαυριδερό δέντρο με διχαλωτό κορμό που τα στεγνά
γυμνά κλαδιά του μοιάζαν σαν κοκαλιασμένα δάχτυλα που
ικέτευαν. Πότε να φύτρωσε άραγε;

Ησυχία. Τίποτα δεν κουνιόταν. Εκείνος πήγαινε να ξεθά-
ψει το πρώτο του θύμα. Ήταν απλά, ένα ταξίδι στο παρελ-
θόν. Τα βήματά του τον πήγαιναν μπροστά, ο νους του όμως

19

μια εικόνα... χίλιες λέξεις



έτρεχε πίσω στο χρόνο.
Πού να ήταν άραγε τώρα η Ναταλία; Τόσες δεκαετίες

μετά, και το πρόσωπο με το σταρένιο δέρμα, τα μεγάλα λίγο
σχιστά μάτια, τα χείλη που όταν χαμογελούσαν η καρδιά του
γινόταν κομμάτια από νεανικό έρωτα, ήταν ακόμη εκεί,
βαθιά στη σκέψη του. Πόσες φορές είχε τότε θελήσει απλώς
να χαϊδέψει τα μαύρα μακριά κυματιστά μαλλιά της. Δεν τόλ-
μησε όμως ποτέ να το κάνει.

Εκείνη είχε έρθει στην γειτονιά τους όταν αυτός είχε
κλείσει πια τα δεκαέξι. Η αθώα τότε νεανική του καρδιά,
έμαθε τι σημαίνει να ταλανίζεσαι από το γλυκό σαράκι της
πρώτης αγάπης.

Η Ναταλία καταλάβαινε τι ένιωθε για κείνη κι ανταπο-
κρινόταν με ματιές όλο νόημα και κρυφά χαμόγελα. Μερικές
φορές δήθεν φευγαλέα ακουμπούσε το χέρι της στο δικό
του, κάνοντάς το να ανατριχιάζει.

Ένα βράδυ, έξω, στον κήπο του πατρικού της, εκεί που
κουβέντιαζαν κι αυτός ανάσαινε το κοριτσίστικο άρωμα του
κορμιού της, εκείνη πλησίασε αργά το πρόσωπό της στο
δικό του και τον φίλησε στα χείλη.

Την ίδια όμως στιγμή που εκείνος έλιωνε από τη γλύκα
του φιλιού της, ένα βροντερό γάβγισμα από το απέναντι
σπίτι την έκανε να τον αφήσει φοβισμένη και να φύγει τρέ-
χοντας προς την εξώπορτα. Όταν έφτασε εκεί, στάθηκε, γύ-
ρισε, τον κοίταξε και είπε με σοβαρό ύφος:

«Αν με αγαπάς, πρέπει να το αποδείξεις. Μ’ αγαπάς;»
Εκείνος δεν είχε φωνή να της απαντήσει. Μόνο κούνησε

με έμφαση το κεφάλι του πολλές φορές.
«Τότε πρέπει να σκοτώσεις αυτό το κοπρόσκυλο!» είπε

η Ναταλία και χάθηκε μέσα στο σπίτι.
Ήταν πρώτη εντολή για εκτέλεση. Ακολούθησαν στην

ζωή του και άλλες. Καμιά όμως, όσο καλοπληρωμένη κι αν
ήταν, δεν είχε την αξία αυτής κι ας ήταν άνθρωποι οι επόμε-

20

τοβιβλίο.net



νοι στόχοι του.
Τώρα προχωρώντας προς το κολόβωμα του δέντρου,

κοίταζε παράλληλα και το άλλο δίπλα. Μα πόσο στεγνό
ήταν. Σαν καμένο έμοιαζε. Ούτε ένα πουλί δεν καθόταν στα
μαύρα του κλαδιά. 

Θυμόταν τώρα πως είχε καταφέρει να κλέψει τότε το κυ-
νηγετικό όπλο του πατέρα του από το παλιό σεντούκι. Για
μέρες το είχε κρυμμένο έξω σε μια παράγκα με διάφορα ερ-
γαλεία. Ήξερε να το χρησιμοποιεί αφού ο μπαμπάς του τον
είχε πάρει μαζί του μερικές φορές για κυνήγι και είχε ρίξει
μερικές ντουφεκιές σε λαγούς ή μπεκάτσες. Ήξερε να το
χρησιμοποιεί.

Παραφύλαγε τα βράδια να δει πότε οι γείτονες με το
σκύλο θα έλειπαν για να πλησιάσει. Ο σκύλος εκείνον ποτέ
δεν τον γαύγιζε. Κουνούσε μάλιστα την ουρά του φιλικά
όποτε τον έβλεπε να περνάει. 

Κρίμα το ζωντανό! Εκείνη όμως είχε διατάξει: «Σκότωσέ
τον, αν μ’ αγαπάς!»

Ένα χειμωνιάτικο βράδυ που οι γείτονες, ένα ηλικιωμένο
ζευγάρι, μπήκαν στο αγροτικό τους αμάξι και έφυγαν, εκεί-
νος πλησίασε στην αυλή τους. Κρατούσε το όπλο του μπα-
μπά του και μια τσάπα που την άφησε κάτω. Σφύριξε μια φο-
ρά. Ο σκύλος τον άκουσε και ήρθε στο φράχτη κουνώντας
την ουρά του με παιχνιδιάρικη διάθεση.

Δεν ήταν κανένα μικρό σκυλάκι. Μπασταρδεμένο λυκό-
σκυλο ήταν. Έβαλε το χέρι του ανάμεσα από κάγκελα και του
χάιδευε απαλά το κεφάλι ψιθυρίζοντάς του:

«Καλόοοο σκυλάαακι...».
Αργά αργά σήκωσε το όπλο και την στιγμή που το ζώο

είχε χαμηλωμένο το κεφάλι, το ακούμπησε πάνω του και πά-
τησε την σκανδάλη. Ένα μουντό μπαμ ακούστηκε και το
σκυλί έπεσε νεκρό στο χώμα.

Έμεινε για λίγο ακίνητος. Όλα ήταν ήσυχα. Μάλλον δεν

21

μια εικόνα... χίλιες λέξεις



ακούστηκε η ντουφεκιά. Εκείνη την στιγμή δεν ένιωθε απο-
λύτως τίποτα. Είχε μια δουλειά να τελειώσει. Είχε κάτι να
αποδείξει.

Μπήκε στην αυλή των γειτόνων, κλώτσησε τον σκύλο.
Καμία αντίδραση. Έσκυψε να δει αν υπήρχε αίμα στο έδα-
φος. Κάτι σταγόνες μόνο. Τις ανακάτεψε με λίγο χώμα από
ένα παρτέρι δίπλα. Ύστερα πήρε να σέρνει τον σκύλο με
προσοχή. Ερημιά παντού. Κάθε τόσο κρυβόταν πίσω από
θάμνους και αφουγκραζόταν. Κατάφερε σιγά-σιγά να φτάσει
εκεί σε κείνο το κομμένο δέντρο. Έσκαψε γρήγορα-γρήγορα
μια λακκούβα και έριξε το πτώμα του σκύλου μέσα. Το σκέ-
πασε καλά με χώμα και το πατίκωσε πηδώντας πάνω του.
Στην επιστροφή πρόσεξε να εξαφανίσει τα ίχνη του σουρ-
σίματος στο έδαφος χρησιμοποιώντας κλαδιά.

Την άλλη μέρα το πρωί περίμενε να βγει η Ναταλία από
το σπίτι. Μόλις την είδε, την πλησίασε και της είπε με ύφος
σοβαρό:

«Εντάξει! Το ‘κανα!»
Της περιέγραψε, πώς το έκανε και πού το έθαψε.
Εκείνη χαμογέλασε αυτάρεσκα και ψιθύρισε:
«Απόψε!»
Εκείνο το βράδυ σε ένα εγκαταλειμμένο καλυβάκι στις

παρυφές του χωριού, η Ναταλία έγινε γυναίκα, εκείνος άν-
τρας. Ένα δολοφονημένο σκυλί τους είχε ενώσει.

Ήταν η τελευταία φορά που είδε τη ναταλία! 
Τώρα φτάνοντας στον κολοβωμένο κορμό του δέντρου,

εντυπωσιάστηκε που θυμόταν πού είχε θάψει τον σκύλο.
Έσκυψε και άρχισε να σκάβει. Σε λίγο, τα τριμμένα κιτρινι-
σμένα κόκαλα του ζώου αναφαίνονταν, όταν ένας παράξε-
νος θόρυβος ακούστηκε από πίσω. Γύρισε και κοίταξε. Όλο
το οπτικό του πεδίο καλύπτονταν από ένα μαύρο σύννεφο.
Κοράκια, εκατοντάδες κοράκια ήρθαν πετώντας ορμητικά
και κάθισαν στα λεπτά κλαδιά του μαυριδερού δέντρου που

22

τοβιβλίο.net



τώρα ζωντάνεψε από τα κρωξίματα. Όταν ήρθε και το τε-
λευταίο, όλα ησύχασαν και κάρφωσαν τα κατάμαυρα μάτια
τους πάνω του. Είχε μείνει άφωνος και τα κοίταζε να... τον
κοιτάζουν. Υπήρχε κάτι σαν απειλή σε κείνο το βλέμμα.

Άφησε τη τσάπα να πέσει μέσα στο τάφο του σκύλου.
Ένα κρατς ακούστηκε και τότε όλα τα μαύρα πουλιά όρμη-
σαν μανιασμένα πάνω του. Έπεσε νιώθοντας τα ράμφη τους
να τον τρυπάνε.

Εκεί στη βάση του κολοβωμένου δέντρου πρόλαβε πριν
τον σκεπάσουν τελείως τα πουλιά, να διαβάσει κάτι που είχε
χαραχτεί.

«ΛΥΠΑΜΑΙ ΠΟΛΥ». Και από κάτω η υπογραφή: «Νατα-
λία» και μια ημερομηνία.

Εκείνη ήταν εκεί λίγες μέρες πριν. Εκείνος; Εκεί, στον
τάφο με τον σκύλο.

Χριστόφορος Παπαχαραλάμπους

23

μια εικόνα... χίλιες λέξεις



24

τοβιβλίο.net



Θυµάσαι

Θυμάσαι εκείνη τη βραδιά
ποτάμι η φλόγα στην καρδιά
και τα κορμιά
δεμένα με σχοινιά.
Θυμάσαι εκείνη τη βραδιά
αιώνια λόγια αγάπης στη βροχή
ζεστά φιλιά, όνειρα δειλά.
Τ’ ολόγεμο φεγγάρι να βγει
γυρεύει πάλι
μέσα από της μοναξιάς τη ζάλη.
Μια φωνή στο βάθος ηχεί
μια καρδιά ψυχορραγεί
μια πληγή αιμορραγεί.
Αν θες να ‘ρθώ
Φτερά τα χέρια θα γενούν
αγάπη τα κύματα θα τραγουδούν
σύννεφα μορφές στον ουρανό
θα σμίξουν.

Εύα Κασιάρου

25

μια εικόνα... χίλιες λέξεις



26

τοβιβλίο.net



Το συρµατόπλεγµα της θυσίας

Σε κάθε αναπνοή ένιωθα την ανάγκη να σε μυρίζω. Σε
κάθε μου βήμα ήσουν η ανάγκη να ζω. Δεν ήθελα ποτέ να
σε χάσω... Δεν με ένοιαζε η "φυλακή μου", ήταν το μοναδικό
δικό μου πράγμα μετά από σένα απ’ τη μέρα που γεννήθηκα.
Δεν είχα πολλά ανάγκη μόνο την αληθινή σου αγάπη, αυτή
την μοναδική και ανιδιοτελή αγάπη που είχα και εγώ για
σένα. Όταν σε έβλεπα δακρυσμένο, όταν σε έβλεπα να περ-
πατάς με σκυφτό το κεφάλι και να καπνίζεις με μανία, παρα-
καλούσα το Θεό να σου λύσει τα προβλήματά σου και να
πάρει από μένα τις μέρες που σου χρωστούσα. Γιατί αν δεν
ήσουν εσύ δεν θα ζούσα. Σου χρωστάω, ΝΑΙ, σου χρωστάω
και ο μοναδικός τρόπος για να σου ξεπληρώσω το δώρο που
μου έκανες σώζοντάς με απ’ τις ράγες του τρένου, είναι μόνο
με ζωή! Για μένα δεν είσαι ένας απλός άνθρωπος, για μένα
είσαι ο άγγελος μου. Γι’ αυτό και σε ακολουθούσα πάντα
πιστά. Σε προστάτευα και σε αγαπούσα πάνω απ’ την ζωή
μου, όπως και εσύ. Δεν θα ξεχάσω ποτέ τα παιχνίδια μας, δεν
θα ξεχάσω ποτέ που με τάιζες στο στόμα και μοιραζόσουν
μαζί μου ακόμη και το λίγο φαγητό που είχες για σένα. Δεν
θα ξεχάσω τις απέραντες βόλτες δίπλα στο ποτάμι και τα μυ-
στικά που μοιράστηκες μαζί μου... μόνο μαζί μου. Μέχρι
εκείνην την στιγμή που χρειάστηκε να κόψω το συρματό-

27

μια εικόνα... χίλιες λέξεις



πλεγμα της ζωής μου και να περάσω στο θάνατο για να σε
σώσω. Όχι μην κλαις, δεν το μετάνιωσα... και την επόμενη
ζωή μου θα σου χάριζα ακόμη, ακόμη κι άλλες δέκα ζωές
γιατί σου αξίζουν. Μόνο που να, λυπάμαι που δεν θα βλέπω
τα μάτια σου να με κοιτάζουν με λατρεία. Μόνο που να, λυ-
πάμαι γιατί είχαμε πολλά να ζήσουμε ακόμη μαζί. Μόνο που
να, δεν πρόλαβα να σε δω να γίνεσαι πατέρας και να χαρώ
με την χαρά σου. Μόνο που θα ευχόμουν να μην χρειαζόταν
ποτέ να μπω μπροστά στην σφαίρα που προοριζόταν για
σένα, για να σε σώσω... Όχι που μετάνιωσα την πράξη μου
αλλά μακάρι να μην είχε επέλθει το μοιραίο λάθος του κυ-
νηγού. Μακάρι. Όχι για μένα αλλά να, για να μπορούσα να
ζήσω ακόμη λίγο μαζί σου. Λίγο ακόμη... ώσπου να ήταν θέ-
λημα Θεού... όλα αυτά είπαν τα μάτια του τετράποδου φίλου
του, καθώς έσβηνε στην αγκαλιά του χαρίζοντάς του την
ζωή. Και πέρασε απ’ το συρματόπλεγμα της ζωής στην αι-
ωνιότητα της καρδιάς.

Ο μοναδικός πιστός του φίλος, Ο Μπρούνος.

Ρένα Τσαβαρή

28

τοβιβλίο.net



29



30

τοβιβλίο.net



Συρµατοπλέγµατα

Συρματοπλέγματα...
Συρματοπλέγματα βαριά...
Ζώνουν την δόλια μου καρδιά...
Οι στίχοι του παλιού λαϊκού τραγουδιού ανάβλυζαν στο

μυαλό του καθώς περπατούσε στο μεγάλο δρόμο δίπλα στα
χωράφια. Δημοσιά τον έλεγαν παλιά. Ήταν χωματόδρομος
που σε έπνιγε με την σκόνη του κάθε που φύσαγε ένα αε-
ράκι, κάθε που πέρναγε ένα αυτοκίνητο.

Τι ειρωνεία, δημοσιά, που πάει να πει διαθέσιμο για
όλους, που σημαίνει πως ανήκει στους πάντες. Αυτό που
τώρα δεν ανήκει παρά σε αυτούς που μετέτρεψαν τη δημο-
σιά σε δρόμο. Κανονικό δρόμο με πίσσα και διαγράμμιση
που δεν σε πνίγει όταν φυσάει ένα αεράκι ή άμα περνάει αυ-
τοκίνητο.

Είναι το μυαλό περίεργο πράγμα. Μοιάζει κάτι φορές
σαν οθόνη «σινεμά». Τα συρματοπλέγματα του έφεραν στο
νου το παλιό τραγούδι, το τραγούδι, το παλιό γραμμόφωνο
με το χωνί και το κουρδιστήρι του. Με τον παλιό δίσκο 78
στροφών να γρατζουνάει και να ανασηκώνει το μπράτσο
της βελόνας.

Πόσα συρματοπλέγματα είχε και έχει αυτή η ζωή. Πόσο
βαριά. Πόσους αγκαθωτούς ελικοειδείς κόμπους.

31

μια εικόνα... χίλιες λέξεις



Πιτσιρικάς, όταν περνούσε το συρματόπλεγμα με τους
φίλους, ένιωθε κάπως. Όπως όταν πατούσε στο χαλί με τις
λάσπες. Το ίδιο και οι φίλοι.

Και τι ήθελαν;
Να τρέξουν στην απέραντη πρασινάδα, να κυλιστούν

«βαρελάκια» από την κορυφή του λόφου. Να γελάσουν με
την ψυχή τους. Με όλη τους την ψυχή.

Κι όμως γελούσαν με την μισή ψυχή τους και η αιτία ήταν
το συρματόπλεγμα. Το όριο που είχαν ξεπεράσει.

Αλήθεια ποιος βάζει τα όρια στο γέλιο των παιδιών;
Ποιος τους στερεί το μισό από το ολόκληρο γέλιο τους;

Αργότερα, όταν του είπαν “θα βάλεις το χακί”, νάτα πάλι
μπροστά του και γύρω του τα συρματοπλέγματα. Τα φύλαγε
με το όπλο επ’ ώμου ή παρά πόδα, τα πέρναγε ως σύνορα
ενός υποθετικού εχθρού, τα παρέκαμπτε λασπωμένος, έρ-
πειν, με φούμο και με φόβο μήπως γαντζωθεί στους κόμ-
πους και τα καρφιά τους. Το ίδιο και οι συνάδελφοι, το ίδιο
και οι ανώτεροι. Με φούμο και φόβο.

Ποιος βάζει σύνορα στον κόσμο; Ποιος φυτεύει συρμα-
τοπλέγματα και φόβο στις ανθρώπινες ψυχές;

Δουλειά μετά. Εταιρία, αφεντικά, προϊστάμενοι, υφιστά-
μενοι, συζητήσεις, αναζητήσεις, αναλύσεις και όρια. Ευδιά-
κριτα. Στοιχειωμένα και ορατά. Συρματοπλέγματα πάλι.

Το γραφείο σου, η περιοχή σου, η ευθύνη σου, το ψω-
μάκι σου δίπλα στο νοητό πια συρματόπλεγμα. Έχεις φαν-
τασία, μεγάλη φαντασία. Αχαλίνωτη και έξω από τα σύνορα
και τα όρια τα επιτρεπτά. Διεκδικείς και φαντάζεσαι έναν
κόσμο που δεν υπάρχει εντός των συνόρων που πολύ ορθά
ορίστηκαν για να μην γίνουμε ζούγκλα.

Μα εγώ δεν θέλω «ζούγκλα», το υπόλοιπο από το ολό-
κληρο χαμόγελο θέλω. Το φόβο και το φούμο να βγάλω από
πάνω μου. Το συρματόπλεγμα να ξηλώσω. Ποιον πειράζω;
Ποιον ενοχλώ; Ποιον ζορίζω;

32

τοβιβλίο.net



Ήρθε και η οικογένεια. Αγάπη, ευτυχία και ασφάλεια.
Προσφορά και αποδοχή. Και παιδιά. Να σου χαρίζουν από
την κούνια τους ακόμη, να σε αγκαλιάζουν και να μην οριο-
θετούν, να σε κοιτάζουν με τα μεγάλα τους μάτια -όλα τα
παιδιά έχουν μεγάλα μάτια- που τα μεγαλώνουν επίτηδες
για να σε κλείσουν μέσα τους, εσένα τον μεγάλο. Που σε λα-
τρεύουν χωρίς σύνορα και ευτυχώς δεν πρόλαβαν ακόμη να
τα δουν, τα ρημαδιασμένα τα συρματοπλέγματα.

Να μην τα δουν ποτέ, να μην νιώσουν ποτέ πως πάτησαν
στο χαλί με τις λάσπες, να γελάσουν στα βαρελάκια με ολό-
κληρο το χαμόγελο και να ζήσουν. Έξω από το συρματό-
πλεγμα αλλά και μέσα δεν πειράζει.

Το σύνορο να φύγει, ο φόβος και το φούμο να φύγουν,
το συρματόπλεγμα να φύγει.

Συρματοπλέγματα βαριά
Ζώνουν την δόλια μου καρδιά...
Το τραγούδι τελείωσε, ο περίπατος στο δρόμο, πρώην

δημοσιά τελείωσε. Το μυαλό ταξίδεψε και έσπασε τα συρ-
ματοπλέγματα.

Αυτά τα άτιμα όμως, ακόμη εκεί στέκουν. Σκουριασμένα
και κοφτερά. Στοιχειωμένα.

Βρε, θα τα ξηλώσουμε ποτέ;

Βαγγέλης Τσερεμέγκλης

33

μια εικόνα... χίλιες λέξεις



34

τοβιβλίο.net



Αιµάτινο το δάκρυ...

I.
Βαρύ το συρματόπλεγμα
Έδενε την ψυχή σου
Πιότερο κι απ’ το σώμα σου
Καθόσουν με τις ώρες
Κι αγνάντευες το πέλαγο
Με βλέμμα παγωμένο
Αλλιώς σου τα μιλήσανε
Κι άλλα φανερωθήκαν

II.
Ξεκίνησες ελπίζοντας
Πιστεύοντας, ζητώντας
Την άκρη στην απελπισιά
Αχτίδα στο σκοτάδι
Το δάκρυ σου το στέγνωσες
Πριν φτάσει στην καρδιά σου
Και κίνησες αχάραγα
Με την ευχή της μάνας
Και το στερνό της το φιλί
Μονάχο κατευόδιο

35

μια εικόνα... χίλιες λέξεις



III.
Τις νύχτες που παράδερνες
Στην άγρια φουρτούνα
Μέσα στο σαπιοκάραβο
Εσύ ονειρευόσουν
Τα πυρωμένα μάτια σου
Τρυπούσαν το σκοτάδι
Ψάχναν του κόσμου μια γωνιά
Τ’ όνειρο ν’ απαγγιάσουν

IV.
Τώρα το συρματόπλεγμα
Τ’ όνειρο στραγγαλίζει
Και σου καρφώνει στην ψυχή
Αγκάθινο στεφάνι
Έχεις τα μάτια σου σβηστά
Άψυχα, παγωμένα
Και καρτεράς το τίποτε
Να ‘ρθει να σε τελειώσει

V.
Κι είναι στα μάτια της ψυχής
Αιμάτινο το δάκρυ...
Αδελφέ μου...

Βάσω Αποστολοπούλου

36

τοβιβλίο.net



37



38

τοβιβλίο.net



Οι σκέψεις µου

Λίγο πριν τη δύση ενός ήλιου, που κάποτε έκαιγε και με
τύφλωνε, κοντοστέκομαι. Μόλις που προλαβαίνω να δω τη
ζωή μου να φεύγει. Σαν ένα σμήνος πουλιών που ξεκινά το
ταξίδι προς την άγνωστη ελευθερία. Μια αναζήτηση χωρίς
όρια, με το φόβο του αγνώστου να μην κυριαρχεί πια. Λίγο
από ελπίδα, πνοή και δύναμη για την επόμενη στάση. Ησυ-
χία. Μονάχα το θρόισμα των φύλλων που ταλανίζονται στον
άνεμο και ο ανηλεής χρόνος που κυλά. Εδώ πάνω, σταμα-
τούν οι μνήμες. Κι ακυρώνονται οι αλήθειες του χθες, του
σήμερα και του αύριο. Τώρα μπορώ να δω τον ορίζοντα λίγο
πριν πέσει το σκοτάδι. Λίγο πριν το κρύο της μοναξιάς σκλη-
ρύνει κι άλλο την πληγωμένη μου καρδιά.

Ξαπλώνω χάμω και γίνομαι ένα με μια γη που ίσως και
να με μίσησε που δεν την κατάλαβα ποτέ. Μα τι σημασία
πλέον έχουν τα αισθήματα... Μία τελευταία ανηφόρα για να
αποχαιρετήσω το τώρα. Το πλήρωμα του χρόνου έφτασε για
μένα. Να ανοίξω το δρόμο. Το δρόμο που έκλεισε πίσω μου,
τις επιθυμίες και τα όνειρα που ο άνθρωπος δεν τα σέβεται,
τα σπαταλά. Μα ποιος μπορεί να πορευτεί δίχως μια σκέψη,
ένα χέρι να έχει πίσω του αφημένο. Απλωμένο μέρα νύχτα
να προσμένει και να λαχταρά. Και εκείνη η ματιά... εικόνα
μιας ψυχής χιλιοβασανισμένης που προσδοκά τη λύτρωσή

39

μια εικόνα... χίλιες λέξεις



της. Μέσα σε ένα κόσμο που τιμωρεί και σκοτώνει.
Μα είναι η αγάπη εκείνη που μας κρατά ζωντανούς. Να

ανασαίνουμε όταν η ύπαρξή μας ασφυκτιά στους ψεύτικους
κόσμους αυτών που ορίζουν την μοίρα μας. Τα δάκρυά μας,
δάκρυα ευγνωμοσύνης είναι κι όχι αποχωρισμού. Η ψυχή
μας το ξέρει, από τότε που συναντήθηκαν τα βλέμματά μας
σε μια νιότη που τώρα δεν υπάρχει. Ξέφτισε από τη φθορά
της αδικίας και της δικής μας υπεροψίας. Μα είναι αργά για
μια ακόμη ανάξια αποτίμηση.

Το κυνήγι της πραγματικότητας έχει ήδη ξεκινήσει. Και
στην έρημο του κόσμου μας, πρέπει να κυνηγήσουμε εμείς
τα όνειρά μας. Οι θηρευτές διψούν για αίμα και το φιλότιμό
μας πλέον δεν φτάνει για να ικανοποιηθούν οι εφιάλτες τους.
Αυτή τη φορά όμως δεν θα πάρουνε τον ιδρώτα μας.

Στέρεψε η δύναμη πια, ο ήλιος έδυσε. Τα πουλιά πέταξαν
μακριά και ο άνεμος, που απαλά χάιδευε τα πρόσωπά μας,
σταμάτησε πλέον. Κρατώ στα χέρια μου ένα λουλούδι.
Δείγμα μιας πραγματικότητας που μας ξεπέρασε. Κι όλα τα
χρώματα μονομιάς εξαφανίσθηκαν. Και τα αρώματα έσβη-
σαν. Σαν τις καρδιές μας που υπέκυψαν. Μονάχα οι αναμνή-
σεις αχνοφαίνονται στην ομίχλη του χθες. Τα πρόσωπα των
παλιών, μας περιμένουν μέσα σε φωτισμένες αυλές και χρω-
ματισμένους κήπους. Σε στενά δρομάκια με τα τραγούδια
και τους χορούς των παιδιών μας.

Είναι εκείνη η μαγική στιγμή που το παρελθόν και το
μέλλον γίνονται ένα. Και ο χωροχρόνος γεμίζει από εκείνες
τις χαρές που κρατά ο άνθρωπος μέχρι το τέλος του. Αλή-
θεια ή ψέμα ποιος να ξέρει; Όλη η γνώση του κόσμου εξαντ-
λείται σε τούτη την σιωπή. Σε τούτο το λουλούδι που το
αφήνω ελεύθερο στη φύση να συνεχίσει τη δημιουργία του
κόσμου.

Και η κληρονομιά μου μπορεί να είναι μια μέλισσα που
αναζητά την γύρη στα ανθισμένα δέντρα της άνοιξης. Ένα

40

τοβιβλίο.net



άλογο που τρέχει σε εύφορες καταπράσινες κοιλάδες. Μια
τίγρης που φυλά τα μικρά της κάπου στην Ινδία ή ένας λύκος
που κοιμάται σε μια σπηλιά της παγωμένης στέπας.

Ή ακόμη μπορεί να αναγεννηθώ στην αρχή των ανθρώ-
πων. Σε θάλασσες μακρινές, σε ταραγμένες εποχές και να γυ-
ρίσω τον τροχό μιας ιστορίας απίστευτης που δεν θα ειπωθεί
παρά μόνο σαν παραμύθι μιας άλλης εποχής. Και τότε δεν
θα έχει σημασία αν η ζωή που έζησα ήταν αυτή που ήθελα.
Σημασία θα έχει αν η ζωή μου ήταν χρήσιμη για τη φύση και
τον άνθρωπο. Για τις μελλοντικές γενιές που θα αντιμετωπί-
σουν τους ίδιους φόβους και θα ποθήσουν τα ίδια αγαθά.

Μόνο τότε δικαιούται ο άνθρωπος να πει πως φεύγει με
δόξα κι όχι με ατίμωση. Όταν όλα γύρω μας σωπαίνουν και
ο χρόνος ακινητοποιείται για λίγο μέχρι να ξεκινήσει και πάλι
τον σκοπό του, όταν το σκούρο μπλε σκεπάζει το σώμα μας
και το μυαλό μας στροβιλίζεται σε άγνωστες διαστάσεις, το
φως της μνήμης που αφήνουμε πίσω αποτελεί την σπορά
του νέου κόσμου. Την υπόσχεση του χθες για τη δημιουργία
του αύριο.

Μπροστά στο φόβο του θανάτου μας, βρίσκεται η αι-
ωνιότητα πέρα από τα άστρα.

Γιώργος Μανταλιάς

41

μια εικόνα... χίλιες λέξεις



42

τοβιβλίο.net



Τελειώνω εδώ

Κάτι μαύρα πουλιά κι ένα δέντρο γυμνό
Κι από κάτω η καρδιά μου μ’ αναμμένο καημό
Έχουν πέσει τα φύλλα και το χρώμα υγρό
Όλα λεν έχεις φύγει μα γυρίζω εδώ

Κάτι μαύρα σημάδια σε εικόνα θολή
Και μια ανάμνηση τρέχει στα κλαδιά να κρυφτεί
Τα δεν πρέπει, τα λάθη, όλα ήταν εκεί
Κι η ψυχή να πασχίζει στο σκοτάδι να δει

Κάτι πρέπει να κάνω, κάτι πρέπει να πω
Το μυαλό μου το χάνω, στη σιωπή θα χαθώ
Κάτι μαύρα πουλιά κι ένα δέντρο γυμνό
Έχει λήξει ο χρόνος και τελειώνω εδώ

Βαγγέλης Θερμογιάννης

43

μια εικόνα... χίλιες λέξεις



44

τοβιβλίο.net



Η δίκη

«Πενήντα τρία χρόνια είχα να σε δω... τόσος καιρός πέ-
ρασε και δεν έχεις αλλάξει καθόλου,... ίδιος κι απαράλλαχτος
έμεινες.»

«Εσύ άλλαξες... άλλαξες κι απ’ έξω κι από μέσα» του είπε
κουνώντας το κεφάλι του αργά πάνω κάτω θέλοντας να το-
νίσει τα λόγια του.

«Δεν άλλαξα εγώ, ο κόσμος γύρω μας άλλαξε» του είπε.
«Ο κόσμος αλλάζει κάθε μέρα, κάθε ώρα, εσύ όμως φρό-

ντισες να τον κάνεις χειρότερο, παλιέ καλέ μου φίλε, Χρήστο.
Εσύ και όλο το σκυλολόι που έχεις γύρω σου».

«Κάποιος πρέπει να παίρνει τις αποφάσεις για όλους... Κι
αυτό δεν είναι εύκολο... Ο καθένας έχει τις δικές του ανάγκες
και δεν είναι δυνατόν να ικανοποιηθούν όλοι... Έτσι είναι κι
ας μην το καταλαβαίνεις Χάρη, έτσι είναι...»

«Χρήστο, θυμάσαι τότε που ήμασταν μικρά παιδιά; Τότε,
στο νησί μας, που περιμέναμε κάθε καλοκαίρι να έρθει η
Νάνσυ από την Αθήνα για να της κάνουμε τα γλυκά μάτια;»
ρώτησε χωρίς να περιμένει την απάντηση και συνέχισε,
«εσύ, εγώ κι ο συγχωρεμένος ο Νικολάκης που τον πήρε η
κάτω βόλτα με την παλιαρρώστια... Τότε που μοιραζόμα-
σταν και τη μπουκιά μας. Πώς κατάντησες έτσι;... να γίνεις
άνθρωπος της νύχτας χωρίς αισθήματα;»

45

μια εικόνα... χίλιες λέξεις



«Τα αισθήματα είναι άχρηστα στη δουλειά μου, μόνο
μπελάδες φέρνουν».

«Κι όταν έδωσες εντολή να σκοτώσουν το γιό μου; Ούτε
τότε δε σκέφτηκες για μια στιγμή πως είναι γιος του ανθρώ-
που που μεγάλωσες μαζί του; Δε σου πέρασε καθόλου από
το μυαλό αυτό;» του είπε κι έκανε να σηκωθεί από την κα-
ρέκλα αλλά το μετάνιωσε κι έμεινε ακίνητος με το πιστόλι
στραμμένο προς το βρωμερό πάτωμα.

«Ο γιος σου έπαιξε κι έχασε. Κι έπρεπε να τιμωρηθεί. Αλ-
λιώς θα μου σήκωναν όλοι το κεφάλι κι άντε να τους μαζέ-
ψω. Η τιμωρία είναι το καλύτερο υπνωτικό φάρμακο, Χάρη,
κακά τα ψέματα, κοιμίζει τα μυαλά όσων τα μάτια φοράνε
παρωπίδες και δεν τολμούν να τα σηκώσουν από χάμω...»

«Πάψε!» έκανε προσπαθώντας να συγκρατήσει την έν-
ταση της φωνής του, ήξερε πως τα πρωτοπαλλήκαρά του με
το παραμικρό θα έμπαιναν μέσα και θα τον τελείωναν πριν
προλάβει να αντιδράσει. Παρατήρησε πως ο παιδικός του
φίλος δεν έμοιαζε να ανησυχεί, η ηρεμία του τον εξόργισε
ακόμα περισσότερο. «Δε φοβάσαι; Κρατάω όπλο και σε ση-
μαδεύω κι εσύ είσαι ήρεμος... Πώς γίνεται αυτό;» ρώτησε ση-
κώνοντας το όπλο ψηλά.

Εκείνος γέλασε. «Στη δουλειά μου ένα πράγμα μόνο έχω
μάθει, πως το αύριο είναι πολύ μακριά...»

Ο Χάρης τον σημάδεψε ανάμεσα στα μάτια. Μια σιωπή
απλώθηκε μέσα στους τέσσερις ξεφτισμένους τοίχους εκεί-
νου του άθλιου δωματίου που έμοιαζε με γραφείο. Ο Χρή-
στος κούνησε ελαφρώς το κεφάλι και κάρφωσε το βλέμμα
του στα μάτια του ανθρώπου που είχε σκοπό να τον σκοτώ-
σει. Η σιωπή που κράτησε πολύ έκανε τους ανθρώπους του
απ’ έξω να ανησυχήσουν.

«Όλα εντάξει αφεντικό;» ακούστηκε μια βραχνή φωνή

46

τοβιβλίο.net



μαζί με δυο τρία χτυπήματα στην σαρακοφαγωμένη πόρτα.
«Εντάξει» φώναξε ο Χρήστος, «να μη μπει κανείς μέσα

αν δεν το πω εγώ» συνέχισε με αυστηρή φωνή.

Η σιωπή απλώθηκε ξανά στο χώρο...
«Λοιπόν, δεν έχεις τα κότσια να με σκοτώσεις; Θα περι-

μένω πολύ;» του είπε με ύφος ειρωνικό χωρίς να πάρει τα
μάτια από πάνω του.

«Σκότωσες το γιο μου και δε δίστασες ούτε μια στιγμή,
λες να με ενδιαφέρει αν περιμένεις ή όχι; Το πράγμα θα τε-
λειώσει όποτε θέλω εγώ...»

«Νομίζεις πως έχεις το πάνω χέρι επειδή κρατάς ένα
όπλο; Έτσι νομίζεις, φίλε μου;... Ξέρεις πόσες φορές με έχουν
σημαδέψει; Μάλλον όχι! Μάθε λοιπόν πως αυτοί που με ση-
μάδεψαν τώρα κάνουν παρέα με το γιόκα σου... Κι αν νομί-
ζεις πως φοβάμαι κάνεις λάθος, ο φόβος έχει φύγει από μέσα
μου εδώ και χρόνια...»

«Πάψε, δε θέλω να σε ακούω άλλο» του απάντησε ο
Χάρης και πετάχτηκε από την καρέκλα του απότομα. Τον
έπιασε από το γιακά με το αριστερό του χέρι κι έφερε το
ψυχρό μέταλλο της κάνης με το άλλο του χέρι πάνω από το
αριστερό του μάτι. «Τελείωσες» του είπε...

Ο Χρήστος έμεινε ατάραχος να τον κοιτάζει, χαμογέλασε
αμυδρά λες κι ανακουφίστηκε από την αποφασιστικότητα
του παλιού γνώριμού του.

Λίγες στιγμές αργότερα ο Χάρης κατέβασε το όπλο, το
έβαλε μέσα στο σακάκι του και γύρισε προς την πόρτα.

«Πού πας;» του φώναξε ο Χρήστος.
«Φεύγω από εδώ, βρωμάει εδώ μέσα... Κι εσύ βρωμάς,

δεν αντέχω άλλο τη μπόχα σου» του είπε κι έπιασε το ξε-
φλουδισμένο πόμολο.

«Στάσου» του φώναξε επιτακτικά εκείνος. «Αν ανοίξεις

47

μια εικόνα... χίλιες λέξεις



την πόρτα θα πεθάνεις... Έχω δώσει εντολή...» του είπε.
«Έχεις δώσει εντολή να σκοτώσουν κι εμένα;» γύρισε και

του απάντησε.
«Όχι ακόμα, αλλά αν ανοίξεις την πόρτα θα δώσω» του

είπε και ξέσπασε σε γέλια. «Δεν είσαι τίποτα άλλο παρά ένα
αξιολύπητο ανθρωπάκι που δεν αξίζει να περπατάει πάνω
στη γη... Άλλωστε, Χάρη, ...χάρη θα σου κάνω, θα πας να συ-
ναντήσεις το γιόκα σου...» του είπε και συνέχισε να γελάει.

Ο Χάρης έβγαλε ξανά το όπλο από το σακάκι του. Τρε-
μόπαιξε το δάχτυλό του στη σκανδάλη για λίγο...

«Κανένας δε με έχει προσβάλλει κι έζησε μετά την προ-
σβολή» του είπε ο Χρήστος. «Οπότε ή με σκοτώνεις και σε
σκοτώνουν οι άλλοι απ’ έξω ή απλώς... σε σκοτώνουν οι
άλλοι απ’ έξω.»

«Παλιο...» πήγε να τον βρίσει αλλά σάστισε γιατί ο Χρή-
στος σηκώθηκε όρθιος.

«Άντε, τι περιμένεις;» του είπε λες και ήθελε να τον ωθή-
σει στα άκρα, λες και ήθελε να πεθάνει εκείνη τη μέρα.

Ο Χάρης κοίταξε ολόγυρά του. Με μια απότομη κίνηση
βρέθηκε στο παράθυρο που έβλεπε στον ακάλυπτο. Το
άνοιξε απότομα κι εκείνο σχεδόν ξεκόλλησε από τη θέση
του. «Δε θα σε λυτρώσω εγώ για ό,τι έχεις κάνει» του φώναξε
από την έξω μεριά πια, «η συγχώρεση είναι καλύτερη από
την τιμωρία, αυτό να το θυμάσαι» του είπε κι άρχισε να τρέ-
χει μέσα στο σκοτάδι.

«Κάνεις λάθος» του φώναξε εκείνος χωρίς να τον βλέπει
πια.

Δυσκολεύτηκε να κινηθεί μέσα στον στενό ακάλυπτο
χώρο. Είδε μια σκάλα μπροστά του κι αποφάσισε να ανέβει.
Μόλις πάτησε το πόδι του στο πρώτο σκαλοπάτι άκουσε
έναν έντονο ήχο από τη μεριά του γραφείου του Χρήστου,
έναν πυροβολισμό. Σάστισε αλλά κατάλαβε τι είχε γίνει. Σχε-

48

τοβιβλίο.net



δόν αμέσως άκουσε εκείνη τη βραχνή φωνή να ουρλιάζει.
«Πιάστε τον... εδώ κοντά είναι... τον έφαγε το Χρήστο...». Κοί-
ταξε το φεγγάρι που έφεγγε στον ουρανό και του μίλησε.

«Θα με κυνηγήσουν... Δώσε φιλιά στο γιο μου... Κι αν γλυ-
τώσω σου υπόσχομαι πως αύριο κιόλας παραιτούμαι από
δικαστής... δεν μπορώ άλλο πια να κοιτάζω τους ανθρώπους
στα μάτια...»

Κώστας Θερμογιάννης

49

μια εικόνα... χίλιες λέξεις



50

τοβιβλίο.net



Σκουλήκια στο στόµα

Σχεδόν δυο χρόνια στην Αγγλία κι από δουλειά ακόμη
τίποτα. Μια μικρή σύμβαση σε κατάστημα ρούχων και μετά
πάλι το σκοτάδι, πάλι να ζητά δανεικά από τη μάνα στην Ελ-
λάδα που τα στέλνει με καμάρι κι ας δυσκολεύεται αφού το
παιδί της ζει στην Αγγλία, σημαίνει ότι είναι ευτυχισμένο και
θα κάνει λεφτά, πολλά λεφτά. Εξάλλου, χρόνια ήθελε να
φύγει για εξωτερικό. Πήρε λοιπόν πριν ενάμιση χρόνο τα
χαρτιά του, τα πτυχία του και πέντε ρούχα σε μια βαλίτσα
και την κοπάνησε.

Συνέχεια συνεντεύξεις να αποδείξει ότι μπορεί να ξεφύ-
γει απ’ το παιδικό περιβάλλον του χωριού αλλά και της Αθή-
νας που τον έπνιξε αργότερα. Πάντα αυτό ήθελε, να φύγει.
Σήμερα έχει μια κρίσιμη συνέντευξη, πιο συγκεκριμένα θα
περάσει το τελικό στάδιο της συνέντευξης για μια θέση σε
πολυεθνική τεχνική εταιρεία. Καθόλου άσχημα. Έχει αρκετό
στρες, η νύχτα βγήκε με καφέ και τσιγάρο. Ελπίζει να μην τα
θαλασσώσει όπως τις άλλες φορές.

Κάθε φορά στις συνεντεύξεις τελευταίου σταδίου όπου
κρίνεται η πρόσληψή του και η εμπιστοσύνη του μεγαλεπή-
βολου κουστουμαρισμένου εργοδότη, ένα μεγάλο σκουλήκι
του δένει τη γλώσσα. Ειδικά στις ερωτήσεις όπως...

-Γιατί επιλέξατε τη δική μας εταιρεία για αίτηση εργα-

51

μια εικόνα... χίλιες λέξεις



σίας;
-Πώς φαντάζεστε τον εαυτό σας σε τρία χρόνια;
-Γιατί να επιλέξουμε εσάς;
-Ποιες ήταν οι αποτυχίες σας και πώς τις χειριστήκατε;
-Ποια είναι τα κυρίως προτερήματα και ελαττώματά σας;
-Ενεργήσατε ποτέ χωρίς την έγκριση του ανωτέρου σας;
-Ποιοι είναι οι στόχοι σας;
Τον κόβει κρύος ιδρώτας. Νιώθει το σκουλήκι να ανεβαί-

νει από το λαιμό του.
Τι να απαντήσει πάλι; Δεν μπορεί, προσπαθεί να μασήσει

το σκουλήκι, να το κόψει κομμάτια και να το καταπιεί. Αντί
γι’ αυτό, το σπρώχνει στο πλαϊνό εσωτερικό μέρος από το
μάγουλό του προσπαθώντας να κερδίσει χρόνο. Όσο κι αν
προσπαθεί, το αισθάνεται στο στόμα του να γίνεται όλο και
μεγαλύτερο, όλο και πιο δυνατό. Το ξαναφέρνει στο πάνω
μέρος της γλώσσας του και το φτύνει στα μούτρα του υπο-
ψήφιου εργοδότη.

Μπήκε στον πειρασμό να δώσει όλες τις λάθος απαντή-
σεις. «Ήρθα σε εσάς γιατί δεν με προσλαμβάνουν οι προ-
ηγούμενοι, δεν έχω ιδέα ποιοι είναι οι στόχοι μου και δεν
θέλω να απολογηθώ σε κανέναν για τις αποτυχίες μου. Το
μεγάλο μου ελάττωμα είναι ότι δεν έμαθα να αρμέγω και ότι
ποτέ δεν βοήθησα τη μάνα μου να βγάλει λάδι απ’ τις ελιές
μας. Ο ανώτερος άνθρωπος στη ζωή μου, ήταν ο πατέρας
μου και ναι, μια φορά ενέργησα χωρίς την έγκρισή του, όταν
πήγα να θαλασσοπνιγώ αφού πήγα κρυφά για μπάνιο μια
μέρα που μου ψιθύρισε σιγά στο αυτί για τα σημάδια της
φουρτούνας και πώς να μάθω να τα διακρίνω για να μην
πνιγώ ποτέ μοναχός μου».

Ήθελε να απαντήσει: «Και ποιος σας είπε ότι πρέπει να
με προσλάβετε; Ε; Επειδή ήρθα και σας βρήκα; Τίποτα δεν
έχω να σας προσφέρω, τίποτα, εκτός από αυτό το κομματια-
σμένο σκουλήκι. Έχω κι άλλα όμως μέσα μου, θα σκοτώνω

52

τοβιβλίο.net



το ένα και θα γεννιέται ένα άλλο στη θέση του. Θα πολλα-
πλασιάζονται συνέχεια και θα τα φτύνω πάνω σας». Δεν είπε
τίποτα, απλά σηκώθηκε, πήγε στην έξοδο κι έκλεισε με δύ-
ναμη την πόρτα πίσω του.

Περπάτησε για λίγη ώρα προσπαθώντας να καθαρίσει
το μυαλό του, αλλά αυτή η διαολεμένη υγρασία του είχε
μουδιάσει τον εγκέφαλο. Ξεφυσούσε δυνατά κι έβλεπε τα
χνώτα του να ανεβαίνουν προς τα πάνω. Κάθισε σε ένα παγ-
κάκι και χάζευε τους περαστικούς. Χαμήλωσε το κεφάλι και
τυλίχτηκε στο μπουφάν του. Καθώς νύχτωνε, παρατηρούσε
στη γη ένα σκουλήκι να σέρνεται. Αργά, προσπαθώντας να
φτάσει, πού;

Θυμήθηκε τα σκουλήκια που παρατηρούσε με τις ώρες
στην κρητική γη που μεγάλωσε. Έτσι όπως σέρνονταν επί-
μονα, φτιάχνοντας διάφορους σχηματισμούς στο χώμα. Θυ-
μήθηκε το χωριό και τον πατέρα του που πέθανε πριν τρία
χρόνια, δίνοντας τροφή στα πραγματικά σκουλήκια. Τις βόλ-
τες και τις βουτιές στις παραλίες, τα καλοκαίρια και τους χει-
μώνες. Τα ζώα που του έδιναν κρέας και γάλα για να μεγαλώ-
σει και που αποφάσισε ότι δεν τα θέλει για κληρονομιά. Τις
σπουδές στην Αθήνα, το όνειρο για φυγή, τις ώρες που κά-
θεται κάτω από το νερό της μικροσκοπικής ντουζιέρας νο-
μίζοντας πως είναι ο καταρράκτης κάπου εκεί στα νότια της
Κρήτης.

Θέλει να γυρίσει πίσω. Κι ας το πουν κάποιοι συμβιβα-
σμό ή ενοχή. Να σταματήσει να φοβάται όσα του δένουν τη
ζωή μπας και βρει τι θέλει να κάνει. Σε ποιους τελικά να επι-
στρέψει;

Άρχισε να βήχει, να πνίγεται. Νάτα πάλι, νάτα νιώθει να
ανεβαίνουν μέσα από τα πνευμόνια του, τα αφήνει να βγουν
απ’ το στόμα του, να συρθούν στο σαγόνι, στο λαιμό, στο
στήθος, στην κοιλιά, στα μπούτια, στους αστραγάλους και
στο τέλος να του γαργαλάνε τις πατούσες. Δεν τα φοβάται

53

μια εικόνα... χίλιες λέξεις



πια. Πέφτει κάτω απ’ τα γέλια, βαριανασαίνοντας, κρατώντας
την κοιλιά του και χτυπώντας τα πόδια του στον αέρα.

Οι περαστικοί τον κοιτάζουν περίεργα. Προσπερνάνε
όμως με διακριτικότητα. Συνεχίζει για λίγο να είναι ξαπλω-
μένος στη γη, προσπαθώντας να ακούσει αυτά που γίνονται
μέσα της, όταν εκείνος δεν είναι εκεί, όταν εκείνος πρέπει να
στύβει το μυαλό του προκειμένου να βρίσκει ευφάνταστες
απαντήσεις στο γιατί πρέπει να προσληφθεί και τι διαφορε-
τικό έχει από τους άλλους υποψήφιους. Γίνεται λοιπόν ένα
με το χώμα, σέρνεται σαν σκουλήκι στη γη. Παρεξηγημένο
πλάσμα, χωρίς κεφάλι, χωρίς σκελετό να τον κρατά. 

Θα συρθεί για λίγο ακόμη και θα σηκωθεί. Αέρας ελευ-
θερίας. Θα γυρίσει πίσω και θα πολεμήσει μια και καλή τα
σκουλήκια που του δένουν τη γλώσσα.

Ιωάννα Μπαλάφα

54

τοβιβλίο.net



55



56

τοβιβλίο.net



Ο σοφός

Απ’ το λόφο κοιτά το μεγάλο δρόμο εκείνο το ανοιξιά-
τικο απόγευμα, που απλώνεται σαν φίδι στην βαθιά κοιλάδα
και ηχογραφεί τις σκέψεις του, κρυφά από τους ανέμους σε
ένα δημοσιογραφικό κασετοφωνάκι, λίγο πριν δύσει ο
Ήλιος.

«Μένω δίπλα σε έναν μεγάλο αυτοκινητόδρομο που χα-
ράζει σαν πληγή την κοιλάδα που αγαπώ. Συνήθως στη
βαθιά νύχτα ακούω τα φορτηγά να μουγκρίζουν σαν φάλαι-
νες και ο ήχος τους χάνεται προς το νότο. Τα πιο μικρά αυ-
τοκίνητα με τις ριπές του ανέμου τους, φέρνουν το πέλαγο
πιο κοντά, σαν κύματα, από τον ακατάκτητο ωκεανό. Τα κί-
τρινα φώτα της πολλές φορές μου ζέσταναν κάποιο ταξίδι
που έκανα νοερά προς ξένους τόπους... που δεν θα γνωρίσω
ίσως ποτέ. Όσοι μένουν δίπλα σε μεγάλες λεωφόρους ξεγλι-
στρούν στη φαντασία, μιας και το παρόν τους πιάστηκε στη
φάκα των διοδίων.

Έτσι γράφω κι εγώ καμία μαλακιούλα, που και που για
να περνά η ώρα σε τούτο εδώ τον σκατόδρομο, σαν χωριά-
της που είμαι. Βλέπεις ο παππούς όταν έφτιαξε το σπίτι εδώ
δεν περνούσε αυτή η λεωφόρος της φασαρίας και της ρύ-
πανσης. Γαμώ το, πάτησαν τα χωράφια μας και στεγνώσανε
τις λίμνες μας στο όνομα της ανάπτυξης και πεθαίνουμε μαζί

57

μια εικόνα... χίλιες λέξεις



με την βιασμένη φύση γιατί μας έκρυψαν το επίθετό της...
Εταιρική.»

«Πάλι για την ανάπτυξη της εταιρίας μονολογείς;»
Τον διακόπτει ένας χωριάτης γέρος που ανέβηκε και

αυτός στον καταπράσινο λόφο με τη συνοδεία των χαρού-
μενων χελιδονιών που γύρισαν πίσω κι αυτόν το χρόνο.

«Κάθε δεκαετία όλο και πιο λίγα έρχονται» λέει ο γέρος
και ξύνει τα γένια του χαζεύοντας τον ουρανό.

«Δε μου λες, ωρέ γέροντα, εσύ που είσαι ο πιο σοφός του
χωριού, αν κάποιος ήθελε να βάλει φορολογία στα πουλιά,
πώς θα μπορούσε να τα καταφέρει;»

Ο γέρος τον κοιτάει απογοητευμένος γιατί ο μικρός χω-
ριάτης έχει τη φήμη του καμένου σπίρτου.

«Άλλο σοφός... άλλο έξυπνος... και άλλο ο πονηρός. Δεν
θέλει εξυπνάδα ούτε σοφία αλλά πονηριά αυτό που λες κι
εγώ δεν μπορώ να σε βοηθήσω» απαντά ο γέροντας και ρί-
χνει το βαρύ του βλέμμα στο μικρό που κοιτά τα πουλιά
στον ουρανό. «Γιατί ρωτάς;»

«Ξέρω ‘γω, ωρέ γέροντα, με αυτά που γίνονται τις μέρες
μας μπορεί να βάλανε διόδια και στα πουλιά και να μην
έχουν όλα να πληρώσουν για το γυρισμό.»

Ο γέροντας ξεφυσά κουρασμένα και του δείχνει με την
γκλίτσα το δρόμο του γυρισμού. «Έλα πάμε, άρχισε το πα-
νηγύρι... θ’ αργήσουμε» του είπε.

Ο νέος που προπορεύεται περνά πάνω από τα κοντά
συρματοπλέγματα και σταματά μιας και ο γέροντας του φώ-
ναξε σα να ήταν μίλια μακριά του. Γύρισε και του έκανε
νόημα να μη φωνάζει. «Τι έπαθες και κάνεις έτσι... έλα από
εδώ είναι πιο κοντά» του λέει ο νέος και πατά με τις μπότες
του τα σκληρά σύρματα για να περάσει ο γέρος πιο άνετα.

«Πού πας, μωρέ ζαβέ; Δε βλέπεις πως υπάρχουν σύνορα;
Πατάς ξένα όρια!». Και του χτυπά το κεφάλι με την γκλίτσα.

Ο νέος ξαφνιάζεται με τα λόγια του γέροντα και με ειλι-

58

τοβιβλίο.net



κρίνεια του απαντά σα να λέει την πιο γνωστή αλήθεια που
την ξέρουν και τα μικρά παιδιά.

«Έτσι είναι ακριβώς, γέροντα,... αυτά είναι τα όρια αυτου-
νού που τα έβαλε όχι τα δικά μου...»

Ο γέροντας δαγκώνει τα χείλη του για να μην πει τίποτα
και τον κοιτά με συμπόνια... μετά με συμπάθεια... αλλά στο
τέλος χαμογελά και με ένα σάλτο που κάνει τελικά κι αυτός
προχωρούν προς το πανηγύρι του χωριού...

Στάθης Ταλιούρης

59

μια εικόνα... χίλιες λέξεις



60

τοβιβλίο.net



Στη δύση των ονείρων

Ήταν ήδη μεσάνυχτα όταν άρχισε να τρέχει σαν τρελός
στο δρόμο με ένα σάκο στην πλάτη με λίγο ψωμί, νερό και
τα λεφτά που του έδωσε η μάνα του πριν την αποχαιρετήσει.
Ήξερε ότι θα βρει κάποιον στο λιμάνι, θα του δώσει τα λεφτά
και δεν είχε να ανησυχεί για τίποτα πλέον. Ή σχεδόν για τί-
ποτα... Το ότι άφηνε πίσω τη μάνα του, μόνη της μέσα στο
χάος της ανεξέλεγκτης βίας που επικρατούσε στην χώρα
του, αυτό τον σκότωνε. Αλλά δεν μπορούσε να κάνει αλλιώς.
Έπρεπε να δουλέψει ώστε να γλιτώσουν και οι δύο από τη
λιμοκτονία. Ήταν υπερήφανος, δεν ήθελε να βλέπει τη μάνα
του να υποφέρει και αφού δεν υπήρχε άλλη λύση αποφά-
σισε να φύγει. Ήθελε τα πράγματα να είναι όπως όταν ήταν
παιδί. Πριν δηλαδή να αρχίσει ο αλληλοσκοτωμός στην πα-
τρίδα του. Πριν τα αδέρφια αρχίσουν να σκοτώνουν ο ένας
τον άλλο. Πριν χάσει και τον πατέρα του. Τον θαύμαζε καθώς
ήταν πάντα δίκαιος και θαρραλέος. Αλλά το σύννεφο του
πολέμου δεν κάνει διακρίσεις και τον κατάπιε όπως τόσους
άλλους. Τότε ήταν που είδε τη ζωή με άλλο μάτι. Ή θα πάρει
το αίμα του πίσω και θα γίνει αυτό που απεχθανόταν ή θα
κάνει τα αδύνατα δυνατά να προστατέψει ό,τι καλό έχει μέ-
σα του. Έτσι και έφυγε.

Το τελευταίο πράγμα που θυμόταν από την χώρα, που

61

μια εικόνα... χίλιες λέξεις



τόσο αγαπούσε, ήταν το χάραμα που έδινε στον ουρανό τα
χρώματα που γεννούσαν την ελπίδα για ένα καλύτερο
αύριο. Εκεί στοιβαγμένος σε ένα καΐκι ανάμεσα σε δεκάδες
άτομα που ακολουθούσαν τον ίδιο δρόμο με αυτόν, έπιασε
τον εαυτό του να κάνει όνειρα. Θα έβρισκε μια αξιοπρεπή
δουλειά, καθώς ήταν ικανός και δεξιοτέχνης, θα έκανε τα
κουμάντα του και μετά από κάποιο καιρό, αφού και στην πα-
τρίδα του δεν θα υπήρχε η εμπόλεμη κατάσταση του σή-
μερα, θα γυρνούσε να δώσει στη μάνα του όσα είχε στερη-
θεί, να κάνει οικογένεια και να ζήσει αξιοπρεπώς.

Έπειτα από δύο ολόκληρες μέρες ταξιδιού, γεμάτες από
κακουχίες, στεριά εμφανίστηκε στον ορίζοντα και ένα αί-
σθημα ευφορίας τον περιέλουσε. Όταν πάτησε γη ένιωσε να
τον εγκαταλείπουν τα πόδια του από την ακινησία των ημε-
ρών. Όλοι άρχισαν να τρέχουν προς διαφορετικές κατευθύν-
σεις και τότε κατάλαβε ότι από εκεί και πέρα ήταν
ολομόναχος και χωρίς ίχνος χρημάτων στην τσέπη του. Είχε
αισιοδοξία όμως μέσα του. Ένιωθε ότι θα τα καταφέρει, αρ-
κεί να έβρισκε την αρχή του νήματος.

Δεν ήξερε τι ώρα ήταν, αλλά από τη ζωηράδα του ουρα-
νού κατάλαβε ότι σε λίγο θα ξημέρωνε. Περιπλανήθηκε αρ-
κετά μέχρι που βρήκε ένα παγκάκι για να ανακουφίσει τη
μέση του και να δει τον ήλιο να ανατέλλει. Ένιωσε ότι δεν
βρισκόταν σε ξένο τόπο γιατί δεν έβλεπε διαφορές. «Ο ήλιος
είναι παντού ίδιος και πάντα θα ανατέλλει για όλους χωρίς
διακρίσεις», θυμήθηκε που του το έλεγε συνέχεια η μάνα του
και χαμογέλασε. Ήξερε ότι θα τα καταφέρει.

Δεν πέρασαν αρκετές εβδομάδες και βρήκε τον εαυτό
του σε ένα κελί με πολλούς άλλους μαζί, χωρίς να μπορεί να
συνεννοηθεί μαζί τους καθώς μιλούσαν άλλη γλώσσα.
Ακόμη και τα λίγα αγγλικά που ήξερε δεν τον βοήθησαν. Δε
μπορούσε να συνειδητοποιήσει πώς κατέληξε εκεί.

Θυμόταν πως αφότου έφτασε, έψαχνε κάθε μέρα για

62

τοβιβλίο.net



δουλειά. Όταν επιτέλους τα κατάφερε κάθε ίχνος αμφιβο-
λίας και φόβου εξαφανίστηκε. Έπεσε με τα μούτρα και τα
πήγαινε καλά με το αφεντικό του. Δεν άργησε να έρθει όμως
η στιγμή που τον έδιωξε με τη δικαιολογία ότι δεν θα τον
χρειαζόταν άλλο αν και φαινόταν καταβεβλημένος. Ήξερε
ότι ήταν ψέμα. Είχε ακούσει πριν μέρες κάποιους να τον
απειλούν, αλλά δεν είχε καταλάβει τι συνέβαινε. Τώρα όμως
όλα συνδεόταν. Αυτός ήταν που έφταιγε. Κατά τα λεγόμενα
κάποιων ήταν ξένος και ανίκανος για οτιδήποτε. Έκλεβε το
ψωμί από ανθρώπους που πραγματικά το άξιζαν. Δεν είχε
δει όμως κάποιον να ζητά δουλειά από το αφεντικό του.
Χωρίς δεύτερη σκέψη έφυγε μήπως και βρει αλλού δουλειά,
καθώς κάθε μέρα που έχανε για ψάξιμο, τον κρατούσε μα-
κριά από τα όνειρά του.

Ήταν μια από εκείνες τις ημέρες που στη νυχτερινή του
αναζήτηση για κατάλυμα του έκλεισαν το δρόμο κάμποσα
παιδιά της ηλικίας του. Δεν καταλάβαινε πολλά γιατί κανείς
δεν έκανε τον κόπο να του μιλήσει στα αγγλικά, απλά αρκέ-
στηκαν στις φωνές και στις χειρονομίες. Όταν πήρε την από-
φαση να προχωρήσει τότε κατάλαβε ότι έκανε το μεγαλύ-
τερο λάθος της ζωής του. Μετά από εκείνη την στιγμή το
φως γύρω του έσβησε. Απλά άκουγε εξαγριωμένες φωνές
και κλωτσιές ερχόταν από όλες τις κατευθύνσεις. Είχε κου-
λουριαστεί στο δρόμο και ούτε να φωνάξει δεν είχε δύναμη.
Σε μια στιγμή πίστεψε ότι κατάπιε τη γλώσσα του και πήγε
να πνιγεί από το αίμα που έφτυνε. Τον παράτησαν στη μέση
του δρόμου νομίζοντας μάλλον πως είναι νεκρός αφού είχε
πάψει να κινείται από ώρα.

Πέρασαν αρκετές εβδομάδες μέχρι να μάθει ότι η τύχη
του βρισκόταν σε κατάσταση αναμονής έως ότου να τον
στείλουν πίσω στη χώρα του. Ήταν παράνομος του είπαν και
αυτό δυσχέραινε την κατάσταση. Ένιωσε ότι όλα πήγαν
στραβά. Βγήκε κουτσαίνοντας στο προαύλιο να τον χτυπή-

63

μια εικόνα... χίλιες λέξεις



σει ο αέρας μήπως και καταλάβει πού έκανε λάθος. Έκανε
λάθος που έφυγε από το σπίτι του; Έκανε λάθος που έκανε
όνειρα; Ή μήπως δεν έκανε αυτός το λάθος τελικά;

Έκατσε κάτω και κοιτούσε τον ορίζοντα με βλέμμα κενό,
μέχρι που άρχισε να νυχτώνει. Ένα γέρικο δέντρο κέντρισε
το ενδιαφέρον του. Του θύμισε τον εαυτό του. Αν και τόσο
νέος ένιωθε τη δίνη της απελπισίας να τον καταπίνει. Μόνος
βλέποντας ένα τοίχο να ορθώνεται ανάμεσα σε αυτόν και
τον υπόλοιπο κόσμο που τόσο οικείο τον θεώρησε στην
αρχή. Πώς ξεγελάστηκε έτσι... Παρέμεινε εκεί με το πρό-
σωπο κολλημένο στο συρματόπλεγμα και έβλεπε τον ήλιο
να χάνεται από τον ουρανό και μαζί με αυτόν και τα όνειρά
του για ζωή.

Βασιλική Κρομμύδα

64

τοβιβλίο.net



65



66

τοβιβλίο.net



Φοβάµαι

Συρματοπλέγματα πολλά 
πλήγωσαν τα χρόνια μου τα παιδικά.
Και έτσι παιδί μικρό και πληγωμένο,
σκαρφάλωσα σ ‘ άλογο που άπλωσε φτερά.
Πέταξα πάνω από κίτρινα κι αχυρένια αλώνια.
Πάλεψα με δράκους, με στοιχειά,
με μάγισσες και μνήμες σκοτεινές.
Λουλούδια και πουλιά εγώ δεν είδα
τα μάτια μου κλειστά.
Σταλακτίτες κοφτεροί τα δάκρυα
τ’ αλμυρά γενήκαν
κι έπεσαν, έσκισαν την καρδιά
και άφησαν ανοιχτή πληγή
που ακόμα με πονά.
Τα χρόνια έγιναν βουβή λαλιά.
Το σώμα έμεινε αλύγιστο νεκρό.
Ο ουρανός σκέπασε τα όνειρα.
Η γη σκόνισε τ’ αστέρια.

Φοβάμαι τη στιγμή που ο χρόνος
θ’ ασπρίσει τα μαλλιά μου
και θα κυλάει νεκρό στις φλέβες μου
το παρελθόν.

Εύα Κασιάρου

67

μια εικόνα... χίλιες λέξεις



68

τοβιβλίο.net



Ο καθρέπτης

Τσαλακώθηκες, ρε μεγάλε, και απόψε;...  απόλαυσέ το
τοπίο... είμαι απέναντι σου και θα τα πούμε τετ α τετ... από-
λαυσες το νερό στο πρόσωπό σου;...  πόσες φορές άφησες
το παγωμένο νερό να τρέξει πάνω στο κεφάλι σου;... απορώ
πως δεν πάγωσες... ξεψυχάς μέσα σου, ε;... είσαι ερείπιο και
πρέπει να διαλυθείς απόψε... μου αρέσει που έχεις ραντίσει
το στομάχι σου με καθαρό ουίσκι... μου αρέσει που είσαι
λιώμα... έτσι σε θέλω... να τσαλακώνεσαι και να διαλύεσαι...
είσαι και εμετικός, βλέπω μέσα από τη λίμνη του νιπτήρα...
τσάμπα πήγε το ποτό που χάρισες στον εαυτό σου τελικά...
μάλλον λάθος επιλογή και απόψε... μην πίνεις κάτι που σε
πίνει και μην χαλιέσαι με κάτι που σε χαλάει... αλήθεια, τι σε
χάλασε;... η ψευδαίσθηση ή η πουτανιά;... είναι και τα δύο
γένους θηλυκού και έχω την περιέργεια να μάθω... δεν μπο-
ρείς να με κοιτάξεις;... τρέμεις ολόκληρος;... εγώ είμαι στα-
θερός όπως βλέπεις... ακλόνητος... σου δίνω ό,τι μου δίνεις...
κοίταξέ με στα μάτια !!!... μπορείς να με κοιτάξεις, ηλίθιε;;;
δεν τολμάς γιατί θα σου αποδείξω μέσα από την αντανά-
κλασή μου πως είσαι εντελώς ηλίθιος, για να μην πω τίποτα
περισσότερο... τι κάνεις εκεί;;; τι προσπαθείς να κάνεις;;; θα
μου πετάξεις το ποτήρι για να με διαλύσεις σε όσες αλήθειες
σου λέω;... χα χα χα... ξέρω πως το γυαλί γυαλί ερωτεύτηκε...

69

μια εικόνα... χίλιες λέξεις



κομμάτιασέ με... αλλά αν με κομματιάσεις θα έχεις γίνει κομ-
μάτια και εσύ ο ίδιος... έλα... σε προκαλώ !!!... σπάσε με !!!...
διστάζεις;... εγώ όχι !!!... ρισκάρω για σένα, ηλίθιε !!!... είσαι
τρισάθλιος και εντελώς εκτός εαυτού αλλά θα σε σκίσω !...
εσύ θα τα βάλεις μαζί μου, αλλά αν με αποτελειώσεις κάνο-
ντάς με χίλια κομμάτια θα σε κάνω και εγώ ακόμα χίλια κομ-
μάτια με την σειρά μου !!!... σπάσε με γιατί έχω σπαστεί μαζί
σου !!!... τι έκανες εκεί;;; μου πέταξες το ποτήρι με το ουίσκι;;;
με έκανες κομμάτια, αλλά όσα κομμάτια με έκανες τόσα κομ-
μάτια είσαι και εσύ μέσα από το είδωλό μου... σε κέρδισα,
μεγάλε... έχασες μαζί μου και ξέρεις γιατί;... γιατί εγώ είμαι
το αληθινό είδωλό σου... με κομμάτιασες και σε κομμά-
τιασα... πόσες εικόνες έχει η μορφή σου μέσα από τα κομ-
μάτια που μου χάρισες;... θα σου πω εγώ... είσαι όσα κομ-
μάτια με έκανες, αλλά δείχνεις πουθενά ολόκληρος;... Είσαι
κομμάτια από ξεπεσμένο γυαλί του έρωτα... ξαναμοντάρισέ
με κομμάτι κομμάτι... και αν τα καταφέρεις να με κάνεις και
πάλι ίδιο, να ξέρεις πως θα έχεις καταφέρει να ξαναβρείς τον
εαυτό σου ξανά... κοιμήσου... κοιμήσου με το ζόρι απόψε
και... κοιμήσου, εαυτέ μου... μια άλλη μέρα σου ξημερώνει... 

Γιάννης Καλαϊτζάκης

70

τοβιβλίο.net



71



72

τοβιβλίο.net



Η µοναδική µύτη

του κυρίου Ιππόλυτου Εξαρχόπουλου

Στην υπηρεσία απολεσθέντων του Παρισιού, στο νού-
μερο 36 της οδού Morillon, κοντά στο πάρκο George
Brassens, καταφθάνουν καθημερινά 180.000 αντικείμενα,
ικανά να καλύψουν, αν τοποθετηθούν δίπλα δίπλα, την από-
σταση μεταξύ της Παναγίας των Παρισίων και της Porte
Maillot, δηλαδή έξι χιλιόμετρα. Ανάμεσα στα πιο περίεργα
αντικείμενα που φυλάσσονται στην υπόγεια σάλα, μεγέθους
550 τετραγωνικών μέτρων, συμπεριλαμβάνεται ένα δαχτυ-
λίδι αξίας 22.000 ευρώ, ένα κινητό τηλέφωνο αξίας 14.000
ευρώ, όπλα και σπαθιά, ένα άγαλμα της Αγίας Τερέζας, μια
σανίδα του σερφ, μια ξύλινη γάμπα, μια τεφροδόχος και ο
υπάλληλος εκτιμήσεων Ιππόλυτος Εξαρχόπουλος.

Ο Ιππόλυτος ζούσε μόνος του, σε ένα μικρό και χαμηλο-
τάβανο διαμέρισμα μιας θεόρατης πολυκατοικίας του εικο-
στού τομέα του Παρισιού. Από τη στιγμή που γεννήθηκε, ο
Ιππόλυτος ήταν αλλόκοτος και, σύμφωνα με τη μητέρα του,
ανυπόφορος: γκρινιάρης, εγωκεντρικός, καχύποπτος, υπο-
χόνδριος, φαντασιόπληκτος, υπερόπτης και, από την ηλικία
των δύο ετών περίπου, μισογύνης• η μόνη γυναίκα που κα-
τάφερε να κερδίσει την εκτίμησή του στα πενήντα χρόνια

73

μια εικόνα... χίλιες λέξεις



της έμβιας καριέρας του, μετά τη μάνα του, ήταν η μαντάμ
Μποβαρύ.

Μια παράξενη συνήθεια του Ιππόλυτου ήταν ότι τρα-
βούσε το καζανάκι όχι μόνο αφού χρησιμοποιούσε την
τουαλέτα αλλά κυρίως πριν, εις διπλούν, αλλά δεν ήταν η
μόνη• ο Ιππόλυτος είχε μια ολόκληρη συλλογή από παράξε-
νες συνήθειες. Κρατούσε κλειστά τα πατζούρια του σπιτιού
του χειμώνα-καλοκαίρι, μιλούσε σπάνια, έτρωγε μόνο λευκά
φαγητά, φορούσε καμπαρντίνες χρώματος γκρενά, ροζ που-
κάμισα και λαιμοδέτες και κυκλοφορούσε με μαγκούρα αν
και δεν είχε κανένα πρόβλημα στα πόδια. Επιπλέον, κάθε
πρωί, πριν ετοιμαστεί για τη δουλειά, στεκόταν με τα σώ-
βρακα μπροστά στον καθρέφτη της τουαλέτας του, με-
τρούσε τη μύτη του με ένα μικρό, μεταλλικό χαρακάκι κι
αφού κατέγραφε προσεκτικά τις μετρήσεις σε ένα σημει-
ωματάριο, την καθάριζε προσεκτικά με γαλάκτωμα και την
κάλυπτε με πούδρα. Τέλος, σα να μην έφταναν όλα αυτά,
όποτε είχε πανσέληνο, ο Ιππόλυτος ανέβαινε από το φωτα-
γωγό στη ταράτσα της πολυκατοικίας κι από ‘κεί χάζευε το
φεγγάρι.

Κι αν η μανία του να τραβάει το καζανάκι προκαταβο-
λικά, να μετράει τη μύτη του με χάρακα και να χώνεται στο
φωταγωγό, δεν είναι επαρκείς λόγοι για να χαρακτηριστεί
κάποιος σαλεμένος, η συνήθειά του να καλεί σε γεύμα τον
Μαρσέλ Προυστ και τον Κάρολο Σουάν, τους αδελφούς Ιβάν,
Μίτια και Αλιόσα Καραμάζοφ, τον Τομ Ρίπλεϋ, τον Σάντσο
Πάντσα και την μαντάμ Μποβαρύ, έπειθε και τον πλέον κα-
λοπροαίρετο πως ο Ιππόλυτος Εξαρχόπουλος ήταν τρελός
για δέσιμο.

Κάθε δεύτερη Παρασκευή του μήνα, μόλις το ρολόι σή-
μαινε το τέλος του ωραρίου του, ο Ιππόλυτος έφευγε τρέ-
χοντας από την υπηρεσία για να ετοιμάσει το γεύμα των
εννιά, όπως το ονόμαζε, το οποίο αποτελούνταν από σπα-

74

τοβιβλίο.net



ραγγόσουπα, βραστό στήθος κοτόπουλου, λευκές φέτες
ψωμιού χωρίς κόρα, κατσικίσιο τυρί, ελληνικό γιαούρτι με
αμύγδαλα και λευκό κρασί. Οι φίλοι του έφταναν στην ώρα
τους. Μόλις το καλοκουρδισμένο εκκρεμές του σαλονιού
του σήμαινε την ενάτη βραδινή, ο Ιππόλυτος άνοιγε την εξώ-
πορτα και τους υποδεχόταν έναν-έναν, με ευγένεια και επι-
σημότητα και δεν ήταν λίγοι οι γείτονες που ορκίζονταν πως
τον είχαν δει με τα ίδια τους τα μάτια να υποκλίνεται και να
χαμογελάει στον αέρα τον κοπανιστό.

Όμως ο Ιππόλυτος δεν έδινε δεκάρα για τα σχόλια και τις
φήμες εις βάρος του. “Σημασία έχει να είναι κανείς μοναδι-
κός κι ας μείνει μόνος”, έλεγε συχνά στον στενό του φίλο
Σάντσο Πάντσα και κάθε βράδυ μετά τη δουλειά, καταπια-
νόταν με την απόδειξη αυτής της μοναδικότητας. Έψαχνε
για δεδομένα της ευγενικής του καταγωγής παντού: στα αρ-
χεία των ληξιαρχείων και στις βάσεις ανθρωπολογικών και
εξελικτικών δεδομένων στο διαδίκτυο, στα οικογενειακά
άλμπουμ φωτογραφιών (από τα οποία είχε φροντίσει να
εξαφανίσει κάθε ανεπιθύμητη φάτσα), στην αλληλογραφία
των γονιών και στα ημερολόγια των παππούδων του, στην
κούτα με τις παιδικές του αναμνήσεις, στα αποτελέσματα
της ανάλυσης του γενετικού του υλικού, τα οποία είχε λάβει
από την αμερικάνικη εταιρεία μοριακών ερευνών “Γολιάθ”,
καθώς και στην συγκριτική μελέτη της υπέροχα λεπτής, μα-
κριάς και ελαφρά γαμψής μύτης του, στο σχήμα και στη
μορφή της οποίας ο Ιππόλυτος πίστευε ότι κρυβόταν η μο-
ναδικότητα του χαρακτήρα του, όπως άλλωστε τον είχε δια-
βεβαιώσει ότι συμβαίνει ο φίλος του Μαρσέλ Προυστ.

Ένα συνηθισμένο βράδυ με γεμάτο φεγγάρι, ο Ιππόλυ-
τος έχωσε το μακρόστενο σώμα του στο φωταγωγό όπως
το συνήθιζε, ανέβηκε αργά τα λεπτά, σιδερένια σκαλοπάτια
κι έφτασε στην ταράτσα για να παρακολουθήσει το υπερθέ-
αμα της πανσελήνου. Κάθισε κάτω οκλαδόν όπως το συνή-

75

μια εικόνα... χίλιες λέξεις



θιζε και με τελετουργικές κινήσεις έβγαλε τον καπνό και το
τσιμπούκι από το σακάκι του, το γέμισε και το άναψε κάτω
από τον έναστρο ουρανό, πήρε δυο-τρεις βαθιές ρουφηξιές
και κοίταξε εκστατικά το στερέωμα. Μόλις όμως τα φώτα
της πόλης άρχισαν να σβήνουν και οι ήχοι της να απομακρύ-
νονται, ελάχιστα δευτερόλεπτα πριν νοιώσει μόνος σε ολό-
κληρο το φθορίζον σύμπαν και η ευφορία τον κατακλύσει
από την κορυφή μέχρι τα νύχια, όπως συνέβαινε συνήθως,
το σύμπαν του έπεσε στο κεφάλι. Ή κάπως έτσι του φάνηκε.
Διότι κάτω από το αμείλικτο φως της πανσελήνου και των
υπόλοιπων άστρων, ο Ιππόλυτος συνειδητοποίησε πως όχι
μόνο δεν ήταν μόνος του στο σύμπαν αλλά πως ένας μακρό-
στενος τύπος με λευκά μαλλιά και λευκή γενειάδα παρόμοια
με τη δική του, είχε εμφανιστεί στην απέναντι ταράτσα και
κουνούσε το χέρι προς το μέρος του.

Ο Ιππόλυτος έκανε φοβερή προσπάθεια για να μην χάσει
την ψυχραιμία του. Κατέβηκε όσο πιο γρήγορα μπορούσε
τα σιδερένια σκαλιά του φωταγωγού, χώθηκε στην τουα-
λέτα του σπιτιού του και προσπάθησε να ηρεμήσει και να
καταλάβει αν αυτό που είχε μόλις είχε δει ήταν αλήθεια ή πα-
ραίσθηση. Δεν πρόλαβε όμως. Λίγα λεπτά αργότερα, το
κουδούνι χτύπησε και, κόντρα στη φωνή που του φώναζε
να μην το κάνει, ο Ιππόλυτος άνοιξε την πόρτα και άσπρισε
σαν τον ασβέστη. Και άσπρισε σαν τον ασβέστη, διότι στο
κατώφλι του δεν στεκόταν άλλος από τον εαυτό του, με την
ίδια σάρκα και τα ίδια οστά, με ροζ πουκάμισο, λαιμοδέτη,
καμπαρντίνα χρώματος γκρενά, μαγκούρα και -το χειρότερο
απ’ όλα- με την ίδια, υπέροχα λεπτή, μακριά κι ελαφρά
γαμψή μύτη με τη δική του. “Αγαπητέ Ιππόλυτε, καλησπέρα”,
άκουσε τον άγνωστο εαυτό του να του λέει. “Είμαι ο Ευριπί-
δης, ο δίδυμος αδελφός σου. Με συνοδεύει ο πρίγκιπας Μί-
σκιν. Μπορούμε να περάσουμε;”

Αργυρώ Μπίστη

76

τοβιβλίο.net



77



78

τοβιβλίο.net



Η ανάµνησή σου

Βότσαλα πετώ στα δωμάτια της ψυχής
νερό ποτίζω τα ξερά λουλούδια της αυλής
την πόρτα του σπιτιού βαριά κτυπώ
στους δρόμους του χωριού πεινώ
το φεγγάρι προσκυνώ.

Από τη σκάλα στο μαύρο της ψυχής μου περπατώ
να βρω αναμνήσεις από το παρελθόν το μακρινό,
φαντάσματα νοημάτων μυστικών,
το μέλλον μου να σώσω, ν’ αναρρώσω
και επικεφαλίδα στη καινούρια μου ζωή να δώσω.

Και αν μπήκα μέσα στις ροές
και γλύκισμα πήρα από τις στοές
και αν όλους τους λαούς κερνώ,
μια ανάμνηση μόνο κρατώ
από τις εικόνες τις παλιές που αναζητώ,
τη μορφή σου που ακόμα αγαπώ.

Εύα Κασιάρου

79

μια εικόνα... χίλιες λέξεις



80

τοβιβλίο.net



Με τον ήλιο κόντρα

Ο ήλιος κόντρα στα μάτια, η θάλασσα σαν να γέρνει
στην άκρη και να χύνεται, στραβός ορίζοντας, ξεπλυμένος
στο φως, μια αύρα από νερό και αλάτι σαν τσίμπημα στο
πρόσωπο, η υγρασία του ξύλου στα πέλματά του, παίρνει
φόρα και... 

Αυτά θυμάται. Αυτά αισθάνεται ακόμη και τώρα που ο
χρόνος κύλησε για τα καλά και χύθηκε σαν τη θάλασσα και
αυτός. Περνά το βλέμμα του πάνω απ’ τα πόδια του σαν
πριόνι έτοιμο να τα κόψει. Τεντώνει το χέρι και σηκώνει το
μπατζάκι του παντελονιού του. Μάλιστα, τι περίμενε να δει...
Η σύγκριση αμείλικτη. Ατροφικά σκέλη, πλαδαρές γάμπες.

«Πάλι τα ίδια;», η φωνή απ’ το διπλανό δωμάτιο ξεπερνά
και τις φωνές που κατοικούν μέσα στο κεφάλι του και που
του λένε «Μην το βάζεις κάτω».

«Γιατί βασανίζεσαι;»
Και πριν προλάβει η ερώτηση ν’ απαντηθεί, έστω να

πέσει πάνω στην τσιμεντένια του σιωπή, να κάνει αντίλαλο
και να επιστρέψει η ηχώ της, η φωτογραφία βρίσκεται στα
χέρια της.

«Δως τη μου πίσω, τώρα! Δεν σου ανήκει».
«Ούτε σε σένα ανήκει πια. Δεν είσαι εσύ εδώ, είναι ένας

άλλος» και έχει ήδη καταλάβει πόσο σκληρά του έχει μιλήσει

81

μια εικόνα... χίλιες λέξεις



για ακόμη μια φορά. Σφίγγει τα δόντια πίσω από τα μικρο-
σκοπικά της χείλη και τον κοιτά παγωμένα, για να μην κατα-
λάβει ότι πονά περισσότερο απ’ αυτόν.

«Έχεις δίκιο», ξεστομίζει με μια αδιαφορία να σέρνεται
στη φωνή του, «πάρ’ τη και κάν’ τη ό,τι θες».

Εκείνη ξέρει ότι δεν το εννοεί, πως κατά βάθος την έχει
ανάγκη αυτή τη φωτογραφία, για να καρφώνει πάνω της της
ευτυχίας την απώλεια, να τη θρηνεί για κάμποσα λεπτά και
στη συνέχεια να τη θάβει, μέχρι την επόμενη εκσκαφή που
συνήθως δεν αργεί πάνω από ένα εικοσιτετράωρο.

Γλιστρά το χέρι της τρυφερά γύρω απ’ τον σβέρκο του.
Μυρίζει το αφρόλουτρο σαπουνιού που αναδίδει το πυκνό
μαλλί του. Τρίβει τα χείλη της στο φρεσκοξυρισμένο του μά-
γουλο σα ναζιάρικο γατί, που ξέρει πως έκανε ζημιά και πως
τώρα πρέπει να καλοπιάσει το αφεντικό του.

«Για το καλό σου το λέω, αγάπη μου» του ψιθυρίζει, όσο
εκείνος δέχεται το χείμαρρο της στοργής της σχεδόν ανέκ-
φραστος.

Είχε δίκιο η Μαριάνθη. Τα τελευταία τρία χρόνια αυτή η
φωτογραφία τους είχε στοιχειώσει. Ήταν η τιμωρία της για
την άρνησή της απέναντι σε κάθε είδους αναμνηστικά με τα
οποία οι άνθρωποι επιμένουν να συντηρούν τις μνήμες
τους. Και όμως, ήρθαν έτσι τα πράγματα, ώστε να ζει μέσα
από μια εικόνα. Ο Βαγγέλης ήταν στην ηλικία λίγο πριν την
εφηβεία, όταν τραβήχτηκε αυτή η φωτογραφία. Ψηλός, αδύ-
νατος, με σώμα να παλινδρομεί ανάμεσα στο παιδί και τον
άντρα, με δέρμα καμένο απ’ τον ήλιο, έτοιμος να κατακτήσει
τον κόσμο. Ειδικά τον υποβρύχιο τον λάτρευε. Όταν μεγά-
λωνε, ήθελε να γίνει δύτης και να εξερευνεί ναυάγια.

Ήταν καλοκαίρι στο νησί που ήξερε από μικρό παιδί,
από πριν ακόμη μπουσουλήσει, από τότε που τον έβγαζε
στην αγκαλιά του ο παππούς βόλτα, για να μαθαίνει, όπως
του εξιστορούσε έπειτα, τα κατατόπια.

82

τοβιβλίο.net



Και τα έμαθε όλα, σε ποιο σημείο η θάλασσα ηρεμούσε
όταν έπιανε δυνατός αέρας, ποια ώρα της ημέρας περνούσε
καράβι και τη φουρτούνιαζε και τρέχανε οι λουόμενοι να μα-
ζέψουν την πραμάτεια τους από την παραλία, τα λεπτά που
ο ήλιος στην Ανατολή του καθρεπτιζόταν και το νερό έπαιρ-
νε ένα μυστήριο χρώμα, όλα τα είχε μάθει.

Ήταν μεσημέρι στο τελείωμά του, όταν έφτασε στην πα-
ραλία. Αύγουστος του '95. Οι υπόλοιποι είχαν ήδη ξεκινήσει
τις βουτιές από την ξύλινη εξέδρα. Ήρθε καθυστερημένος,
γιατί η μάνα του άργησε να βγάλει το φαΐ απ’ το φούρνο και
όπως του είχε πει θα έπρεπε να περάσει ώρα μετά το φα-
γητό, για να πάει να κολυμπήσει, και πως καλό θα ήταν να
κάτσει και μια φορά μαζί τους και να μην τρέχει με την μπου-
κιά στο στόμα να φύγει. Εκείνη τη μέρα ένα σωρό δικαιολο-
γίες αράδιαζε, για να τον κρατήσει κοντά της. Ξεκαβαλίκεψε
με μια ορθοπεταλιά το ποδήλατο, το άφησε κάτω από ένα
αλμυρίκι, πέταξε τα ρούχα του, ένα σορτσάκι όλο και όλο
που φορούσε και τις πλαστικές σαγιονάρες δυο νούμερα με-
γαλύτερες, που πάνω στη βιασύνη του είχε πάρει απ’ τον
παππού, και έτρεξε προς τη θάλασσα με την άμμο να καίει
τα πέλματά του περισσότερο και από τα κάρβουνα. Η Άννα,
το μοναδικό κορίτσι της αντροπαρέας, με τη φωτογραφική
μηχανή ανά χείρας απαθανάτιζε τις στιγμές.

«Ε, Βαγγέλη, κοίτα από δω».
Δεν γύρισε στο φακό, δεν ήθελε να χάσει ούτε στιγμή το

μπλε της ελευθερίας που του τραβούσε με μια αόρατη κλω-
στή τα πόδια.

«Βαγγέλη, πέσε, επιτέλους!», φώναζε ο Πέτρος που ήταν
κιόλας στο νερό.

Ανέβηκε στην εξέδρα, ο ήλιος ήταν κόντρα, έκλεισε τα
μάτια σαν να τον τσουρούφλισε μαζί με την άμμο και η ευ-
τυχία, πήρε φόρα και... 

«Πάλι πλάτη σ’ έβγαλα», μονολόγησε δυσαρεστημένη η

83

μια εικόνα... χίλιες λέξεις



Άννα που της άρεσε οι φωτογραφίες της να έχουν πρόσωπα,
για να είναι ζωντανές, όπως έλεγε.

Όταν ο Βαγγέλης ξανάνοιξε τα μάτια, ο ουρανός δεν είχε
ήλιο, μόνο σύννεφα και κάδρο το παράθυρο του νοσοκο-
μείου.

«Δυστυχώς, η βλάβη στα πόδια είναι μη αναστρέψιμη,
πάλι καλά που σώθηκε».

Αυτά ανακοίνωσε το στόμα του γιατρού πάνω απ’ το κε-
φάλι του που ήταν ακόμη μουδιασμένο και μπροστά στα
αποφλοιωμένα πρόσωπα των γονιών του και από τότε η ζωή
απέκτησε δύο βοηθητικές ρόδες σαν αυτές που του είχε
βάλει ο παππούς του στο ποδήλατο, μέχρι να μάθει να
κρατά ισορροπία και να μην τις χρειάζεται πια. Μόνο που
αυτές οι ρόδες έγιναν μόνιμες και το αναπηρικό καροτσάκι
η δεύτερη φύση του. Η βουτιά στη θάλασσα εκείνο το με-
σημέρι ήταν βουτιά σε μια νύχτα που χρειαζόταν πολύ προ-
σπάθεια να γίνει πάλι μέρα. Ο Βαγγέλης πέφτοντας στο νερό
δεν υπολόγισε καλά. Αυτός που είχε μάθει κάθε σπιθαμή του
νησιού, άφησε το σώμα του με δύναμη να πέσει πάνω στα
βράχια με αποτέλεσμα τα κάτω άκρα του να μην σταθούν
πότε ξανά όρθια.

«Λοιπόν», ρωτάει η Μαριάνθη, που τον κρατά ακόμη
τρυφερά στην αγκαλιά της, «αυτή εδώ δεν είναι πιο ωραία
εικόνα;» και τον σφίγγει περισσότερο πάνω της, για να κάνει
την αίσθηση εντονότερη.

«Είναι», της απαντά. «Εκείνη είναι το παρελθόν μου» και
δείχνει με το βλέμμα τη φωτογραφία που παλεύει να σωθεί
κάτω απ’ τις ρόδες του καροτσιού. «Αυτή εδώ, όμως, είναι το
μέλλον μου» και τη φιλά δυνατά στο στόμα με μάτια κλει-
στά, για να μην καταλάβει πόσο πονά.

Ελένη Λαμνάτου

84

τοβιβλίο.net





86

τοβιβλίο.net



Φεγγαρότσαρκες

Με κοιτάς αφ’ υψηλού
Σε κοιτώ και φεύγω αλλού
Με το φως σου ταξιδεύω
Με τα εμπόδια ξεμπερδεύω

Με κοιτάς από ψηλά
Σε κοιτώ απ’ τα χαμηλά
Κι ανεβαίνω και πετώ
Όπου φέγγεις θα σε βρω

Με κοιτάς και αναρωτιέσαι:
«Μα ποιος είσαι και καυχιέσαι;
Ίσα κι όμοια με θωρείς;
Έλα πιάσε με αν μπορείς»

Μα δε θέλω να σε πιάσω
Τι είχα ποτέ για να το χάσω
σε υπόγεια και στενά
τριγυρίζω τώρα πια

Μα το βράδυ όταν έρθει
Και το φως σου σαν σκορπίσεις
Της ψυχής το βάθος φέγγεις
Κι εγώ πια έχω κερδίσει

Άννα Ρουμελιώτη

87

μια εικόνα... χίλιες λέξεις



88

τοβιβλίο.net



Ανεπίδεκτη... µαθήσεως

...Και μετά μου λες εμένα ότι έβαλες μυαλό... 

...Ουτοπία... 
Εκεί που νομίζεις ότι τα έχεις καταφέρει... 
Εκεί που πιστεύεις ότι αυτή τη φορά έσπασες

το νήμα και τερμάτισες νικήτρια στον μακροχρόνιο 
αγώνα που έχεις με τον παράξενο εαυτό σου... 

Εκεί που είσαι έτοιμη να πανηγυρίσεις... 
να γονατίσεις δοξασμένη... 
εκείνη ακριβώς τη στιγμή παραπατάς... 
...και ματώνεις και πάλι τα γόνατα... 
Δε βαριέσαι καρδιά μου... πάμε πάλι απ την αρχή... 
Εσύ έχεις μάθει να κρατάς την ανάσα σου... 
Χρόνια κρατάς την ανάσα σου... 
Παίρνεις βαθιά αναπνοή και βουτάς στο βυθό... 
Πάντα σε γοήτευε η άβυσσος... 
Πάντα σε τραβούσε πιο βαθιά... 
Πάντα νόμιζες ότι δεν σου χρειάζεται περισσότερο

οξυγόνο από όσο μπορείς να εισπνεύσεις... 
Πάντα αναδυόσουν φοβισμένη στην επιφάνεια... 
Στις πόσες πνιγμένες ανάσες πεθαίνει ο φόβος;
Στις πόσες μπερδεμένες αναπνοές ξεψυχά

η αλήθεια;
Είσαι ανεπίδεκτη μαθήσεως, καρδιά μου... 
Προτιμάς να πνιγείς στα άγρια νερά

89

μια εικόνα... χίλιες λέξεις



της απολιθωμένης σου συνείδησης παρά να μάθεις
να μετράς... ΑΝΑΠΝΟΕΣ... 

Έρικα Τζαγκαράκη

90

τοβιβλίο.net



91



92

τοβιβλίο.net



Λίγα τετραγωνικά ουρανού παρακαλώ... 

Είναι απίστευτο πως μια γωνίτσα ουρανός μπορεί να ορί-
σει τη διάθεσή σου... 

Όποτε αρρωσταίνω εκτιμώ πολλά πράγματα αλλά όχι
αυτά που ίσως οι άλλοι να περίμεναν. Την οικογένειά μου,
την υγεία μου ή την ασφάλεια του σπιτιού και το χουζούρι
του κρεβατιού μου ούτως ή άλλως τα εκτιμώ. Απεριόριστα.
Η αρρώστια περιττεύει για να μου υπενθυμίζει αξίες. Τις θυ-
μάμαι από μόνη μου.

Αυτά που εκτιμώ, έχουν να κάνουν με αυτά που παρα-
τηρώ όταν είμαι ξαπλωμένη σε ένα κρεβάτι. Με αυτά που
όλο τον υπόλοιπο καιρό δεν έχω το χρόνο ή την προσοχή
μου στραμμένη επάνω τους γιατί νομίζω ότι υπάρχουν άλλα
πιο σημαντικά... 

Ο ουρανός είναι ένα απ’ αυτά. Ο οποιοσδήποτε ουρανός.
Ο γαλανός, ο συννεφιασμένος, ο ασυννέφιαστος, ο βαρύς,
πένθιμος και γεμάτος βροχή, ο κοκκινωπός που αναποφά-
σιστα σκοτεινιάζει, ο πρωινός, ξεκούραστος και υποσχετι-
κός, ο γκι, ο λευκός, ο αξημέρωτος. Όλοι οι ουρανοί έχουν
μέσα τους μια υπόσχεση από φως και αυτό δεν είναι αυτο-
νόητο ότι μπορείς να το έχεις παντού... Εκεί που όλα σου φαί-
νονται από μόνα τους λίγο πιο σκοτεινά... 

Χαζεύω έξω ατελείωτες ώρες και εκτιμώ την αξία του χα-

93

μια εικόνα... χίλιες λέξεις



ζέματος που τόσο έχουμε υποτιμήσει. Υποσχέθηκα στον
εαυτό μου ότι δεν θα ξανακάνω παρατήρηση στα παιδιά
μου όταν τα πιάνω να χαζεύουν. Κατάλαβα πως έτσι το
μυαλό ξεκουράζεται σε μια γλυκιά ραστώνη της «καμιάς
σκέψης», σα να κάνεις απλωτές σε ζεστή θάλασσα, κατακα-
λόκαιρο, με τα αυτιά βουτηγμένα στο νερό, να ακούς τους
ήχους αλλά μακρινούς, να μη σ’ αγγίζουν. Την ώρα του χα-
ζέματος δεν είναι ότι δεν έχεις μυαλό είναι ότι απλώς δεν
είναι εκεί και έχεις απλώς τις αισθήσεις σου και αυτές ζαβλα-
κωμένες. Απλώς λυτρωτικό... 

Δε θέλω να μιλήσω για τον πόνο, την αρρώστια, την
απώλεια, όλα αυτά που όλοι φανταζόμαστε ή ξέρουμε γιατί
νομίζω ότι όταν δεν τα σκέφτομαι νιώθω καλύτερα και γιατί,
όπως η Δροσούλα στο «Μεγάλο περίπατο του Πέτρου», ό,τι
με τρομάζει, δεν το γράφω.

Προτιμώ να μιλήσω για μυρωδιές, όχι εκείνες που σου
θυμίζουν τον παιδίατρο που πήγαινες όταν ήσουν μικρός
για να σου κάνει εμβόλιο, τις άλλες, τις ζεστές, αυτές που
καμιά φορά σου φαίνονται ενοχλητικές αλλά στην πραγμα-
τικότητα δεν είναι: το κρεμμύδι που μελώνει πριν να τσιγα-
ρίσουμε το κρέας και μας ενοχλεί «που μυρίζει όλο το σπίτι»,
η φρεσκοκομμένη ντομάτα, η μυρωδιά του πρωινού τοστ
σε όλα τα δωμάτια, τα πλυμένα σεντόνια, τα άπλυτα φανε-
λάκια των παιδιών σου, ο ζεστός καφές αλλά και όλες οι σπι-
τικές μυρωδιές ανακατεμένες, όλες εκείνες που σου θυμί-
ζουν τη ζεστασιά και την παρουσία αυτών που αγαπάς και
που όταν κοιμάσαι χώρια, τους μαραίνεσαι. Έστω κι αν αυτό
είναι για μια μέρα... 

Μαριέττα Κόντου

94

τοβιβλίο.net



95



96

τοβιβλίο.net



Ζενίθ και Ναδίρ

Φτερουγίσματα (χαϊκού)
Και ήρθαν τα πουλιά 
να γεμίσουν το νεκρό τοπίο 
με φτερουγίσματα... 

Νεκρό τοπίο (ποίημα )
Στο λυκαυγές, 
εκεί όπου οι σκιές κυριαρχούν 
κι όλα μυστηριωδώς μεταμορφώνονται, 
τ’ άσπρα περιστέρια 
μαύρα πουλιά της νύχτας γίνονται 
και τα κλαδιά του δέντρου 
φρικιαστικές μορφές παίρνουν. 
Νομίζεις πως σε κυνηγούν 
πως θα σ’ αγγίξουν 
πως θα σε κλείσουν στον 
μακρύ και ξερό κορμό 
που καταλήγει στο χώμα. 
Όσο κι αν θες ν’ απομακρυνθείς, 
αφυδατωμένο από το χρόνο κορμί 
γυμνό από ζωή κι έρωτα, 
δίπλα απ’ τις ρίζες του δέντρου, 
εκεί κοντά, ίσως πιο πέρα 
θα φυτρώσει ο τάφος σου, 
η απόδειξη της ύπαρξής σου. 
Και τα πουλιά θα τριγυρνούν 

97

μια εικόνα... χίλιες λέξεις



πετώντας στο νεκρό τοπίο 
μοιρολογώντας τη χαμένη ζωή... 
Και κάπου εκεί στο βάθος ο ορίζοντας. 
Παντού και πάντα υπάρχει ένας ορίζοντας. 
Η λεπτή γραμμή μεταξύ ζωής και θανάτου, 
η διαχωριστική γραμμή της γης και τ’ ουρανού, 
εκεί που το ζενίθ και το ναδίρ 
του ανύπαρκτου, του εφικτού 
και της φαντασίας που οργιάζει 
καθώς το σκοτάδι πέφτει βαθύ, 
αναμειγνύονται στην ουράνια σφαίρα. 
Ο ορίζοντας που ενώνει της νύχτας 
τις σιωπές και τα σκοτάδια 
με το φως και τις φωνές της μέρας 
που πάντα ξημερώνει, 
ενώ εσύ αγχωμένος ξυπνάς από το λήθαργο 
θέλοντας να προσδιορίσεις ξανά τις ανάγκες σου, 
τη θέση σου στην πεζή πραγματικότητα. 
Στον καθρέπτη του εαυτού σου 
βλέπεις την ανεπιτυχή απομίμηση ενός προτύπου 
που απέκλινε της πορείας του 
έναν ονειροπόλο που ονειρεύεται εφιάλτες... 
Και θέλεις να ανατρέψεις τα πάντα, 
ζώντας την πραγματοποίηση των ονείρων σου 
δίχως να παρασύρεσαι στη δίνη του άγχους. 
Θέλεις να αισθανθείς, να νιώσεις ζωντανός, 
όσο πιο όμορφα μπορείς να ζήσεις τη ζωή σου. 

Σκιές (τρίστιχο )
Οι σκιές, παιχνιδίσματα του φωτός με το χώρο. 
Μη σε τρομάζουν οι γκριζόμαυροι καμβάδες τους. 
Χρωμάτισέ τους εσύ με την αχαλίνωτη φαντασία σου. 

Ελένη Ιωάννου

98

τοβιβλίο.net





100

τοβιβλίο.net



Η χαραµάδα

Με λένε χαραμάδα κι εμφανίζομαι εκεί που κανείς δεν
το περιμένει. Φτάνει συνήθως ένα ταρακούνημα, μια ρωγμή,
μια κακοφτιαξιά του μάστορα για να σχηματιστώ. Μετά όλα
παίρνουν το δρόμο τους, εκτός αν κάποιος θέλει τόσο πολύ
να με αποφύγει που βιάζεται να με εξαφανίσει με επισκευές.
Το φως εισχωρεί στο σκοτεινό δωμάτιο από αδιάβατα μο-
νοπάτια. Αυτό δεν είναι απαραίτητα κακό, εκτός αν κάποιος
είναι τόσο συνηθισμένος στο σκοτάδι, που ακόμα και το ελά-
χιστο φως μπορεί να του κάνει ζημιά.

Εκείνη δεν είχε βάλει τίποτα στο στόμα της εδώ και
πέντε μέρες. Με το ζόρι και μετά από παρακάλια, ήπιε λίγο
νερό. Την πρώτη μέρα δεν την πήρε στα σοβαρά. Την επό-
μενη άρχισε να ανησυχεί. Δεν φαινόταν να είναι μια απλή δί-
αιτα αυτή. Μήπως έπασχε από κάποια σπάνια μορφή οξείας
νευρικής ανορεξίας; Μήπως ήταν άρρωστη; Όταν του εξή-
γησε τους λόγους της, ανησύχησε ακόμα περισσότερο.

«Δεν θέλω να πάθεις κακό.»
«Αν αντέχουν αυτοί, θα αντέξω κι εγώ.»
«Δεν αντέχουν όλοι. Οι περισσότεροι πεθαίνουν ξέρεις.»
«Τότε θα πεθάνω κι εγώ.»

101

μια εικόνα... χίλιες λέξεις



Έχανε λίγο λίγο την υπομονή του. Προσπαθούσε να απο-
κωδικοποιήσει το σύμπτωμα, να εξηγήσει τον τρόπο της,
αλλά έχανε την ουσία. Η ουσία ήμουν εγώ. Μερικές φορές
δεν είναι όλοι ικανοί να διακρίνουν τη χαραμάδα, ειδικά
όταν είναι ακόμα πολύ μικρή. Μόνο τα πιο ευαίσθητα μάτια,
οι πιο ευαίσθητες ψυχές διακρίνουν το φως, κοιτάζοντας
από τη σωστή οπτική γωνία.

«Μείνε μαζί μου.»
«Μην επιμένεις.»
«Χωρίς αυτό δεν μπορώ να ζήσω» της είπε δείχνοντας

προς το μέρος της καρδιάς της.
«Τι είναι αυτό;»
«Είναι ο θησαυρός που κρύβεις.»
«Και πώς τον βλέπεις τότε;»
«Είναι διάφανο το θησαυροφυλάκιο για τα δικά μου

μάτια.»
Εκείνη χαμογέλασε. Την έσφιξε στην αγκαλιά του. Ήταν

ένα πολύτιμο χαμόγελο αυτό. Εκείνη δεν είχε τη δύναμη κι
εκείνος δεν είχε την γνώση. Οπότε συνέχισα να υπάρχω και
να επεκτείνομαι. Αν είσαι χαραμάδα, επιθυμείς να επεκτεί-
νεσαι, δεν είναι παράξενο αυτό.

Επιχείρησε να την πείσει με λογικά επιχειρήματα. Γρή-
γορα άφησε τους ιατρικούς λόγους στην άκρη και προσπά-
θησε να πάει με τα νερά της.

«Με τον τρόπο αυτό δεν κερδίζεις τίποτα.»
«Δεν υπάρχει άλλος τρόπος.»
«Θα πολεμήσουμε μαζί, αν αυτό θες.»
«Δεν έχει νόημα.»
«Γίνεσαι άλλο ένα νούμερο στις στατιστικές τους, δεν το

βλέπεις αυτό;»
Χρησιμοποίησε το πιο δυνατό του χαρτί, τα νούμερα,

αλλά γρήγορα το έκαψε. Δεν την ενδιέφεραν τα νούμερα και
οι στατιστικές. Είχε διαβάσει πολλά από αυτά, αλλά δεν

102

τοβιβλίο.net



έμεινε τίποτα μόνιμα εντυπωμένο στο μυαλό της. Είχε ίσως
εξαντλήσει την ικανότητά της για αποστήθιση στα μαθητικά
της ακόμα χρόνια, όταν έπρεπε να μαθαίνει απ’ έξω λέξεις,
προτάσεις, ολόκληρα κείμενα, με αποτέλεσμα κάθε γωνιά
του εγκεφάλου της να είναι γεμάτη από ξεχασμένες άχρη-
στες πληροφορίες. Αυτό που μετρούσε ήταν η ουσία. Κι η
ουσία ήταν πως δεν είχε δικαίωμα να βάλει μπουκιά στο
στόμα της, όσο υπήρχε έστω κι ένας άνθρωπος στον πλα-
νήτη που δεν είχε να φάει. Σαν έμμονη ιδέα σφηνώθηκε στη
σκέψη της το φως από την χαραμάδα. Αυτό το φως που μπο-
ρεί και να τυφλώσει ακόμα τα πιο ευαίσθητα μάτια.

«Την βλέπεις εκεί πάνω την χαραμάδα;» τον ρώτησε δεί-
χνοντας προς το μέρος μου με το βλέμμα της.

Το λιγοστό φως που είχε τρυπώσει στο σκοτεινό δωμά-
τιο τράβηξε την προσοχή του. Εκείνος δεν ήταν από τους αν-
θρώπους που ανέχονται χαραμάδες ή οποιαδήποτε φθορά
με σταυρωμένα χέρια. Ήταν όμως ήδη αργά. Όταν πλησίασε
κοντά, πριν ακόμα προλάβει να με αγγίξει, αποφάσισα να
πάρω την κατάσταση στα χέρια μου. Ένιωσε να ελαφραίνει,
να γίνεται ανάλαφρη σαν αεράκι ανοιξιάτικο. Γλίστρησε
μέσα από το άνοιγμα δίχως προσπάθεια, νωχελικά κι αθό-
ρυβα, όπως μια σταγόνα νερό βρίσκει το δρόμο της πάνω
σε μια ανάγλυφη επιφάνεια, σαν τον καπνό που χώνεται πα-
ντού χωρίς δυσκολία. Όταν άνοιξε τα μάτια της, το φως ήταν
εκτυφλωτικό. Αναγκάστηκε να τα ανοιγοκλείσει πολλές φο-
ρές, μέχρι να συνηθίσει τη λάμψη.

Αυτός είναι ο σκοπός μου κι ο σκοπός κάθε χαραμάδας.
Να αναδείξει μια άλλη θέα στην πραγματικότητα, αόρατη
υπό συνηθισμένες συνθήκες. Μερικοί με αντιμετωπίζουν
σαν ελάττωμα που πρέπει να διορθωθεί, άλλοι τυφλώνονται
από την ομορφιά που αντικρίζουν. Μερικά ικανά μάτια προ-
σαρμόζονται γρήγορα και το απολαμβάνουν. Σαν σταυρο-
δρόμι μοιάζω, αν πρέπει με κάτι να με παρομοιάσεις. Δίνεται

103

μια εικόνα... χίλιες λέξεις



η επιλογή της επιστροφής. Υπάρχουν οι πλάγιες οδοί των
ψευδαισθήσεων, ενώ μπροστά ανοίγεται ο δύσκολος, αλλά
πιο απολαυστικός, δρόμος του αγώνα. Μερικοί αδυνατούν
να επιλέξουν και παρασύρονται από τον αέρα.

Σε τούτο το παράξενο μέρος στο οποίο ξεβράστηκε από
το ρούφηγμά μου, αντίκρισε ένα τοπίο παράξενο. Όλα τα
όνειρά της μαζί ήταν μπροστά της ανακατωμένα σαν κου-
βάρι μπερδεμένο, αλλά η ίδια τα αναγνώρισε με την πρώτη
ματιά. Όνειρα που έκανε στον ύπνο της, αλλά κι αυτά που
συνόδευαν καθημερινά την ψυχή της στο ξύπνιο της. Όλα
τα όνειρα είναι φτιαγμένα, εξάλλου, από το ίδιο υλικό και δεν
ξεχωρίζουν ανάλογα με το επίπεδο συνείδησης. Άνθρωποι
χορτάτοι, χαρούμενοι, ερωτευμένοι, λαμπεροί σαν ηλιαχτί-
δες.

Κοίταξε καλά γύρω της. Δεν υπήρχε δυστυχία πουθενά.
«Εδώ θα μείνω» είπε από μέσα της κι αγκάλιασε το φως

που της είχα προσφέρει.

Μηλέβα Αναστασιάδου

104

τοβιβλίο.net



105



106

τοβιβλίο.net



Αφήστε µε

Αφήστε με μόνη φωνάζω
με μια φωνή βροντερά μουγκή
να φτάσει ως την ξενιτιά
να την ακούσει η καρδιά.
Αφήστε με μόνη φωνάζω
να γίνω σύννεφο και σκόνη
τη ζωή μου δεν ποδοπατώ
στην κωμωδία σας δεν παίζω.
Αφήστε με μόνη φωνάζω
γιατί με φέρατε εδώ στη γη
να ζω χωρίς ανθρώπους μοναχή
να με τρώει της ψυχής μου η φωνή.
Αφήστε με μόνη φωνάζω
με παγωμένα άκρα και κορμί
χωρίς φλέβες χωρίς ψωμί
μες στο χιονιά μες στη βροχή.
Αφήστε με μόνη φωνάζω
ό,τι έχω μέσα μου να βγάζω
θέλω να τραγουδήσω
χωρίς εσάς που αγάπησα να ζήσω.

Εύα Κασιάρου

107

μια εικόνα... χίλιες λέξεις



108

τοβιβλίο.net



Γκρι

Θυμάμαι στην πόλη μου
είχα πάντα στην αριστερή μου τσέπη
ένα τετράδιο και ένα στυλό.

Θυμάμαι πως έγραφα για πινελιές από
κόκκινο στο γκρίζο τοπίο.
Θυμάμαι πως σήκωνα το κεφάλι μου
και αντίκριζα τον ήλιο ανάμεσα στις κεραίες,
που σφύριζα περπατώντας σπασμένα πεζοδρόμια.
Θυμάμαι σιγοτραγουδούσα στις έρημες πλατείες.

Θυμάμαι κάποτε,
ήμουν χαρούμενη εδώ.
Ναι... νομίζω κάποτε ήμουν χαρούμενη εδώ.

Ήταν που τα χρώματα που σκούρυναν απότομα;
Ήταν που το τετράδιο κάπου χάθηκε;
Ήταν που συνήθισα να κουλουριάζομαι
σε σκοτεινές γωνίες;

Δεν ξέρω.
Πάει καιρός από τότε.

Στέρνο πράγμα που θυμάμαι.

109

μια εικόνα... χίλιες λέξεις



Έγραψα σε ένα τοίχο
με το τελευταίο μου μελάνι
"Φοβάμαι εδώ πια.
Λέω να φύγω.

Αν βρεις το τετράδιό μου, κράτησέ το.
Δεν θα με βρεις εδώ.
Ούτε ο ήλιος θα ξανάρθει.

Απλώς να ξέρεις
αν θες να με βρεις

σκόρπισα στα χνάρια μου
κλαράκια γιασεμί."

Δήμητρα Τζελαλίδου

110

τοβιβλίο.net



111



112

τοβιβλίο.net



Ήρθες ξανά

Ήρθες ξανά
για να μπερδέψουμε τα πόδια μας
σ’ ένα κρεβάτι που το λες δικό μας.
Ήρθες ξανά
για ν’ αρχίσουμε το παιχνίδι του κρυφού μας μυστικού
Ήρθες ξανά
και ήθελες να υποσχεθούμε πως θα μπορούμε πάντα,
να παίρνουμε ο ένας απ’ τον άλλον την αλήθεια.
Σου ‘πα να με πάρεις στο πάτωμα
κι εκεί μετά μαζί να κοιμηθούμε.
Ήρθες ξανά
και γι’ αυτό.
Για τις κουβέντες μας μετά απ’ τα μεθυσμένα βράδια,
για τα παράνομα φιλιά
και την αρρωστημένη κάψα.
Ήρθες ξανά
έδωσες φωνή σε μια απλή Δευτέρα.
Σου ρούφηξα τα χείλια
μέχρι που πήρα τη στιγμή.
Ήρθες ξανά
και είπες πως ποτέ δεν θα τελειώσει όλο αυτό.
Το ήξερα,
μα σ’ άφησα να ξαναρθείς,
να δώσουμε τα χέρια για τη φορά που θα με φτάσεις.

Σουρλουλού

113

μια εικόνα... χίλιες λέξεις



114

τοβιβλίο.net



Πιο κοντά σου

Οι γλάροι το πλοίο ακολουθούν
εύχομαι ποτέ μη κουραστούν.
Τα κύματα με συντροφεύουν
οι αφροί τα βήματα μπερδεύουν.
Κηλίδες ουράνιου τόξου εμφανίζονται
και μονομιάς εξαφανίζονται.
Υποταγμένη στη μοίρα η ζωή,
αν στα χέρια μένει η σιωπή.
Το κακό στην τσιμινιέρα θα το ζώσω,
στα κατάρτια τ’ όνειρά μου θ ‘απλώσω
επάνω τους ο ήλιος ν’ ακουμπήσει
τις συμφορές ο μπάτης ν’ αερίσει.
Στριφογυρίζει η σκέψη μακριά
τα μελλούμενα για να μαντέψει.
Τα περασμένα στο βυθό θα τα βυθίσω
για να βγουν στην επιφάνεια 
τα κιούπια τ’ ασημένια,
να τα πουλήσω στο νοτιά 
να με φέρει σε σένα πιο κοντά.

Εύα Κασιάρου

115

μια εικόνα... χίλιες λέξεις



116

τοβιβλίο.net



Η προσπάθεια

Την ίδια την πτώση δε τη θυμόμουν. Θα πρέπει να είχα
πέσει, τούτο ήταν λογικό, αφού βρισκόμουν σε ένα σκοτεινό
χώρο, ξαπλωμένος, το σώμα μου πονούσε, και ψηλά, πολύ
ψηλά, φαινόταν ένα φωτεινό άνοιγμα.

Αφού σηκώθηκα, διαπιστώνοντας ότι ευτυχώς δεν είχα
υποστεί -όσο μπορούσα να το διακρίνω αγγίζοντας όλο μου
το σώμα- κάποιο σοβαρό τραυματισμό, κοίταξα πάνω, το
άνοιγμα, αλλά και έπειτα μπροστά μου εκεί όπου αμυδρά
φωτιζόταν μία μεταλλική και κάθετη σκάλα. Ήταν στην
πραγματικότητα απλώς δύο δοκοί που κατά κανονικά δια-
στήματα τις έτεμναν μπάρες, στο ίδιο πάχος με τις δοκούς.
Σκέφτηκα πως θα έπρεπε προφανώς εκεί να ανεβώ, προς το
φως, καθώς όπως βεβαιώθηκα σύντομα δεν υπήρχε κάποια
συνέχεια στο στενό χώρο όπου βρισκόμουν, παρόλο που
υπήρχε μία πόρτα εκεί, στην ακριβώς αντίθετη κατεύθυνση
από τη σκάλα. Όμως ήταν κλειδωμένη.

Έτσι ξεκίνησα να ανεβαίνω. Αρχικά μου έμοιαζε εύκολο,
αν και κάθε φορά που σήκωνα το δεξί μου πόδι αισθανό-
μουν και έναν κοφτό πόνο στο πλευρό. Ωστόσο δε με δυ-
σκόλευε αυτή η ανάβαση. Κάθε λίγο κοιτούσα πάνω, όμως
εκεί το άνοιγμα δε φαινόταν ποτέ να μεγαλώνει.

Σκαρφάλωνα για ώρα, όταν, κάποια στιγμή, απλώνοντας

117

μια εικόνα... χίλιες λέξεις



το χέρι μου για να βρω την επόμενη μπάρα, εκεί συνάντησα
το κενό. Είχα ήδη την υποψία μου, τη φρικτή αυτή υποψία,
όμως δεν ήθελα να την αποδεχτώ ως σωστή, γι’ αυτό και πά-
τησα πιο ψηλά, όσο πιο ψηλά μπορούσα, και τέντωσα το
χέρι μου ακολούθως προς τα πάνω. Όμως ούτε και τότε
έπιασα κάτι.

Φαινόταν ότι είχα βρει μία ασυνέχεια σε αυτή τη σκάλα.
Ίσως μία δοκός να είχε κοπεί. Φαντάστηκα, δίχως να κατα-
λαβαίνω γιατί, πως την γκρέμισα εγώ πέφτοντας, πως την
έβγαλα από τη θέση της, κάτι που όμως πρέπει να ανέκοψε
και την ισχύ της πτώσης μου, σώζοντάς μου τη ζωή. Αυτή η
σκέψη, ότι η ζωή μου είχε σωθεί, ότι δεν μελλόταν για εμένα
να μείνω για πάντα σε εκείνο το σκοτεινό δωμάτιο, από το
ίδιο γεγονός που τώρα πραγματοποιώντας την αντίστροφη
πορεία, σήμαινε ένα σημαντικό εμπόδιο στο δρόμο μου, με
γέμισε με έναν παράξενο θαυμασμό για αυτό το χώρο και
τους μυστικούς του νόμους.

Από εκείνη την ώρα, πριν από έναν ίσως πολύ μεγάλο
χρόνο, παραμένω σε αυτό το σημείο στη σκάλα. Κάθε λίγο
επιχειρώ να τεντώσω περισσότερο το χέρι μου, κάθε λίγο
επιχειρώ να πατήσω στην τελευταία δοκό ακόμα περισσό-
τερο στις μύτες των ποδιών μου. Και, τελικά, παρόλο που
αυτή η προσπάθεια για καιρό μου έμοιαζε να μη φέρνει κα-
νένα αποτέλεσμα, τώρα εκτιμώ ότι αρχίζει να φαίνεται πως
αντίθετα έχει κάποιο: νομίζω, όλο και περισσότερο το νο-
μίζω αυτό, πως εκεί, στην άκρη, λίγο μόνο πιο πάνω από εκεί
που φτάνω, υπάρχει η επόμενη μπάρα. Αρκεί ίσως ένα άλμα
για να τη φτάσω, αρκεί ένα άλμα αν δεν αρκεί απλώς ένα
τέντωμα. Και, όσο περισσότερο το σκέφτομαι, τόσο βεβαι-
ώνομαι ότι αυτό το άλμα είναι και η δοκιμασία μου εδώ,
αυτή την ώρα, με την υπερνίκηση του φόβου πως από αυτό
τα χέρια μου που θα κινηθούν ταυτόχρονα σε χίλιες θέσεις
για να γραπωθώ, δε θα βρουν πουθενά ένα κράτημα, και

118

τοβιβλίο.net



ακόμα και ότι επιστρέφοντας πίσω στις μπάρες θα γκρεμι-
στώ κάτω, για άλλη μια φορά, και αυτή τη φορά ίσως με θα-
νάσιμο αποτέλεσμα: είτε από την πτώση, είτε από το άνοι-
γμα εκείνης της κλειδωμένης πόρτας που θα σημαίνει την
απελευθέρωση κάποιου τρομερού κινδύνου!

Αλλά, από την άλλη, πλέον παίρνω δύναμη από τη γνώ-
ση πως εκεί όπου άλλοτε ήμουν, πλέον δεν είμαι, και άρα και
εκεί όπου προορίζομαι να φτάσω θα βρεθούν άλλες ικανο-
ποιητικές εξασφαλίσεις από μελλοντικές τέτοιες πτώσεις.
Κάποτε ίσως να θυμάμαι απλώς σαν ένα όνειρο αυτή την τω-
ρινή μου κατάσταση, και, με τη σκέψη αυτή, δε μπορώ να
μη χαμογελάσω, και τότε, σε μια στιγμή, λυγίζω τα πόδια
μου, έτοιμος αυτή τη φορά για τη μοναδική, εκείνη που θα
εξασφαλίσει το θρίαμβο, προσπάθεια.

Κυριάκος Χαλκόπουλος

119

μια εικόνα... χίλιες λέξεις



120

τοβιβλίο.net



Αντίο

Οι πέτρες στο δρόμο
χάλκινες
λαμπυρίζουν σχεδόν πορτοκαλένιες.

Το ποδήλατο αραγμένο
στην άκρη του δρόμου.
Ένα παλιό ποδήλατο
με ένα καλάθι μπροστά.

Πάλι χάιδευα τα χόρτα
με τα φορέματά μου
τις μπογιές στα χέρια μου.

Τώρα όμως είμαι μόνη μου.
Δεν πάσχω από αμήχανα χαμόγελα.
Εχέμυθες σιωπές.
Μόνο γαλήνη.

Μου λένε τώρα τελευταία
πως τα μαλλιά μου μακρύνανε λίγο
πως κοκκινίζουνε στο φως
πως τα μάτια μου είναι κάπως πράσινα.
Νομίζω τους πιστεύω.

121

μια εικόνα... χίλιες λέξεις



Ξέρω πως με σκέφτεσαι.
Το άρωμά σου αντηχεί ακόμα στο μυαλό μου.
Αλλά εγώ ακόμα τρέχω στα λιβάδια
και εσύ συνεχίζεις να με λες "παιδί".

Θυμάσαι τι σου ‘χα πει;
Θυμήσου.
Μάζεψε στη χούφτα σου
λίγο χώμα.
Ξερό απ’ τη θέρμη και τον ήλιο.
Σκόρπισέ το στον αέρα.

Εκεί στις τελευταίες αναλαμπές
της δύσης.
Γύρισα το πρόσωπό μου.
Κοίταξα τον ήλιο
και χαμογέλασα.

Θυμάσαι τι σου είχα πει;
"Απλώς, σκόρπισε λίγο χώμα.
Με ένα μεγάλο σύννεφο σκόνης.
Λες και δεν είμαι εδώ.
Κάνε πως δεν ήμουν ποτέ εδώ.
Και μετά άσε με σιγά σιγά να χαθώ."

Το ξέρω πως με σκέφτεσαι.
Θυμήσου όμως.

Πάψε να ρωτάς για μένα.

Δήμητρα Τζελαλίδου

122

τοβιβλίο.net



123



124

τοβιβλίο.net



Σελιδένια

Σελιδένια μου Μαριώ,
σου κρύβω ότι στ’ όνειρο τρυγώ
τα κάλλη σου.
Σιδερένια σ’ αγαπώ,
μέρα νύχτα θα χτυπώ
ώσπου να μπω στην αγκάλη σου.
Θα φυσήξω όλη τη σκόνη από βιβλία· τόμους
και ακόμη θα ρωτήσω όσους γνωρίζω
συγγραφείς παλιούς
κι ελπίζω
έστω κι αν δε σ’ έχει δει κανείς
να κλαιν’ για εσέ γονυπετείς.
Μαρία, πες μου πού γυρίζεις
δυο συλλαβές και πέντε γράμματα μυρίζεις.
Γι’ αυτό σε ψάχνω στα βιβλία
στο άσπρο, μαύρο
στην αχρηστία.
Μια μέρα βγάλε με απ’ τα συρτάρια.
Σελίδα, δάκτυλα, δάκρυ, φεγγάρια.

Ευάγγελος Σέργης

125

μια εικόνα... χίλιες λέξεις



126

τοβιβλίο.net



Κάποιοι σε κάποιο βαγόνι

Ο Σπύρος κοίταζε αφηρημένα έξω. Έβλεπε... τι έβλεπε;
Τούνελ σκοτεινά, σαν κι αυτά που ήταν χωμένοι τα τελευταία
χρόνια, χωρίς φως. Μετά μία στάση, φώτα, κόσμος, λίγος ή
πολύς, διαφημίσεις, από την εποχή που οι διαφημίσεις είχαν
ένα κάποιο κοινό να τις χαζεύουν και όχι άδειες ματιές να
προσπερνούν αδιάφορα το περιεχόμενό τους. Τους είχε α-
δειάσει η εποχή, μία ολόκληρη γενιά αδειασμένη. Μπαμπέ-
σικα... 

Η Λένα κοίταξε για μία ακόμα φορά το ρολόι της... Είχε
αργήσει, το ‘ξερε. Της το έλεγε η αδελφή της όταν την χαι-
ρέταγε: «Είπαμε να αργούμε λίγο, κορίτσι μου, αλλά εσύ το
παράκανες! Μέχρι που θα τον πω μακάκα, αν σε περιμένει!»
Η αδελφή της, παραμυθιασμένη, ανύποπτη... Πού να ‘ξερε...
Καλύτερα έτσι... 

«Και μαμώ τα μπούτια της!» σκέφθηκε ο Μιχάλης κοιτών-
τας λοξά τα μπούτια της γυναίκας που καθόταν δίπλα του.
«Όλα έξω η φαριόλα! Τα θέλει, πάω στοίχημα!» Γύρισε λίγο
προς το παράθυρο, και το δεξί του πόδι ακούμπησε «τυχαία»
στο γόνατο της. Η καστανομάλλα σαραντάρα δίπλα του δεν
αντέδρασε. «Δεν το τράβηξε! Θα βγω μαζί της και θα της την
πέσω στο άνετο!» σκέφθηκε ο Μιχάλης. Ένιωθε την έξαψη να
ανεβαίνει μέσα του... Θα ‘τρωγε καλά, το ένιωθε!

127

μια εικόνα... χίλιες λέξεις



Η Κατρίνα έσφιξε την τσάντα της νευρικά. Όρθια σε ένα
βαγόνι που είχε θέσεις, αλλά προτιμούσε έτσι. Να δει κάτι
που ίσως έπρεπε να το δει εγκαίρως. «Να την κάνει» αν χρει-
αστεί... Ήξερε πως δεν το έκανε μόνο για αυτό... Της άρεσε
να δείχνει το σώμα της κρατημένη από μία μπάρα...  «Έχεις
ταλέντο, θα ξεχωρίσεις εκεί που πας, θα δεις. Και μετά μαζί!».
Τα παραμύθια του Λεγκ, πριν δυο χρόνια. Πόσο γρήγορα
πέρναγε ο καιρός... 

Η Αφρούλα καθόταν δίπλα σε ένα σκυθρωπό σαραν-
τάρη με γυαλιά που κοίταζε έξω. Κάτι είχε αυτός ο άνδρας,
σα να ήθελε να βάλει τις φωνές. Έβλεπε το πρόσωπό του στο
τζάμι του βαγονιού. Ένταση, απελπισία, πόνος, οργή, όλα
ζωγραφισμένα σε ένα άγνωστο πρόσωπο. Γύρισε το κεφάλι
της, μη την πάρει χαμπάρι πως την κοίταζε... Ο νεαρός απέ-
ναντί της είχε αρχίσει να κολλάει στη γυναίκα δίπλα του. Ε-
κείνη είχε το μυαλό της αλλού, ούτε το πρόσεξε. Η Αφρούλα
του έριξε ένα αυστηρό βλέμμα, ανάθεμα κι αν εκείνος το
πρόσεξε.

«Τι πάω να κάνω; » σκέφθηκε ο Σπύρος. «Αντί να κοιτώ
να βρω καμιά δουλειά, να βγάλω καμία δεκάρα, τρέχω σε
συγκεντρώσεις...  "Πρέπει να οργανωθούμε"» του έλεγε ο
Φώτης που απολύθηκε λίγους μήνες πριν από αυτόν. «Να
οργανωθούμε σε κάθε γειτονιά, να μιλήσουμε, να συντονι-
στούμε με άλλες γειτονιές, να παλέψουμε. Να δούμε από
πού ξεκινάμε και πού θέλουμε να φτάσουμε. Θέλουν να σα-
πίσουν πρώτα τα όνειρά μας, μετά τα κορμιά μας... Θα τους
αφήσουμε; Πρέπει να αντιδράσουμε!». Ο Φώτης και οι κο-
ρώνες του. Τότε έλεγε ότι ήταν λόγια οργής γιατί απολύ-
θηκε... Μετά ήρθε η σειρά του, οι σπόροι του Φώτη φύτρω-
σαν αυτή τη φορά στο μυαλό του. Και θέριεψαν! Ένα κωλο-
φάρμακο για το άσθμα της δεκάχρονης κόρης του. Η Μαρία,
η χαρά της ζωής του, η Μαρία με τις πλεξίδες, τα γελαστά
μάτια αλλά και το άσθμα της. Δεν έμπαινε στο φαρμακείο ο

128

τοβιβλίο.net



Σπύρος, χρώσταγε κι εκεί! Η φαρμακοποιός τον έβλεπε να
περνά, τον είχε φωνάξει μια φορά, πελάτης από τις καλές
εποχές. «Πάρτε ό,τι πρέπει για την Μαρία» του έλεγε. «Και
όποτε έχετε...» Ντρεπόταν! Αρκετά «όταν έχετε» είχαν μα-
ζευτεί, απλήρωτοι λογαριασμοί, με μαγνητάκι στο ψυγείο να
τους βλέπει.

Η Αφρούλα είδε κι εκείνη έξω... Πλησίαζαν. Σε λίγο θα
ήξερε... θα ήξερε από τα λόγια που θα άκουγε το αν θα γύρ-
ναγε ξέγνοιαστη ή σαν το διπλανό της. «Έχει σκοτούρες ο
κόσμος» σκέφθηκε «όχι μόνο εγώ. Παναγιά μου, βοήθα μας
όλους! Όσους το αξίζουν τουλάχιστον. Είμαι δεν είμαι μέ-
σα!». Ο γιος της με διακόσια ευρώ νυχτοφύλακας, είχε δυο
παιδιά να θρέψει. Είχε και πτυχίο φιλόλογου αλλά δεν μέ-
τραγε πια αυτό, πού παιδιά να κάνει μαθήματα, μόνο στα
δικά του. Η νύφη της διωγμένη από το σούπερ μάρκετ γιατί
λέει «συνδικαλιζόταν». Το ότι είχε μείνει ένα βράδυ παρα-
πάνω και είδε πράγματα που δεν έπρεπε σχετικά με τα κρέ-
ατα την έφαγε. Έτσι έλεγε ο γιος της, δεν ήξερε αν είχε δίκιο
ή ήταν λόγια θυμού.

Ο Μιχάλης κοίταξε μπροστά απορροφημένος τάχα από
το θέαμα της όρθιας κοπέλας και τους υπόλοιπους επιβάτες
στα καθίσματα. Το γόνατο του τρίφτηκε ελαφρά στο γόνατο
της γυναίκας δίπλα του. Περίμενε αντιδράσεις και ένιωθε την
καρδιά του να χτυπά.

Η Λένα, ένιωσε το πόδι του νεαρού να ακουμπά στο δικό
της και μηχανικά τραβήχτηκε. Του έριξε ένα βλέμμα, κοίταζε
αλλού αλλά κάτι της έλεγε ότι έπαιζε. Το στυλάκι του συνοι-
κιακού γόη, με ηλικία γύρω στα είκοσι και μυαλά πιο κάτω.
«Μόνο αυτό με μάρανε» σκέφτηκε. Σε λίγο όμως θα έφτα-
ναν, δεν άξιζε να αλλάξει θέση. Ίσως έπαιρνε το μήνυμα και
συμμορφωνόταν. Έσφιξε την τσάντα της, το ρολόι της μάνας
της μέσα, δυο λίρες από τότε που είχε παντρευτεί, κάτι καλά
δαχτυλίδια και βραχιόλια. Από τις καλές εποχές, τότε που

129

μια εικόνα... χίλιες λέξεις



δεν είχαν πολλά, αλλά κάτι είχαν. Μετά ο άντρας της έμπλεξε
με κτηματομεσιτικά για να βγάλει περισσότερα, τον γέλα-
σαν, ήρθε η κατάρρευση, οι πιστωτικές πού να πληρωθούν
πια. Κάποτε πλήρωναν άνετα τα διακοποδάνεια και γύρνα-
γαν με τον Τάκη της σε Ελλάδα και Ευρώπη... Τώρα μια κα-
κομοιριασμένη οικογένεια που ανήμπορη, σκυφτή, έτρωγε
σφαλιάρες. Η τσάντα σα να βάρυνε... θα τα σκότωνε. Σκοτω-
μένοι ήταν όλοι τους έτσι κι αλλιώς... 

Η Κατρίνα έσφιξε τη δική της τσάντα, το βλέμμα του νε-
αρού που είχε στυλωθεί πάνω της δεν της άρεσε. Δεν είχε
κάτι απειλητικό, είχε όμως κάτι το προσποιητό, το βρώμικο.
Τους ανθρώπους με τα βρώμικα βλέμματα τους ζούσε ώρες
κάθε μέρα, τους ήξερε, τους σιχαινόταν. Πλενόταν πολλές
φορές την ημέρα η Κατρίνα, αλλά η βρώμα τους δεν
έφευγε... Λεφτά είχε στην τσάντα, τα δύο κινητά, και το σετ
για τη δουλειά της. Ένα διχτυωτό καλτσόν, ψιλοτάκουνες
γόβες, ένα πακέτο προφυλακτικά και τις απαραίτητες λιπαν-
τικές και απολυμαντικές κρέμες. Κοίταξε το ρολόι της. Ο πε-
λάτης θα την περίμενε, πάντα περίμεναν, μαγεμένοι, καρτε-
ρούσαν να ακούσουν τον ήχο των τακουνιών της όταν πλη-
σίαζε την πόρτα του δωματίου, του νοικιασμένου για «ημι-
διαμονή».

Το μετρό είχε φτάσει στο τέρμα. Οι επιβάτες ειδοποιήθη-
καν να κατέβουν. Ο Μιχάλης όπως όλοι κατευθύνονταν προς
την πόρτα βιάστηκε να κολλήσει πίσω από την κοπέλα που
είχε σηκωθεί αγνοώντας τον. «Μου κάνει τη δύσκολη» σκέ-
φθηκε ξαναμμένος. Την στιγμή που πήγε να κολλήσει εντε-
λώς από πίσω της, να την κάνει να νιώσει την έξαψή του, ένα
σιδερένιο χέρι του άρπαξε το μπράτσο.

«Στρίβε, νεαρέ» άκουσε τη φωνή του απέναντι του στο
αυτί του. «Αν σε δω πίσω από την κοπέλα, τώρα ή μετά, δεν
θέλεις τη συνέχεια, πίστεψέ με!» Έριξε μία ματιά στον Σπύρο
που σχημάτιζε ένα αόρατο τοίχος πίσω από την Λένα και

130

τοβιβλίο.net



βιάστηκε να πάει τελευταίος στη σειρά. «Ατυχία» σκεφτόταν.
Ίσως όταν γύρναγε...

Η Αφρούλα βγήκε χαμογελώντας. Ο άνδρας δίπλα της
δεν ήταν τόσο βυθισμένος στα δικά του. Νοιαζόταν. Χαιρό-
ταν η Αφρούλα όταν έβλεπε ανθρώπους να νοιάζονται. «Φύ-
λαξέ με, Παναγία μου» ξαναβυθίστηκε στα δικά της και το
χαμόγελο έσβησε. «Ας είναι καλά τα αποτελέσματα των εξε-
τάσεων. Μην έχω κάτι...»

Το άδειο βαγόνι δεν έμεινε άδειο για πολύ. Άλλος κόσμος
μπήκε... Ίδιες ή άλλες ιστορίες...

Γιώργος Παυλίδης

131

μια εικόνα... χίλιες λέξεις



132

τοβιβλίο.net



Η θάλασσα είναι...

«Για διάβασέ μας τι έγραψες, Ελενίτσα», είπε η κυρία Αν-
τιγόνη.

Η Ελενίτσα σηκώθηκε αμέσως όρθια, κράτησε το μπλε
τετράδιο ανάμεσα στα δυο της χεράκια και διάβασε με τρε-
μάμενη φωνή: «Η θάλασσα. Της μαθήτριας Ελένης Αναγνώ-
στου. Η θάλασσα είναι γαλάζια και έχει πολύ νερό. Μέσα στη
θάλασσα ζουν τα ψάρια. Τα ψάρια είναι νόστιμα και κάνουν
καλό στα μάτια. Το καλοκαίρι η θάλασσα είναι ζεστή και
πάμε για μπάνιο. Το χειμώνα είναι κρύα και δεν πάμε για
μπάνιο. Εγώ αγαπώ πολύ τη θάλασσα γιατί εκεί ζουν τα δελ-
φίνια, που είναι τα αγαπημένα μου ζώα. Και τα δελφίνια είναι
ψάρια, αλλά δεν τα τρώμε. Εκτός ίσως από τους Κινέζους
που τρώνε τα πάντα.»

«Μπράβο, Ελενίτσα! Φέρε εδώ το τετράδιό σου» είπε η
κυρία Αντιγόνη κι έβγαλε από την τσέπη του πουκαμίσου
της ένα κόκκινο μπικ. Η Ελενίτσα προχώρησε βιαστικά ανά-
μεσα στα ξύλινα θρανία. Μόλις έφτασε στην έδρα, αναση-
κώθηκε στις μύτες των ποδιών της κι ακούμπησε με ευλά-
βεια το τετράδιο μπροστά στην κυρία. Αυτή, κατέβασε τα
μικροσκοπικά κοκάλινα γυαλιά της στην άκρη της μύτης,
έλεγξε για άλλη μια φορά το γραπτό και σημείωσε με μεγά-
λους χαρακτήρες στο κάτω μέρος της σελίδας: «Άριστα 10΄».

133

μια εικόνα... χίλιες λέξεις



Η Ελενίτσα μ’ ένα χαμόγελο ως τ’ αυτιά πήρε το τετράδι-
οαγκαλιά και γύρισε στη θέση της που ήταν ακριβώς μπρο-
στά μου. Εγώ, έσκυψα όσο περισσότερο μπορούσα για να
κρυφτώ πίσω από τα φουντωτά ξανθά μαλλιά της.

Η κυρία Αντιγόνη, που προφανώς είχε αντιληφθεί την κί-
νησή μου, έβγαλε τα γυαλιά της και δάγκωσε την άκρη του
ενός μπράτσου τους κάνοντας ότι σκέφτεται. Μετά από δυο
τρία λεπτά, που εμένα μου φάνηκαν σαν αιώνας, ανασή-
κωσε το κεφάλι και είπε: «Δε μας διαβάζεις, Δημητράκη, κι
εσύ τι έγραψες για τη θάλασσα;»

Στην αρχή έκανα ότι δεν κατάλαβα. Έδειξα με το δά-
χτυλο προς το στήθος μου και κούνησα ερωτηματικά το κε-
φάλι. «Ναι, εσύ», είπε αυστηρά η κυρία. «Απ’ όσο ξέρω δεν
έχουμε άλλο Δημήτρη σε αυτήν την τάξη, έτσι δεν είναι;»
συμπλήρωσε και τα υπόλοιπα παιδιά έσκασαν στα γέλια.

«Σσστ! Ησυχία!» πρόσταξε η κυρία και χτύπησε το χέρι
πάνω στην έδρα. Τα γέλια και τα χαχανητά κόπηκαν μονο-
μιάς. Σηκώθηκα απρόθυμα, κόλλησα τα χέρια πάνω στο
σώμα και κάρφωσα το βλέμμα μου στο κενό. Γι’ αυτό που θα
έλεγα δε χρειαζόταν να κοιτάζω το τετράδιό μου.

«Λοιπόν;» είπε η κυρία. «Θα μιλήσεις επιτέλους;»
Πήρα βαθιά ανάσα. Πήρα και δεύτερη και είπα: «Η θά-

λασσα. Του μαθητή Δημητρίου Σταύρου. Η θάλασσα είναι...»
Σιωπή. Κανείς δε μιλούσε. Όλοι περίμεναν τη συνέχεια.

Μόνο που δεν υπήρχε. Αυτή ήταν η έκθεσή μου. Τρεις λέξεις
όλες κι όλες, κι άλλες τρεις τελείες.

Τη σιωπή την έσπασε πρώτη η κυρία. «Τι έπαθες, παιδί
μου, σου έφαγε τη γλώσσα η γάτα;» ρώτησε.

«Όχι κυρία, εδώ είναι» απάντησα βγάζοντας τη γλώσσα
μου για να τη δείξω κι αυτό ήταν μάλλον λάθος γιατί την
εξόργισε ακόμα περισσότερο. Τα παιδιά έκαναν να γελά-
σουν, αλλά το αυστηρό βλέμμα της κυρίας τους έκοψε κάθε
σχετική διάθεση.

134

τοβιβλίο.net



«Γιατί δε μας λες τότε παρακάτω, Δημητράκη;»
«Δεν υπάρχει παρακάτω» είπα με αμηχανία. «Αυτό είναι

όλο.»
«Αυτό; Τι είναι αυτό;» φώναξε η κυρία που τώρα πια

ήταν έξαλλη μαζί μου. «Τι θα πει “η θάλασσα είναι”; Ε; Τι είναι;
Πες μας ντε. Τι είναι η θάλασσα;»

«Είναι, κυρία, είναι» επανέλαβα εγώ, που στο μυαλό μου
φαινόταν τόσο ξεκάθαρο αυτό που έλεγα.

Η κυρία πετάχτηκε αγανακτισμένη από την έδρα και με
μεγάλες δρασκελιές έφτασε ως το θρανίο μου. Έβγαλε το
κόκκινο μπικ από το τσεπάκι και τράβηξε το καπάκι του σαν
ιππότης που τραβά το σπαθί από το θηκάρι έτοιμος για
μάχη. Στη συνέχεια, πήρε το τετράδιο που ήταν ακόμα ανοι-
χτό μπροστά μου και κάτω από τις τρεις λέξεις που είχα γρά-
ψει πρόσθεσε με μεγάλα καλλιγραφικά γράμματα: «Παντε-
λής έλλειψις φαντασίας» και λίγο πιο δίπλα ένα τεράστιο,
ολοστρόγγυλο μηδενικό.

Τότε εγώ, με δάκρια στα μάτια, έσκισα τη σελίδα στα δυο
και την πέταξα στον αέρα. Πριν προλάβει να αντιδράσει η
κυρία Αντιγόνη, βγήκα τρέχοντας από την τάξη, ενώ πίσω
μου την άκουσα να φωνάζει, «αυτή την απαράδεκτη συμπε-
ριφορά σου δεν θα την ξεχάσω ποτέ, Σταύρου, να το θυμά-
σαι αυτό.»

Παρόλο που από τότε έχουν περάσει πάρα πολλά χρό-
νια, το περιστατικό αυτό έχει μείνει βαθιά χαραγμένο στη
μνήμη μου και κάθε φορά που το σκέφτομαι μου φαίνεται
σα να έγινε μόλις χτες. Η καρδιά μου αρχίζει να χτυπά γρή-
γορα, τα μάτια μου βουρκώνουν και ρίχνω κλεφτές ματιές
να δω πού είναι η πιο κοντινή πόρτα, σε περίπτωση που
χρειαστεί να το σκάσω και πάλι.

Και δεν είναι λίγες οι φορές που έχω αναρωτηθεί τι θ’
απαντούσα σήμερα στην κυρία Αντιγόνη αν την είχα απέ-

135

μια εικόνα... χίλιες λέξεις



ναντί μου και μου έκανε την ίδια ερώτηση. «Τι είναι η θά-
λασσα, Σταύρου; Ε, τι είναι;»

Δεν είμαι σίγουρος, αλλά ίσως να της έλεγα ότι η θά-
λασσα είναι αγκαλιά, αγάπη, πάθος, ελευθερία, ζωή, τροφή,
μάνα, ερωμένη, συντροφιά, φάρμακο κι άλλα πολλά ακόμα
που δε μπορώ ούτε καν να φανταστώ, γιατί για τον καθένα
είναι μάλλον και κάτι διαφορετικό.

Μα από την άλλη, όλες αυτές δεν είναι παρά λέξεις -αυ-
θαίρετα κατασκευάσματα του ανθρώπινου νου. Κι η θά-
λασσα είναι σίγουρα πέρα και πάνω από αυτές. Γιατί, σε
αντιδιαστολή με οτιδήποτε άλλο, η θάλασσα υπάρχει. Οι άν-
θρωποι, τα ζώα, τα φυτά, ακόμα και τα βράχια ή τα βουνά
είναι περαστικά, εφήμερα, φθαρτά. Μόνο η θάλασσα πραγ-
ματικά υπάρχει. Από αυτήν ξεκινά η ζωή κι εκεί τελειώνει.
Μα για την ίδια δεν υπάρχει ούτε αρχή, ούτε και τέλος.

«Η θάλασσα είναι...» θα της έλεγα τελικά και πάλι, μόνο
που αυτή τη φορά θα ήξερα καλύτερα το γιατί και δε θα
έτρεχα να φύγω. Ούτε και θα ‘σκιζα τη σελίδα.

Τα περασμένα Χριστούγεννα, όπως και κάθε Χριστού-
γεννα άλλωστε, πήγα για λίγες μέρες στην Κέρκυρα να δω
την οικογένεια και τους παιδικούς μου φίλους. Μια μέρα
πριν φύγω, πήρα το αυτοκίνητο του πατέρα μου κι έκανα
μια μεγάλη βόλτα στην εξοχή. Λίγο πριν δύσει ο ήλιος, επι-
σκέφθηκα το αγαπημένο μου μέρος. Έναν κόλπο στη δυτική
ακτή που μοιάζει με μια μεγάλη λίμνη. Στο κέντρο του υπάρ-
χει ένα μικρό μισογκρεμισμένο εκκλησάκι περιτριγυρισμένο
από βράχια. Όταν κάθεσαι στα σκαλιά στην πίσω πλευρά
του, το κύμα σκάει σχεδόν στα πόδια σου κι όπου και να κοι-
τάξεις τριγύρω, βλέπεις παντού θάλασσα. Το μόνο που ενώ-
νει το εκκλησάκι με τη στεριά είναι μια πολύ στενή λωρίδα
από πέτρες, που όταν έχει κακοκαιρία σκεπάζεται από το
νερό.

136

τοβιβλίο.net



Εκείνη τη μέρα ευτυχώς δεν είχε καθόλου αέρα. Πάρ-
καρα το αυτοκίνητο στην ακροθαλασσιά και χοροπηδώντας
από πέτρα σε πέτρα έφτασα γρήγορα μέχρι την είσοδο της
ερειπωμένης εκκλησίας. Το ηλιοβασίλεμα έβαφε βαθυκόκ-
κινο τον ορίζοντα κι έδινε στη θάλασσα ένα απόκοσμο μαβί
χρώμα. Ήθελα να απολαύσω αυτό το υπέροχο θέαμα από
την αγαπημένη μου θέση. Σκαρφάλωσα στα βράχια και πέ-
ρασα στην πίσω πλευρά.

Δυστυχώς όμως, προς μεγάλη μου απογοήτευση, κά-
ποιος άλλος καθόταν ήδη στα σκαλιά. Ήταν μια ηλικιωμένη
κυρία ντυμένη στα μαύρα. Έκανα να φύγω διακριτικά, αλλά
κατάλαβα ότι με είχε δει. Σκέφτηκα ότι θα ήταν αγένεια να
μην τη χαιρετήσω. Προχώρησα προς το μέρος της ενώ αυτή
σηκώθηκε τινάζοντας τα μαύρα ρούχα της που είχαν γεμίσει
αλάτι.

«Καλησπέρα» της είπα και χαιρέτησα κουνώντας το χέρι.
«Καλησπέρα σας» μου ανταπάντησε και με πλησίασε.
Δεν ήμουν σίγουρος, αλλά σαν κάτι να μου θύμιζε το

πρόσωπό της. Πιο πολύ τα μάτια της νομίζω, παρόλο που
ήταν υγρά και κόκκινα από το κλάμα. Σκέφτηκα όμως πως
όταν λείπεις πολλά χρόνια από έναν τόπο και ξαναγυρνάς,
όλα τα πρόσωπα σου φαίνονται λίγο πολύ γνωστά. Αλλά κι
αυτή πάλι φάνηκε σα να προσπαθούσε να διακρίνει κάτι
πάνω μου. Έτσι, για λίγα λεπτά μείναμε βουβοί εξετάζοντας
ο ένας τον άλλο.

«Δημητράκη, εσύ είσαι, έτσι δεν είναι;» μου είπε τελικά.
«Ναι, Δημήτρη, με λένε. Αλλά μήπως με μπερδεύετε με

κάποιον άλλο; Δεν νομίζω ότι σας γνωρίζω.»
«Όχι, όχι παιδί μου, δεν κάνω λάθος. Ήμουν σίγουρη ότι

ήσουν εσύ. Μεγάλωσες κι άλλαξες, αλλά έχεις πάντα το ίδιο
χαμόγελο κι αυτή τη λάμψη στα μάτια. Πού να με γνωρίσεις
τώρα βέβαια έτσι που γέρασα. Είμαι η δασκάλα σου, Δημη-
τράκη, η κυρία Αντιγόνη.»

137

μια εικόνα... χίλιες λέξεις



Δε μπορούσα να το πιστέψω. Η στιγμή που περίμενα
τόσο καιρό είχε φτάσει. Δεν ήταν βέβαια καθόλου όπως τη
φανταζόμουν, αλλά δεν είχε σημασία. Επιτέλους, θα ξεφορ-
τωνόμουν το βαρύ φορτίο που κουβαλούσα χρόνια μέσα
μου. Πήρα βαθιά ανάσα. Πήρα και δεύτερη. Αλλά πριν προ-
λάβω ν’ ανοίξω το στόμα μου, μίλησε αυτή.

«Θ’ αναρωτιέσαι βέβαια, τι κάνω εδώ στις ερημιές, γριά
γυναίκα, ε;» με ρώτησε και χωρίς να περιμένει απάντηση συ-
νέχισε.

«Ξέρεις, Δημητράκη -δε σε πειράζει που σε λέω ακόμα
Δημητράκη παρόλο που μεγάλωσες; Είχα κάποτε έναν
άντρα, κι έναν γιο είχα. Να κοίτα» είπε κι έβγαλε μια φωτο-
γραφία από την τσέπη του μαύρου παλτού της και μου την
έδειξε.

Από ευγένεια, πήρα τη φωτογραφία στα χέρια μου και
την περιεργάστηκα για λίγο. Έδειχνε έναν ασπρομάλλη με
ηλιοκαμένο πρόσωπο να δαγκώνει ανάμεσα στα κιτρινι-
σμένα του δόντια μια μαύρη κοκάλινη πίπα και δίπλα του
έναν νεαρό με ναυτικό καπέλο να στέκονται στη γέφυρα
ενός πλοίου, ενώ στο βάθος φαινόταν η θάλασσα γαλήνια.

«Ναυτικός ήταν ο άντρας μου. Κι ο γιος μου, πριν καλά
καλά κλείσει τα δεκάξι από δίπλα. Τους μάγεψε τούτη δω η
κακούργα», είπε και μου ‘δειξε τη θάλασσα που απλωνόταν
σαν ένα μεγάλο μπλε χαλί μπροστά στα πόδια μας.

«Κι ύστερα μου τους πήρε. Και τους δυο. Σαν σήμερα
ήτανε. Θα ‘χεις ακούσει για το Δύστος. Μαζί του χάθηκαν. Για
πάντα. Δεν τους βρήκαν ποτέ.»

Δάκρυα κύλησαν από τα μάτια της και πλημμύρισαν τις
βαθιές αυλακιές στο ρυτιδιασμένο της πρόσωπο. «Τάφο δεν
έχω να προσκυνήσω κι έτσι έρχομαι εδώ, να ‘μαι κοντά τους.
Από τη μια τη μισώ τούτη τη λάμια γιατί μου τους έκλεψε,
μα από την άλλη την αγαπώ γιατί είναι μέσα της. Τώρα πια
είναι για μένα φίλη κι εχθρός, χαρά και θλίψη, πληγή και

138

τοβιβλίο.net



νάμα μαζί. Περίεργο πράμα, ε;»
Ξαφνικά, κάθε μου επιθυμία να της μιλήσω για τη θά-

λασσα είχε σβήσει. Το μόνο που ήθελα πραγματικά ήταν να
φύγω και μάλιστα όσο πιο γρήγορα μπορούσα. Ασυναί-
σθητα, το βλέμμα μου πλανήθηκε στο χώρο αναζητώντας
μια πόρτα που ήξερα πως δεν ήταν εκεί.

«Λυπάμαι, λυπάμαι πολύ» είπα χαμηλώνοντας το
βλέμμα και της έδωσα πίσω τη φωτογραφία. Γύρισα να
φύγω, αλλά μ’ άρπαξε από το μπράτσο και με τράβηξε κοντά
της.

«Μισό λεπτό, μη φεύγεις» μου είπε με έντονο τόνο που
δεν κατάλαβα αν ήταν παράκληση ή προσταγή.

Σήκωσα τα μάτια και την κοίταξα με απορία.
«Σου χρωστάω κάτι», απολογήθηκε.
Γύρισε ανάποδα τη φωτογραφία που κρατούσε ακόμα

στα χέρια της. Έβγαλε από την τσέπη ένα κόκκινο μπικ κι
έγραψε κάτι.

«Στο είχα πει ότι δε θα το ξεχάσω ποτέ» είπε και μου έ-
δωσε τη φωτογραφία.

Εγώ, κάπως σαστισμένος, την πήρα στα χέρια μου. Τα
μάτια μου βούρκωσαν. Ένας κόμπος έσφιξε το λαιμό μου.

Στο πίσω μέρος της φωτογραφίας έγραφε με τα γνώριμα
καλλιγραφικά γράμματα: «Η θάλασσα είναι...» και ακριβώς
από κάτω «Άριστα 10΄».

Δημήτρης Γραμμένος

139

μια εικόνα... χίλιες λέξεις



140

τοβιβλίο.net



Η αποβάθρα

Ψιχαλίζει.
Η γνωστή αποβάθρα
γεμάτη φύλλα, ως συνήθως.

Είναι Αύγουστος,
αλλά εδώ βρέχει.
Φθινοπώριασε κιόλας.

Η γνωστή αποβάθρα
με το ίδιο φθαρμένο γκρίζο ξύλο.
Εγώ μισόγυμνη,
κοιτούσα το νερό.

Δεν είναι κανείς εδώ.

Το νερό μαύρο.
Κρύο.
Το ποτάμι δυνατό.

Το δέρμα μου μοιάζει
τόσο λευκό.
Τα χέρια μου τόσο μικρά.
Ανατρίχιασα.
Έχει πάντα σύννεφα εδώ.

141

μια εικόνα... χίλιες λέξεις



Μου φαίνεται
το πράσινο έγινε ο θόλος μας.
Λιβάδια, βρύα, καλαμιές.
Το Δάσος.

Το Δάσος έγινε στερέωμα.
Οι ασημένιες φυλλωσιές.
Μούδιασα.

Και τότε συνειδητοποίησα το φως.

Το νερό συνέχισε να είναι
μαύρο.
Οι κορμοί σκοτεινοί.
Οι φυλλωσιές αδιαπέραστες.

Ναι, αλλά ξέρεις κάτι;
Ο ουρανός εδώ,
είναι πιο γαλάζιος.

Δήμητρα Τζελαλίδου

142

τοβιβλίο.net



143



144

τοβιβλίο.net



Σαν ασπρόµαυρη φωτογραφία

Τον κρατούσα σφιχτά στην αγκαλιά μου και ένιωθα την
υγρασία των ματιών του να ποτίζει το ρούχο μου, να το δια-
περνά με την αλμύρα της και να κολλάει στο σώμα μου,
όπως το θαλασσινό νερό, αφήνοντας όμως σημάδια από-
γνωσης και μελαγχολίας στη θέση της ανακούφισης και της
ηρεμίας. Τρεμάμενο, απροστάτευτο σπουργίτι η ψυχή του,
έψαχνε μέρος να κουρνιάσει. Ένα μέρος καλά φυλαγμένο
και ασφαλές, για να χωθεί εκεί μέσα και να κρυφτεί απ’ τον
εχθρό, μπας και γλιτώσει απ’ την ενέδρα του.

Αυτή είναι η τελευταία του εικόνα στο μυαλό μου, τυπω-
μένη βαθιά, σαν ασπρόμαυρη φωτογραφία, δίχως το παρα-
μικρό ίχνος άλλου χρώματος, όπως οι παλιές, οι πολυκαιρι-
νές εκείνες φωτογραφίες των παππούδων μας, που τις κρα-
τάμε φυλαχτά στο μπαούλο των θησαυρών μας.

Με τον Ευτύχη ήμασταν μαζί από παιδιά. Παίξαμε, γελά-
σαμε, ερωτευτήκαμε, πονέσαμε μαζί. Ο ένας ένιωσε το με-
γάλωμα του άλλου στο δέρμα του. Ήταν εκεί σε κάθε
αλλαγή της ζωής, σε κάθε δύσκολη μεταβατική περίοδο να
τον κρατά σταθερά όρθιο, για να μην πέσει ή να τον σηκώσει
τρυφερά, χαμογελώντας και ενθαρρύνοντάς τον, όταν έχανε
την ισορροπία του και προσγειωνόταν στο έδαφος, όπως
κάνει ο γονιός με το μωρό του, που τώρα αρχίζει να κάνει τα

145

μια εικόνα... χίλιες λέξεις



πρώτα του βήματα.
Εκείνος ήταν ο προστατευτικός αδερφός, που δεν είχα

κι εγώ η μητέρα που έχασε νωρίς, στην πιο τρυφερή του ηλι-
κία. Ίσως να ήταν κι ο λόγος που του είχα τόση αδυναμία και
λαχταρούσα να βλέπω το πρόσωπό του χαμογελαστό. Ένιω-
θα πόνο ξέροντας ότι ο αδερφικός μου φίλος είχε στερηθεί
τη μητρική αγάπη και τα χάδια από τα πιο μαγικά χέρια του
κόσμου, που έχουν τη δύναμη να μεταβάλουν τη λύπη σε
ανακούφιση, τα δάκρυα σε παρηγοριά, την αϋπνία σε ονει-
ρεμένο ύπνο.

Αμέτρητες καλοκαιρινές, φεγγαρόλουστες νύχτες περ-
νούσαμε στην ταράτσα της πολυκατοικίας μας, ξαπλωμένοι
διάπλατα στο ζεστό τσιμέντο να μετράμε τις σπινθηροβόλες
ψυχές του ουρανού, ψάχνοντας να βρούμε εκείνη που με το
φως της θα ξεχώριζε. Ίσως να ήταν η ψυχή της κυρίας Αφρο-
δίτης, σκεφτόμασταν, που με την τόση λάμψη της έστελνε
σημάδια πως βρίσκεται εκεί, ανάμεσα στις υπόλοιπες, να πα-
ρακολουθεί από μακριά τις σκανταλιές μας. Μας έβρισκε η
αυγή με την πορφυρένια της φορεσιά, να μοιραζόμαστε νε-
ανικές ανησυχίες, να ταξιδεύουμε νοερά στα πέρατα της Γης,
να ονειρευόμαστε...

Αυτή η ταράτσα των εργατικών κατοικιών, που αγνάν-
τευε κεραμίδια και απλωμένες μπουγάδες διπλανών σπιτιών,
ήταν για μας η παραδεισένια Θάλασσα των Κοραλλιών. Μας
έπαιρνε στην αγκαλιά της και ταξιδεύαμε στον σμαραγδένιο
της βυθό, ανάμεσα στον πολύχρωμό της πλούτο. Όλα αυτά
τα χρόνια, είχε γίνει μάρτυρας αποκαλυπτικών εξιστορή-
σεων και πολυάριθμων εκμυστηρεύσεων.

Εκεί, ένα ζεστό αυγουστιάτικο βράδυ, ο Ευτύχης, ο πι-
στός μου φίλος, έγινε ο σύντροφος της καρδιάς μου. Τριάντα
ολόκληρα χρόνια ευθείας διαδρομής, λοξοδρόμησαν. Είπαν
να αλλάξουν μονοπάτι, να δοκιμάσουν να διαβούν οδούς
άγνωστες και είτε να ακολουθήσουν κοινή πορεία, είτε να

146

τοβιβλίο.net



χαθούν σε κάποια επικίνδυνη διασταύρωση για πάντα.
Ποτέ δεν είχα φανταστεί ότι ο Ευτύχης θα μου προκα-

λούσε αυτό ακριβώς που σήμαινε το όνομά του. Ευτυχία...
Ήταν η σύνθετη, η εύηχη εκείνη λέξη που ακολουθούσε τα
βήματά μου. Έτρεχε ξοπίσω μου και με την αστραφτερή
μορφή της, σαν άλλη θεότητα, τύλιγε ολόγυρά μου το πο-
λύτιμό της πέπλο.

Ο καιρός κυλούσε σαν γάργαρο νερό σε κρυσταλλένιο
ποτάμι. Τόσο γρήγορα και ορμητικά μαζί. Ζούσαμε στιγμές
μοναδικές ο ένας κοντά στον άλλον, στιγμές αλλιώτικες από
εκείνες που είχαμε συνηθίσει να μοιραζόμαστε μέχρι τότε.
Γνωριζόμασταν ξανά από την αρχή, λες και ήμασταν δυο
ξένοι, δυο άλλοι άνθρωποι που δεν είχαν ανταμωθεί ποτέ.
Και ήταν τα συναισθήματά μας πυροτεχνήματα πολύχρωμα
που με το ξέσπασμά τους, φώτιζαν τον σκοτεινό νυχτερινό
ουρανό και τον γέμιζαν σχέδια τόσο φανταχτερά που έκρυ-
βαν τα αστέρια.

Τι ακολουθεί όμως μετά τα πύρινα πυροτεχνήματα; Η
σιωπή επανέρχεται κι ο ουρανός παίρνει και πάλι την αρχική,
σκοτεινή μορφή του με τα άπειρα φωτάκια του να δίνουν
λίγη λάμψη στην κοιμισμένη πλάση. Μνήμες, εικόνες και ξε-
θωριασμένα συναισθήματα συνθέτουν το παζλ της περα-
σμένης ζωής. Κομμάτια αναμνήσεων ξεπηδούν απ’ το μυα-
λό, ψάχνοντας να βρουν τη ταιριαστή θέση στο παιχνίδι του
παρελθόντος.

Μου είχε ζητήσει να βρεθούμε στην ταράτσα της πολυ-
κατοικίας. Μου έκανε εντύπωση όμως. Δεν συνηθίζαμε να
την επισκεπτόμαστε συχνά τους χειμωνιάτικους μήνες.
Άνοιξε την βαριά σιδερένια πόρτα και κατευθύνθηκε προς
το μέρος μου. Φορούσε το μαύρο πουλόβερ που του είχα
κάνει δώρο τα Χριστούγεννα και ήταν όμορφος. Το πρό-
σωπό του όμως ήταν σκυθρωπό, σχεδόν άσπρο. Τα χείλη
του μια ίσια γραμμή, προσπαθούσαν τρεμάμενα να προφέ-

147

μια εικόνα... χίλιες λέξεις



ρουν μια λέξη, μα δεν τα κατάφερναν. Στάλες ιδρώτα άρχι-
ζαν να σχηματίζονται στο μέτωπό του και να ακολουθούν
πορεία καθοδική. Το στομάχι μου μπερδεμένο σχοινί, έγινε
ξαφνικά κουβάρι, προκαλώντας μου δυσφορία. Σκέψεις
περνούσαν απ’ το μυαλό μου κι αμέσως, πετούσαν μακριά.

Έπεσε στην αγκαλιά μου και άρχισε να κλαίει με λυγ-
μούς. Τον έσφιγγα δυνατά πάνω μου, προσπαθώντας να ζε-
στάνω την πονεμένη του ψυχή αλλά και τη δική μου που
έτρεμε από φόβο. Φόβος στη θέα του άγνωστου... αυτού
που δεν τολμάς να αντιμετωπίσεις πρόσωπο με πρόσωπο,
μπας και σου κλέψει στιγμές ευτυχίας. Και να που μερικές
φορές το ένστικτο χαμογελά, πανηγυρίζοντας τη θεαματική
του νίκη.

Καρκίνος καλπάζουσας μορφής ήταν το λαχείο που είχε
διαλέξει η ζωή γι’ αυτόν. Η εξέλιξη της νόσου μη αναστρέ-
ψιμη. Η κληρονομικότητα από τη μητέρα του συνέβαλε κα-
θοριστικά, είχαν πει οι γιατροί. Μου ζήτησε να μείνει μόνος
στην ανηφόρα που τον περίμενε. Ήθελε να κρατήσω τις
όμορφες στιγμές μας αμόλυντες, ανέγγιχτες από σημάδια
που θα τις ασχήμαιναν και θα τις κακοποιούσαν.

Ανένδοτος σε όλες μου τις ικεσίες, έφυγε, αφήνοντας με
μόνη με τη ρημαγμένη μου ψυχή. Το μυαλό μου μουδια-
σμένο αδυνατούσε να επεξεργαστεί όλον αυτό το χείμαρρο
των νέων πληροφοριών. Σύννεφα πυκνού καπνού θόλωναν
τις σκέψεις, εμποδίζοντας την ξάστερή τους όραση. Το αίμα
παγωμένο στις φλέβες, νέκρωνε τα μέλη μου αργά αργά, τα
ακινητοποιούσε, απαγορεύοντας αυστηρά οποιαδήποτε
προσπάθεια κίνησης. Ορμητικό ποτάμι δακρύων πλημμύ-
ρισε ξαφνικά το πρόσωπό μου. Καυτά δάκρυα απόγνωσης
κυλούσαν ανεξέλεγκτα στα μάγουλά μου και με έπνιγαν,
μου προκαλούσαν ασφυξία. Η ανάσα μου κόνταινε, έχανε
τον ταχύ ρυθμό της. Την άκουγα να παλεύει να επαναφέρει
την πρότερή της ένταση, να ξανανιώσει παλμό και σφρίγος.

148

τοβιβλίο.net



Φεύγοντας ο χειμώνας, πήρε μαζί του κι εκείνον για συν-
τροφιά. Άφησε όμως πίσω του ένα κομμάτι του να αναπτύσ-
σεται σιγά σιγά στα σπλάχνα μου και να έχει ανάγκη την
αγάπη που έδωσα και στο δημιουργό του. Η μικρή μου Ευ-
τυχία ήταν πια στην αγκαλιά μου κι ήταν σα να ζωντάνευε
εκείνη η ασπρόμαυρη φωτογραφία, η τυπωμένη στο μυαλό
μου. Σα να βαφόταν τώρα με χρώματα ρόδινα.

Αναστασία Δασκαλάκου

149

μια εικόνα... χίλιες λέξεις



150

τοβιβλίο.net



Ο κύριος κανένας

Ο θείος μου ήταν κωφάλαλος εκ γενετής. Ο μόνος του
φίλος ήμουν εγώ και μεγαλώνοντας μαζί του έμαθα να δια-
βάζω την σιωπή. Ναι, ήταν καλός δάσκαλος κι ας έλεγε ο για-
τρός ότι είναι παρανοϊκός. Τον θυμάμαι που χτυπούσε συνέ-
χεια λέξεις στην παλιά γραφομηχανή του και ταχτοποιούσε
σε πάκους όλες τις σκέψεις του που τις φύλαγε σαν Κέρβε-
ρος. Ποτέ δεν τα διάβαζε κανείς μέχρι που ένα απόγευμα
γλίστρησα κρυφά μέσα στην βιβλιοθήκη του και διάβασα
μερικά φύλλα από περιέργεια. Τα μάτια μου πέσανε σε μια
μικρή ιστορία για κάποιον κόμη που την ρούφηξα με μια
ανάσα και ύστερα ταξίδεψα σε κόσμους πρωτόγνωρους
που έσπασαν τα χαλινάρια της φαντασίας μου. Πήρα άλλη
μια ιστορία και την έκρυψα κάτω από το μαξιλάρι μου.

Όταν ξύπνησα πήρα την ιστορία μαζί μου να την δια-
βάσω σε κάποιο διάλλειμα αλλά την άρχισα κρυφά την ώρα
των φιλολογικών. Ο καθηγητής ήρθε από πάνω και άρπαξε
τις κόλλες χωρίς να μου πει κάτι άλλο. Μόνο με αγριοκοίταξε
και έριξε μια ματιά στον τίτλο. Όταν σχόλασα πήγα στο γρα-
φείο του να ζητήσω πίσω τα γραπτά και τον είδα να διαβάζει
απορροφημένος την ιστορία του θειου μου. Έπρεπε να τον
σκουντήσω για να τον επαναφέρω στην ύλη της πραγματι-
κότητας.

151

μια εικόνα... χίλιες λέξεις



«Δεν μου λες, Βασιλείου, ποιος έγραψε αυτό το κείμενο;»
Με ρώτησε ξαφνιασμένος. Δεν ήξερα τι να απαντήσω και το
πρώτο που μου ήρθε στο μυαλό δυστυχώς το φώναξα.

«Εγώ.»
«Εσύ;» μου λέει και ξεσπά σε γέλια. «Εγώ είμαι ο Γεωρ-

γαντάς με το όνομα. Δεν ξεγελιέμαι εγώ. Θέλω την αλήθεια.»
Όντως έκανε πολλούς μαθητές να τρέμουν και μόνο στο

άκουσμα του ονόματός του όμως δεν ήθελα να πω το όνομα
του θείου μου. Με τα λεπτά της ώρας να περνάνε χωρίς να
απαντώ πεισματικά γίνονταν σαφές στον καθηγητή -με το
όνομα- πως δε πρόκειται να απαντήσω.

«Πολύ καλά, Βασιλείου, αύριο να μου φέρεις μια καινού-
ρια ιστορία. Πήγαινε τώρα.»

Καλύτερα να μου έδινε αποβολή ή καλύτερα να με σκό-
τωνε. Δεν μπορούσα να πάω στο σπίτι και αναρωτιόμουν
πως παγιδεύτηκα χωρίς να το καταλάβω. Ένιωθα ένοχος
αλλά το ίδιο βράδυ μπήκα σαν αίλουρος στην βιβλιοθήκη
του θείου μου και πήρα άλλη μια ιστορία. Όποια βρήκα στα
τυφλά.

Το άλλο πρωί όταν μπήκε στην τάξη ο καθηγητής το
πρώτο πράγμα που έκανε ήταν να μου ζητήσει την ιστορία
και φυσικά του την έδωσα. Το ίδιο έγινε την επόμενη και την
μεθεπόμενη μέρα αρνούμενος να του πω τον συγγραφέα.
Για τους επόμενους μήνες του έδινα μια καινούρια ιστορία
και έπαιρνα την προηγούμενη.

Λίγο πριν τις τελικές εξετάσεις με φώναξε στο γραφείο
του.

«Βασιλείου, αν δεν μου πεις τον συγγραφέα των ιστο-
ριών θα κοπείς στις εξετάσεις.»

Η δήλωση αυτή έπεσε σαν κεραυνός και τα μπουμπου-
νητά μου φάνηκε πως ακουστήκαν μέχρι το προαύλιο, αλλά
ο καθηγητής ήταν αποφασισμένος. Βλέπεις ήταν ο Γεωργαν-
τάς με το όνομα. Λίγο πριν το σούρουπο γύρισα στο σπίτι

152

τοβιβλίο.net



κουρασμένος σαν να τραβούσα όλη την γη πίσω μου. Είχα
πάρει την απόφαση να τα ξεράσω όλα με κάθε κόστος.
Ήξερα καλά τον εύθραυστο κόσμο του θείου μου. Τον κοι-
τούσα να χτυπά λέξεις στην γνωστή του θέση και προχώ-
ρησα με αργά βήματα προς την εξομολόγηση μου.

Δεν ήξερα πώς να αρχίσω και κάθισα μπροστά του για
να διαβάσει καλά τα χείλη μου. Όσο ομολογούσα στο πρό-
σωπο του θειου μου χαράζονταν κεραυνοί πολέμου μέχρι
που ολοκλήρωσα και χτύπησε το χέρι του με βία στην γρα-
φομηχανή. Δεν το κρύβω, φοβήθηκα μην ξεσπάσει με τη
γνωστή του παράνοια και τον ακούμπησα στην πλάτη για
να ηρεμήσει. Γύρισε και με κοίταξε με ένα βλέμμα που με
έκανε χίλια κομμάτια. Αν μιλούσε σίγουρα θα χρησιμοποι-
ούσε τη λέξη προδοσία αλλά ευτυχώς μετά με χάιδεψε στο
μάγουλο και ξεφύσησε κοιτώντας την γραφομηχανή. Χτύ-
πησε μερικές λέξεις και μου τις έδειξε.

«Θέλει να μάθει το όνομα μου;»
«Ναι αλλιώς θα με κόψει στις εξετάσεις» του απάντησα

και του εξήγησα με λεπτομέρειες τι εστί Γεωργαντάς.
Μου έκανε νόημα με το κεφάλι του πως κατάλαβε και

μου έδειξε το δωμάτιο μου. Το ξημέρωμα άφησε στο προ-
σκεφάλι μου ένα φάκελο. Μου έκανε νόημα να μη το ανοίξω
και να το δώσω στον καθηγητή.

Η πρώτη μέρα των εξετάσεων τελείωσε και ο καθηγητής
με περίμενε στο γραφείο του.

«Λοιπόν, Βασιλείου;» με ρώτησε με νόημα και του έδωσα
το φάκελο. Κάθισα σε μια πολυθρόνα όσο περίμενα να τε-
λειώσει το διάβασμα κοιτώντας το πάτωμα. Τα λεπτά περ-
νούσαν και ο καθηγητής δεν σάλευε από τη θέση του. Έκανα
υπομονή και ξεφυσούσα όσο αθόρυβα μπορούσα. Μετά
από δυο ατέλειωτες ώρες ο καθηγητής σηκώθηκε σαν
υπνωτισμένος και μου έδωσε το φάκελο πίσω.

«Μπορείς να φύγεις... συγγνώμη, παιδί μου... πήγαινε...»

153

μια εικόνα... χίλιες λέξεις



μου είπε και έφυγε κι αυτός με βήμα αργό και αφηρημένο.
Στο δρόμο άνοιξα το φάκελο και είδα ένα μικρό ποίημα που
διαβάζεται σε λίγα δευτερόλεπτα. Κούνησα το κεφάλι μου
κοροϊδεύοντας τον Γεωργαντά που έκανε δυο ώρες να το
διαβάσει και άνοιξα το βήμα μου για την αγκαλιά του θείου
μου.

Μετά από χρόνια θυμήθηκα ξανά εκείνο το ποίημα του
θείου μου όταν με ρωτούσαν πετώντας σάλια ποιο είναι το
όνομά μου για να μου κάνουν μήνυση επειδή εμπόδιζα την
μπουλντόζα να γκρεμίσει το μοναδικό σχολείο για κωφάλα-
λους. Τους το χαρίζω και τον ευχαριστώ γι’ αυτό από εκεί
ψηλά που βρίσκεται.

Αν σου πω το όνομά μου τι θα ξέρεις και πάλι;
Ένα όνομα θα’ ναι που το διάλεξαν άλλοι

Αν ρωτάς που γεννήθηκα, δεν θυμάμαι αλήθεια
Όπως όλοι κατάγομαι απ’ τη γη και το σύμπαν

Κι αν μου κρίνεις το σώμα αυτό του έδωσε η φύση
Και οι ρυτίδες δικές της και το πρόσωπο επίσης

Μια φορά αναρωτήσου πώς σε λένε στα αλήθεια
Και αν πεις το όνομά σου θα ‘ναι απλά η συνήθεια

Αν νομίζεις πως είσαι μια σειρά από χτύπους
Τότε μόνο συγχώρα με δεν ακούω τους ήχους

Βλέπεις είμαι ουσία που διαρκώς μεταβάλλεται
Και ενέργεια έκθετη που στα χέρια δε πιάνεται

Είμαι σκέψη αλόγου και η πράξη αντίστοιχα
Ό,τι πρόδωσα εν μέρει και εν τέλει τα πίστεψα
Είμαι έννοια άσαρκη κι απ’ τα λόγια τα άτιμα

Διφορούμενες λέξεις -το ξέρω-
στην γνωστή μου παράνοια!

Ο κανένας

Στάθης Ταλιούρης

154

τοβιβλίο.net



155



156

τοβιβλίο.net



Είδα

Είδα το φως στο απέναντι νησί
και μέρωσε η καρδιά μου
και ο αέρας που φυσά
σκόρπισε τα κλαδιά μου,
ο ήλιος μήπως και τα δει
και διαβεί
και σκεπάσει την γη με χρυσό πανί.

Τα στήθη μου σαλέψαν 
τον έρωτα γυρέψαν,
στρώσαν κρεβάτι 
και σε καρτερούν
για σένανε πονούν

Άγνωστε διαβάτη,
μη χαθείς,
το χρυσό πανί να ακολουθείς,
στο πλάνεμα της μέρας να σταθείς
μαζί μου να ξεγελαστείς,
το ποτό της νύχτας με φωνή
χωρίς φόβο για το αύριο θα γευτείς

Εύα Κασιάρου

157

μια εικόνα... χίλιες λέξεις



158

τοβιβλίο.net



Μονά – ζυγά

Ρίξε τα λάθη πάνω μου... εγώ... θα τα σηκώσω...
και μη φοβάσαι... μα ποτέ... δεν θα ανταποδώσω...
Συνέχισε να λες παντού... πως σ’ έχω αδικήσει...
μα άνθρωπος δεν θα βρεθεί... να σε κατηγορήσει...
Τα πάντα θα παραδεχτώ... σε όλα θα ‘χεις δίκιο...
κι αν με ρωτήσουνε θα πω... πως είχες λόγο αντρίκιο...
Θα πω πως ήμουνα εγώ... το λάθος στη ζωή σου...
πως έπαιζα μονά ζυγά... μέχρι να βγει τη ψυχή σου...
θα πω πως σε ξεγέλασα... και σ’ εκμεταλλευόμουν...
την ώρα που σε σκότωνα... θα πω... πως το χαιρόμουν...

Έρικα Τζαγκαράκη

159

μια εικόνα... χίλιες λέξεις



160

τοβιβλίο.net



Μοναξιά

Είναι από κείνα τα βράδια
που θέλεις να κρατήσεις αγκαλιά
φεγγάρια άστρα και φιλιά,
μα για μόνη συντροφιά 
έχεις μολύβια και χαρτιά 
να γράψεις για τη μοναξιά 
για την αγάπη την παλιά.
Λόγια θέλεις να ακουστούν
συναισθήματα να φανούν
παιχνίδια να παιχτούν
με κάποιον παρέα να μοιραστούν.
Μα μόνο οι τοίχοι έχουν αυτιά 
μάρτυρες τ’ άψυχα χαρτιά 
όλοι φίλοι πιστοί από τα παλιά, 
προσμένουν υπομονετικά
τη θέση τους να πάρουν
και το βράδυ να γλυκάνουν
πριν χαθούνε την αυγή.

Εύα Κασιάρου

161

μια εικόνα... χίλιες λέξεις



162

τοβιβλίο.net



Οι εµπειρίες πουλιά

Να μην φοβάσαι, με ακούς; Να καλωσορίζεις ό,τι σου
φέρνει η ζωή. Όλα ευπρόσδεκτα είναι, όλα περαστικά. Κά-
ποιες εμπειρίες είναι αγνές, όμορφες και διάφανες, κάποιες
σκούρες και σκοτεινές. Πολλές θα κάτσουν καιρό δίπλα σου
να σου κάνουν παρέα, μέχρι να αποδεχθείς την παρουσία
τους. Άλλες θα φύγουν γρήγορα. Κάποιες θα σε γεμίσουν ελ-
πίδα, χαμόγελα και κουράγιο για τα επόμενα.

Πουλιά φτερωτά οι εμπειρίες, τραβούν το δρόμο τους.
Κι εσύ εκεί, περιμένεις ή αγωνιάς για το ποιοι θα είναι οι επό-
μενοι επισκέπτες.

Να μην φοβάσαι, με ακούς; Τα πουλιά θα πετάξουν
κοντά σου, μακριά σου. Δεν θα ζητήσουν άδεια. Και μην
προσπαθήσεις να σφίξεις στη χούφτα σου, να πιάσεις, αυτά
που είναι ευχάριστα να μην σου φύγουν. Θα τα τρομάξεις
και θα εξαφανιστούν μια ώρα αρχύτερα. Ούτε να ουρλιάξεις
σε αυτά που σε ενοχλούν. Δεν θα φύγουν. Δεν ακούν.

Εσύ εκεί, σε αυτό το παγκάκι, από μωρό παιδί περιτρι-
γυριζόσουν πάντα από πουλιά. Τι τα φοβάσαι; Άσπρα,
μαύρα, γκρι και πολύχρωμα, όλα φτιαγμένα από το ίδιο
υλικό είναι. Όλα φίλοι σου κολλητοί. Από πάντα και για
πάντα η συντροφιά σου.

Να μην φοβάσαι, με ακούς; Ό,τι κι αν κάνεις, σε αυτό το

163

μια εικόνα... χίλιες λέξεις



παγκάκι, τώρα έκλεισες τα 18 και αργότερα, ίσως, και να γε-
ράσεις. Η μόνη σου συντροφιά σε αυτή την απομόνωση του
νου, αυτά τα πουλιά. Τι τα φοβάσαι; Καλοδεχούμενα όλα
τους. Πιο ζωντανά κι από τους ζωντανούς, από εσένα. Εσύ
αναλώσιμη, αυτά αιώνια.

Ελισάβετ Αρκολάκη

164

τοβιβλίο.net



165



166

τοβιβλίο.net



Ο δρόµος του φεγγαριού

Της είχε χαρίσει το φεγγάρι.
Εκείνο το βράδυ στόλισε τα μαλλιά της με δάκρυα και

φόρεσε πάνω της τη νυχτιά, είχε χρόνια να τον δει, σκόπευε
να τον συναντήσει.

Πήρε το μακρύ δρόμο για το ποτάμι, σαν σκιά περιπλα-
νήθηκε μέσα στο δάσος που είχε στοιχειώσει τον έρωτά τους
στα δέντρα καρφωμένα τα γέλια τους και οι υποσχέσεις
είχαν ανθίσει στα κλαδιά τους.

Είχε μια διαβολεμένη υγρασία στον αέρα και στα μάτια
της, όπως όταν χανόταν στα δυνατά του χέρια..

Τον έφερε μπροστά της, άπλωσε τα χέρια και τον τρά-
βηξε στη δική τους πραγματικότητα, κανένα σύννεφο δεν
τον έκρυβε πια, εκστατικός χορός των αστεριών σε κάθε κί-
νηση τους.

Πολλές φορές σκέφτηκε να γυρίσει εκεί, στο μόνο μέρος
που μαρτυρούσε την ύπαρξή τους, στο ποτάμι που έπνιξε
κάθε λυγμό, η απουσία ολόγιομη περιπλανήθηκε μέσα της
και την κατεύθυνε στο πιο όμορφο μέρος μέσα της, στη θύ-
μηση που πάλευε με τη λήθη και κέρδισε έπαθλο, τη μνήμη.

Τον τράβηξε κοντά της και του χάιδεψε τα χείλη τα βου-
βά, τα μάτια τα αρμυρά και τα μαλλιά του που τα γαργα-
λούσε κάποιος βορινός άνεμος, δεν είχε αλλάξει κι ας πέρα-

167

μια εικόνα... χίλιες λέξεις



σαν χρόνια χωμάτινα, έστεκε εκεί ολόκληρος μπροστά της,
με τα ανεξίτηλα αγγίγματα και τις συγκλονιστικές σιωπές
τους που γέμιζαν άλλοτε δωμάτια, πυκνά σύννεφα στον ου-
ρανό.

Περπάτησε με την σκιά του το σκοτεινό δρομάκι που
οδηγούσε στο ποτάμι, εκεί που ο ουρανός έσμιγε με το φεγ-
γάρι τους, το φεγγάρι που της χάρισε.

Τα πουλιά θυμηθήκαν τη φιγούρα της κι ακολούθησαν...
Το ποτάμι παραπονεμένο καθρέφτιζε πάνω της και ο αν-

τικατοπτρισμός της στα μαύρα του νερά, τον έδιωχνε μα-
κριά της, έκλαψε, έκλαψε πολύ όταν ένιωσε να χάνει την
πιστή της...

Δεν ήταν εδώ.
Ποτέ πια δεν θα της χάριζε αστεροειδείς και φεγγάρια,

τα χείλη του θα παρέμεναν βουβά και το γέλιο του θα ξεθώ-
ριαζε στις αποθήκες του μυαλού της, τα χέρια, ναι τα χέρια
δεν θα κρατούσαν τα δικά της ποτέ ξανά, όμως θα είχε πά-
ντα το φεγγάρι.

Ένα φεγγάρι ολόδικό της, ολόγιομο σαν πανσέληνος στα
πόδια της και νότες μαγικές, θα είχε πάντα το ποτάμι για να
κρύβει τους λυγμούς της και τα πουλιά να μεταφέρουν μη-
νύματα στον ουρανό.

Θα είχε πάντα μια σκάλα που οδηγεί στο φεγγάρι, στο
φεγγάρι μέσα της.

Ύψωσε τα μάτια στον ουρανό και σήκωσε τα χέρια, ξέ-
πλυνε τα δάκρυά της στο ποτάμι και πήρε το δρόμο του γυ-
ρισμού.

Ένας γυρισμός αλλοτινός.
Ένας αγύριστος, γυρισμός.

Έλενα Καρανικολού

168

τοβιβλίο.net



169



170

τοβιβλίο.net



Η σκάλα στο πηγάδι

Ανέβηκε ένα ακόμα σκαλί. Τα χέρια του έτρεμαν, πιανό-
ταν και από τα υποστυλώματα καμιά φορά, προχειροφτιαγ-
μένη η σκάλα, δεν την εμπιστεύονταν και πολύ. Μεγάλωνε
το ολόγιομο φεγγάρι σε κάθε του βήμα προς τα πάνω, με-
γάλωνε όμως και η νύχτα μέσα του, πιο μαύρη, πιο πηχτή
από τη νύχτα έξω.

Ένα ακόμα σκαλί. Στάθηκε κι αφουγκράσθηκε, τίποτα
δεν ακουγόταν. Έπνιγε το πηγάδι τους ήχους του έξω κό-
σμου, έπνιγε... Ρίγησε και μόνο που σκέφθηκε τη λέξη. Ένα
βήμα ακόμα, το φεγγάρι μεγάλωνε αλλά... Του γελούσε ει-
ρωνικά ή έτσι του φαινόταν;

Ψηλότερα αρκετά το επόμενο σκαλί, έπιασε πάλι το υπο-
στύλωμα του παλιού ορυχείου στο πλάι. Κάποτε ανεβοκα-
τέβαιναν αρκετοί στο πηγάδι, κόσμος στη δούλεψη της
φαμίλιας του εδώ και δυο γενιές. Στέρεψαν κάποια στιγμή
τα σωθικά της γης κάτω από το μεγάλο περιβόλι, έφυγε ο
κόσμος, γέμισαν κάποια εποχή οι στοές και οι καταβόθρες
με νερά, στέρεψαν αργότερα. Όλα αυτά πριν γεννηθεί. Εκεί-
νος ένα ξερό πηγάδι είχε γνωρίσει, ένα πηγάδι στον μεγάλο
κήπο. Ένα πηγάδι γεμάτο όχι πια με νερά αλλά με ιστορίες.
Κι αυτός μόλις είχε προσθέσει ακόμα μία...

Η Ράνια ήταν μακροξαδέλφη του... τρίτη, τέταρτη, κάτι

171

μια εικόνα... χίλιες λέξεις



τέτοιο. Τη θυμόταν μικρή, την είχε δει μια δυο φορές αλλά
δεν της είχε δώσει σημασία τότε, στα δέκα περίπου εκείνη
τελευταία φορά που την είδε, κόντευε εικοσιπέντε αυτός,
κοριτσάκι που δεν στάθηκε η ματιά του δεύτερη φορά πάνω
της. Τότε...

Την είχε ξαναδεί, ομορφοκοπέλα πλέον, όταν γύρισε από
το εξωτερικό για την κηδεία του αδελφού του. Η μάνα του
είχε πεθάνει, ο πατέρας του νωρίτερα, μόνος αυτός είχε απο-
μείνει, κληρονόμος της μεγάλης περιουσίας. Γύρισε νικητής,
το αυτοκίνητο που είχε πέσει πάνω στου αδελφού του και
του έκοψε τη ζωή, χαϊδευτικό χτύπημα της μοίρας, όλα δικά
του πλέον. Μόνο γι’ αυτό θα γύριζε, μετά τον μεγάλο καυγά
με τον αδελφό του για την πατρική περιουσία τα είχε μαζέ-
ψει και είχε φύγει. Όταν έφευγε από κάπου, έφευγε για τα
καλά, δεν κοίταζε πίσω...

Τα δέκα χρόνια που είχαν περάσει από τότε που έφυγε,
του πρόσθεσαν μόνο κάποιες επιχειρηματικές νίκες που αυ-
γάτισαν τα όσα είχε πάρει σαν μερίδιο. Ήταν σκληρός και
ικανός, απαραίτητα συστατικά στη συνταγή ενός πετυχημέ-
νου. Του πρόσθεσαν κι αναμνήσεις από γλέντια, άσωτη η
ζωή του, λεφτά είχε για μια ζωή να ξοδεύει. «Η οικογένεια
είναι για φαλακρούς με κοιλίτσες, εγώ δεν θα γίνω έτσι».
Έλεγε... πριν την ξαναδεί...

Της Ράνιας το κορμί είχε μεστώσει, ένα κορμί που φυλά-
κισε την ματιά του πάνω του, με το που την ξανάδε. Την θέ-
λησε αμέσως. Αυτό το θηλυκό έπρεπε να γίνει δικό του, το
είχε φτιάξει ο πλάστης για να γίνει δικό του.

Κι έγινε! Ποιος θα κοιτούσε μακροσυγγένειες ή διαφορά
ηλικίας; Ποιος θα κοιτούσε μέσα στην καρδιά της Ράνιας, αν
τον ήθελε κι εκείνη; Ούτε η Ράνια δεν κοίταξε, την θάμπω-
σαν πλούτη και προοπτικές, την παραγέμισαν οι συμβουλές
από συγγενείς και καλές φίλες πως «τέτοια ευκαιρία δεν θα
ξανάρθει στη ζωή σου, μη τη χάσεις». Τόσο που τα πίστεψε,

172

τοβιβλίο.net



στο κάτω κάτω ομορφάντρας ήταν και την κοίταζε μέσα στα
μάτια. Κι αν άκουγε καμιά φορά κάποιες φωνίτσες μέσα της
να λένε άλλα, τους έδινε μια και σταματούσαν για λίγο.

Ένα σκαλί ακόμα, πρέπει να κόντευε... «Πρέπει;» Το
άνοιγμα πάνωθε το ίδιο του φαινόταν, δεν είχε μεγαλώσει,
δεν είχε μικρύνει η απόσταση που τον χώριζε από αυτό. Το
φεγγάρι ίδιο, φωτεινό, αλλά σα να γέλαγε πιότερο μαζί του...
Κάτι τον έκανε να αντιπαθήσει το φεγγάρι, δεν ήξερε τι ήταν.

Τη σκάλα την είχε βάλει ο ίδιος, την είχε κουβαλήσει από
το εγκαταλειμμένο σπίτι του επιστάτη τους. Κατέβηκε να τη
δει, να σιγουρευτεί... Άψυχη κούκλα φάνταζε κάτω από τις
ακτίνες του φακού, με το κεφάλι ανοιγμένο από την πτώση,
χέρια και πόδια σε αφύσικη στάση. Ο λαιμός που κάποτε τον
φιλούσε και ταξίδευε, άψυχος, χωρίς φλεβίτσες να χτυπούν.
Τον είχε σφίξει, εκεί στο πηγάδι που την πρόλαβε. Της στέ-
ρησε τη ζωή με τα χέρια του, μέσα σε μια τρέλα που τον
έκανε να αδιαφορεί για τους πνιχτούς ήχους που έβγαζε το
στόμα της, για τα γουρλωμένα της μάτια. Μετά πέταξε το
άψυχο κορμί στο πηγάδι. Έτσι της έπρεπε, ώσπου να βρει τι
να την κάνει... 

Άλλο ένα σκαλί, είχε αρχίσει να βαριανασαίνει, η έξαψη,
το φονικό, η ταραχή, βαριά φορτία. Ένα σφίξιμο στο στήθος
του, φυσικό δεν ήταν; Μεγάλωνε όμως το σφίξιμο, ο πόνος
στο δεξιό βραχίονα τον δυσκόλευε... «Κοίτα ώρα που βρήκα
να πιαστώ» σκέφθηκε και έβαλε τα δυνατά του, δεν είχε πο-
λύ ακόμα. Θα ξαπόσταινε πάνω, θα έβλεπε τι θα κάνει, έπρε-
πε να την πάει αλλού, θα την έψαχναν στο πηγάδι είτε έπαιρ-
νε τη σκάλα είτε όχι.

Τα κακά μαντάτα του είχαν έρθει από χείλια που έτρεμαν
φοβισμένα, από μάτια που κοίταζαν αμήχανα κάτω. Την εί-
χαν δει με τον Πάνο στην Αθήνα, τότε που του είχε πει ότι
πήγε να δει την αδελφή της. Είχε μπει στο Πλάζα μόνη της,
κοιτώντας γύρω της μπας και έβλεπε κανένα γνωστό. Η

173

μια εικόνα... χίλιες λέξεις



Ντίνα που την είχε στη δούλεψη του, είχε κατέβει για δου-
λειές του. Την ζήλευε η Ντίνα την Ράνια για την τύχη της, την
ζήλευε αφόρητα.

Έμεινε η Ντίνα στο μπαρ του ξενοδοχείου, πίνοντας κα-
φέ. Περίμενε να δει πότε θα κατέβαινε, με ποιον. Κατέβηκε
πρώτα η Ράνια, κοίταξε γύρω της, πρόλαβε η Ντίνα να βυθι-
στεί στο περιοδικό της πριν την δει. Πέντε λεπτά αργότερα
είδε και τον Φώτη να κατεβαίνει και ξανακρύφτηκε πίσω από
τις μεγάλες σελίδες... «Ώστε με τον μηχανικό του άνδρα της»
σκέφθηκε η Ντίνα, «στην ηλικία της, ομορφόπαιδο, άνετος,
γιατί όχι;» Τώρα την ζήλευε διπλά, και για τον σύζυγο και για
τον εραστή.

Η Ντίνα πήρε μεγάλη ανταμοιβή για την εξυπηρέτηση.
Πήρε κι άλλα τόσα για να μη πει πουθενά αλλού τι του είχε
πει. Όσο γι’ αυτόν... την πήρε τη Ράνια και πήγαν στο κτήμα
τους για το Σαββατοκύριακο, όπως της είπε, να ξεκουραστεί.
Κι από τότε που έφτασαν άρχισε να πίνει και όσο έπινε, τόσο
αγρίευε το μάτι του με το που έπεφτε πάνω της.

Η Ράνια κατάλαβε, δεν ήταν χαζή. Πήγε να το σκάσει, να
πάρει το αυτοκίνητο, την πρόλαβε, της έκοψε το δρόμο. Σαν
τρελή έτρεξε προς το πηγάδι. Εκεί που την πρόλαβε...

Ο πόνος στο στήθος του τον παρέλυσε... Η σκάλα τέλει-
ωνε δέκα μέτρα πριν το χείλος του πηγαδιού. «Το φεγγάρι,
σαν να είχε μικρύνει, σα να σκοτείνιαζε... «Μα πώς;» σκέ-
φθηκε ενώ το άψυχο σώμα του γκρεμιζόταν κάτω, να απα-
ντήσει το θύμα του.

Σηκώθηκε... άρχισε πάλι να ανεβαίνει, να σκέφτεται τα
ίδια... Η σκάλα, πάλι τέλειωσε μακριά από τα χείλη του πη-
γαδιού. Πάλι το φεγγάρι γέλαγε. Ξαναγκρεμίστηκε... Αυτό γί-
νεται εδώ και είκοσι χρόνια τώρα, κάθε που έχει πανσέληνο...
Κανείς πια δεν πλησιάζει το πηγάδι με τη σκάλα...

Γιώργος Παυλίδης

174

τοβιβλίο.net



175



176

τοβιβλίο.net



Ο άνθρωπος µας στο Παρίσι

Ο άνθρωπός μας στο Παρίσι
είναι ένας όμορφος αλλά σεμνός άνθρωπος
δεν πίνει, δεν καπνίζει, δεν πάει με γυναίκες
πηγαίνει τακτικά στην εκκλησία
κι αλληλογραφία διατηρεί
με δυο επισκόπους και τρεις καλόγριες
αποφεύγει το κρέας, πίνει ελάχιστα
γάλα με καφέ και τρεις δόσεις ζαχαρίνη
διαβάζει οικονομική θεωρία
Φουκουγιάμα και Κέυνς
λίγη ποίηση, καθόλου λογοτεχνία
Οβίδιο, Όμηρο και ολίγο Σαίξπηρ
και πάντα κοιμάται νωρίς
ξυπνάει ακόμα πιο νωρίς, ξυρίζεται
πάντα το νερό στους 37° C
πετσέτα φρεσκοπλυμένη και καθαρή
πρωινό, φυσικός χυμός κι ένα αυγό μελάτο
γυμναστική
και βγαίνει έξω
λευκό τουίντ σακάκι, μαύρο λουστρίνι
παλτό, καπέλο, μπαστούνι, βιβλίο
και φεύγει για τη δουλειά του
37 δεξιά βήματα, 36 αριστερά
ανεβαίνει τη σκάλα

177

μια εικόνα... χίλιες λέξεις



χαιρετάει με μισό χαμόγελο
ξύλινο, καθαρό, επαγγελματικό
και κάθεται στο γραφείο του.
Ο άνθρωπός μας στο Παρίσι
είναι ένας όμορφος αλλά σεμνός άνθρωπος
δουλεύει χωρίς να σηκώσει κεφάλι
και την ώρα του διαλείμματος
αρκούν δεκαπέντε λεπτά για να ξεκουραστεί
να ανοίξει την τσάντα του με το έτοιμο τοστ
μαρούλι, μαγιονέζα και μισή φέτα βραστό αυγό
δύο γουλιές μεταλλικό νερό, Perrier φυσικά
κι ύστερα πάλι πίσω στην εργασία του
στους λογαριασμούς του, στις συναλλαγματικές
στις επικοινωνίες, στις συνδιασκέψεις
με μεγάλα επενδυτικά γραφεία και αξιωματούχους της ΕΕ
προγράμματα συντάσσοντας για να αντιμετωπιστεί η κρίση
και για να προστατέψουμε το πλεόνασμα
κι αυτή η ιστορία συνεχίζει μέχρι το βράδυ,
τότε, μόλις το καμπανάκι σημάνει εννιά
ο άνθρωπος μας στο Παρίσι
σηκώνεται, φοράει το καπέλο του
βγαίνει στους δρόμους, κατεβαίνει τη σκάλα
χαιρετάει με μισό χαμόγελο
ξύλινο, καθαρό, επαγγελματικό
37 δεξιά βήματα, 36 αριστερά
και επιστρέφει στο σπίτι του
πλένει τα χέρια του σχολαστικά
πάντα το νερό στους 37° C
πετσέτα φρεσκοπλυμένη και καθαρή
φτιάχνει μόνος του ένα ψαράκι στον ατμό
σαλάτα μεσογειακή και ξανά μεταλλικό νερό
και βολεύεται στην πολυθρόνα του
μπροστά του το παράθυρο με θέα σε απλωμένα σώβρακα

178

τοβιβλίο.net



σε σκυλιά και παιδιά που παίζουν στις λάσπες
όπου γυναίκες με τη μαντίλα και με βλέμμα φοβισμένο
και ερωτικό
μαγειρεύουν το βραδινό τους
ενώ από κάπου μακριά ακούγεται η φωνή του μουεζίνη
και ειδήσεις από το Αλ Τζαζίρα.
Τότε και μόνο τότε
ο άνθρωπός μας στο Παρίσι
ανοίγει το παλιό πικάπ
βάζει την αγαπημένη του μουσική
jazz με τον Dexter Gordon
κι ανοίγει την παλιά γραφομηχανή
για να γράψει την αναφορά του.
Ναι, ο άνθρωπός μας στο Παρίσι
είναι ο καλύτερος κατάσκοπος που είχαμε ποτέ
και σίγουρα η Λαϊκή μας Δημοκρατία
θα είναι ευχαριστημένη από τις υπηρεσίες του
παρόλα αυτά, εγώ ο μετανάστης μικροπωλητής της γωνίας,
πάντα θα έχω ένα μάτι κι ένα αυτί απάνω του.

Ποτέ δεν ξέρεις, ε;

Ειρηναίος Μαράκης

179

μια εικόνα... χίλιες λέξεις



180

τοβιβλίο.net



Αρχέγονο πετράδι

Υπό τη σκέπη σου αρχέγονο πετράδι χρυσό,
στις στέρνες του μυαλού που οι φρύνοι κοάζουν,
θα βουτήξω.
Κι οι παρίες που σέρνονται τις νύχτες κρυφά για
να κλέψουν το νερό,
στη φέξη σου σαν πεταλούδες θα κεντρίσω.
Κι αυτό το άτιμο ξεροβόρι, αγέρωχο σιμώνει,
ανεμίζοντας στο οικόσιτο του νου,
θυμίζοντας που γύρου γύρου κάθιζα τις μαινάδες,
σαν κάθε που βασίλευε κι ηχούσαν λογισμό:
«Σεληνοσκέπαστε ουρανέ, μια βλεφαρίδα δος μου,
να φέρω στα κορίτσια σου που ξενυχτούν μαζί σου.
Ένα κορίτσι είμαι κι εγώ στην ξενιτιά του Αυγούστου
που χάθηκε και μένει πια να μοιάζω στη βροχή σου».

Μαρία Γουλιδάκη

181

μια εικόνα... χίλιες λέξεις



182

τοβιβλίο.net



Ο φιλαράκος

Ο Διαμαντής με τα μάτια τα γυαλιστερά τα θαλασσινά,
κάνει τα οχτάρια του στο μικρό λιμανάκι.

-«Μαμά, μαμάααα» φωνάζουν τα πιτσιρίκια από μακριά
δείχνοντάς τον με τα ακτινοδάχτυλά τους προσπαθώντας
να ακολουθήσουν το ρυθμό των ποδιών του, «ο τρελο-Δια-
μαντής. Τι πλάκα που έχει!»

Οι μανάδες κουνάνε τα κεφάλια τους μίζερα και συνεχί-
ζουν να πίνουν τον καφέ τους και να αργοσχολούν με τις
άλλες φιλενάδες τους. Πού καιρός για να χωρέσει ένας άν-
θρωπος ακόμα στο μυαλό τους. Τρελός είναι λέγανε, τυχε-
ρός, δεν καταλαβαίνει τι γίνεται στη χώρα μας...

Από πίσω του ένας σκύλος ερχότανε πάντα πιστός και
αγαπησιάρης. Κατέβαζε το κεφάλι του κάτω και ακολου-
θούσε τη μυρωδιά του χνώτου του αφεντικού του. Όπου και
να ήταν τον έβρισκε, ό,τι και να έκανε ήταν εκεί. 

-«Τι θες, μωρέ παλιόσκυλο, και εσύ... φεύγα μας κυνη-
γάνε θα μας πιάσουν» του φώναζε ο Διαμαντής κι εκείνο
κολλημένο απάνω του σε κάθε κίνηση να τον διώξει. Έβαζε
θαρρείς όλη του τη δύναμη για να μείνει ακίνητο, τέτοια
αγάπη του ‘χε, όση δεν πήρε από πουθενά.

Πάνε μέρες που ο Διαμαντής γυρνά τους δρόμους πάντα
μεθυσμένος. Όπου και να πάει του δίνουνε να πιει. 

183

μια εικόνα... χίλιες λέξεις



«Πιες, μωρέ Διαμαντή, να ξεδώσεις» ή «Έλα πιες αυτό το
ποτήρι και άδειασέ μου τη γωνιά έχω και δουλειές» ή «Έλα
να τον μεθύσουμε τον τρελο-Διαμαντή να γελάσουμε». Κά-
νανε ηχώ οι φράσεις κάθε μέρα κι εκείνος με το βλέμμα του
τρομαγμένο κατέβαζε το ένα κρασί μετά το άλλο... και πα-
ραμιλούσε...

Τον κοίταζε ο φίλος του, θα νόμιζε κανείς πως ήθελε να
του πει να σταματήσει να πίνει, να μην τους ακούει, είχε ένα
βλέμμα ετούτο το σκυλί που σε αγκάλιαζε από μακριά. Κλα-
ψούριζε για να φύγουνε κάθε φορά που τον κοροϊδεύανε
και τον βάζανε να χορέψει στο δρόμο ή να κρατήσει μεθυ-
σμένος κανάτες γεμάτες κρασί στο κεφάλι του μα ο Διαμαν-
τής χανότανε μες στο κρασί και ευχαριστούσε πάντα το
εγωιστικό κοινό του...

Ετούτη τη μέρα ο Διαμαντής δε σταματά πουθενά, κον-
τοστέκεται μόνο για να πιει ένα ποτήρι και φεύγει. Είναι να
απορεί κανείς πώς στέκεται όρθιος μισή μερίδα άνθρωπος
με μόνο το αλκοόλ στο αίμα του. Ο φίλος του γαβγίζει συνε-
χώς όπως γαβγίζουν τα σκυλιά λίγο πριν το σεισμό, σα να
ζητά βοήθεια για το αφεντικό του αλλά κανείς δε δίνει ση-
μασία. Το λιμάνι έχει τον τρελό του, τη γραφική του φιγούρα
σαν τον Πέτρο, τον πελεκάνο. Φιγουράρει το όνομά του ακό-
μα και στις στήλες της τοπικής εφημερίδας από δαιμόνιους
ρεπόρτερ που λατρεύουν να γεμίζουν τις φυλλάδες.

Λίγα βήματα μπροστά, λίγα πλαϊνά, λίγα πίσω... παρα-
πατά, πέφτει καμιά φορά και σηκώνεται πάλι... 

«Φύγε, μωρέ παλιόσκυλο, μου μπερδεύεις τα βήματα και
πέφτω» τον κλωτσά και το σκυλί κρατά μεγαλύτερη από-
σταση και συνεχίζει να τον ακολουθεί.

Φτάνουν στην άκρη του λιμανιού κάνοντας παρέα στο
φάρο. Σουρούπωσε και κοκκίνισαν τα κύματα της άγριας
χειμωνιάτικης θάλασσας από το φως του. Ο Διαμαντής χα-

184

τοβιβλίο.net



ζεύει το φως πάνω τους, σαν χάδι ερωτικό πάνω σε ατίθασο
κορμί. Κανείς δε βλέπει τα δάκρυα στα μάτια του παρά μόνο
ο φίλος του. Βραδιάζει και στέκει εκεί παρά το κρύο, συνε-
χίζει να κοιτά τη θάλασσα με μάτια υγρά...

Μόνο ένας μικρός θόρυβος ακούστηκε, όπως σκάει το
κύμα στα βράχια... κι ύστερα σιωπή. Το λιμάνι γέμισε από
κλάματα σκυλίσια και κοκκίνισε ακόμα πιο πολύ ο φάρος σα
να ντρεπόταν.

Στο λιμάνι την επόμενη μέρα ο κόσμος τρέχει στις δου-
λειές, τα καφενεία γέμισαν, τα παιδιά παίζουν από εδώ κι
από εκεί. Ο μανάβης φωνάζει με το αυτοκίνητό του, οι κυ-
ράδες τον ακολουθούν με τα εμπριμέ τους φορέματα στα
στρουμπουλά τους κορμιά. Κανείς δεν πενθεί, κανείς δεν
κλαίει, κανείς δεν ψάχνει τον τρελό του χωριού.

Εκεί στην άκρη του λιμανιού, παρέα με τον λυπημένο
φάρο, ένας σκύλος γρυλίζει ακίνητος κοιτάζοντας τη θά-
λασσα. Η ουρά του δεν κουνιέται, το σώμα του τρέμει και τα
μάτια, αχ αυτά τα μάτια, μοιάζουν μ’ εκείνα τα γυαλιστερά
τα θαλασσινά και κλαίνε χωρίς δάκρυα. Αντίο φωνάζουν, θα
μου λείπεις μια ζωή, χαϊδεύει πιστά με το γρύλισμά του ετού-
τον το θαλασσινό τάφο... 

Μάχη Τζουγανάκη

185

μια εικόνα... χίλιες λέξεις



186

τοβιβλίο.net



Κύκνειο Άσµα

Κάνει κρύο
Κοιτάζω τους δήμιους του χρόνου.
Σκέφτομαι πως ποτέ δε θα μπορέσω να σε φέρω πίσω.

Τι νόημα έχει;
Εγώ εδώ 
Εσύ εκεί
Δύο κόσμοι διαφορετικοί 
Μακρινοί σαν ψεύτικα όνειρα
και κοντινοί
τόσο όσο μια ανάσα.

Δύο κόσμοι κι ένα κερί
Σβήνει και μαζί του χάνω την εικόνα σου.
Θολώνει πάνω σε αυτόν τον καθρέφτη 
που μας κρατάει χώρια.

Κάνει κρύο.
Κοιτάζω τους δήμιους του χρόνου.
Αν μπορούσα να τους σταματήσω
Ίσως και να σε έσωζα. 

Οι κόσμοι μας δεν μας αντέχουν άλλο

187

μια εικόνα... χίλιες λέξεις



Προσπαθούν να κρυφτούν
και η εικόνα σου πνίγεται.
Πνίγεται μέσα σε βροχή κόκκινη.
Χάνεται μα δίνω όρκο στην ψυχή μου 
και ας μην είναι πια στο κλουβί της.

Δε θα σε λησμονήσω ποτέ.
ΠΟΤΕ!

Κάνει Κρύο.
Δεν αντέχω πια να τους κοιτώ!
Ξέρω πως ο χρόνος μου έχει τελειώσει.
Φεύγω και αναγκάζομαι να σου κλέψω τη ζωή
Τη ζωή που ήλπιζα να σου χαρίσω
Τη ζωή που ονειρευόμασταν μαζί.

Θεέ μου,
Αν υπάρχει ανάσταση
τότε σε παρακαλώ. 
ανάστησε την ευτυχία στη ζωή της.
Εμένα μου φτάνει
να κοιμάμαι με το χαμόγελό της.

Παναγιώτης Σολακίδης

188

τοβιβλίο.net



189



190

τοβιβλίο.net



Ο ψαράς και η θάλασσα

Δειλινό! Η φύση δεινός ζωγράφος,
παίζει με τα έντονα χρώματα του ουράνιου τόξου.

Ο ήλιος, πυρακτωμένη σφαίρα καρφιτσωμένη
στο στερέωμα, αργά αργά χαμηλώνει.

Ετοιμάζεται να αφεθεί στη γαλάζια τσαχπινιά
της πλανεύτρας θάλασσας

–εκεί όπου ο ορίζοντας χαράζει πύρινη γραμμή.
Η θάλασσα κυλάει τα νερά της σαν κοπελιά

που κάθε τόσο σιάχνει τις πιέτες του φορέματός της. 
Το κύμα γλείφει τη γερασμένη προβλήτα,
λες και προσπαθεί να απαλύνει τις πληγές

που άνοιξε ο χρόνος.
Ο γερο-ψαράς καθισμένος

στη μισοφαγωμένη προβλήτα ψαρεύει!
Δίπλα του ένα τενεκεδάκι με χώμα
νωπό, μυρωδάτο, το σώμα της γης.

Αν το ανασκάψεις λιγάκι θα το δεις να αργοσαλεύει. 
Σκουληκάκια!... Ζωντανές μπουκιές,

δόλωμα για τα ψάρια...
Πιο πέρα, ένα καλάθι σπαρταριστά ψάρια!

Η φίλη του η θάλασσα τον φίλεψε με ό,τι πιο λαχταριστό!
Σκυφτός. Το βλέμμα του προσηλωμένο στην πετονιά.

Πρόσωπο ανέκφραστο, σκαμμένο από το χρόνο. 

191

μια εικόνα... χίλιες λέξεις



Ο καπεταν-Κυριάκος είναι δεμένος με τη θάλασσα. 
Νοτισμένος με την αλμύρα της.

Καπετάνιος στα νιάτα του 
-έφαγε τη θάλασσα με το κουτάλι- που λένε.

Και τώρα που έφτασε στο σούρουπο της ζωής, 
η θάλασσα παραμένει σύντροφός του πιστή.

Περνάνε ώρες ατέλειωτες μαζί.
Μιλάνε την ίδια γλώσσα, κοινές οι αναμνήσεις, 

τους δένει μια ολάκερη ζωή -η ζωή του γερο-Κυριάκου. 
Τα πενήντα πέντε γεμάτα χρόνια που πέρασαν μαζί. 

Έτσι κάθε μέρα, έχουν ραντεβού εδώ στο ίδιο σημείο...
Γύρω ερημιά... Σουρουπώνει...

Ο καιρός αγριεύει... Φθινόπωρο βλέπεις!
Αίμα στάζει η θάλασσα

καθώς η πύρινη ηλιόσφαιρα βουτά στα νερά της.
Ο αγέρας δυναμώνει και ο Ποσειδώνας

τα βάζει με το κύμα. 
Η θάλασσα βογγά καθώς ξεδιπλώνει τα κύματά της.

Μα ο γερο-ψαράς ακίνητος ψαρεύει.
Ασάλευτη η παρουσία του,

σκιά με φόντο τον αιματοβαμμένο ουρανό.
Το βλέμμα του χάνεται στην απεραντοσύνη της.

Η καρδιά του ξέχειλη από το τραγούδι της.
Ένα τραγούδι ηδονικό... μια μελωδία που πλανεύει,
όπως πλάνεψαν κάποτε τον Οδυσσέα οι σειρήνες.

Θάλασσα πλανεύτρα, προκλητικά γοητευτική
τόσο επικίνδυνη όσο και μοναδική!!!

Άννα-Μαρία Ζαγοριανού

192

τοβιβλίο.net



193



194

τοβιβλίο.net



Τα φώτα

Η μάσκα οξυγόνου που της έχουν φορέσει, την κάνει να
αναπνέει καλύτερα. Ο νοσηλευτής που σέρνει το φορείο τη
ρωτά αν κρυώνει. «Λίγο» του απαντάει και τη σκεπάζει κα-
λύτερα για να ζεσταθεί και για να μη φαίνεται η γύμνια της.
Μια κάθαρση είναι η προετοιμασία πριν το χειρουργείο. Ένα
προσεκτικό μπάνιο, ένα λούσιμο, ένα καλό καθάρισμα του
σώματος αλλιώς αναβάλλεται η επέμβαση. Αφού την κατε-
βάζουν με το ασανσέρ στα χειρουργεία, ούτε που προλα-
βαίνει να ρίξει μια τελευταία ματιά στα παιδιά και τον άντρα
της που τη συνοδεύουν, μην ξέροντας αν θα την ξαναδούν.
Ο διευθυντής της κλινικής και υπεύθυνος της επέμβασης,
ήταν όσο πιο ξεκάθαρος μπορούσε, αντιδρώντας ταυτό-
χρονα με προσεκτικά λόγια για να μη γίνει αντιπαθητικός
στην ασθενή και στους συγγενείς. «Η περίπτωσή σας ενέχει
κινδύνους και μετά την εγχείρηση ίσως χρειαστεί να νοση-
λευτείτε στην εντατική». Παρόλα αυτά, τα χαρτιά είχαν υπο-
γραφεί. Το νοσοκομείο δεν είχε ευθύνες εάν πέθαινε στο
χειρουργείο.

«Ως εδώ» είπε ο νοσηλευτής στους συγγενείς. Είχαν φτά-
σει στην είσοδο του χειρουργείου, όπου πλέον ο ασθενής
είναι πιο μόνος από ποτέ και αφημένος κυριολεκτικά στα
χέρια των μικρών θεών του χειρουργείου. Ο χώρος είναι

195

μια εικόνα... χίλιες λέξεις



υπόγειος, στην ίδια ευθεία με τους βόθρους του νοσοκο-
μείου. Η βρώμα είναι ανυπόφορη και μέσα σε όλο αυτό το
σκηνικό, οι συγγενείς τρώνε τα νύχια τους, συνηθίζουν τη
μυρωδιά και παρακολουθούν τους χειρουργημένους που
τους πηγαινοφέρνουν οι νοσοκόμοι, βιαστικά, τρέχοντας
σχεδόν και έτσι αποφεύγονται οι δακρύβρεχτοι προσωρινοί
ή μόνιμοι αποχαιρετισμοί. Κι έτσι προχωρά η δουλειά.

Εκείνη ακόμη ξαπλωμένη στο φορείο, έβλεπε τα φώτα
του χειρουργείου. Εκτυφλωτικά, της χτυπούσαν την πηγή
του φωτός της, έφταναν ακριβώς στη ρίζα της σκέψης της
και τη διέλυαν. Ήταν σίγουρη ότι θα έβγαινε ζωντανή, όπως
συνέβη τόσες φορές στα τόσα χειρουργεία. Αυτό μπορεί να
ήταν το πιο σοβαρό από όλα, όμως πάλι η ίδια διαδικασία
δεν θα γινόταν; Τα ίδια λόγια των νοσοκόμων και του αναι-
σθησιολόγου ότι δεν πρέπει να φοβάται, ότι όλα θα πάνε
καλά, θα την φροντίσουν και σύντομα θα δει πάλι τα παιδιά
και τον άντρα της. Η μυρωδιά των αποστειρωμένων εργα-
λείων, η γνώριμη μυρωδιά, η πιο κοντινή στη μυρωδιά του
θανάτου.

Κι αν αυτή τη φορά δεν ήθελε να ξαναδεί τα παιδιά και
τον άντρα της; Αν αυτή τη φορά πραγματικά δεν επιθυ-
μούσε να βγει ζωντανή απ’ το μικρό επίγειο σφαγείο; Να
τους το έλεγε; Να τολμούσε να εξομολογηθεί ότι δεν αντέχει
άλλα πετσοκόμματα; Ότι τώρα δεν χρειάζεται να βάλουν τα
δυνατά τους για να τη σώσουν; Ότι κουράστηκε, βαρέθηκε
πέντε χρόνια τώρα να βλέπει μόνο το ταβάνι του σπιτιού
της, καθώς είναι αδύνατο να σταθεί όρθια μετά το ατύχημα;
Θα τους σόκαρε; Μπα, οι γιατροί δεν σοκάρονται. Έχουν δει
πολλά σκεφτόταν. Πολύ δακρύβρεχτη θα γινόταν άραγε αν
προλάβαινε να πει όλα αυτά πριν την κοιμίσουν, πριν το
αναισθητικό κυλίσει πάλι μέσα της και την κάνει να κοιμηθεί
με το ζόρι; Όμως στ’ αλήθεια δεν θέλει να κοιμηθεί. Αυτή τη
φορά θα ήθελε να έχει την ευκαιρία να βγει από το σώμα της

196

τοβιβλίο.net



και να δει όλη τη διαδικασία του χειρουργείου. Το βλέμμα
του αναισθησιολόγου, που ποιος ξέρει τι είδος ικανοποί-
ησης νιώθει έχοντας τη δύναμη να κάνει τους ανθρώπους
να κοιμούνται.

Να τα πει, να μην τα πει; Θα έχει την ευκαιρία να τα πει
σε κάποιο άλλο χειρουργείο; «Τι νιώθεις;» τη ρώτησε ο γιος
της πριν την ετοιμάσουν για την επέμβαση. «Κάτι πολύ πε-
ρίεργο, δεν μπορώ να στο περιγράψω με λόγια». Ήταν η
πρώτη φορά που της ήταν αδύνατο να περιγράψει ένα συ-
ναίσθημα με λόγια. Ήταν τόσο καλή χειρίστρια του λόγου.
Εκείνη έμαθε τέλεια γραμματική, ορθογραφία και έκθεση
και στα δυο παιδιά της. Μπορούσε να εκφράζεται για το κα-
θετί γύρω της και για όλα τα συναισθήματα. Όταν είχε απο-
βάλλει στην πρώτη της εγκυμοσύνη, την είχε ρωτήσει ο
άντρας της «τι νιώθεις» κι εκείνη του απάντησε ότι νιώθει
μάνα και νιώθει μισή. Ότι κατάλαβε τι θα πει ξερίζωμα, να
τραβάνε από μέσα σου τη ρίζα της ύπαρξής σου και να την
πετάνε στα σκουπίδια. Ήξερε να εκφράζεται αλλά τους τε-
λευταίους μήνες προτιμούσε τη σιωπή.

Τώρα στο χειρουργείο ήταν χαρούμενη. Αυτήν την κρί-
σιμη στιγμή χαιρόταν ίσως γιατί η αντιληπτική της ικανότητα
δεχόταν ένα τεράστιο πλήγμα. «Άντε ρε μάνα, άλλη μια επ-
έμβαση και πάλι πίσω θα ‘σαι. Άντε μπας και...». Εκεί, ο γιος
της σταματούσε και γυρνούσε αλλού το πρόσωπο. «Μπας
και τι;» αναρωτιόταν εκείνη. «Μπας και γίνει το θαύμα;». Θαύ-
ματα δεν γίνονται, αυτό το ξέρει σίγουρα.

Εάν πεθάνει στο τραπέζι του χειρουργείου τίποτε δεν θα
αλλάξει. Ο κόσμος θα συνεχίσει να υπάρχει χωρίς εκείνη, οι
ζωές των παιδιών και του άντρα της θα συνεχιστούν χωρίς
εκείνη, το ταβάνι του σπιτιού θα φθείρεται από το πέρασμα
του χρόνου χωρίς εκείνη. Ένιωθε τόσο κουρασμένη που δεν
θα την πείραζε να ξυπνήσουν όλοι το επόμενο πρωί κι
εκείνη να τραβήξει για το άγνωστο ή για το τίποτε χωρίς ε-

197

μια εικόνα... χίλιες λέξεις



κείνους.
Κάτι πήγε να ψιθυρίσει, αλλά ένιωσε τα μάτια της βαριά.

Πριν της δώσουν το αναισθητικό, της ζήτησαν να επικεν-
τρωθεί σε αυτό που επιθυμεί περισσότερο. Να αποκτήσει
τον έλεγχο της σκέψης της. Είναι αλήθεια τόσο εύκολο αυτό.
Όταν έχεις ήδη χάσει τον έλεγχο του σώματός σου, όταν τα
άκρα σου είναι οι πιο ανυπάκουοι μαθητές του εγκεφάλου
σου.

Ακόμη κι αν δεν ήθελαν να την ξαναδούν, θα το καταλά-
βαινε. Ήξερε ότι προσπαθούσαν να μην την κάνουν να νο-
μίζει ότι υπήρχε η ελάχιστη πιθανότητα να μην θέλουν να
την ξαναδούν. Όχι γιατί τη μισούσαν αλλά γιατί είχαν κου-
ραστεί. Ένιωθε πως είχαν κουραστεί από τη φροντίδα που
έπρεπε να της δείχνουν είτε είχαν το κέφι να το κάνουν είτε
όχι. Θα ήθελε να μην την ξαναδούν σε αυτήν την κατάσταση.
Τι διαφορά έχει όμως; Τους ανθρώπους πρέπει να θέλουμε
να τους βλέπουμε όπως είναι, όχι όπως θα θέλαμε να είναι.
Είχαν κουραστεί τα μάτια τους από την ακίνητη εικόνα της
που περιφερόταν όποτε οι νοσοκόμοι την μετέφεραν κάθε
τόσο με τα φορεία. Στα χειρουργεία, στις κλινικές, στα κέν-
τρα αποκατάστασης. Όλα πάντα με το ίδιο αποτέλεσμα. Μια
κίνηση που δεν την πήγαινε ούτε εμπρός, ούτε πίσω, παρά
την άφηνε στο ίδιο σημείο. Ακίνητη. Ακόμη κι ο χρόνος στα-
ματά. Όπου δεν υπάρχει ενέργεια, δεν υπάρχει χρόνος. Υπ-
άρχει το τίποτε. Αυτά σκεφτόταν. 

Το αναισθητικό είχε αρχίσει να επιδρά. Δεν είδε όνειρα
και η διαδικασία επαναλήφθηκε αντίστροφα όταν ξύπνησε
από την επέμβαση. Πάλι το οξυγόνο, πάλι τα φώτα, πάλι ο
νοσοκόμος που της σκεπάζει τη γύμνια, πάλι τα δικά της
πρόσωπα, πάλι η ελπίδα και οι φόβοι που θα εξομολογούν-
ται μόνο στο ταβάνι για όσα χρόνια χρειαστεί.

Ιωάννα Μπαλάφα

198

τοβιβλίο.net



199



200

τοβιβλίο.net



Να χαθώ

Χολή με κέρασαν και πάλι
Βαλτώνει ο νους μες στο κεφάλι
Χολή και πίκρα
και στάζουν στην ουλή μου
Τα λόγια τους ξυράφια
ματώνουν την πληγή μου

Γι’ αυτό κι εγώ πια θα χαθώ
κανείς να μην με ψάξει
Θα περπατήσω άλαλη, μουγκή
παράλυτη από σκέψη
του κρύου αέρα να νιώσω την πνοή
της άγριας θάλασσας να ζήσω τη φοβέρα

Γιατί δεν θέλω να μιλώ
δεν θέλω
μόνο ν’ ακούω βάλτε με και να κοιτώ
μα μη μου λέτε να μιλώ
δεν έχω άλλο τι να πω
θα με ακούτε μόνο όταν σιωπώ.

Κι όταν με βρει η καταιγίδα
θα μετρήσω τις ριπές της και θ’ ακούσω τις σιωπές της

201

μια εικόνα... χίλιες λέξεις



θ’ αρχίσω να της τραγουδώ, θα της γελώ
σαν φίλες καρδιακές θα κελαηδούμε
απ’ όλους πια θα ξεχαστούμε
και αγκαλιά θα κοιμηθούμε...

Άννα Ρουμελιώτη

202

τοβιβλίο.net



203



204

τοβιβλίο.net



Ας γελάσω

Μα κο?τα! Κο?τα ! Ούτε ένα απλό γ?ώτα δεν μπορε?ς π?α
να γράψε?ς. Μ?α απλή κάθετη γραμμούλα. E?σα? τόσο
άχρηστη πλέον που με αναγκάζε?ς να πατάω αντ? γ?α το
γ?ώτα, το ερωτηματ?κό! Το λατ?ν?κό ερωτηματ?κό! Χα χα
χα! Πάντως έχε? πλάκα!

Μα γ?ατ? σου λέω κο?τα! Αφού ε?να? σκοτε?νά. Χα χα
χα! Πώς να κο?τάξε?ς αφού μου έχουν κόψε? το ρεύμα εδώ
κα? τρε?ς μέρες;

Θυμάσα? τότε στη β?λα μου; Θυμάσα? τα φώτα στους
κήπους; Εκε?νες ο? μανόλ?ες πόσο όμορφες δε?χνανε λου-
σμένες στο φως; Πάνε τώρα τα μεγαλε?α που ήξερες.

Εντάξε? με το κερ? που έχω εδώ, μπορε?ς να δε?ς κάτ?.
Σκ?ές ε; Εχε? πολλές σκ?ές; Φοβάσα? τ?ς σκ?ές; Χα χα χα!
Ε?σα? αστε?α μα την π?στη μου. Ε?σα? πολύ αστε?α. Βρ?σκε-
σα? εδώ στην ?δ?α θέση στο τραπεζάκ? εκε? μπροστά στην
β?βλ?οθήκη ένας Θεός ξέρε? πόσα χρόν?α τώρα κα? μου
λες ότ? φοβάσα?.

Θυμάσα? τα παλ?ά τα χρόν?α τότε που έγραψα τα
πρώτα μου β?βλ?α; Πάλ? τούτα τα δάχτυλα σε πασπατεύανε.
Εντάξε? τότε ήμουν π?ο δυνατός κα? τα πατήματά μου ήταν
π?ο γρήγορα. Κ? εσύ όμως, τ? νομ?ζε?ς. Έχε?ς σκουρ?άσε?
π?α κα? γ?α να φανούν τα γράμματα στο χαρτ? πρέπε? να

205

μια εικόνα... χίλιες λέξεις



σταμπουλήξω το δάχτυλό μου. Μου αρέσε? που έχε?ς κα?
το θράσος να δ?αμαρτύρεσα? με αυτά τα αντ?παθητ?κά
σκουξ?ματα κάθε φορά που πατάω κάπο?ο από τα πλήκτρα
σου. Μηχανή αμερ?κάν?κη, σου λέε? ο άλλος! Εντάξε?. Στα
ν?άτα σου ήσουν καλή, αλλά αν δεν ήμουν εγώ που ήξερα
να σε μανουβράρω από μόνη σου δεν θα άξ?ζες τ?ποτα.

Απορώ πως δεν σε έχω πετάξε? στα σκουπ?δ?α τόσα
χρόν?α. Πο?α ανακύκλωση. Γ?α τα σκουπ?δ?α ε?σα? π?α,
βρωμόγρ?α.

Όχ?, όχ?, κυρά μου, θα γράψω όσο θέλω εγώ αλλά δεν
θα χάσω το χρόνο μου μαζ? σου.

Τα κωλόπα?δα όμως! Το ξέρουν πως σήμερα έχω τα γεν-
νέθλ?ά μου. Πάντα ήξεραν πότε ήταν. Κα? που να πάρε? η
οργή, χρόν?α τώρα κάνουν πως δεν τα θυμούντα?. Μα κα?
κε?νη η κόρη μου αλλά κα? ο προκομμένος ο γ?ός μου λες
κα? ε?να? συνεννοημένο?. Κάθε χρόνο παρ?στάνουν ότ? τα
ξεχνούν. Κα? ε?να? τόσο ηλ?θ?α τα πα?δ?ά μου που
νομ?ζουν ότ? τα π?στεύω.

Βρε  -μαλ... ας μην πω καμ?α βαρ?ά βρ?σ?ά- πώς ε?να?
δυνατόν να με κάνετε να π?στέψω ότ? ξεχνάτε πως στ?ς 25
Μαρτ?ου ε?να? τα γενέθλ?α του πατέρα σας;

Ξέρω ξέρω. Κάποτε εσύ, Ελένη κορούλα μου, χα χα χα,
ε?χες πε? κα? το θυμάμα?:

«Πατέρα την 25η Μαρτ?ου απελευθερώθηκαν ο? Έλλη-
νες, αλλά 25 Μαρτ?ου γεννήθηκες εσύ γ?α να σκλαβώσε?ς
τα πα?δ?ά που γέννησες.»

Γ?α φαντάσου η κυρά κόρη μου σκλάβα! Χα χα χα χα Ας
γελάσω! Επε?δή δεν την άφηνα να κάνε? του κεφαλ?ού της.
Επε?δή της έκοψα το χρήμα όταν πήγε στο ωδε?ο να γ?νε?
μουσ?κός -ζητ?άνα ή πουτάνα δηλαδή- την έκανα σκλάβα
μου λέε?.

Μα εκε?νος ο -να μην πω- Γ?ωργάκης που ε?χε ερω-
τευτε? την ασουλούπωτη κα? ξεβράκωτη ψωραλέα

206

τοβιβλίο.net



Πατρ?ν?ά κα? ήθελε να την παντρευτε?; Πάλ? καλά που δεν
πρόλαβαν να παντρευτούν αγνοώντας με, αφού εκε?νη αρ-
ρώστησε βαρ?ά κα? μας άδε?ασε τον τόπο ευτυχώς.

Τώρα ε?να? παντρεμένος με μ?α αρ?στοκράτ?σσα, τρ?-
χες, της Εκάλης κα? έχουν κα? δυο πα?δ?ά που ζήτημα ε?να?
αν τα έχω δε? δύο ή τρε?ς φορές όλες κ? όλες έτσ? στα
τελε?ως τυπ?κά.

Δε βαρ?έσα? όμως. Αν δεν με ε?χε παρατήσε? η μέγα?ρα
η γυνα?κα μου γ?α να το σκάσε? με κε?νον τον χαχόλο τον
Εγγλέζο -που κόβω το κεφάλ? μου πως ε?ναι αδελφή- τώρα
θα ε?χα τα λεφτά να ζω στο πολυτελές μου δ?αμέρ?σμα, με
τα λεφτουδάκ?α μου, με τα αμαξάκ?α μου, με τ?ς γκομεν?-
τσες μου -κ? ας έκλε?σα τα ογδόντα σήμερα. Αλλά πλήρωσα
ότ? ε?χα κα? δεν ε?χα στην κυρ?α γ?α δ?ατροφές αφού
πρώτα με κάρφωσε στην εφορ?α γ?α κάτ? καταθέσε?ς στην
Γουαδελούπη.

Την ηλ?θ?α. Δεν βαρ?έσα? όμως καλύτερα έτσ? μόνος
στο σκοτάδ? σε τούτο το υπόγε?ο με μ?α ξεχαρβαλωμένη
γραφομηχανή του 1950 που ούτε το γ?ώτα δεν μπορε? να
γράψε?.

Το αστε?ο ε?να? πως έχω εδώ δ?πλα το κ?νητό μου. Όχ?
γ?ατ? περ?μένω να με πάρε? κάπο?ος γ?α τα χρόν?α πολλά.
Αντ?θέτως. Το έχω εδώ δ?πλα μου γ?ατ? όσο περνάε? η ώρα
κα? μένε? βουβό, ξέρω πως πάντα ε?χα δ?κ?ο. Εγώ δεν
έκανα πα?δ?ά. Εγώ δεν απόκτησα εγγόν?α. Εγώ δεν παν-
τρεύτηκα γυνα?κα. Εγώ δεν ε?χα φ?λους.

Τα λεφτά μου ε?χαν πα?δ?ά, εγγόν?α, γυνα?κα κα?
φ?λους. Όχ? εγώ!

Εγώ, να? εγώ, μαντρώθηκα σε ένα σπ?τ? μαζ? με άχρη-
στα όντα που κα? να μην υπήρχαν δεν θα έλε?παν σε κανέ-
ναν. Ενώ εγώ, μάλ?στα, εγώ, δημ?ούργησα. Έφτ?αξα
επ?χε?ρήσε?ς, έδωσα ψωμ? σε τόσο κόσμο, με λογάρ?αζαν
πολ?τ?κο? κα? κυβερνήσε?ς. Ερ?χνα κυβερνήσε?ς!

207

μια εικόνα... χίλιες λέξεις



Α! Ξέχασα. Εχω κα? τα χαπάκ?α μου! Θα πάρω δυο τώρα.
Αχχ ωρα?α τα κατάπ?α χωρ? νερό. Με δέκα από δαύτα...
good bye!!!

Τ? σημασ?α έχε? που το πάτωμα τώρα εδώ τρ?γύρω
ε?να? γεμάτο από εξώδ?κα δ?καστ?κά; Τ? σημασ?α έχε? που
ο σπ?τονο?κοκύρης του καταγωγ?ου αυτού με απε?λε? πως
θα με δ?ώξε?. Πο?ος; Αυτός που την κόρη την ε?χα στη δού-
λεψή μου γ?α χρόν?α. Με λυπάτα?, λέε?, κα? δεν με δ?ώχνε?
ακόμη. Χα! Δυο χαπάκ?α ακόμη. Αχχ ωρα?α. Μ?α ελαφρ?α
ζαλάδα τη ν?ώθω. Ωρα?α ε?να?.

Α! Μάλ?στα! Ήταν κα? ο? φ?λο?! Αυτο? ήταν που δεν ξε-
χνούσαν ποτέ τα γενέθλ?α μου. Μα ποτέ. Ακόμη δεν ξημέ-
ρωνε η 25η Μαρτ?ου κα? αρχ?ζανε να βαράνε τα τηλέφωνα!
Κα? άντε τα «να μας ζήσε?ς» κα? άντε τα «να σε χα?ρόμαστε»
κα? άντε «τα να τα κατοστήσε?ς»! Ψεύτες! Τα έχαφτα εγώ
αυτά;

Τώρα στα ογδόντα μου επε?δή βρέθηκα σε υπόγε?ο
νομ?ζουνε ότ? με έχουνε θάψε? κ?όλας. Ούτε τηλέφωνα,
ούτε επ?σκέψε?ς, ούτε παρτάκ?α. Τ?ποτα.

Θα τα πάρω μαζεμένα τα χαπάκ?ια!
Ορ?στε τα κατάπ?α όλα τώρα Κα? πάλ? χωρ?ς νερό. Δεν

έχε? με?νε? κανένα. Κα? μη μου κάνε?ς μούτρα εμένα που
σε π?έζω. Σε λ?γο θα ε?μαστε δυο άψυχα αντ?κε?μενα το
ένα απέναντ? στο άλλο.

Κάτ? σαν μυρμήγκ?α περπατούν μέσα στο κεφάλ? μου.
Εσύ σαν να χάνεσα? σε μ?α ομ?χλη. Βαλς. Όλα χορεύουν
βαλς. Τα δάχτυλά μούδ?ασαν. Μα που ε?να? τα πλήκτρα;

Α! Νάτο το σκατογ?ώτα! Θα στο ξερ?ζώσω το άχρηστο.
Να! Μμμμφλάπ! Το έβγαλα. Σάπ?ο ήταν.

Η γλώσσα μου... βαρ?ά! Πολλλλύ βαρρρ?ά.
Εγώω την κκάαανω γ?α αλλού μεεε υπνωτ?κά, ο? δ?κο?

μου θθθθαα μπλλλέξουννν μμε ερωτηματ?κάαα !
Για ννννα σσσσου πατήσσσω το... ρρρωτμμμάτικό να

208

τοβιβλίο.net



δδώ; Μα.....μα... Χα χα χααα. Τώωρρραα γράφειςςς το γιώ-
τααα με το ερωτηματι... κό ! Λίγο ακόμ... Χα χα χα χα χα
Είσ..είσαι μια βρμ...γρια τελικ...ά. Ιιιιιιιιιιιιιιιι χα χα χα!

Το τηλέφων... χτυπάει Το τηλ...φνο! Τηλεφ...
Ααας γεελάασωω! Χα χα χα χα. Τώρ... βρήκ... να χτυπά... 

Χριστόφορος Παπαχαραλάμπους

209

μια εικόνα... χίλιες λέξεις



210

τοβιβλίο.net



Ναρκαλιευτής

Μελανώματα θαμπά εξεγέρσεις
σακατεμένα πόδια πάνω
σε χλωρά κλαριά
δυο δυο περνούν
ξανοίγονται στη μέρα
Με χέρια υπόκωφα τρίβεται λίγο ψωμί
βρώμικο παρελθόν μες στο δισάκι
ολόγυμνες βόμβες συνοδοί
μιας σποράς
Στα σύρματα από πίσω νοθεία
πράσινα πρόσωπα
καψαλισμένα
μπούγιο και καμπούρες προσκυνάν
το φόβο
Στα χόρτα κρύβεται ο πανικός
οι φλέβες μες στην κάλτσα
και
η κάλτσα
τρέμει
Φράκταλ Ηνωμένων Εθνών
διαβουλεύσεις σπείρες
ομοιότητες ανήθικες
και κάτω απ’ όλους
κάτω από κάθε καμπυλότητα και αψίδα

211

μια εικόνα... χίλιες λέξεις



το παιδί να κλαίει
Χειμώνας
Δύο πέταλα, Δύο λαοί
Σταματημένος ο όρθρος στα πέρατα του Ωκεανού
Πανάρχαιοι δρόμοι που τους σκεπάζουν
από την κοιλάδα το κομματιασμένο Τιμόρ
μέσα απ’ την Βεγγάλη
το προάστιο της Κεζόν
κοκκινόχωμα διευκρινισμένο από τον κώδικα
της στέπας
Οι μοχθηρότητες του Χανάτου
στρέψαν τα βλέμματα προς τον Ζέφυρο
τον α-να-μά-ρτη-το
Μελαγχολία σε κάθε βήμα
σωριάζεται η Βασιλεύουσα από τον όγκο
των πελμάτων
που θλιβερά αφήνουν την καμένη γη
με μία δική τους άνιση γεωγραφία
να τους σκεπάζει
Φιλούν τα πόδια που τους τραβάν
τυφλά
προς
το Ιερό χώμα της
Δημοκρατίας.

Ηλέκτρα Λαζάρ

212

τοβιβλίο.net



213



214

τοβιβλίο.net



Λάθος διεύθυνση

Και να που ήρθες
Μόνο για να σιγουρευτείς
Πως το συρματόπλεγμα που μ’ έντυσες
Το έχω σωστά φορεμένο
Πως δεν ξέφυγε ούτε μια του αιχμή
Πως δεν κρύφτηκε ούτε ένα του γδάρσιμο
Ήρθες... για να δεις
Αν η πληγή μου έχει στεγνώσει
Κι έτοιμο είχες το μαχαίρι
Να την ξαναματώσει
Ήρθες... για τις διαπιστεύσεις
Να άλλαξε άραγε τούτο το παιδί;
Ή να αλλάξεις γραμμή πλεύσης;
Ήρθες... μα απάντηση δεν πήρες
Άλλαξε τώρα η φρουρά μου
Και μόνο εγώ φυλάω πια το συρματόπλεγμά μου
Σκιαχτήκαν και λακίσανε οι φίλες σου οι μοίρες
Όλα είναι ήσυχα τώρα εδώ...
Και μη χτυπάς άλλο πια... δε θα ανοίξουνε οι θύρες...

Άννα Ρουμελιώτη

215

μια εικόνα... χίλιες λέξεις



216

τοβιβλίο.net



Οι κλαδένιες νεράιδες

Η γη ταράζεται...
Το κορίτσι ξυπνά απ’ το σεισμό και τη δυνατή βοή του

Εγκέλαδου μη μπορώντας να συνειδητοποιήσει τι συμβαί-
νει. Η μητέρα του ανοίγει την πόρτα του δωματίου και ουρ-
λιάζει να βγουν όλοι έξω απ’ το σπίτι να σωθούν! Η οικογέ-
νεια, που αποτελείται από τον πατέρα, τη μητέρα και τη για-
γιά, αφήνει τα πάντα πίσω της και ορμά έξω απ’ το σπίτι.
Μπαίνουν στο μεγάλο λευκό βαν και φεύγουν δίχως κανένα
από τα υπάρχοντά τους.

Καθώς είχαν διανύσει αρκετή απόσταση μακριά απ’ την
πόλη, αποφάσισαν να βρουν ένα κατάλυμα για τη νύχτα,
ασφαλές και ήσυχο. Απ’ το παράθυρό της η μικρή Φωτει-
νούλα είδε στην άκρη του δρόμου ένα περιφραγμένο οικό-
πεδο και ένα κοπάδι πρόβατα που προσπαθούσε μετά κό-
πων και βασάνων να περάσει το φράχτη. Αναρωτήθηκε γιατί
και, καθώς προχωρούσε το λευκό βαν, πρόσεξε ότι στην
απέναντι πλευρά του περιφραγμένου οικοπέδου υπήρχε
ένα μεγάλο δέντρο με απλωμένα δυνατά κλαδιά και γερές
χοντρές ρίζες που ξεπρόβαλαν κάπου κάπου γύρω του.

Τι όμορφο δέντρο!» σκέφτηκε. «Πρέπει να είναι εδώ από
πολύ παλιά...»

Δεν πρόλαβε να ολοκληρώσει τη σκέψη της κι ο πατέ-

217

μια εικόνα... χίλιες λέξεις



ρας της, αφού το είχε δει ήδη, σταμάτησε το βαν για να οδη-
γήσει την οικογένειά του στην παρηγοριά της κλαδένιας
στέγης.

Η οικογένεια πέρασε μέσα από το κοπάδι με τα πρό-
βατα, κατευθύνθηκε προς το δέντρο και πηδώντας το φρά-
χτη (ω, πόση η έκπληξη του κοπαδιού!), ξαπόστασε γέρνο-
ντας στον κορμό του.

Η αλήθεια είναι ότι από κοντά το δέντρο φάνταζε θεό-
ρατο! Τόσο μεγάλο όση η τριώροφη πολυκατοικία που έμε-
νε η οικογένεια της ιστορίας μας.

Καθώς η Φωτεινούλα το κοίταζε θαμπωμένη, έγινε κάτι
απίστευτα μαγικό! Τα κλαδιά του δέντρου άρχισαν να μα-
κραίνουν σαν να έβγαινε φως απ’ τις άκρες τους και έλουζαν
το χώρο με λάμψη που όμοιά της δεν είχε ξαναδεί κανείς. Η
οικογένεια τα ‘χασε. Στις άκρες των φωτεινών κλαδιών εμ-
φανίστηκαν μικρούλικα προσωπάκια που τώρα έμοιαζαν με
νεράιδες. Οι κλαδένιες νεράιδες χαμογέλασαν και με γρηγο-
ράδα κινήθηκαν προς τη Φωτεινή, όπου σταμάτησαν μπρο-
στά στο όμορφο προσωπάκι της και είπαν:

«Έχετε την ευκαιρία να γυρίσετε ξανά πίσω στο σπίτι σας
με ασφάλεια και να πάρετε κάτι που δεν προλάβατε νωρί-
τερα. Ποιον θα ήθελες να στείλουμε πρώτο;»

Η Φωτεινούλα σαστισμένη έδειξε πρώτη τη γιαγιά. Η
γιαγιά με μιας εξαφανίστηκε και βρέθηκε μέσα στο σπίτι
όπου ζούσαν ως τώρα. Μάζεψε τα χρυσαφικά και τα υπάρ-
χοντά της σε μερικές βαλίτσες και με ένα χτύπημα των χε-
ριών (όπως υπέδειξαν οι κλαδένιες νεράιδες), βρέθηκε πάλι
πίσω.

Σειρά τώρα είχε ο μπαμπάς. Οι νεράιδες τον έστειλαν
πίσω κι εκείνος μάζεψε τους υπολογιστές, τα εργαλεία και
τα χρήματα που φύλαγε κρυμμένα και μ’ ένα χτύπημα των
χεριών επέστρεψε.

Όταν πήγε η μαμά, πακετάρισε όλα της τα ρούχα, τα κο-

218

τοβιβλίο.net



σμήματα και τα έπιπλα του σπιτιού και με τον ίδιο τρόπο γύ-
ρισε ξανά πίσω...

Τώρα ήταν η σειρά της Φωτεινούλας...
Η Φωτεινούλα βρέθηκε ξανά στο σπίτι της, κάθισε στο

κρεβατάκι της και προσπαθούσε για ώρα να σκεφτεί τι να
πάρει μαζί της. Όταν γύρισε πίσω, οι νεράιδες τη ρώτησαν -κι
εκείνη, ανοίγοντας τα χεράκια της, τους έδειξε το αγαπη-
μένο της ροζ κουβερτάκι.

«Από όλα σου τα πράγματα, γιατί διάλεξες αυτό μικρή
κόρη;» ρώτησαν οι νεράιδες.

«Για να σκεπάσω την οικογένειά μου να μην κρυώνει το
βράδυ» είπε... «Έχω όλα όσα αγαπώ εδώ, μαζί μου...»

Οι νεράιδες συγκινήθηκαν και για ανταμοιβή της δώρι-
σαν ένα πηγάδι για να ξεδιψάσει την οικογένειά της, αλλά
και για να θυμούνται όλοι την αληθινή αγάπη της Φωτεινής,
σε αντίθεση με την απληστία της οικογένειάς της. Την επό-
μενη μέρα η οικογένεια γύρισε στο σπίτι της καθώς είχε πε-
ράσει ο φόβος του σεισμού και έζησαν σε όλη τους τη ζωή
με αγάπη και γενναιοδωρία για τους άλλους.

Αν περάσουμε από εκεί, θα δούμε ακόμα και σήμερα το
αγέρωχο δέντρο με το πηγάδι στη σκιά του, ενώ πουλιά τρα-
γουδούν και χορεύουν με τις φωτεινές νεράιδες...

Εμμανουέλα Γουλιδάκη

219

μια εικόνα... χίλιες λέξεις



220

τοβιβλίο.net



Το Κυδώνι

Μέρος απάγκιο μακρινό
χαμένο μες τον χρόνο,
μια θύμηση απατηλή
που φέρνει μόνο πόνο.

Ένα νησί απέναντι
του γνέφει κάθε μέρα,
μα η γλώσσα έχει ξεχαστεί
αφού δεν έχει αέρα.

Άνθρωπε, κοίτα για να δεις
και δες, μα μην ξεχάσεις,
πως όσα έγιναν εψές
θα τα ξαναπεράσεις.

Ιωάννης Πέρος

221

μια εικόνα... χίλιες λέξεις



222

τοβιβλίο.net



Οι στιγµές

Από όπου κι αν περάσαμε,
αφήσαμε σπόρους,
αφήσαμε τα σημάδια μας,
αφήσαμε στιγμές,
φυτέψαμε στιγμές.
Τώρα οι στιγμές μεγαλώσανε,
και έχουνε γίνει δέντρα,
και μας ζητάνε χάρες.
Μας ζητάνε να μεγαλώσουμε 
κι εμείς μαζί με εκείνες,
κι όχι να υποκρινόμαστε 
πως παραμένει το παιδί μέσα μας.

Δοκιμάζουν τις αντοχές μας,
τα όριά μας,
τα όνειρά μας,
μας χλευάζουν στα φανερά
κι άλλες φορές,
πίσω από την πλάτη
του χρόνου.

Μας γυρεύουνε,
δεν μας αφήνουν σε ησυχία
κάθε στιγμή,

223

μια εικόνα... χίλιες λέξεις



κάθε λεπτό,
ακόμα και στον ύπνο,
γελάνε με τα καμώματά μας
και τα χάλια μας. 

Απωθημένα,
τώρα έχουν όνομα
και τα φωνάζουμε με το μικρό τους.

Μας στέλνουν μηνύματα 
και σαν αποδημητικά πουλιά οι στιγμές
γυρνούν. 
Γυρνούν για να ξαναζήσουν τις στιγμές μας,
να ξαναζήσουν το τοπίο.
Έτσι κι αλλιώς,
ένα παγκάκι
είναι περισσότερο άδειο
με ένα κορίτσι μόνο.

Γιώργος Ιατρίδης

224

τοβιβλίο.net



225



226

τοβιβλίο.net



Άτιτλο

Σε κάποιου άλλου ήλιου το όνειρο
έχεις ξυπνήσει. Γι’ αυτό θαρρώ πως έχεις
το κεφάλι σου σκυφτό. Το βλέμμα σου
μοιάζει να είναι θλιμμένο, νικημένο και
ξεχασμένος νιώθεις αυτό το απέραντο
γιατί. Οι καλημέρες τα πρόσωπα
κινούνται, μα αυτό δεν μαρτυρεί την
ύπαρξή τους, μήτε την χαρά μήτε
τη ζωντάνια.

Σε κάποιου άλλου τόπου το λάθος
έχεις νυχτώσει. Γι’ αυτό η μοναξιά γίνηκε
σύντροφος σωστός. Μετανιωμένος λες
πως η θάλασσά σου δεν γαληνεύει
και πως ο νου σου είναι ανήμερο θεριό.
Τα φώτα, τα μονοπάτια σ’ έχουν
πλανέψει και περπατείς αλλόκοτα
σε τόνο “σειρινικό”.

Σε μιας άλλης εποχής το ψέμα
της βιώνεις. Γι’ αυτό νομίζεις πως
πέτρωσαν οι ουρανοί. Η αγάπη,
εμπιστοσύνη, η φιλοκτημοσύνη μοιάζουν
έννοιες απατηλές, λόγια παράφρονης

227

μια εικόνα... χίλιες λέξεις



στιγμής που έχει πλέον πεθάνει
και το πρόσωπο της ζωγραφίστηκε
με χρώμα γκρι. Πως τα λόγια
αυτά ειπώθηκαν από άνθρωπο
τρελό σε μια προσπάθεια να
κοροϊδέψει εμάς που μάταια
ίσως αναμένουμε νοσταλγικά•
σα φάροι σκουριασμένοι, σα νυχτοφύλακες,
σα μάνες που περιμένουν το παιδί τους
από το πέλαγο, έτσι και εμείς
βρισκόμαστε στις μύτες της θαλάσσης
προσμένοντας την μπαλωμένη βάρκα
που θα φέρει σε βάζο ακριβό, πολύτιμο
την ξεχασμένη και σπάνια αγάπη.
Την ντομπροσύνη.

Ένα δέντρο αντικρίζω με κλαριά
ξερά, γυμνό όπως είναι δεν σπατάλησες
χρόνο για το κοιτάξεις. Τα κλαριά του ξερά,
γυμνά και δεν φταίει ο χειμώνας. Και
το δεντράκι αυτό μου ψέλνει την αλήθεια.
Μου μαρτυρεί πως σ’ αυτόν τον κόσμο τα
πάντα καίγονται. Θες το ξύλο, θες η σάρκα,
θες τα σπίτια, τα βουνά; Όλα, τα πάντα, μέχρι
και αυτή η ψυχή του ανθρώπου.
Στον κόσμο αυτό καίγονται ακόμα και τα όνειρά μας...

"Κι αν ήμουν τάχα ταπεινός θα ‘θελα τούτο,
να μπορώ δηλαδή να σηκώσω τα βλέφαρά μου
και να δω τον ουρανό... Και τότε θα ζούσε βαθειά
μέσα μου, εκεί, σα μια ύπαρξη που το μόνο που
περιμένει είναι η δική μου ασήμαντη παρουσία."

Χριστόφορος Κανδρεβάς

228

τοβιβλίο.net



229



230

τοβιβλίο.net



Καρέκλες ορφανές

Τους έβλεπα πάντα μαζί.
Ο καπεταν-Γιώργης, απόμαχος εργάτης της θάλασσας...

που παρέδωσε το καΐκι στο γιο του που συνέχισε να οργώνει
τα νερά του Αιγαίου ακολουθώντας την παράδοση της οι-
κογένειας.

Ο δάσκαλος, ο κύριος Λεωνίδας, συνταξιούχος εκπαι-
δευτικός... που μεγάλωσε και έμαθε γράμματα σε γενιές και
γενιές παιδιών -και που όλοι τον προσφωνούσαν με σεβα-
σμό «δάσκαλο», τίτλος τιμής γι’ αυτόν.

Κι ο «στρατηγός» κύριος Χαράλαμπος... που αποστρα-
τεύτηκε πρόωρα με το βαθμό του συνταγματάρχη αλλά όλοι
στο νησί τον φώναζαν στρατηγό -κι εκείνος κορδώνονταν
και ψήλωνε κάτι πόντους.

Ο καπετάνιος, ο στρατηγός, ο δάσκαλος. Φίλοι αχώριστοι
χρόνων με μέσο όρο ηλικίας τα ογδόντα πέντε πλέον -λίγο
πάνω λίγο κάτω δεν έχει σημασία, από κάποια στιγμή και
μετά όλοι γινόμαστε συνομήλικοι.

Γέννημα θρέμμα του νησιού μας οι δυο πρώτοι, αρνή-
θηκαν πεισματικά να το εγκαταλείψουν κλείνοντας τ’ αυτιά
στις σειρήνες της μεγαλούπολης -κι έμειναν εδώ, να φυλά-
γουν Θερμοπύλες. Ο στρατηγός, «νησιώτης εκ μεταγραφής»,
όπως έλεγε χαριτολογώντας ο δάσκαλος μιας και περνούσε

231

μια εικόνα... χίλιες λέξεις



εδώ όλα του τα καλοκαίρια, εγκαταστάθηκε στο νησί μετά
την αποστράτευση και τον απροσδόκητο χαμό της γυναίκας
του.

Μόνοι τους και οι άλλοι δυο. Χήρος από χρόνια ο καπε-
τάνιος, γεροντοπαλίκαρο εκ πεποιθήσεως (ή από τύχη; ή
ατυχία;) ο δάσκαλος, είχαν κατοχυρώσει το ακριανό τραπε-
ζάκι στο βαμμένο με άσπρη και γαλάζια μπογιά καφενείο
του χωριού μας και κάθονταν με τις ώρες στις έναν τόνο πιο
σκούρες γαλαζωπές ψάθινες καρέκλες του. Άλλοτε αγναν-
τεύοντας αμίλητοι το πέλαγος με μόνο ήχο το ρυθμικό τακ
τακ από το κομπολόι του στρατηγού και τα γλαροπούλια
που έκρωζαν. Άλλοτε σχολιάζοντας τα νέα των εφημερίδων
και στήνοντας ομηρικούς καυγάδες για τα πολιτικά, που
ωστόσο πάντα τελείωναν με γενναία ουζοκατάνυξη. Κι άλ-
λοτε παίζοντας τάβλι ο δάσκαλος με τον καπετάνιο στο σι-
δερένιο τραπεζάκι, με τον στρατηγό να τραβά την καρέκλα
«του», την έξω αριστερά, και να κάνει το διαιτητή στις αψι-
μαχίες τους.

Τους έβλεπα και τους χαιρόμουν. Τρεις ογδοντάρηδες
έφηβοι που απολάμβαναν τη ζωή του απόμαχου και δεν το
‘βαζαν κάτω.

Μέχρι που είδα τη μια καρέκλα αδειανή. Την μεσαία, του
καπετάνιου. Σάλπαρε, έμαθα... για το ύστερο ταξίδι, το δίχως
επιστροφή. Αφήνοντας απαρηγόρητους, χαμένος τους άλ-
λους δυο. Σώπασαν τα γέλια, σώθηκαν οι ψυχές. Απόμεινε
κλειστό το τάβλι, σταμάτησαν τα πούλια να βροντούν. Αμί-
λητοι οι άλλοι δυο, ν’ αγναντεύουν μοναχά το πέλαγο... πα-
σχίζοντας, λες, να ξεδιακρίνουν τη φιγούρα του ταξιδεμένου
φίλου τους πάνω στα κύματα που τόσο αγάπησε.

Ο στρατηγός ήταν ο πρώτος που λύγισε. Έφυγε στα ξαφ-
νικά κάτι μήνες μετά τον καπετάνιο. Ήσυχα, στον ύπνο του.
«Καρδιά» είπε ο γιατρός. Αυτή η ίδια καρδιά που αγάπησε
το νησί μας τόσο πολύ... που δεν άντεξε το χαμό του φίλου...

232

τοβιβλίο.net



που κουράστηκε να χτυπά.
Ρήμαξε ο δάσκαλος. Όλη μέρα ριζωμένος στην καρέκλα

του, την ακριανή από τα δεξιά, με τα μάτια στυλωμένα στις
άλλες δυο τις ορφανεμένες. Που κανείς δεν έκανε καν τη
σκέψη να τις ακουμπήσει, να τις καθίσει. Από σέβας στους
ταξιδεμένους... από σέβας στον απομείναντα της παρέας...
που έβλεπε, θαρρείς, τους άλλους δυο να κάθονται ακόμα
σταυροπόδι πάνω τους. Ώρες ώρες τους μιλούσε κιόλας. Τον
έβλεπα να σαλεύει τα χείλη σε μιαν άηχη κουβέντα... σ’ ένα
παράπονο που τον άφησαν στερνό να βολοδέρνει στη μο-
ναξιά του. Σ’ ένα παρακάλιο στον βαρκάρη να έρθει να τον
πάρει κι αυτόν... να τον περάσει στην αντίπερα όχθη. Να
τους ξαναβρεί...

Κι ο βαρκάρης τον άκουσε... του το ‘κανε το χατίρι. Το
μάντεψα γυρνώντας στο νησί από μεγάλο ταξίδι. Όταν ξεμ-
πάρκαρα κι είδα και τις τρεις καρέκλες αδειανές, ερημωμέ-
νες να με κοιτάζουν με παράπονο. Μια θλίψη να τις βλέπεις...
και ν’ αναθυμιέσαι.

Αλλά και μια παρηγοριά. Αλλόκοτη, παράλογη παρηγο-
ριά. Τους ζωγράφιζα μέσα μου και τους τρεις στον καφενέ
εκεί ψηλά. Αχώριστοι πλέον. Για πάντα μαζί. Να διαβάζουν
την εφημερίδα. Να τσακώνονται και να φιλιώνουν στη
στιγμή τσουγγρίζοντας τα ουζοπότηρα. Να χτυπούν με δύ-
ναμη τα πούλια. Και ν’ αγναντεύουν το απέραντο γαλάζιο
του ουρανού... του Αιγαίου... το ταπεινό, αγαπημένο γαλάζιο
του τοίχου πίσω από τις καρέκλες τους... τις πολυκαιρισμέ-
νες... τις ορφανές...

Και να χαμογελούν.

Βάσω Αποστολοπούλου

233

μια εικόνα... χίλιες λέξεις



234

τοβιβλίο.net



Η φυγή

Στον ορίζοντα ξεμακραίνει η σκιά
και το δάκρυ δεν χωράει πουθενά
με ένα αντίο η ζωή προχωρά
μόνο μια θάλασσα και μετά η στεριά.

Στο χέρι μια φωτογραφία παλιά
εσύ και εγώ σε ένα ταξίδι αγκαλιά
οι αναμνήσεις μου ‘βγαλαν φτερά
με ακολουθούν σαν άσπρα πουλιά.

Ο ουρανός μια δική σου ματιά
της καρδιάς μου τους χτύπους μετρά
και ο βυθός τη σιωπή μου κεντά
ως την ώρα που θα βρεθούμε ξανά.

Στο κατάρτι αφήνω λέξεις κλειδιά 
σ’ αγαπώ, θα μου λείψεις, φιλιά
να αλλάξω τη μοίρα 
που μας θέλει μακριά.

Το κύμα θαρρείς σαν μονοπάτι φυγής
και ο χωρισμός λες και ήταν γραφτός
μάρτυράς μου ο αέρας όλης της γης
λιγοστός θα ‘ναι ο χρόνος της επιστροφής.

Ελισάβετ Σαχινίδου

235

μια εικόνα... χίλιες λέξεις



236

τοβιβλίο.net



Ο κυρ-Βασίλης

Τον κυρ-Βασίλη τον γνώρισα μια μέρα πηγαίνοντας βια-
στικά για τη δουλειά. 

Από εκείνες τις μέρες που κρατάς τον καφέ στο χέρι,
περπατάς σαν παλαβός, σκουντάς όποιον βρεις μπροστά
σου, εκνευρισμένος που τολμά να πηγαίνει πιο αργά από
εσένα. Ήμουν κι εγώ ένας από αυτούς τους χυδαίους που
τολμάνε να φέρονται έτσι στη ζωή τους. Το ξέρω. 

Παλεύοντας να προσπεράσω το πλήθος για να χωθώ
στο μετρό του Συντάγματος εκεί ανάμεσα στους κουλουρά-
δες και τους ζητιάνους, τους αλλοδαπούς και τους αστυνο-
μικούς, ένας λαχειοπώλης εμπόδιζε το δρόμο μου. Προσπα-
θώ να περάσω πότε δεξιά και πότε αριστερά του αλλά σα
χαλασμένο ρολόι δε συντονιζόμουν ποτέ με την κίνησή του.
Δεν ξέρω πόσο αστείος φαινόμουν αλλά ο λαχειοπώλης
ετούτος έβαλε τα γέλια δυνατά. Ο πρωινός ανοιξιάτικος
ήλιος γυάλιζε τα άγρια γένια του και τα χαλασμένα του δόν-
τια τα κιτρινισμένα φαινόντουσαν έτοιμα να ξεπηδήσουν και
να με κατασπαράξουν μα το γέλιο του ήταν τόσο αληθινό
που μπορούσε να κάνει μια και να μας εξαφανίσει όλους
εμάς.

Τόσο δυνατός μου φάνηκε. 
Θυμάμαι να κοιτάζω το ρολόι μου και να υπολογίζω την

237

μια εικόνα... χίλιες λέξεις



άφιξή μου στη δουλειά, φανταζόμουν εκείνον τον καινούριο
που όλο με προλάβαινε και έφτανε πρώτος, να χασκογελά
με τη σημερινή του νίκη, με έβλεπα ιδρωμένο να χτυπάω τη
τσάντα μου στο γραφείο με μισοχυμένο τον καφέ μου. 

Και όμως για μια στιγμή, βλέποντας εκείνο το γέλιο
ένιωσα περίεργα. Σκέφτηκα αν έφτιαξα ποτέ ετούτη τη γκρι-
μάτσα στο στόμα μου. Αν έγινα κι εγώ τόσο τρομακτικά χα-
ρούμενος με κάτι τόσο απλό... και μάγκωσα. Μα δεν είχα
χρόνο για άλλη σκέψη. Έκανα να φύγω, κι εκείνος λες και
άκουσε την καρδιά μου, με κράτησε από το χέρι σφιχτά.

«Είχα ένα γιο σαν κι εσένα. Τον έχασα. Έμφραγμα μου
‘παν. Τρελοί είστε τους είπα. Είναι μόνο 35, έμφραγμα πα-
θαίνουν κάτι παππούδες σαν κι εμένα. Φώναζα δακρυσμέ-
νος μην μπορώντας να τους πιστέψω, γιε μου. Δε σε πειράζει
που σε λέω γιο μου ε;» και μην περιμένοντας να απαντήσω
συνέχισε. «Άγχος μου είπαν. Πολλή δουλειά μου ‘παν. Σημεία
των καιρών μου είπαν. Καθόμουν και τους κοίταζα σα χάνος
γιε μου. Ναι, ίδιος είσαι, γαμώ το» μου λέει πιάνοντας με από
το σακάκι και ισιώνοντάς μου τη γραβάτα αγγίζοντάς με
απαλά για λίγο στο μάγουλο. 

«Έτσι γυαλισμένος ήταν κι εκείνος. Όμορφος... όμορφος
και πετυχημένος έτσι, δεν το λέτε; Έτσι έλεγε κι η μακαρί-
τισσα η μάνα του. Τον θαύμαζε. Ο γιος μας, Βασίλη, είναι
σπουδαίος, μου έλεγε και βούρκωνε. Ναι μακαρίτισσα, γιε
μου, πώς να το αντέξει ετούτο το θανατικό, μου λες;» είπε
και σταμάτησε κοιτάζοντας στον ουρανό βγάζοντας έναν
βαθύ αναστεναγμό.

Δεν ήξερα τι να κάνω. Από τη μια ήθελα να φύγω γιατί
θα έφτανα τελευταίος πια, από την άλλη τα πόδια μου είχανε
μαρμαρώσει. Ένιωθα πως κάποιος με κάρφωσε εκεί στο πε-
ζοδρόμιο και πως έπρεπε να τα ακούσω όλα. Κοίταξα κι εγώ
στον ουρανό μαζί του. 

Με πιάνει δυνατά από το σακάκι και μου φωνάζει! Τρό-

238

τοβιβλίο.net



μαξα σα μικρό παιδί.
«Τι θες λοιπόν κι εσύ, γιε μου; Έχασα έναν... να χάσω κι

άλλον γιο;» και βουρκώνει.
Ο γέρος τρελάθηκε, σκέφτομαι και παράλληλα είμαι τόσο

τρομαγμένος με τα λόγια του που νιώθω τον κρύο ιδρώτα
να με λούζει. Τρέμω ολόκληρος εσωτερικά σα να ανεβαίνει
απότομα πυρετός μα η λογική κυριαρχεί και ηρεμώ.

«Δεν είναι όλοι έτσι, παππού. Μην ανησυχείς. Κρίμα για
το γιο σου. Κρίμα αλλά θα πρέπει να σε αφήσω γιατί το έμ-
φραγμα θα το πάθω αν χάσω τη δουλειά μου!» του λέω και
πάω να φύγω.

«Δε μου λες» μου φωνάζει και κοκαλώνω και πάλι. «Αυτό
που κάνεις είναι αυτό που ήθελες να κάνεις από μικρός; Αυτό
που λαχταράς;» με κοίταξε βαθιά στα μάτια.

«Όχι ακριβώς, ψελλίζω, αλλά τα λεφτά είναι καλά οπότε
δε με πειράζει. Δουλειά να έχουμε παππού...» του λέω νιώ-
θοντας ηλίθιος που ξεστόμισα τη φράση που λέμε όλοι μας
πλέον.

Με κοιτάζει σα χαμένος. Σκύβει στο σωρό με τα πράγ-
ματά του που ‘χε στη γωνία, βγάζει μια κατάμαυρη παμπά-
λαιη γραφομηχανή. Μένω να τον κοιτάζω χωρίς να ρωτάω.
Με πλησιάζει και μου λέει: «Ήθελε να γίνει συγγραφέας.
Έγραφε ό,τι θες σε τούτο το διάολο. Τα έχω βρει όλα του τα
χαρτιά και τα διαβάζω. Πάρ’ την» μου λέει και τη πετά πάνω
στο πανάκριβο κουστούμι μου.

«Τι να την κάνω, βρε παππού;» του λέω. «Κράτα την να
τον θυμάσαι» τον κοιτάζω με αγάπη.

«Όχι, γιε μου. Απόψε αυτή η γραφομηχανή θα έρθει στο
σπίτι σου» μου ‘πε «και θα θυμάσαι ότι σου την έδωσε ο γερο
Βασίλης, ο τρελός».

Μέσα σε λίγα δευτερόλεπτα είχε γίνει καπνός. Γύρισα
στη δουλειά αφήνοντας με ανοιχτό στόμα όλους τους συ-
ναδέλφους μου σαν περπατούσα στο διάδρομο με τη γρα-

239

μια εικόνα... χίλιες λέξεις



φομηχανή παραμάσχαλα, ακόμα το θυμάμαι. Για κάποιο πε-
ρίεργο λόγο εκείνη τη μέρα δε με ένοιαξε καθόλου η νίκη
του καινούριου. Ούτε καν τον είδα. Ούτε και την επόμενη,
ούτε και την επόμενη...

Πάνε κάτι μήνες που παραιτήθηκα από τη δουλειά. Δεν
είπα ποτέ στο γερο-Βασίλη ότι είχα κι εγώ ένα σωρό από παι-
δικά χαρτιά με διηγήματα και ιστορίες. Μα σήμερα έσβησα
τα φώτα, άναψα τα κεριά και έχω ραντεβού με το πεπρω-
μένο μου. Αυτή η μαύρη καλλονή θα γράψει την ιστορία του
γερο-Βασίλη από την αρχή, έτσι για να μου πάει γούρι. Και
πού ξέρεις, ίσως εκείνος ο γιος να ζήσει τελικά σε αυτήν την
ιστορία...

Μάχη Τζουγανάκη

240

τοβιβλίο.net



241



242

τοβιβλίο.net



Ο παλιάτσος Σακ

Μια φορά κι ένα καιρό, στο νοτιότερο τμήμα της Φιλαν-
δικής Λαπωνίας, σ’ ένα ψαροχώρι, την Αζόρα, είχε βρει κα-
ταφύγιο ένας παλιάτσος. Ο Σακ ή στραβοκάνης Σακ όπως
τον φώναζαν οι κάτοικοι του χωριού, ήταν ένα πλάσμα
άκακο, διωγμένο όμως από θεούς και δαίμονες. Πριν από
αρκετά χρόνια στην προσπάθεια του να σώσει τον πιστό του
σκυλάκο, τον Σμόκι, κατακερμάτισε το αριστερό του πόδι,
το οποίο σφηνώθηκε βίαια ανάμεσα στις ράγες του τρένου.
Η κατάστασή του δεν του επέτρεψε ποτέ να αξιοποιήσει
καμία από τις θεόσταλτες ικανότητές του κι έτσι μαζί με τον
Σμόκι περιόδευε κατά καιρούς με το τσίρκο και γυρνούσε
με καραβάνια ανά το κόσμο. Ώσπου ήρθε στην Αζόρα και
δεν ματαέφυγε...

Μπορούσες να διακρίνεις τον πρωινό ήλιο να παίζει ανά-
μεσα στα πλατανόφυλλα. Μπορούσες ν’ ακούσεις το τρα-
γούδι του ποταμού Κέμι καθώς κελάρυζε το νερό. Αλλά για
τον Σακ, όλα τις τελευταίες ημέρες ήταν «άχρωμα». Λες και
είχε πέσει ένα σύγνεφο θλίψης πάνω απ’ το χωριό του και εν
μια νυκτί έσβησε το γέλιο από τα χείλη των κατοίκων της
Αζόρα. Περιπλανιόταν σκεφτικός στα κακοφωτισμένα σο-
κάκια. Κι αν κάπου τύχαινε να συναντήσει κάποιον, εκείνος
θα ήταν σκυθρωπός, αγέλαστος. Το ίδιο σύγνεφο θλίψης

243

μια εικόνα... χίλιες λέξεις



είχε κρύψει και το δικό του χαμόγελο και το είχε κρύψει
καλά. Τον βρήκε το σούρουπο επιστρέφοντας στο χαμό-
σπιτό του. Άνοιξε τη βαριά ξύλινη πόρτα και πλησίασε στο
τζάκι. Κάθισε, έσκυψε, σήκωσε λίγο το μπαλωμένο του μπα-
τζάκι και ψηλάφισε το αριστερό του πόδι. Δεν τον ενο-
χλούσε η όψη του. Το είχε αποδεχτεί και πρωτίστως το είχε
αγαπήσει. Το χάιδεψε στοργικά και το άφηκε απροστάτευτο
να το απαλύνει η ζεστασιά της φωτιάς. Μεγάλη ικανοποίηση
ένιωσε, που είχε καταφέρει ν’ αγαπήσει κάθε μικρή, μεγάλη
ή μεγαλύτερη ατέλεια πάνω του. Μόνο τότε αγαπάς πραγ-
ματικά τον εαυτό σου, σκέφτηκε. Πύρωνε για αρκετή ώρα
τα χέρια του, όταν μια πρωτόγνωρη, θεόσταλτη ζεστασιά
κατέκλυσε το χώρο. Ένιωσε τα βλέφαρά του βαριά. Έγειρε
το γείσο του καπέλου του προς τα κάτω και αφέθηκε, κου-
ρασμένος σαν ήταν, στην κούρμπα του ξεχαρβαλωμένου
ντιβανιού του. Εκεί σιμά του κι ο Σμόκι, αφού βεβαιώθηκε
πως είχε κοιμηθεί τ’ αφεντικό του, στρογγύλεψε το κορμάκι
του κι αποκοιμήθηκε κι εκείνος. Εκείνη τη νύχτα ο στραβο-
κάνης Σακ ταξίδεψε, και χάρηκε, και χάθηκε ψάχνοντας να
βρει τη λύση και τη δύναμη, ώστε να φέρει πίσω το γέλιο,
στο αγέλαστο πλέον χωριό του. Χάθηκε σ’ αστέρια μακρινά
και κόσμους πάλλευκους και παιδικούς. Ονειρεύτηκε, ξανά-
ζησε και ξαναματαθυμήθηκε. Και είδε. Κι άκουσε να τον φω-
νάζουν «έρχεται ο Σακ, έρχεται ο Σακ μαζευτείτε». Πάντοτε
πήγαινε πρόθυμα, όπου άκουγε τ’ όνομά του. Αγαπούσε
πολύ τους ανθρώπους. Που και που ξετρύπωνε και κανένα
ζαχαρωτό απ’ την τρύπια του τσέπη και το έδινε στον πιο
γκρινιάρη μικρό του φίλο. Άλλοτε πάλι φίλευαν τον ίδιο κά-
ποιο γλύκισμα. Έβγαζε το καπέλο του, σε ένδειξη ευγνωμο-
σύνης και το έκρυβε εκεί. Δεν το έτρωγε όμως ποτέ. Μονάχα
παρακάτω που κοντοστεκότανε ξανά για να σκορπίσει
ακούραστα το γέλιο, το έβγαζε από το καπέλο του και με μια
υπόκλιση το έδινε σε κάποια παιδική φατσούλα. Αυτά γυρό-

244

τοβιβλίο.net



φερναν στο νου του, μες τ’ ονείρεμα. Αυτά μαζί με μια γνώ-
ριμη, από τα παλιά, φωνή. Μια φωνή που τον καλούσε να
ταξιδέψουν μαζί. Κι εκείνος βυθισμένος σαν ήταν στο λή-
θαργό του, παραδόθηκε στο κάλεσμα της μάγισσας του
Σάλεμ. Ταξίδεψαν σε τόπους απάνθρωπους. Εκεί όπου βουί-
ζει ο πόνος, η φτώχεια, η πείνα κι η αρρώστια. Ξαφνικά, είδε
τη μάγισσα να του γνέφει κι ως δια μαγείας, παιδιά άρχισαν
να σιγοσβήνουν μπρος τα μάτια του. Την παρακαλούσε ώρα
πολύ, να τον αφήσει να τα βοηθήσει. Την παρακαλούσε
αλλά... ήταν ήδη αργά, πολύ αργά. Είχε σβήσει το κεράκι
τους. Τότε τα έβαλε με το Θεό και τον αναθεμάτισε ξανά και
ξανά μες τ’ ονείρεμά του. Μα δεν είναι λάθια του Θεού, δικά
μας λάθια είναι, τ’ αποκρίθηκε η μάγισσα. Κι έπειτα πιο κάτω,
πιο πέρα απ’ τη «μαύρη χώρα», από εκείνη την τριτοκοσμι-
κιά, σταμάτησαν ανατολικά σ’ ένα πλούσιο αγροτόσπιτο.
Σώπασαν κι αφουγκράστηκαν ανθρώπους να σέρνονται κα-
ταγής. Σερνόντουσαν ανάμεσα στις φυτείες κι έκλεβαν για
να χορτάσουν την πείνα τους. Μεγάλη κουβέντα για το τι θε-
ωρείται κλοπή και τι όχι, Σακ. (του αποκρίθηκε ξανά η μά-
γισσα). Κι είδε χάμω στις ασπρόπετρες μάνες με βυζανιάρικα
παιδιά στη πλάτη τους. Κι είδε γυναίκες που έκλειναν με μαν-
τήλια τα στόματα των κοριτσιών τους, μη τυχόν και σκού-
ξουν απ’ το κλάμα κι αρχίσουν να πέφτουν οι τουφεκιές απ’
τους επιστάτες σύγνεφο. Καταράστηκε το ίδιο του το σινάφι.
Το καταράστηκε και μια και δυο και τρεις φορές. Ύστερα πα-
ρακάλεσε τη μάγισσα να γυρίσουν πίσω. Να γυρίσουν δίχως
να κάμνουν άλλη στάση. Αρκετά είχαν δει τα μάτια του. Αρ-
κετά σφάχτηκε η ψυχή του. Αλλά η σκέψη του καθάριεψε.
Κι από ‘κείνη τη στιγμή, μονάχα ένα πράγμα ψέλλιζε «θα
κάνω αυτό που μου αναλογεί», «θα κάνω αυτό που μου ανα-
λογεί», έλεγε ξανά και ξανά. «Θα συνεχίσω να προσφέρω το
γέλιο όπου το έχουν ανάγκη. Αξόδευτα, ακούραστα». Και τα
λόγια του γινόντουσαν με την ώρα όλο και πιο ζωντανά. Κι

245

μια εικόνα... χίλιες λέξεις



όλο και πιο πολύ. Κι όλο και περισσότερο. Ώσπου τελικά ξύ-
πνησε. Είχε ξημερώσει. Κι ένιωσε στην ψυχή του αγαλλίαση
κι υπέρτατη χαρά. Έσκυψε, χάιδεψε τον Σμόκι και του απο-
κρίθηκε: «Σήκω, έχουμε δουλειά να κάμνουμε. Πάμε να
σκορπίσουμε το γέλιο. Πάμε να σκορπίσουμε χαρά στους
ανθρώπους...»

Κάπου εδώ τελειώνει η ιστορία του παλιάτσου Σακ. Ίσως
να γνωρίζετε κι εσείς κάποιον «Σακ». Κάποιον που σκορπίζει
απλόχερα το γέλιο. Είμαστε πολλοί άλλωστε, όλο και πάνω
σε κάποιον θα έχετε πέσει... Να χαμογελάτε κόντρα σε
όλους. Κόντρα σε όλα. Κόντρα στα σημεία των καιρών. Κόν-
τρα σ’ αυτό που θέλουν να μας κάμνουν κάποιοι... Να χαμο-
γελάτε!!

Με αγάπη, ο παλιάτσος Σακ!!

Αθανάσιος Χαλβαντζής

246

τοβιβλίο.net



247



248

τοβιβλίο.net



Το φτερωτό µαντίλι

Η άνοιξη λούζει το δειλινό με κόκκινη πορφύρα κι ο
ήλιος χαμηλώνει γαληνεμένα στην ουράνια δύση του οίκου
του. 

Μια γυναίκα καθισμένη σ’ ένα ακρογιάλι, παίζει με το
νερό κι ακουμπά με τα πόδια της τα μαλλιά του... 

Ο ήλιος ξαφνιάζεται και κοιτάζει χαμηλά. «Ένας άγγελος
που μόλις έφτασε στη γη» σκέφτεται, βλέποντάς την καθι-
σμένη σ’ ένα βραχάκι με το λευκό της μαντίλι να κυματίζει
στον άνεμο... 

Εκείνη αισθάνεται τη ζέστη του που φτάνει απαλά στα
μάγουλά της με τον άνεμο. Τον άνεμο να παίζει με την ανάσα
της. Την ανάσα της να βγαίνει με το ρυθμό του κύματος. Το
κύμα να υψώνει το μαντήλι της κι εκείνο να γίνεται τα φτερά
της. Όλα ενώνονται σε ένα. 

Μία κίνηση. 
Ένας ρυθμός. Ένας χρόνος. Ένα σώμα. Μια ανάσα. 
Το μαντίλι υψώνεται ακόμα πιο ψηλά. Μια δύναμη ξεχύ-

νεται πάνω του. Κι εκείνο χορεύει . Πετάει στους ώμους της.
Ο ήλιος τη θέλει κοντά του και στέλνει τον άνεμο σ’

εκείνη. Το μαντίλι φτερουγίζει δυνατά. Είναι έτοιμο να πετά-
ξει. Όμως η γυναίκα το κρατάει γερά. Κοιτάζει τον κόκκινο
ήλιο να φλέγεται. Τον αγνοεί. 

249

μια εικόνα... χίλιες λέξεις



Δένει το μαντίλι στα μαλλιά της κι αφήνει στα δικά του
ένα χάδι... 

«Όσο η ψυχή αποζητά στον ουρανό να ζήσει, 
τότε ποτέ το λιόγερμα δεν θα την κατακτήσει»...

Εμμανουέλα Γουλιδάκη

250

τοβιβλίο.net



251



252

τοβιβλίο.net



Παραιτούµαι

Ο σκοπός αγιάζει τα μέσα. Και ποιος ήταν ο δικός μου;
Δύσκολο να πω με σιγουριά μια και τα βλέφαρά μου ήταν
ερμητικά κλειστά -μάλλον υπερβολικό θα ήταν να το ανα-
φέρω εδώ μ’ αυτό τον τρόπο, αλλά ίσως φταίει το μυαλό μου
που δε λειτουργεί σωστά. Τι μας συμβαίνει ακριβώς άραγε
όταν κοιμόμαστε; Να σημειώσω ότι πρέπει να το ερευνήσω
όταν με το καλό ξυπνήσω. Σάμπως θυμάμαι πότε κοιμή-
θηκα; Να ‘ναι λεπτά, ώρες, μέρες; Φαίνεται να υπάρχει πάν-
τως ένα σημείο αναφοράς που πιθανόν να έχει σχέση με την
πραγματικότητα την οποία δεν μπορώ να προσδιορίσω
τώρα που βρίσκομαι κοιμισμένος.

Εν τέλει μήπως ο σκοπός μου είναι απλά να ξυπνήσω;
Ναι, αυτό πρέπει να ‘ναι. Μια καταπακτή βρίσκεται πάνω απ’
το κεφάλι μου. Βλέπω τον εαυτό μου να κοιμάται και κάπου
κάπου το δεξί μου χέρι να σηκώνεται, να απλώνεται για να
πιάσει το χερούλι και να την ανοίξει. Αλλά δεν υπάρχει περί-
πτωση να γίνει κάτι τέτοιο παρά μονάχα αν σηκωθώ όρθιος
πάνω στο στρώμα, γυρίσω το μοχλό και σπρώξω. Φαντάζο-
μαι ότι το βάρος της είναι αρκετό. Είμαι 11 χρονών. Του χρό-
νου θα πάω Έκτη Δημοτικού. Είμαι όμως; Τα μάτια μου είναι
δυσανάλογα μεγάλα και έχουν σακούλες από κάτω. Απ’ την
αϋπνία. Δίπλα μου ένα μαλλιαρό λυκάκι με το κεφαλάκι του

253

μια εικόνα... χίλιες λέξεις



ακουμπισμένο στο μαξιλάρι. Πιάνω να δω αν έχει αληθινά
δόντια παρόλο που ξέρω ότι είναι ψεύτικο. Μα εκείνο αρχί-
ζει να μαδάει και να μου γλιστράει. Πέφτει στο πάτωμα. Γλι-
στράω και εγώ στην προσπάθειά μου να το πιάσω. Το κορμί
μου ακουμπάει το φθαρμένο πάτωμα και ύστερα σέρνεται
σαν να με τραβάνε πότε απ’ τα πόδια και πότε απ’ τα χέρια.
Γεμίζω γρατσουνιές, το δέρμα μου καίει. Μια έντονη μυρω-
διά από ιδρώτα μπαίνει απ’ τα ρουθούνια και σχηματίζει στο
μυαλό μου μια λέξη: "Αλέξανδρος". Κλαίω από οργή καθώς
αισθάνομαι το βάρος του συμμαθητή μου πάνω στο σώμα
μου χωρίς να τον βλέπω. Σπρώχνω, σπρώχνω, σπρώχνω.
Ανεβαίνω στο κρεβάτι με την αίσθηση ότι προσπαθώ να τον
βγάλω από πάνω μου. Το υπόγειο γεμίζει παιδικές φωνές.
Με κοροϊδεύουν, τα αυτιά μου πονούν απ’ το θόρυβο. Δίνω
μια στην καταπακτή ενώ η δύναμή μου φαντάζει τιτάνια και
η καταπακτή τινάζεται μακριά μέσα στη νύχτα. Ακριβώς από
πάνω μου βλέπω ένα τεράστιο γεμάτο φεγγάρι. Βγαίνω έξω
ουρλιάζοντας. Είμαι λύκος.

Το πρωί σηκώθηκα πιασμένος, σαν όντως να είχα περι-
πλανηθεί στα τέσσερα όλη τη νύχτα. Στο τρένο πηγαίνοντας
για τη δουλειά ένιωθα το κεφάλι μου να βαραίνει όλο και πιο
πολύ. Όταν βρέθηκα μπροστά στην περιστρεφόμενη είσοδο
του κτιρίου όπου στεγάζονταν τα γραφεία της εταιρίας στην
οποία εργαζόμουν, κοντοστάθηκα και σήκωσα το κεφάλι
μου προς τα πάνω. Το φεγγάρι φαινόταν ακόμα, αχνό κι από-
κοσμο μέσα απ’ το φως της μέρας. Έσφιξα τις γροθιές μου
και μπήκα. Ανέβηκα στον τελευταίο όροφο, προσπέρασα
την γραμματέα η οποία ξεκίνησε κάτι να μου λέει, προφα-
νώς για να αποτρέψει την είσοδό μου και μπήκα χωρίς να
χτυπήσω την πόρτα στο γραφείο του Αλέξανδρου.

«Παραιτούμαι» του φώναξα και δεν τον ξανάδα ποτέ στη
ζωή μου. 

Σπύρος Γλύκας

254

τοβιβλίο.net



255



256

τοβιβλίο.net



Έγινα εγώ, εσύ

Κινήθηκα σαν άνθρωπος μέσα στη ζωή
με σώμα και ψυχή.
Άκουσα, περπάτησα, μίλησα
κράτησα στα χέρια μου ζεστό ψωμί.
Μαμά, που μου ‘δωσες το σώμα, δες το,
μεγάλωσε, τρανώθηκε και θέριεψε.
Δες το εσύ που του φύσηξες τον πόνο σου,
την πίκρα σου, το γέλιο σου, το δάκρυ σου,
το κύμα το ζεστό στα σπλάχνα τα μικρά.
Μάνα μου, σε έζησα
σ’ ένιωσα σε πήρα στην ψυχή μου.
Έγινα άγγελος βουβός, φύλακας πιστός της προσευχής σου.
Έγινα εγώ, εσύ.
Βαρύς σταυρός, μαμά,
βαρύ φορτίο στην πλάτη κουβαλώ.
Γιατί,
είναι ίδιο το αίμα που κυλά σε ξέχωρα κορμιά,
είναι ίδια η πληγή που πονά σε ξέχωρα κορμιά,
μα μια η καρδιά που κτυπά στο ίδιο σώμα.

Εύα Κασιάρου

257

μια εικόνα... χίλιες λέξεις



258

τοβιβλίο.net



Ευτυχώς

Ευτυχώς που βρέθηκε και τούτη η θάλασσα
για να ξεκινά το πλοίο της σκέψης και να καταλήγει κάπου...
Να βάζει μια άγκυρα που και που 
στο πιο όμορφο λιμάνι
κι άλλες να παλεύει στα κύματα 
μην ξέροντας τι θα επιβιώσει

Ευτυχώς που βρέθηκε και τούτη η θάλασσα
και απλώσαν τα γλαρόπουλα πάνω στην καρδιά
λευκά να την ντύσουν σαν ασβέστωμα δεκαπενταύγουστου
σα λευκό φόρεμα σε αγαλμάτινη μορφή
και σα γιασεμί μυρωδάτο καλοκαιρινό
Να μπορεί να λαχταρά, να αγαπά, να ελπίζει

Ευτυχώς που βρέθηκα κι εγώ σε τούτη τη θάλασσα
για να γίνομαι πότε ο καπετάνιος πότε ο ναύτης
και πότε το δελφίνι που οδηγά χαρωπό κι ευτυχισμένο

Να καμώνω πως μπορώ να το φτάσω κάπου ετούτο το καράβι
να δίνω μάχες με το φεγγάρι και τον ήλιο με τον αέρα και τη βροχή
να λέω πως το κέρδισα το στοίχημα ετούτο που στάζει αίμα και
ανάσα...

Μάχη Τζουγανάκη

259

μια εικόνα... χίλιες λέξεις



260

τοβιβλίο.net



Εαρινή πνοή

Στου κήπου μου το βλέμμα ανθισμένη ψυχή...
Με χρώματα και ευωδιά ήρθες να μ’ ανταμώσεις,

ολόγλυκη πνοή...
Με τα λουλούδια συζητάς, στη σιγαλιά χορεύεις
Με τα πουλάκια τραγουδάς, πίσω με ταξιδεύεις.
Κρινάκια και λεμονανθούς κρατάς στο ‘να σου χέρι
Και τ’ άλλο παίζει ρυθμικά σκοπούς με το αγέρι.
Ένα στεφάνι στα μαλλιά, φοράς δώρο του ήλιου,
Κι έχεις στο βλέμμα ουρανό αγαπημένου φίλου.
Κόρη της φύσης, της ζωής, ήρθες ξανά με μύρα
Να ενωθείς με τους θνητούς, σε μία, ίδια μοίρα.
Όπου μαζί ανθίζουμε στον κήπο τον αιώνιο
και ζούμε και γυρίζουμε σε κύκλο εναγώνιο.
Έλα λοιπόν γλυκιά πνοή, δώσε μας τ’ άρωμά σου
κέρασε με το νέκταρ σου της πλάσης τα παιδιά σου.
Με χρώματα και ευωδιά ήρθες να μ’ ανταμώσεις
ολόγλυκη πνοή
Κι ο νους μου επλημμύρισε
Σπάζοντας τη σιγή.

Εμμανουέλα Γουλιδάκη

261

μια εικόνα... χίλιες λέξεις



262

τοβιβλίο.net



Το υποσυνείδητο!

Πράξεις αδικαιολόγητες, αισχρές, ακατανόητες,
φόβοι κρυφοί, περίεργοι, υπερβολικοί,
κρύβονται εκεί στο σκοτεινό υποσυνείδητο!
Εξαιτίας των μεταπτώσεων,
βιαζόμουν να τα σβήσω όλα
να μην τα βλέπω, ήμουν ξένος πια
με όλα αυτά τα τραγικά και ανυπόφορα!
Τώρα, πέρασαν τα χρόνια
Ο σκοτεινός θάλαμος δεν έχει φως
αλλά σπρώχνει στο φως
τα στοιβαγμένα, τα παλιά, 
γελοίες επιδείξεις, μεγαλεπήβολες επιδιώξεις!
Κι έρχονται στο φως θεαματικοί καλπασμοί
στα πρωτινά μου χρόνια!
Ανοίγω κλείνω αθόρυβα τα βλέφαρα
τούτη η κερασιά γέμισε άνθη
Μια διαπίστωση!
Ως του χρόνου
πόσες άλλες εικόνες, 
πόσες σκέψεις και συναισθήματα
θα πάρουν θέση
στο εξαιρετικής πυκνότητας υποσυνείδητο,
που όταν τα συναντά η μνήμη
θα έρχονται μπροστά με αυξημένη παιδικότητα

263

μια εικόνα... χίλιες λέξεις



να δικαιολογήσουν την παρουσία τους!

Επτά Χαϊκού

(Στους αλύτρωτους) 

Σφιγμένη καρδιά 
Οδυρμοί απωλειών 
Φόβος, σκοτεινιά!

Η άνοιξη φευ 
Χάνεται τριγύρω μας 
Φεύγουν τα πουλιά!

Αδειάζει ο νους 
Κι οι καρδιές παγωμένες 
Δεν αγαπούν πια!

Μίσος στα μίση 
Φονικές επιθέσεις 
Κλείνω τα μάτια!

Υποχείρια 
Σκοτώσαμε το Θεό 
Εκρήξεις παντού!

Φίδια στον κόρφο 
Οι εχθροί του λαού μου 
Μας θανατώνουν!

Ανάβω κεριά 
Η ζωή μας, εν τάφω 
Ζω στη μοναξιά!

264

τοβιβλίο.net



Ως γυναίκα εγώ!

Έρχονται οι αισθήσεις μου απόψε πάλι
και την καρδιά μου κάνουν να χτυπά
η ψυχή μου αγρυπνά στο μαξιλάρι
των ματιών μου τα βλέφαρα ανοιχτά!

Το χέρι απλώνω και σ’ αγγίζω
παρηγοριά στων ανέμων τη βοή
δυο λόγια μοναχά σου ψιθυρίζω:
Της γυναίκας είν’ αλλιώτικη η ζωή!

Ως γυναίκα εγώ,
Κρουστό στημόνι, χωρίς αναπαμό
Που μέρα νύχτα υφαίνουν όλοι
κάθε τους σχέδιο, κάθε σκοπό!
Τα βήματά μου, σε τριμμένο γυαλί
Τα όνειρά μου, του «εγώ» μου φωνή!

Άννα Δεληγιάννη Τσιουλπά

265

μια εικόνα... χίλιες λέξεις



266

τοβιβλίο.net



Το πρώτο βράδυ

Η ιδιοκτήτρια με είχε προειδοποιήσει μήνες πριν. «Δώσε
μου τουλάχιστον δύο ενοίκια από τα τόσα που χρωστάς, να
έχω κι εγώ ένα πάτημα, να σταματήσει κι ο άντρας μου να
γκρινιάζει ότι θα σε διώξει. Ξέρω ότι περνάς δύσκολα, αλλά
μας τις πετσόκοψαν τις συντάξεις με όλα αυτά τα μέτρα.
Ούτε πετρέλαιο έχουμε να βάλουμε και τα παιδιά μου προ-
βλήματα έχουν κι εκείνα, ούτε που ξέρουν εάν θα έχουν
δουλειά για πολύ ακόμη. Αποκλείεται να μην μπορείς να
βρεις ένα μεροκάματο, σου ‘χω κάνει και μείωση ενοικίου
δυο φορές, έλα προσπάθησε κι εσύ, δεν μου πάει να σε
διώξω».

Δεν ήξερα εάν κάθε φορά που τα άκουγα όλα αυτά,
ένιωθα ντροπή, θυμό, φόβο ή όλα τα συναισθήματα μαζί.
Σκεφτόμουν «εάν δεν θέλεις να με διώξεις, να κάνεις κι άλλη
υπομονή. Δεν έχεις ακούσει τίποτε για αλληλεγγύη στο
φτωχό; Ότι που να χτυπιέσαι κάτω δεν μπορείς να βρεις δου-
λειά; Θαρρείς ότι εγώ γουστάρω να ζω έτσι; Να χρωστάω και
να φλερτάρω με το πολύφωτο στο σαλόνι μου; Αν και τόσο
φτηνά που το πήρα σε συνδυασμό με το σάπιο ταβάνι σου
που στο χρυσοπληρώνω, μάλλον δεν θα αντέξει έναν κρε-
μασμένο».

Οικογένεια δεν υπήρχε, οι γονείς είχαν πεθάνει, ναι τους

267

μια εικόνα... χίλιες λέξεις



έχασα νωρίς που λένε, αδέρφια δεν είχα, θειάδες και ξαδέρ-
φια ξεχασμένους τους είχα όπως με είχανε και αυτοί. Ξέρεις
κρυφά μέσα μου, κραύγαζα και ήλπιζα από μικρός να μην
χρειαστεί να πέσω στην ανάγκη κανενός. Να έχω την υγεία
μου ή ακόμη καλύτερα να είμαι άφθαρτος. Συνάντησα τόσα
ανθρωπάκια στη ζωή μου, να τρέχουν κα να παρακαλάνε
τους πάντες για τα πάντα, να ζουν σε κουτιά με κοφτερά μα-
χαίρια που τα πετούσαν στους άλλους προκειμένου να προ-
στατέψουν το κουτί τους που με τόσα γλειψίματα χτίσαν. Και
το κοφτερό μαχαίρι ξέρεις, όταν καρφωθεί με δύναμη στο
κεφάλι σου σε πονάει πολύ και συχνά επιθυμείς να το επι-
στρέψεις πίσω πιο δυνατά, με περισσότερη ορμή, με περισ-
σότερο μίσος. Μίσος ναι! Μην μου πεις ότι δεν το ένιωσες
ποτέ. Το ένιωσα όταν η ιδιοκτήτρια ένα πρωί μου χτύπησε
το κουδούνι ορμώντας μέσα μαζί με τον άντρα της πετών-
τας τα πράγματα έξω. Διέκρινα ότι εκείνη ήταν και λίγο
βουρκωμένη, εκείνος πάλι, εκτός εαυτού, έβριζε και πε-
τούσε, πετούσε και έβριζε, εμένα, εκείνον, τη γυναίκα του,
την κακούργα κοινωνία, το Θεό, τη μάνα του, τον πατέρα
του, τη γειτονιά κι άλλους πολλούς. Να ήμουν εγώ η αφορμή
για το προσωπικό του ξέσπασμα του αιώνα; Ποιος να ξέρει;

Το πρώτο βράδυ, ήταν από εκείνα τα βράδια που ποτέ
δεν μπορείς να φανταστείς ότι θα σου συμβεί. Γιατί να το
φανταστείς άλλωστε; Γεννιέσαι και μεγαλώνεις μέσα στη ζε-
στασιά του σπιτιού σου. Κι αν κάτι σου συμβεί, υπάρχει πά-
ντα μια μάνα, ένας πατέρας, μια γιαγιά, ένας παππούς που
θα σε δεχτεί και θα σε αγκαλιάσει. Θα σε υποδεχτεί και θα
σου πει, μη φοβάσαι! Εγώ είμαι εδώ! Ποιος τόλμησε να σε
πειράξει; Είμαι εδώ και θα σε προστατέψω. Αυτές τις σκέψεις
ήμουν ικανός να τις κάνω μετά τους πρώτους τρεις μήνες
στο δρόμο. Όταν πια κατάλαβα για τα καλά ότι είμαι άστε-
γος. Δεν υπάρχουν νεοάστεγοι, δε μαλακώνεις τίποτα απλο-
ποιώντας και χαϊδεύοντας τις ορολογίες και τις ανθρώπινες

268

τοβιβλίο.net



ταμπέλες.
Η πρώτη μου νύχτα λοιπόν. Ξέρεις, έχει αρχίσει και θο-

λώνει η θύμησή της. Με τις φωνές του ιδιοκτήτη πάνω από
το κεφάλι μου και προσπαθώντας να συνειδητοποιήσω αυτό
που μου συνέβαινε, μάζεψα λίγα ρούχα και μια κουβέρτα
και έφυγα τρέχοντας από το σπίτι, ενώ εκείνος ακόμη βλα-
στημούσε και πετούσε πράγματα. Ναι, είχα την ψυχραιμία
μέσα στον πανικό να σκεφτώ ότι θα χρειαστώ μια κουβέρτα.
Από το πρώτο βράδυ βέβαια, κατάλαβα ότι μια κουβέρτα
δεν είναι αρκετή για να καλύψει ούτε το κορμί ούτε και τη
ντροπή. Ντροπή για τον εαυτό σου και τον οποιοδήποτε συ-
νέβαλλε ηθελημένα ή ασυνείδητα να μην έχεις γύρω σου
τοίχους να σε προστατεύουν από τη λύπηση, την απέχθεια
και την απορία στα μάτια των παιδιών. Τα παιδιά καθώς προ-
χωρούν κρατώντας το χέρι του γονιού, είναι τα μόνα που γυ-
ρίζουν και σε κοιτούν κατευθείαν στα μάτια. Κάμποσα από
αυτά τα πλασματάκια μου χαμογελούν καμιά φορά. Τους
έκανα κι εγώ διάφορες γκριμάτσες, για να χαίρονται και να
καταλάβουν ότι δεν είμαι μπαμπούλας, παρόλο που είμαι
λίγο βρώμικος και δεν μυρίζω γιασεμί ή λεβάντα. Σταδιακά,
τις έκοψα τις γκριμάτσες από τότε που μια μαμά με πήρε στο
κυνήγι και με έβριζε καθώς νόμιζε ότι είμαι ανώμαλος και
τεράστια απειλή για τη ζωή του παιδιού της και την αθωό-
τητά του. Αθωότητα, τι περίεργη λέξη. Πόσο σπάνια. Να
‘μουν λοιπόν και πάλι εγώ η αφορμή για το δεύτερο ξέσπα-
σμα του αιώνα μετά το αντίστοιχο του ιδιοκτήτη; Ούτε αυτό
θα το μάθω.

Τι σου έλεγα; Α, για την πρώτη νύχτα στο δρόμο, σωστά.
Κάνε μια άλλου είδους έρευνα εάν σε καίει τόσο πολύ να μά-
θεις πώς είναι ξαφνικά να μείνεις με δύο βαθμούς Κελσίου
έξω. Πάρε δηλαδή κι εσύ μια κουβέρτα, πέτα το μακιγιάζ
σου για να μην προκαλέσεις και στρώσου σε ένα παγκάκι.
Οι σκέψεις σου θα παραλύσουν. Αν καταφέρεις να κοιμηθείς

269

μια εικόνα... χίλιες λέξεις



έστω και ένα λεπτό γράψε μου. Οι σκέψεις μου λοιπόν είχαν
παγώσει. Δεν κοιμήθηκα καθόλου και απλά περίμενα να ξη-
μερώσει. Προσποιούμουν ότι έχω ξενυχτήσει με τους φί-
λους και δεν έχω λεφτά για ταξί. Ήμουν μόνος και δεν είχα
ούτε νερό. Φυλούσα τα πέντε ευρώ που είχα στην τσέπη για
τις επόμενες μέρες. Μέσα στην παραζάλη μου, πίστευα ότι
θα με έβγαζαν εάν έτρωγα ένα κουλούρι την ημέρα. Τελικά
μου έφτασαν για λίγες ώρες.

Το πρωί, με το πρώτο φως, κάρφωσα το βλέμμα σε έναν
κόκκινο τοίχο απέναντί μου και περίμενα. Όταν κατάλαβα
ότι κανείς δεν πρόκειται να έρθει να με πιάσει από το χεράκι,
σηκώθηκα και πήρα τους δρόμους. Μισοέκλαιγα, μισογε-
λούσα, πεινούσα, διψούσα. Κι εσύ τώρα έχεις την απορία, μα
καλά, φίλους δεν είχες, δεν υπήρχε κανείς να σε φιλοξενήσει
έστω για λίγο; Κι εγώ θα σου απαντήσω, οι φίλοι με είχαν φι-
λοξενήσει αρκετές φορές στο παρελθόν, οι δυο δηλαδή
αληθινοί μου φίλοι. Έχουν οικογένειες όμως κι εγώ τις οικο-
γένειες δεν θέλω να τις ταράζω και δεν θα είχε νόημα να
κάνω κάτι τέτοιο. Σου είπα και πριν, ο εφιάλτης μου πιο πολύ
κι από το δρόμο είναι να πέσω στην ανάγκη κάποιου. Υπερ-
βολικός εγωισμός; Ίσως. Αγύριστο κεφάλι ακόμη και την
ύστατη στιγμή; Πιθανό κι αυτό. Έχω σταματήσει να δίνω ερ-
μηνείες σε οτιδήποτε σκέφτομαι ή κάνω.

Πώς επιβιώνω; Κατάφερα να μην απλώσω ικετευτικά το
χέρι. Από τα γύρω μαγαζιά με ξέρουν και δεν κρύβουν κάθε
φορά την έκπληξή τους για το πώς ένας άνθρωπος σαν κι
εμένα, όμορφος και καλλιεργημένος κατέληξε να ζει στο
δρόμο. Δεν μπήκα ποτέ στον κόπο να τους απαντήσω. Οι
περισσότεροι θαρρούν ότι ο όμορφος άνθρωπος ποτέ δεν
θα πάθει τίποτα. Λες κι η ασχήμια σ’ αυτά που σου τυχαίνουν
κάνει αντίθεση με την ομορφιά. Δέχομαι όμως το φαγητό
και την τουαλέτα που μου προσφέρουν και φυσικά τα διά-
φορα μεροκάματα ίσα για τα απαραίτητα.

270

τοβιβλίο.net



Η μέρα πώς περνάει; Πιο εύκολα από τον πρώτο καιρό.
Δυο χρόνια πια έξω, έχω γνωρίσει αρκετό κόσμο. Τσακωνό-
μαστε για το ποιος θα πρωτοκαπαρώσει το πιο ζεστό σημείο
το χειμώνα και την πιο δροσερή στοά το καλοκαίρι. Αλλά το
συνηθίζεις κι αυτό όπως όλα. Καμιά φορά μοιραζόμαστε τα
λιγοστά υπάρχοντα και, ειδικά με όσους είναι χρόνια στο
δρόμο, μοιραζόμαστε συναισθήματα. Κοιτάμε ψηλά το φεγ-
γάρι, περιμένουμε να μας πάρει ο ύπνος κι αναρωτιόμαστε
αν υπάρχει καμιά σκάλα για να ανέβουμε εκεί πάνω και να
το δούμε από κοντά. Όσο για την ηλικία μου, είμαι όσο φαί-
νομαι. Και κάτι τελευταίο θέλω να σου πω. Σκέφτομαι όλο
και συχνότερα, ότι όλες μου οι επιλογές με οδήγησαν στο
δρόμο, ακόμη κι εκείνες που δεν επέλεξα. Ξαναγεννήθηκα
με έναν τρόπο που εσύ μάλλον δεν μπορείς να καταλάβεις.
Αρρωστημένη σκέψη; Παρατραβηγμένη; Ας είναι.

Κι εσύ τώρα θα με ευχαριστήσεις, θα μου ευχηθείς κου-
ράγιο, υπομονή, να προσέχω τον εαυτό μου και πως όταν
ξαναπεράσεις από εδώ θα ρωτήσεις για μένα, αν είμαι
ακόμη ζωντανός κι ότι κάποτε μια παγωμένη μέρα, από
αυτές που σπάνια γνωρίζει η Αθήνα, μου πήρες συνέντευξη.
Ένας από τους πολλούς άστεγους που πλησίασες για να βγά-
λεις το άρθρο της εβδομάδας σου. Τη μικρή σου έρευνα για
τους χιλιάδες άστεγους της πόλης, να κολλήσεις και τη λέξη
κρίση κι όλα να πάνε καλά. Ένα άρθρο πιο συναισθηματικό
από το μέσο όρο καθώς αποζητάς τη μαρτυρία του άστεγου.
Το κάτι παραπάνω ώστε να συγκινηθούν οι αναγνώστες
σου. Φαντάζομαι τον τίτλο του άρθρου: «ΟΙ ΚΑΤΑΤΡΕΓΜΕΝΟΙ
ΤΗΣ ΚΟΙΝΩΝΙΑΣ» ή «Η ΚΡΙΣΗ ΟΔΗΓΕΙ ΧΙΛΙΑΔΕΣ ΣΥΜΠΟΛΙ-
ΤΕΣ ΜΑΣ ΝΑ ΖΟΥΝ ΣΤΟ ΔΡΟΜΟ» και ακόμη καλύτερα
«ΜΑΡΤΥΡΙΕΣ ΑΣΤΕΓΩΝ ΠΟΥ ΘΑ ΣΥΓΚΛΟΝΙΣΟΥΝ».

Σε πάω ένα στοίχημα, μικρή μου, ότι τα τελευταία λόγια
μου δεν θα τα βάλεις στο κείμενό σου, γιατί δεν έχουν ση-
μασία καθώς νομίζετε πως είναι τα λόγια ενός ανθρώπου

271

μια εικόνα... χίλιες λέξεις



που αρχίζει να χάνει το μυαλό του, που συνήθισε να ζει στο
δρόμο και δεν τον νοιάζει να αλλάξει τίποτα από τη ζωή του.
Εγώ, θέλω απλά να φύγει το κρύο και ο ήλιος να μου κάψει
το πρόσωπο και τα μάτια.

Ιωάννα Μπαλάφα

272

τοβιβλίο.net



273



274

τοβιβλίο.net



Ο φεγγίτης

Σφίγγω τα μάτια να παραμείνουν κλειστά και προσπαθώ
να αφήσω μαλακά τα βλέφαρα στο πρόσωπο, με τις κόρες
να τρεμοπαίζουν σα να βλέπουν εκείνο το ανέμελο όνειρο
που χάζευε που και που η μάνα μου σαν κλέφτης στο παι-
δικό μου δωμάτιο. Προσπαθώ να τιθασεύω τα μάτια μου
σαν τότε... να νομίζουν όλοι ότι κοιμάμαι... ονειρεύομαι...
Ονειρεύομαι... αστείο...

«Τι να βλέπει άραγε...» ψιθύριζε στον πατέρα μου η μάνα
μου τότε κι εκείνος της έλεγε παιχνιδιάρικα τραβώντας την
από το μπράτσο «Έλα, βρε Καίτη, μην της κλέβεις τη στιγμή...
Μεγάλωσε πια... Ας την να χορεύει με εκείνον το Μάκη στον
ύπνο της... Εκεί της το επιτρέπω, εξάλλου!» και φεύγανε με
χαχανητά από το δωμάτιο.

Έτοιμη ήμουν να ανοίξω τα μάτια και να τους κοροϊ-
δέψω αλλά μου άρεσε τόσο πολύ να συζητάνε τόσο γλυκά
μέσα στο σκοτάδι του δωματίου μου... γιατί μου χάριζαν τα
πιο όμορφα όνειρα...

Την έπιαναν και τη μάνα μου κι εκείνα τα... -πώς τα έλεγα,
α ναι- αηδιαστικά σενάρια για γάμους, παιδιά, εγγόνια κλπ
κι ήμουν στο τσακ να σηκωθώ όρθια στο στρώμα και να της
πω «χώνεψέ το, μαμά! Δεν παντρεύομαι λέμε!!!» αλλά χαλάλι
τη νύχτα... χαλάλι εκείνα τα χαχανητά, της το χάριζα το ευαγ-

275

μια εικόνα... χίλιες λέξεις



γέλιο...
Και τώρα προσπαθώντας να διατηρήσω σφιχτά τα μάτια,

θέλω τόσο πολύ να μιλήσει για το γάμο μου με τον όποιο
Μάκη... για το νυφικό που θα βρούμε... όσο υπερπαραγωγή
και να το φαντάζεται... Είμαι σίγουρη ότι θα ‘ναι τέλειο...
Θέλω να πει για τότε που ήμουν μωρό και δεν ξεκόλλαγα
από τη θάλασσα... Αχ ναι, τη θάλασσα να ‘μουνα τώρα εκεί,
αγκαλιά με το Μάκη στην πενταήμερη της Ρόδου και να μην
του έλεγα ποτέ να χωρίσουμε γιατί θέλω να μείνω λίγο μόνη.

Τα κρατάω κλειστά. Μπορώ τελικά. Η μάνα μου πείθεται
πως ταξιδεύω κάπου αλλού και την ακούω με φωνή που τρέ-
μει... Νιώθω να συσπάται ένα στόμα ξερό σε υγρό πρό-
σωπο... Δεν ψιθυρίζει για κανένα γάμο. Δε θα ψιθυρίσει για
κανένα γάμο. Η καρδιά μου σφίγγεται. Μη μου κλαις, μάνα,
θέλω να της φωνάξω... Έτσι κι αλλιώς, δεν τον ήθελα πότε...
αλλά έλα που τα θέλω όλα τώρα...

«Δηλαδή, γιατρέ, δε μπορούμε να κάνουμε τίποτε άλλο;
Αν συνεχίσουμε τις χημειοθεραπείες άλλο λίγο; Αν...» τον
ρωτά βουρκωμένη.

Ο γιατρός τη διακόπτει. «Κυρία Ασημίνα, δεν έχει νόημα
πια... Μόνο να την κουράσουν μπορούν πια... Καλύτερα να
μείνει έτσι... μέχρι να...» και τον διακόπτει εκείνη. Τη νιώθω
να κάνει την κίνηση να σωπάσει μήπως και τους ακούσω...
και του μιλάει πιο σιγά...«Δηλαδή...πόσο,γιατρέ μου, πόσο...»
λέει και απορώ πώς ακούω τόσο καλά έναν τόσο σιγανό ψί-
θυρο. «Θα ‘ναι θαύμα αν αντέξει άλλο ένα μήνα» της απαντά
κι εκείνος στην ίδια ένταση.

Μετά σιωπή. Μόνο τα σιωπηλά δάκρυα της μάνας μου
άκουσα και μια πόρτα να ανοίγει και να κλείνει απότομα.
Έτσι φεύγουν οι γιατροί. Σαν τις ταινίες. Δίνουν ένα μήνα και
φεύγουν. Επόμενος ασθενής. Επόμενη ανακοίνωση. Με
βλέπω στη σειρά μαζί με άλλους να περιμένουμε να ακού-
σουμε το νούμερό μας και μετά να φεύγουμε. Το τηλέφωνο

276

τοβιβλίο.net



της μάνας μου χτυπά και με τρομάζει. Παραμένω όμως
εκείνη η κοιμισμένη... η ανάλαφρη. Η μαμά μου φεύγει γρή-
γορα έξω και εγώ ανοίγω στα κλεφτά τα μάτια μου για να σι-
γουρέψω ότι είμαι μόνη.

Στο τσακ προλαβαίνω τα δάκρυά μου πριν γεμίσουν το
πρόσωπο. Κοιτάζω από το παράθυρο έξω. Στο απέναντι κτί-
ριο είχανε γεννητούρια. Πώς το διάολο το κανόνισαν τούτο
σκέφτομαι... να κοιτά το ογκολογικό τμήμα το απέναντι μαι-
ευτήριο! Κάποιος αρχιτέκτονας με μαύρο χιούμορ δεν εξη-
γείται αλλιώς. Με πιάνει νευρικό γέλιο αλλά ευτυχώς το πνί-
γω γρήγορα. Αυτή η εναλλαγή στις εκφράσεις μου είναι τρο-
μακτική. Θέλω να γελάσω και να κλάψω δυνατά. Κοιτάζον-
τας εκείνα τα μπαλόνια τα μπλε με το κλασσικό it’s a boy και
τους γελαστούς επισκέπτες που έσπευσαν να γνωρίσουν
την καινούρια ζωή, το αποφασίζω.

Αυτό το βράδυ τελικά. Αυτή η απόφαση με ηρεμεί και
με παίρνει ο ύπνος. Αυτή τη φορά στα αλήθεια... Δεν ξέρω
πόση ώρα κοιμόμουν, αλλά όταν άνοιξα τα μάτια έξω ήταν
σκοτάδι. Η μητέρα μου έχει ακουμπήσει στο πλαϊνό της κα-
ρέκλας και κοιμάται με μια ζακέτα μισοτυλιγμένη πάνω της
και τα γυαλιά της αιωρούνται με το κόκκινο σκοινάκι τους
στον αέρα. Κάθε φορά που ανασαίνει βαριά εκείνα κάνουν
κούνια. Α, ρε μαμά, θέλω να της πω... πώς σε έκανα έτσι. Μου
γέρασες... μου πονάς... μου... αλλά κρατιέμαι. Όχι δάκρυα.
Όχι συναισθηματισμοί. Τέρμα. Το αποφάσισα... Το βράδυ τη
χαιρετάω γλυκά. «Μα σίγουρα δε θες να μείνω, αγάπη μου;»
με ρωτάει ανήσυχη «Όχι, μαμά,... θέλω να ξεκουραστείς...
εξάλλου, πότε σε χρειάστηκα μέσα στο βράδυ; Αν θελήσω
κάτι κοίτα... πατάω το κουμπάκι και έρχονται τόσοι! Μην
ανησυχείς. Θα τα πούμε το πρωί» της λέω και μουδιάζω ολό-
κληρη αλλά συνεχίζω στον ίδιο τόνο. «Άντε πήγαινε στο
μπαμπά να φάτε και κάτι» της λέω μητρικά και της γελάω. Το
πρόσωπό της μαλακώνει... με φιλάει στο μάγουλο και φο-

277

μια εικόνα... χίλιες λέξεις



ράει κανονικά τη ζακέτα της προχωρώντας στην πόρτα
«Μαμά...» της φωνάζω χωρίς να προλάβω να σταματήσω τη
φωνή μου...

«Τι ‘ναι παιδί μου;» γυρίζει γρήγορα «Τίποτα, τίποτα... να
προσέχεις» της είπα και της γέλασα ψεύτικα. Ήταν 12 νταν.
Κανένας θόρυβος πια. Κανένας ήχος. Μόνο τα μηχανήματα
ακουγόντουσαν στη σειρά. Βγάζω απότομα όλα τα σωληνά-
κια από πάνω μου δαγκώνοντας τα χείλια μου από τον πόνο.
Σηκώνομαι όρθια και προσπαθώ να μην πέσω κάτω από τη
ζαλάδα. Καταφέρνω επιτέλους να ισορροπήσω. Ανοίγω την
πόρτα μου προσεκτικά και κοιτάζω αν με βλέπει κανείς. Ο
διάδρομος είναι άδειος. Η καρδιά μου χτυπά πολύ γρήγορα.
Με μεγάλη ταχύτητα αλλά απαλά βήματα φτάνω στην
πόρτα της εξόδου. Την ανοίγω γρήγορα και βρίσκομαι επι-
τέλους στην σκάλα. 2 όροφοι χρειάζονται και έχω φτάσει
στην ταράτσα. Μετά 2 βήματα... άντε λίγα παραπάνω και
τέλος. Αυτό ήταν. Το αποφάσισα.

Ανεβαίνω τη σκάλα λαχανιάζοντας. Δεν είχα καταλάβει
πόσο αδύναμη ήμουν μέχρι που σηκώθηκα όρθια από το
κρεβάτι. Όταν φτάνω στην ταράτσα είμαι εξουθενωμένη.
Τραβάω την πόρτα αλλά τίποτα. Φαντάζομαι ότι είναι από
την αδυναμία μου οπότε συνεχίζω να παλεύω να την ανοίξω
αλλά τίποτα μέχρι που συνειδητοποιώ ότι κάτω είναι κλει-
δωμένη με λουκέτο.

Το λαχάνιασμά μου συνοδεύεται από ψίθυρους απογοή-
τευσης. Όμως αμέσως μου έρχεται η ιδέα. Κατεβαίνω 2 σκά-
λες κάτω και καλώ το ασανσέρ. Μόλις φτάνει μπαίνω μέσα
και μαγκώνω την πόρτα για να μην μπορεί να το καλέσει κα-
νείς. Ύστερα με δύναμη ανοίγω τα τζάμια από την οροφή.
Ευτυχώς είναι χαμηλοτάβανο. Σκαρφαλώνω με πολύ κόπο
στην οροφή του. Βρίσκω τη σκάλα και αρχίζω να την ανε-
βαίνω. Και τότε σήκωσα το κεφάλι μου ψηλά για να δω πόσο
έχω ακόμα. Η κατάμαυρη νύχτα λούζεται από μια τρυφερή

278

τοβιβλίο.net



πανσέληνο. Το τρομακτικό σκοτάδι... έχει το δικό του φωτάκι
για να μην φοβούνται τα αστέρια για να μη φοβάμαι κι εγώ.
Στεκόταν εκεί ψηλά λες και ήθελε να μου μιλήσει... Θυμή-
θηκα τη μάνα μου που μου το ‘δειχνε και μου ‘λεγε... «Το βλέ-
πεις το φεγγαράκι; Ήρθε και σε περιμένει να πας για ύπνο
να σου φτιάξει ένα όμορφο όνειρο»... χασμουριόμουν ήρε-
μα και αφηνόμουν στην αγκαλιά της...

Ήταν τόσο όμορφο... που το σώμα μου πάγωσε ολό-
κληρο. Αρκούσαν ελάχιστα δευτερόλεπτα για να απολαύσω
μια τόσο όμορφη στιγμή... Ξαφνικά το σχέδιό μου φάνταζε
γελοίο. Όσο γελοίο ήταν και εκείνο το φρασάκι «θέλω να
μείνω μόνη μου»... Όχι δε θα έχανα ούτε λεπτό από τη ζωή
μου. Τέλος.

Μάχη Τζουγανάκη

279

μια εικόνα... χίλιες λέξεις



280

τοβιβλίο.net



Με ποιο κλειδί

Με μια αρμαθιά από κλειδιά
σφιχτά στη χούφτα να κρατά
με το σκοτάδι να πυκνώνει
στη φυλακή κοντοζυγώνει.
Μα η κλειδαριά
τόσο παλιά είναι τώρα πια
κι έχει σκουριάσει
από τα αναφιλητά.
Έχει ματώσει από τη λήθη
στεγνώσαν πάνω της
όλα τα δάκρυα
κι όλοι οι λυγμοί
που πότισαν τη σιδεριά
από τόσα πλήθη.
Και μένει ασάλευτη δεν τρίζει
μήτε ο αέρας δεν την τριγυρίζει.
Φραγμένη στέκει... Ξεχασμένη...
Απ’ τα κλειδιά της προδομένη.
Μια αρμαθιά τόσο μπλεγμένη
να την κρατά σφιχτά στη χούφτα
μα ούτε ένα κλειδί δεν μπαίνει.
Κι ο πόνος εκεί σαν φυλακή
στη σκουριασμένη κλειδαριά
για πάντα μένει.

Άννα Ρουμελιώτη

281

μια εικόνα... χίλιες λέξεις



282

τοβιβλίο.net



Κλειδιά αστέγων

Εμφανίστηκε μέσα από το πλήθος καθώς προσπαθούσε
να ξεφύγει από το συνωστισμό της πλατείας. Στο βλέμμα
του φαινόταν η απεγνωσμένη προσπάθεια του και στο τα-
λαιπωρημένο πρόσωπό του διέκρινες μια πρόωρη εξα-
θλίωση. Πολλοί γυρνούσαν και τον κοίταζαν. Τα ταλαιπωρη-
μένα χαρακτηριστικά του, τα σκισμένα, βρώμικα ρούχα και
πάνω από όλα η άσχημη μυρωδιά από το άπλυτο εδώ και
καιρό σώμα του, έκανε τους ανθρώπους να τον κοιτάζουν
με ανησυχία.

Όταν επιτέλους βρέθηκε στο δρόμο, απομακρυσμένος
σχετικά από την πολυκοσμία, το βλέμμα του ήταν ακόμα χα-
μένο. Από την πλατεία ακουγόταν η μουσική ενός γνωστού
τραγουδιού. Ο κόσμος που παρακολουθούσε τη συναυλία
άρχισε να τραγουδάει δυνατά. Τραγουδιστής και κοινό είχαν
γίνει μια φωνή. Αυτός συνέχισε να ανηφορίζει στο δρόμο με
ένα κενό στο βλέμμα του. Ήταν εκ φύσεως κουτσός, καθώς
το δεξί του πόδι ήταν μερικούς πόντους κοντύτερο από το
αριστερό, δίνοντας στο βηματισμό του ένα μόνιμο ανεβο-
κατέβασμα, σαν να ήθελε το δεξί πόδι να δείξει και αυτό την
παρουσία του, να δείξει ότι και αυτό, έστω και έτσι, βοηθάει
στο περπάτημα.

Σταμάτησε στην επόμενη γωνία και κοίταξε πίσω από

283

μια εικόνα... χίλιες λέξεις



την πλάτη του. Ο κόσμος στην πλατεία είχε αυξηθεί. Δύο κο-
ρίτσια πέρασαν χασκογελώντας από δίπλα του. Τα μακριά
τους μαλλιά ανέμιζαν αρμονικά σύμφωνα με το βηματισμό
τους, σαν να ακολουθούσαν το ρυθμό της μουσικής. Κοι-
τούσε η μια την άλλη στα μάτια και γελούσαν, ενώ κρατιόν-
τουσαν χέρι-χέρι, μπλέκοντας τα δάκτυλά τους. Ξαφνικά
άρχισαν να χορεύουν κυκλικά στη μέση του δρόμου, στον
ρυθμό της μουσικής. Τα μακριά μαλλιά τους μπλέχτηκαν δη-
μιουργώντας ένα καστανόξανθο κουβάρι που αιωρούταν
λίγο πιο πάνω από τα λεπτά κορμιά τους.

Ακόμα και όταν τα κορίτσια απομακρύνθηκαν, το γέλιο
τους συνέχισε να αντηχεί στα αυτιά του, η όψη τους έμεινε
χαραγμένη για λίγο στο μυαλό του, το χαμόγελό τους, τα
λεπτά γυμνασμένα πόδια τους, το ανάλαφρο περπάτημά
τους. Αν και αυτές είχαν φύγει, αυτός στεκόταν εκεί και φαν-
ταζόταν ότι τις έβλεπε.

Ξύπνησε κάποια στιγμή από το λήθαργο των φαντασιώ-
σεών του και είδε κάτι να λαμπιρίζει στο χώμα, εκεί που λίγο
πριν χόρευαν τα κορίτσια. Έκανε μερικά βήματα προς τα
εκεί, στηρίχθηκε στο αριστερό του πόδι και έσκυψε προς το
λαμπερό αντικείμενο. Το έπιασε με το δεξί του χέρι και ξα-
νασηκώθηκε κρατώντας το στη χούφτα του.

Συνέχισε να περπατάει πιο γρήγορα αυτήν τη φορά, κάτι
όμως που έκανε ακόμα πιο εμφανή την αδυναμία του δεξιού
ποδιού. Το αριστερό χέρι ήταν κολλημένο πάνω στο σώμα
του και βαθειά χωμένο στην τσέπη του, σε μια προσπάθεια
να ζεσταθεί. Το δεξί του χέρι ήταν λυγισμένο πάνω στο στή-
θος του, ακριβώς πάνω στην καρδιά του που χτυπούσε γρή-
γορα. Η χούφτα του ήταν τόσο σφιχτή που έβλεπες με κάθε
λεπτομέρεια την υπέροχη κατασκευή των αρθρώσεων των
δακτύλων του.

Μετά από λίγα βήματα έφτασε στη γωνία του δρόμου
και στάθηκε εκεί. Άνοιξε διάπλατα τα μάτια αποκαλύπτοντας

284

τοβιβλίο.net



το έντονο γαλάζιο χρώμα τους και το στρογγυλό, σαν παι-
δικό, σχήμα τους. Κοιτώντας προς το δρόμο γεμάτος άγχος
και αγωνία, έφερε τη δεξιά χούφτα κοντά στο πρόσωπό του.
Αργά και διστακτικά άνοιξε τα δάχτυλά. Στο κέντρο της χού-
φτας αποκαλύφθηκε ένα μπρελόκ με περασμένα τέσσερα
κλειδιά. Το στόμα του άνοιξε και τα μάτια του δάκρυσαν, κά-
νοντας ακόμα πιο έντονο το γαλάζιο τους χρώμα.

Πέρασε το δείκτη του μέσα από το μπρελόκ και έφερε
τα κλειδιά κοντά στα μάτια του. Περιεργάστηκε ένα ένα το
κάθε κλειδί, ενώ ψηλαφούσε τα δόντια τους σαν ένας τυ-
φλός που προσπαθεί να αναγνωρίζει το πρόσωπο ενός αγα-
πημένου του προσώπου. Που και που έπαιρνε τα μάτια του
από τα κλειδιά και ήλεγχε μήπως τον παρακολουθεί κά-
ποιος. Μετά από λίγο, έφερε τα κλειδιά δίπλα στο αυτί του
και τα κούνησε. Χαμογέλασε ακούγοντας το μεταλλικό τους
ήχο. Ύστερα τα έφερε κοντά στη μύτη του και τα μύρισε.
Απογοητεύτηκε όταν ανακάλυψε ότι το άρωμά τους θύμιζε
περισσότερο γυναικεία κολόνια παρά κλειδιά. Ξαναέφερε
στο μυαλό του τα κορίτσια. Σκέφτηκε να γυρίσει προς τα
πίσω, να τις βρει και να τους δώσει τα κλειδιά. Αμέσως όμως
προσπέρασε αυτή τη σκέψη. Συνέχισε να τα παίζει στα δά-
χτυλά του μέχρι που είδε δυο νεαρούς να τον πλησιάζουν
και τα έσφιξε ξανά μέσα στη δεξιά του χούφτα, τόσο δυνατά
που πλήγωσε την παλάμη του.

Συνέχισε με τον άρρυθμο βηματισμό του να ανεβαίνει
το δρόμο βιαστικά, μέχρι που έστριψε σε ένα στενό δρο-
μάκι. Εκεί, περπάτησε λίγο ακόμα και βρέθηκε σε έναν ακά-
λυπτο χώρο μεταξύ δυο παλιών πολυκατοικιών. Σε μία
γωνία υπήρχαν μερικά ανοιγμένα χαρτοκιβώτια. Κάθισε
πάνω τους και λύγισε τα πόδια του μπροστά στο στήθος. Ξα-
νάνοιξε αργά και προσεκτικά τη χούφτα του και είδε τα κλει-
διά. Τα δόντια τους είχαν αφήσει το ανάγλυφό τους χαρα-
γμένο στην παλάμη του, ενώ σε ένα σημείο είχε ματώσει.

285

μια εικόνα... χίλιες λέξεις



Αυτός ήταν τόσο απορροφημένος από τα κλειδιά που δεν
έδωσε σημασία. Συνέχισε να τα περιεργάζεται και να χαϊ-
δεύει τα δόντια τους.

Λίγο αργότερα, ξάπλωσε αλλά δεν πήρε τα μάτια του
από τα κλειδιά. Η κούρασή του σε συνδυασμό με το σκοτάδι
είχε ως αποτέλεσμα να αντικρίζει μόνο το αντιφέγγισμα της
πιο κοντινής λάμπας του δρόμου στο σίδερο του μεγαλύτε-
ρου κλειδιού. Κάποια στιγμή, αργά το βράδυ, τον πήρε ο
ύπνος με τα κλειδιά στο χέρι, μπροστά στα κλειστά πλέον
μάτια του. Τα ταλαιπωρημένα χαρακτηριστικά του προσώ-
που του ήταν γαλήνια ενώ στα χείλη του ήταν ζωγραφι-
σμένο ένα μικρό χαμόγελο. Ήταν ευτυχισμένος. Είχε κλειδιά.

Νικολέτα Αλεξανδρή

286

τοβιβλίο.net



287



288

τοβιβλίο.net



Της σκόνης

Από τα χέρια της κρέμεται
ασήκωτη η θλίψη
κι εκείνα βαραίνουν τόσο,
που γέρνουν και χαϊδεύουν
τη σκόνη που σε λίγο θα τη σκεπάσει.
Τα βλέφαρά της τρεμοπαίζουν
με άρνηση να λουστούν τα δάκρυα.
Μια παντοδύναμη λύπη καιροφυλακτεί
στην άκρη του στέρνου της. 

Ακίνητη μένει και προσμένει
ένα ελαφρύ αεράκι να έρθει
και να διώξει... λίγο έστω
απ’  το σύννεφο της σκόνης.
Παλεύει η αναπνοή
μέσα στο στήθος της
κι εξέρχεται με δόσεις.
Αγκομαχούν οι σκέψεις της
και ουρλιάζουν στο μυαλό της:
"Σύρε τα βήματά σου τώρα... Εμπρός!!
Πάλι μην σε προδώσεις".

Άννα Ρουμελιώτη

289

μια εικόνα... χίλιες λέξεις



290

τοβιβλίο.net



Ο Ορέστης ο τολµηρός

Η ιστορία που θα σας διηγηθώ τελειώνει με αυτή τη φω-
τογραφία. Όχι λάθος. Αρχίζει με αυτή τη φωτογραφία.

Να σας συστηθώ. Αυτός ο τρυφερός και αγαπησιάρης,
γοητευτικός και πανέξυπνος άντρας όπως φαίνεται καθαρά
στη φωτογραφία είμαι εγώ. Ναι εγώ. Και είμαι ο Ορέστης.
Ναι, ο Ορέστης Βουλινός. Άντρας αποφασιστικός, σταθερός,
δυνατός, θαρραλέος, που στο περπάτημά του πέφτουν οι
γυναίκες όλες κάτω. Ομορφάντρας λέμε.

Η κυρία στη φωτογραφία είναι η Δανάη. Ορέστης και
Δανάη. Λες και τα ονόματά μας φτιαχτήκαν για να ‘ναι μαζί.
Αχ... η Δανάη. Είναι η Δανάη μου. Χρόνια μαζί. Από παιδιά.
Το αγοροκόριτσο της γειτονιάς. Παίζαμε μαζί ποδόσφαιρο,
πετάγαμε ροχάλες από μία μάντρα ψηλά στα αυτοκίνητα αν-
ταλλάζαμε αυτοκόλλητα με αυτοκίνητα και κυλιόμασταν σε
λάσπες και ό,τι άλλο βρωμερό μπορείτε να φανταστείτε...

Όσο μεγαλώναμε ήταν φανερό ότι η Δανάη ήταν μεγάλη
καψούρα μαζί μου. Εγώ όμως κλασσικός γυναικάς. Τριγύρ-
ναγα πότε με τη μία πότε με την άλλη και σκόρπιζα τα απί-
στευτα παθιάρικα φιλιά μου. Εκείνη έλιωνε για μένα. Μου το
λέγανε και οι κολλητοί μου αλλά εγώ τους έλεγα «ρε παιδιά,
φιλαράκια είμαστε. Τίποτε άλλο» και χαχάνιζα μαζί τους πο-
νηρά...

291

μια εικόνα... χίλιες λέξεις



Εντάξει εντάξει. ΟΚ. Σταματάω. Ναι ψέματα. Σας λέω ψέ-
ματα. Τόση ώρα σας γεμίζω με ένα τσουβάλι ψέματα. Εκτός
από το ότι με λένε Ορέστη και εκείνη Δανάη. Στην πραγμα-
τικότητα είμαι άτολμος καθόλου αποφασιστικός, και η τε-
λευταία μου σχέση ήταν ένα φιλί που μου ‘δωσε η συμμαθή-
τριά μου, Μαρία. που αργότερα έμαθα ότι έπαιζε θάρρος ή
αλήθεια και το «θάρρος» την ανάγκασε να ακουμπήσει το
σπυριάρικο μάγουλό μου. Άκρως προβληματικός από μι-
κρός. Συνήθιζα να περνάω τον καιρό μου κλωτσώντας μια
μπάλα από εδώ κι από εκεί και χαζεύοντας από το μπαλκόνι
τον κόσμο.

Ε, εντάξει όχι μόνο τον κόσμο. Πάλι ψέματα. Το κορίτσι
απέναντι χάζευα. Εκείνο το κατάξανθο κορίτσι που έμενε
ακριβώς στο απέναντι μπαλκόνι από εμένα. Δεν έβγαινε
ποτέ έξω πέρα από το σχολείο της και έπαιζε εκεί στο μπαλ-
κόνι με μια τεράστια κούκλα με ροζ φουστάνι. Πότε τη χτέ-
νιζε, πότε την έπλενε πότε τη χάιδευε, πότε τη φιλούσε, πότε
την έντυνε και φτου κι από την αρχή. Αρχικά την κοίταζα
από περιέργεια. Αργότερα όμως, περίμενα πώς και πώς να
γυρίσει από το ιδιωτικό σχολείο που την πήγαιναν οι δικοί
της για να τη χαζέψω. Ήταν σαν άγγελος. Έτσι την έβλεπα.
Μου θύμιζε εκείνα τα χριστουγεννιάτικα στολίδια, τα γυαλι-
στερά που κρεμάγανε τα μαγαζιά. Και ένα ποτήρι παγωμένη
λεμονάδα που χρυσίζει από τον ήλιο το καλοκαίρι μου θύ-
μιζε. Ναι σαν μια δροσερή λεμονάδα μου φαινόταν μη γε-
λάτε...

Τα χρόνια πέρασαν. Εγώ έγινα ο Ορέστης ο ηλεκτρολό-
γος της γειτονιάς. Εκείνη έγινε η Δανάη η δασκάλα του σχο-
λείου. Δε γνωριστήκαμε ποτέ. Το μόνο που ήξερα ήταν ότι
την έλεγαν Δανάη. Τίποτε άλλο.

Την έβλεπα κάθε πρωί σαν έπινα τον πρωινό καφέ και
κάπνιζα το τσιγάρο μου στο μπαλκόνι, να παίρνει έναν βαρύ

292

τοβιβλίο.net



χαρτοφύλακα, να φοράει ένα εμπριμέ φουστάνι που μοσχο-
μύριζε μέχρι το μπαλκόνι μου και να κάνει το μελωδικό θό-
ρυβο με τις γόβες της μέχρι το στενό που έστριβε για το
σχολείο και την έχανα. Τη φανταζόμουν να διδάσκει, να γε-
λάει στα παιδιά, να τους χαϊδεύει τα μαλλάκια όπως χάιδευε
τα μαλλιά της κούκλας της. Τόσο τρυφερά και με αγάπη. Γέ-
λαγα και καρδιοχτύπαγα με την εικόνα της.

Μια μέρα που γύριζα από τη δουλειά, την είδα να επι-
στρέφει με έναν κουστουμαρισμένο τυπάκο που βάσταγε
το χαρτοφύλακά της. Όταν φτάσανε στο σπίτι της, της έδωσε
το χαρτοφύλακα, εκείνη του χάρισε ένα ζεστό χαμόγελο και
μπήκε σπίτι της. Η καρδιά μου κόντεψε να σπάσει στα δύο.
Και τότε ο Μάκης, ο κολλητός από τα παλιά και βοηθός μου
στη δουλειά με σκούντηξε απότομα και μου είπε:

«Φίλε, αν δεν πλησιάσεις ξέχνα την. Θα την δεις σε λίγο
καιρό να σουλατσάρει με δυο κουτσούβελα κρατώντας πα-
ραμάσχαλα τον τύπο» και μου χαχάνισε.

Δεν ξέρω τι με πείραξε περισσότερο. Ότι θα έχει έναν τέ-
τοιο τύπο δίπλα της, ότι θα ‘ναι ευτυχισμένη με δυο κουτσού-
βελα ή ότι ο Μάκης είχε καταλάβει ότι μου άρεσε η Δανάη.
Ό,τι και να ‘ταν πάντως, αποφάσισα επιτέλους να κάνω κάτι...

Δεν το λες και το πιο τολμηρό πράγμα που μπορεί να
κάνει κανείς... αλλά για μένα τον Ορέστη το φοβητσιάρη
ήταν ό,τι καλύτερο μπορούσα να κάνω. Της έγραψα ένα
γράμμα που της έλεγα πόσο όμορφη τη βρίσκω, πόσο γλυ-
κιά δασκάλα θα ‘ναι, πόσο λάμπει όταν πηγαίνει στο σχολείο
της, πόσο τυχερά είναι εκείνα τα παιδιά και πόσο άτυχος
είμαι εγώ που δεν είμαι καν στη ζωή της... Υπέγραψα ανώ-
νυμος και το άφησα στο γραμματοκιβώτιό της λίγες ώρες
πριν γυρίσει από τη δουλειά

Καρτέρι κανονικό έκανα εκείνη τη μέρα μέχρι να γυρίσει.
Κρυμμένος όπως μπορούσα στο δωμάτιό μου με το πρό-
σωπο κολλημένο στο τζάμι, που συνεχώς θόλωνα με την α-

293

μια εικόνα... χίλιες λέξεις



νάσα μου και σκούπιζα βιαστικά με το χέρι μου, περίμενα να
σχολάσει. Και έτσι έγινε. Ευτυχώς αυτή τη φορά ήρθε μόνη
της. Σταμάτησε στο γραμματοκιβώτιο, κίνηση που ήξερα ότι
έκανε κάθε φορά που γύριζε, πήρε το γράμμα στα χέρια της
και ανέβηκε πάνω. Πέρασε αρκετή ώρα, μέχρι να τη δω να
βγαίνει στο μπαλκόνι της με το γράμμα ανοιγμένο και το
βλέμμα της ανήσυχο. Κοιτούσε γύρω της και κρύφτηκα
ακόμα περισσότερο. Έψαχνε εκείνον τον ανώνυμο. Το σώμα
μου όλο έτρεμε. Ήθελα να βγω στο μπαλκόνι και να της πω
«Εγώ είμαι εγώ, Δανάη μου!» αλλά δε μπορούσα με τίποτα.

Πέρασε καιρός που το ένα έφερε το άλλο και κατέληξα
να της γράφω σχεδόν κάθε μέρα. Κάθε φορά της σχολίαζα
κάτι που έβλεπα στη γειτονιά μας. Και κάθε φορά εκείνη γύ-
ριζε να διαβάσει ό,τι της έγραφα. Πότε της έλεγα για τον
τσιγκούνη τον τσαγκάρη της γειτονιάς μας, πότε για το μα-
γειρείο απέναντι και τις απαίσιες μυρωδιές του δήθεν φρε-
σκοψημένου φαγητού που κράταγε βδομάδες ίδιο, πότε για
μια καινούρια αφίσα στην κολόνα. Εκείνη έβγαινε στο μπαλ-
κόνι και το διάβαζε κοιτάζοντας ό,τι της έλεγα. Πότε γέλαγε,
πότε θύμωνε, πότε μελαγχολούσε μαζί μου. Κι εγώ απέναντι
κρυμμένος πίσω από την κουρτίνα μου έχοντας κάνει μια
τόση δα τρυπούλα για να τη χαζεύω έτρεμα κάθε φορά ολό-
κληρος με αυτή την επαφή μας.

Όταν την είδα να γυρίζει πιασμένη χέρι χέρι με εκείνον
τον τύπο με το χαρτοφύλακα κόντεψα να πάθω το έμ-
φραγμα. Εκείνη περπατούσε καμαρωτή. Ποτέ δεν την είχα
δει να περπατάει με τέτοια αυτοπεποίθηση. Γέλαγε πιο δυ-
νατά από όσο γέλαγε, μίλαγε πιο δυνατά... άκουγα πεντακά-
θαρα να του λέει «Βρε Γιάννη, τι πλάκα που έχεις! Και ναι,
βέβαιαααα, να πάμε σινεμά το Σάββατο αμέεεε».

Έγινα πυρ και μανία. Μετά από τόσα γραπτά, τόσες στιγ-
μές στο μπαλκόνι εκείνη... με απατούσε. Ναι, με απατούσε!
Έτσι το έβλεπα. Τριγύριζα καπνισμένος στο δωμάτιό μου

294

τοβιβλίο.net



σκεπτόμενος τι θα της γράψω αυτή τη φορά. Τελειώσαμε.
Έτσι ήθελα να της πω. Τριγύρνα με εκείνον το λιμοκοντόρο
τον Γιάννη σου και χαχανίζετε όσο θέλετε. Μα από την άλλη
έτρεμα σε αυτήν την εικόνα.

Με την καρδιά να τρέμει άφησα το τελευταίο μου γράμ-
μα στο γραμματοκιβώτιο. Έπειτα, γύρισα στο σπίτι μου και
βγήκα στο μπαλκόνι. Όχι δεν κρύφτηκα από την κουρτίνα.
Ίσα ίσα έπιασα τα κάγκελα από το μπαλκόνι και περίμενα να
τη δω να εμφανίζεται. Ήρθε μόνη της και πάλι... ευτυχώς. Δε
θα άντεχα να έβλεπα τον ξιπασμένο φίλο της μαζί της. 

Πήρε το γράμμα και χάθηκε μέσα. Έτρεμα τόσο πολύ
από την αγωνία μου που κόντευα να πέσω από το μπαλκόνι.
Πέρασε μία ολόκληρη ώρα και εκείνη άφαντη. Το σώμα μου
όλο ασθενούσε από την απογοήτευση. Ένιωθα να υγραί-
νουν τα μάτια μου... και το κεφάλι μου σταδιακά σταμάτησε
να είναι σε ευθεία με το μπαλκόνι της αλλά λύγιζε νικημένο
προς το πεζοδρόμιο. Έχασα... έλεγα... έχασα...

Και τότε την άκουσα:
«Θα περιμένω πολλή ώρα να με κοιτάξεις;;;» φώναξε δυ-

νατά.
Γύρισα το βλέμμα μου και την είδα να κρατάει κι εκείνη

τα κάγκελα του δικού της μπαλκονιού και να μου γελάει.
«Άντε θα έρθεις να πάμε καμιά βόλτα σαν άνθρωποι;»

συνέχισε με την ίδια δυνατή φωνή κάνοντάς μας και τους
δύο θέαμα κανονικό!

Μπήκα με φόρα στο σπίτι, άρπαξα το μπουφάν μου
έκλεισα δυνατά την πόρτα μου και για λίγο ήμουν εκείνος ο
Ορέστης ο αποφασιστικός ο τολμηρός... εκείνη είχε ήδη κα-
τέβει στο δρόμο, την είδα και δεν την χόρταινα, θα γινόταν
δικιά μου... ναι...

Έτρεξα και χώθηκα στην αγκαλιά της. Αν δεν ήταν κι ο
Μάκης ο πονηρός που παραμόνευε όταν του είχα πει τι της
έστειλα, δε θα είχαμε κι ετούτη τη φωτογραφία καν. Δεν

295

μια εικόνα... χίλιες λέξεις



ξέρω ποτέ αν βγήκα από ‘κει μέσα. Μπα... ακόμα εκεί μέσα
είμαι... Στην αγκαλιά της. Η Δανάη μου σας λέω. Η Δανάη
μου. Και εγώ ο τολμηρός ο Ορέστης... ο άτολμος! Χα!

Μάχη Τζουγανάκη

296

τοβιβλίο.net



297



298

τοβιβλίο.net



ΛΕΝΑ Τ Οδός Καλλιδροµίου

Σηκώθηκε με μάτια βαριά από τον ύπνο. Έριξε λίγο νερό
στο πρόσωπό της, κοιτάχτηκε στον καθρέφτη του μπάνιου,
αρνήθηκε το παρατεταμένο αντίκρισμα με τον εαυτό της και
του γύρισε την πλάτη.

Ντύθηκε βιαστικά, δεν κοίταξε καν τι έβαλε πάνω της.
Έτσι κι αλλιώς μαύρο ήταν το χρώμα της, ασορτί με την
ψυχή της. Και το λάτρευε αυτό το μαύρο. Δεν το αποχωρι-
ζόταν μέσα κι έξω της. Έβαλε λίγο φαγητό και νερό στην
γάτα της που νιαούριζε επίμονα. Άρπαξε τα κλειδιά της, μια
μικρή σατέν τσάντα, εντελώς αταίριαστη με το ντύσιμό της
κι έκλεισε πίσω της την πόρτα με δύναμη.

Βγήκε η γειτόνισσά της και της έκανε την παρατήρηση
για μια ακόμα φορά. «Η επόμενη θα είναι η τελευταία» της
είπε. Ούτε καν την άκουγε. Μόνο ένα νεύμα έκανε με το κε-
φάλι της που παρέπεμπε σε γράψιμο. Κοινώς, κάνε ό,τι θες,
κυρία μου, αδιαφορώ πλήρως για τη διατάραξη της κοινής
σας ησυχίας.

Διάδρομος παλιάς πολυκατοικίας, αρρωστημένη ώχρα
στους τοίχους και φωτισμός υποτυπώδης που έσβηνε αυτό-
ματα πριν προλάβει να μπει κανείς στο ασανσέρ. Φτάνοντας
στην είσοδο της πολυκατοικίας, αισθανόταν πάντα αυτό το

299

μια εικόνα... χίλιες λέξεις



περίεργο πράγμα. Την έβλεπε σαν έξοδο κινδύνου. Κι όταν
έβγαινε αλλά κι όταν έμπαινε. Πνιγόταν στο δυάρι κι έτρεχε
να βγει έξω. Μα κι έξω πνιγόταν κι έτρεχε να μπει μέσα. Δεν
είχε την έννοια της εισόδου, παρά μόνο της εξόδου. Τώρα
ήταν έξοδος προς τον κόσμο.

Άνοιξε με μιας την πόρτα, σταμάτησε μπροστά στα κου-
δούνια, διάβασε το όνομά της «Λένα Τ. 3ος όροφος» και
έφυγε προς τα πάνω.

Καλλιδρομίου. Ο δρόμος της Λένας.
Η διαδρομή της προκαθορισμένη. Πάντα μετά τα μεσά-

νυχτα. Μόνο ο βηματισμός διέφερε. Άλλες φορές αργός, βα-
ριεστημένος, κι άλλες φορές, φουριόζικος, λαχανιασμένος.
Όπως αυτή την στιγμή. Γρήγορος, πολύ γρήγορος. Το δια-
μέρισμα, ο εαυτός της, η γάτα της, τα άπλυτα ρούχα, η στοί-
βα των πιάτων στο νεροχύτη, την έπνιξαν. Και οι σκέψεις.
Χαοτικές. Δεν ήξερε τι την βασανίζει περισσότερο. Η τάξη
που δεν μπορούσε να βάλει στο σπίτι ή η τάξη στην ζωή της;
Περπατούσε και παραμιλούσε. Σιχτίριζε το κωλοδιαμέρισμα.
Την ζέστη που άρχιζε να την ταλαιπωρεί. Μέσα Ιούνη.

«Θα περάσω άλλο ένα μαρτυρικό καλοκαίρι εδώ, στην
Καλλιδρομίου. Ίσως να είναι και το τελευταίο. Να φύγω θέ-
λω. Να μην με νοιάζει τίποτα και κανένας. Σας σιχάθηκα
όλους» σκέφτηκε.

Μα μόλις έφτασε στο μπαράκι, κάθισε σε μια σιδερένια
καρέκλα, έβγαλε τον καπνό της, έστριψε με ταχυδακτυλουρ-
γικές κινήσεις ένα τσιγάρο και με την πρώτη ρουφηξιά, γύ-
ρισε το κεφάλι της προς τα πάνω και κοιτούσε την καταπρά-
σινη μουριά σαν να ‘ταν η πρώτη φορά που την έβλεπε.

Ήρθε το ποτό της, διπλό ουίσκι με πάγο. Ο Μάικ την
ήξερε πολλά χρόνια. Της έφερνε το ίδιο, όπως εκείνη το
ήθελε. Ψιλοκουβέντιασε μαζί του, δεν είχε όρεξη πολύ αυτό
το βράδυ. Της είπε να πάνε σε μια συναυλία μεθαύριο Κυ-
ριακή. 

300

τοβιβλίο.net



«Θα δούμε» του είπε. «Ανάλογα τα κέφια μου. Κι άντε
τώρα στις παραγγελίες σου, δεν έχω άλλη κουβέντα να
κάνω».

Κοφτά, απότομα.
Χάζευε τ’ αυτοκίνητα να κατεβαίνουν το δρόμο. Σηκω-

νόταν κάθε δέκα λεπτά και κοιτούσε προς τα πάνω τον Λυ-
καβηττό. Έστεκε εκεί. Ησύχαζε. Άναψε κι άλλο τσιγάρο πριν
καν τελειώσει το προηγούμενο. Χαιρετούσε δίχως να τους
ξέρει κάποιους νεαρούς που περνούσαν μπρος από το μα-
γαζί. Τους χαμογελούσε κι εκείνοι προσπαθούσαν να θυμη-
θούν αν την ξέρουν από κάπου ή όχι. Κάποιοι άλλοι πάλι,
την γνώριζαν.

-Γεια σου, Λένα. Πως πάει, ρε θηρίο;
-Αρχίδια, ρε. Τι να πάει;
Γελούσαν αμφότεροι μέσα από την μικρή αυτή απάν-

τηση. Πάντα αυτή ήταν η πρώτη της κουβέντα στο πώς πάει.
Μετά μπορούσε να σου συζητήσει τα πάντα. Απόψε όμως
ήθελε να πηδηχτεί. Γι’ αυτό και τα χαμόγελα σε αγνώστους.

«Κάποιος, ρε πούστη, θα καθίσει» σκεφτόταν.
Τελικά, κάθισε ο Γιάννης. Φοιτητής της αρχιτεκτονικής.

Έμενε στην Μπενάκη. Κατέβηκε να πιει ένα ποτό. Μόνος. Η
Λένα τον έβαλε στο μάτι μόλις έφτασε. Είχε τον τρόπο να τον
κάνει να καθίσει σε δύο το πολύ λεπτά μαζί της. Μετά τα τυ-
πικά κι αφού μεσολάβησαν τέσσερα ποτά ακόμα, χύμα η
Λένα, του είπε αν γουστάρει να πηδηχτούν. Εκείνος έκανε
πως ξαφνιάστηκε, πως ντράπηκε. Μα στο μυαλό του αυτό
γύριζε από την ώρα που κάθισε μαζί της.

«Σήκω» του λέει, «πάμε σπίτι μου».
Της είπε να πάνε στο δικό του. 
«Ποιο δικό σου, ρε; Εδώ! Εκατό μέτρα πιο κάτω. Δε φεύ-

γω εγώ από το δρόμο μου, ρε».
Πέταξε ένα εικοσάρικο στο τραπέζι και φώναξε του

Μάικ, «θα τα βρούμε αύριο, ρε μαλάκα. ΟΚ; Γεια»!

301

μια εικόνα... χίλιες λέξεις



Ανέβηκαν βιαστικά στο διαμέρισμα. Πριν πάνε στο κρε-
βάτι, έβγαλε την γάτα στο μπαλκόνι. Της έβαλε νερό και
τροφή ξανά. Μπήκε μέσα, κοίταξε από το ματάκι της πόρτας
στο διάδρομο. Είπε του Γιάννη να πάει να πλυθεί. Δεν της
έφερε αντίρρηση. «Έχω καθαρή πετσέτα κρεμασμένη πίσω
από την πόρτα. Πάρ’ την». Όσο έκανε μπάνιο αυτός, βγήκε
στο μπαλκόνι, έκανε τσιγάρο και κοιτούσε τον Λυκαβηττό.
Μόλις βγήκε, την φώναξε. Πήγαν στο υπνοδωμάτιο και έπε-
σαν στο κρεβάτι. Τέλειωσε πέντε ή έξι φορές. Τρελαμένος
αυτός, ήθελε κι άλλο. 

«Άντε αγόρι μου, τώρα, είμαι κουρασμένη, θα σε δω μια
άλλη μέρα». Προσπάθησε να της πει να μείνει, αλλά αγρίεψε.
Ντύθηκε γρήγορα, πήγε να την φιλήσει, αλλά αυτή απομα-
κρύνθηκε.

«Καλή σου νύχτα, Λένα».
Το πρωί ξύπνησε από την βαβούρα. Σάββατο. Λαϊκή. Ση-

κώθηκε, βγήκε στο μπαλκόνι φορώντας μόνο ένα λευκό
αθλητικό φανελάκι κι από κάτω το εσώρουχό της. Κοίταξε
τον κόσμο από ψηλά. Οι λαϊκατζήδες φώναζαν σαν τρελοί.
Γελούσε. Μπήκε μέσα για μια στιγμή, πήρε ένα μπουκάλι
κόκα κόλα, τσιγάρο και βγήκε ξανά στο μπαλκόνι. Έπινε και
κάπνιζε με τον ίδιο ρυθμό που πηγαινοερχόταν ο κόσμος.
Καροτσάκια που τα έσερναν γηραιές κυρίες της γειτονιάς.
Παππούδες, φοιτηταριά, νεαρές μαμάδες με τα μωρά τους
αγκαλιά, βαψομαλιάδες που κολλούσαν σε γκομενίτσες
πίσω από τους πάγκους. Ένας αχταρμάς ανθρώπων και προ-
ϊόντων. Τώρα το βλέμμα της κολλημένο στις σκάλες που
ανεβαίνουν το λόφο του Στρέφη. Κάθε πρωί μετρούσε τα
σκαλιά με τα μάτια της. Ποτέ δεν τα έβγαλε πόσα είναι.
Πάντα σε κάποιο σημείο μπερδευόταν. Ο ήλιος δυνατός. Το
φως εκτυφλωτικό. Έβαλε τα γυαλιά ηλίου, άραξε σε μια πλα-
στική καρέκλα και χάζευε τον κόσμο. Σε λίγο είχε βρεθεί κι
αυτή μέσα στο πλήθος. Διαδικασία καθόλου εύκολη. Οι κρί-

302

τοβιβλίο.net



σεις πανικού την περίμεναν πάντα και παντού. Είχε λιποθυ-
μήσει τουλάχιστον δέκα φορές τα τελευταία χρόνια ανά-
μεσα στον κόσμο, πάνω σε πάγκο με πατάτες, γέρνοντας
στον ώμο του λαϊκατζή από τα Μεσόγεια. Ρεζίλι των σκυ-
λιών. Μετρημένες ανάσες στο ανέβασμα για να μην αγχωθεί.
Αυτή η ανηφόρα τα πρωινά την σκότωνε. Αισθανόταν μια
τσιμεντένια πλάκα να πέφτει στο στήθος της και να μην μπο-
ρεί ν ‘αναπνεύσει. Μάζεψε όλη της τη δύναμη, έφτασε μέχρι
την μέση της λαϊκής, αγόρασε τ’ απαραίτητα κι έτρεξε προς
την είσοδο της πολυκατοικίας. Η έξοδος κινδύνου από τον
κόσμο.

Ανέβηκε στο δυάρι, άφησε τις σακούλες στην κουζίνα,
έφτιαξε έναν δυνατό καφέ και πήρε τηλέφωνο τον Κώστα
τον ψιλικατζή να της στείλει καπνό και χαρτάκια. Είχε το γιο
του για ντελιβερά. Δεν έκανε παραπάνω από πέντε λεπτά να
της τα φέρει. Του έδωσε κι ένα ευρώ για φιλοδώρημα. Δεν
υπήρχε περίπτωση να ξανάβγαινε έξω μέχρι να νυχτώσει. Η
ώρα είχε πάει δώδεκα. Το φως της μέρας έγινε θηλιά στο
λαιμό της. Κατέβασε με μιας τα ξύλινα ρολά, τέλειωσε τον
καφέ της, έκανε δυο τσιγάρα απανωτά κι έπεσε στον κα-
ναπέ. Βασανίστηκε όπως κάθε μέρα με δεκάδες εικόνες να
περνούν από μπροστά της μέχρι να την πάρει ο ύπνος.

Κάποια στιγμή ξύπνησε γύρω στις οκτώ το βράδυ. Αναγ-
καστικά πήγε στην κουζίνα, έφτιαξε δυο αυγά μάτια, έκοψε
λίγη ντομάτα κι έφαγε. Δεν θυμόταν αν είχε πάρει τα χάπια
της.

«Στο διάολο, κι αν τα πήρα το πρωί, τι θα πάθω να τα
πάρω και τώρα»;

Κατέβασε τρία τέσσερα. Έπεσε ξανά στον καναπέ με την
τηλεόραση ανοιχτή απλά να παίζει. Σηκώθηκε απότομα,
τράβηξε το ρολό, βγήκε στο μπαλκόνι, κοίταξε τις σκάλες
του Στρέφη, το παλιό αρχοντικό παραδίπλα και τον Λυκα-
βηττό ψηλά. Ξαναγύρισε μέσα κι άφησε τον εαυτό της να

303

μια εικόνα... χίλιες λέξεις



λιώνει στον καναπέ. Γύριζε χρόνια πίσω, γευόταν στιγμές
όμορφες σαν σκηνές από ταινία, ξεθωριασμένη, παλιά, μα
ζωντανή. Ερχόταν στο τώρα, ένιωθε να σφίγγεται το στομάχι
της. Μια αίσθηση απελπισίας και τρόμου την κυρίευαν. Δεν
μπορούσε καν να περιγράψει πως το ένιωθε όλο αυτό σε άλ-
λους. Μόνο η ίδια ήξερε.

Το μοναχικό της ταξίδι ανάμεσα σε ευτυχία και πόνο το
διέκοψε ένα ποδοβολητό και μια τεράστια φλόγα. Σηκώ-
θηκε υπνωτισμένη από τα χάπια, κοίταξε απέναντι και είδε
φλόγες να φτάνουν τα τέσσερα-πέντε μέτρα. Κάποιοι έβα-
λαν φωτιά στην τράπεζα. Δεν ταράχτηκε. Μετά από λίγο, κό-
σμος μαζεύτηκε, σειρήνες, πυροσβεστικές. Ένας γνωστός
τηλεαστέρας, έμενε στο από κάτω τετράγωνο, έκανε πλάκα
με την ένοικο του 1ου ορόφου. Ούτε χάρηκε, ούτε λυπή-
θηκε. Ήξερε μονάχα πως σε λίγη ώρα η Καλλιδρομίου θα
έχει καθαρίσει, ο κόσμος θα πάει στα σπίτια του, οι παρέες
θα εμφανιστούν στα μαγαζιά κι αυτή θα είναι έξω. Το αβά-
σταχτο φως της μέρας, έχει δώσει τη θέση του στη νύχτα. Η
τσιμεντένια πλάκα τώρα γκρεμιζόταν.

Απόψε δεν πήγε στου Μάικ. Έκανε μια γύρα σε όλα τα
μπαράκια της Καλλιδρομίου. Βρήκε και γνωστούς πολλούς
και τα είπανε. Σε κάποια στιγμή κι ενώ κατέβαινε προς το
Καλλιδρόμιο, σταμάτησε έξω από το ταβερνάκι, εκεί που
έτρωγε με τον Μάνο. Κατέβαιναν τα σκαλοπάτια αγκαλιά,
κάθονταν κάτω από τις λάμπες που κρέμονταν όπως τις
έβλεπε στις παλιές ελληνικές ταινίες, ερχόταν η κανάτα το
κρασί και οι μεζέδες και ξεχνούσε τα πάντα. Έστω για λίγες
ώρες. Έχουν περάσει δύο χρόνια που δεν ξαναμπήκε μέσα
στον κήπο. Μόνο απ’ έξω τον βλέπει όπως τώρα, κάθε φορά
που θα αποφασίσει να τον κοιτάξει. Δεν το κάνει πάντα. Ενώ
περνά από δίπλα, κάνει πως δεν υπάρχει. Ο Μάνος την
άφησε, μετά από τέσσερα χρόνια σχέσης. Η Λένα δεν ήταν
κολλημένη με την σχέση. Ήταν κολλημένη με τον Μάνο. Το

304

τοβιβλίο.net



σώμα του, το μυαλό του, το σεξ. Όλα μαζί και το καθένα ξε-
χωριστά. Ούτε για γάμους συζητούσε, ούτε για παιδιά, για
τίποτα. Μόνο να ζει αυτό που ποθούσε πιο πολύ. Τον τελευ-
ταίο χρόνο η Λένα είχε πηδηχτεί με πάνω από τριάντα άν-
τρες. Κάθε πήδημα κι ένας εμετός. Γι’ αυτό και σε κανέναν
δεν επέτρεπε να μείνει στο σπίτι της μετά το σεξ. Έπρεπε να
καθαρίσει. Μόνη.

Απόψε, κι αφού κατηφόριζε προς το σπίτι, είχε ολοκά-
θαρη σκέψη. Για τον Μάνο, τους γκόμενους, τις φοβίες της,
τις εμμονές της, τους γιατρούς, την κλινική. 

«Βαρέθηκα να εκδικούμαι τους άντρες για σένα, μα-
λάκα». Την άκουσε κάποιος που το έλεγε μουρμουρίζοντας.
«Ναι, ρε φίλε, βαρέθηκα, σιχάθηκα! Τι κοιτάς»; Δεν την κοί-
ταξε περισσότερο. Γύρισε αλλού το βλέμμα του ο άγνωστος
άνδρας και προχώρησε.

Ξεκαθάριζε τα πάντα μέσα της. Η ανάσα της γινόταν όλο
και πιο γρήγορη. Φώναζε όλο της το είναι. Χτυπιόταν με όλα
όσα την βασάνιζαν για χρόνια.

«Θα σας ξαποστείλω μια και καλή απόψε».
Ανέβηκε στο σπίτι, πήγε στην κουζίνα, κάτι πήρε και κα-

τέβηκε κάτω. Άφησε την πόρτα του διαμερίσματος μισάνοι-
χτη. Η γάτα την ακολούθησε αλλά της έκλεισε την έξοδο
κινδύνου. Στάθηκε ασάλευτη κοιτώντας την Καλλιδρομίου.
Έβγαλε μια κραυγή και τράβηξε ένα μαχαίρι. 

«Φύγε, Λένα, φύγε»!
Σωριάστηκε στο πεζοδρόμιο.
Άνοιξε τα μάτια της και κοίταξε γύρω. Με έναν ορό στο

χέρι, σε ένα κρεβάτι νοσοκομείου. Από πάνω της στεκόταν
μια νοσοκόμα. Της είπε να μην ανησυχεί κι ότι όλα θα πάνε
καλά. Το χέρι της ήταν δεμένο με επίδεσμο.

«Χρειάστηκαν πολλά ράμματα, αλλά την γλύτωσες, κο-
πέλα μου. Σε κακά χάλια σε έφεραν χθες τα ξημερώματα»
της είπε ένας ηλικιωμένος από το διπλανό κρεβάτι.

305

μια εικόνα... χίλιες λέξεις



Τον κοίταξε χωρίς να μιλήσει. Η τηλεόραση στο δωμάτιο
έπαιζε την «Στέλλα». Η Λένα την είχε δει πάμπολλες φορές.
Δεν της άρεσε ποτέ. Κι όμως την έβλεπε όποτε τύχαινε. Είναι
η σκηνή που ο Φούντας κρατά το μαχαίρι. 

«Να! Εκεί έμενα κάποτε» λέει ο ηλικιωμένος από δίπλα
«Καλλιδρομίου, Ιουστινιανού και Οικονόμου. Κοίτα ρε
σκηνή. Κοίτα τα σπίτια πώς ήταν. Εκεί την σκότωσε την
Στέλλα ο Φούντας».

Η Λένα έμεινε καρφωμένη στην σκηνή. Λίγες ώρες πριν,
εκεί ακριβώς είχε βγάλει ένα μαχαίρι κι έκοψε τις φλέβες της.
Πριν το κάνει, κραύγασε, ούρλιαξε, προειδοποίησε τον
εαυτό της για το επερχόμενο κακό. Μα δεν κουνήθηκε βήμα.
Το μαχαίρι διαπέρασε δέρμα και φλέβες.

«Ξεκαθάρισαν τα πράγματα τώρα, Λένα». Αυτό είπε πριν
λιποθυμήσει.

Άνοιξαν παράθυρα, βγήκαν άνθρωποι, έτρεξαν και την
βρήκαν χάμω. Πήραν το 166 και την μετέφεραν στο νοσο-
κομείο. Την πρόλαβαν. H Λένα γύρισε πλευρό, έκλεισε τα
μάτια κι άφησε τα δάκρυα να τρέξουν ασταμάτητα από τα
μάτια της. Έκλαιγε για πρώτη φορά μετά από ένα χρόνο. Δεν
σκεφτόταν τίποτα άλλο παρά την γάτα της, το θλιβερό δυάρι
της και το δρόμο της. Στην Καλλιδρομίου αγαπήθηκε, μισή-
θηκε, τσακώθηκε, βρίστηκε, γέλασε, έκλαψε, μέθυσε, ερω-
τεύτηκε, φίλησε, πόνεσε, μάτωσε. Ένας δρόμος κινδύνου
χωρίς έξοδο. Ο δικός της δρόμος.

Χάρης Μικελόπουλος

306

τοβιβλίο.net



307



308

τοβιβλίο.net



Χορεύοντας στο φεγγάρι

Πάνω στις μύτες των ποδιών, χόρεψε το φεγγάρι
αέρινη, βελούδινη, ορθάνοιχτη βεντάλια
μαντήλι ξετυλίχθηκε, σαν πέπλο από μετάξι
κρεμάστηκαν στα χέρια της, κλωστές μαργαριτάρια.
Σκιές στα ακροδάχτυλα, κινήσεις με τον ήχο
στην αίγλη πάνω του χορού, το πνεύμα της σπαράζει
στο λίκνισμα του σώματος, μελώνει και τη νύχτα
με πινελιές στο ουρανό, τον άνεμο φωνάζει.
Ψίθυροι ανέμου σήκωσαν, τα φύλλα της πεσμένα
και στο ταξίδι χόρεψε ωσάν αερικό
σαν μια μικρή θεότητα, τα σύννεφα δεμένα
πνεύμα αφήνει ελεύθερο, ψηλά στον ουρανό.
Περπάτησε στων αστεριών του δάσους, η ψυχής της
με τη σιωπή κελάηδησε, αγκάλιασε τη σκηνή
χορεύει με τον έρωτα και το κορμί της τρέμει
στου δειλινού το άγγιγμα και το καυτό φιλί.
Κλείνει τα μάτια να αισθανθεί, το ονειρικό σκοτάδι
όταν το σώμα της μιλά, η γλώσσα της ψυχής
παιχνίδι με τον έρωτα και διαδρομή φεγγάρι
με την καρδιά της σύμμαχο, ομόρφυνε η ζωή.
Αυλαία ρίχνει ο λυγμός και το κορμί πονάει
πριν το φινάλε λύνονται, τα μάγια της νυχτιάς
παρέλυσαν τα χέρια της, γλυκά και προσκυνάει
για τη σελήνη που έκαψε τα ρούχα της φωτιάς.

Πέρσα Μαρμαρινού

309

μια εικόνα... χίλιες λέξεις



310

τοβιβλίο.net



θραύσµατα (Ι)

...με συρματόπλεγμα δεμένο γένος
ανδράποδο κανιβάλων,
ευνουχισμένη γενιά,
όνειρα,
στάχτες βουτηγμένες
σ’ αυταπάτη δανεική...

...μέσα από λέξεις και στιχάκια,
δραπετεύω
δίχως συρματοπλέγματα
σε λιβάδια τρέχω
με πόδια γυμνά...

...οι άνθρωποι αδειάσαν τους κάδους
και σκουπίδια γεμίσαν οι τηλεοράσεις,
ξεχείλισαν σύρματα ματωμένα, τα όνειρα δέσαν...

Δήμος Χλωπτσιούδης

311

μια εικόνα... χίλιες λέξεις



312

τοβιβλίο.net



Σαν το µετανάστη

Μέσα στην παγωμένη γκαρσονιέρα, τυλιγμένος με μια
παλιά κουβέρτα, προσπαθώντας να τιθασεύσει το τρέμουλό
του, ένας καστανός 40άρης με γαλάζια μάτια, κάνει τις πιο
αστείες γκριμάτσες. Γελάει και υποφέρει ταυτόχρονα. Απί-
στευτος ηθοποιός. Υποφέρει το σώμα για εκείνον, η καρδιά
που ραγίζει, μα εκείνο το πρόσωπο, λες και τραβήχτηκε από
χίλια μπότοξ που κάνουν εκείνες οι κομψές και ματαιόδοξες
κυρίες μένει τρομαχτικά χαρούμενο. Η γυναίκα του το ξέρει
εκείνο το πρόσωπο. Ξέρει την κάθε του έκφραση, τις ταλαν-
τώσεις που κάνουν οι νέες ρυτίδες. Μπορεί να καταλάβει τα
πάντα από μια νέα άσπρη τούφα. Τον κοιτάζει κι εκείνη και
παγώνει το βλέμμα της μα καταφέρνει και γελάει μαζί του.
Ανάμεσά τους ένα μικρό κοριτσάκι σαν πριγκίπισσα. Κι ας
φορά χιλιοχρησιμοποιημένα ρούχα, είναι από εκείνες τις
ηρωίδες των παραμυθιών που φοράνε ένα γοβάκι και τα
έχουν όλα. Έτσι θέλει να τη βλέπει εκείνος. Έτσι θέλει να βλέ-
πει το μέλλον της. Να το στηρίζει σε εκείνο το τυχερό γοβά-
κι... σε μια κολοκύθα άμαξα... σε μια νεράιδα νονά... για να
ζεσταίνει λιγάκι ετούτο το άχαρο δωμάτιο.

Αν δεν είχε και τούτο το μικρό το laptop που του ‘δωσε
ένας αγαπησιάρης γείτονας δε θα έβλεπε πόσο μάκρυναν
τα μαλλάκια της μικρής του και πόσο αδυνάτισε η Άννα του.

313

μια εικόνα... χίλιες λέξεις



«Τι είναι το Skype;» τον ρωτούσε παραξενεμένος πριν λίγο
καιρό «Βρε Ιγκόρ, πόσα δεν ξέρεις. Με αυτό θα μπορείς να
βλέπεις τη γυναίκα σου και τα παιδιά σου ό,τι ώρα θέλετε!»
Τον κοίταζε μαγεμένος. Τόσα χιλιόμετρα μακριά, χρόνια
τώρα... δεν είχε ποτέ σκεφτεί ότι θα μπορούσε να έχει μια
τέτοια επικοινωνία με το μωρό του και τη γυναίκα του. Ο Πέ-
τρος, ο γείτονας, τα κανόνισε όλα. Του έδωσε δανεικό ένα
παλιό λάπτοπ και τον συνέδεσε με το δικό του ασύρματο δί-
κτυο. Τόσο απλά. Με ένα μπιμπ... και ξαφνικά ένα ψηφιακό
τηλέφωνο τον έβαζε για λίγο στο σπίτι του, στην αγκαλιά
που λαχταρά των δύο γυναικών του.

«Έλα μπαμπά κάνε μου και τη μαϊμού» του φώναζε η
μικρή του κι εκείνος ξέχναγε το κρύο, πέταγε την κουβέρτα
από πάνω του, έβαζε τα χέρια στο κεφάλι και φώναζε σαν
μικρός πίθηκος. Χαχάνιζε η μικρή του, στον παράδεισο ο
Ιγκόρ. «Πότε θα έρθεις, μπαμπά;» μαγκωνόταν στην καρδιά
ετούτο το ερώτημα «Σύντομα, μικρή μου, σύντομα» την κα-
θησύχαζε εκείνος και προσπαθούσε να κοροϊδέψει τον
εαυτό του.

Έτσι περνάγαν ετούτες οι παγωμένες μέρες, εκείνες που
δεν ανάβει ποτέ η αυτόματη θέρμανση κι ας κάνει ψοφό-
κρυο σε τούτο το διαμέρισμα. Ένα μικρό τραπέζι για να
τρώει ό,τι βρει, δύο αλλαξιές φόρμες για να βάφει όπου κα-
ταφέρει να βρει δουλειά και δύο-τρεις φωτογραφίες της οι-
κογένειάς του είναι το μικρό του καβούκι. Μοιάζει με εκείνα
τα φτωχικά παντελόνια που αν τα γυρίσεις ανάποδα θα πέ-
σουν τίποτα εισιτήρια και κάτι λίγα λεπτά... άντε και κανά πε-
ριτύλι- γμα από καμιά καραμέλα για να γλυκάνει το πόνο...

Πάει καιρός τώρα που κανένα τηλέφωνο δε χτυπά όσο
κι αν ψάχνει. Νέκρα στη «γη της επαγγελίας» έτσι όπως είχε
δει την Ελλάδα μια παγωμένη ουκρανική βραδιά στην απελ-
πισία της ανεργίας του. Πτυχίο φυσικού και η γυναίκα του
ακτινολόγος και οι δυο βρέθηκαν κάποτε στην Ελλάδα ο

314

τοβιβλίο.net



ένας να βάφει και η άλλη να καθαρίζει σπίτια. Κι ύστερα
ήρθε ετούτος ο άγγελος και ο ένας από τους δυο έπρεπε να
το μεγαλώσει. Έτσι εκείνη γύρισε στην πατρίδα και αυτός
έμεινε εδώ να τους ζει μέχρι να μπορεί να γυρίσει...

Να τους ζει... αστείο. Δε ζει ούτε αυτός. Εδώ και καιρό.
Κοροϊδεύει τον εαυτό του. Ποιο σπίτι να βαφτεί εδώ πια; Εδώ
κινδυνεύουν τα σπίτια, για ποια μπογιά να μιλάει κανείς; Εδώ
περνάνε μόνο κάτι μπλε πράσινες και κόκκινες μπογιές που
όπως και να τις ανακατέψεις το ίδιο χρώμα βγάζουν. Απελ-
πίστηκε. Δεν τραβά άλλο. Το πήρε απόφαση. Θα γυρίσει και
εκείνος εκεί. Κάτι θα βρει... Κάτι θα καταφέρει...

Είπε στον ιδιοκτήτη του σπιτιού ότι φεύγει. Χαιρέτησε
τον Πέτρο με μια γεμάτη αγκαλιά που δε χωρούσε τα ευχα-
ριστώ του. Μάζεψε τις δυο φόρμες και τις φωτογραφίες του
και με την ελπίδα ακόμα σχηματισμένη στα κουρασμένα κα-
ταγάλανα μάτια του, παίρνει το δρόμο της επιστροφής. Κάτι
καλύτερο θα βρει στην πατρίδα. Το λέει συνεχώς. Το πι-
στεύει...

Ο τόπος του γεμάτος δακρυγόνα, διαδηλώσεις, αίμα και
ανομία. Οι φόρμες στο ντουλάπι σκονισμένες και εδώ. Οι
φωνές όλων σε τούτο τον κόσμο λες και έχουνε βουτήξει σε
κάποιο μαγικό φίλτρο σιωπής και υποταγής.

Κι εκείνος, ένα άλλο παγωμένο βράδυ... με το γυάλινο
βλέμμα του... θυμάται εκείνο το ελληνικό τραγούδι που αγά-
πησε με το που το άκουσε και βουρκώνει:

«Σαν το μετανάστη στη δική σου γη, μέρα νύχτα λύνεις
δένεις την πληγή κι όλα γύρω ξένα, κι όλα πετρωμένα και
δεν ξημερώνει να ‘ρθει η χαραυγή (...)σύρμα κι άλλο σύρμα
και χοντρό γυαλί... μάτωσε ο ήλιος την ανατολή... κλαις κι
αναστενάζεις ξενιτιά φωνάζεις μα η ελπίδα μαύρο κι άπια-
στο πουλί...»

Μάχη Τζουγανάκη

315

μια εικόνα... χίλιες λέξεις



316

τοβιβλίο.net



Εγκατάλειψη

Έφυγες... έφυγες και με άφησες εδώ... με άφησες να σε
περιμένω, να σε καρτερώ, να ελπίζω πως θα γυρίσεις να με
πάρεις...

Οι ώρες περνάνε, όμως εγώ είμαι εδώ, περιμένω... Μ’
ακούς που σου φωνάζω; Μ’ ακούς που παρακαλάω να γυρί-
σεις;

Δεν γίνεται να μην με ακούς... πάντα με άκουγες... ήσουν
εκεί για μένα, από τότε που θυμάμαι την ύπαρξή μου, εσύ
ήσουν εκεί... και εγώ ήμουν εκεί για σένα... στο καλό και στο
κακό, στα όμορφα και στα άσχημα...

Θυμάσαι τι ωραία περνούσαμε οι δυο μας; Θυμάσαι τις
βόλτες μας; Τις βόλτες μας στο βουνό; Θυμάμαι που ξεκινού-
σαμε το πρωί για τις μεγάλες μας βόλτες στο βουνό... στη
φύση... θυμάμαι το γέλιο σου... Πόσο ευτυχισμένος έδει-
χνες... πόσο ξένοιαστος και εγώ πόσο χαρούμενος δίπλα
σου... πόσα παιχνίδια παίζαμε μαζί... πόσα ωραία παιχνίδια...
Μου αρέσουν τα παιχνίδια και σου αρέσουν και εσένα
πολύ... Σου αρέσει να παίζεις μαζί μου όπως μου αρέσει και
εμένα να παίζω μαζί σου... κάθομαι και σκέφτομαι το γέλιο
σου, τη χαρά στα μάτια σου, την ξενοιασιά σου... Ήμουν
καλός μαζί σου, σε άφηνα πολλές φορές να με νικάς γιατί
ήθελα πάντα να βλέπω τη χαρά στο βλέμμα σου και να

317

μια εικόνα... χίλιες λέξεις



ακούω το γέλιο σου... Μόνο να γελάς ήθελα...
Δεν ήθελα εσύ να στεναχωριέσαι, δεν ήθελα να βλέπω

τη θλίψη στα μάτια σου. Όταν σε έβλεπα να κλαις και να στε-
ναχωριέσαι η ψυχή μου ράγιζε, η μόνη σκέψη που έκανα
ήταν να βρω τρόπο να σε κάνω να γελάσεις... να βρω τρόπο
να σου πάρω τη θλίψη, να μην πονάς, να μην στεναχωριέσαι,
να μην κλαις... Δεν θέλω να σε βλέπω θλιμμένο, δεν θέλω να
κλαις, δεν θέλω να στεναχωριέσαι... Δεν θέλω να βλέπω τη
θλίψη στα μάτια σου... σε αυτά τα μάτια που λατρεύω να κοι-
τάζω θέλω να βλέπω μόνο χαρά, αγάπη και τίποτα άλλο...

Θυμάμαι την πρώτη φορά που σε είδα, την πρώτη φορά
που ήρθες και έκατσες έξω από την βιτρίνα σε εκείνο το
μέρος που το έλεγαν pet shop, έτσι άκουσα να το λένε, και
εγώ ήμουν εκεί μαζί με τα δύο μου αδελφάκια. Άραγε, που
να είναι τα δυο μου αδελφάκια; Ποια ήταν η τύχη τους; Εύ-
χομαι να έχουν βρει και αυτά το καθένα τον άνθρωπο του
που να τα αγαπάει και να τα φροντίζει όπως εσύ εμένα... εγώ
ήμουν πολύ τυχερός, με είδες και με ξεχώρισες και έτσι με
πήρες σπίτι μαζί σου και έγινες ο άνθρωπός μου, έγινες η
δική μου οικογένεια... Η αγκαλιά σου και τα χάδια σου με
βοήθησαν και μπόρεσα να ξεπεράσω την έλλειψη της μαμάς
μου... Την μαμά μου που συνέχεια έψαχνα όσο ήμουν σε
εκείνο το μαγαζί, την μαμά μας ψάχναμε με τα αδελφάκια
μου και κλαίγαμε συνέχεια και όλο κοιτάγαμε το δρόμο με
ανυπομονησία... Πιστεύαμε ότι από κάπου θα εμφανιστεί η
μαμά μας και θα μας πάρει αγκαλιά και θα αρχίσει να μας φι-
λάει και να μας λέει λόγια παρηγοριάς... λόγια που λένε όλες
οι μανούλες στα παιδάκια τους για να τα καθησυχάσουν.
Όμως εμάς μας πήραν μακριά από τη μανούλα μας, ένα
πρωί ήρθε ένας κύριος με ένα καλάθι και άνοιξε το μεγάλο
κλουβί που ήμασταν αγκαλιά με τη μαμά μας και μας πήρε
εμένα και τα δυο αδελφάκια μου, δεν μιλήσαμε, φοβηθή-
καμε και κουλουριαστήκαμε το ένα πάνω στο άλλο τρέμον-

318

τοβιβλίο.net



τας από το φόβο μας και βλέπαμε το κλουβί με τη μαμά μας
όλο να ξεμακραίνει... Ακούγαμε το κλάμα της μανούλας μας
που μας φώναζε και μας έλεγε να γυρίσουμε στην αγκαλιά
της αλλά δεν είχαμε τρόπο... Ήμασταν μικρά και υποταγμένα
στη μοίρα μας, σε μια μοίρα που δεν την διαλέξαμε εμείς,
ούτε καν η μαμά μας, κάποιος άλλος αποφάσισε για μας και
εμείς απλώς ακολουθήσαμε...

Εγώ ήμουν τυχερός που συνάντησα εσένα και έγινες ο
άνθρωπός μου και με αγάπησες τόσο πολύ και γίναμε ένα...
τα αδέλφια μου όμως; Ήταν τόσο τυχερά σαν εμένα; Ή κα-
τέληξαν στο δρόμο; Στα αζήτητα... ή έγιναν αδέσποτα; Τι
λέξη και αυτή; Αδέσποτος! Άκουσα να την λένε αλλά δεν κα-
τάλαβα τι σημαίνει... προσπαθώ να καταλάβω την έννοια
αυτής της λέξης, την έχω ξανακούσει παλιότερα, λέγανε έτσι
ένα σκυλάκι που είχαμε συναντήσει σε μια από αυτές τις
όμορφες βόλτες μας... Όμως χτες άκουσα δυο κυρίες να λένε
έτσι και να κοιτάζουν προς το μέρος μου, όμως εμένα δεν
με λένε αδέσποτο... Εγώ έχω το πιο όμορφο όνομα του κό-
σμου, το όνομα που εσύ μου έχεις δώσει και όταν σε ακούω
να με φωνάζεις η φωνή σου είναι τόσο μελωδική στα αυτιά
μου... το δικό μου όνομα δεν είναι αδέσποτος... Το δικό μου
όνομα μου το έχεις δώσει εσύ... Και όμως εκείνες οι κυρίες
κοίταζαν προς το μέρος μου και έλεγαν "ο αδέσποτος" και
ότι γεμίσαμε αδέσποτα και όλο κάτι τέτοια... Ξέρεις έψαχνα
να πιω λίγο νερό, εκεί που με άφησες να σε περιμένω δεν
έχει νερό, ούτε φαγητό έχει αλλά δεν με πειράζει γιατί εσύ
θα γυρίσεις για να με πάρεις να πάμε σπίτι μας, να φάω, να
πιω νερό και να ξεκουραστώ στο καλάθι μου... Έτσι δεν είναι;
Θα γυρίσεις... σε περιμένω...

Ευγενία Μαυραγάνη

319

μια εικόνα... χίλιες λέξεις



320

τοβιβλίο.net



Πριν βγει ο ήλιος

Πότε ξεκίνησαν οι λαοί και μας έφεραν εδώ, θυμάσαι;
Οι καρδιές μας τα πρωτοβρόχια λησμονούν.

Κάτω απ’ τα δέντρα περιμέναμε να βγει ο ήλιος
με την βροχή. Εγώ όμως απλώς σε κοιτούσα.

Και τώρα σε λησμονώ ακόμη, δεν μετάνιωσα για ό,τι έγινε.
Θα σε περιμένω σε ένα ποίημα,

οι στίχοι να με παρηγορήσουν κι απόψε.
Με ταξιδεύουν οι ρυθμοί

και τυχαία κάποιες φωνές μες τους δρόμους.
Θέλω να με θυμάσαι κι ας μην το θες,

θέλω να θυμάσαι τα ξημερώματα που μας βρήκαν αγκαλιά.
Σε ψάχνω μες στις μνήμες και σε χάνω,

η μούσα μου λικνίζεται κάτω απ’ το φεγγαρόφως.
Οι νύχτες είναι κρύες και δεν περνάνε.

Μένουν τα κρεβάτια μας άδεια και τα μπαλκόνια μας
κρατάνε κάτω απ’ τη βροχή, μες στο σκοτάδι της νύχτας.

Μην έρθει ο ήλιος σήμερα, όχι ας μην ξημερώσει.
Φταίει που δεν ψάξαμε τα σκοτάδια της ψυχής μας,

έλα και πάρε με. Αύριο θα ‘μαι αλλού και δεν το θέλω.
Μην ξημερώσει και ξέρεις τι,

με βρίσκω μόνο στους δρόμους να περπατώ.
Κάτω απ’ τα κίτρινα φώτα του δρόμου σε προσμένω

μα είναι πικρή η αναμονή.
Οι αναμνήσεις μου κρατάνε συντροφιά,

ψάχνω τη μούσα μου μες στα σκοτάδια αυτά.

321

μια εικόνα... χίλιες λέξεις



Σε ψάχνω.
Δεν είσαι πουθενά.

Ένα λουλούδι πάνω στο τραπέζι
και μια κοπέλα που το ποτίζει με τα δάκρυα της.

Πληγώνουμε κάθε ωραίο που βρίσκουμε.
Μην φύγει η νύχτα αυτή.

Δεν είσαι πουθενά, σε περιμένω.
Και ένα φως που με τυφλώνει, ξημερώνει αυγή.

Μάριος Βασιλόπουλος

322

τοβιβλίο.net



323



324

τοβιβλίο.net



Ο απολογισµός

Ο χειμώνας εκείνο το βράδυ έδειξε για τα καλά το άσχη-
μο πρόσωπό του. Ο αέρας φυσούσε από νωρίς το πρωί, μα
από το απόγευμα και ύστερα λυσσομανούσε ασταμάτητα.
Τα γυμνά κλαδιά των δέντρων παραδίνονταν αμαχητί και
λύγιζαν ηττημένα πλέον κάτω από την αχόρταγη μανία του.
Τα σκουπίδια του δρόμου είχαν στήσει και αυτά το δικό τους
χορό. Στροβιλίζονταν πότε στο έδαφος και πότε στον αέρα,
παρασυρμένα και εκείνα από την ανεξέλεγκτη δίνη. Η βροχή
έπεφτε δυνατή και ανελέητη, μαστιγώνοντας το δρόμο, τα
σπίτια, τα αυτοκίνητα και τους λιγοστούς περαστικούς που
βάδιζαν γοργά με σκυμμένα κεφάλια για να προστατευτούν
από την ορμή της, μιας που οι ομπρέλες τους είχαν χάσει τον
ρόλο τους καθώς ο αέρας τις είχε γυρίσει ανάποδα.

Με τρεμάμενο χέρι πιάνει άτσαλα το μακρόστενο κου-
τάκι και τραβάει έξω το τελευταίο τσιγάρο του. Το παίζει για
λίγο ανάμεσα στα δάχτυλά του, το φέρνει αργά στα χείλη
του και το αφήνει εκεί μετέωρο. Με μια αποφασιστική κί-
νηση σηκώθηκε από την καρέκλα και προχώρησε προς το
παράθυρο. Τράβηξε την κουρτίνα και κοίταξε αδιάφορα την
παράσταση που έδινε η φύση. Η ξαφνική λάμψη της αστρα-
πής και ο θόρυβος της βροντής που ακολούθησε, αφηρη-
μένος όπως ήταν, τον έκαναν να επιστρέψει στην πραγματι-

325

μια εικόνα... χίλιες λέξεις



κότητα και στο γραφείο του. Έψαξε για τον αναπτήρα του.
Τον βρήκε και επιτέλους άναψε το τσιγάρο που τόση ώρα
ταλαιπωρούσε στα χείλη του. Τράβηξε μια γερή τζούρα και
αμέσως άφησε ελεύθερο τον καπνό -ποτέ δεν έμαθε να κα-
πνίζει σωστά- να βγει από τα χείλη του κάνοντας την ατμό-
σφαιρα ακόμα πιο πνιγερή από τον καπνό που είχε ήδη
συσσωρευτεί στο μικρό δωμάτιο που χρησιμοποιούσε ως
γραφείο.

Έσκυψε πάνω από τη γραφομηχανή του. Τι λόξα και
αυτή! Θα αναρωτιόταν κάποιος: Μα υπάρχουν ακόμα άν-
θρωποι που επιμένουν να γράφουν σε γραφομηχανή; Και
όμως υπάρχει εκείνος. Ανένδοτος να αγοράσει ηλεκτρονικό
υπολογιστή και να περάσει έτσι στην εποχή της τεχνολογίας,
θεωρεί πως οι υπολογιστές μόνο χαζολόγημα μπορούν να
προσφέρουν ενώ η γραφομηχανή έχει ως μοναδικό σκοπό
την γραφή. Δεν υπάρχουν περιθώρια για απροσεξίες και
λάθη, καθώς ένα λάθος και η σελίδα πρέπει να αντικαταστα-
θεί με νέα και το κείμενο να γραφτεί από την αρχή. Αυτό τον
ενδιέφερε πάντοτε. Να τοποθετήσει το χαρτί και να ξεκινή-
σει το γράψιμο. Ο χτύπος των πλήκτρων της γραφομηχανής
από μόνος του τού γεννά ιδέες. Και αυτό του προκαλεί
ηδονή. Πνευματική. Γιατί μόνο αυτή επέλεξε να βιώσει στη
ζωή του, καθώς ως άνθρωπος των τεχνών και των γραμμά-
των κρατώντας δήθεν τα ηνία της «πνευματικότητας» θεω-
ρούσε πως μόνο έτσι θα έφτανε στην πλήρωση της ανθρώ-
πινης ύπαρξής του. Έρμαιο της ματαιοδοξίας; Ή μήπως κάτι
άλλο τον έσπρωξε σ’ αυτόν το δρόμο; Το αποτέλεσμα είναι
ότι έφτασε τελικά στην απελπισία, στην απομόνωση και την
μοναξιά.

Ζάρωσε στην καρέκλα του. Κοιτούσε και ξανακοιτούσε
το λευκό χαρτί. Μα τι είχε πάθει τον τελευταίο καιρό; Πώς γί-
νεται να στέρεψε ξαφνικά από ιδέες; Δεν είχε τίποτε πια να
πει; Καμιά ιστορία ανείπωτη που να του τριβολίζει το μυαλό;

326

τοβιβλίο.net



Σηκώθηκε από την καρέκλα του, έσβησε το μισοτελει-
ωμένο τσιγάρο, φόρεσε το φθαρμένο καφετί του παλτό και
άνοιξε την πόρτα. Αμέσως ακούστηκε η χειμαρρώδης ροή
του νερού που κατρακυλούσε στο δρόμο και στα τρύπια
λούκια των πολυκατοικιών. Του άρεσε αυτός ο ήχος. Όπως
του αρέσει και η βροχή που πέφτει ανελέητη στο πρόσωπό
του. Βάδισε αρκετή ώρα κόντρα στο δυνατό αέρα με το κε-
φάλι ψηλά. Έφτασε στο πάρκο και στο μισοσκόταδο προ-
σπάθησε να εντοπίσει κάποιο παγκάκι. Βρήκε ένα παλιό και
ξεχαρβαλωμένο στο χρώμα του ξεφτισμένου ξύλου. Τι ειρω-
νεία! Κάπως έτσι δεν είναι και η ζωή του; Τα παγκάκια στέ-
κουν εκεί, παντός καιρού, έτοιμα να δεχτούν κάθε ανθρώ-
πινη ιστορία. Και έχουν πολλές ιστορίες να διηγηθούν. Είναι
το λιμάνι κάθε βασανισμένης ψυχής. Κάθονται πάνω τους
και ο λυγμός τους επιτέλους ξεσπά.

Έτσι ξέσπασε και ο δικός του. Τα μάτια του αμέσως θό-
λωσαν από τα δάκρυα που άρχισαν να τρέχουν ασυγκρά-
τητα. Αν τύχαινε να περάσει κάποιος διαβάτης ούτε που θα
το αντιλαμβανόταν έτσι όπως είχαν ενωθεί με τις χοντρές
σταγόνες της βροχής. Ο απολογισμός μιας ολόκληρης ζωής
μόλις άρχισε. Κάθε που ο κεραυνός έσχιζε τον ουράνιο θόλο
στα δυο, ξεπρόβαλε απ’ τη ρωγμή και μια δική του ανά-
μνηση.

Ξαφνικά ένιωσε το σώμα του πιο ανάλαφρο. Σαν η βαριά
ψυχή του να έσπασε τις αλυσίδες της και να αποκολλήθηκε
από αυτό. Είδε από ψηλά το σώμα του να κείτεται ρημαγ-
μένο στο παγκάκι. Μα το ταξίδι της ψυχής του είχε πια ξεκι-
νήσει. Πέρασε πάνω από πολλές πολιτείες, πλανήθηκε στα
μέρη που μεγάλωσε και που τόσο άπονα άφησε πίσω του
επειδή δεν είχαν να του δώσουν αυτό που ονειρευόταν. Είδε
τον εαυτό του παλικάρι να μαθητεύει στο πανεπιστήμιο. Η
μοναξιά από τότε τον συντρόφευε.

Οι αναμνήσεις του εναλλάσσονταν, όπως και οι εποχές.

327

μια εικόνα... χίλιες λέξεις



Άνοιξη, καλοκαίρι, φθινόπωρο, χειμώνας. Ξαφνικά το σκη-
νικό άλλαξε ξανά και είδε τον εαυτό του σαν έναν ώριμο
άνδρα γύρω στα τριάντα. Πλάι του μια συνομήλικη γυναίκα.
Τα μαλλιά της, πιασμένα σε έναν σινιόν κότσο, είχαν το
χρώμα του κεχριμπαριού. Κάθονταν απέναντι ο ένας στον
άλλον μα τα πρόσωπά τους δεν πρόδιδαν χαρά. Ήταν με-
λαγχολικά. Η ψυχή του βάρυνε κι άλλο στο αντίκρισμα αυ-
τής της σκηνής. Πόση θλίψη... Στα δικά του μάτια παρέμενε
όμορφη και δροσερή παρά την βαριά ασθένεια που της
ρουφούσε μέρα με την μέρα την ζωή. Η επόμενη χρονιά τον
βρήκε μόνο. Η ζωή του φέρθηκε σκληρά, αφού πήρε από
κοντά του το μόνο πλάσμα στο οποίο μπόρεσε να δώσει
αγάπη. Έτσι πήρε την απόφαση να πορευτεί μόνος. Γύρισε
την πλάτη στη ζωή και τις απολαύσεις της.

Αναμνήσεις, αναμνήσεις, αναμνήσεις... Ολόκληρη η ζωή
του πέρασε μπροστά από τα μάτια του σαν ένα κινηματο-
γραφικό φιλμ.

Η επόμενη μέρα ξημέρωσε επιτέλους. Ένας νεαρός άν-
δρας μιλούσε σαστισμένος στο κινητό του. Μόλις είχε βρει
το άψυχο σώμα πάνω στο παγκάκι. Βρεγμένο μέχρι το κό-
καλο και άκαμπτο. Σε λίγο ακούστηκε η σειρήνα του ασθε-
νοφόρου.

«Αχ βρε, γέρο μου», είπε με παράπονο ο νεαρός που
κουβαλούσε το φορείο. «Τι την ήθελες την βόλτα με τέτοιο
παλιόκαιρο;».

Μόνο το παγκάκι γνώριζε την αλήθεια και την κράτησε
επτασφράγιστο μυστικό. Ένα απαλό αεράκι φύσηξε ξαφ-
νικά. Ήταν η ψυχή του, ελεύθερη πια να αιωρείται ασταμά-
τητα τυλιγμένη στα πέπλα της αιωνιότητας.

Ρούλα Κόζη

328

τοβιβλίο.net



329



330

τοβιβλίο.net



θραύσµατα (ΙΙ)

...σκουριασμένες λιμνοθάλασσες
χορεύουν σε λιμάνι μουχλιασμένο
θίασος γυμνός
από ξεχασμένα μπορντέλα
που ισορροπούν σε άδεια ποτήρια
μπόμπας φτηνής και νοθευμένου έρωτα
στ’ ασπρόμαυρο λιβάδι
της πορνείας...

...ποτίζω την αισιοδοξία με αλκοόλ,
αφιονίζω κάθε μου κύτταρο,
πριν προλάβουν να μ’ αποκοιμίσουν οι οθόνες...

...τα όνειρα δεν κοιμούνται πια,
σε ξενύχτια αλκοολούχα
ξεχνούν της μέρας τις αυταπάτες...

... σιδερένια σκηνή
με ξύλινη κουρτίνα
τα αίματα στραγγίζει,
οι πόνοι κολυμπούν
σε προσευχές γεμάτες αλκοόλ,
μαρκαρισμένο δέρμα
στης μετανάστευσης το βυρσοδεψείο...

Δήμος Χλωπτσιούδης

331

μια εικόνα... χίλιες λέξεις



332

τοβιβλίο.net



Συρµατοπλέγµατα

Σχεδίαζε χρόνια την απόδρασή της, δεν μπορούσε να
φανταστεί τότε που οχυρώνονταν με σειρές από συρματό-
πλεγμα πως θα έφτανε η στιγμή που θα λαχταρούσε να ξα-
ναζήσει. Κοίταξε με απόγνωση τα ματωμένα της χέρια, έτσι
καθώς ήταν κουλουριασμένη στο ποτισμένο με τα δάκρυά
της χώμα, "άλλη μια μέρα, άλλη μια ήττα", μονολόγησε και
αμέσως μετά "αύριο θα τα καταφέρω". Η επόμενη μέρα τη
διέψευδε καθώς διαδέχονταν την προηγούμενη απαράλλα-
χτα και μετέθετε πάντα την ελπίδα της στο πολυπόθητο
αύριο που την πρόδιδε και πάλι με τη δύση του. Ένιωθε
ασφυκτικά, το παρελθόν της έκλεβε με απληστία το οξυ-
γόνο, πάλευε όμως ν’ αντέξει. Ήθελε να ξαναζήσει.

Ερωτεύτηκαν κεραυνοβόλα και ακτινοβολούσε από ευ-
τυχία. Εκείνος, λες και είχε γεννηθεί να την υπηρετεί, μάντευε
και πρόφταινε κάθε επιθυμία της. Ναι, ήταν τυχερή που συ-
ναντήθηκαν οι δρόμοι τους. Με το πέρασμα του χρόνου,
άθελά του, τη φυλάκιζε μες στην αγάπη του. Και την έπνιγε.
Και της στερούσε την ελευθερία. Το τέλος ήταν αναπόφευ-
κτο, εκείνη το διάλεξε, και τύλιξε με συρματόπλεγμα την
καρδιά της.

Κατόπιν, το ένα λάθος διαδέχονταν το άλλο. Δε συμφω-
νούσε με την ασύδοτη ζωή της, ένιωθε όμως ελεύθερη. Τα

333

μια εικόνα... χίλιες λέξεις



βράδια μόνο ομολογούσε τα λάθη της στον εαυτό της κι
εκείνος της έδινε άλλοθι λέγοντάς της ότι τα λάθη μας ωρι-
μάζουν και οι εμπειρίες μας κάνουν σοφούς. Ένιωθε άδεια
μέσα της καθώς οι μέρες την προσπερνούσαν, αφού είχε
πάψει πια να ονειρεύεται, κι ένας δεύτερος κύκλος από συρ-
ματόπλεγμα την τύλιξε. Ύστερα ήρθαν απανωτά τα χτυπή-
ματα της μοίρας, στράγγιξε η ψυχή της απ’ τον πόνο και το
συρματόπλεγμα γύρω της πλήθαινε. Έμαθε να ζει έτσι, οχυ-
ρωμένη και αλώβητη, αναίσθητη, μέχρι που μια τυχαία στι-
γμή την ξύπνησε απ’ τη νάρκη. 

Εκείνη την ηλιόλουστη μέρα τα βήματά της την οδήγη-
σαν στη θάλασσα. Όπως ήταν βυθισμένη στο κενό και τα
δάκρυα αυλάκωναν το πρόσωπό της άκουσε κάποιον να της
λέει: "Γιατί είσαι λυπημένη; Μην κλαις" κι ακούμπησε ένα
λουλούδι στο χέρι της. Σκούπισε με την παλάμη της τα δά-
κρυα, σήκωσε δισταχτικά τα μάτια και χαμογέλασε στη θέα
ενός παιδιού. "Κλαίω από χαρά, αγόρι μου, σ’ ευχαριστώ", του
είπε και το χάιδεψε τρυφερά. Το θαύμα έγινε. Σείστηκε η
καρδιά και η ψυχή της και καθώς τέντωσε το κορμί για να
αιχμαλωτίσει την ομορφιά που θαύμασε γύρω της. Τα συρ-
ματοπλέγματα την εμπόδισαν. Για πρώτη φορά, μετά από
χρόνια, ένιωσε την ανάγκη να ξαναβρεί τον εαυτό της.

Θέλει να απαλλαγεί απ’ τα συρματοπλέγματα, χρόνια
τώρα το προσπαθεί. Όσο ματώνουν τα χέρια της τόσο πε-
ρισσότερο πεισμώνει. "Αύριο", λέει, "αύριο θα τα καταφέρω"
και χαμογελά με σιγουριά. Θέλει να ζήσει.

Ntina Dard

334

τοβιβλίο.net





336

τοβιβλίο.net



Απογοήτευση

Και είναι σαν τη βροχή η διχόνοια μας
και εξαπλώνεται σαν σύννεφο.

Περαστικοί και άγνωστοι μεταξύ μας
ανταλλάζουμε βλέμματα.

Χωρίς λέξεις γιατί ξεχάσαμε τα νοήματα.
Και είναι σαν τη βροχή και δεν την λησμονούμε.

Μας κατασπαράξανε τα όνειρα.
Μας μέθυσαν εσκεμμένα και στο τέλος φύγανε.

Βγάζουμε συμπεράσματα νωρίς
και χάνουμε αλήθειες.

Και έγινε η αλήθεια μας βροχή
και δροσιστήκαμε με γλυκό πόνο.

Μάριος Βασιλόπουλος

337

μια εικόνα... χίλιες λέξεις



338

τοβιβλίο.net



Κόρη του δάσους

Λένε πως σ’ αυτόν τον σκιερό τόπο, όπου φτεροκοπούν
οι κάργες και η άνοιξη δεν περνά πια από εκεί, υπήρχε κά-
ποτε ένα δασάκι με ασημοπράσινα πεύκα που στεφάνωναν
έναν στρογγυλό λοφίσκο.

Και λένε πως στις παρυφές του λόφου ζούσε σ’ ένα ξύ-
λινο σπιτάκι μια σιωπηλή γυναικεία ύπαρξη, που βάδιζε κα-
θημερινά στο μικρό δασάκι με την ήρεμη αρχοντιά των
πλασμάτων του δάσους και με ένα ύφος περιπαθούς μελαγ-
χολίας στο βλέμμα της, στο πρόσωπό της, σε κάθε κίνησή
της...

Λένε πως στις φωτερές ίριδες των ματιών της παράξενης
γυναίκας μπορούσες να δεις πράσινους κάμπους... Κι αν την
άκουγες να τραγουδά, θαρρούσες πως ηχούσε άσμα ασμά-
των... Και κάποιοι που την είχαν συναντήσει λένε πως είχε
την καρδιά ενός ποιητή και την ψυχή ενός παιδιού...

Λένε πως ήταν μια νομαδική ψυχή, που ο νους της δεν
καταλάγιαζε ποτέ, γιατί δεν μπορούσε να εκφραστεί, και έτσι
αποφάσισε να αποθέσει τις συγκινήσεις της ζωής της στη
σιωπή του δάσους...

Λένε πως τις ανοιξιάτικες μέρες συχνά πυκνά την έβλε-
παν με το πρώτο αυγινό φως να μαζεύει λουλούδια από το
δασάκι, να ξαπλώνει στη σκιά των πεύκων και να βυθίζεται

339

μια εικόνα... χίλιες λέξεις



σε μια μυστικοπαθή ατμόσφαιρα, το ίδιο φωτερή με εκείνη
των αγίων...

Άλλοι λένε πως ήταν κόρη της αμαρτίας...
Λένε πως φίλοι της ήταν τα πουλιά και εραστής της μια

νοσταλγία παράφορης ελευθερίας. Άλλοι λένε πως μια
βαθιά οδύνη οδήγησε τα πέλματά της στην ερημιά, να ζει
συντροφιά με τους αέρηδες, τα ονείρατα, το κελάηδημα των
κοτσυφιών, το κρώξιμο των κουρούνων...

Και λένε πως κάποια μέρα του Μαγιού είδαν φλόγες να
καταπίνουν το δάσος, μαζί και τη σιωπηλή γυναικεία ύπαρξη
που κατοικούσε εκεί... στο τίποτα και στο παντού!

Λένε πως όσοι φτάνουν νύχτα ως εκεί ακούν ελαφριά
πατήματα και ψιθύρους και φωνές και αλλόκοτες μουσικές
που ηχούν από μακριά...

Λένε πως οι κουρούνες ελευθερώνουν όλους αυτούς
τους παράξενους ήχους με το κρώξιμό τους...

Και λένε πως τ’ αστέρια δεν περνούν ποτέ από εκείνο το
κομμάτι του ουρανού...

Λένε πως από τότε που οι πύρινες φλόγες κατέκαψαν το
δασάκι, οι κουρούνες ολημερίς κι ολονυχτίς φτερουγίζουν
πάνω στα ξερόκλαδα του μοναδικού πεύκου μοιρολογών-
τας το χαμό της σιωπηλής γυναίκας...

Και λένε πως σαν πλησιάσεις κοντά, θ’ ανατριχιάσεις στο
άκουσμά τους, γιατί οι στριγκλιές τους είναι δεμένες για
πάντα με τη σκιερή ύπαρξη που κατοικούσε κάποτε εκεί...

Κρώζουν οι κουρούνες, όλο κρώζουν... και κρώζουν...
χωρίς σταματημό... Θρηνούν για τη χαμένη κόρη του δά-
σους...

Χριστίνα Ταράτσα

340

τοβιβλίο.net





342

τοβιβλίο.net



Ποιητική µέθη

Ποιητική μέθη, επιθυμία να γράψω, έτσι όπως αφήνω 
πίσω μου τη στεριά.

Αβάσταχτη η ζωή, ανυπόφορη! Κι εγώ αξιολύπητος 
ζητιάνος, τακτικός επιβάτης των πλοίων,

περνώ την ώρα μου, με τ’ απόνερα και τους γλάρους!
Κλέφτης ο χρόνος θα μανουβράρει το καράβι! Εγώ

με τα μάτια στραμμένα στ’ αυλάκι του νερού,
θα ταξιδεύω σ’ άλλα κι άλλα μέρη κι οι βιαστικοί
επιβάτες στο ανεβοκατέβασμα κάτι θα δίνουν
και σε μένα!

Δε θέλω να σκεφτώ, τι σκέφτονται! Βλέποντας
το διακονιάρικο χέρι, νομίζω ξέρω: αυτά τα χέρια
ολοένα πληθαίνουν, ποιοι θα δουλεύουν
και ποιοι θα διακονούν!

Ποιητική μέθη! Κι άλλη φορά έγραψα:
πληθύναμε πολύ αυτή τη γη κι απεμπολήσαμε
την ανθρωπιά μας, χάσαμε όλες τις μικροχαρές,
χαμογελάμε πια στα όνειρά μας!

Μόλις ξύπνησα! Κι έβλεπα το καράβι να φεύγει
και στ’ απόνερα ανεβοκατέβαιναν οι γλάροι!
Κι ο ζητιάνος; Αλίμονο, η ζωή τα έχει όλα!

Άννα Δεληγιάννη Τσιουλπά

343

μια εικόνα... χίλιες λέξεις



344

τοβιβλίο.net



Η Πύλη

Δεν είχε καταλάβει ακόμη ο νεαρός άντρας με το απο-
ρημένο βλέμμα πώς βρέθηκε πρωί πρωί σε κείνη την πορεία
κρατώντας μάλιστα και το κράνος του στο χέρι. 

Καθώς σχεδόν αυτόματα ακολουθούσε τους μπροστι-
νούς του, άκουγε κάποιον από πίσω του να του φωνάζει: 

«Λουκάα! Έι Λουκάα! Χωρίς την Ιθάακηη δεν θα ‘βγαινες
στο δρόομοοο!». Η φωνή είχε και ηχώ, λες κι ερχόταν από
ξεχασμένο όνειρο.

Σταμάτησε και γύρισε να δει. Όσοι έρχονταν από πίσω
του έπεσαν πάνω του χάνοντας τον βηματισμό τους. Κανείς
δεν τον στραβοκοίταξε. Κανείς δεν του έκανε παρατήρηση.

«Μα τι σχέση έχει η Ιθάκη;» μονολόγησε συνεχίζοντας
την πορεία του με όλους εκείνους γύρω, χωρίς να έχει ιδέα
πο’υ πηγαίνανε και γιατί. 

Έκανε ψύχρα παρόλο που το καλοκαίρι δεν είχε αποχαι-
ρετίσει ακόμη. Κοίταξε τους διπλανούς του. Είχαν όλες και
όλοι μια έκφραση σαν να είχαν περάσει μια νύχτα γεμάτη
παθιασμένο έρωτα και περπατούσαν τώρα αναπολώντας τις
ηδονές που είχαν νιώσει. 

Αναρωτιόταν αν και ο ίδιος είχε αυτήν την έκφραση,
αλλά ήξερε πως όχι ερωτική βραδιά δεν είχε περάσει, αλλά
είχε να αγγίξει γυναικείο χέρι εδώ και καιρό.

345

μια εικόνα... χίλιες λέξεις



Την τελευταία φορά που γυναίκα πήρε στο χέρι της το
δικό του ήταν πριν από μήνες, σε ένα ταξίδι του σε κείνο το
άθλιο λιμάνι της Ερυθράς Θάλασσας. Μια χοντρή μελαψή
γυναίκα με όμορφο πρόσωπο και φωτεινό βλέμμα, τον είχε
πλησιάσει, όταν εκείνος περιφερόταν στα ζεστά, υγρά σο-
κάκια της πόλης. Αφού στάθηκε εμπρός του, τον κοίταξε με
κείνα τα όλο φως μάτια της και πήρε το αριστερό του χέρι
χωρίς καν να τον ρωτήσει. Ο Λουκάς δεν αντέδρασε και την
άφησε να του ανοίξει απαλά την παλάμη. Εκείνη αφού διέ-
τρεξε σιωπηλή για λίγο με το δάχτυλο της γραμμές του χε-
ριού του, σήκωσε το βλέμμα, τον κοίταξε κατάματα και του
είπε: 

«Toi pas vieux!» (Εσύ όχι γέρος). Ο Λουκάς γαλλικά δεν
ήξερε, όμως τα μάτια της τα πρόσεξε. Δεν ήταν φωτεινά πια!

Η Ευγενία ήταν ξυπόλυτη όταν για κάποιο άγνωστο λόγο
αναγκάστηκε να βγει στο δρόμο ανάμεσα σε όλη εκείνη την
μάζα ανθρώπων που προχωρούσε σιωπηλή. Το πρόωρο
κρύο της περόνιαζε τα κόκκαλα αφού το μόνο που φορούσε
ήταν ένα λεπτό νυχτικό. 

Εντάξει δεν ήταν νέα πια, αλλά δεν ήταν δα και τόσο γριά
για να κρυώνει έτσι πριν ακόμη έρθει το φθινόπωρο. 

Η αλήθεια είναι ότι και τους άλλους δίπλα της τους
έβλεπε να κρυώνουν. Το ότι ήταν ξυπόλητη δεν την ενο-
χλούσε, γιατί πολλοί γύρω της δεν φορούσαν τίποτα στα
πόδια κι άλλοι ήταν σχεδόν γυμνοί. 

Δίπλα της πήγαινε ένας νεαρός. Αυτός φορούσε παπού-
τσια και κρατούσε μάλιστα και ένα κράνος. Κάθε τόσο τον
έβλεπε να γυρίζει πίσω του λες και κάποιον γύρευε. Μα πού
πήγαιναν; Μήπως γινόταν καμιά γιορτή πουθενά; Μήπως
πήγαιναν σε καμιά πολιτική συγκέντρωση; 

«Μα εγώ δεν νοιάζομαι για τα πολιτικά» μονολόγησε η
Ευγενία. Η μόνη έγνοια που είχε τώρα ήταν ο άντρας της. Τι
θα έκανε, μόλις ξυπνούσε; Τον είχε επιτέλους πιάσει το

346

τοβιβλίο.net



υπνωτικό και κάποια στιγμή αργά κοιμήθηκε. Μόλις ξυ-
πνούσε όμως ποιος θα του έδινε τα φάρμακά του; Ήταν
γέρος και βαριά άρρωστος. 

Τώρα όπου να ‘ναι θα ξύπναγε και θα έπρεπε να πάρει
εκείνο το μεγάλο χάπι με το κεχριμπαρένιο χρώμα. Ποιος θα
του το έδινε όταν εκείνη τριγύριζε ξυπόλυτη και σχεδόν
γυμνή σε πορείες πρωϊνιάτικα;

Ένα χέρι πήρε το δικό της. Γύρισε να δει. Ήταν ο νεαρός
με το κράνος που πήγαινε δίπλα της. Δεν τράβηξε το χέρι
της. Το άφησε έτσι χαλαρό μέσα στην μεγάλη παλάμη του
νεαρού. Γύρισε και τον κοίταξε.

«Πώς σε λένε;» τον ρώτησε
«Λουκά.» απάντησε εκείνος κοιτάζοντάς την. 
«Λουκά; Ωραίο όνομα!» είπε εκείνη και έσφιξε το χέρι του. 
«Εσένα;» ρώτησε ο Λουκάς
«Ευγενία» απάντησε εκείνη νιώθοντας σαν παιδούλα.
«Πολύ όμορφο και το δικό σου όνομα, Ευγενία» της χα-

μογέλασε ο Λουκάς και της έσφιξε και εκείνος το χέρι. 
Η Ευγενία τώρα δεν αισθανότανε πια το κρύο, ούτε σκε-

φτόταν το κεχριμπαρί χάπι που έπρεπε να πάρει ο άντρας
της. Ένιωθε λες και είχε φύγει για ταξίδι μακρινό και δεν είχε
μείνει κανένας πίσω που να τον νοιάζεται.

Ήταν ένα κοριτσάκι τώρα η Ευγενία, με τα γυμνά της πο-
δαράκια και πήγαινε εκδρομή! Πού όμως; 

Ο Λουκάς έπαψε πια να γυρίζει να δει ποιος τον φώναζε
διαρκώς από κάπου εκεί πίσω με την σαν ηχώ φωνή. Ένιωθε
την ζεστασιά του χεριού της Ευγενίας και θυμήθηκε για μια
στιγμή εκείνη την μελαψή χοντρούλα σε κείνο το λιμάνι που
του είχε πιάσει το χέρι και αφού μελέτησε τις γραμμές, του
είχε πει κάτι στα Γαλλικά με βλέμμα σκοτεινιασμένο. 

Δεν τον ενδιέφερε καν που η Ευγενία θα μπορούσε να
είναι και μάνα του. Το χεράκι της τον ένοιαζε και τα ξυπό-
λητα ποδαράκια της που πρόβαλαν κάτω από το λεπτό νυ-

347

μια εικόνα... χίλιες λέξεις



χτικό. Σαν κοριτσάκι ήταν.
«Λουκά! Πού πηγαίνουμε μαζί με όλους αυτούς;» ρώ-

τησε.
«Δεν έχω ιδέα! Και δε με νοιάζει αφού είμαστε μαζί!»

απάντησε εκείνος και πέταξε μακριά το κράνος. Άπλωσε το
χέρι και την αγκάλιασε από την μέση. Προχώρησαν μαζί. Χα-
μογελούσαν.

Μια πυκνή ομίχλη τώρα κάλυπτε τα πάντα. 
Κάποια στιγμή λες και είχε δοθεί παράγγελμα, το πλήθος

άρχισε να επιταχύνει τον βηματισμό του. Σχεδόν έτρεχαν.
Η ομίχλη γύρω τους πύκνωνε ολοένα. Ο Λουκάς κρα-

τώντας αγκαλιά την Ευγενία που γέλαγε σαν κοριτσόπουλο,
τρέχοντας χώθηκαν κι αυτοί βαθιά στην ομίχλη. 

Ξαφνικά εκεί μέσα από την καταχνιά πρόβαλε απρό-
σμενα μπροστά τους, μια τεράστια Πύλη που το μέγεθος της
και μόνο, τους ξάφνιασε όλους και σταμάτησαν. Ήταν ένα
απίστευτο θέαμα. 

Η ομίχλη τώρα είχε γίνει γλυκό φως και τύλιγε τη θεό-
ρατη, πανέμορφη Πύλη που έμοιαζε να ήταν φτιαγμένη από
αμέτρητων αιώνων όνειρα. 

Γρήγορα το πλήθος ξεπέρασε το φόβο του. Όλοι αλαλά-
ζοντας από χαρά, πέταγαν ό,τι φορούσαν και τρέχοντας πέρ-
ναγαν μέσα από το άνοιγμα, στη φωτεινή πλευρά της Πύλης. 

Ο Λουκάς και η Ευγενία αγκαλιασμένοι κι ολόγυμνοι διά-
βηκαν μέσα στο φως της Πύλης και κοιτάχτηκαν. Ένιωθαν
σαν να βρήκαν ο ένας στον άλλον την ψυχή που γύρευαν σε
όλη τους την ζωή.

Ψιθύριζαν λόγια αγάπης, όταν σηκώθηκε ένας δυνατός
άνεμος που πήρε για πάντα μαζί του το άχρηστο πια βάρος
των κορμιών τους. Αγκαλιάστηκαν σφιχτά κι ένας υπέρτατος
οργασμός λευτέρωσε για πάντα τις ψυχές τους στον πη-
γαιμό για την αιώνιά τους Ιθάκη.

Χριστόφορος Παπαχαραλάμπους

348

τοβιβλίο.net



349

μια εικόνα... χίλιες λέξεις



350

τοβιβλίο.net



Γρήγορα

Λαμπτήρες πολλοί μα άχρωμοι 
σε τούτο τον υπόγειο σταθμό.
Και μήπως είναι αρκετοί;
Για να σου δώσουν μια πνοή
την απόφαση να πάρεις;
Λαμπτήρες εκτυφλωτικοί!!
Κι αυτό το φως που σε οδηγεί;
Σε μια δρασκελιά προσεκτική;
Δεν είναι εύκολη η φυγή
για κάποιον που ακροβατεί
μεταξύ κενού και αποβάθρας.
Για δες κι εκείνους τους γοργούς
Δες τους!! Τους ανθρώπους τους βιαστικούς!!
Για δες τους πώς αγκομαχούν,
με λύσσα μάχονται και πολεμούν
στο δρομολόγιο να αφεθούν.
Μα είναι δύο ή τρία τα λεπτά;
Ίσως και παραπάνω.
Όμως κοίτα!!
Δείχνουν τόσο καθοριστικά
κυλιόμενα και ιστορικά
για τον καθένα τόσο ξεχωριστά
αφού θα φέρουν... γρήγορα ή αργά
μια απόφαση, μια λύση
μια ανάσα ή μια σκοτεινιά.

Άννα Ρουμελιώτη

351

μια εικόνα... χίλιες λέξεις



352

τοβιβλίο.net



Η ζωή µε κυνηγά

Θ’ ανέβω σ’ ένα αεροπλανάκι,
πατρίδα μου τη μηχανή θα κάνω.
Θ’ αγκαλιάσω το τιμόνι,
θα γίνω φίλος με τ’ αηδόνι.
Οι παιδικές αγάπες θα μ’ ακολουθούν,
σαν καραμέλα το στόμα θα γλυκαίνουν.
Η μάνα θα τρέξει να με βρει
φοβάμαι στο δρόμο μην χαθεί.
Ποιος ξέρει τι θα προσκυνήσω,
πόσες φορές πάλι θα λησμονήσω.
Ποιος ξέρει τα βράδια μου τι θα κρατήσουν,
τα χέρα μου τι μυστικά θα κρύψουν.
Ολόκληρη η ζωή με κυνηγά,
το βάρος της το σήκωσα ξανά.
Στρέφω το βλέμμα μου στον ουρανό
με το πουλί ψηλά θέλω να πετώ.

Εύα Κασιάρου

353

μια εικόνα... χίλιες λέξεις



354

τοβιβλίο.net



Η ψυχή του ανθρώπου

Τετάρτη πρωί, ώρα 09:47
Το αεροπλάνο σηκώθηκε με ορμή στον ουρανό, την

ένιωσα μέσα στα σωθικά μου τούτη την ωμή δύναμη γι’
ακόμα μια φορά αλλά δεν έδωσα σημασία, έχω συνηθίσει
πια. Το Παρίσι από ψηλά μοιάζει λιγότερο ρομαντικό απ’ όσο
νομίζει κανείς. Τέταρτη φορά εδώ, τέσσερις επιτυχημένες
αποστολές. Και κάθε φορά αισθάνομαι ολοένα και περισσό-
τερο το κρύο να με κυριεύει, αυτό το αναθεματισμένο κρύο
που έχει αρχίσει να με κάνει να πονάω. Με πονάνε πια τα με-
λίγγια μου, με σφίγγει το κεφάλι μου, δεν αντέχεται πια όλο
αυτό... θα σηκωθώ να φύγω, θα φύγω, θα τα παρατήσω όλα
και θα πάω κάπου μακριά.

Τετάρτη βράδυ, ώρα 23:57.
Βλέπω τα παιδιά μου που μεγάλωσαν πια να παίρνουν

το δρόμο τους και νιώθω τόσο ξένος, σαν να μην είναι δικά
μου παιδιά. Σαν να μην είναι καρπός δικός μου, δυο όμορφα
κορίτσια, δυο κοπέλες στο άνθος της νιότης τους κι εγώ να
μη νιώθω τίποτα. Δυο άνθρωποι που μου είναι εντελώς
αδιάφοροι. Κι η γυναίκα μου, ακόμα πιο ξένη αυτή, την κοι-
τάζω κι αναρωτιέμαι αν ένιωσα ποτέ τίποτα... Μια ύπαρξη
εντελώς αδιάφορη που δεν πρόσθεσε τίποτα σ’ αυτόν τον

355

μια εικόνα... χίλιες λέξεις



κόσμο, ένας πειθήνιος άνθρωπος που δεν τόλμησε ποτέ να
σηκώσει το κεφάλι του... μια ζωή σκυμμένη και υποταγμένη,
σκλάβα του καθωσπρεπισμού και της γνώμης του περίγυ-
ρού της. Δεν τόλμησε ποτέ της ούτε να ονειρευτεί. Νομίζει
πως είμαι εμπορικός αντιπρόσωπος, τόσα χρόνια κι ούτε καν
πονηρεύτηκε ποτέ ποια είναι η αληθινή μου δουλειά. Άραγε
την αγάπησα αυτή τη γυναίκα; Πάω για ύπνο, είμαι κουρα-
σμένος, αύριο έχω να κάνω πολλά πράγματα.

Πέμπτη πρωί, ώρα 11:17.
Τούτος ο καφές είναι σκέτο νερόπλυμα. Κοιτάζω απέ-

ναντι τα γραφεία της υπηρεσίας και δε νιώθω τίποτα. Τριά-
ντα χρόνια μπαινόβγαινα σαν τον κλέφτη εκεί μέσα κι όμως
δε νιώθω τίποτα. Μυστικές υπηρεσίες... ας γελάσω. Ένας πα-
ρατηρητικός καταλαβαίνει αμέσως πως αυτά τα γραφεία
μόνο εμπορικά δεν είναι. Πάει παραιτήθηκα. Κι όμως αυτό
το κρύο δε λέει να φύγει από μέσα μου, κάτι μου λέει πως
στο τέλος θα μου στρίψει καμιά βίδα και θα τρελαθώ. Αν
προλάβω δηλαδή... Είναι κατακαλόκαιρο κι εγώ κρυώνω, απ’
έξω σκάω από τον καύσωνα κι από μέσα είμαι λες και κάνω
βόλτα στην Αλάσκα... Δεν είμαι καλά... Φεύγω.

Πέμπτη μεσημέρι, ώρα 12:37.
Θα σου τα πω όλα, παπά, αλλά μη με διακόψεις. Κι ελ-

πίζω ο Αι-Γιώργης που μας βλέπει -του Αι-Γιώργη δεν είναι
η εκκλησία;- αν μας βλέπει δηλαδή, κάτι να κάνει... Από
αμαρτίες έχω πολλές, ούτε θυμάμαι πια πόσες. Οι χειρότερες
όμως είναι δυο. Η πρώτη είναι πως μάλλον δεν αγάπησα
ποτέ. Ούτε καν τη γυναίκα μου και τα παιδιά μου. Δεν ξέρω
γιατί, δεν ήμουν έτσι πάντα. Η άλλη είναι πως έχω σκοτώσει
πολλούς ανθρώπους... Μη με κοιτάς έτσι, δε σου κάνω
πλάκα, παπά. Έχω σκοτώσει 67 ανθρώπους, αυτή ήταν η
δουλειά μου. Στο όνομα της πατρίδας και της δημοκρατίας

356

τοβιβλίο.net



και μπλα μπλα μπλα. Με προσέλαβε η πολιτεία όταν ήμουν
είκοσι χρονών για να κάνω τον πράκτορα. Και μετά μου
έδωσε ένα όπλο και μου είπε: Σκότωσε, είναι για το συμφέ-
ρον των παιδιών σου. Κι εγώ σκότωνα. Και ξέρεις κάτι; Την
πρώτη φορά ένιωσα δυνατός, ένιωσα σα θεός όταν είδα
εκείνο το γεροδεμένο κορμί να σωριάζεται κάτω. Θυμάμαι
που κούνησα το κεφάλι μου πάνω κάτω σε μια κίνηση επι-
δοκιμασίας μόλις σιγουρεύτηκα πως η σφαίρα του είχε ξε-
σκίσει τις σάρκες. Μετά όλα ήταν θέμα ρουτίνας πια. Εγώ
πίσω από ένα κομμάτι γυαλί με χαραγμένο ένα σταυρόνημα
κι από την άλλη μεριά ένα κομμάτι κρέας που έπρεπε να
αχρηστευτεί. Και μια σκανδάλη που μου χάριζε ηδονή,
παπά, μια σκανδάλη που ερωτοτροπούσα μαζί της. Κι όσο
περνούσε ο καιρός τίποτα πια δε με γέμιζε τόσο όσο η σκαν-
δάλη που ήθελα να τη χαϊδεύω ολοένα και περισσότερο.
Πάντα στο όνομα της πατρίδας και των παιδιών μου. Μόνο
που κάτι μέσα μου άρχισε να αλλάζει, κάτι με έκανε να αι-
σθάνομαι ολοένα και περισσότερο κρύο μέσα μου, παπά.
Αυτό ήρθα να μου διορθώσεις σήμερα, θέλω κάτι να κάνεις,
δεν μπορώ άλλο πια. Παπά, τα βράδια κοιμάμαι σκεπασμέ-
νος με δυο κουβέρτες, ακόμα και το καλοκαίρι, το καταλα-
βαίνεις; Όμως οι κουβέρτες δεν κάνουν τίποτα, το κρύο
παραμένει εκεί... Παπά, ξέρεις ποιο είναι το πιο κρύο μέρος
στον κόσμο; Ξέρεις; Η ψυχή, παπά, είναι το πιο κρύο μέρος,
η ψυχή, τ’ ακούς; Μπορείς να κάνεις την ψυχή μου να ζεστα-
θεί; Μπορείς; Τι με κοιτάς έτσι; Ε; Κατάλαβα, τίποτα δεν μπο-
ρείς να κάνεις ούτε εσύ, παπά, παραμύθια είναι όλα αυτά...
Ξέρεις τι μου είπαν σήμερα μόλις πήγα και τους είπα πως
θέλω να παραιτηθώ; Ξέρεις, παπά; Πως δε γίνεται, πως υπάρ-
χει μια τελευταία αποστολή, παπά. Να το ξανακάνω, να πάω
να σκοτώσω. Αλλά τους έφτυσα στα μούτρα κι έφυγα, τους
πέταξα ένα κομμάτι χαρτί που έγραφε πως τελείωσα μαζί
τους κι έφυγα, παπά. Και ξέρεις τι θα γίνει τώρα; Ξέρεις,

357

μια εικόνα... χίλιες λέξεις



παπά; Μάλλον δε θα προλάβω να πάω στο σπίτι μου, τώρα
πια εγώ είμαι το κρέας που θα το σφάξουν, παπά. Όταν
ήμουν μικρός είχα ένα ξύλινο αεροπλανάκι με κόκκινο έλικα.
Το άφηνα στον αέρα κι ονειρευόμουν όταν μεγαλώσω να
γίνω αεροπόρος, να πετάω εκεί ψηλά, πιο ψηλά από τα σύν-
νεφα. Όμως έγινα φονιάς. Κάτι όμως μου λέει όμως πως σή-
μερα θα ταξιδέψω εκεί ψηλά, παπά. Γι’ αυτό σου λέω, κάνε
την ψυχή μου να ζεσταθεί, δεν μπορώ να πάω έτσι, δε γίνε-
ται να φύγω μ’ όλο τούτο το κρύο στην ψυχή. Η ψυχή είναι
το πιο κρύο μέρος στον κόσμο, παπά, να το θυμάσαι αυτό.
Κάνε ό,τι είναι να κάνεις, εγώ φεύγω τώρα.

Πέμπτη απόγευμα, ώρα 17:07
Ο παπάς δεν έκανε τίποτα, τι να κάνει κι αυτός; Τους

έχουνε εκεί για βιτρίνα τους περισσότερους, για να τους δί-
νουν ένα ξεροκόμματο και να παριστάνουν τους πνευματι-
κούς... Δε βαριέσαι, άμα προλάβω μπορεί να ψάξω να βρω
κανέναν από αυτούς τους χαρισματικούς παπάδες να δω τι
θα μου πει. Μπα, τι βλέπω; Τα καλόπαιδα με βρήκαν κιόλας...
Ας μην τους κάνω τη ζωή δύσκολη, ας πάω προς το μέρος
τους... Αχ... Οξύς ο πόνος της σφαίρας τελικά, αλλά νιώθω να
με γλυκαίνει. Ας τους χαμογελάσω, να τους δείξω πως τους
ευχαριστώ για το καλό που μου κάνουν... Κρυώνω, αλλά
τούτη τη φορά απ’ έξω, από μέσα ζεσταίνομαι... Λες να έκανε
τελικά δουλειά ο παπάς; Γλυκιά που είναι ετούτη η ζέστη...

Πέμπτη απόγευμα, ώρα... δεν υπάρχει...
Εκείνο το αεροπλάνο με τον κόκκινο έλικα πετάει, τι

όμορφα που είναι εδώ πάνω, παπά...

Κώστας Θερμογιάννης

358

τοβιβλίο.net



359



360

τοβιβλίο.net



θραύσµατα (ΙΙΙ)

...δίπλα στο ποτάμι
φυτρώνουν αμπόλιαστα οράματα
άγρια φρούτα ελπίδων
για πουλιά δραπέτες
απαγορεύσεων
μ’ ενέχυρο τα δάκρυα... 

...πουλιά βάφουν τον ουρανό
στου ήλιου το φωτεινό
το μονοπάτι,
χελιδόνια ψαλιδίζουν
σύγνεφα,
γαλάζιο βάφουν
τον μπαχτσέ
της καρδιάς...

...πράσινα μάτια
σφύζουν από πουλιά,
κοχύλια θαλασσινής αύρας
ευωδιάζουν το χαμόγελο...

Δήμος Χλωπτσιούδης

361

μια εικόνα... χίλιες λέξεις



362

τοβιβλίο.net



Άδραξε την ηµέρα

Πρόλαβε το Θάνατο!
Άδραξε την ημέρα και ξεγέλασέ τον,
πριν το δόρυ του αυτός, εξακοντίσει.
Ζοφερός ο δρόμος του.
Μην κυνηγάς το παρελθόν!
Άδραξε την ημέρα και μην προσπαθήσεις
τα γεγονότα να ξεγράψεις.
Ανεξίτηλα τα σημάδια του.
Το θεριό μέσα σου βρυχάται !
Άδραξε την ημέρα και ελευθέρωσέ το.
Ακολούθησέ το δίχως αυταπάτες.
Πύρινα τα χνάρια του.
Μην αφήσεις τον ήλιο σου να δύσει!
Άδραξε την ημέρα και ζήσε,
ρουφώντας το κάθε της λεπτό.
Πηγαία η Ζωή!

Άννα Μαρία Ζαγοριανού

363

μια εικόνα... χίλιες λέξεις



364

τοβιβλίο.net



Το ταξίδι

Ήταν πολύ γέρος πια. Κόντευε τα ενενήντα. Έβλεπε,
άκουγε, περπάταγε. Όλα από λίγο. Αυτό που τον κρατούσε
ζωντανό, του έδινε όρεξη για ζωή, ήταν ο περίπατος που
έκανε τα δειλινά, βαδίζοντας αργά στο δρόμο για το λιμάνι.
Εκεί καθόταν ώρες πολλές και αγνάντευε το πέλαγο με τα
καράβια, τον κόσμο που πηγαινοερχόταν, τους γλάρους, τα
ψαροκάικα που στέκονταν παράμερα, στα αριστερά της
προκυμαίας, με τους ψαράδες που καθάριζαν τα δίχτυα
τους.

Τα μάτια του σμίγανε με τους βράχους που κατέβαιναν
ως τη θάλασσα, που εκείνη την ώρα ήταν μεταξένια και
μαβιά. Δεν έφτανε το βλέμμα του μακρύτερα, τα χρόνια τον
βάραιναν, μα το μυαλό του ανήσυχο, αεικίνητο και καθαρό
όπως πάντα, έκανε το γύρο του νησιού, σπιθαμή προς σπι-
θαμή.

Τρύπωνε στις γαλάζιες σπηλιές, έβγαινε στα ξέφωτα, χω-
νόταν μέσα στα καΐκια, βουτούσε στα τυρκουάζ νερά κι
έβγαινε δελφίνι πίσω απ’ τα καράβια, πάνω στο φάρο, στις
αυλές με τα γεράνια και τις κόκκινες μπουκαμβίλιες, χτύπαγε
τις φτέρνες στα λιθόστρωτα δρομάκια, αντάμωνε τα γαϊδου-
ράκια στο μικρό αλώνι, μέσα στ’ αμπέλια τρυγούσε τις ρόγες
του μοσχάτου και γυρνώντας αποκαμωμένος, έδινε μια στο

365

μια εικόνα... χίλιες λέξεις



χοντρό σχοινί της καμπάνας και ζωντάνευε το λευκό ξω-
κλήσι.

Από εκεί ψηλά, όλο το νησί μια φλούδα γης που έλιωνε
στον ήλιο, σα γλυκό σταφύλι γεμάτο χυμούς, περίμενε τη
χούφτα του ν’ απλώσει να το αρπάξει.

Το δειλινό είχε μετρήσει πια τις ώρες του κι είχε το
χρώμα το μελί, στο βάθος σκούρο καστανό, ίδιο και απα-
ράλλακτό κεχριμπάρι που μόλις γέννησε η γη. Τα πεύκα
σφράγισαν τις πληγές τους και το δειλινό με το άρωμα του
ρετσινιού, παραδόθηκε στη νύχτα.

Ο μπαρμπα-Γιάννης πήρε το δρόμο του γυρισμού. Πάλι
η ψυχή του ήταν γεμάτη. Μέχρι την πόρτα του σπιτιού του
θυμήθηκε ακόμα κι εκείνον το νεαρό φοιτητή, που κάποια
χρόνια πριν έκανε διακοπές στο νησί και νοίκιαζε το γειτο-
νικό σπίτι.

Εκείνος του ‘χε πρωτοπεί πειράζοντάς τον, για τις χαρές
της ζωής που διάβαζε σε βιβλία με ποιήματα, για τον άν-
θρωπο που κυνηγώντας την ηδονή, πολλές φορές ξεστρα-
τίζει. Ο μπαρμπα-Γιάννης με τη λέξη ηδονή, έφερνε στο νου
του το αηδόνι που άκουγε στα νεανικά του νυχτέρια, όταν
αυτό ζευγάρωνε στα πυκνά φυλλώματα και κελαηδούσε
ασταμάτητα και μελωδικότατα και έτσι τα είχε ταιριασμένα
στο μυαλό του. Ηδονή και αηδόνι, ένα!

Τα βράδια προσπαθούσε να μιμηθεί τη φωνή του αηδο-
νιού χωρίς επιτυχία, ωστόσο δεν τα παρατούσε. Μέσα από
τα δόντια του έλεγε γελώντας: «Βρε, το άτιμο το μπιρμπίλι,
πού τις βρίσκει τούτες τις νότες...» Όταν έλεγες στο νησί
«μπαρμπα-Γιάννης» από πίσω ακολουθούσε απολύτως φυ-
σικά και το παρόνομα «μπιρμπίλης».

Από εκείνον το φοιτητή είχε ξεμείνει στο τέλος του κα-
λοκαιριού, ένας χάρτης με όλες τις χώρες, τις θάλασσες και
τα βουνά του κόσμου. Ο μπαρμπα-Γιάννης τον κρατούσε
σαν ευαγγέλιο, πάντα καλοδιπλωμένο στην πίσω τσέπη του

366

τοβιβλίο.net



παντελονιού του και τις στιγμές που ο νους του γύρευε τα-
ξίδια, τον άνοιγε, τον κοίταζε μ’ επιμονή -σχεδόν ευλαβικά-
παρατηρούσε με θαυμασμό κάθε λεπτομέρεια και με το
δείκτη του χεριού του, έδειχνε και διάβαζε με λαχτάρα,
χώρες, νησιά, λιμάνια, οροσειρές.

Η φωνή του έκανε ένα περίεργο σκαμπανέβασμα, όταν
με την παλάμη του μετρούσε στο χάρτη την απόσταση που
είχαν τα μακρινά λιμάνια από την Ελλάδα και το νησί του.
Μασσαλία τέσσερις παλάμες, Ρότερνταμ πέντε, Αμβέρσα
έξι, Πρίμορσκ οχτώ. Ατέλειωτος είναι ο κόσμος, τον μετρώ
με την παλάμη αλλά ποτέ δε θα τον αδράξω, μονολογούσε
και πάλι από την αρχή να ταξιδεύει με την χούφτα του και
να γυρίζει τη γη.

Ο χάρτης από την ταλαιπωρία και από τη χρήση ξεθώ-
ριασε, οι θάλασσες και οι ωκεανοί έχασαν το βαθύ τους μπλε
κι έσμιξαν με το πράσινο της γης. Κι όπως το χιλιοδίπλωνε,
έφτασε το γαλάζιο να μείνει σκόνη στα χέρια του και τριμ-
μένα κομμάτια από πρωτεύουσες που μπερδεύτηκαν, κολ-
λημένα στα δάχτυλά του!

Όμως, με πόση φροντίδα τον έβαζε στην τσέπη του σε
κάθε γνέψιμο του καλοκαιριού, στον περίπατο κάτω στο λι-
μάνι... Νησιώτης είμαι, σκεφτόταν και από το νησί μου δεν
έφυγα ποτέ όπως οι θαλασσινοί και γυρνούσε στο μόλο, στο
φάρο, στους βράχους...

Και γελούσαν τα μάτια του, χρόνια ολόκληρα, γελούσαν
κι έκανε σα μικρό παιδί στα πρώτα του βήματα, όταν έσερνε
το δάκτυλο πάνω στη ζωγραφισμένη γη και πατώντας με δύ-
ναμη την αμυδρή κουκίδα που ξεχώριζε, έλεγε περήφανα:
«Νάτος, τούτος εδώ, τούτος εδώ είναι ο τόπος μου!».

Μαριάνθη Πλειώνη

367

μια εικόνα... χίλιες λέξεις



368

τοβιβλίο.net



Ο δρόµος

Να που βρίσκομαι: ανάμεσα στην έλξη και την έξη, στην
ατμόσφαιρα του ουρανού που σκεπάζει το ζαλισμένο μου
κεφάλι. Ολόγυρά μου ομορφιά και μία αναγκαία σύγχυση
των πάντων που με σοφία ξεφωνίζουν ό,τι τους φωτίζει το
καλοκαίρι. Περπατώ και τα πόδια μου αναγεννιούνται με
κάθε μου βήμα, ακόμα και το πιο απόμακρο κύτταρο συνω-
μοτεί σε αυτή την έκσταση, στην ιδέα ότι φεύγω. Φεύγω.
Φεύγω μακριά από τις πόλεις που γυαλίζανε τα μεσημέρια,
που λιώνανε κάτω από τον ήλιο, εγκλωβίζοντας μέσα τους
φωνές, Φεύγω από το χθες, από τα τερτίπια της κοινωνίας,
δρασκελίζω ανέμελα με μεγάλα βήματα προς ένα δρόμο,
όποιο δρόμο.

Τα υπάρχοντά μου; Ένα σακίδιο με τα απαραίτητα, ένα
ζευγάρι παπούτσια φυλαγμένο, ένα σταυρό, τη φωτογραφία
της μάνας μου κι εμένα ολόκληρη. Τίποτε άλλο. Μήτε για
τροφή φρόντισα. Τα πουλιά φροντίζουν να έχουν πάνω τους
τροφή; Μήπως τα ψάρια έχουν κάποιο αποθηκευτικό χώρο
εκεί κάτω που φυλάνε το φαγητό τους; Ενώ εγώ τόσα χρόνια
μάζευα και δούλευα και φύλαγα και αγχωνόμουν για την
τροφή. Τώρα περπατώ πάνω στην καυτή λεωφόρο, τη
γυμνή από τροχοφόρα. Περπατώ εκεί που βγάζει για την
Εθνική Οδό κι έπειτα σε όλο τον κόσμο.

369

μια εικόνα... χίλιες λέξεις



Υπόλευκη λάμψη σκεπάζει το βλέμμα μου∙ μονάχα εγώ,
ο εαυτός μου και η απεραντοσύνη της ομορφιάς της Φύσης
βρισκόμαστε στο δρόμο αυτό.

Έχω έναν δρόμο που μπορεί να με οδηγήσει παντού.
Άμα το θελήσω, ο δρόμος αυτός βγάζει προς το άπειρο. Με
φυγαδεύει μακριά από τα κοινωνικά ψεγάδια, βουλιάζω
μέσα του και δεν ακούω κανέναν ήχο της πόλης. Ένας δρό-
μος που πάνω του καίνε τα πόδια μου. Θα μπορούσα την πε-
ρίοδο αυτή που ξεκίνησα την πορεία μου- θα ‘ναι δεν θα ‘ναι
τελειώματα Αυγούστου πια- να ήμουν όπως παλιότερα: σε
κοσμικές παραλίες, με οικογένειες και φίλους, έρωτες και
μελτέμια. Μα ο δρόμος με ελκύει, με τραβά κοντά του, κά-
νοντας με παιδί δικό του. Μία ευδαιμονία φουντώνει μέσα
μου, τρέμει κάτω από το δέρμα μου, εξεγείρεται, είναι η
ηδονή της ελευθερίας. Με ελάχιστα χρήματα, με τα πόδια
και τη θέληση μου, με τη φύση στο πλάι μου μπορώ να κα-
ταφέρω τα πάντα.

Στο αντίθετο ρεύμα όλα τα σημάδια της ανθρωπότητας.
Βαριά, βιαστικά εξαφανίζονται τα τροχοφόρα, αφήνοντας
πίσω τους την κακόγουστη ηχώ τους, ενώ σύννεφα σκόνης
τινάζονται για μια στιγμή κι έπειτα καλύπτουνε τη φύση και
το δρόμο. Τα βουνά μισοφαγωμένα από τις μπουλντόζες και
καμένα. Στρέφω το βλέμμα μου αλλού: στα αριστερά μου
βρίσκονται οι ράγες του τρένου. Πιο πέρα αχνοφαίνεται μία
θάλασσα που λαμπιρίζει τρεμάμενη. Μετά από δύο ώρες
περπάτημα κάνω στάση στο σταθμό των τρένων. Μένω σαν
παιδί και τα χαζεύω -έρχονται, φεύγουν. Καταπίνουν κόσμο,
παρουσιάζουν κόσμο και εξαφανίζονται. Χαζεύω τα τρένα
αυτά που βραχνιάζουν πάνω στις ράγες με τον αντιπερισπα-
σμό της υπέρογκης κομψότητάς τους. Ο κόσμος, απ’ την
άλλη, χαζεύει εμένα. Μία μάνα τραβάει το παιδί της μακριά
μου -πρέπει να ‘μαι πασπαλισμένη με σκόνη, ιδρωμένη και
βρώμικη. Ξαπλωμένη χάμω, πιο πέρα από την αποβάθρα με

370

τοβιβλίο.net



τα γυμνά μαύρα πόδια μου να δείχνουν αυθάδικα τον κα-
θένα, εγώ διαβάζω ένα βιβλίο∙ τρώω ένα μήλο που έπεσε
από κάποιον∙ ακούω τα ζωντανά του καλοκαιριού που ορ-
γιάζουν μέσα στο μεσημέρι. Χαμογελάω όμως με όλα, δίχως
ίχνος κούρασης μέσα μου ή απογοήτευσης. Το σώμα μου
πλουμισμένο από ζωντάνια και το πνεύμα μου ακάλυπτο,
δίχως την παραμικρή αίσθηση ενοχής ή βίας αφήνεται και
με οδηγεί ελεύθερα.

Υστερότερα, ένας ήλιος ταξιδεύει παράλληλα με τα
μάτια μου. Θέλω να φτάσω στο βορειότερο χωριό πριν βρα-
διάσει. Μα και πάλι, δεν επείγει. Είναι γλυκός ο ύπνος δίχως
ταβάνι, δίχως τοίχους ολόγυρα, με τον κίνδυνο της φύσης,
με όλες τις νυχτερινές υπάρξεις να σου κρατάνε παρέα. Και
σκέφτομαι κάποια βράδια σε κάποιον κάμπο: πιότερο να
μην ξοδέψω τις ώρες αυτές για να κοιμηθώ κι έτσι έχω πε-
ράσει κάμποσα βράδια με το να χαζεύω από μακριά κάποια
πόλη ή χωριό που ξαγρυπνά μέσα στα φώτα του, ή αφαιρού-
μαι κοιτάζοντας την αταξία του ουρανού, με τα στάχια να
παιχνιδίζουν με το σώμα μου στο ρυθμό της όστριας.

Με βαρύ ουρανό από πάνω μου περπατάω και μου έρ-
χονται στο μυαλό, καθώς η δροσιά του πρωινού με αγκαλιά-
ζει, οι άνθρωποι εκείνοι, οι μόνοι που με άφησαν να καθίσω
στο πλάι τους, με κέρασαν κρασί και ψωμί, μου προσέφεραν
νερό κρύο και έπειτα μιλήσανε για τα πάθη τους. Θυμάμαι
εκείνη την μάνα, όμοια στα χρόνια με τη δική μου, παρόλο
που χαιρόταν για το παιδί τους που μπαινόβγαινε στα πανε-
πιστήμια και τις εταιρίες, το καρτερούσε κρυφά, πονούσε με
την απουσία του. Θυμάμαι εκείνο τον γέροντα -μονάχος του
κρατούσε ένα ολόκληρο ξωκλήσι αραχνιασμένο και περ-
νούσε μέσα από τα δέντρα με τα μαύρα σκονισμένα ράσα
του, σα στοιχειό απόμερο. Θυμάμαι το κορίτσι εκείνο που
με κοίταζε από μακριά καχύποπτα και με την κοιλιά του

371

μια εικόνα... χίλιες λέξεις



φουσκωμένη και μόνο, κοίταζε όλο τον κόσμο από μακριά
και καχύποπτα για το κακό που της έκανε ο άνθρωπος. Τόσα
χρόνια μέσα στον κόσμο τον πυκνό και όλο γυρνούσα, περ-
πατούσα μηχανικά και αδιάκοπα, δίχως νου και τώρα πώς
έχω δεθεί με αυτούς τους ανθρώπους που βρέθηκαν στο
δρόμο μου... Τα ρυτιδιασμένα τους πρόσωπα μου κρατάνε
παρέα, το κοφτερό βλέμμα της με αφήνει ξάγρυπνη, πονώ
κι εγώ μαζί της.

Όσο θυμάμαι τους ανθρώπους, τόσο ένα σκυλί με παίρ-
νει από πίσω. Είναι κάμποσα λεπτά που έχει την υπομονή και
μέσα στη ζέστη με ακολουθεί. Πιθανόν να πιστεύει ότι κου-
βαλάω κάποιο φαγητό μαζί μου ή βέβαια μπορεί να ‘ναι και
το άλλο: να θέλει τη συντροφιά μου. Χαμογελώντας επιβρα-
δύνω το βήμα μου, το αφήνω να με πλησιάσει κι άλλο.
Καθώς ρίχνω γρήγορες ματιές προς τα πίσω, το παρατηρώ
καλύτερα. Το τρίχωμά του είναι φαγωμένο κι εκείνο αρκετά
αδύνατο, μα έχει μία λάμψη το μάτι του. Σίγουρα το προτι-
μάει,από το να είναι σε μία αυλή δεμένο όλη την μέρα με μία
αλυσίδα από το λαιμό, σκέφτομαι. Κάποια στιγμή περπατάει
στο πλάι μου. Έπειτα από λίγο υπέκυψα: του έδωσα από το
νερό μου να πιει. Περπατήσαμε παρέα κάμποσο και όσο
περνούσε η ώρα, τόσο αισθανόμουν μια βαριά ευθύνη να
με συνδέει με το ζωντανό αυτό. Ήμουν εγώ υπεύθυνη για το
φαγητό του, πέραν από τον εαυτό μου.

Το ύψωμα όπου είχαμε σταθεί για λίγο μας φανέρωνε
μία κωμόπολη. Χανόταν μέσα στο σούρουπο. Καμία υπό-
νοια ζωής σε εκείνο το μέρος. Μα ο ουρανός κυριαρχούσε
πάνω από τα κεφάλια μας με τα χρώματά του. Η μία από-
χρωση έσβηνε μέσα στην άλλη, δημιουργώντας ένα φρά-
κταλ ακατανόητο για το μάτι που έχει συνηθίσει στην πόλη.
Ήταν παράξενο∙ εκεί πάνω υπήρχε η ζωή, με τα πουλιά που
τιτιβίζανε ξέγνοιαστα, τα τζιτζίκια που βαρυγκωμούσαν
πάνω στα κλαδιά, τα μηνύματα των εντόμων που ηχούσαν

372

τοβιβλίο.net



ανάμεσα στα φύλλα, άλλα πηδάγανε πάνω μου κι άλλα
μπλέκανε στα μαλλιά μου. Έστριψα τσιγάρο και κάθισα να
αποχαιρετίσω την μέρα, ενώ ο σκύλος δίπλα μου ήδη κοι-
μόταν.

Ήταν η τρίτη μέρα που δεν είχα μιλήσει με άνθρωπο κι
αυτό δε με ενοχλούσε. Ένιωθα παράξενα ελεύθερη και απο-
δεσμευμένη. Ήξερα ότι η επικοινωνία εδώ έξω ήταν διαφο-
ρετική∙ ήμουν πολύτιμη γι’ αυτούς, όπως κι αυτοί για μένα.
Κατά τις εννιά το πρωί συνάντησα ένα ζευγάρι Ιταλούς φοι-
τητές. Με προσπέρασαν μουρμουρίζοντας κάποια αστεία.
Ήμουν κοντά στα σύνορα και το μόνο μου θέαμα ήταν ο
υγρός ουρανός και οι αμέτρητες κολώνες κατά μήκους του
δρόμου. Το υπέροχο αυτό θέαμα της μοναξιάς, που όλη η
πλάση φαντάζει δική σου, που η καθημερινότητα είναι κάτι
το μηδαμινό. Ο κόσμος όλος χωράει μέσα στη χούφτα σου
και θες να δακρύσεις με το κάθε τι που αγγίζει το βλέμμα
σου.

Στη στροφή του δρόμου πέφτω πάνω σε έναν άνθρωπο.
Με χαιρετάει με βαρύ βλέμμα. Του προσφέρω τσιγάρο. Κα-
πνίζουμε παρέα.

«Πού γυρνάς μονάχη;» με ρωτά φιλικά.
«Ψάχνω τα σύνορα», του απαντάω. Στο βάθος κάποιο

σύννεφο απειλεί να ξεσπάσει.
«Α, θα φύγεις κι εσύ;»
«Για μένα δεν υπάρχει σπίτι ή προορισμός. Εσύ τι περι-

μένεις;» τον ρωτάω.
«Περιμένω το λεωφορείο να με κατεβάσει στην πόλη».
«Εχ, εγώ φεύγω από την πόλη κι εσύ θες να πας σ’ αυτή;»
«Το περιμένω να ‘ρθει, να κατέβω στην πόλη. Με περι-

μένουν να θάψω την μανούλα μου».
Ψιχαλίζει απαλά. Δεν ξέρω αν είναι η ξαφνική δροσιά ή

τα λόγια του που με έκαναν να αναριγήσω.
«Πόσην ώρα περιμένεις;» Μου απάντησε: δύο ώρες. Του

373

μια εικόνα... χίλιες λέξεις



έδειξα τον σκύλο, «ας τον στα πόδια σου να σου κρατάει
παρέα, καθώς θα περιμένεις» είπα και έφυγα.

Περπατάω κι έχω πίσω μου τα πάντα. Στενοχώριες, τσι-
μέντα, πρόσωπα οικεία, υποχρεώσεις, ωράρια, ανέσεις και
χρήματα. Μπροστά μου έχω μονάχα το δρόμο. Θα πάω σε
άλλη γη, σε άλλους δρόμους. Θα περπατήσω. Θα καταλήξω
στη γη -η γη μονάχα με αγκαλιάζει πλέον. Θα πάω σε άλλους
δρόμους, σε άλλη γη.

Ηλέκτρα Λαζάρ

374

τοβιβλίο.net



375



376

τοβιβλίο.net



Μια βουτιά... µια ζωή

Θα παντρευόταν. Ορκισμένος εργένης και μάγκας για-
λαντζί σαν τα ντολμαδάκια της μαμάς του μα το ‘χε πάρει
απόφαση να φορέσει την κουλούρα εδώ και τρεις βδομά-
δες. Δεν πάει ούτε χρόνος από τη στιγμή που άκουσε το
γέλιο της να γαργαλά το λαιμό της. Από τότε το ‘ξερε ότι θα
τον τυλίξει.

Έτσι σήμερα την πηγαίνει στη μάνα του, την κυρα-Δό-
μνα. Ωραία γυναίκα στα νιάτα της, ωρίμασε μες τα τετζέρια
και τις πολίτικες συνταγές. Και σήμερα έφτιαξε... και τι δεν
έφτιαξε για να ευχαριστήσει το γιόκα της, το τζιέρι της. Τα
ήθελε όλα στην εντέλεια. Έβγαλε και τα προικώα της• το
κοφτό τραπεζομάντηλο, τα επάργυρα μαχαιροπήρουνα και
τα κρυστάλλινα ποτήρια. Έναν τον είχε• άργησε κιόλας να
τον κάνει. 

Φόρεσε το μαργαριταρένιο κολιέ, που της είχε χαρίσει
ο μακαρίτης «Καλός άνθρωπος. Θεός σχωρέσ’ τον», έλεγαν
στη γειτονιά. Η καρδιά της ήξερε πόσα υπέφερε από τις
μπερμπαντιές του. Παιδεύτηκε να βάλει τα ασορτί σκουλα-
ρίκια. Τόσα χρόνια πού να τα βάλει... Πάνε εκείνες οι εποχές
και όλα τα συναφή τριγυρνούν στο μυαλό της. «Τέσπα...
Άκου εκεί τέσπα!», σκέφτεται και χαμογελάει. Έχει νοικιάσει
το διπλανό δυάρι της σε μια φοιτήτρια «καλό κοριτσάκι», τη

377

μια εικόνα... χίλιες λέξεις



Μυρτώ, που της μαθαίνει «λεξιλόγιο νέας ελληνικής», όπως
λέει. Έχουν πιει και κάνα δυο καφεδάκια οι δυο τους.

Στο μεταξύ ο Δημοσθένης, έτσι τον έλεγαν το μονά-
κριβο, έχει πάει να παραλάβει τη μέλλουσα. Της κάνει ένα
κομπλιμέντο, που χάνεται στον ήχο ενός κορναρίσματος.
«Τώρα, ρε μπαγλαμά» φωνάζει με την κατάλληλη χειρονομία
κοιτώντας από τον καθρέφτη. «Όλα καλά, μωρό μου;» τη
ρωτάει. «Όλα καλά» και του σκάει το ρουμπινί χαμόγελό της.

Κατεβαίνουν από το αυτοκίνητο. Η λεγάμενη φτιάχνει
το ντεκολντέ της. Το κουδούνι χτυπάει την ώρα που η κυρα-
Δόμνα διορθώνει τα μαλλιά της και την τινάζει στον αέρα.
«Ήρθανε» λέει στην Παναγία τη βρεφοκρατούσα και σταυ-
ροκοπιέται.

Το ασανσέρ ανεβαίνει βασανιστικά. Βγαίνει πρώτα εκεί-
νος κρατώντας την από το χέρι. «Καλησπέρα, μητέρα. Να
σου γνωρίσω την Αρετή» της λέει διακρίνοντας ένα ελαφρό
τρέμουλο στη φωνή του. «Γεια σου, κορίτσι μου» της λέει και,
πριν προλάβει να ολοκληρώσει, η Αρετή έχει σκύψει πάνω
στα δωδεκάποντα λουστρίνια της και τη φιλάει σταυρωτά.

Μετά τα χαμόγελα αμηχανίας κάθονται στο ντεμοντέ
σαλονάκι ενώ η οικοδέσποινα πετάγεται σαν ελατήριο «μην
αρπάξει το αρνάκι». Ο Δημοσθένης βρίσκει ευκαιρία και την
ακολουθεί. «Πώς σου φαίνεται η Αρετή, μαμά;». «Τούμπανο»,
απαντά η κυρα-Δόμνα με φυσικότητα και ο γιος της γουρλώ-
νει τα μάτια και ξεκαρδίζεται στα γέλια. Τι να ‘παθε η μάνα
του;

Το φαγητό της πολύ νόστιμο όπως πάντα. Και η κου-
βέντα καλά πηγαίνει. «Ο ουρανίσκος μου βγάζει πυροτεχνή-
ματα, κυρία Δόμνα», την επαινεί η Αρετή. «Έχετε μάθει σ’
αυτά τα τζανκ φουντ και το σπιτικό σας φαίνεται γκουρμε-
διά», τους αφοπλίζει. Ο Δημοσθένης την αγκαλιάζει γελών-
τας και της δίνει ένα φιλί. Εκείνη το απολαμβάνει με κλειστά
μάτια. Μα πού τα ‘μαθε αυτά η μάνα του;

378

τοβιβλίο.net



Είχε έρθει η ώρα του καφέ και του κοινότυπου ξεφυλλί-
σματος των άλμπουμ, όπου παρελάζουν όλοι• ζωντανοί, νε-
κροί. Παππούδες, γιαγιάδες, θειάδες και δε συμμαζεύεται. Η
κυρα-Δόμνα ανοίγει τη σερβάντα ενώ ο Δημοσθένης βρί-
σκει ευκαιρία να δώσει ένα κλεφτό φιλί στην «ξανθιά οπτα-
σία» του. Βγάζει τους εραστές των στιγμών με τα συρμάτινα
σπυράλ και τους αραδιάζει στον καναπέ. Αυτό για τη βά-
φτιση, αυτό για τα πάρτι, αυτό για τις εκδρομές... Τα ‘χει όλα
τακτοποιημένα. «Τι τα θέλει και τα σκαλίζει τώρα αυτά;» σκέ-
φτηκε νευριασμένος.

Παρόλ’ αυτά αρπάζει το άλμπουμ με το θαλασσί δερμά-
τινο εξώφυλλο. «Κατηγορία 14. Καλοκαιρινά μπάνια», σκέ-
φτεται και μειδιά «Αχ, κυρα-Δόμνα». Γυρνάει τις σελίδες, ενώ
με την άκρη του ματιού του κρυφοκοιτάζει τη γυμνή γάμπα
της κατάκτησής του. Οι γυναίκες μιλάνε και γελούν. Το κλίμα
αλλάζει όταν φτάνουν σε φωτογραφίες του μακαρίτη. Η
κυρα-Δόμνα βρίσκει ευκαιρία να διηγηθεί την ιστορία της
ζωής της. Η Αρετή, εξάλλου, δε δυσανασχετεί. Αντιθέτως, το
διασκεδάζει.

Ξεφυλλίζει τα κιτρινισμένα γυαλιστερά χαρτόνια με
φόντο το παραλήρημα της μάνας του. Τα μάτια του καρφώ-
νονται σε μια φωτογραφία και το μυαλό του μουδιάζει.
Μέχρι αυτή τη στιγμή είχε ξεχάσει εκείνο το δέκατο του δευ-
τερολέπτου. Τώρα η παράσταση της κυρα-Δόμνας ακούγε-
ται σαν μέσα από τούνελ. Το μυαλό του κάνει rewind και
σταματά σαν καλογρασαρισμένη μπομπίνα στην Τήνο το δε-
καπενταύγουστο του '81. Είχαν πάει οικογενειακώς για το
τάμα της κυρα-Δόμνας.

Οι εγκεφαλικές του συνάψεις συνωμοτούν με το σώμα
του. Νιώθει το αριστερό του μάγουλο να τραβάει απ’ τ’ αλά-
τι και αισθάνεται τα πόδια του να αιωρούνται πάνω από την
ξύλινη εξέδρα εγκλωβισμένα στο μακρύ λευκό μαγιό, που
είχε στείλει η θεία Κατίνα από την Αυστραλία. Μετά από

379

μια εικόνα... χίλιες λέξεις



εκείνη τη βουτιά στο γαλάζιο του Αιγαίου είχε νιώσει ότι ξα-
ναβαφτίστηκε. 

Λίγες μέρες πριν είχε την πρώτη του ερωτική απογοή-
τευση• δώδεκα χρονών παλικαράκι η Αννέτα τον πλήγωσε.
Τα κερασένια χείλια και τα σπιρτόζικα μάτια της πίσω από
τις μαύρες αφέλειες τού είχαν πει πως δεν τον θέλει πια
παρέα της. Και πριν από κείνη τη βουτιά έκανε μια ευχή -να
την ξανακερδίσει- και έδωσε μια υπόσχεση στον εαυτό του
-αν δεν το κατάφερνε να μην ξαναγαπήσει έτσι άλλο κορίτσι.
Είχε κρατήσει την ανάσα του κάμποσα δευτερόλεπτα κάτω
απ’ το νερό φέρνοντας στο νου του τη μορφή της και το
πρώτο τους αμήχανο φιλί δίπλα στην ελίτσα της Μονρόε.
Όταν πια δεν άντεχε άλλο βγήκε στην επιφάνεια ξαναβάζον-
τας την καρδιά της κυρα-Δόμνας στη θέση της.

Δεν την ξαναείδε την Αννέτα. Ο πατέρας της ήταν στρα-
τιωτικός και πήρε μετάθεση, παίρνοντάς την μακριά του. Για
ένα χρόνο και κάτι τη σκεφτόταν και αυτήν και την ευχή που
έκανε πριν από τη βουτιά. Μα η υπόσχεση τριβέλιζε το
μυαλό του για περισσότερο καιρό σαν εμμονή. Σχεδόν ψυ-
χαναγκαστικά απέφευγε τις ιδιαίτερες παρέες με κορίτσια
και ας ήταν ο γόης της τάξης στο γυμνάσιο. Μα το κορμί και
οι ουσίες του δεν άντεξαν. Η υπόσχεση όμως τον περίμενε
πάντα ένα βήμα πριν τη βουτιά στο συναίσθημα. Αντιλαμ-
βάνεται πως λίγο πριν από το ίδιο βήμα βρίσκεται και σ’ αυτό
το στοπ καρέ της ζωής του.

Η βαθιά ρυτίδα που στέκει επίμονα ανάμεσα στα φρύ-
δια του πανηγυρίζει την κυριαρχία της. Σηκώνει τα μάτια του
και βλέπει την αντανάκλασή του στον καθρέφτη. Τα γκρίζα
του μαλλιά, που δε θυμίζουν τίποτα από το αγόρι της φωτο-
γραφίας, τον κάνουν να συνέλθει απότομα. Η ακοή του επα-
νέρχεται. Η φωνή της μάνας του ξεσαλώνει και η... «Πώς τη
λένε;». Τρομάζει και πανικοβάλλεται. Είχε ξεχάσει το όνομα
της γυναίκας που θα παντρευόταν.

380

τοβιβλίο.net



Το κουδούνι της πόρτας χτυπάει. Η κυρα-Δόμνα σηκώ-
νεται να ανοίξει τρεκλίζοντας. Η Αρετή κάνει μερικά δευτε-
ρόλεπτα να βρει τα μάτια του και αυτός ανταποδίδει με
μερικές σταγόνες να ξεπροβάλλουν στο μέτωπό του.

«Πολύ τζιτζί σήμερα, κυρία Δόμνα. Εγκρίνω. Από δω η
μητέρα μου», ακούγεται κεφάτα μια νεανική φωνή. Ο Δημο-
σθένης επιτέλους χαμογελάει καθώς καταλαβαίνει ποια έχει
μυήσει τη μητέρα του στην “αργκό”. Ύστερα από μπερδεμέ-
νες κουβέντες η οικοδέσποινα παρουσιάζεται στο σαλόνι
παρέα με το κορίτσι και τη μητέρα του. Αφού έγιναν οι συ-
στάσεις ο Δημοσθένης σωριάστηκε με το χέρι στην καρδιά
και την ελίτσα της Μονρόε να χορεύει ακόμα στα μάτια του...

Βίκη Κοσμοπούλου

381

μια εικόνα... χίλιες λέξεις



382

τοβιβλίο.net



Ψυχής Μονόλογοι

Στους τοίχους του δωματίου 23 της πολυτελούς νευρο-
λογικής κλινικής “Saint Mary” της μικρής πόλης Α..., κάπου
στα βόρεια της Νέας Αγγλίας, κυριαρχεί το κόκκινο σε διά-
φορες αποχρώσεις, άλλες πιο απαλές κι άλλες πιο έντονες.
Ακόμα κι οι κουρτίνες, το κάλυμμα του καναπέ, τα σκεπά-
σματα του κρεβατιού είχαν το κόκκινο χρώμα της φωτιάς. 

Η “ένοικος” του, η Κλάρα, περνούσε ώρες ολόκληρες κοι-
τάζοντας έξω από το παράθυρο, ιδιαίτερα τα απογεύματα,
όταν ο ήλιος πήγαινε να γείρει προς τη δύση. 

Έτσι και τώρα, καθόταν στην ίδια θέση, με το κεφάλι
κρυμμένο στα χέρια της, ψιθυρίζοντας με φωνή που μόλις
ακουγόταν: «Απόψε! Απόψε! Απόψε!»

Το δυνατό, διαπεραστικό γάβγισμα ενός σκύλου διέ-
κοψε προς στιγμή τους ρεμβασμούς της.

«Ποιος είναι; Ποιος; Γιατί δεν μ’ αφήνετε ήσυχη, επιτέ-
λους; Παλιόσκυλο, φόλα που σου χρειάζεται! Πώς τολμάς να
με ταράζεις;» ούρλιαξε.

Άρπαξε ένα μαξιλάρι και το πέταξε στον τοίχο. 
«Χάσου από δω, ψοφίμι! Έτσι και πέσεις στα χέρια μου,

αλίμονό σου. Θα σε...»
Έκοψε τη φράση της στη μέση. Μάζεψε το μαξιλάρι και

το έβαλε στη θέση του. 

383

μια εικόνα... χίλιες λέξεις



«Σε λίγο θα σκοτεινιάσει», μουρμούρισε.
Έβγαλε απ’ το συρτάρι του κομοδίνου ένα κουτί και κά-

θισε στην αγαπημένη της πολυθρόνα.
«Πώς το λένε αυτό το τραγουδάκι;» αναρωτήθηκε. «Α

ναι... έτσι πάει...
Μια ζωή σ’ ένα κουτί

Μια ζωή με κόκκινο χρώμα...»
Χάιδεψε το κουτί με τα δυο της χέρια.
«Μείναμε μόνοι εσύ κι εγώ! Οι δυο μας!» είπε, ανοίγοντάς

το.
«Α χα, τι έχουμε εδώ;» αναφώνησε, βλέποντας τη φωτο-

γραφία πάνω πάνω. «Ο σούπερ-Τζακ με τα μακριά μαλλιά
και τα σκισμένα μπλου τζιν! Τι άντρας! Όλες σφάζονταν για
πάρτη του! Όλες!»

Το βλέμμα της σκοτείνιασε.
«Ανάθεμά σε, Τζακ! Γιατί μου το ‘κανες αυτό; Αφού μπο-

ρούσες να έχεις όποια ήθελες, γιατί εμένα; Μου έσπειρες και
τον αναθεματισμένο...!! Και τώρα ακόμη, σα να τους βλέπω,
σαν να τους ακούω! Ό,τι έγινε, έγινε! Πρέπει να παντρευτείτε
για χάρη του παιδιού! Θα φέρεις στον κόσμο μια ζωή, Κλάρα!
Και η δική μου ζωή; Δεν μετρούσε πια;»

Γέλασε νευρικά.
«Ο Τζακ και η Κλάρα, η Κλάρα και ο Τζακ! Κι ο Μπίλι, βέ-

βαια! Πώς μπορούσε να λείπει αυτός; Να χαρώ εγώ οικογέ-
νεια! Ο Μπίλι και ο Τζακ, ο Τζακ και ο Μπίλι! Ο Μπίλι το φωτο-
αντίγραφο του Τζακ! Εν μέρει τουλάχιστον! Γιατί...»

Ανακάτεψε τις φωτογραφίες, μέχρι που βρήκε μια άλλη.
Την έφερε στα χείλη της.

«Ήταν διαφορετικός! Δεν του έμοιαζε... στην ψυχή εν-
νοώ! Δεν το έβλεπα τότε, δεν μπορούσα να το δω! Ίσως, δεν
το είδα ποτέ! Για μένα ο χρόνος είχε σταματήσει τη μέρα που
με “πήρε” ο Τζακ με τη βία! Κι ο Μπίλι ήταν το σημάδι του!!
Ήσουν πολύ κλαψιάρης μικρός, Μπίλι! Πού ν’ αντέξει ο Τζακ!!

384

τοβιβλίο.net



Πού ν’ αντέξω κι εγώ!! Τίποτα δεν ένιωθα... τίποτα δεν
ένιωσα! Πάντα... πάντα μου άρεσε το κόκκινο χρώμα! Κι εσύ
μου χάρισες ένα κόκκινο φουλάρι και....»

Έβαλε τις δυο φωτογραφίες στην άκρη και πήρε μια
άλλη. Τα μάτια της βούρκωσαν.

«Ευλογημένη η ώρα που μπήκες στη ζωή μου, Τόνι, καλέ
μου», είπε. «Κοντά σου ένιωσα ξανά γυναίκα και μάνα. Η
Λούσι μας, το αγγελούδι μας!»

Χάιδεψε με το χέρι της τη φωτογραφία του Μπίλυ.
«Εσύ, καημένο παιδί, ήσουν κομμάτι ενός παρελθόντος

που μισούσα! Δεν μπόρεσα να το ξεπεράσω! Και... και δεν
μπόρεσα να δω ότι...!!! Δεν είχα τη δύναμη! Συγνώμη!»

Έσπρωξε το κουτί στην άκρη. Τα γεγονότα των τελευ-
ταίων ετών άρχισαν να περνούν σαν ταινία από το μυαλό
της.

Ο Μπίλυ και η Λούσι. Δυο αδέλφια. Η παρουσία της
Κλάρα τους χώριζε, ενώ θα έπρεπε να τους ενώνει. Ο Μπίλι
εισέπραττε την απέχθεια και την αδιαφορία της. Η αγάπη και
το ενδιαφέρον της είχαν μοναδικό επίκεντρο τη Λούσι. 

Αντίθετα με τη μητέρα τους, η Λούσι λάτρευε τον αδελ-
φό της και του το έδειχνε με κάθε τρόπο. Με το χαμόγελό
της, με τις αγκαλιές, με τα χάδια και τα πεταχτά φιλιά που
του έδινε. Κι εκείνος γαντζώθηκε πάνω της απελπισμένα, κά-
νοντάς την κέντρο της ζωής και της ύπαρξής του. 

Κάποια στιγμή, δεν θυμόταν ακριβώς πότε, η Λούσι άρ-
χισε να πρωταγωνιστεί τις μοναχικές του νύχτες στα όνειρα
και στις φαντασιώσεις του. Φορές φορές μια φωνούλα μέσα
του τού έλεγε “μη, μη μπαίνεις σε επικίνδυνα μονοπάτια”, δεν
έβρισκε όμως τη δύναμη να τιθασεύσει αυτά που ένιωθε, μα
ούτε και τολμούσε να τα εξωτερικεύσει. 

Του έφτανε να ‘ναι πάντα εκεί γι’ αυτήν και να της γίνεται
απαραίτητος. Την πηγαινόφερνε στο σχολείο, τη βοηθούσε
με τα μαθήματα κι αργότερα τη συνόδευε σε διάφορα πάρτι.

385

μια εικόνα... χίλιες λέξεις



Μόνο που η Λούσι, μπαίνοντας πια στην εφηβεία, άρχισε
να αλλάζει απέναντί του. Όσο κι αν τον αγαπούσε, δεν ήθελε
“πανταχού παρόντα” τον μεγάλο της αδελφό. Όπως κάθε κο-
ρίτσι στην ηλικία της, ήθελε να μπορεί να βγαίνει, να διασκε-
δάζει με τις παρέες της και να φλερτάρει, δίχως να αισθάνε-
ται το υπερπροστατευτικό, μα και καταπιεστικό συνάμα,
βλέμμα του επάνω της. 

Βλέποντάς τη να απομακρύνεται από κοντά του, ο Μπίλυ
ένιωθε να χάνει τη γη κάτω από τα πόδια του. Ειδικά τη μέρα
εκείνη που την είδε σφιχταγκαλιασμένη να φιλιέται μ’ έναν
συμμαθητή της και...

Η αγαπημένη του, η δική του Λούσι, πώς ήταν δυνατόν;
Μα ήταν δική του, μόνο δική του.

Έτσι...
Η Κλάρα έσπρωξε το κουτί στην άκρη.
«Η ζωή μου έχασε κάθε νόημα τη μέρα που βρήκα τη

Λούσι να... κοιμάται. Εσύ, μ’ εκείνες τις ηρεμιστικές σταγόνες
που έπαιρνα, την είχες κοιμίσει... για πάντα», ψιθύρισε.
«Ήθελα να βουλώσω τα αυτιά μου, να μην σ’ ακούω -καθώς
εκλιπαρούσες τη συγνώμη μου- να μην ακούω τίποτα! Σε
καταδίκασαν! Εγώ φταίω για όλα. Αν σου είχα δώσει στοργή
κι αγάπη, σίγουρα τα πράγματα θα ήταν διαφορετικά. Δεν
θα δενόσουν μαζί της τόσο παθιασμένα, τόσο απελπισμένα.
Κι εκείνη ακόμα θα ζούσε. Μακάρι να μπορούσα να γυρίσω
πίσω το χρόνο! Άργησα πολύ! Κι απόψε όλα τελειώνουν!»

Αναστέναξε βαθειά και κοίταξε γύρω της.
«Μπίλι... τώρα θυμάμαι. Φορούσες κι εσύ μερικές φορές

κόκκινα χρώματα, για να με ευχαριστήσεις. Άλλο αν εγώ
έβρισκα τη συμπεριφορά σου περίεργη! Ήσουν, τελικά, ο
μόνος που είχε καταλάβει πόσο λάτρευα το κόκκινο χρώμα».

Έριξε μια ματιά στο ρολόι της κι άρχισε να χτυπά την
πόρτα με το χέρι της.

Ίσως έχω ακόμα χρόνο... Προλαβαίνω; Προλαβαίνω;

386

τοβιβλίο.net



σκέφτηκε.
«Έφυγε! Δεν τον πρόλαβες», ακούστηκε η φωνή ενός νο-

σοκόμου απ’ έξω.
Ήταν σαν να είχε διαβάσει τη σκέψη της.
«Όχι, όχι, δε σε πιστεύω», φώναξε η Κλάρα.
Ένα δυνατό γέλιο ήταν η απάντηση.
«Γιατί γελάς;» ρώτησε η Κλάρα με θυμό.
«Έχασες την αίσθηση του χρόνου; Σκοτείνιασε έξω».
Η Κλάρα έτρεξε προς το παράθυρο. Πράγματι, ο ήλιος

είχε δύσει.
Από μακριά ακούστηκε πένθιμος ήχος καμπάνας. Η

Κλάρα βούλωσε με τα χέρια της τα αυτιά της.
Σταματήστε! Σταματήστε! παρακαλούσε από μέσα της.
Ο ήχος σταμάτησε.
Με δειλά βήματα πλησίασε το κομοδίνο και άναψε το

πορτατίφ. Και τότε είδε απλωμένο πάνω στο κρεβάτι της ένα
κόκκινο φουλάρι.

«Πώς βρέθηκε αυτό εδώ;» αναρωτήθηκε.
Το πήρε στα χέρια της και το εξέτασε προσεκτικά. Μα

ναι! Ήταν εκείνο το κόκκινο, μεταξωτό φουλάρι που της είχε
χαρίσει ο Μπίλι σε κάποια γενέθλιά της, το φουλάρι που είχε
παραμείνει ξεχασμένο σ’ ένα συρτάρι στη ντουλάπα της.

«Μπίλι; Μπίλι, γιε μου, είσαι εδώ;» είπε δυνατά.
Έφερε το φουλάρι κοντά στο μάγουλό της, το χάιδεψε

απαλά κι ύστερα το φόρεσε στο λαιμό της.
«Σ’ ευχαριστώ, καλέ μου, σ’ αγαπώ», ψιθύρισε κι έστειλε

ένα φιλί στον αέρα.
Οι δυο λευκοντυμένες μορφές παρακολουθούσαν αθέ-

ατες σε μια γωνιά του κήπου.
«Συγχώρεσέ με!» ψέλλισε ο Μπίλι με σκυμμένο κεφάλι

στην αδελφή του. «Είχα για σένα αισθήματα ανομολόγητα.
Σου στέρησα τη νιότη, σου στέρησα τη ζωή».

«Κάτι σαν την ωραία κοιμωμένη ένα πράγμα, μόνο που

387

μια εικόνα... χίλιες λέξεις



δεν με ξύπνησε κανένα φιλί εμένα», είπε η Λούσι.
Τον αγκάλιασε και τον φίλησε τρυφερά στο μέτωπο.
«Σ’ αγαπώ, αδελφέ μου, αυτό είναι το μόνο σίγουρο.

Πόσο πόνεσες κι εσύ!»
«Σου στέρησα τη νιότη, σου στέρησα τη ζωή», ξανάπε

εκείνος.
«Διψούσες γι’ αγάπη... άλλο αν...»
Ο Μπίλυ δεν μίλησε. Η Λούσι πήρε το χέρι του και το

κράτησε σφιχτά.
«Είσαι έτοιμος;» τον ρώτησε.
Εκείνος έγνεψε «ναι» με το κεφάλι.
Τα δυο αδέλφια κοιτάχτηκαν στα μάτια, χαμογέλασαν κι

ύστερα πέταξαν ψηλά.

Σμαραγδή Μητροπούλου

388

τοβιβλίο.net



389



390

τοβιβλίο.net



Άφησα τα χρόνια

Φώναξε κάποιος στο δρόμο,
για συναυλία μουσική.
Ήπια μια γουλιά κρασί
και τον ρώτησα, τι έχει να μου πει
για τον έρωτα και την ψυχή.
Τραγούδησα δυνατά και θλιβερά
την αλήθεια που ένιωσα βαθιά.
Στο τραπέζι μου σταμάτησα
και χαμόγελο αχνό, ξύλινο κράτησα.
Αναδύθηκα απ’ την ερημιά
παραπατώντας με το νοτιά.
Μεθυσμένη κοίταξα ξανά
το φως του ήλιου που ‘ρθε απ’ τα παλιά.
Άφησα τα χρόνια τον ήλιο να μου κρύψουν
και έμειναν οι Κυριακές μοναξιάς γιορτές,
να πλαισιώνουνε το παρελθόν
να ματώνουν το παρόν.

Εύα Κασιάρου

391

μια εικόνα... χίλιες λέξεις



392

τοβιβλίο.net



Αυτή η υπέροχη θάλασσα

Αξίζει άραγε τον κόπο;
Αυτό αναρωτιέμαι την ώρα που η ένατη χάντρα από το

μικρό κομπολόι κυλά αργά αλλά σταθερά να συναντήσει τις
άλλες οχτώ. Είναι αναπόφευκτο και το ξέρω. Το τέλος που
φοβόμουν, το τέλος που ξόρκιζα, είχε έρθει· χωρίς τυμπα-
νοκρουσίες, χωρίς να καμαρώνει, θαρρείς τσαλακωμένο και
κείνο από το βάρος της απόφασης. Είναι μπροστά μου και
με κοιτάζει επίμονα. Κλείνω τα μάτια.

Δεν είναι ακριβώς αναπόληση. Ούτε παρέλαση αναμνή-
σεων. Τρισδιάστατες εικόνες όλες με αρώματα του Μάρτη,
λουλούδια του Απρίλη και ποτήρια γεμάτα από το χρώμα
του φεγγαριού. Μέσα στο πλάνο, πανταχού παρούσα η
μορφή της. Προσπαθώ να βρω ένα ψεγάδι, από κάπου να
πιαστώ, να μαλακώσει ο πόνος. Άδικος κόπος. Το γέλιο της
καλύπτει τα πάντα. Ένα γέλιο αβίαστο, κελαριστό, χωρίς να
προσποιείται, χωρίς να υπολογίζει. Μα και η ανησυχία, το
παράπονο, το κλάμα της, στολίδια είναι.

Επιχειρώ να το εξηγήσω να το αναλύσω. Τα βάζω με τον
εαυτό μου.

Εσύ δεν έλεγες ότι το πάθος είναι το ζητούμενο; Πως
παρά τις συμφορές που θα σου φέρει, πρέπει να το επιδιώ-
ξεις; Εσύ δεν ήσουν που συμβούλευες τους άλλους να το ζή-

393

μια εικόνα... χίλιες λέξεις



σουν; Και τώρα αναρωτιέσαι αν άξιζε το κόπο; Ωραίος είσαι!
Τα παρατάω. Δεν βγαίνει άκρη με το συναίσθημα. Πάμε

με τη λογική:
Ο έρωτας ορμάει σαν ταύρος, ακάλεστος και ανατρέπει

τα πάντα. Και το ερώτημα είναι να αντισταθείς σε αυτή την
επέλαση, να κρατήσεις τον παλιό κόσμο σου, ή να αφεθείς
στη δίνη του; Είσαι μεγάλο παιδί πια και ξέρεις ότι δεν βρί-
σκεται στον έρωτα η λύση όλων των προβλημάτων σου. Και
όσο πιο μεγάλο παιδί είσαι, τόσο πιο μεγάλο το ρίσκο να
γκρεμίσεις όλα όσα έχτισες. Και μπορεί να μην έχτισες σπου-
δαία πράγματα, αλλά τα έκανες με κόπο, με αίμα. Τίποτα δεν
σου χαρίστηκε. Από την άλλη τα χρόνια περνάνε, το άλλο
τέλος, το οριστικό και αμετάκλητο, πλησιάζει και σου κου-
νάει μαντίλι. Και το πάθος από τη ζωή σου έχει εκλείψει, έχει
θαφτεί βαθιά μέσα σου και το σκεπάζουν ανάγκες, πρέπει,
σκοπιμότητες. Τελικά ποιο είναι το σωστό; Δεν ξέρω.

Αποφασίζω να πάω μια βόλτα στη θάλασσα. Η άνοιξη
μου κάνει πλάκα. Από παντού φωνάζει ζήσε. Κρυφά μέσα
μου ελπίζω στη θάλασσα. Για μια απάντηση, έστω μια έν-
δειξη. Πιστεύω στη θάλασσα. Όχι σαν γυναίκα που γέννησε
τη ζωή σ’ αυτή τη γη και σαν μητέρα φροντίζει για τα πάντα.
Μα σαν φίλη μοναδική, που με νιώθει, με καταλαβαίνει.
Πόσες φορές δεν μου τραγούδησε, πόσες φορές με ένα χάδι
της δεν μου έδιωξε τη λύπη; Και πόσες φορές μέσα της ξα-
ναγεννήθηκα!

Ο ήχος από το μέιλ με επαναφέρει απότομα στην πραγ-
ματικότητα. Ανοίγω τα μάτια και κοιτάζω τον υπολογιστή.
Το γράμμα είναι από ένα παλιό και καλό μου φίλο, τον Στά-
θη. Συμμαθητές ήμασταν κολλητοί. Η ζωή μας χώρισε για
χρόνια, αλλά να που πάλι βρεθήκαμε γιατί οι αληθινές σχέ-
σεις τελικά τα καταφέρνουν. Διαβάζω:

«Σε γενικές γραμμές είμαι καλά, αν και η άνοιξη είναι μια
εποχή που μου τσακίζει τα κόκαλα. Από τη μια η εαρινή ρα-

394

τοβιβλίο.net



στώνη κι από την άλλη οι τελευταίες (ας μην το παρακά-
νουμε -οι προτελευταίες, όχι οι προ-προτελευταίες) εκκρί-
σεις ζωτικών χυμών μέσα μου, νιώθω σαν εκκρεμές που
κινείται ανάμεσα στην έξαψη και την απραξία. Που και που
συναντιέμαι με μια συμπαθητική ποιήτρια και αφήνουμε το
χρόνο κατάπληκτο με τους παλιμπαιδισμούς μας. Δυστυχώς,
αδυνατώ να σοβαρέψω και να ωριμάσω.

Τελικά, ακόμα δεν έχω καταλάβει τι πράγμα είναι η ζωή.
Είναι λίγη; Είναι αρκετή; Έχει νόημα; Πρέπει να της προσδώ-
σουμε εμείς νόημα; Τι θα πει νόημα; Έχει μεταφυσική; Μας
έχει πετάξει στη θάλασσα του τυχαίου, χωρίς ούτε καν μια
σανίδα να πιαστούμε; Μας έχει χρίσει βασιλιάδες σ’ ένα
(έστω πεπερασμένο) βασίλειο χρόνου; Μας αγαπάει; Της εί-
μαστε αδιάφοροι;... Το μόνο που συνειδητοποιώ όλο και πε-
ρισσότερο καθώς περνούν τα χρόνια είναι το απλούστατον
ότι "η ζωή είναι ωραία". Ο κόσμος γύρω μας είναι πανέμορ-
φος (ακόμα και στην όποια παρακμή του), ο έρωτας κρατάει
πολύ γερά τα μπόσικα να μην μας πάρει ο διάολος και μας
σηκώσει, κι αν που και που αισθανόμαστε εκείνη τη χαρα-
κτηριστική φαγούρα στους ώμους (σημάδι ότι μόλις μας φύ-
τρωσαν φτερά) και τολμάμε το ριψοκίνδυνο της πτήσης (τη
δημιουργία εννοώ, την τέχνη, τη δίψα του κοινωνείν), τότε
δεν έχουμε δικαίωμα να παραπονιόμαστε για τίποτα.

Εσύ τι κάνεις;»
Αχ, η θάλασσα! Αυτή η υπέροχη θάλασσα! Μου έδωσε

την απάντηση. Κόβω ανυπόμονα το κάτω μέρος του χαρτιού
που περίσσευε από το μήνυμα, γράφω «σ’ αγαπώ», το βάζω
στο μπουκάλι και το ξαναπετάω βαθιά μέσα της.

Δημήτρης Γιατρέλλης

395

μια εικόνα... χίλιες λέξεις



396

τοβιβλίο.net



Τ’ ασηµένια κλειδιά

Ήρθες μετά από χρόνια στο σπίτι μου να κοιμηθείς,
να με πάρεις αγκαλιά να ξαποστάσουμε
στη ζεστασιά.
Ήρθες μετά από χρόνια στο στρώμα μου
να κοιμηθείς,
για να νιώσεις τη χαρά να σπαρταράει στα κρυφά.
Τα λόγια σου πολλά, τόσα που άρπαξες τ’ ασημένια 

κλειδιά,
του κονακιού μου της καρδιάς, του φιλιού μου

της φωτιάς.
Μεγάλη για μένα η γιορτή, που ένιωσα αυτό

που λεν
ξέχνα τα παλιά, πούλα τα στη λησμονιά
και δως του τα κλειδιά για να έρθει η καλοκαιριά.
Κι έχεις της νίκης τ’ ασημένια κλειδιά, μα για σένα

είναι περιττά,
γιατί χάθηκες ξανά μες στη δική σου την τροχιά.
Δως μου πίσω τα κλειδιά για να βουτήξω στα παλιά
και κράτα μόνο τη ματιά και του πρωινού

την αγκαλιά.
Δως μου πίσω τα κλειδιά αφού την πόρτα δεν

ανοίγεις
και σκουριάζει η ζωή στη μαντεμένια τη σιωπή.

 Εύα Κασιάρου

397

μια εικόνα... χίλιες λέξεις



398

τοβιβλίο.net



Απευθείας µετάδοση

Αυγουστιάτικο πρωινό. Στέκεται ακίνητη και ανεπηρέα-
στη καθισμένη στη σκουριασμένη μπίντα. Μια σταγόνα
υγρής ουσίας χαράζει πορεία στο σώμα της. Καθισμένη ακί-
νητη έχει βρεθεί εκεί να δει όλα όσα είχες πει πως σήμαινε
για σένα.

Λίγο πριν είχε στριμώξει κομμάτια ύφασμα στη μικρή
βαλίτσα της• φθαρμένες ράντες στα φορέματα, ξεφτισμένα
κρόσσια στα φουλάρια, τρύπιες δαντέλες στα εσώρουχα, ξε-
χειλωμένους πόντους σε κάλτσες μονές.

Της είχες χαρίσει εκείνο το αλλόκοτο φουλάρι σε μια
ηλιόλουστη κυριακάτικη διαδρομή• Ερμού-Θησείο. Και ένα
μπουκετάκι γιασεμιά. “Για σε μια”. Όχι εκείνη πια. Κάποια
άλλη θα ξεφλουδίσει τον καρπό σου μασώντας σε για να
φτάσει στα κουκούτσια σου.

Τώρα θα ψωνίζει μόνο για κείνη, θα μαγειρεύει μόνο για
κείνη, θα χρωστάει μόνο για κείνη. “Μόνη. Ένα, δύο, ένα”.
Ένα μειδίαμα ξαφνιάζει τους μύες του προσώπου της. Μόνη.
Ακόμα και το αλατόνερο αρνείται τον αντικατοπτρισμό της.

“Είσαι το λιμάνι μου”, της είχες πει.
Είναι εκεί αγκυλωμένη να δει όλα όσα ήταν για σένα. Για

σένα τον έναν. Ταξιδιώτες πηγαινοέρχονται• πιτσιρικάδες
φορτωμένοι με σλίπινγκ μπαγκς, μια παρέα από ξεμυαλισμέ-

399

μια εικόνα... χίλιες λέξεις



νες ζωντοχήρες, γριές ακροβάτες στα ξύλινα μπαστούνια
τους. Φασαρία -“Πόσο δε σου άρεσε η φασαρία”- και απο-
χαιρετισμοί μ’ οργισμένα μαντήλια. “Ξεμακραίνω”.

Ο μισός νους της κάνει τα δικά του ταξίδια. Σύννεφα
πυκνά, κύματα αγριεμένα, ράγες σκουριασμένες, άσφαλτος
πληγωμένη. Μονόδρομοι σημαδεμένοι σε χάρτες σκισμέ-
νους. Στροφές• ποτέ δε θα μάθεις τι μυστικά κρατούν στις
θηλυκές καμπύλες τους. Η οσμή της ηδονής τους δε θα ει-
σχωρήσει ποτέ στα επιλεκτικά ρουθούνια σου. “Ανόητε!”

Ο άλλος μισός κάνει απεργία. Κρύβεται στο εύθραυστο
σκαρί του. Αρνείται να δουλέψει. Αρνείται να παράξει. Αρ-
νείται. Απλώς αρνείται. Μη γελάς. Μιμείται το πείσμα και την
απάθειά σου. “Πάθος μου”.

Τα μηνίγγια της χορεύουν στο ρυθμό της φλέβας της.
Τίποτα δεν μπόρεσες να ξεστομίσεις. Καθόσουν στο παρά-
θυρο με το ένα πόδι κρεμασμένο, ίδιος πρωταγωνιστής σ’
ασπρόμαυρη ταινία, και κοιτούσες πλάνα με τη φλόγα των
ματιών σου. Στάχτες παντού. Μικροί στροβιλισμοί στο
υφαντό του ήλιου. “Διάλυση”. Λύση δια σου; Μπορεί, μα όχι
ακόμα.

Στέκεται εκεί σου λέω -κάβος θαλασσοδαρμένος, άλυ-
τος- κουλουριασμένη στον ανεμοστρόβιλο του είναι της.
“Χθες, προχθές, σήμερα, τότε, τώρα, κάποτε.” Σημάδια στο
χρόνο γίναν όλα κουβάρια -νήμα πάνω στο νήμα, χρώμα
πάνω στο χρώμα• πλέξη μπλεγμένη. Αναδρομές φευγάτες.
Την άνοιξη άνθιζες ανεμώνες σε χαμόγελα και χάδια, καθώς
η βασίλισσα σε κέντριζε με λήθης κεράσματα. “Μη με ξε-
χνάς”.

Και να θες δεν θα μπορέσεις. Έχεις εγκλωβιστεί στη
φτηνή κολόνια της. Δεν ξέρεις εσύ• πριν σε συναντήσει παρ-
φουμαριζόταν ξανά και ξανά -μέχρι να σφραγιστεί και ο τε-
λευταίος πόρος της- μην τυχόν ξεθυμάνει το άρωμα λεμον-
ανθού. Φανταζόταν σκηνές όλο ρομάντζο -σαν αυτές που

400

τοβιβλίο.net



διαβάζει στα λυτρωτικά Άρλεκιν πριν κοιμηθεί• πως τάχα ζα-
λίζεσαι από τη μυρωδιά της και τη χορεύεις εκστασιασμένος
στη μέση του δρόμου ή της κάνεις ερωτική εξομολόγηση
στη μέση του πάρκου ή τη φιλάς παθιασμένα στη μέση της
πλατείας. “Χωρίζω”.

Δυο παιδιά τρέχουν ταλαιπωρώντας ένα ξεχαρβαλια-
σμένο παιχνίδι. “Έπαιζες”. Ναι, δίκιο έχει• έπαιζες. Έπαιζες
στον γεμάτο γαρδένιες κήπο της νιότης της με τα σαραβα-
λιασμένα, καλογυαλισμένα παιχνίδια σου. Αδιάφορα ανα-
στάτωνες αργότερα και τα κιτρινισμένα ξεκούρδιστα
πλήκτρα της. Η ηχώ τους ακόμα γαργαλάει τις χορδές της.
“Μι, ρε, σι. Σόλο.”

Κάποιος γέρος την προσπέρασε κουτσαίνοντας “Ποια
ιστορία να κρύβουν οι ρυτίδες του;”. Και τα δικά της κύτταρα
κάνουν τώρα αθόρυβα τη δουλειά τους. Διαγράφουν ανή-
λιαγα φαράγγια στο μέτωπο, ανάμεσα στα φρύδια, στα χεί-
λια. Χείλια ζωγραφισμένα, δεσμοφύλακες στα θέλω της.
Λέξεις που δεν δραπέτευσαν ποτέ. Τα κύτταρά της ύπουλα
τσαλακώνουν μονοπάτια.

Είναι εκεί ασάλευτη γαντζωμένη στις φθορές της. Ασά-
λευτη με δυο μάτια υγρά να καθρεφτίζουν τις εναλλαγές των
φθινόντων χρωμάτων. “Πόσο άλλαξες”. Ένα σύννεφο σκο-
τεινιάζει το μισό της πρόσωπο, το μισό της χέρι, το μισό μι-
σοφόρι της, το μισό ηλιοκαμένο πόδι της. “Ξεθωριάζω”.

Ο ουρανός ξεπλένει τα πινέλα του. Το μαβί είναι το αγα-
πημένο σου χρώμα. Δεν κάνω λάθος. Ένα σούρουπο βαμ-
μένο της το ‘χες ψιθυρίσει στο αριστερό αυτί της -εκεί πιά-
νουν, λες, περισσότερο τα φλογερά τα λόγια- “Είσαι το λιμάνι
μου”. Χαμογέλασε, σε κοίταξε κατάματα και σου πρόσφερε
τους κόκκινους κλειδοκράτορές της. “Mavie”.

Οι κλειδώσεις της απολαμβάνουν την αργία τους. Ο αμ-
φιβληστροειδής έχει φτάσει στη νιρβάνα του. Ένας λυγμός
χοροπηδά στο λαιμό της. Ο δρόμος αδειάζει. Μια ζητιάνα

401

μια εικόνα... χίλιες λέξεις



μόνο σέρνει το βρώμικο καρότσι της σε μαύρο φόντο. “Σέρ-
νομαι”. Σερνόσουν στο σώμα της και συ. Σςςς μη μιλάς, άκου
μόνο. Σύμη, Σαμοθράκη, Σέριφος. Όλες γεύτηκαν στα σπλά-
χνα τους το σπαρτάρισμά της. Σπαραγμός. “Σκουλήκι”.

Ταράζεται με την ίδια της την έσω φωνή. Οι παλάμες της
ταξιδεύουν αυτόματα στη μύτη, το στόμα, τ’ αυτιά. Δεν το
εννοεί, δεν μπορεί να το εννοεί, δε θέλει να το εννοεί. Από
το στόμα της ξεχύνονται άλφα μαζεμένα. Η κάψα του καλο-
καιριού ραγίζει. Δυο περιστέρια ξεγελούν τη βαρύτητα
σκορπώντας τα ψίχουλά τους.

Κρυμμένη στις χούφτες της, φωλιασμένη στην ταλάν-
τευση του κορμιού της είναι εκεί να δει τι σήμαινε για σένα.
“Σε μισώ”. Μισός κι συ μισή και κείνη στέκεστε, όχι μαζί -ποτέ
πια μαζί-, αλλού ο καθένας σας σαν άλλοι, αλλοτινοί, αλλό-
τριοι και αλλοτριωμένοι. “Αντίο”.

Ήταν εκεί να δει τι σήμαινε για σένα. Το μόνο που είδε
ήταν αφίξεις και αναχωρήσεις.

Μην κλαις.

Βίκη Κοσμοπούλου

402

τοβιβλίο.net



403



404

τοβιβλίο.net



Το δικό µας αντίο

Πάντα με ενοχλούσαν οι πολύβουοι σταθμοί, με συγκι-
νούσε ο αποχωρισμός, λυπόμουν πάντα αυτόν που ''έμενε'',
που με το κεφάλι σκυμμένο και τα μάτια θολά έβγαινε από
την κύρια είσοδο του σταθμού.

Ο άλλος πάλι γεμάτος λαχτάρα, να σκουντά ανυπόμονα
τους άλλους για να ''προλάβει'' να επιβιβαστεί, να φύγει, να
κάνει το ταξίδι που θέλει, αφήνοντας τον σταθμό άδειο.

Κι όμως εκείνη η ερημιά έχει τόσο δυνατή φωνή, σε ξε-
κουφαίνει, τ’ ακούς στ’ αυτιά σου δεκαετίες μετά. Αχ και να
‘χε λέει συμβεί κ ά τ ι! Κάτι μικρό, κάτι μεγάλο, δεν ξέρω, να
μην έφευγε τότε.

«Θα φύγω για σπουδές στην Αθήνα», είπες τότε. Κι εγώ;
Κι εγώ; Δεν έβγαινε η φωνή μου από τους λυγμούς, εγώ πώς
θα ζήσω εγώ;

Κι όμως έζησα! Τριάντα χρόνια μετά θυμάμαι σαν να ‘ταν
τώρα, τα μάτια να τρέχουν ανεξέλεγκτα και την αγκαλιά να
παγώνει από την απουσία. «Σκέψου το ξανά», πού πας χωρίς
εμένα; Έφυγε και δεν έτρεξα πίσω να φωνάξω να του πω «σ’
αγαπάω, πάρε με μαζί σου!»

Πέρασε στη σχολή που ήθελε και τον πρώτο καιρό μά-
θαινα νέα του απ’ όποιον ερχόταν απ’ την πρωτεύουσα. Οι
μέρες και οι νύχτες περνούσαν δύσκολα.

405

μια εικόνα... χίλιες λέξεις



Έτσι έμαθα και τότε για το ατύχημα. Μεθυσμένος ο
φίλος του -ο ίδιος δεν οδηγούσε- έριξε τ’ αμάξι σε κολώνα.
Μετά από δύο ημέρες, και πολλά χειρουργεία ''έφυγε'' για
δεύτερη φορά, αυτή τη φορά για πάντα!

Πάλι δεν πρόλαβα να του πω πως τον αγαπούσα πάντα!
Δεν πρόλαβα να του πω πως σε λίγους μήνες θα κρατούσα
στην αγκαλιά μου το γιο μας που είχε τα ίδια υπέροχα πρά-
σινα μάτια του πατέρα του και το χαμόγελό του. Έφυγε και
πήρε μαζί του την ελπίδα, τον έρωτα, όχι όμως τις αναμνή-
σεις, τα δάκρυα και το ''καλό ταξίδι" την ερημιά του σταθ-
μού.

Το δικό μας αντίο, πικρό όπως κάθε αποχωρισμός, ανέλ-
πιδο όπως ο θάνατος, ήρεμο και γαλήνιο όπως κάθε σταθ-
μός μετά την αναχώρηση των βαγονιών, με το ρολόι
σταματημένο σε κείνο το μεσημέρι του Αυγούστου.

Ευαγγελία Κιντή

406

τοβιβλίο.net



407



408

τοβιβλίο.net



Τριάντα τρία δάκρυα για εφτά ευχές

Σα να ‘ταν η πορεία της ζωής της προδιαγεγραμμένη τη
βάφτισαν Άννα. Έτσι έλεγαν και τη γιαγιά της. Απ’ αυτήν κλη-
ρονόμησε ένα κτηματάκι στο χωριό και την τύχη της. Βασα-
νισμένη γυναίκα εκείνη από μικρή θα μπορούσε να είναι
ηρωίδα σε μελό ασπρόμαυρη ταινία. Αναπόφευκτα λοιπόν
η Άννα κουβαλάει στο γονιδίωμά της σαν ανεξίτηλη σφρα-
γίδα τα μισά κεφάλαια της οικογενειακής ιστορίας.

Η Άννα βασανίζεται από τα “αν” που ‘χουν κατασκηνώσει
στο μυαλό της μαζί με τα “πρέπει” και τα “μη” σαν σε υπερε-
γωτική παρτούζα. Και είναι και κείνο το “αν” στην αρχή του
ονόματός της σαν μια επίμονη υπενθύμιση της αδράνειάς
της. Χρόνια να κάνει υποθέσεις καθηλώθηκε στο φαντα-
σιακό της.

“Ήσυχη κοπέλα”, λένε όλοι στη δουλειά της και ας κον-
τεύει τα σαράντα πέντε. Δουλεύει σε μια αλυσίδα fast food.
Καθαρίζει τ’ απομεινάρια της απόλαυσης ξανά και ξανά, αλ-
λά δεν παραπονιέται. Ξύνει τα ξεραμένα κέτσαπ, τρίβει τους
λεκέδες και είναι πάντα πολύ προσεκτική με τα ψίχουλα. Από
αυτή τη δουλειά φορτώθηκε και καμιά δεκαριά παραπανί-
σια κιλά που έκαναν το σήμα της εταιρίας να φαίνεται διπλά-
σιο στο μπλουζάκι της.

Κάθε βράδυ γυρίζει το διαμερισματάκι της με τη βέσπα

409

μια εικόνα... χίλιες λέξεις



-αυτό είναι το μόνο δίπλωμα που κατάφερε να πάρει στη
ζωή της- κρατώντας τη χάρτινη σακούλα με το γεύμα της και
ένα ματσάκι ανεμώνες. Τρώει με πλήρη γευστική απάθεια
μπροστά στην τηλεόραση κάνοντας ζάπινγκ με ιλιγγιώδη
ταχύτητα μέσα στις φθαρμένες πιτζάμες της με τ’ αρκουδά-
κια. Το τηλέφωνό της χτυπάει σπάνια. Φίλες δεν έχει. Η μάνα
της μόνο την παίρνει απ’ το χωριό να δει αν έφτασε καλά, αν
έφαγε, αν βρήκε κανένα καλό παιδί να φτιάξει τη ζωή της.
Και εκείνη κοιτώντας τ’ αρκουδάκια της πιτζάμας, τ’ αρκου-
δάκια από τα παιδικά γεύματα της αλυσίδας fast food, που
παίρνει δήθεν για το ανιψάκι της, χαμογελάει στραβά και
σκέφτεται ότι είναι πολύ μικρή για παντρειά.

Ο καθρέφτης όμως που είναι κρεμασμένος στο δυαράκι
της θυμίζει τις δυο ρυτίδες ένθεν και ένθεν της στραβής της
μύτης, τις δυο ρυτίδες απορίας -και αν;- ανάμεσα στα άβγαλ-
τα φρύδια της και τις δυο άσπρες τρίχες που ξεπρόβαλαν
ξαφνικά πριν από λίγους μήνες. Και σκέφτεται -κάπου εκεί
ανάμεσα στο ερωτικό τρίγωνο των εγκεφαλικών φρουρών
της- πως αυτά είναι τα μόνα διπλά που έχει στη ζωή της και
ότι είναι μόνη• αυτή και τα ψίχουλα στον πάτο των απορριμ-
μάτων.

Κάθε βράδυ ανοίγει τον υπολογιστή της. Απόδειξη ότι
είναι ενεργή μέσα στην απραξία της το πράσινο κουκκιδάκι
δίπλα απ’ το όνομά της. Διαβάζει άρθρα για δίαιτες, τα κου-
τσομπολιά της ζωής των άλλων, χαζά ανέκδοτα και στάτους
ακούγοντας την αγαπημένη της εκπομπή στο ραδιόφωνο.
Ο τίτλος, εξάλλου, της ταιριάζει •είναι και αυτή βαθιά νυχτω-
μένη.

Που και που ανατρέχει στις φωτογραφίες που έχει αρα-
διάσει στο ηλεκτρονικό της αποτύπωμα. Φωτογραφίες της
παιδικές με χαμόγελα, που τώρα θα ράγιζαν το γύψινο προ-
σωπείο της• φωτογραφίες από το χωριό, το σχολείο, τα πα-
νηγύρια. Της αρέσει ιδιαίτερα να χαζεύει εικόνες απ’ το

410

τοβιβλίο.net



άλμπουμ “γενέθλια”.
Μα εχθές είχε το λόγο της. Σε δυο μέρες έχει τα γενέθλια

της και έτσι ξεκίνησε το ταξίδι στο δικό της πλανητικό τεν-
τωμένο σκοινί. Κλικ, κλικ, κλικ... Σαράντα τέσσερις φωτογρα-
φίες. Οι τελευταίες είναι αυτοφωτογραφίες με φόντο μια
τούρτα φράουλας και τη Μίνι, τη γάτα της, που της έφυγε
ένα βράδυ μην αντέχοντας τη μοναξιά. Κλικ κλικ και τα χα-
μόγελα φθίνουν. Κλικ κλικ και το πρόσωπο παγώνει. Κλικ
κλικ και όλο λιγότεροι οι καλεσμένοι. Κλικ, κλικ... και ο υπο-
λογιστής ζέσταινε τα πόδια της βουλιαγμένα καθώς ήταν
στον καναπέ.

Και τις έβλεπε ξανά και ξανά να εμπεδώσει τη φθορά
του χρόνου και της απώλειας. Μα στάθηκε σε μια φωτογρα-
φία. Μέτρησε δώδεκα κεράκια πάνω στην τούρτα με γλάσο
φράουλας και ένα στραβωμένο εφηβικό χαμόγελο. Γύρω
της μερικοί συμμαθητές• η κολλητή της, ο πρώτος της έρω-
τας και κάνα δυο άλλοι που δε θυμάται πια τα ονόματά τους.
Στον καναπέ βρίσκονται πεταμένα τα δώρα της. Ποτέ δεν
της άρεσε να της κάνουν δώρα ούτε να κάνει εκείνη. Διακρί-
νει “Το ημερολόγιο της Άννας Φρανκ” και ένα ημερολόγιο σε
σχήμα καρδιάς με ένα λουκετάκι.

Το θυμόταν εκείνο το ημερολόγιο. Σηκώθηκε και ανα-
σκάλεψε το σεντουκάκι της. Εκεί βάζει όλα τα ενθύμια από
τότε που ήταν παιδί. Τα καλύπτει με ένα βελούδινο κόκκινο
πανί, κομμένο από ένα παιδικό της φόρεμα. Βρήκε το ημε-
ρολόγιο στον πάτο με την κλειδαρίτσα του σκουριασμένη
και το κλειδάκι επάνω. Το χάιδεψε σαν να ‘χε συναντήσει
φίλο μετά από τριάντα τρία χρόνια. Πήρε το κλειδάκι και το
άνοιξε. «Στην αγαπημένη μου φίλη Άννα με την ευχή κάθε
της επιθυμία να γίνει πραγματικότητα. Με αγάπη, η φίλη σου
Αφροδίτη», διάβασε στην αφιέρωση και αμέσως της ήρθαν
εικόνες με την Αφροδίτη• τα παιχνίδια και τα μυστικά, οι βόλ-
τες και τα γέλια.

411

μια εικόνα... χίλιες λέξεις



Άνοιξε την πρώτη σελίδα -η ημερομηνία φιγούραρε
ανελέητα: 11 Νοεμβρίου 1981- και άρχισε να διαβάζει. “Αγα-
πητό μου ημερολόγιο, σήμερα έχω τα γενέθλιά μου και είσαι
ένα από τα δώρα μου. Θα σου λέω τα μυστικά μου. Ε εντάξει!
όχι μόνο σε σένα και στην Αφροδίτη. Η Αφροδίτη μου έγρα-
ψε να γίνουν οι επιθυμίες μου πραγματικότητα. Αυτές λέω
να σου πω. Λοιπόν:

1. Να τα φτιάξω με τον Αλέξη (τι ωραίος που είναι!)
2. Να πάρω το δίπλωμα στ’ αγγλικά μου (ένα χρόνο παι-

δεύομαι...)
3. Να φύγω απ’ το χωριό (να πάω στην πόλη)
4.Να ταξιδέψω σ’ όλο τον κόσμο (στο Παρίσι πρώτα!)
5. Να γίνω δασκάλα (καλή σαν την κυρία Ελένη)
6. Να κάνω τέσσερα παιδιά (πολλά είναι; ε καλά... τρία

τότε)
Αυτά! Αααααα!!!! και
7. Να πάρω ένα σκυλάκι.
Τα δάκρυά της θόλωναν την όρασή της. Τριάντα τρία

δάκρυα για εφτά ευχές, ένα για κάθε χρονιά που πέρασε, ένα
για κάθε προδοσία των ονείρων της, ένα για κάθε αναβολή
της επιθυμίας της, ένα για κάθε συνουσία των “αν”, των “πρέ-
πει” και των “μη”. Άναψε τσιγάρο και το ρούφηξε βαθιά, έτσι
όπως δε ρούφηξε ποτέ τη ζωή. Πήρε εφτά βαθιές ανάσες
και σαν να αντιστράφηκαν πάλι τα “αν” σε κείνα τα εφηβικά
τα “να”.

Πήρε το κλειδάκι και το πέρασε στο μπρελόκ της. Έφυγε
από το σπίτι με το βεσπάκι της και πήγε στο Λυκαβηττό να
δει την ανατολή του ηλίου. Του υποσχέθηκε, σ’ αυτόν και
στην καινούρια μέρα, πως τα “αν” δε θα στοιχειώνουν πια τη
ζωή της.

 Βίκη Κοσμοπούλου

412

τοβιβλίο.net



413



414

τοβιβλίο.net



Άρωµα Καν...έλα

Τα κατάφερα!.
3 χρόνια & δεν έχω πει ψέμα... 

3 χρόνια, δεν μου είπες 1 καλημέρα
Χρόνος απουσίας για σένα, δημιουργίας για μένα!..

Είσαι η πιο πιστή μου αναγνώστρια αλλά ούτε την άποψη
σου δεν μου λες... 

Τα λάθη μας τα διαβάζουν άγνωστοι & δακρύζουν!
& εσύ... 

Όποτε με βλέπεις, γυρίζεις τη πλάτη ώστε να κρύψεις τα
δάκρυα

που 1 βράδυ έκλεψες σε 1 στιγμή αδυναμίας από εμένα... 
Ήθελες να χαμογελώ από ευτυχία & όχι από πόνο!..

Πες το ουτοπία, θα το δεχτώ... 
Εξάλλου δεν γράφω για σένα... 

...Πες ό,τι θες, δε με πειράζει... 
1 μοναχά γνωρίζω & «χαμογελώ»...

Πως εμένα έπειτα από χρόνια,
θα με διαβάζουν!

Εσένα τώρα, θα σε «γράφουν»..
Κάνω λάθος;

... Απόδειξέ το!

415

μια εικόνα... χίλιες λέξεις



Γίνε αυθόρμητη!.. Όπως πριν... 
Χαμογέλα ΞΑΝΑ!

..& έλα πες μου 1 Καλημέρα..
Ξέρεις πού είμαι, δεν έφυγα!

..Αυτό μοναχά..

Από σένα 1 μόνο έμαθα..
..Πως ακόμη & το πιο μικρό λάθος είναι ικανό τη μοίρα σου

να αλλάξει..
Σε ευχαριστώ..

Κωνσταντίνος Κοφινάς

416

τοβιβλίο.net





418

τοβιβλίο.net



Χλωµό φεγγάρι

Ήταν καθισμένος στην παλιά ξύλινη κουνιστή πολυ-
θρόνα δίπλα στο παράθυρο. Έξω είχε ήδη νυχτώσει, κι
αυτός στο μισοσκότεινο δωμάτιο, άκουγε αφηρημένος τους
κτύπους των δευτερολέπτων απ’ το ρολόι που ήταν κρεμα-
σμένο στον απέναντι τοίχο, που μαζί με το ξερό τρίξιμο της
πολυθρόνας στο πάτωμα, καθώς πήγαινε πέρα δώθε, συνέ-
θεταν το soundtrack της ταινίας της ζωής του τα τελευταία
χρόνια.

Κάποια στιγμή χαμογέλασε... Φαντάστηκε τον εαυτό του,
έτσι όπως καθόταν στην πολυθρόνα, να φοράει μια καφέ
καρό ρόμπα και μια μαύρη γάτα κουρνιασμένη στα πόδια
του να τη χαϊδεύει. Ποια γάτα σκέφτηκε μετά, ούτε με θηλυ-
κιά γάτα δεν έκανε αυτός, γι’ αυτό έμεινε μαγκούφης.

Πάντα είχε την πεποίθηση πως στο χαρακτήρα μιας και
μόνο γυναίκας, μπορούσαν να συγκεντρωθούν μαζί, μέχρι
και δέκα κακά, κάτι σαν τις Δέκα Εντολές του Μωυσή, θα
έλεγα. Τα τρία από αυτά σίγουρα τα έχει η κάθε γυναίκα, από
εκεί και πάνω αρχίζεις να μετράς ελαττώματα. Οπότε, πως
θα μπορούσε να κάνει αυτός με γυναίκα, από τη στιγμή που
άνηκε στην σπάνια ράτσα ανθρώπων που δεν «σηκώνει
μύγα στο σπαθί της», ούτε «νερώνει ποτέ το κρασί της».

Καθώς σκεπτόταν όλα αυτά, έστρεψε το κεφάλι του

419

μια εικόνα... χίλιες λέξεις



προς το παράθυρο, κοιτάζοντας έξω. Είχε ξαστεριά κι άρχισε
να μετρά τ’ αστέρια. Στο μυαλό του τότε ήρθαν τα λόγια της
γιαγιάς του της κυρα-Ιουλίας, όταν ήταν μικρός:

-«Ανεστάκο, αγόρι μου, μη μετράς τα αστέρια στον ου-
ρανό, γιατί όσα αστέρια μετρήσεις τόσα σπυράκια θα βγά-
λεις στο κορμάκι σου!» Από τότε είχε χρόνια να κοιτάξει σε
ξάστερο ουρανό, φοβούμενος πως ασυναίσθητα κάποια
στιγμή θα ξεχνιόταν και θα μετρούσε αστέρια. Απόψε ήταν
πολλά και λαμπερά σαν κεράκια αναμμένα σε τούρτα γενε-
θλίων, σαν να συμπλήρωνα όλα αυτά που από μικρός είχε
χάσει το μέτρημα τους. Και το φεγγάρι ήταν ολόγιομο μα
χλωμό...

Κάτι του θύμιζε αυτό το χλωμό φεγγάρι... Ήταν πριν πολ-
λά χρόνια, περπατούσε στην παραλία για ώρες, το μυαλό
του ήταν χαμένο θυμάται, έπρεπε να πάρει μια μεγάλη από-
φαση. Την αγαπούσε αλλά δεν μπορούσε να τη συγχωρέ-
σει... Το φεγγάρι ήταν χλωμό, παγερό, πεθαμένο σαν κι
αυτόν μέσα του... Η χλομάδα του αντανακλούσε στα νερά
της ήρεμης θάλασσας. Παρατήρησε πως πάντα όταν ήταν
να πάρει μια μεγάλη απόφαση κι είχε φεγγάρι, το φεγγάρι
του φαίνονταν χλωμό. Άραγε πια απόφαση έπρεπε να πάρει
απόψε;

Το ρολόι κτύπησε έντεκα... Είναι η ώρα για το χάπι της
καρδιάς του, που τον ταλαιπωρούσε εδώ και μερικά χρόνια,
κι έπρεπε να περάσει την υπόλοιπη ζωή του με αυτό, εάν
ήθελε να υπάρχει υπόλοιπη ζωή γι’ αυτόν. Τότε σκέφτηκε,
πως από τότε που άρχισε να πίνει αυτά τα χάπια, η καρδιά
του είχε γίνει πιο ευσυγκίνητη, πιο ευαίσθητη, πιο μαλακή
και οι νύχτες του βασανιστικά νοσταλγικές και επικριτικές
μαζί του. Κάτι ψέλλισε κοιτάζοντας το φεγγάρι, κάτι σαν
μουγκρητό συγκατάβασης, σαν κάτι να του είπε το φεγγάρι
κι εκείνος συμφώνησε. Σηκώθηκε από την πολυθρόνα, και
σέρνοντας τις παντούφλες του, πήρε το βαζάκι με τα χάπια

420

τοβιβλίο.net



από το ντουλάπι και κατευθύνθηκε προς το μπάνιο. Άνοιξε
το καπάκι της λεκάνης κι άρχισε να αδειάζει ένα ένα τα χάπια
στην αποχέτευση. Για τίτλους τέλους προτίμησε μια διαφο-
ρετική μουσική υπόκρουση, σαν από πετραδάκια που πέ-
φτουν ταράζοντας τα ήρεμα νερά μιας λίμνης, σαν από
σταγόνες της βροχής στο νερόλακκο του δρόμου. Έπειτα
πήγε και ξάπλωσε, ήσυχος, ήρεμος και αμετανόητος όπως
πάντα.

Από τότε δεν ξαναείδε χλωμό φεγγάρι...

Γιάννης Κανδύλης

421

μια εικόνα... χίλιες λέξεις



422

τοβιβλίο.net



Το µαχαίρι

Τι να το κάμεις το ψωμί
σαν λάβεις το μαχαίρι
το ‘να τρατάρει τη ζωή
το άλλο χαρακώνει
χίλια μαχαίρια μια ακονιά
λαξεύουν το πεζούλι
αργά βαθιά χτισμένο
μάρμαρο ολόλευκο που απόθαγες
τ’ απόσταγμα των χρόνων:
ονείρατα
πετάγματα
φεγγάρια
Κλείσε το παράθυρο
τα πλήκτρα πένθιμα λουριά
βουβάθηκε το πιάνο
οι νότες παίζουν γοερά
τρομάξανε κι οι στίχοι ετούτοι
η διάβρωση κι ο θάνατος
κάνουν μεγάλο κρότο

Καλλιόπη Δημητροπούλου

423

μια εικόνα... χίλιες λέξεις



424

τοβιβλίο.net



Προσοχή. Ανάπαυση

Σαββόπουλο στο σπίτι δεν ακούγανε ποτέ. Μια φορά
μονάχα της ξέφυγε της μικρής να σιγοψελλίσει Μίκη και με-
τάνιωσε την ώρα και τη στιγμή. «Αριστερά στους Φαρμάκη-
δες δεν ακούγεται ούτε η καρδιά!» ούρλιαξε ο στρατηγός.
Και μπαμ. Μασίφ η παλάμη. Τσάκισε τη ροζιασμένη τάβλα,
όσο κι αν η μικρή θα προτιμούσε τους προσδιορισμούς ανά-
ποδα. «Η κόρη η δικιά μου να βολοδέρνει με αναρχοαλη-
τάμπουρες στα καταγώγια της Ασκληπιού! Και να την τρα-
βάνε κι από πάνω τα κανάλια πρώτη μούρη στις πορείες!
Μαζέψου με τ’ αλάνια που ‘χεις μπλέξει γιατί, πολύ φοβάμαι,
θα ‘χουμε δράματα». Και όταν μιλούσε ο Στρατηγός για δρά-
ματα, μόνο αυτά με την κάθαρση δεν εννοούσε.

Με τούτα και με κείνα, η κόρη μαζεύτηκε. Κλειδώθηκε
μέσα. Μέσα της. Μανιφέστα καπούτ, σαφής ο γέρος. Μέχρι
κι ακετόνη της πήρε, να ξεβάψει τα μαύρα νύχια. Χειμώνας.
Αγιάζι. Ξεγελάστηκε ο υδράργυρος με προσάναμμα Μαγια-
κόφσκι. Ψύχος όμως στην καρδιά. Αυτή που ακούγεται αρι-
στερά. Κι αν λοξοδρομήσει ποτέ κάνα τικ, έρχεται το τακ και
τσααακ, το γραπώνει και το φέρνει στην πλευρά την ίσια. Κι
ύστερα ο καιρός άνοιξε. Ο ουρανός άνθισε, οι πεταλούδες
κελάηδησαν, τα λουλούδια ξεσυννέφιασαν -η Συννεφούλα
είχε χαθεί στους αιθέρες πολύ πριν- και η μικρή πάντα με-

425

μια εικόνα... χίλιες λέξεις



τρημένη, πάντα δεξιόκαρδη.
Αρχές Ιούνη. Στρώνει τραπέζι η μάνα, να φάει ο Στρατη-

γός. Γουρούνι για δείπνο. Άγριο. Βουνίσιο. Στρογγυλοκάθε-
ται ο Φαρμάκης. Απέναντι η ματιά. Στον τοίχο. Στο κάδρο ο
Παττακός με το μυστρί. Χαμογελά για το γεφύρι το χτισμένο.
Και ο Φαρμάκης χαμογελά. Για το άλλο, το γκρεμισμένο.
Έκτακτο σήμα ειδήσεων. Πάλι συμπλοκές. «Βρωμκμμούνια,
ξύλο π’ σ’ς χρειάζ’ται» κροταλίζει η μασέλα με το ημιμαση-
μένο ζώο. Κάθεται και η κυρά, για παρέα. Σιχαίνεται να τρώει
μόνος. Μεγάλη η τάβλα και τ’ αλάτι πάντα μακριά. «Με ρίψη
δα-κρυ-γό-νων α-πα-ντά η α-στυ-νο-μί-α στους δια-δη-λω-
τές» τονίζει ο δημοσιογράφος προφέροντας τα γράμματα
ένα ένα, μη χαθεί ούτε σύμφωνο, ούτε φωνήεν, κι ας χαθεί
παιδί, νεαρό παιδί, φοιτητόπαιδο, αριστερό φοιτητόπαιδο,
αριστερό φοιτητόπαιδο εθνικόφρωνος σποράς, μη χαθεί
ούτε σύμφωνο, ούτε φωνήεν. «Η μικρή δε θ’ φάει; Το ρίξ’με
στην απ’ργία πείν’ς τ’ρα;» Δαγκώνει η σιαγόνα. Λυσσαλέα.
Κι ύστερα μάσημα. Δεξιά. Αριστερά. Δεξιά. Αριστερά. «Είναι
έξω το παιδί», απαντά η μάνα. Το βλέμμα του Στρατηγού
ξανά στο κάδρο. Στο μυστρί. Σφυροδρέπανο το βλέπει η
μάνα. Ξέρει.

Γεωργία Δημητροπούλου

426

τοβιβλίο.net



427

μια εικόνα... χίλιες λέξεις

στη δράση συμμετείχαν
με διηγήματα και ποιήματα οι :

Νικολέττα Αλεξανδρή | Μηλέβα Αναστασιάδου
Βάσω Αποστολοπούλου | Ελισάβετ Αρκολάκη
Μάριος Βασιλόπουλος | Δημήτρης Γιατρέλλης

Σπύρος Γλύκας | Εμμανουέλα Γουλιδάκη
Μαρία Γουλιδάκη | Δημήτρης Γραμμένος

Αναστασία Δασκαλάκου | Άννα Δεληγιάννη Τσιουλπά 
Καλλιόπη Δημητροπούλου | Γεωργία Δημητροπούλου 

Άννα Mαρία Ζαγοριανού | Βαγγέλης Θερμογιάννης 
Κώστας Θερμογιάννης | Γιώργος Ιατρίδης | Ελένη Ιωάννου

Γιάννης Καλαϊτζάκης | Χριστόφορος Κανδρεβάς 
Έλενα Καρανικολού | Εύα Κασιάρου | Ευαγγελία Κιντή

Ρούλα Κόζη | Γιάννης Κανδύλης | Μαριέττα Κόντου
Βίκυ Κοσμοπούλου  | Κωνσταντίνος Κοφινάς

Βασιλική Κρομμύδα | Ηλέκτρα Λαζάρ | Ελένη Λαμνάτου
Ευάγγελος Λελώνης | Γιώργος Μανταλιάς
Ειρηναίος Μαράκης | Πέρσα Μαρμαρινού

Ευγενία Μαυραγάνη | Σμαραγδή Μητροπούλου
Χάρης Μικελόπουλος | Αργυρώ Μπίστη | Ιωάννα Μπαλάφα

Χριστόφορος Παπαχαραλάμπους | Γιώργος Παυλίδης
Ιωάννης Πέρος | Μαριάνθη Πλειώνη | Άννα Ρουμελιώτη

Αναστασία Δασκαλάκου | Ελισάβετ Σαχινίδου
Ευάγγελος Σέργης | Παναγιώτης Σολακίδης

Στάθης Ταλιούρης | Χριστίνα Ταράτσα | Ρένα Τσαβαρή
Έρικα Τζαγκαράκη | Δήμητρα Τζελαλίδου

Μάχη Τζουγανάκη | Βαγγέλης Τσερεμέγκλης
Αθανάσιος Χαλβαντζής | Κυριάκος Χαλκόπουλος

Δήμος Χλωπτσιούδης | Ntina Dard



428

µια εικόνα...χίλιες λέξεις

α΄ τόµος

(συλλογικό έργο)

ISBN: 978-618-81129-8-8
© το βιβλίο
Θεσσαλονίκη, 2014

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης
επιμέλεια κειμένων: το βιβλίο

e-mail: chldimos@gmail.com
kthermoyiannis@outlook.com

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων μια εικόνα... χίλιες λέξεις διανέμεται

ελεύθερα στο διαδίκτυο με άδεια Creative Commons. Η ανα-
φορά του ονόματος των διηγηματογράφων και του ιστότοπου
τοβιβλίο.net είναι υποχρεωτική και το έργο διατίθεται μόνο
για μη εμπορική χρήση. 

Επιτρέπεται ελεύθερα η αναδημοσίευση διηγημάτων και η
αποσπασματική παρουσίαση της συλλογής με την προϋπό-
θεση αναφοράς προέλευσης και δημιουργών.



µια εικόνα...χίλιες λέξεις

α΄ τόµος

(συλλογικό έργο)

IS
e-mail: chldimos@gmail.com

kthermoyiannis@outlook.com



Μπορεί τελικά µια εικόνα να αποδοθεί µε

χίλιες λέξεις; Ίσως όχι. 

Το σίγουρο όµως είναι ότι µία εικόνα

µπορεί να αποτελέσει πηγή έπνευσης για τη

συγγραφή ενός σύντοµου διηγήµατος ή ενός

ποιήµατος.

Με τέτοιο σκεπτικό στις αρχές του 2014,

ο δικτυακός τόπος τοβιβλίο.net απηύθυνε

ανοιχτό κάλεσµα

για τη συγγραφή ενός διηγήµατος

ή ενός ποιήµατος

µε επιλεγµένες φωτογραφίες.

61 συγγραφείς και ποιητές

συµµετείχαν σε λίγους µόνο µήνες µε 100

έργα ξεπερνώντας κάθε προσδοκία µε το

αποτέλεσµα εκτός

από ικανοποιητικό,

να είναι και εξόχως ενδιαφέρον.


