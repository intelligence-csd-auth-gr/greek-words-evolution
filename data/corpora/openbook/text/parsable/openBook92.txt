































1 

 

 

 

 

 

ΣΥΓΧΡΟΝΑ 

ΙΤΑΛΙΚΑ  ΔΙΗΓΗΜΑΤΑ 

 

 

 
Αθήνα, Ιούνιος 2010 

 



1 

 

 

 

 

 

ΣΥΓΧΡΟΝΑ 

ΙΤΑΛΙΚΑ  ΔΙΗΓΗΜΑΤΑ 

 
Μετάφραση από τα ιταλικά Χρίστος Αλεξανδρίδης 

 Επιμέλεια Λίτα Κοταρά 

 

 

 

 

 

 

 



2 

 

Πίνακας περιεχομένων 

 

Πατέρας, 1944   Mario Puccini 

 

3 

Κυριακάτικη εκδρομή   Carlo Montella 

 

7 

Το σχολείο των χωρικών   Saverio Strati 

 

23 

Η εξέταση   Leonardo Sciascia 

 

37 

Οι ποδοσφαιριστές   Roberto Pazzi 

 

43 

Αμφισβήτηση των πάντων   Dino Buzzati 

 

47 

Μαλαστράνα   Edgarda Ferri 

 

51 

Γυναίκες στην πισίνα   Sandra Petrignani 

 

59 

Μια βραδιά στους Νάρντι   Alcide Paolini 

 

63 

Ο γαλάζιος άνθρωπος   Giorgio Vecchietti 

 

69 

Τα εφταμηνίτικα της Βαβέλ   Giampiero Comolli 

 

Το φεγγάρι και το GNAC  Italo Valvino 

 

Τα παιδιά του Αϊ-Βασίλη  Italo Calvino 

 

77 

 

85 

 

89 

 

Σύντομες βιογραφίες 

 

95 

 

 

 

 

 

 

 

 

 

 

 

 

 

 



3 

 

Πατέρας, 1944 

 

 Μ. Πουτσίνι 

 

Ήταν φθινόπωρο ακόμη, αλλά αισθανόσουν στην ατμόσφαιρα, κυρίως προς το 

βράδυ, την παγωμένη πνοή του ανέμου που προανήγγελλε το χειμώνα. Ήταν οι 

εβδομάδες των πρώτων τουφεκισμών, κάθε νύχτα σχεδόν τα αυτοκίνητα των S.S. 

σταματούσαν μπροστά σε κάποια πόρτα. Και δεν ήθελαν να κάνουν θόρυβο, σαν να 

περπατούσαν επάνω σε λαστιχένιες επιφάνειες, αλλά, όταν εκείνη η πόρτα άνοιγε 

ήταν σα να φύσαγε δυνατός άνεμος και όλα μέσα στο σπίτι χτυπούσαν και γίνονταν 

άνω κάτω. Σκεφτόμουν πολύ εκείνα τα νυχτερινά γερμανικά αυτοκίνητα· το σπίτι 

όπου κρυβόμουν ήταν μάλλον απομονωμένο, βρισκόταν σ’ ένα δρόμο χωρίς 

διεξόδους που κατέληγε στα χωράφια· μετά την απαγόρευση της κυκλοφορίας σπάνια 

έβλεπε κανείς να περνάνε από εκεί άνθρωποι και αυτοκίνητα. Δεν ήταν μόνο αυτός ο 

δρόμος και αυτό το σπίτι, στη Ρώμη, και αγνοούσα πού βρίσκονταν ακριβώς τα 

παιδιά μου· πιθανόν να ήταν εκεί ακριβώς που περνούσαν συχνότερα εκείνα τα 

αυτοκίνητα. Και δεν ήταν και τα τρία μαζί: καθένα «δούλευε» και σε διαφορετικό 

τομέα. Ίσως αυτά βλεπόντουσαν και συνομιλούσαν, εγώ όμως, ο πατέρας τους, δεν 

έπρεπε να ξέρω. Κάθε δυο τρεις ημέρες ένα τηλεφώνημα, σύντομο, σχεδόν αδιάφορο, 

περισσότερο ανάσες παρά λέξεις: «είμαι καλά· γεια· τα λέμε» . Προσπαθούσα να τα 

φανταστώ: ο μεγάλος, δραστήριος αλλά προσεχτικός, κατέβαινε από το διαμέρισμα 

όπου ζούσε κρυμμένος και, με προφυλάξεις και προσοχή, πρόβαλε πρώτα στον 

ανοιχτό δρόμο  και έπειτα, αδιάφορα και γρήγορα, τον περπατούσε. Ο μεσαίος, 

λιγότερο ανεπιτήδευτος, με πιο αργές κινήσεις, αλλά πιο πονηρός, αφού εξερευνούσε 

τον δρόμο δεν τον περπατούσε, αλλά έμπαινε πρώτα σ’ ένα καφέ ή σε μιαν άλλη 

είσοδο κτιρίου από όπου κατασκόπευε και περίμενε για λίγο. Ο μικρός, ω, όταν 

σκεφτόμουν τον μικρό αμέσως έτρεμα και καμιά φορά μ’ έπιανε απελπισία. Ο μικρός 

μου γιός έχει ριχτεί με ανεξέλεγκτη σφοδρότητα στην πολιτική φλόγα που τον καίει, 

που τον λιώνει. Δεν περπατάει, πηδάει, λες και βρίσκεται πάντα μπροστά του ένας 

καινούργιος  βατήρας που τον πηδάει γεμάτος φλόγα, χωρίς να υπολογίζει, χωρίς να 

προσέχει πού θα πάει να πέσει. Και είναι εκείνος που τηλεφωνεί συχνότερα· λίγα 

λόγια κι αυτός, αλλά ειλικρινή, καθαρά, σχεδόν όπως εκείνα τον καιρό της ειρήνης. 

Μερικές φορές έρχεται κιόλας, σχεδόν επί τροχάδην, αλλά έρχεται· και μου λέει 

κανένα αστείο, μου δίνει ένα ελαφρό χτύπημα στο μάγουλο και όλα πάνε καλά πολύ 

καλά μάλιστα, απόλυτη ασφάλεια, κρυμμένος, κρυμμένος καλά έτσι που όχι μόνο οι 

Γερμανοί, αλλά ούτε ο διάβολος δεν θα μπορούσε να τον ξετρυπώσει. Από όλα 

εκείνα που θα ήθελα να τον ρωτήσω, τώρα δεν μου έρχεται ούτε ένα στα χείλη. Θα 

ήθελα να τον ρωτήσω τόσα πράγματα που σκέφτηκα χθες βράδυ πριν κοιμηθώ: πώς 

τρώει, πώς κοιμάται, εάν εκτίθεται σε κινδύνους, εάν ζει σε καμιά επικίνδυνη 

συνοικία. Καμία ερώτηση ωστόσο δεν βγαίνει από το στόμα μου: χαμογελάω, εκείνο 

που καταφέρνω μόνο είναι να του χαμογελάω. Και δεν τον αγγίζω, ούτε με το 

δάχτυλο. Όταν έρχεται στο νου μου αυτός, και όχι μόνο αυτός, αλλά και τα άλλα 

παιδιά μου, είμαι αποφασισμένος να τα φιλήσω, να τα αγκαλιάσω, να τα σφίξω 

επάνω μου, γιατί μπορεί από τη μια στιγμή στην άλλη να τα συλλάβουν. Όταν όμως 

είναι κοντά μου δεν μπορώ να το κάνω, δεν ξέρω γιατί. Ίσως επειδή φοβάμαι μια 

άμεση αντίδραση, ίσως φοβάμαι ότι στο αγκάλιασμα αυτό και στο φιλί με σπρώχνει 



4 

 

ένα σκοτεινό, δυσοίωνο προαίσθημα. Όταν όμως απομακρύνονται από κοντά μου, 

νοιώθω πάντα την επιθυμία να τα κρατήσω, και τι κόπο, τι προσπάθεια καταβάλλω 

για να μην το κάνω! Καμιά φορά τα αφήνω να φύγουν, αλλά τα παρακολουθώ από 

απόσταση, αθέατος: ανεβαίνουν στο λεωφορείο, μπερδεύονται με τον κόσμο, κανένα 

αυτοκίνητο των γερμανικών S.S. πουθενά: ανακούφιση. 

 

Είχε μπει πια ο Δεκέμβρης, οι κληματαριές στους κήπους ήταν τελείως γυμνές από 

φύλλα, πίσω από τα άκαμπτα κλαδιά φαίνονταν τα σπίτια γυμνά, κρύα, χίλιες φορές 

φτωχότερα από όταν τα τζάμια των παραθύρων τους άστραφταν ανάμεσα  στον ιστό 

των καταπράσινων δέντρων. Ήταν η ώρα του δείπνου, πού και πού κάποιος βιαστικός 

διαβάτης στο δρόμο, και ο θόρυβος κουρασμένος και άρρυθμος ενός σφυριού που 

χτυπούσε κάπου επάνω σε κάτι σκληρό, σε κάτι που αντιστεκόταν. Και να με  

ξαφνικά μπροστά του, μπροστά στο μικρό. Δεν βιάζεται, ως συνήθως, έβγαλε σβέλτα 

το πανωφόρι του και κάθισε. Μου λέει πως δεν έχει φάει και πως ευχαρίστως θα 

τσιμπούσε κάτι. Το βλέμμα του ερωτηματικό, ανήσυχο: τον κοιτάζω από την κορυφή 

ως τα νύχια, τον ξεχωρίζω από όλους, μου φαίνεται σχεδόν μεγαλύτερος από κάθε 

άλλη φορά.  

– Έχω δουλειά στην περιοχή και θα κοιμηθώ μαζί σου, εάν δεν σε πειράζει.  

Αμέσως στο μυαλό μου έρχονται τα αυτοκίνητα των γερμανικών S.S. : «πού θα πάνε 

απόψε;» Παρηγορούμαι όμως γιατί κάνουν σπάνια την εμφάνισή τους σ’ αυτή τη 

συνοικία, και η Ρώμη είναι τόσο μεγάλη! Τώρα όμως θα ήθελα να μάθω, να γνωρίσω: 

έχει δουλειά στην περιοχή, άρα μια πολιτική δουλειά, μια πολιτική υποχρέωση. 

Ωστόσο δεν ρωτάω, περιμένω. Και ο μικρός εξηγεί ο ίδιος αυτή τη φορά. 

- Δεν είναι τίποτε σοβαρό, μια συνάντηση με φίλους, μια ανταλλαγή απόψεων. Πριν 

λήξει η απαγόρευση της κυκλοφορίας θα είμαι πίσω.  

-  Τότε θα μπορούσα να σε συνοδεύσω, του λέω και μένω έκπληκτος που μπόρεσε να 

εκφράσει τα πάντα αυτή η φράση. Με εξέπληξε όμως περισσότερο ο τόνος της φωνής 

με τον οποίο την πρόφερα: ήρεμος, διακοπτόμενος, σαν να του έλεγα: «εάν θέλεις, 

σου προσφέρω ένα τσιγάρο». Δεν λέει ούτε ναι ούτε όχι, με κοιτάζει μόνο. Το 

βλέμμα του όμως δεν δείχνει ούτε υποψία ούτε ανησυχία. Σκέφτηκα: «σίγουρα θα 

μου πει ναι». Και πράγματι, μου λέει «ναι» ύστερα από ένα ή δυο λεπτά σιωπής, αν 

και με επιφυλάξεις. 

- Ο δρόμος δεν είναι σύντομος, θα πάω μέχρι την Βαλ Μαλαΐνα, αλλά στη στροφή, 

εκεί που τελειώνει η λεωφόρος με τα πεύκα, θα χωρίσουμε. «Και αυτό πολύ είναι – 

σκέφτομαι – πώς και μου κάνει αυτή την παραχώρηση; Σίγουρα απόψε δεν πρόκειται 

για κάτι επικίνδυνο, διαφορετικά θα μου είχε αρνηθεί χωρίς περιστροφές». Καθώς 

όμως βγαίναμε, το μάτι μου έπεσε στη δερμάτινη τσάντα του. Ήταν ασυνήθιστα 

ογκώδης και βαριά. Δεν το είχα πάρει είδηση ότι την κουβαλούσε μαζί του. Και 

αμέσως με ζώνουν τα φίδια. Ογκώδης, βαριά: «παράνομες εφημερίδες ή όπλα» 

σκέφτομαι.  

– Θέλεις να σου πάρω εγώ την τσάντα; Μου απαντά όμως μουρμουρίζοντας 

ακαταλαβίστικα. «Κατάλαβα» λέω στον εαυτό μου.  

 



5 

 

Ο δρόμος είναι σκοτεινός, σιωπηλός. Το σφυρί που ακουγόταν λίγο πριν δεν χτυπά 

πια. Συναντούμε ανθρώπους που δεν μου φαίνονται οι συνηθισμένοι, μου δίνουν την 

εντύπωση περίεργων μορφών, σκοτεινών, σαν να είναι συνωμότες.  Η λεωφόρος είναι 

πιο σκοτεινή από το δρόμο, αλλά ο γιός μου την παίρνει με σιγουριά και περπατά 

γρήγορα, όλο και πιο γρήγορα.  

– Μην ξεχνάς ότι τα πόδια μου δεν είναι σαν τα δικά σου, του κάνω και του 

χαμογελώ με κόπο. Δεν το δέχεται το χαμόγελο: «σίγουρα – σκέφτομαι – το έχει 

κιόλας μετανιώσει που σέρνει πίσω του εμένα, ένα άχρηστο βάρος». Τώρα σφυρίζει 

σιγανά, αλλά το βήμα δεν το μικραίνει, αντίθετα κάνει μεγαλύτερες δρασκελιές· και η 

λεωφόρος όπου να’ ναι τελειώνει, σε λίγα λεπτά θα είμαστε στη στροφή. «Θα είναι 

τρομερό για μένα να τον δω μετά να φεύγει μόνος. Έκανα άσχημα· θα περάσω μια, 

δυο, μπορεί και τρεις ώρες στην κόλαση...». Δεν μπορώ να κάνω όμως τίποτε· το 

περιεχόμενο αυτής της τσάντας πρέπει ν’ αδειάσει, ο γιος μου πρέπει να πάει εκεί που 

πρέπει να πάει. Ο θρήνος από ένα νυχτοπούλι και το απαλό φτερούγισμα που 

ακολουθεί: ένας ανάλαφρος ήχος σαν από  βελούδο.  

- Να’ ναι κανένα κλαψοπούλι ή καμία κουκουβάγια;  λέω στο γιο μου χαμογελώντας 

ανόρεχτα.  

– Σαν κι εκείνα που ήτανε στη Φαλκονάρα, απαντάει χαμογελώντας κι εκείνος.  

Θυμάσαι πόσα ήταν επάνω στα δέντρα της βίλας της Φαλκονάρα και το ατέλειωτο 

θρόισμά τους το βράδυ; 

 

 Φαλκονάρα: η βίλα· εκείνος μικρός και τ’ αδέλφια του μεγαλύτερα· σαν με μια 

απότομη αναλαμπή η μνήμη φωτίζεται ολόκληρη από μια ανάμνηση. Και είχε να 

κάνει μ’ αυτόν ακριβώς, όταν ήταν μικρός· ήταν δεν ήταν τριών ετών και μόλις που 

περπατούσε με αβέβαια βήματα. Είναι η ώρα για το βραδινό, αλλά δεν φαίνεται 

πουθενά, βγαίνουν να τον ψάξουν, τον φωνάζουν. Τίποτα: δεν ήταν στο σπίτι, ούτε 

και ανάμεσα στα δέντρα, στον κήπο και η νύχτα είχε κιόλας πέσει για τα καλά. 

Βγαίνουν και τον φωνάζουν τα μεγαλύτερα αδέλφια του, βγαίνει και τον φωνάζει η 

μητέρα, βγαίνω και τον ψάχνω κι εγώ: «πού μπορεί να έχει τρυπώσει;». Η 

καγκελόπορτα όμως είναι ανοιχτή, άρα έχει βγει σίγουρα από το σπίτι. Αμέσως μετά 

υπάρχει μια κατηφοριά. Τρέχω προς τα εκεί και τρέχοντας τον φωνάζω. «Θα πρέπει 

ν’ ακούσει  τη φωνή του πατέρα του, εάν είναι κρυμμένος κάπου!» Δεν άκουσε όμως 

ή δεν θέλησε ν’ ακούσει· έπρεπε να τον ανακαλύψω, να τον ξετρυπώσω εγώ. 

Προχωρούσε μες στο σκοτάδι, αγέρωχος, σίγουρος για τον εαυτό του, σαν άντρας.  

- Πού ήθελες να πας και γιατί βγήκες;  

- Πήγαινα, εξήγησε, εκεί κάτω, εκεί που περνάει το τρένο.  

- Νυχτιάτικα, μες στο σκοτάδι; Δεν ξέρεις ότι τη νύχτα βγαίνουν οι κουκουβάγιες και 

τα κλαψοπούλια και ότι οι κουκουβάγιες και τα κλαψοπούλια τρώνε τα μικρά παιδιά 

όταν τα βρίσκουν μόνα τους; 

Έκλαψε, αλλά όχι γιατί φοβήθηκε την κουκουβάγια και το κλαψοπούλι· έκλαψε γιατί 

δεν ήθελε να γυρίσει σπίτι· «γιατί θέλω να δω το τρένο», είπε. 

 



6 

 

- Μπαμπά, φτάσαμε στη στροφή, λέει τώρα και μου φαίνεται σαν να μην ακούω τη 

γνώριμη φωνή του μέσα από αυτές τις λέξεις. 

- Εντάξει, απαντάω. Εγώ όμως, εάν δεν σε πειράζει, θα σε περιμένω εδώ: θα 

επιστρέψουμε μαζί αφού θα έχεις δει τους φίλους σου. 

- Δεν ξέρω πόσο χρόνο θα μου πάρει, και εξάλλου μπορεί και να μην επιστρέψω 

μόνος, αλλά με κάποιον από αυτούς. Όχι, γύρνα σπίτι εσύ.  

Δεν απαντάω, μόνο καταπίνω. Και έτσι τον βλέπω ν’ απομακρύνεται, να στρίβει στη 

γωνιά του δρόμου, να εξαφανίζεται και σκέφτομαι μήπως στρίψει το κεφάλι, 

τουλάχιστον για να μ’ αποχαιρετήσει, αλλά η ελπίδα μου δεν κράτησε πολύ. 

«Παρόλα αυτά θα τον περιμένω – λέω στον εαυτό μου – μόλις δεν θα τον βλέπω πια. 

Η αναμονή εδώ θα έχει λιγότερη αγωνία απ’ ότι εκεί, στο σπίτι, και θα κρατήσει 

λιγότερο». Επαναφέρω όμως αμέσως σε τάξη τις προθέσεις μου: «δεν θα ξαλάφρωνε 

έτσι ο πόνος μου και θα έδινα τροφή στη δυσπιστία του, θα έδινα περισσότερα όπλα 

στη σιωπή και στην εναντίωση του».  

 

Και ξανάρχισα να περπατώ. 



7 

 

Κυριακάτικη εκδρομή 

 

Κάρλο Μοντέλα 

 

Ήταν μία θαυμάσια ανοιξιάτικη Κυριακή, μία από εκείνες τις Κυριακές, τόσο 

φωτεινές και χλιαρές, που μέσα στους στενούς δρόμους, όμοιους με σκοτεινά 

αυλάκια ανάμεσα στους τοίχους των ψηλών σπιτιών, κάνουν τους κατοίκους της 

πόλης, ακόμη συναχωμένους από το χειμώνα, να σηκώνουν τη μύτη προς το γαλανό 

ουρανό σαν να θέλουν να μυρίσουν τις καινούργιες, μεθυστικές  ευωδιές της άνοιξης, 

που τις έχει μαζέψει ένα ελαφρό αεράκι από τις ολάνθιστες εξοχές. 

 

Εκείνη την Κυριακή ο κύριος Μπαρναμπό, προϊστάμενος της Γραμματείας της 

Περιφερειακής Διεύθυνσης Οικονομικών Υπηρεσιών, ένοιωσε την άνοιξη μόλις 

έβγαλε τα πόδια του από το κρεβάτι. Πράγματι, όταν τα ακούμπησε κατά λάθος 

επάνω στο γυμνό πάτωμα, αντί να τα μαζέψει αμέσως βλαστημώντας ανάμεσα στα 

δόντια, ένοιωσε μια ευχάριστη αίσθηση. Και γι’ αυτό το λόγο, αφού τεντώθηκε καλά 

κι έξυσε το σώμα του σε διάφορα μέρη, πήρε την απόφαση να πάει στο μπάνιο χωρίς 

να φορέσει τη φανέλα και τις παντόφλες του. Ακόμη και το κρύο νερό του έδωσε μια 

ευχάριστη αίσθηση και πλύθηκε με άφθονο νερό, όπως δεν είχε πλυθεί επί μήνες, 

αφήνοντάς το να κυλά σε ρυάκια ανάμεσα από τις τρίχες του στήθους μέχρι τον 

αφαλό. Τελικά ένιωσε τόσο όμορφα, τόσο ανανεωμένος από τη μια μέρα στη άλλη, 

τόσο ικανοποιημένος για την ωραία μέρα και τον γαλανό ουρανό, τον οποίο έβλεπε 

από το παράθυρο πέρα από τη σκεπή του απέναντι σπιτιού, που μπήκε στην κουζίνα 

με το σώβρακο, ξυπόλητος και ανήγγειλε στη σύζυγο και στα παιδιά του, που 

έπαιρναν πρωινό, ότι το απόγευμα θα πήγαιναν να κάνουν έναν ωραίο περίπατο. 

- Ζήτω!, φώναξαν τα παιδιά. Και πού θα πάμε; 

- Θα πάμε στο Κάστρο με το τραμ! είπε μεγαλόπρεπα ο κύριος Μπαρναμπό. 

- Με το κόκκινο τραμ; 

- Με το κόκκινο τραμ! 

Ο κύριος Μπαρναμπό φταρνίστηκε ξαφνικά και βγήκε από την κουζίνα για να πάει 

στο δωμάτιο να φορέσει τη φανέλα του. 

  

Πρέπει να πούμε ότι εκείνος ο περίπατος αποτελούσε ένα είδος παράδοσης, που 

επαναλαμβανόταν κάθε χρόνο για την υποδοχή της άνοιξης και, παρόλο που 

διαρκούσε μόνο ένα κυριακάτικο απόγευμα, αποκτούσε τη σημασία ενός εξαιρετικού 

γεγονότος για την οικογένεια Μπαρναμπό και γέμιζε με ενθουσιασμό τα παιδιά σαν 

να ήταν να πάνε κρουαζιέρα. Πράγματι, το Κάστρο είχε επιλεγεί ως προορισμός του 

περίπατου όχι τόσο γιατί ήταν ένα μέρος ομορφότερο από τόσα άλλα γύρω από την 

πόλη, αλλά επειδή ήταν το πιο μακρινό και απαιτούσε ένα μεγαλύτερο ταξίδι με το 

τραμ. Τα παιδιά στέκονταν γονατιστά επάνω στους ξύλινους πάγκους του τραμ, με τη 

μύτη κολλημένη στα παράθυρα, και όσο εκείνο πήγαινε ταλαντευόμενο, με συνεχείς 

στάσεις στους δρόμους των προαστίων, ήταν γι’ αυτά η μεγαλύτερη απόλαυση τόσο 

στον πηγαιμό, όσο και στον γυρισμό. Ο κύριος Μπαρναμπό και η σύζυγός του 

κάθονταν με επιτηδευμένη σοβαρότητα κάνοντας κάθε τόσο παρατηρήσεις στα 

παιδιά να μην κινούνται πολύ και να μην ενοχλούν τους άλλους επιβάτες. Εκείνη η 

εκδρομή, που έσπαγε τη μονοτονία της καθημερινής τους ζωής, τους έδινε την 



8 

 

αίσθηση ότι από πάντα ήταν διαφορετικοί – άρχοντες σε διακοπές – και γι’ αυτό, από 

τη στιγμή που έβγαιναν από το σπίτι έπαιρναν ένα τουπέ, ένα ύφος ανθρώπων 

υψηλής στάθμης. Η κυρία Τσετσίλια φρόντιζε να μην βγάζει ποτέ τα γάντια για να 

μην φαίνονται τα χέρια της που τα είχαν φθείρει η λάντζα και οι μπουγάδες, και 

κάποια φορά, που είχε καθίσει πλάι της στο τραμ μια πραγματική κυρία, τα’ βαλε με 

τις υπηρέτριες μιλώντας για ένα δαχτυλίδι με μπριγιάν που είχε εξαφανιστεί 

μυστηριωδώς από το συρτάρι του κομό. Όσο για τον κύριο Μπερναμπό, εάν τύχαινε 

να πιάσει κουβέντα με κάποιον, άρπαζε αμέσως την ευκαιρία για να πει, με 

αγανάκτηση, ότι σήμερα ένας κλητήρας κερδίζει όσο και ένας υψηλόβαθμος 

δημόσιος υπάλληλος, αφήνοντας να εννοηθεί ότι ανήκε σ’ αυτή την κατηγορία. Κατά 

τα άλλα του έδινε κύρος η κοιλιά του, άξια ενός προϊσταμένου, και κάποια παχάκια, 

των οποίων ήταν δύσκολο να μαντέψει κανείς την πηγή, αποτελούμενη από τις 

καθημερινές σούπες χορταρικών, που καταναλώνει ένας υπάλληλος τρίτης 

κατηγορίας. Επιπλέον φορούσε – μέρος της κυριακάτικης γκαρνταρόμπας του – ένα 

εντυπωσιακό γκρίζο καπέλο από εκείνα που έχουν το γείσο γυριστό προς τα επάνω 

και στολισμένο με μια κορδελίτσα μαύρη στιλπνή. «Το καλό καπέλο – υποστήριζε ο 

κύριος Μπαρναμπό -  κάνει από μόνο του τον άρχοντα».  

  

Και εάν εξαιρέσει κανείς το γεγονός ότι ένα καλό καπέλο κοστίζει λιγότερο από 

οποιοδήποτε άλλο κομψό κομμάτι ρουχισμού και έχει επιπλέον το πλεονέκτημα της 

μεγαλύτερης διάρκειας ζωής – σχεδόν αιώνιο για όποιον το χρησιμοποιεί μόνο την 

Κυριακή, όπως εκείνος – ο κύριος Μπαρναμπό είχε δίκιο. Είναι περίεργο πράγματι, 

αλλά παρόλο που δεν υπάρχει τίποτα πιο γελοίο και απαρχαιωμένο από αυτού του 

είδους τα καπέλα με το ανυψωμένο γείσο, που στέκονται επάνω στο κεφάλι εκείνων 

που τα φορούν σαν αναποδογυρισμένη μπανιέρα – και εάν το κεφάλι δεν είναι 

αρκετά μεγάλο, αυτός που το φοράει χάνεται από κάτω με αστείο και αξιολύπητο 

τρόπο συνάμα – έχουν ωστόσο αναμφισβήτητα την ικανότητα να δίνουν τον αέρα του 

αξιοσέβαστου και έντιμου κυρίου σε όποιον κοσμούν την κεφαλή. Ο κύριος 

Μπαρναμπό συνόδευε το εντυπωσιακό του καπέλο με ένα ζευγάρι γκέτες, γκρίζες κι 

αυτές, με μαύρα κουμπάκια και παρόλο που η υπόλοιπη φορεσιά του έδειχνε 

φθαρμένη και όχι πρώτης ποιότητας, κατάφερνε με μόνα εκείνα τα δυο κομμάτια να 

αποχτά πραγματικά έναν αέρα κύρους. Κανείς, με λίγα λόγια, από όσους βρίσκονταν 

απέναντι στην κοιλιά του, στο καπέλο του και στις γκέτες του δεν θα μπορούσε να 

φανταστεί ότι ήταν ένας υπάλληλος στο αρχείο των Οικονομικών Υπηρεσιών∙ όχι 

γιατί ένας υπάλληλος του αρχείου δεν μπορεί να είναι ένα αξιοσέβαστο πρόσωπο, το 

αντίθετο μάλιστα, αλλά απλούστατα επειδή στα μάτια του κόσμου σήμερα αρκεί 

κανείς να είναι δημόσιος υπάλληλος – ακόμη και προϊστάμενος – για να προκαλέσει 

έναν βαθύ οίκτο. Φταίνε οι καιροί, οι επαναστάσεις, οι μισθοί, μια περίπλοκη και 

δυσεξήγητη κατάσταση εξ αιτίας της οποία όμως, όποιος ψάχνει σήμερα να βρει 

δουλειά προκειμένου να κερδίσει τον επιούσιο, θεωρεί περισσότερο αξιοπρεπές να 

κάνει τον μπόγια παρά τον δημόσιο υπάλληλο. Και για του λόγου το αληθές τα 

σκίτσα των χιουμοριστικών εντύπων είναι γεμάτα από δημοσίους υπαλλήλους, ο 

κινηματογράφος έχει γελοιοποιήσει τις άθλιες συνθήκες της ύπαρξής τους, ένα 

περίφημο μυθιστόρημα, το οποίο μιλά ακριβώς για το παλτό ενός δημοσίου 

υπαλλήλου, ξαναέγινε ξαφνικά της μόδας και μάλιστα πολύ αγαπητό μεταξύ 

ανθρώπων που δεν έχουν καμία παιδεία και, καθώς φαίνεται, κάποιος γράφει ένα 

κωμικό μυθιστόρημα με θέμα τους υπαλλήλους αυτούς. Όλα αυτά μπορούν να 

εξηγήσουν τους λόγους της αυτοεκτίμησης για τους οποίους ο κύριος Μπαρναμπό 

και οι όμοιοί του, αρχειοθέτες, υπολογιστές, γραφείς, λογιστές και συμβασιούχοι 



9 

 

όλων των γραφείων των οποίων την κεντρική είσοδο κοσμεί ο θυρεός της 

Δημοκρατίας, βάζουν τα δυνατά τους για να εμφανίζονται ανάμεσα στο πλήθος με 

κρυμμένη την υπαλληλική τους ιδιότητα.  

  

Εκείνη την Κυριακή, αφού προγευμάτισε λίγο νωρίτερα από το συνηθισμένο, η 

οικογένεια Μπαρναμπό βγήκε από το σπίτι νωρίς το απόγευμα και πήγε να πάρει το 

τραμ, το κόκκινο – όπως το αποκαλούσαν τα παιδιά – στην πλατεία Γκαριμπάλντι. Ο 

κύριος Μπαρναμπό και η σύζυγός του, εκτός του ότι προκαλούσαν σε όσους τους 

έβλεπαν μία εντύπωση αυθόρμητου σεβασμού λόγω της αξιοπρεπούς συμπεριφοράς 

τους, έδιναν την εντύπωση και ενός συμπαθητικού ζευγαριού ηλικιωμένων συζύγων 

τέλεια ταιριαστών. Όπως συνέβαινε και στη βραδινή βόλτα στη λεωφόρο, ο κύριος 

Μπαρναμπό πρόσφερε το μπράτσο του στη σύζυγο και για το λόγο αυτό κρατούσε 

τον αριστερό του ώμο λίγο πιο ψηλά από τον δεξιό, ενώ η κυρία Τσετσίλια 

ακουμπούσε με εμπιστοσύνη στο σύζυγο προσπαθώντας να ισορροπήσει μάλλον 

δύσκολα επάνω στα ψηλά της τακούνια, που φορούσε μόνο τις Κυριακές με 

μεταξωτές κάλτσες. Τα δύο παιδιά προπορεύονταν κυνηγώντας κάθε τόσο το ένα το 

άλλο και παίζοντας∙ ήταν ντυμένα κι εκείνα με μεγαλύτερη φροντίδα από το 

συνηθισμένο και η κυρία Τσετσίλια τα κοίταζε κάθε τόσο μήπως, όπως περπατούσαν, 

φανούν τα μπαλώματα στις κάλτσες τους επάνω από τη φτέρνα. Λίγοι άνθρωποι 

κυκλοφορούσαν στους δρόμους και η ηλιόλουστη Κυριακή σκόρπιζε στην πόλη μια 

ραστώνη σχεδόν καλοκαιρινή, ενώ από την άλλη οι περισσότεροι, συνηθισμένοι 

ακόμη από το χειμώνα, περνούσαν τον καιρό τους γύρω από το τραπέζι περιμένοντας 

πότε θα έλθει η ώρα για τον βραδινό περίπατο και μόνο λίγοι ήταν εκείνοι που 

αποφάσισαν, ως προπομποί της άνοιξης, να απολαύσουν με έναν περίπατο στην 

εξοχή εκείνη την υπέροχη μέρα. Το τραμ, πράγματι, αναχώρησε μισογεμάτο κι έτσι ο 

κύριος Μπαρναμπό, παρά την επιγραφή «Απαγορεύεται το κάπνισμα», άναψε ένα 

τσιγάρο απολαμβάνοντας το ταξίδι όπως δεν το είχε απολαύσει ποτέ. Έδειχνε στη 

σύζυγό του τις νέες εργατικές πολυκατοικίες που είχαν αναγερθεί χρόνο το χρόνο 

στην περιφέρεια της πόλης, καθώς κι εκείνες που βρίσκονταν στο στάδιο της 

κατασκευής και αποτελούσαν μόνο ένα γυμνό κλουβί μπετόν αρμέ.  

- Είναι βέβαια, έλεγε η κυρία Τσετσίλια, σύγχρονα σπίτια, ευάερα, με μπάνιο, αλλά 

πολύ μακριά από το κέντρο! 

- Φαντάζεσαι όμως το περιβάλλον; αντέτεινε ο σύζυγος, αν και δεν υπήρχε κανείς να 

τους ακούσει. Άνθρωποι που ήρθαν από τρώγλες, από παράγκες: συρφετός. Μια 

καθωσπρέπει οικογένεια δεν θα μπορούσε να κατοικήσει εδώ.  

Και ήταν πράγματι τόσο πεπεισμένος για ό, τι έλεγε που θα απέρριπτε με αποστροφή 

κάθε πρόταση που θα του γινόταν εκείνη τη στιγμή ν’ αλλάξει το παλιό, σκοτεινό του 

σπίτι με ένα από εκείνα τα ευάερα και ευήλια διαμερίσματα. 

  

Όταν μετά από μία ώρα ταρακουνήματος το τραμ έφτασε στη αφετηρία, ο κύριος 

Μπαρναμπό κατέβηκε από το βαγόνι με τη σύζυγο και τα παιδιά, ανάσανε βαθιά τις 

καινούργιες μυρωδιές της εξοχής και φουσκώνοντας το στήθος έριξε το βλέμμα στην 

πόλη που απλωνόταν μακριά κάτω από τα πόδια του. 

- Ε, είπε στρέφοντας στη σύζυγό του, εάν ήμουν εκατομμυριούχος θα ήθελα να είχα 

μια βίλα εδώ επάνω!  

Και έμεινε να παρατηρεί τη μακρινή θάλασσα από σπίτια στα πόδια του, γεμάτη από 

μακρείς δρόμους, στους οποίους ο ήλιος πέφτοντας λοξά σχημάτιζε φωτεινά σχέδια 

επάνω στο πλακόστρωτο, από ογκώδη κτίρια μέσα στα οποία διαδραματιζόταν η 

μονότονη ζωή των γραφείων, από σκοτεινά στενοσόκακα περιβαλλόμενα από 



10 

 

πανύψηλα κτίρια με αυλές βαθιές σαν πηγάδια. Δεν είναι που τον κύριο Μπαρναμπό 

τον είχε κυριεύσει εκείνη τη στιγμή μία βουκολική διάθεση και τον έκανε να βλέπει 

με τέτοιον τρόπο την πόλη. Αντίθετα, θα ήταν πολύ ικανοποιημένος να κατοικεί και 

να ζει εκεί, αρκεί να μπορούσε να απολαύσει κάποιες μικρές χαρές, τις οποίες κάθε 

άνθρωπος έχει το δικαίωμα να επιθυμεί, και να μην είναι υποχρεωμένος να βασίζει 

την αξιοπρέπειά του σε ένα εντυπωσιακό καπέλο με ανυψωμένο γείσο και σε γκέτες 

με μαύρα κουμπιά.   

  

Το Κάστρο ήταν ένα παλιό φρούριο μισογκρεμισμένο επάνω σε έναν μάλλον ξερό 

λόφο, από την κορυφή του οποίου όμως απολάμβανε κανείς μία εκτεταμένη θέα. Η 

μεγάλη χαρά των παιδιών – όλων των παιδιών – ήταν να ριψοκινδυνεύουν μέσα στις 

στενές, υπόγειες στοές, στα χαρακώματα του παλιού φρουρίου, να προβάλλουν στις 

επάλξεις και να σκύβουν από τις πολεμίστρες προσποιούμενα πολιορκίες και μάχες. 

Και στον κύριο Μπαρναμπό άρεσε πάντα να κάνει έναν αναγνωριστικό γύρο στο 

εσωτερικό του κάστρου και μια φορά, εντυπωσιασμένος από ένα παράξενο σημάδι σε 

σχήμα βέλους χαραγμένο επάνω σε μία πέτρα, έσκαψε όλο το απόγευμα – 

προσποιούμενος ότι το κάνει για αστείο, ενώ στην πραγματικότητα το είχε πάρει στα 

σοβαρά – με την ιδέα ότι θα μπορούσε να βρει κάποιον θησαυρό. Όσο για την κυρία 

Τσετσίλια, είχε πάντα μέσα στην τσάντα της το κολατσιό των παιδιών, των οποίων 

άνοιγε η όρεξη με το τρέξιμο στον καθαρό αέρα και μόλις έφταναν εκεί επάνω 

ζητούσαν καθένα την δική του φέτα ψωμί.  

  

Εκείνη την Κυριακή ο κύριος Μπαρναμπό, αφού παρατήρησε από ψηλά το πανόραμα 

της πόλης, ετοιμάστηκε, όπως τις άλλες φορές, να κάνει το γύρο του κάστρου και 

μόλις πέρασε τη γωνία της πρώτης ντάπιας τον αιφνιδίασε κάτι που το έβλεπε για 

πρώτη φορά. 

- Κοίταξε τι έχουν φτιάξει! είπε έκπληκτος στη σύζυγό του δείχνοντάς της μια μικρή, 

ξύλινη παράγκα σε χρώμα πράσινο, κολλημένη στο τείχος. 

- Δεν υπήρχε πέρυσι, έτσι δεν είναι; είπε η κυρία Τσετσίλια παρατηρώντας κι εκείνη 

την παράγκα. 

- Έξυπνη ιδέα, μα την αλήθεια! είπε πάλι έκπληκτος ο κύριος Μπαρναμπό. Ξέρεις 

πόσοι θα έρθουν τώρα εδώ επάνω, όταν ξέρουν ότι θα βρουν ένα δροσερό 

αναψυκτικό και θα μπορούν να κάτσουν σ’ ένα τραπεζάκι; 

- Κοίταξε, έδειξε στη σύζυγό του. Θα φτιάξουν μπροστά και μία πέργολα. 

  

Πράγματι, μπορούσε κανείς να δει τα τεντωμένα σύρματα για τα αναρριχόμενα φυτά, 

που δεν υπήρχαν ακόμη. 

- Ένα εστιατόριο εδώ επάνω θα έκανε χρυσές δουλειές, θα αξιοποιούσε το μέρος, 

βεβαίωσε ο κύριος Μπερναμπό. «Εστιατόριο το Κάστρο». Θα μπορούσαμε να 

έρθουμε κι εμείς καμιά φορά, ε; 

  

Και λέγοντας αυτά πλησίασε με τη σύζυγο την μικρή, πράσινη, ξύλινη παράγκα, που 

είχε την πόρτα ανοιχτή, αλλά δε φαινόταν κανείς μέσα. Κι όμως κάποιος ήταν εκεί: 

ένας μεσήλικας, με λευκό σακάκι γκαρσονιού, που έκανε ξαφνικά την εμφάνισή του 

ερχόμενος να προϋπαντήσει τον κύριο Μπαρναμπό και την κυρία του με πολλές 

τσιριμόνιες.  

- Περάστε κύριοι. Καλημέρα. Να σας φέρω ένα τραπεζάκι; Σήμερα είναι ωραία να 

κάθεται κανείς έξω. Περάστε, παρακαλώ. Τι όμορφη μέρα, ε; Το νοιώθει κανείς πως 

είναι Απρίλης… 



11 

 

- Ευχαριστώ, ευχαριστώ! απάντησε ο κύριος Μπαρναμπό λίγο σαστισμένος και με 

τόνο κάπως αυστηρό, σηκώνοντας το ένα του φρύδι. Ρίχναμε μόνο μια ματιά... 

Πράγματι, στο κάλεσμα του ιδιοκτήτη της παράγκας θυμήθηκε ότι στο πορτοφόλι του 

είχε μόλις μερικές εκατοντάδες λιρέτες. 

  

Αλλά ο άνθρωπος με το λευκό σακάκι, εξ αιτίας ακριβώς του  κύρους που εξέπεμπε 

εκείνος ο οποίος στεκόταν απέναντί του, επέμενε στο κάλεσμα και επιπλέον άρχισε, 

απευθυνόμενος στον κύριο Μπαρναμπό, να τον αποκαλεί εξοχότατο. 

- Παρακαλώ, εξοχότατε, θα σας φέρω αμέσως ένα τραπεζάκι και δύο καρέκλες. 

Περάστε με την κυρία σας, εξοχότατε. 

  

Ο κύριος Μπαρναμπό μπροστά στο «εξοχότατε» δεν ήξερε πια τι να πει, αλλά και 

στο γεγονός ότι ο ιδιοκτήτης της παράγκας είχε φύγει κιόλας τρέχοντας να φέρει το 

τραπεζάκι και τις καρέκλες∙ στο κάτω κάτω, σκέφτηκε, θα παράγγελνε δύο καφέδες. 

Πόσο μπορούσαν να κάνουν δύο καφέδες; Διάολε, σε μερικά πράγματα δεν θα 

έπρεπε να είναι κανείς τσιγκούνης! Κι έτσι θα μπορούσαν να καθίσουν με την άνεσή 

τους και ν’ απολαύσουν τον ήλιο: για εκατό λιρέτες άξιζε τον κόπο να πιεί κανείς 

έναν καφέ και ν’ ακούει να τον αποκαλούν εξοχότατο. 

  

Ο ιδιοκτήτης της παράγκας επέστρεψε κουβαλώντας ένα σιδερένιο τραπεζάκι 

βαμμένο πράσινο και δυο πτυσσόμενα καθίσματα. Άνοιξε τα καθίσματα, 

τακτοποίησε το τραπεζάκι κι άπλωσε επάνω του ένα άσπρο τραπεζομάντηλο.  

- Ορίστε, εξοχότατε. Περάστε, κυρία. Τι επιθυμείτε; 

- Δύο καφέδες, είπε σοβαρά ο κύριος Μπαρναμπό ενώ καθόταν προσεχτικά στο 

πτυσσόμενο κάθισμα. Τώρα τον ευχαριστούσε με το παραπάνω η ιδέα ενός καλού 

καφέ, αφού εκείνο που έκανε στο σπίτι η σύζυγός του ήταν αναμεμειγμένο με 

υποκατάστατο, εάν δεν ήταν εξ ολοκλήρου υποκατάστατο, και έμοιαζε με γλυκόριζα 

διαλυμένη στο νερό. 

  

Ο ιδιοκτήτης της παράγκας όμως πήρε ύφος συντετριμμένο και άρχισε να εξηγεί, 

χρησιμοποιώντας τον πληθυντικό, πως δεν μπορούσε να τον ικανοποιήσει. 

- Λυπάμαι, εξοχότατε, όμως δεν έχουμε καφέ. Καταλαβαίνετε, για τη μηχανή του 

καφέ χρειάζεται ηλεκτρικό ρεύμα κι εδώ επάνω τα ηλεκτρικά σύρματα δεν έχουν 

ακόμη φτάσει. Ας ελπίσουμε ότι θα έχουμε τη σύνδεση σε μερικούς μήνες… 

- Τέλος πάντων, είπε ο κύριος Μπαρναμπό συνοφρυωμένος, για να δείξει πως το 

γεγονός τον ενόχλησε πολύ. Και τι μπορείτε να μας προσφέρετε; 

- Έχομε πορτοκαλάδες, απάντησε ο ιδιοκτήτης της παράγκας με σεβασμό, σε στάση 

προσοχής πλάι στο τραπεζάκι, λεμονάδες, κόκα κόλες, σουμάδες, βερμούτ Μαρτίνι, 

μαυροδάφνη… Ό, τι επιθυμείτε, εξοχότατε.   

- Δύο πορτοκαλάδες, λοιπόν,  παρήγγειλε συμβιβαζόμενος ο κύριος Μπαρναμπό, ενώ 

προσπαθούσε να υπολογίσει πόσο θα του στοίχιζαν. 

  

Στο μεταξύ, βγάζοντας το καπέλο έκανε να το ακουμπήσει επάνω στο τραπεζάκι, 

αλλά όλος φροντίδα επενέβη ο ιδιοκτήτης της παράγκας, που έτρεξε να φέρει ένα 

άλλο κάθισμα για ν’ ακουμπήσει εκεί με τα ίδια του τα χέρια εκείνο το πολύτιμο 

αντικείμενο. Έπειτα επέστρεψε με τις δύο πορτοκαλάδες, άνοιξε τα μπουκάλια και τα 

άδειασε στα ποτήρια.  

  



12 

 

Εκείνη τη στιγμή ήρθαν και τα παιδιά λαχανιασμένα, κυνηγώντας το ένα το άλλο. 

Μόλις είδαν τους γονείς τους να ρουφούν ήσυχα την πορτοκαλάδα τους, έδειξαν στην 

αρχή να εκπλήσσονται θυμωμένα, σαν να υποπτεύονταν ότι τα απέκλισαν από τη 

συμμετοχή σ’ εκείνη την απόλαυση κι έτσι άρχισαν να απαιτούν το μερίδιό τους σ’ 

αυτή. 

- Ένα δροσερό αναψυκτικό και για τα παιδιά; ρώτησε πλησιάζοντας χαμογελαστός ο 

ιδιοκτήτης της παράγκας. 

-  Ένα παγωτό! Ένα παγωτό! φώναξαν και τα δύο μαζί. 

- Δεν έχει τίποτα! φώναξε με ύφος αυστηρότατο ο κύριος Μπαρναμπό. Είσαστε 

μούσκεμα στον ιδρώτα και οι δύο. Τίποτα! 

- Ποιος είναι ιδρωμένος; Κοίταξε να δεις εάν είμαστε ιδρωμένοι! διαμαρτυρήθηκαν 

τα παιδιά. 

-Τίποτα, είπα! επανέλαβε αμετάπειστος ο κύριος Μπαρναμπό. 

- Τώρα ξεκουραστείτε και καθίστε εδώ για λίγο σαν καλά παιδιά, θεώρησε καλό να 

αναμειχτεί ο ιδιοκτήτης της παράγκας. Μετά θα σας φέρω ένα ωραίο αναψυκτικό, 

αλλά παγωτά δεν έχω… 

- Τίποτα, είπα! επανέλαβε ο κύριος Μπαρναμπό με τέτοια αυστηρότητα, που θα έλεγε 

κανείς ότι έφτανε στα όρια της υπερβολής. Αυτά τα πράγματα κάνουν κακό στα 

παιδιά! Έχετε το κολατσιό σας, να φάτε το κολατσιό σας! … Τι οφείλω;  ρώτησε 

συνοφρυωμένος πάντα στον ιδιοκτήτη της παράγκας, σαν να ήθελε να φύγει αμέσως. 

- Εκατόν πενήντα λιρέτες, εξοχότατε, απάντησε εκείνος υποχωρώντας μερικά 

βήματα, φοβισμένος. 

  

Ο κύριος Μπαρναμπό έβγαλε από το πορτοφόλι διακόσιες λιρέτες και τις ακούμπησε 

στο τραπέζι με μια απότομη χειρονομία, ενώ τα παιδιά ήταν έτοιμα να βάλουν τα 

κλάματα.     

- Λοιπόν, είπε, τώρα φάτε το κολατσιό σας, πρώτα αυτό, κι έπειτα θα δούμε.  

Και λέγοντας αυτά ακούμπησε με το πόδι τη σύζυγό του κάτω από το τραπέζι. Ο 

ιδιοκτήτης της παράγκας απομακρύνθηκε. Ο κύριος Μπαρναμπό κοίταξε λοξά τα 

παιδιά, ενώ η σύζυγός του έβγαζε το κολατσιό από την τσάντα. 

- Και σταματήστε, ανόητα! είπε χαμηλόφωνα. Νομίζετε πως δεν θέλω να σας πάρω 

πορτοκαλάδα;  

Και θα ήθελε να τους εξηγήσει ότι δεν είχε παρά λίγες μόνο λιρέτες και θα έπρεπε να 

καθαρίσει με αυτές, να δει εάν τα κατάφερνε να πληρώσει. Γι’ αυτά όμως δεν είπε 

τίποτα – τώρα που είχε εξομαλυνθεί η κατάσταση – θεωρώντας, κατά βάθος, ότι τα 

παιδιά ήταν καλό να μην γνωρίζουν μερικά πράγματα, γιατί μετά θα πήγαιναν να τα 

διαδώσουν από εδώ και από εκεί. 

- Η πορτοκαλάδα μας έλειπε εδώ επάνω! κατέληξε θυμωμένα. 

  

Τα παιδιά έτρωγαν τώρα το ψωμί τους με το σαλάμι, μουτρωμένα ακόμη και έτοιμα 

να κλάψουν, ενώ η κυρία Τσετσίλια τους έφτιαχνε τα μαλλιά χωρίς να λέει λέξη. Ο 

κύριος Μπαρναμπό σηκώθηκε για να κάνει μια βόλτα τριγύρω. Πήγαινε πάνω κάτω 

στο χώρο που βρισκόταν μπροστά από την παράγκα, θαύμασε την κοιλάδα που 

απλωνόταν κάτω – από το σημείο που βρισκόταν δεν φαινόταν πια η πόλη – και 

νιώθοντας σαν γλυκό χάδι στο κάπως φαλακρό κεφάλι του τη ζεστασιά του ήλιου, 

του πέρασε ο θυμός και θέλησε να πιάσει κουβέντα με τον ιδιοκτήτη της παράγκας.  

  

Σ’ αυτό τον ώθησε, συνειδητά ή ασυνείδητα, η ματαιοδοξία του να ακούει να τον 

αποκαλούν εξοχότατο.  



13 

 

- Πράγματι, είπε στον ιδιοκτήτη μόλις εκείνος εμφανίστηκε στην είσοδο, ήταν πολύ 

καλή ιδέα η δημιουργία εδώ επάνω ενός μικρού μπαρ για την αναψυχή όσων 

έρχονται εδώ για περίπατο. Όμως η περιοχή,  πρόσθεσε, ανήκει στο δημόσιο, εάν δεν 

κάνω λάθος… Σας στοίχισε πολύ να βγάλετε την άδεια; 

  

Καταλάβαινε από αυτά τα πράγματα επειδή ακριβώς τέτοιες υποθέσεις περνούσαν 

συχνά από τα χέρια του στο γραφείο. 

- Ε!, αναφώνησε ο ιδιοκτήτης της παράγκας. Εάν ξέρατε τι μου κόστισε, εξοχότατε! 

Ένα χρόνο το δούλευα. Και πόσα μου ζητάνε να πληρώσω για λίγα τετραγωνικά 

μέτρα! 

- Το ξέρω, το ξέρω, είπε σοβαρά  ο κύριος Μπαρναμπό. Θα μπορούσα να σας 

βοηθήσω, να σας συστήσω… 

- Αλήθεια, εξοχότατε;  αναφώνησε πάλι ο ιδιοκτήτης της παράγκας. Εσείς γνωρίζετε 

κόσμο, εξοχότατε, μπορείτε να επηρεάσετε… 

- Βεβαίως, είπε ο κύριος Μπαρναμπό με ύφος ακόμα πιο σοβαρό. Εγώ μπορώ, 

δηλαδή θα μπορούσα. Πρόκειται για ένα είδος υποθέσεων με τις οποίες ασχολούμαι 

συχνά. 

  

Ο άνθρωπος τον άκουγε με μεγάλο σεβασμό. 

- Δεν ξέρω, εξοχότατε, άρχισε να λέει, εάν το θεωρείτε δυνατό, επειδή ακριβώς, όπως 

λέγατε, ασχολείστε μ’ αυτά τα θέματα… Εάν είναι δυνατό, μελλοντικά ίσως, να μου 

μειώσουν το ενοίκιο, με τη μεσολάβησή σας. 

  

Ο κύριος Μπαρναμπό άκουγε και συμφωνούσε κουνώντας το κεφάλι, με ύφος 

σκεπτικό. Είχε περάσει τους αντίχειρες στα τσεπάκια του γιλέκου του και όποιος τον 

έβλεπε θα ένοιωθε πολύ μεγάλο σεβασμό γι’ αυτόν. 

- Ε, βεβαίως… βεβαίως…, είπε. Πρέπει όμως να δούμε και το συμβόλαιο. Οι όροι 

του συμβολαίου δεν μπορούν ν’ αλλάξουν μέχρι τη λήξη του. Μόνο τη στιγμή της 

ανανέωσης… Αυτά λέει ο νόμος. 

-Ακριβώς, είπε ο ιδιοκτήτης της παράγκας, το συμβόλαιό μου είναι ετήσιο και μπορεί 

να ανανεωθεί σιωπηρώς. 

- Σ’ αυτή την περίπτωση, εξήγησε ο κύριος Μπαρναμπό, με τη λήξη του πρώτου 

έτους θα πρέπει να συναφθεί ένα νέο συμβόλαιο ενοικίασης, που θα καθορίζει 

μειωμένο ενοίκιο.  

- Και πιστεύετε, εξοχότατε, ότι αυτό μπορεί να γίνει; Εάν μπορούσα να βασιστώ στη 

βοήθειά σας από την πρώτη στιγμή!... Επειδή βλέπετε, εξοχότατε…  

Και στο σημείο αυτό ο ιδιοκτήτης της παράγκας, με κλαψιάρικο ύφος, όπως κάνουν 

όλοι οι έμποροι όταν ικετεύουν προκειμένου να γλυτώσουν μερικές λιρέτες από τους 

φόρους, άρχισε να λέει ότι τα πράγματα, προς το παρόν τουλάχιστον, πήγαιναν 

άσχημα, ότι εκεί επάνω δεν ανέβαινε ούτε ένας πελάτης και ότι, εάν συνέχιζε έτσι η 

κατάσταση, θα έπεφτε έξω. Εάν μπορούσε τουλάχιστον να έχει μια έκπτωση στο 

νοίκι… 

- Βεβαίως, βεβαίως, απαντούσε ο κύριος Μπαρναμπό. Θα σας υποστηρίξω εγώ, 

ευχαρίστως. Θα το φροντίσω, μόλις λήξει το συμβόλαιο…  

  

Κατά βάθος δεν έλεγε ψέματα και δεν μιλούσε μόνο για να κάνει τον καμπόσο, 

επειδή κάτι θα μπορούσε να κάνει πραγματικά την κατάλληλη στιγμή για να 

υποστηρίξει το φάκελο  του ιδιοκτήτη της παράγκας. Είναι γνωστό τι αξία έχει μέσα 

στα γραφεία και στα υπουργεία η παρέμβαση, δεν λέμε ενός προϊσταμένου του 



14 

 

αρχείου όπως ο κύριος Μπαρναμπό, αλλά ενός απλού κλητήρα, ο οποίος με ένα 

φιλοδώρημα διακοσίων, τριακοσίων λιρετών μπορεί να κάνει έναν φάκελο ν’ 

ακολουθήσει μία απίστευτη και θαυμαστή πορεία.  

  

Ο ιδιοκτήτης της παράγκας δεν ήξερε πώς να ευχαριστήσει και, επειδή ήταν  

άνθρωπος έξυπνος, έσπευσε να ρωτήσει στον «εξοχότατο» το όνομά του και τη 

διεύθυνσή του, για να τον επισκεφτεί και να του υπενθυμίσει το γεγονός όταν θα 

έρθει η ώρα να ανανεωθεί το συμβόλαιο. Η ερώτηση αυτή όμως έφερε σε αμηχανία 

τον κύριο Μπαρναμπό, για τον οποίο θα ήτανε ενοχλητική η επίσκεψη εκείνου του 

ανθρώπου, που είχε τόσο μεγάλη υπόληψη για το άτομό του,  τόσο στο σπίτι του – 

όπου υπήρχε πάντα μία μυρωδιά βρασμένου λάχανου και όσπριων, χώρια το γεγονός 

ότι τους πιθανούς επισκέπτες μπορούσαν να τους υποδεχτούν μόνο στις 

κρεβατοκάμαρες -  όσο και στο γραφείο, όπου οι κλητήρες με οικειότητα του 

μιλούσαν στον ενικό κι εκείνος φορούσε τα μαύρα ψευτομάνικα. 

- Μάλιστα, μάλιστα…, είπε ψευτοβήχοντας. Δεν υπάρχει βία όμως… Έπειτα, εγώ 

είμαι πάντα πολύ απασχολημένος και είναι δύσκολο να με βρει κανείς… Καλά θα 

κάνατε να μου δίνατε εσείς τα στοιχεία του φακέλου. Θα το σημειώσω στην ατζέντα 

μου και θα το φροντίσω. Όχι, δεν υπάρχει φόβος να ξεχάσω κάτι που έχω υποσχεθεί! 

  

Πρόφερε τις τελευταίες λέξεις με τέτοια ένταση, σηκώνοντας ψηλά το χέρι σαν 

απειλή εναντίον όποιου τολμούσε να έχει την παραμικρή αμφιβολία για όσα έλεγε, 

που ο ιδιοκτήτης της παράγκας αισθάνθηκε σχεδόν την υποχρέωση να ζητήσει 

συγγνώμη. 

-  Δεν ήθελα να πω, εξοχότατε… Ο ευγενικός σας τρόπος, το ενδιαφέρον σας… Πάω 

αμέσως να φέρω το συμβόλαιο που έχω εδώ μαζί με την άδεια λειτουργίας του 

καταστήματος. 

 Και απομακρύνθηκε υποκλινόμενος. 

  

Ο κύριος Μπαρναμπό ικανοποιημένος έριξε τριγύρω μια ματιά όλο έπαρση και 

σοβαρός επέστρεψε στο τραπεζάκι όπου η σύζυγός του είχε απομείνει μόνη. 

  

Εκείνη τη στιγμή ακριβώς ακούστηκε ένας θόρυβος από μηχανές και η μία μετά την 

άλλη έκαναν την εμφάνισή τους μπροστά στην παράγκα, στρίβοντας από τη γωνία 

του Κάστρου, τέσσερες ή πέντε Βέσπες και Λαμπρέτες, κάθε μία με ένα ζευγάρι 

εκδρομέων. Κατέβηκαν με σαματά από τις μηχανές τους – ήταν όλοι νέοι και νέες – 

και κατευθύνθηκαν προς την παράγκα. Ο ιδιοκτήτης εμφανίστηκε στο κατώφλι και 

αμέσως άρχισε να μεταφέρει καθίσματα και τραπεζάκια ζητώντας συγγνώμη από τον 

κύριο Μπαρναμπό. 

- Έρχομαι αμέσως, εξοχότατε.  

Οι νεοφερμένοι παρατήρησαν αδιάφορα τον ξεχωριστό κύριο «εξοχότατο» και, 

παρόλο που έδειξαν ότι δεν δίνουν και πολλή σημασία στην παρουσία του, η φαιδρή 

τους διάθεση ωστόσο φάνηκε να υποχωρεί και να γίνεται πιο διακριτική. Ο κύριος 

Μπαρναμπό, με τη σειρά του, με μια κίνηση όλο αξιοπρέπεια, φόρεσε το καπέλο του 

και παρέμεινε καθιστός με ύφος απροσποίητης ακαμψίας δίπλα στη σύζυγό του. 

- Στη διάθεσή σας, εξοχότατε. Με συγχωρείτε, είπε ο ιδιοκτήτης της παράγκας 

καταφθάνοντας με τον φάκελο του συμβολαίου, αφού προηγουμένως είχε σερβίρει 

τους καινούργιους πελάτες.  

Πρόφερε τη λέξη «εξοχότατε» ανεβάζοντας λίγο τον τόνο της φωνής, σαν να ήξερε 

ότι η προσφώνηση άρεσε στον κύριο Μπαρναμπό, και πράγματι, οι νεοφερμένοι 



15 

 

έστρεφαν το κεφάλι κάθε φορά που άκουγαν να προφέρεται αυτή η λέξη. Ο κύριος 

Μπαρναμπό διάβασε το συμβόλαιο από την αρχή έως το τέλος, σφίγγοντας κάθε 

φορά τα χείλη και σμίγοντας τα φρύδια, ενώ ο ιδιοκτήτης της παράγκας στεκόταν 

δίπλα του, χωρίς να αγγίζει τη ράχη του καθίσματος, σε στάση ημιυπόκλισης.  

- Ωραία, ωραία, του είπε. Θα ασχοληθώ με το θέμα αμέσως, αν και δεν υπάρχει βία… 

Το γοργόν και χάριν έχει. Καμιά φορά τέτοιου είδους θέματα χρονοτριβούν: 

απαιτείται η γνωμοδότηση του υπουργείου και όταν υπάρχουν χρονικά όρια… Είναι 

όπως στις προσφυγές. 

- Όπως νομίζετε, εξοχότατε, εσείς ξέρετε καλύτερα από εμένα…, είπε ο ιδιοκτήτης 

της παράγκας.  

Και ο κύριος Μπαρναμπό έβγαλε από το τσεπάκι του σακακιού την πένα του, που 

ήταν το υπαλληλικό του καμάρι, σημείωσε σε μια μικρή, διαφημιστική ατζέντα 

κάποιας φαρμακοβιομηχανίας τα στοιχεία του συμβολαίου με ακρίβεια, χωρίς να 

παραλείψει κανένα.  

- Εντάξει, επανέλαβε, τελειώσαμε. Θα φροντίσω αμέσως για τον φάκελό σας. Και 

τώρα, πρόσθεσε, σαν να θυμήθηκε κάτι που στιγμιαία του πέρασε από το μυαλό, 

φέρτε δύο πορτοκαλάδες και στα παιδιά. Σαν κι εκείνες που μας έχετε ήδη φέρει, όχι 

μεγαλύτερες! Είναι παλιοπράματα, φτιαγμένα με σκόνες και τα παιδιά δεν θα έπρεπε 

να τα δοκιμάζουν καν! 

- Αμέσως, εξοχότατε, είπε ο ιδιοκτήτης της παράγκας ξαναπαίρνοντας το συμβόλαιο. 

Δεν ξέρω πώς να σας ευχαριστήσω, εξοχότατε… Δύο πορτοκαλάδες, αμέσως. Μήπως 

τα παιδιά θα προτιμούσαν δύο σουμάδες, που είναι και πιο γλυκές… 

- Όχι, όχι, είπε ο κύριος Μπαρναμπό, που δεν ήξερε πόσο θα μπορούσε να κοστίζουν 

οι σουμάδες. Δύο πορτοκαλάδες σαν κι αυτές που μας φέρατε, όχι μεγαλύτερες. Δύο. 

- Πολύ καλά, εξοχότατε, θα τις φέρω αμέσως. Επιθυμείτε τίποτε άλλο, εξοχότατε; 

επανέλαβε άλλη μια φορά ο ιδιοκτήτης της παράγκας συνεχίζοντας τις υποκλίσεις, 

ενώ τα παιδιά, που απόμειναν να γυροφέρνουν εκεί κοντά, πλησίασαν και περίμεναν.  

Οι εκδρομείς, που είχαν φτάσει πριν λίγο, έστρεφαν κάθε τόσο και παρακολουθούσαν 

την εξαιρετική τιμή της οποίας αντικείμενο ήταν ο κύριος Μπαρναμπό εκ μέρους του 

ιδιοκτήτη και διερωτόνταν μήπως επρόκειτο για κάποιο σπουδαίο πρόσωπο, για τον 

νομάρχη ίσως, τον οποίο κανείς τους δεν γνώριζε.  

  

Ο κύριος Μπαρναμπό τώρα ένιωθε πολύ άνετα, ικανοποιημένος και αλαζονικός. 

Κουβέντιαζε με τη σύζυγό του ήρεμα και της μιλούσε για την εκδούλευση που θα 

έκανε στον ιδιοκτήτη της παράγκας. Μαζί της παρίστανε επίσης τον καμπόσο, χωρίς 

όμως τουπέ. Της εξηγούσε ακόμη τι ήταν τα δημόσια αγαθά και πως από τη φύση 

τους ήταν αναπαλλοτρίωτα και ότι μπορούσαν να δοθούν στους ιδιώτες για 

εκμετάλλευση μόνο για περιορισμένο χρονικό διάστημα. Οι ακτές, για παράδειγμα, 

ήταν δημόσιο αγαθό: δεν μπορούσε κανείς να αγοράσει ένα κομμάτι ακτής. Το 

Κάστρο, σαν εθνικό μνημείο που ήταν, ανήκε κι εκείνο στην κατηγορία των αγαθών 

ιδιοκτησίας του Κράτους – αυτό σήμαινε δημόσιο αγαθό – και γι’ αυτό ο ιδιοκτήτης 

της παράγκας, προκειμένου να εγκαταστήσει εκεί την επιχείρησή του, έπρεπε να 

πάρει άδεια και να πληρώνει ένα νοίκι. Επρόκειτο για υποθέσεις πολύ σημαντικές, 

που απαιτούσαν λεπτούς χειρισμούς, επειδή είχαν να κάνουν με το συμφέρον του 

Κράτους και τις υποθέσεις αυτές ακριβώς τις χειριζόταν το γραφείο του, και μάλιστα 

ο ίδιος… Και τα παιδιά ακόμη, ρουφώντας τις πορτοκαλάδες τους, άκουγαν με 

ενδιαφέρον εκείνες τις εξηγήσεις και παρόλο που δεν πρόσεξαν ότι ο ιδιοκτήτης της 

παράγκας απευθυνόταν στον πατέρα τους αποκαλώντας τον εξοχότατο, αισθάνονταν, 

φυσικά, υπερήφανα που είχαν έναν τέτοιο γονιό. 



16 

 

  

Ο ήλιος, που μεσουρανούσε ακόμη όταν έφτασαν εκεί επάνω, βρισκόταν τώρα μια 

πιθαμή από τη γραμμή του ορίζοντα και όλη η κοιλάδα στους πρόποδες του λόφου 

ήταν γεμάτη από ένα ζεστό, έντονο, ακαθόριστο φως. Ο κύριος Μπαρναμπό 

σηκώθηκε και πήγε στην άκρη από το πλάτωμα όπου βρίσκονταν τα τραπεζάκια, για 

να απολαύσει το θέαμα, νιώθοντας σχεδόν ιδιοκτήτης εκείνης της θαυμάσιας στιγμής. 

- Τι ομορφιά, εξοχότατε! είπε με θαυμασμό πλησιάζοντας ο ιδιοκτήτης της παράγκας. 

Πείτε την αλήθεια, υπάρχει μέρος ωραιότερο από αυτό; Τι ηλιοβασίλεμα, τι φως! 

- Μαγευτικό, απάντησε ο κύριος Μπαρναμπό έχοντας συνέχεια καρφωμένο το 

βλέμμα στο βάθος του πανοράματος. Θα μου άρεσε να έχτιζα μία βίλα εδώ επάνω… 

  

Ο ιδιοκτήτης της παράγκας όμως είχε τα δικά του να πει. 

- Σήμερα ο κόσμος δεν εκτιμάει πια τη φύση, είπε. Βλέπετε, εξοχότατε; Αυτοί είναι οι 

ημερήσιοι πελάτες μου! και λέγοντας αυτά έδειξε τους εκδρομείς που ήρθαν με τις 

Βέσπες και τις Λαμπρέτες. Πώς να τα φέρω βόλτα; Είναι και οι φόροι που πρέπει να 

πληρώνω! Εάν τουλάχιστον μπορούσε να μειωθεί το ενοίκιο… 

  

Κι έτσι συνέχιζαν να μιλούν για το συμβόλαιο, πηγαίνοντας πάνω κάτω στο 

πλάτωμα, ο κύριος Μπαρναμπό με τα χέρια πίσω στην πλάτη, συγκατανεύοντας 

σοβαρός, και ο ιδιοκτήτης της παράγκας κάνοντας ένα ημικύκλιο γύρο από εκείνον 

κάθε φορά που έκαναν μεταβολή, έτσι ώστε να βρίσκεται πάντα στ’ αριστερά του. 

Κάθε τόσο ο κύριος Μπαρναμπό σταματούσε και έστρεφε για να θαυμάσει την 

ομορφιά του ηλιοβασιλέματος και στη συζήτηση γινόταν μία παύση όλο έκσταση. 

Τελικά, αφού διαβεβαίωσε για άλλη μια φορά για το ενδιαφέρον του για το 

συμβόλαιο ενοικίασης, θέλησε να πληρώσει το λογαριασμό και φώναξε στη σύζυγο 

και τα παιδιά του να ετοιμαστούν για την επιστροφή. Το βράδυ έπεφτε γρήγορα και 

έφερνε ένα τσουχτερό αεράκι από το βάθος της κοιλάδας. Η κυρία Τσετσίλια 

κούμπωσε τα επανωφόρια των παιδιών, που έτρεχαν και πηδούσαν δύο ώρες 

συνέχεια, και η ίδια σήκωσε γύρω από το λαιμό της το μαύρο, γούνινο γιακά της.  

  

Ο κύριος Μπαρναμπό ένιωθε ικανοποιημένος από τον εαυτό του, από τη φύση, από 

όλα. Είχε περάσει πραγματικά μια όμορφη Κυριακή, και το τελευταίο «εξοχότατε» με 

το οποίο τον χαιρέτησε ο ιδιοκτήτης της παράγκας ήταν η τελευταία σταγόνα μέλι, 

που χύθηκε στο δοχείο της ικανοποίησής του. Αφού προσέφερε το μπράτσο στη 

σύζυγό του και διέταξε στα παιδιά του να προχωρήσουν μπροστά χωρίς να τρέχουν, 

κατευθύνθηκε στο κατηφορικό μονοπάτι που οδηγούσε στο δρόμο από όπου 

αναχωρούσε το τραμ. Το Κάστρο, με τον όγκο των επάλξεών του, ήταν τώρα μία 

κοντόχοντρη μάζα σκιάς με φόντο τον βιολετή ουρανό, και χαμηλά, μακριά φαινόταν 

η πόλη ήδη φωταγωγημένη. Εκεί κάτω ήτανε το σπίτι και το γραφείο και όλα τα 

πράγματα των άλλων ημερών της εβδομάδας, όταν ο ήλιος έδυε πίσω από τις 

μελαγχολικές κορυφές των στεγών και οι εξοχότατοι της Κυριακής είχαν γύρω από 

τους καρπούς των χεριών το σημάδι του λάστιχου από τα μαύρα ψευτομάνικα. 

  

Ο κύριος Μπαρναμπό, με τη σύζυγο και τα παιδιά του, μόλις έφτασε στο δρόμο 

σταμάτησε στην αφετηρία του τραμ και, μιας και έπρεπε να περιμένει μερικά λεπτά, 

έβγαλε από την τσέπη το πορτοφόλι για να έχει έτοιμα τα χρήματα για τα εισιτήρια 

όταν θα έφτανε το τραμ. Ήταν σίγουρος ότι, αφού είχε πληρώσει  το λογαριασμό για 

τις δύο πορτοκαλάδες στον ιδιοκτήτη της παράγκας, του είχαν μείνει διακόσιες 

λιρέτες  τις είχε δει με τα μάτια του. Μόλις όμως άνοιξε το πορτοφόλι και τράβηξε τα 



17 

 

δύο χαρτονομίσματα, διαπίστωσε με απογοήτευση ότι το ένα από αυτά, που του 

φάνηκε ότι είναι κατοστάρικα, ήταν αντίθετα, με το ροζ του χρώμα κι αυτό, ένα απλό 

χαρτονόμισμα των πέντε λιρετών.  

- Να πάρει ο διάολος! μουρμούρισε κι άρχισε να ψάχνει στις τσέπες του.  

Το εισιτήριο του τραμ κόστιζε σαράντα λιρέτες και άρα για τέσσερα εισιτήρια 

χρειάζονταν εκατόν εξήντα λιρέτες. Ο κύριος Μπαρναμπό άρχισε να ψάχνει στις 

τσέπες του  ακατάστατα, χωρίς ανησυχία, αλλά όταν δεν βρήκε εκεί παρά μόνο δέκα 

λιρέτες επανέλαβε την επιχείρηση συστηματικά, αρχίζοντας από το παντελόνι και 

περνώντας στο γιλέκο, στο σακάκι, στο πανωφόρι. Έχωσε τα δάχτυλά του παντού και 

στη συνέχεια ξαναέψαξε το πορτοφόλι, μέχρι που κοίταξε μήπως κανένα κέρμα είχε 

χωθεί μέσα στην ταυτότητα, αλλά από όλη εκείνη τη λεπτομερή έρευνα δεν προέκυψε 

ούτε μία λιρέτα. 

- Τι τρέχει; ρώτησε η κυρία Τσετσίλια, που μέχρι εκείνη τη στιγμή παρακολουθούσε 

τις κινήσεις του συζύγου της χωρίς να λέει τίποτα. 

- Τρέχει ότι…, μουρμούρισε ο κύριος Μπαρναμπό συνεχίζοντας να χώνει μηχανικά 

τα χέρια πότε στη μία τσέπη και πότε στην άλλη, ότι ενώ νόμιζα πως έχω διακόσιες 

λιρέτες, το ένα χαρτονόμισμα είναι… είναι των πέντε λιρετών! 

- Θεέ μου! αναφώνησε η κυρία Τσετσίλια. Και δεν έχεις τίποτα άλλο; 

- Όχι, που να πάρει η οργή! απάντησε συγχυσμένος ο κύριος Μπαρναμπό. Τι ανόητη 

ερώτηση! Δεν βλέπεις ότι ψάχνομαι τόσην ώρα;! Για κοίτα κι εσύ μέσα στην τσάντα 

σου. 

  

Χωρίς δεύτερη κουβέντα και κάπως προσβεβλημένη από την απότομη απάντηση του 

συζύγου της, η κυρία Τσετσίλια άνοιξε την τσάντα της και έβαλε μέσα το χέρι. 

Έβγαλε ένα λευκό μαντήλι με μπορντούρα αζούρ, ένα ροζάριο καμωμένο από μικρά 

κοχύλια, μία εικονίτσα, μία κουβαρίστρα με βαμβακερή κλωστή για μπάλωμα και 

είκοσι λιρέτες. Ο κύριος Μπαρναμπό πήρε τις είκοσι λιρέτες και τις έβαλε στην 

τσέπη κάνοντας νοερά το λογαριασμό. Έλειπαν ακόμη είκοσι πέντε λιρέτες για τα 

εισιτήρια.  

- Για ψάξε καλά, είπε στη σύζυγό του. Δεν έχεις άλλα; Είναι δυνατόν; Είναι δυνατόν 

να κυκλοφορείς με είκοσι λιρέτες μόνο;! 

  

Λογοφέρανε εκνευρισμένοι για λίγο, μέχρι που στο βάθος της στροφής φάνηκε το 

τραμ με αναμμένα ήδη τα φανάρια του.  

- Να το τραμ, ας τρέξουμε! φώναξαν τα παιδιά που γυρόφερναν εκεί κοντά, χωρίς να 

πάρουν είδηση για τον καυγά των γονιών τους. 

- Όχι! φώναξε ο κύριος Μπαρναμπό κυνηγώντας τα και προσπαθώντας να τα πιάσει. 

Σταματήστε! Θα πάρουμε το επόμενο. 

- Γιατί; ρώτησαν έκπληκτα τα παιδιά, ενώ υποχωρούσαν. 

- Γιατί, γιατί… Έχασα τα λεφτά για τα εισιτήρια, να γιατί!... Εσείς δεν έχετε στην 

τσέπη σας καμιά λιρέτα, είκοσι πέντε λιρέτες; ρώτησε με ύφος κάπως καλοσυνάτο ο 

κύριος Μπαρναμπό τα παιδιά, με την ελπίδα ότι εκείνα θα μπορούσαν να σώσουν την 

κατάσταση. 

  

Τα παιδιά έριξαν ένα βλέμμα στο ολοφώτιστο και άδειο τραμ που είχε σταθμεύσει 

δέκα βήματα μπροστά τους και άρχισαν κι εκείνα να ψαχουλεύουν στις τσέπες τους 

βγάζοντας έξω ένα σωρό άχρηστα πράγματα, αλλά ούτε μία λιρέτα. 

- Εγώ έχω ζωγραφιές, είπε το μεγαλύτερο. 



18 

 

- Ζωγραφιές! αναφώνησε ο κύριος Μπαρναμπό με μια βλαστήμια ανάμεσα στα 

δόντια. Θα πω καμιά κουβέντα για τις ζωγραφιές σας! 

- Οι ζωγραφιές όμως αξίζουνε! αντέτεινε πικαρισμένο το παιδί, κόντρα στον πατέρα 

του. 

- Α! βρυχήθηκε ο κύριος Μπαρναμπό εκτός εαυτού. Αξίζουνε, ε;! Αξίζουνε οι 

ζωγραφιές;! και έκανε να πέσει επάνω στο παιδί με την ανάστροφη του χεριού του, 

που αν το πετύχαινε, θα το έριχνε κάτω, αλλά εκείνο πρόλαβε και έκανε ένα σάλτο 

προς τα πίσω. Εκείνη τη στιγμή το τραμ αναχώρησε, απομακρυνόμενο με τα φώτα 

του κατά μήκος του κατηφορικού δρόμου. 

  

Η κυρία Τσετσίλια προσπάθησε να ηρεμήσει τον σύζυγό της. 

- Ας ψάξουμε καλύτερα όλοι, είπε προτείνοντας να ξεκινήσουν από την αρχή. Μπορεί 

να μην ψάξαμε καλά μέσα στις τσέπες, στην τσάντα. Είκοσι πέντε λιρέτες μόνο είναι 

αυτές. 

  

Και όλοι τότε, μαζί και τα παιδιά, άρχισαν με οργασμό να ψάχνονται πάλι: η κυρία 

Τσετσίλια άδειασε την τσάντα και ο κύριος Μπαρναμπό πετούσε από τις τσέπες του 

χνουδωτές μπαλίτσες, σαν να  ξεψυριζόταν. Τα παιδία βάλθηκαν να ψάχνουν στα 

τέσσερα μέσα στο χορτάρι στην άκρη του δρόμου, λες και οι είκοσι πέντε λιρέτες 

ήταν κυκλάμινα ή μη με λησμόνει. Άδικος κόπος όμως. Είχε πια νυχτώσει και η πόλη 

φαινόταν μακριά, κάτω, με τα φώτα της. 

- Θεέ μου! είπε με κλαψιάρικη φωνή η κυρία Τσετσίλια. Τι θα κάνουμε; 

  

Ο κύριος Μπαρναμπό την κοίταξε χωρίς να απαντήσει. Κανείς δεν θα μπορούσε να 

φανταστεί, βλέποντάς τον εκεί ακίνητο στην άκρη του δρόμου,  με το καπέλο στο 

κεφάλι και την αξιοπρεπή του εμφάνιση, το δράμα εκείνων των τιποτένιων είκοσι 

πέντε λιρετών.  

- Τι θα κάνουμε, Θεέ μου;… επανέλαβε όλο αγωνία η κυρία Τσετσίλια.  

Τώρα σιωπούσαν και τα παιδιά, με σκυμμένο το κεφάλι, κολλημένα επάνω στους 

γονείς τους  μ’ έναν ξαφνικό σχεδόν φόβο για τη νύχτα, που τους έβρισκε τόσο 

μακριά από το σπίτι, στη μέση της εξοχής.  

- Μήπως θα μπορούσες να ξαναπάς στον ιδιοκτήτη της παράγκας; είπε δειλά η κυρία 

Τσετσίλια απευθυνόμενη στο σύζυγό της. Να του εξηγήσεις ότι έχασες… Δεν ξέρω… 

  

Ο κύριος Μπαρναμπό δεν απάντησε αμέσως. Να ξαναπάει στον ιδιοκτήτη της 

παράγκας… Να δανειστεί… Εκείνη τη στιγμή έκανε την εμφάνισή του για δεύτερη 

φορά το τραμ στο βάθος, στη γωνία. 

- Εντάξει, είπε ο κύριος Μπαρναμπό παίρνοντας ξαφνικά την απόφαση να πάει. Τώρα 

θα δούμε. Θα βρω με κάποιον τρόπο… Στο μεταξύ εσείς πάρτε αυτό το τραμ. Εγώ θα 

πάρω ένα άλλο αργότερα… Κάντε γρήγορα, για σας υπάρχουν εισιτήρια. Και χωρίς 

να δώσει χρόνο στη σύζυγό του να φέρει αντιρρήσεις, την έσπρωξε ν’ ανέβει στο 

τραμ μαζί με τα παιδιά. Θα βρεθούμε στο σπίτι! Πηγαίνετε εσείς, τώρα. 

  

Έμεινε στο δρόμο. Είδε το τραμ ν’ απομακρύνεται κατάφωτο και έβγαλε 

αναστεναγμό ανακούφισης νιώθοντας σχεδόν ικανοποίηση που βρέθηκε μόνος και 

που έλυσε κατά το ήμισυ το πρόβλημα. Και τώρα… Τώρα θα έπρεπε να ξανανέβει το 

μονοπάτι του Κάστρου, να πάει να βρει τον ιδιοκτήτη της παράγκας και να του 

ζητήσει τη χάρη…  

  



19 

 

Ο κύριος Μπαρναμπό έριξε τριγύρω μια ματιά μέσα στο σκοτάδι της εξοχής, χωρίς 

να μπορεί ν’ αποφασίσει. Ξαφνικά άκουσε θόρυβο από μηχανές και πέρασαν από 

μπροστά του οι εκδρομείς που είχαν ανέβει στο Κάστρο με τις Βέσπες και τις 

Λαμπρέτες τους. Ενστικτωδώς έκανε προς τα πίσω για να μην τον αναγνωρίσουν. Ο 

θόρυβος των μηχανών απομακρύνθηκε και χάθηκε κάτω, μακριά.  

  

Ο κύριος Μπαρναμπό πήρε, βαδίζοντας μηχανικά, το μονοπάτι που ανηφόριζε, ενώ 

στριφογύριζαν μες στο μυαλό του τα λόγια που θα έλεγε στον ιδιοκτήτη της 

παράγκας και, σαν να ετοιμαζόταν να παίξει κάποιον ρόλο δύσκολο, χωρίς ωστόσο 

να έχει συνειδητοποιήσει τις κινήσεις και χειρονομίες που έκανε – τις οποίες στο 

κάτω της γραφής δεν υπήρχε κανείς τριγύρω να παρατηρεί – πότε έγερνε το κεφάλι 

προς τη μία πλευρά, σηκώνοντας τους ώμους και χαμογελώντας συγκαταβατικά, πότε 

ανύψωνε το κεφάλι αγγίζοντας με τα δύο δάχτυλα το καπέλο και σηκώνοντας τα 

φρύδια.  

  

Ποιο από τα δύο συστήματα θα ήταν καλό να υιοθετήσει; Να πάει και να ζητήσει τις 

είκοσι πέντε λιρέτες με ύφος ταπεινό ή με αξιοπρέπεια ή ακόμη γελώντας, ως εξής: 

«Χα, χα! Ξέρετε τι μου συνέβη; Έχασα το πορτοφόλι μου… Πόσα είχε μέσα; Δέκα, 

δεκαπέντε χιλιάδες λιρέτες, δεν θυμάμαι. Αυτό που κυρίως με στενοχωρεί είναι που 

είχα μέσα τα χαρτιά μου. Σημαντικά χαρτιά… Και να σκεφτείτε ότι δεν είχα μέσα 

ψιλά, ούτε για τα εισιτήρια του τραμ. Χα, χα! Μήπως θα μπορούσατε να μου 

δανείσετε…» 

  

Στο σημείο αυτό όμως ο κύριος Μπαρναμπό, αφού έκανε καμιά εικοσαριά βήματα, 

σταμάτησε λες και τα πόδια του είχαν γίνει μολύβι. Όχι, δεν μπορούσε με κανένα 

τρόπο, με κανένα πρόσχημα, να ζητήσει τις είκοσι πέντε λιρέτες από τον ιδιοκτήτη 

της παράγκας! Λες και όλα τα «εξοχότατε» που άκουσε βάραιναν τη συνείδησή του 

σαν τύψεις, ενώ σ’ αυτές προσθέτονταν ένας ισχυρογνώμων εγωισμός που του 

απαγόρευε να ταπεινωθεί μπροστά σ’ εκείνο τον άνθρωπο κι έτσι ο κύριος 

Μπαρναμπό αισθάνθηκε πως ήταν απλά αδύνατο να πάει και να ζητήσει τις είκοσι 

πέντε λιρέτες από τον ιδιοκτήτη της παράγκας. Και κάνοντας γρήγορα μεταβολή 

ξανακατέβηκε τρέχοντας το κομμάτι εκείνο του μονοπατιού που είχε ανέβει και 

βρέθηκε πάλι στο δρόμο εμπρός στη στάση του τραμ. Και τώρα; 

  

Ο κύριος Μπαρναμπό ξεκίνησε μες στο σκοτεινό και έρημο δρόμο, ανασηκώνοντας 

το γιακά του πανωφοριού του, χωρίς να ξέρει και ο ίδιος τι σήμαινε η περιπέτεια, που 

ξεκινούσε μέσα στη νύχτα ή το μόνο που ήξερε ήταν το εξής: από τον ιδιοκτήτη της 

παράγκας δεν θα ζητούσε ποτέ τις είκοσι πέντε λιρέτες! Και τώρα πού πήγαινε; 

Διάβολε! Θα μπορούσε να σταματήσει ένα αυτοκίνητο, μια άμαξα, θα ζητούσε να τον 

πάρουν… Και αν ακόμη θα έπρεπε να κάνει όλο το δρόμο με τα πόδια, στο κάτω 

κάτω, τι ήταν δέκα χιλιόμετρα; 

  

Η αγέρωχη στάση να μην ζητήσει τις είκοσι πέντε λιρέτες από τον ιδιοκτήτη της 

παράγκας του δημιούργησε μια ψυχική διάθεση υπερηφάνειας και ικανοποίησης. 

Είχανε καταλαγιάσει μέσα του η ανώφελη οργή και ο οργασμός της πρώτης στιγμής 

και χωρίς να βλαστημάει ή να τα βάζει με κάποιον περπατούσε γρήγορα στο δρόμο 

αναπνέοντας βαθειά τον δροσερό αέρα της νύχτας. Πότε πότε κοίταζε πιο κάτω τα 

φώτα της πόλης. Η εξοχή στις δύο πλευρές του δρόμου ήταν μες στο σκοτάδι και 

σιωπηλή, ακόμη χειμωνιάτικη, χωρίς πυγολαμπίδες ή γρύλλους  μόνο εδώ κι εκεί 



20 

 

διέκρινες ξεκάθαρα ακαθόριστες μάζες που ήταν δέντρα ανθισμένα και έδιναν μέσα 

στη νύχτα κάτι σαν ανοιξιάτικη παρηγοριά. Ε! – συλλογιζόταν ο κύριος Μπαρναμπό 

– χρειάζεται κάθε μέρα λίγη κίνηση, ένας καλός περίπατος, μια καλή πορεία! Ο 

ρυθμικός και γρήγορος βηματισμός του, που τον διευκόλυνε ο κατήφορος, του έδινε 

ευεξία σωματική και ανάλαφρη ψυχική διάθεση και σαν φυσικό επακόλουθο του 

ήρθε στο νου ο καιρός που ήτανε φαντάρος και ξαφνικά, χωρίς να το καταλάβει, 

άρχισε να τραγουδά χαμηλόφωνα: «Οι παλάσκες, οι παλάσκες που φοράμε…», λες 

και ήτανε είκοσι χρονών και φορούσε τη στολή του πεζικάριου. Δεν σκεφτόταν πια 

τις είκοσι πέντε λιρέτες, τον ιδιοκτήτη της παράγκας, τη συμφορά που τον βρήκε. 

Τρία ή τέσσερα τραμ τον προσπέρασαν, όλα φωτισμένα, κι εκείνος ούτε που τα 

κοίταξε, σαν να έκανε περίπατο για προσωπική του ευχαρίστηση. 

  

Προχώρησε έτσι για δύο χιλιόμετρα. Όταν όμως ο δρόμος έγινε επίπεδος και άρα 

λιγότερο άνετη η πορεία και τα πόδια του άρχισαν ξαφνικά να του πονούν – επιπλέον 

τα παπούτσια του είχαν φθαρμένες σόλες και τόσο λεπτές που ένιωθε όλα τα χαλίκια 

κάτω από τα πόδια του σαν να ήτανε ξυπόλυτος -  και θυμήθηκε τη σύζυγό του, που 

εκείνη την ώρα βρισκόταν κιόλας στο σπίτι με τα παιδιά και ίσως είχε αρχίσει ν’ 

ανησυχεί γι’ αυτόν, ο κύριος Μπαρναμπό αισθάνθηκε ξαφνικά να του φεύγει όλη η 

αυτοπεποίθηση, και στην αρχή επιβράδυνε το βήμα, έπειτα σταμάτησε στην άκρη του 

δρόμου και διαπίστωσε ότι ήταν μούσκεμα στον ιδρώτα και κοντανάσαινε. Κοίταξε 

τριγύρω καρφώνοντας το βλέμμα στο σκοτάδι και ένιωσε ξαφνικά φόβο και κρύο. 

Ναι, έπρεπε να σταματήσει κάποιο αυτοκίνητο και να ζητήσει να τον πάρουν μέχρι 

την πόλη… Δεν μπορούσε να συνεχίσει έτσι, ήταν παράλογο. Στο μεταξύ άρχισε πάλι 

να περπατάει αργά  ούτε ένα αυτοκίνητο όμως δεν έκανε την εμφάνισή του. Ήταν 

βράδυ Κυριακής, ήταν αργά και δεν περνούσε κανείς από εκείνον τον έρημο δρόμο. 

Έπρεπε να διανύσει ακόμη τέσσερα ή πέντε χιλιόμετρα πριν φτάσει στη λεωφόρο 

όπου άρχιζαν τα σπίτια της περιφέρειας και περνούσαν αυτοκίνητα και φορτηγά. Τον 

πλησίασε πάλι το τραμ φωτισμένο και αυτή τη φορά ο κύριος Μπαρναμπό το είδε να 

περνά εμπρός του και να χάνεται μακριά και ένιωσε τέτοια θλίψη που για να την 

καταλάβει κανείς θα πρέπει να φανταστεί την αντίθετη αίσθηση από εκείνη που 

δοκίμασε ο Κοντορεβιθούλης όταν διέκρινε φως να έρχεται από ένα χωριατόσπιτο 

μέσα στο δάσος.  

  

Τυχαία βρισκόταν ο κύριος Μπαρναμπό λίγα βήματα από μία στάση και, καθώς είδε 

το τραμ να σταματά για ν’ ανέβει μία γυναίκα που περίμενε, του ήρθε στο νου μία 

ξαφνική και απελπισμένη ιδέα. Ενήργησε κάτω από την ώθηση ενός ενστίκτου και 

έτρεξε να προφτάσει το τραμ τη στιγμή ακριβώς που ξεκινούσε και πιάστηκε από τις 

προεξοχές του οχήματος, ανεβαίνοντας όρθιος επάνω στον προσκρουστήρα. Το τραμ 

ανέπτυξε ταχύτητα μέσα στη νύχτα  ο κύριος Μπαρναμπό ήταν γαντζωμένος με όλη 

του τη δύναμη, τρέμοντας σε κάθε ταρακούνημα μην εξακοντισθεί κάτω και 

διατρέξει θανάσιμο κίνδυνο. Τελικά ένιωσε σίγουρος για τα υποστηρίγματά του και, 

καθώς βρισκόταν το κεφάλι του στο επίπεδο των παραθύρων του οχήματος, έριξε μια 

ματιά μέσα. 

  

Με κάποια έκπληξη και αμηχανία βρέθηκε πρόσωπο με πρόσωπο – το πάχος του 

τζαμιού μόνο τους χώριζε – με ένα αγόρι εννέα ή δέκα χρονών, που στεκόταν στο 

πλατύσκαλο και τον παρατηρούσε χωρίς εκείνος να το έχει πάρει είδηση. Μόλις το 

αγόρι, που φαίνεται ότι περίμενε εκείνη τη στιγμή, διασταύρωσε το βλέμμα του με 

εκείνο του κυρίου Μπαρναμπό από την άλλη μεριά του παραθύρου, του έβγαλε τη 



21 

 

γλώσσα με ένα μορφασμό κακίας και χλευασμού. Ο κύριος Μπαρναμπό έκανε να 

αποτραβηχτεί, αλλά για να μην πέσει από τον προσκρουστήρα και να μην αφήσει τα 

υποστηρίγματά του αναγκάστηκε να μείνει με τη μύτη κολλημένη στο τζάμι, 

ακίνητος. Κοίταξε το αγόρι μες στα μάτια συνοφρυωμένος – και στο μεταξύ το τραμ 

έτρεχε και κανείς από τους επιβάτες δεν είχε αντιληφθεί τίποτα – κι εκείνο, ξέροντας 

ότι ο κύριος Μπαρναμπό δεν μπορούσε να το πειράξει, έγινε χειρότερο, κάνοντάς του 

τους πιο απαίσιους μορφασμούς σε μια σπιθαμή απόσταση. Εκείνο όμως που 

περισσότερο ενοχλούσε τον κύριο Μπαρναμπό ήταν το γεγονός ότι βρισκόταν το 

πρόσωπό του στο ύψος εκείνου του μυξιάρικου και μιας και δεν μπορούσε να κάνει 

τίποτε άλλο, προχώρησε στη μοναδική δυνατή άμυνα, έκανε δηλαδή ξαφνικά κι 

εκείνος ένα μορφασμό στο παιδί. 

   

Εκείνον ακριβώς το μορφασμό πήρε είδηση μία γυναίκα, ίσως η μητέρα του αγοριού, 

στρέφοντας το βλέμμα προς το βάθος του οχήματος. Και μόλις τον είδε έβγαλε φωνή, 

έτσι που και οι άλλοι επιβάτες και ο εισπράκτορας, στρέφοντας όλοι μαζί, τινάχτηκαν 

μπροστά στο θέαμα των αλλοιωμένων χαρακτηριστικών του  προσώπου του κυρίου 

Μπαρναμπό, που πρόβαλε σαν μεγάλη, γκροτέσκα μάσκα πίσω από τα παράθυρα του 

οχήματος. Μερικοί σηκώθηκαν φωνάζοντας και κατευθύνθηκαν προς το πλατύσκαλο 

με απειλητικές εκφράσεις και χειρονομίες και ήταν τέτοια η ξαφνική αναταραχή στο 

εσωτερικό του τραμ που ο οδηγός σταμάτησε. 

  

Λες και οι άνθρωποι, φωνάζοντας, απειλώντας, και κουνώντας όλοι μαζί τα χέρια 

τους, περίμεναν εκείνη τη στιγμή για να κατέβουν και ν’ αρπάξουν εκείνο τον βλάκα 

που κρεμόταν απέξω. Ο κύριος Μπαρναμπό, παρόλο που δεν καταλάβαινε τι του 

φώναζαν, από τα πρόσωπα και μόνο των άλλων συνειδητοποίησε ότι τα είχαν βάλει 

μαζί του και ότι ήθελαν να τον συλλάβουν. Πιο πολύ και από τον φόβο ήταν μία 

απελπισμένη αίσθηση αυτοσεβασμού που τον όπλισε με θάρρος να πηδήσει κάτω από 

τον προσκρουστήρα, ενώ το τραμ ακόμη προχωρούσε. Σκόνταψε, κλονίστηκε, 

πάτησε όμως με το ένα πόδι, κατόπιν με το άλλο στο έδαφος ανάμεσα στις 

σιδηροτροχιές, και τελικά κατόρθωσε, κουνώντας τα χέρια σαν φτερά, να σταθεί 

όρθιος και το’ βαλε στα πόδια προς τα χωράφια. Μία φυγή στα τυφλά, μες στο 

σκοτάδι της νύχτας, μέσα από τους άνισους σβόλους γης, με τα χέρια ανοιχτά, 

βυθιζόμενος στο χώμα μέχρι τους αστραγάλους, ακούγοντας πίσω του, στο δρόμο, τις 

βρισιές των ανθρώπων που είχαν κατέβει από το τραμ και του φαινόταν πως τους είχε 

πίσω του… Σκόνταψε ξαφνικά και έπεσε μπρούμυτα στη γη και απόμεινε εκεί σαν 

νεκρός. 

   

Τριγύρω του όλα ήταν σκοτεινά. Ο κύριος Μπαρναμπό αισθανόταν την ψυχρή 

μυρωδιά της γης, που επάνω της ακουμπούσε σχεδόν το πρόσωπό του, και άκουγε το 

αγκομαχητό του μέσα στη σιγαλιά. Οτιδήποτε άλλο είχε εξαφανισθεί: ο δρόμος, το 

τραμ, οι απειλητικές φωνές των ανθρώπων. Για μια στιγμή πίστεψε πως ονειρευόταν. 

Το ξάπλωμά του όμως ανάμεσα στους σβόλους του εδάφους, το αγκομαχητό του και 

η μυρωδιά της γης και το χώμα κάτω από τα χέρια του δεν ήταν όνειρο. Με κόπο, 

σαλεύοντας στα τυφλά μέσα στο σκοτάδι, σηκώθηκε στα γόνατα κι έπειτα όρθιος. 

Έκανε μερικά βήματα παραπατώντας και πιάστηκε από έναν κορμό που βρήκαν 

εμπρός του τα απλωμένα χέρια του. Ο κύριος Μπαρναμπό σκούπισε με το χέρι το 

μέτωπό του και ενώ έκανε αυτή την ενστικτώδη χειρονομία, αντιλήφθηκε ότι δεν είχε 

πια το καπέλο του… 

  



22 

 

Και έμεινε ακουμπισμένος στον κορμό περιμένοντας να του περάσει το αγκομαχητό. 

Αισθανόταν το χώμα επάνω στα ρούχα του, όπου και αν περνούσε το χέρι του λες και 

ήθελε να ξαναβρεί τον εαυτό του, ένιωθε την υγρή μυρωδιά της νύχτας και τα 

σκοτάδια και τη σιωπή που τον κύκλωναν…     



23 

 

Το σχολείο των χωρικών 
 

Σαβέριο Στράτι 

 

 

Μετά από τρία χρόνια αναμονής μου δώσανε μια θέση στον οικισμό του κοντινού 

χωριού: ακριβώς στην εξοχή. Από την χαρά μου πέταξα στον ουρανό. Αισθανόμουν 

πολύ άβολα με τους δικούς μου. Δεν είχα πια μούτρα να ζητήσω ούτε δέκα λιρέτες 

για ένα τσιγάρο από τον πατέρα μου, που είχε χρεωθεί για να με σπουδάσει.. Και τα 

χρέη εκείνα δεν είχε ακόμη μπορέσει να τα ξεχρεώσει. Ήλπιζε να τα πληρώσω εγώ 

μόλις θα έπαιρνα το πτυχίο, αλλά η ελπίδα αποδείχτηκε μάταιη. 

 

Ένα πρωινό του Νοέμβρη πήγα στο σχολείο μου. Είχε βρέξει λίγο πριν και ο δρόμος 

ήταν γεμάτος λάσπη. Λέρωσα το παντελόνι μου και το νερό έμπαινε στα παπούτσια 

μου, που ήταν τρύπια. Τα κοίταξα καλά και είπα στον εαυτό μου: 

- Θα αγοράσω άλλα μόλις με πληρώσουν! 

 

Έφτασα στη Μπαντία  μετά από δυο ώρες πεζοπορία. Εκεί υπήρχε ένας συνοικισμός 

από αγροτόσπιτα. Πλησίασα, ένα σκυλί γαύγιζε δαιμονισμένα. Από μια χαμηλή 

πόρτα πρόβαλε μια γριούλα με μια μαύρη μαντίλα δεμένη κάτω από το σαγόνι και τα 

μάτια της σβησμένα. 

 - Καλημέρα, γιαγιά! της είπα. Πού είναι το σχολείο; 

 - Καλημέρα και χαίρετε, κύριε! Τι θέλετε; 

 - Θέλω να μάθω πού είναι το σχολείο, φώναξα νομίζοντας πως η γριά ήταν κουφή. 

 - Α, το στάβλο θέλετε να πείτε; 

 - Το στάβλο;! 

- Α, ναι, το στάβλο! 

- Μα.... έκανα εγώ σηκώνοντας τους ώμους. Αρκεί να υπάρχει ένα μέρος να βάλει 

κανείς το κεφάλι του! πρόσθεσα με λύπη. 

- Εκείνο είναι, έκανε η γριά δείχνοντάς μου με το δείχτη του δεξιού χεριού ένα 

καλύβι. Τώρα όμως είναι κλειδωμένο και το κλειδί το έχει ο γιός μου που σπέρνει 

αυτή τη στιγμή.  

Το σκυλί γρύλιζε και με κοίταζε απειλητικά. Το φοβήθηκα και είπα στη γριά να 

προσέξει μην με δαγκώσει. 

- Δεν δαγκώνει, δεν δαγκώνει! με διαβεβαίωσε. Ήσυχα! είπε στο σκυλί, που το έβαλε 

στα πόδια. 

- Υπάρχουν παιδιά που πάνε στο σχολείο; την ρώτησα. 

- Υπάρχουν, αλλά τώρα δεν ξέρουν τίποτα! Είναι δυο του σέμπρου Λουίτζι και άλλα 

δυο του σέμπρου Τζάκομο. 

- Πέρσι πήγαν σχολείο; 

- Λιγάκι. Ο δάσκαλος ήρθε καμιά δεκαριά φορές όλη τη χρονιά. Και τα δικά μου τα 

παιδιά πήγαιναν στο σχολείο είπε. 

- Έχετε κι εσείς παιδιά που πάνε στο σχολείο; ρώτησα έκπληκτος. 

- Είναι τα εγγονάκια μου, τα παιδιά του γιού μου είπε. 

- Δεν μπορείτε να τον φωνάξετε το γιό σας; την ρώτησα. 

- Και βέβαια θα τον φωνάξω.... Επιτρέπετε;... είπε. Ήσυχα! φώναξε στο σκυλί και του 

πέταξε μια πέτρα. Κατέβηκε ένα μονοπάτι. Οι κότες μαζεύτηκαν γύρω της και της 

τσιμπούσαν το μαύρο φόρεμα. Μετά από καμία εκατοστή βήματα σταμάτησε σ’ ένα 

πλάτωμα όπου υπήρχε σαπισμένο άχυρο και πράσινο σιτάρι, και κάλεσε το γιο της. 



24 

 

- Τεόντορο, Τεόντορο! Έλα! Ήρθε ο καθηγητής του σχολείου! φώναξε. 

  

Εγώ στο μεταξύ είχα το μυαλό μου στην αίθουσα διδασκαλίας. Δεν μπορούσα να 

φανταστώ μια αίθουσα-στάβλο. Η γριούλα επέστρεψε. 

- Τώρα θα έλθει μου είπε. Γιατί δεν περνάτε στο σπίτι; Ελάτε μέσα να ξεκουραστείτε 

λίγο. 

 

Την ευχαρίστησα και είπα ότι θα προτιμούσα να μείνω έξω. Μετά από λίγο ήρθε ένας 

άντρας ψηλός, ξερακιανός, με μαύρο σκούφο στο κεφάλι και λασπωμένα παντελόνια. 

Έσερνε με κόπο τα παπούτσια του που λες και ήταν φτιαγμένα από λάσπη. Τον 

ακολουθούσε ένα κοριτσάκι , ξυπόλητο, χλωμό, με ίσια μαλλιά και καστανά μάτια. 

Δυο βήματα πιο πίσω ερχόταν ένα αγόρι, κι εκείνο ξυπόλητο, με το πουκάμισο 

ξεσκισμένο στον αριστερό ώμο. 

- Δούλος σας, κύριε! είπε ο χωρικός βγάζοντας τον σκούφο. 

- Γεια σας! απάντησα. Είμαι ο καινούργιος δάσκαλος στο σχολείο, είπα απλώνοντάς 

του το χέρι. 

- Α, έκανε, το δικό μου είναι βρώμικο και γεμάτο χώματα! 

- Δεν πειράζει! και έσφιξα το ροζιασμένο του χέρι. Σήμερα ήρθα για να δω το 

σχολείο και να πω στα παιδιά ότι πρέπει να έρθουν για μάθημα. 

 

Τα δυο παιδιά του χωρικού πλησίασαν και με κοίταζαν όλο θαυμασμό. 

- Κυρ-δάσκαλε, είπε ο χωρικός ανοίγοντας τα χέρια, αυτό είναι το σχολείο και δεν 

υπάρχει άλλο μέρος. Από αγάπη προς αυτά τα παιδιά κάνω αυτή τη θυσία. Ούτε μια 

λιρέτα δεν μου έδωσαν για το αλάτι πέρυσι, σας ορκίζομαι!  Τα παιδιά δεν θα 

μπορέσουν να έρθουν: είναι η εποχή της σποράς και το μάζεμα απ’ τις ελιές, αλλά μια 

ώρα την ημέρα θα τ’ αφήσουν, γιατί το σχολείο είναι πάντα το σχολείο. 

- Εσείς όμως πρέπει να τα στέλνετε πάντα, κάθε μέρα, είπα. 

- Κυρ-δάσκαλε, μερικές φορές είμαστε πνιγμένοι στη δουλειά. Βρεθήκαμε εδώ και 

ζούμε όπως μπορούμε. Βέβαια αυτά δεν θα γίνουν δικηγόροι. Πήγαινε να πάρεις τα 

κλειδιά από την τσέπη του σακακιού μου! διέταξε ο πατέρας το κοριτσάκι. 

 

Εκείνο έφυγε γρήγορα παίρνοντας το μονοπάτι και επέστρεψε ασθμαίνοντας από το 

τρέξιμο που είχε κάνει. Το πρόσωπό της ήταν αναψοκοκκινισμένο και τα μαλλιά της 

έπεφταν μπροστά στα μάτια. Δε σταματούσε να με κοιτάει. 

 

Πήγαμε στο στάβλο: ο χωρικός μπροστά κι εγώ από πίσω. Τα δυο παιδιά μας 

ακολουθούσαν. Μέσα στο στάβλο ήταν ένα γαϊδούρι που έτρωγε ήρεμα άχυρο. Τα 

ντουβάρια ήταν μαυρισμένα και το πάτωμα λιθόστρωτο, βρώμικο από άχυρο και 

κοπριά. 

- Εδώ είμαστε! έκανε ο χωρικός. 

- Κι εδώ πώς θα κάνω μάθημα; ρώτησα. Και το γαϊδούρι πρέπει να βρίσκεται εδώ; 

- Όχι, όχι! Το γαϊδούρι θα το βγάζουμε έξω όταν θα κάνετε μάθημα, είπε ο χωρικός. 

Τι τα θέλετε, καλέ μου κυρ-δάσκαλε; Έτσι έχουν τα πράγματα! Και ο περσινός 

δάσκαλος εδώ έκανε μαθήματα. 

- Εδώ δεν υπάρχουν ούτε καθίσματα παρατήρησα. 

- Ένα κάθισμα θα σας το δώσω εγώ! Θα ήθελα να είχα ένα καλό σπίτι, αλλά αυτό 

έχω. Εκεί που μένω είναι στενόχωρα και δεν μπορώ να σας πω: κοπιάστε! Είναι τόσα 

παιδιά. 

- Κάποιος φίλος σας μήπως διαθέτει κάτι καλύτερο; τον ρώτησα. 



25 

 

- Καλύτερο;! Α, κυρ-δάσκαλέ μου! Είναι ένα θαύμα που μπορώ να σας δώσω το 

στάβλο! 

- Και τα παιδιά πού θα καθίσουν; Εγώ μπορώ να σταθώ και όρθιος, εκείνα όμως; 

- Τι να σας πω; Εγώ αυτά διαθέτω! είπε σηκώνοντας τους ώμους. Μπορείτε να 

μιλήσετε με το δήμαρχο του χωριού και να δείτε μήπως μπορεί να σας δώσει κάποιον 

πάγκο. Αφού θέλουν να κάνουν σχολείο θα πρέπει και να το φροντίζουν κιόλας, έτσι 

δεν είναι; 

- Τι να σας πω; Εγώ ξέρω λιγότερα από εσάς, που να πάρει η οργή! είπα. 

- Πέρυσι καθόμασταν επάνω σε πέτρες, είπαν τα δύο παιδιά, και στον πάγκο του 

τζακιού μας. 

Τα κοίταξα έκπληκτος. Ίσως το πρόσωπό μου φανέρωνε έκπληξη, τόση που με 

κοίταξαν αρκετά κι έπειτα πρόσθεσαν.  

- Έτσι κάναμε πέρυσι! 

- Μιλήστε, μιλήστε με τον δήμαρχο, εσείς που ξέρετε από αυτά! με συμβούλεψε ο 

χωρικός.  Είναι ντροπή ν’ αφήνουν έτσι το σχολείο! 

-Μα!..... έκανα. Έρχονται παιδιά; ρώτησα στον χωρικό.  

Εκείνος μου είπε τα ονόματα των ίδιων παιδιών που μου ανέφερε προηγουμένως η 

γριά. 

- Σας παρακαλώ να πληροφορήσετε τα άλλα παιδιά ότι θα επιστρέψω αύριο και θ’ 

αρχίσουμε να κάνουμε κάτι,  είπα στον χωρικό. Χαιρέτησα και έκανα να φύγω. 

- Και τα τετράδια; φώναξε ο χωρικός. 

- Θα τα φέρω εγώ, θα τα φέρω εγώ όλα, τον διαβεβαίωσα. 

 

Στο δρόμο σκέφτηκα πως καλά θα έκανα να περάσω από το δήμαρχο. Είχε δίκιο ο 

χωρικός. Μόλις έφτασα στο χωριό πήγα να τον βρω. Του είπα για τον στάβλο κι 

εκείνος σήκωσε αδιάφορα τους ώμους. 

- Καλέ μου άνθρωπε, σ’ αυτόν τον κόσμο δεν μπορεί κανείς να τα έχει όλα! μου είπε. 

- Μα είναι αδύνατο να συνεχίσουμε μ’ αυτές τις συνθήκες,  είπα. 

- Εάν σας είναι αδύνατο, κάνετε μια έγγραφη δήλωση και θα δούμε. Θα τη 

διαβιβάσουμε στο Ρέτζιο και θα μας στείλουν άλλο δάσκαλο. Υπάρχουν τόσοι νέοι 

που είναι άνεργοι! είπε με ήρεμο ύφος, σαν να μιλούσε για πατάτες ή για κρεμμύδια.  

- Φροντίστε τουλάχιστον να γίνει κανένας πάγκος, είπα. 

- Κάθε πράγμα στον καιρό του, είπε ενοχλημένος, βυθισμένος στο αναπαυτικό του 

κάθισμα.  

Τον χαιρέτησα και έφυγα. 

 

Δεν μπορούσα να χάσω το ψωμί μου και την άλλη μέρα το πρωί ξεκίνησα για τη 

Μπαντία. Ο στάβλος ήταν καθαρός και ο γάιδαρος δεμένος έξω, σ’ έναν πάσσαλο. Η 

γριά με χαιρέτησε και μου είπε ότι έρχονται τα εγγονάκια της. 

 

Στάθηκα στο κατώφλι και κοίταζα το γάιδαρο που είχε κατεβασμένα τα αυτιά και η 

ράχη του ήταν μαδημένη. Οι κότες τσιμπούσαν τα φυλλαράκια από το χορτάρι που 

είχε μόλις φυτρώσει. 

 

Πρώτο έφτασε το κοριτσάκι κρατώντας ένα πορτοκάλι. 

- Το έφερα για εσάς! Είναι γλυκό, εάν θέλετε να το φάτε, μου είπε χωρίς να πάρει 

ανάσα, ενώ με κοίταζε με τα άτονα μάτια της. 

- Μόνο εσύ θα έρθεις στο σχολείο; της είπα παίρνοντας το πορτοκάλι από τα χέρια 

της. 



26 

 

- Όχι! Θα έρθει και ο αδελφός μου, είπε. 

- Και πού πήγε τώρα; 

- Πήγε να φέρει το αλέτρι στον πατέρα μου. Το άλλο αλέτρι έσπασε κι έτσι του πήγε 

το καινούργιο, είπε. 

- Και ο πατέρας σου πού είναι; 

- Δουλεύει με τις αγελάδες. 

- Και το αλέτρι δεν μπορούσατε να του το πάτε με το γαϊδούρι; 

- Τα γαϊδούρι είναι κουτσό και δεν μπορεί να κουνηθεί. Το πόδι του είναι πρησμένο! 

Το βλέπετε; Το πίσω δεξιά. Σήμερα το πρωί εγώ έπρεπε να το πάω το αλέτρι. 

- Εσύ όμως είσαι κρυωμένη! Η φωνή σου είναι βραχνή, είπα.  

- Ναι, είμαι κρυωμένη. Το βράδυ είχα πυρετό. 

- Α, έκανα έκπληκτος. Και βγήκες ξυπόλητη; Θα σου κάνει κακό, ξέρεις. 

- Κακό; Όχι! Πάντα ξυπόλητη βγαίνω από το σπίτι! Σήμερα το πρωί ήπια μια κούπα 

ζεστό κρασί. Μ’ αυτό περνάει. 

- Πόσο χρονών είσαι; 

-Δώδεκα. 

- Πας συχνά στο χωριό; 

- Καμιά φορά. 

- Σου αρέσει να μένεις στην εξοχή; 

- Έτσι κι έτσι..... Περισσότερο θα μου άρεσε όμως το χωριό.... Ναι, ναι! Έρχομαι, 

έρχομαι, απάντησε στο κάλεσμα της γιαγιάς. Έφυγε γρήγορα. 

 

Βημάτισα για λίγο στην αυλή μπροστά από το στάβλο· κοίταξα τα άλλα σπίτια. Η 

εξοχή ήταν καφετιά, τα χωράφια μόλις είχαν οργωθεί και όλα φωτίζονταν από τον 

λευκό ήλιο του Νοέμβρη. Τα δέντρα ήταν σχεδόν γυμνά, θλιβερά, σαν 

εγκαταλειμμένοι άνθρωποι. Ο χείμαρρος πιο κάτω, γεμάτος με θολό νερό, έκοβε την 

πεδιάδα στα δυο, μέχρι τη θάλασσα. 

 

Γύρισε το κορίτσι. 

- Με ήθελε η γιαγιά! είπε. 

- Η μητέρα σου πού είναι; την ρώτησα. 

- Πέθανε εδώ και πολλά χρόνια. Δεν τη θυμάμαι. Εκείνη είναι η μητέρα του πατέρα 

μου. 

- Σ’ αγαπάει η γιαγιά σου; την ρώτησα. 

- Μας αγαπάει πολύ, εμένα και τον αδελφό μου, είπε το κορίτσι. 

- Πέρυσι ερχόσουν στο σχολείο; 

- Ναι! Ο άλλος δάσκαλος όμως δεν ερχόταν πάντα. 

- Τι έμαθες; 

- Τα φωνήεντα εκείνος μας τα έμαθε· εγώ όμως ξέρω να διαβάζω στο βιβλίο. Φέτος 

όμως δεν θα μπορέσω να έρχομαι πάντα: έχουμε τις ελιές και είμαι μόνη. Η γιαγιά 

μου είναι γριά και δεν μπορεί να κάνει πολλές δουλειές. Μου αρέσει να διαβάζω. 

Ξέρετε τι έκανα εγώ; Το βράδυ διάβαζα με το φως του λυχναριού. Ακόμη και όταν 

έβρεχε εγώ διάβαζα.  

 

Ήρθε και ο αδελφός της με τα πόδια λασπωμένα. Έβγαλε το σκούφο του για να με 

χαιρετήσει. Τα μαλλιά του ήταν πυκνά, μαύρα σαν μελάνη. Με κοίταξε και 

χαμογέλασε. Η αδελφή του συνέχιζε να μιλά. 

- Αυτός βοηθά τον πατέρα: τσαπίζει και ξέρει ακόμη και να οργώνει, είπε. 

- Έχει τη δύναμη να κουμαντάρει το αλέτρι; ρώτησα. 



27 

 

- Το κουμαντάρω, είπε το αγόρι. 

- Φόρεσε το σκούφο σου γιατί κάνει κρύο! του είπα. 

- Όχι, όχι, δεν πειράζει! 

- Σου αρέσει να έρχεσαι στο σχολείο; 

Σήκωσε τους ώμους. Είπε: 

- Πρέπει να βοηθάω τον πατέρα μου! 

- Αυτός δεν ξέρει να διαβάζει σαν κι εμένα, έκανε η αδελφή του. 

- Είναι αλήθεια; τον ρώτησα. 

- Δεν είναι αλήθεια είπε το αγόρι, κουνώντας το κεφάλι. Είναι μια καυχησιάρα αυτή! 

- Αλήθεια είναι! αντείπε η αδελφή. 

- Εγώ όμως ξέρω τους αριθμούς κι εσύ δεν τους ξέρεις, είπε το αγόρι, σαν να ήθελε 

να υπερασπίσει τον εαυτό του και να αποκαλύψει τις αδυναμίες της αδελφής του, η 

οποία σώπασε για λίγο. 

- Για να δούμε πώς τους ξέρεις. Μέτρησε ανά δυο μέχρι το εκατό, είπα στο αγόρι. 

Άρχισε να μετρά με μια απίστευτη γρηγοράδα.  

- Μπράβο! του είπα. Τώρα πες τους κι εσύ, είπα στο κορίτσι. 

- Δύο, τέσσερα, έξι, οχτώ, δέκα, δεκατέσσερα....... 

- Α! έκανε ο αδελφός διακόπτοντάς την. 

- Εάν με διακόπτεις! είπε εκείνη. Δώδεκα, δεκατέσσερα, δεκαοχτώ....   

- Α! έκανε πάλι ο αδελφός. 

- Έχει δίκιο ο αδελφός σου: τα ξέρει καλύτερα εκείνος! 

Το κορίτσι πληγώθηκε. 

 

Μπήκαμε μέσα στον στάβλο-τάξη. Δεν είχε έρθει ακόμη κανένα άλλος. 

- Δεν το είπατε και στους άλλους; ρώτησα στα δυο παιδιά. 

- Το είπαμε και θα έρθουν, είπε το κορίτσι. 

Της είπα να διαβάσει στο αναγνωστικό που είχε φέρει μαζί της. Το άνοιξε απάνω στα 

γόνατά της και άρχισε να διαβάζει αργά, προσπαθώντας να προφέρει σωστά τις 

λέξεις. 

- Τώρα διάβασε εσύ! είπα στον αδελφό της. Πώς σε λένε; 

- Μπαστιάνο Κόλμι! 

Διάβασε σχεδόν σαν την αδελφή του.  

- Μπαστιανέ! Μπαστιανέ! φώναξε κάποιος από έξω. 

- Είναι οι άλλοι! είπε το αγόρι, έδωσε το βιβλίο στην αδελφή του και πετάχτηκε έξω. 

Ελάτε, ελάτε! είπε στους συμμαθητές του. 

 

Μπήκαν δύο αγόρια: δύο αδέλφια. Το καταλάβαινε κανείς από τα μάτια, τα μαλλιά, 

τη μύτη. Το ένα ήταν κιόλας άντρας. Ήταν δεκατεσσάρων χρονών. Το άλλο ήταν 

κοντόχοντρο. Τα παπούτσια του μεγάλου ήταν παλιά, δερμάτινα· το άλλο ήταν 

ξυπόλητο και τα πόδια του μαυρισμένα και σκασμένα. Το μπράτσο του μεγάλου ήταν 

τυλιγμένο. 

- Τι έπαθε το χέρι σου; τον ρώτησα. 

- Έπεσα προχθές το βράδυ. Γλίστρησα και έπεσα και έσπασα το μπράτσο μου, είπε. 

- Και πώς έγινε και έπεσες βραδιάτικα; Ερχόσουν από το χωριό; 

- Όχι. Τρώγαμε. Στο στάβλο που ήταν οι αγελάδες γαύγιζε το σκυλί. Νομίσαμε ότι 

ήταν κλέφτες. Ο πατέρας μου δεν είναι εδώ· πήγε στην παλιοαμερική, στην 

Αργεντινή. Στο σπίτι ήμασταν εγώ, η μητέρα μου, η αδελφή μου και αυτός, κι έδειξε 

τον αδελφό του. Αρπάζω το τουφέκι και πετιέμαι έξω. Δεν ξέρω πώς έγινε και έπεσα. 



28 

 

Στην αρχή δεν ένοιωσα τίποτα, μετά όμως άρχισε να μου πονάει. Κλέφτες όμως δεν 

υπήρχαν.... Το σκυλί έτσι του ήρθε και γαύγιζε...... 

- Και γιατί ο πατέρας σου άφησε τα χωράφια; τον ρώτησα. 

- Τα χωράφια δεν είναι δικά μας. Τα νοικιάζουμε. 

- Και τα γελάδια δικά σας είναι; 

- Οι γελάδες είναι του αφεντικού. Εμείς δεν έχουμε τίποτα και πρέπει να δίνουμε τα 

τρία τέταρτα από εκείνα που παράγουμε. Το αφεντικό βάζει μόνο τη γη. 

- Πώς σε λένε; 

- Πασκουάλε Πέσκο και τον αδελφό μου Αρκάντζελο. 

- Πέρυσι ήρθατε στο σχολείο; 

- Μάλιστα, κύριε, απάντησε το κορίτσι για λογαριασμό τους, χωρίς να σηκώσει τα 

μάτια της από τον Πασκουάλε, που τον άκουγε με ανοιχτό το στόμα, 

μουρμουρίζοντας κι εκείνη τα λόγια του. 

- Ερχόμασταν μαζί τους, είπε ο Πασκουάλε. 

- Ωραία! Καθίστε! τους διέταξα. 

- Κάτσε εδώ, Πασκουά! έκανε το κορίτσι μαζεύοντας το φουστάνι της κάτω από το 

γοφό και τραβήχτηκε πιο πέρα.  

Ο Πασκουάλε κάθισε κοντά της, ο Αρκάντζελο κάθισε στην ξύλινη καρέκλα που 

προοριζόταν για μένα. 

Το παραθυράκι το άφησα κλειστό γιατί φύσαγε ένα ύποπτο βοριαδάκι. 

Τους είπα να γράψουν μια σύντομη ορθογραφία. 

Άνοιξαν τα τετράδια επάνω στα γόνατά τους, έσκυψαν και επαναλάμβαναν κάθε λέξη 

συλλαβή προς συλλαβή. 

- Η κατσίκα δίνει το γάλα και ο άνθρωπος το πίνει. υπαγόρευα εγώ. 

- Η κα-τσί-κα δί-νει το γά- λα, επαναλάμβαναν.    

- Ο χωρικός είναι δυνατός, επειδή τρέφεται με γάλα και με όσπρια, που είναι υγιεινές 

τροφές, συνέχισα. 

- Πίνοντας γάλα, λοιπόν, γινόμαστε δυνατοί; με ρώτησε το κορίτσι, σηκώνοντας τα 

μάτια από το τετράδιο.  

- Βεβαίως! είπα.  

- Εμείς όμως δεν το πίνουμε το γάλα, είπε εκείνη. 

- Το πουλάτε σε κανένα γαλατά; τη ρώτησα. 

- Όχι. Το κάνουμε τυρί κι έπειτα το πουλάμε. Χρειαζόμαστε λεφτά. Ο πατέρας μου 

λέει πάντα: «Πρέπει να πουλήσουμε τα ρεβίθια, γιατί χρειαζόμαστε λεφτά. Πρέπει να 

πουλήσουμε το στάρι, γιατί χρειαζόμαστε λεφτά!» Και όταν πρέπει να αγοράσει κάτι 

για εμάς ή για εκείνον ξαναπουλάει στάρι και λάδι. Και τα αυγά τα πουλάμε. Η γιαγιά 

μου λέει πάντα: «Η ζωή μας είναι σαν των καταδικασμένων. Ο ίδιος ο Θεός μας έχει 

καταδικάσει. Ο χωριάτης είναι καταραμένος. Κανείς δεν τον θέλει. Ο ίδιος ο Θεός 

είπε στο χωριάτη: Εσύ θα δουλεύεις για τους άλλους. Θα δημιουργήσεις πλούτη και 

αγαθά, θα καλλιεργήσεις τα δάση, αλλά το ψωμί δεν θα είναι δικό σου». Κάθε μέρα 

σχεδόν τα λέει αυτά η γιαγιά μου. Ποιος ξέρει τι να έχουν κάνει οι χωριάτες και 

πρόσβαλαν τον Θεό; 

Ο τρόπος με τον οποίο εκφραζόταν το κορίτσι ήταν τόσο ειλικρινής, τόσο απλοϊκός 

που μου φάνηκε ότι άκουγα τη φωνή ενός προφήτη. Και ένοιωσα να μου σφίγγεται η 

καρδιά. Τα άλλα παιδιά άκουγαν το κορίτσι που είχε μιλήσει χωρίς να πάρει ανάσα, 

σαν να ήταν δαιμονισμένο. 

- Είναι ανοησίες, που τις λένε έτσι.... είπα. 

Το κορίτσι σήκωσε τους ώμους και είπε: 

- Η γιαγιά μου όμως πάντα αυτά λέει. 



29 

 

 

Μετά μία ώρα τα παιδιά ήταν μελανά από το κρύο και δεν μπορούσαν πλέον να 

κρατήσουν το μολύβι με τα δάχτυλα. Και τα δικά μου τα πόδια ήταν παγωμένα, 

παρόλο που βημάτιζα επάνω στο ανώμαλο λιθόστρωτο του στάβλου. Τα άφησα να 

φύγουν και τους είπα να μην ξεχάσουν να έρθουν την επόμενη μέρα και να 

ειδοποιήσουν και τα άλλα παιδιά της περιοχής. 

Πέρασα μπροστά από το σπίτι και χαιρέτησα απ’ έξω τη γριά. Εκείνη βγήκε στο 

κατώφλι κι άρχισε τις ευγένειες. Με παρακαλούσε να μην πηγαίνω συχνά, επειδή τα 

παιδιά είχαν τόσες δουλειές που έπρεπε να κάνουν.   

- Τα χρειαζόμαστε αυτά τα παιδιά, κυρ-δάσκαλέ μου, μου έλεγε. Θα θέλαμε να τα 

μορφώσουμε, αλλά δεν μπορούμε. Ο Θεός φρόντισε να έχουμε πολλή παραγωγή από 

ελιές φέτος και δεν μπορούμε να τις αφήσουμε πεσμένες στο χώμα. Θα ήταν μεγάλη 

αμαρτία και ο Θεός θα μας τιμωρούσε. Όταν μας κάνει τέτοια χάρη ο ουρανός δεν 

μπορούμε να την αφήσουμε να πάει χαμένη. Εμείς, κυρ-δάσκαλε, δεν είμαστε 

άνθρωποι της πόλης. Από τη γη ζούμε και εάν η γη δεν παράγει, θα πρέπει να πάμε 

να πέσουμε στη θάλασσα να πνιγούμε. Η ζωή μας εξαρτάται από τη γη και από τα 

χέρια μας. Εάν τα χέρια μας είναι όλο υγεία, τότε τα βγάζουμε πέρα, διαφορετικά μας 

περιμένουν συμφορές, αλλά για όλα τα πράγματα υπάρχει ένα όριο. Μπορείτε να 

στύψετε μια πέτρα; Βγαίνει ζουμί από μια πέτρα; 

Μιλούσε με γνωμικά και οι κουβέντες της ήταν ειλικρινείς και καθαρές. 

Τα εγγονάκια της ήταν εκεί και άκουγαν, τα άλλα δυο είχαν φύγει.  

- Το σχολείο χρειάζεται, κυρά μου. Αφήστε τα παιδιά να έρχονται! της είπα, αλλά 

ταυτόχρονα καταλάβαινα ότι εκείνη είχε περισσότερο δίκιο από εμένα. 

- Και ποιος δεν τ’ αφήνει να έρθουν; Τ’ αφήνουμε όταν μπορούμε! Το αφεντικό όμως 

στο τέλος της χρονιάς θέλει να πληρωθεί, κι εκείνος δεν κάνει διάκριση. Εάν έχεις 

σοδιά ή δεν έχεις, λίγο τον ενδιαφέρει. Πρέπει να του δώσεις το λάδι, πρέπει να του 

δώσεις το στάρι και όλα τ’ αγαθά του Θεού. 

 

Χαιρέτησα και έφυγα. Η λάσπη σήμερα είχε κάπως στεγνώσει με τον ήλιο και στα 

χωράφια οι χωρικοί έσπερναν. Με χαιρετούσαν, εάν περνούσα από κοντά τους. Εγώ 

απαντούσα μ’ ένα κούνημα του χεριού, σαν να ήμουν βασιλιάς. 

 

Ερχόμουν στην Μπαντία κάθε μέρα την ίδια περίπου ώρα. 

 

Ήρθαν και άλλα δύο απιδιά και τώρα ο πάγκος δεν τα χωρούσε πια. Ένα έπρεπε να 

κάθεται επάνω σε μια πέτρα. 

 

Έγραφαν με το τετράδιο επάνω στα γόνατα. Μετά μία ώρα τα χέρια τους ξύλιαζαν 

και τα έδιωχνα. Ένιωθα άσχημα γι’ αυτή την κατάσταση και δεν είχα καμία όρεξη να 

διδάξω. Ήθελα να περάσει γρήγορα ο χρόνος και να μην ξαναγυρίσω πια σ’ εκείνο το 

θλιβερό μέρος. 

 

Τα παιδιά μάθαιναν εκείνο το λίγο που τους δίδασκα με τη μεγαλύτερη επιμέλεια. 

Αρκεί να έβλεπαν κάτι μία μόνο φορά και το καταλάβαιναν αμέσως κι έπειτα το 

θυμόνταν για πάντα. Η ικανότητά τους αυτή και η επιθυμία τους για μάθηση μ’ έκανε 

να τ’ αγαπήσω και έτσι πήγαινα για μάθημα ακόμη και όταν ο καιρός δεν ήταν καλός. 

Δεν απουσίαζαν ποτέ. Με το κρύο, ξυπόλητα, τυλιγμένα σε κανένα παλιό πανωφόρι 

του πατέρα τους, ήταν εκεί. Εκείνος που ερχόταν λιγότερο ήταν ο Πασκουάλε Πέσκο. 

Όταν όμως ερχόταν ήταν πάντα εντάξει με τις υποχρεώσεις του. Πιο επιμελής από 



30 

 

όλους ήταν το κορίτσι και για να μην χάσει το μάθημα σηκωνόταν νωρίς το πρωί, 

σχεδόν νύχτα, όπως μου έλεγε, και πήγαινε στην κοιλάδα για να φέρει νερό και το 

έδινε στη γιαγιά, έπειτα φρόντιζε για το χορτάρι που θα έδινε στα γουρούνια και στο 

τέλος μάζευε και κανένα καλάθι ελιές. Και την ώρα που θα άρχιζε το μάθημα ήταν 

έτοιμη, με το τετράδιο στο χέρι, χτενισμένη και καθαρή, με ένα σάλι από χοντρό 

μαλλί ριγμένο στους ώμους, τα πόδια μες στη λάσπη, τα μάτια καθάρια σαν δυο ελιές 

γεμάτες λάδι. Με χαιρετούσε και μου έλεγε: 

- Μου αρέσει το διάβασμα. Ξέρετε τι κάνουμε με τον αδελφό μου; Το βράδυ η γιαγιά 

μας βάζει τις φωνές, εάν ανάψουμε το λυχνάρι μετά το φαγητό. Λέει ότι ξοδεύουμε 

λάδι και δεν είναι σωστό. Τότε κάνουμε το εξής: εγώ διαβάζω και ο αδελφός μου 

κόβει κλαδιά από ρείκι και τα ανάβει για να έχουμε φως ή εκείνος διαβάζει κι εγώ 

ρίχνω τα κλαδιά στη φωτιά. Ο πατέρας μας όμως μας φωνάζει και λέει να πάμε για 

ύπνο, επειδή δεν μπορεί να ακούει τη μουρμούρα μας, επειδή πρέπει να κοιμηθεί, 

επειδή πρέπει να σηκωθεί νωρίς το πρωί, δεν μπορεί να μείνει στο κρεβάτι σαν κι 

εμάς. Και πραγματικά σηκώνεται νωρίς, κατά τις τρεις, για να ταΐσει τις αγελάδες. Κι 

έτσι εμείς πρέπει να πάμε για ύπνο και δεν μπορούμε να διαβάσουμε όπως θέλουμε. 

Το κορίτσι τα διηγούταν αυτά με ζωντάνια, κοιτώντας με μες στα μάτια. 

Εάν έβρεχε δεν πήγαινα για μάθημα. Την άλλη μέρα ή μετά από δυο τρεις μέρες 

ξαναπήγαινα. Το κορίτσι τότε μου έλεγε: 

- Χθες σας περιμέναμε, αλλά δεν ήρθατε! 

- Νομίζεις ότι μπορούσα να έρθω με τέτοιον καιρό; της έλεγα. 

Τότε εκείνη έσκυβε το κεφάλι και μου έλεγε με λύπη: 

- Θα βρεχόσασταν! και πρόσθετε. Εγώ έκανα αυτή την εργασία, είναι καλή; Θέλω 

έναν καλό βαθμό. 

- Εντάξει Γκράτσια! Να μελετάς όμως, ε; της έλεγα, χαϊδεύοντάς της τα λεία μαλλιά. 

Με κοίταζε με γλυκύτητα και μου έκανε πάντα κάποια ερώτηση: 

- Στο χωριό, πάνε στο σχολείο; με ρώτησε μια μέρα. Κάνετε μαθήματα και στο 

χωριό; 

- Όχι, Γκράτσια! Μόνο εδώ κάνω μαθήματα, αλλά και στο χωριό έχει σχολείο. 

- Σας δίνουν πολλά λεφτά; 

- Δέκα χιλιάδες λιρέτες. 

- Παναγίτσα μου! αναφώνησε η Γκράτσια, ανοίγονταν διάπλατα τα μάτια, γιατί της 

φάνηκε μεγάλος ο αριθμός. 

- Είναι πολλά; τη ρώτησα χαμογελώντας. 

- Ου! έκανε. 

- Και βέβαια πολλά είναι, είπε ο Μπαστιάνο. Δέκα χιλιάδες λιρέτες δεν έχει κανένας. 

Πιστεύω πως είστε πολύ πλούσιος εσείς. Θα ήθελα να γίνω δάσκαλος, σαν κι εσάς! 

- Κι εγώ! είπε ο Αρκάντζελο κοκκινίζοντας. 

- Μπράβο παιδιά! 

- Είναι ωραίο να σπουδάζει κανείς, έτσι δεν είναι; με ρώτησαν τα παιδιά. 

- Θα μπορούσα να σπουδάσω κι εγώ; Σπουδάζουν και οι γυναίκες;  με ρώτησε η 

Γκράτσια. 

- Και βέβαια σπουδάζουν και οι γυναίκες! 

- Μα στην πόλη σπουδάζουν; Δεν πρέπει να κάνουν τις δουλειές του σπιτιού εκείνες 

οι γυναίκες; ρώτησε η Γκράτσια. 

- Σπουδάζουν στην πόλη και πρέπει να κάνουν κι εκείνες τις δουλειές του σπιτιού, 

είπα. Είναι όμως διαφορετικά, δεν είναι όπως στα χωριά ή την ύπαιθρο. 

- Και γιατί; με ρώτησε η Γκράτσια. 



31 

 

- Επειδή έχουν το νερό μέσα στο σπίτι, έχουν ηλεκτρικό φως και τόσα άλλα ωραία 

πράγματα.  

-Νερό μέσα στο σπίτι; Έχουν βρύση μέσα στο σπίτι; με ρώτησε το κορίτσι. 

- Μια βρύση που μπορούν να την ανοίγουν και να την κλείνουν όποτε θέλουν, είπα. 

- Τι ωραία! αναφώνησε η Γκράτσια, χλωμή από τον πολύ θαυμασμό. 

Τα παιδιά άκουγαν σιωπηλά, με το στόμα ανοιχτό. 

- Και πάνε στο ποτάμι για να πλύνουν τα ρούχα; με ρώτησε. 

- Τα πλένουν στο σπίτι. 

- Μπορούν να τα κάνουν όλα στο σπίτι χωρίς να βγουν έξω; 

- Βέβαια. 

-Και τι λογής φως έχουν στο σπίτι; με ρώτησαν τα παιδιά. Με πετρέλαιο; 

- Όχι, παιδιά· με ηλεκτρικό. 

- Ηλεκτρικό; 

- Ένα φως που το ανάβουν και το σβήνουν όποτε θέλουν: πατάνε ένα κουμπί και 

ανάβει, ξαναπατάνε το κουμπί και σβήνει, είπα. 

- Τι ωραία! έκανε η Γκράτσια. 

- Κι εσείς τα είδατε αυτά τα πράγματα; με ρώτησαν τα παιδιά. 

- Τα είδα στο Ρέτζιο. 

- Στο Ρέτζιο; Είναι όμορφο, είναι μεγάλο το Ρέτζιο; με ρώτησαν όλα εν χορώ. 

Χρειάστηκε να τους μιλήσω λίγο για το Ρέτζιο κι εκείνα κάθονταν ήσυχα ήσυχα και 

άκουγαν... και όταν τελείωσα με παρακαλούσαν να τους πω κι άλλα. 

- Εγώ όταν μεγαλώσω θα πάω εκεί, είπε ο Μπαστιάνο. 

- Κι εγώ, είπανε ο Αρκάντζελο και τα άλλα. 

- Κι εγώ θα ήθελα να πάω, αλλά δεν μπορώ, είπε η Γκράτσια λυπημένα. 

- Γιατί; την ρώτησα. 

- Εγώ είμαι γυναίκα και οι γυναίκες δεν το κουνάν από τον τόπο τους, είπε, πιο 

λυπημένα από πριν. 

- Όταν μεγαλώσεις θα πας, χαζούλα! της είπα και της χάιδεψα τα μαλλιά με 

τρυφερότητα. 

 

Μια μέρα είχε αρχίσει να βρέχει σιγά, σιγά και νυσταλέα τόσο που δεν έδειχνε 

σημάδια ότι θα σταματούσε σύντομα, όπως συμβαίνει συχνά στην Καλαβρία μας, μες 

στο καταχείμωνο. 

 

Όταν τέλειωσε το σχολείο, τα παιδιά, ήδη ξυλιασμένα, έφυγαν για τα σπίτια τους που 

ήταν διάσπαρτα μέσα στην υγρή και μελαγχολική εξοχή, σκεπάζοντας το κεφάλι με 

τα πανωφόρια τους και παίρνοντας το λασπωμένο δρομάκι που είχε μετατραπεί σε 

ρυάκι. 

 

Εγώ, περιμένοντας να σταματήσει η βροχή σε μία ή δύο ώρες, μπήκα στο σπιτάκι της 

Γκράτσια. Μέσα ήταν η γιαγιά της, μπρος στο τζάκι. Μόλις με είδε βιάστηκε να μου 

δώσει τη μοναδική καρέκλα που υπήρχε στο σπίτι. Η Γκράτσια σκούπισε το κεφάλι 

της με ένα σακί από ίνες σπάρτου και τα πόδια με ένα κουρέλι και κάθισε σ’ ένα 

κούτσουρο πλάι στη φωτιά. Το ίδιο έκανε και ο αδελφός της. 

 

Η γριά σταμάτησε να γνέθει και κρατούσε το αδράχτι στην ποδιά. 

- Καημένα μου παιδιά, είστε παγωμένα! Ζεσταθείτε, ζεσταθείτε! έλεγε στα εγγόνια 

και τους έπιανε τα πόδια, τα χέρια. Θα πεθάνετε από το κρύο! έλεγε. Κι εσείς, καλέ 

μου δάσκαλε, βάλτε τα πόδια σας στο τζάκι, έτσι θα ζεσταθείτε κι εσείς. 



32 

 

 

Την ευχαρίστησα βεβαιώνοντάς την ότι δεν κρύωνα.  

- Αχ, είστε νέος, νέος! Έχετε δίκιο. Κι εγώ κάποτε δεν ένιωθα το κρύο, τώρα όμως..... 

Η ζωή περνά: μπορούμε πάντα να είμαστε οι ίδιοι; Δεν μπορούμε να είμαστε πάντα 

νέοι. Αυτός που έφτιαξε τον κόσμο, ήξερε τι έκανε. Τώρα τρέμουν τα κόκαλά μου 

από το κρύο. Μιλούσε και έγνεθε.  

 

Μετά από μία μακρά σιωπή είπε ξαφνικά: 

- Μπαστιανέ, πήγαινε να βάλεις το γαϊδούρι μέσα, το κακόμοιρο, πήγαινε! 

Ο Μπαστιανέ πήρε ένα σάκο, τον έβαλε στο κεφάλι και βγήκε. 

- Ψυχή έχεις και στην ψυχή πρέπει να πιστεύεις, είπε η γριά , απευθυνόμενη σ’ εμένα, 

ενώ σταμάτησε με το αδράχτι στην ποδιά και σκούπιζε τη μύτη της που έτρεχε με την 

ανάποδη της μαύρης ποδιάς της. Πρέπει να τα φροντίζουμε τα ζώα. Ο Θεός των ζώων 

είναι ο άνθρωπος, πρόσθεσε και ξανάρχισε να γνέθει βρέχοντας με σάλιο τον δείχτη 

με τον αντίχειρα. 

 

Η Γκράτσια με κοίταζε και καταλάβαινα ότι ήθελε να με ρωτήσει κάτι, αλλά δεν 

τολμούσε. 

 

Κανείς δεν μιλούσε τώρα. Ένα γουρούνι έξω άρχισε να γρυλίζει επίμονα.  

- Γκράτσια, πήγε να ρίξεις χόρτο στο ζωντανό! τη διέταξε η γιαγιά. 

 

Το κορίτσι έβαλε έναν άλλο σάκο στο κεφάλι και βγήκε. 

- Βλέπετε τι ζωή κάνουμε, κυρ-δάσκαλε; Αγωνιζόμαστε να τα κάνουμε όλα μόνοι 

μας. Έχουμε κατσίκα, γελάδια, γαϊδούρι, γουρούνι, κότες και όλα αυτά τα ζώα 

δουλεύουν για μας κι εμείς δουλεύουμε για τους άλλους. Αυτή είναι η ζωή των 

σκαφτιάδων και των γελαδάρηδων. Πάντα υπήρχε ο πλούσιος που ζει σε βάρος του 

κορόιδου και πάντα θα υπάρχει. Δεν αξίζει να μας λένε το ένα και το άλλο: για μένα ο 

κόσμος είναι πάντα ο ίδιος. Σ’ όλη μου τη ζωή έφτυνα αίμα και ποτέ κανένας δεν μου 

είπε: «Περίμενε να σε βοηθήσω εγώ». Κανείς δεν σε λογαριάζει, κανείς. Εάν 

δουλέψεις, θα φας, εάν όχι, μπορείς να πεθάνεις. Εάν δουλεύεις, ένα ξεροκόμματο 

ποτισμένο με ιδρώτα θα έχεις για να φας. Εάν δεν δουλεύεις, μπορείς να πας να 

πέσεις από το γεφύρι και να πνιγείς. Εμείς δεν έχουμε τίποτα και πρέπει να ψάχνουμε 

πάντα γη και σπίτι. Και σ’ όλη μου τη ζωή σαν γύφτισσα  γύριζα από εδώ και από 

εκεί. Όταν δεν ήταν ευχαριστημένο το αφεντικό έπρεπε να πάρω το αχυρόστρωμά 

μου και δρόμο ή πάλι όταν δεν τα βγάζαμε πέρα σε ορισμένα χωράφια ή όταν μέναμε 

χρεωμένοι. Πόσα είδαν τα μάτια μου, πόσα έχω περάσει! Μόνο ο Χριστός επάνω στο 

σταυρό το ξέρει, μόνο εκείνος τα βλέπει όλα. Ο άντρας μου, για να σας φέρω ένα 

παράδειγμα, πέθανε σκάβοντας. Το κορμί του είχε διπλώσει από την πολύ δουλειά. 

Και γνέθαμε πάντα με το ίδιο αδράχτι: και τα παιδιά μεγάλωσαν έτσι.... όπως 

μπορούσαν, ιδροκοπώντας και κοπιάζοντας κι εκείνα από μικρά. Καλύτερα να μην 

κάνει κανείς παιδιά σ’ αυτόν τον άχαρο κόσμο, εάν είναι να υποφέρουν τόσο. Τώρα 

είναι αλλιώς, αλλά τότε..... 

 

Λάλησε ένας πετεινός, έπειτα ένας άλλος κι ένας άλλος ακόμη. 

- Ο καιρός θα κρατήσει! – είπε η γριά. – Όταν τα κοκόρια λαλούν έτσι σημαίνει ότι ο 

καιρός είναι βροχερός, ότι θα ρίξει νερό. 

 



33 

 

Εγώ παραπονιόμουν για τον παλιόκαιρο, που σήμερα βρήκε να βρέχει χωρίς 

σταματημό, και για τον τρόπο επιστροφής μου στο σπίτι. 

 

Είπε η γριά:  

- Το σπιτικό μας είναι φτωχικό, αλλά στο χωριό δεν μπορείτε να πάτε. Εμείς αυτά 

έχουμε. Όπως λέει η παροιμία: Το μυριστικό κυδώνι, από κείνα πόχει δώνει.   

 

Η Γκράτσια γύρισε από έξω. Κάθισε στην ίδια θέση όπως και πριν και άρχισε να 

συδαυλίζει τη φωτιά. Πάνω σε μια μεγάλη πυροστιά υπήρχε ένα πήλινο τσουκάλι και 

μέσα φάβα που έβραζε. 

- Κοίταξε εάν θέλει αλάτι! είπε η γιαγιά στο κορίτσι. 

Η Γκράτσια πήρε μερικούς κόκκους με το ξύλινο κουτάλι, τους δοκίμασε και είπε ότι 

ήταν εντάξει. 

 

Δίπλα στο τζάκι υπήρχε ένα παραθυράκι. Έβλεπα τον ουρανό μολυβένιο, τα σύννεφα 

πάνω στις κορυφές των λόφων. Η βροχή έπεφτε αργή, σταθερή, πληκτική. 

- Θα κρατήσει έτσι ο καιρός! είπε η γριά  σκουπίζοντας πάλι τη μύτη της. 

- Πώς τη μαγειρεύετε τη φάβα; ρώτησα τη γιαγιά. 

- Αποβραδίς τη βάζω στο νερό με αλισίβα  κι έπειτα την επόμενη ημέρα τη βάζω στη 

φωτιά. Την αφήνω να βράσει λίγο, έπειτα την στραγγίζω· την πλένω καλά και την 

αλατίζω. Και τη μαγειρεύω όπως τα ζυμαρικά. Αυτά τρώμε εμείς από χρονιά σε 

χρονιά. Είμαστε πια συνηθισμένοι. Μοιάζουμε με ανθρώπους που πάνε στον 

κρεοπώλη εμείς; Εγώ όμως δεν παραπονέθηκα ποτέ γι’ αυτό. Παρακαλούσα το Θεό 

να μου δίνει υγεία και δύναμη για να δουλεύω. Όλα τα άλλα είναι ματαιότητα αυτού 

του κόσμου! είπε η γιαγιά. 

 

Το σκυλί είχε αρχίσει αν γαβγίζει δυνατά. 

- Θα είναι ο πατέρας σου που έρχεται με τις γελάδες! Βγες έξω! είπε η γιαγιά στο 

κορίτσι. 

 

Η Γκρατσιέλα πήγε στο παράθυρο, κοίταξε έξω και είπε: 

- Εκείνος είναι. Κουβάλησε το αλέτρι στους ώμους και είναι μούσκεμα. 

- Τις γελάδες τις έβαλε στη χαμοκέλα ή τις άφησε έξω; ρώτησε η γιαγιά. 

- Τις βάζει μέσα, είπε η Γκρατσιέλα.  

 

Ήρθε ο Μπαστιάνο. Άφησε το σάκο πίσω από την πόρτα και κούρνιασε στο δικό του 

κούτσουρο κοντά στη φωτιά, ντροπαλός, σιωπηλός. Ήρθε και ο χωρικός 

μουσκεμένος ως το κόκκαλο. Με χαιρέτησε και ζήτησε συγγνώμη που ήταν σ’ εκείνα 

τα χάλια. 

- Παλιοζωή η δική μας, κυρ-δάσκαλέ μου, παλιοζωή! 

- Αλλάξτε, γιατί θα αρρωστήσετε, βιάστηκα να του πω. 

- Όχι, όχι! είπε χαμογελώντας. Δεν είναι η πρώτη φορά. Από τότε που γεννηθήκαμε 

κάνουμε αυτή τη ζωή. Τώρα πια έχουμε γίνει σκληρόπετσοι! 

- Πήγαινε μέσα και άσε τις πολλές κουβέντες, του είπε η μητέρα του. Ξέρεις πού είναι 

τα ρούχα σου. 

 

Ο Τεόντορο ζήτησε συγγνώμη και μπήκε στο δωματιάκι που ήταν στο πλάι. 

Επέστρεψε μετά από λίγο φορώντας μια μάλλινη γκρι φανέλα, ένα παντελόνι 



34 

 

μπαλωμένο στα πόδια και πολύ παλιές παντόφλες. Κάθισε επάνω σ’ ένα ψηλό 

κούτσουρο και άρχισε να παραπονιέται για τον κακό καιρό. 

- Φέτος ο Χριστός κατέβασε τα πανταλόνια και δεν λέει να τα σηκώσει. Οι εργασίες 

δεν πάνε καλά και η γη γίνεται λάσπη κάτω από τα πόδια των αγελάδων. Όταν 

χρειαζόμαστε μια σταγόνα νερό τον Απρίλη, δεν μας την στέλνει. Κι αυτός ακόμη 

μας ξέχασε, γέρασε πια! 

- Μην λες τέτοια πράγματα, γιατί ο Κύριος δεν θα μας φροντίζει! είπε η μητέρα. 

- Ε, μητέρα, σκέφτεσαι σαν τους παλαιούς! Εκείνος πήγε στον ουρανό και λίγο τον 

ενδιαφέρει για μας… πρόσθεσε ο Τεόντορο. Λυπάμαι που είστε αναγκασμένος να 

μείνετε στο καλύβι μας. Τι να κάνουμε, είμαστε, βλέπετε, χωριάτες εμείς! 

- Μην ανησυχείτε! Κι εγώ παιδί φτωχών ανθρώπων είμαι, είπα, για να τον 

καθησυχάσω. Δεν είμαι συνηθισμένος σε παλάτια! 

- Το ξέρω, το ξέρω! Γνωρίζω τον πατέρα σας. Όταν σπουδάζει ένα παιδί της εργατιάς 

είναι πάντα δικό μας και χαιρόμαστε γι’ αυτό, επειδή ξέρουμε τι σημαίνει εργασία.... 

Μητέρα, τι θα δώσουμε να φάει ο κυρ-δάσκαλος; 

- Ό, τι πεις εσύ, γιέ μου! Έχουμε αυγά και λίγο τυρί.....   

- Μην ανησυχείτε για μένα, μπήκα στη μέση. Εγώ μπορώ να βολευτώ μια χαρά και 

να φάω φάβα όπως εσείς. 

- Όσο για τον ύπνο, θα πάτε στο κρεβάτι μου, είπε ο χωρικός.  Βέβαια εκεί δεν θα 

ξεκουραστείτε, κάτι είναι όμως και αυτό. Εγώ θα κοιμηθώ επάνω σε δυο σανίδες με 

τα πόδια προς τη φωτιά, έτσι δεν θα κρυολογήσω. Η φωτιά τραβάει την υγρασία. 

_ Μπορεί να κοιμηθεί στο δικό μας κρεβάτι, πρότεινε η Γκράτσια. 

-- Όχι, όχι! Εσύ και η γιαγιά θα κοιμηθείτε στο δικό σας κρεβάτι, της είπε ο πατέρας 

της. Το δικό μου είναι διπλό. 

- Πάει καιρός που πέθανε η γυναίκα σας; τον ρώτησα. 

- Πριν πέντε χρόνια, το καλοκαίρι, όταν θερίζαμε, είπε ο χωρικός. Ήταν έγκυος και 

πέθανε έτσι, για το τίποτα. Εγώ θέριζα, έκανε ζέστη, κι εκείνη ερχόταν από πίσω 

μαζεύοντας τα στάχια και έδενε τα δεμάτια. Κουράστηκε πολύ εκείνη τη μέρα. Η 

κοιλιά της έφτανε στο στόμα της..... Η ζέστη ήταν τρομερή, ίδρωνε, ίδρωνε και δεν 

ήθελε να πάει να καθίσει κάτω από τη βελανιδιά, στον ίσκιο. Εμείς είμαστε 

αχόρταγοι: όταν βλέπουμε ένα στάχυ καταγής είναι σαν να βλέπουμε κομμάτι από τις 

σάρκες μας και δεν έχουμε τη δύναμη να το εγκαταλείψουμε στο χώμα κι έτσι, με τη 

γλώσσα έξω, δουλεύουμε σαν τα σκυλιά. Εκείνη τη χρονιά η σοδιά ήταν καλή και τα 

στάχια έγερναν στη γη. Εκείνη, η δυστυχισμένη, μάζευε τα στάχια και τα έδενε σε 

δεμάτια, κάτω από τον ήλιο που έκαιγε. «Πήγαινε να ξεκουραστείς!» της φώναζα. 

«Ξεκουράσου, δουλεύουμε για να ζήσουμε και όχι για να πεθάνουμε!» Εκείνη όμως 

είχε γεννηθεί με το μόχθο παραμάσχαλα. Το απόγευμα ήταν ψόφια στην κούραση. 

Πήγε σπίτι να μου φτιάξει κάτι να φάω, επειδή μ’ ένα ξεροκόμματο δεν μπορεί κανείς 

να τα βγάλει πέρα με το θέρο. Εγώ συνέχισα να θερίζω. Πήγε στη βρύση για να 

γεμίσει ένα κανάτι νερό και στο δρόμο έπεσε. Φανταστείτε: το κανάτι στο κεφάλι 

στην κατάσταση που βρισκόταν. Τη νύχτα φώναζε σαν να την σφάζουν. Νόμιζα ότι 

δεν είναι τίποτα σπουδαίο. Μερικά πράγματα δεν τα καταλαβαίνουμε. Εγώ όμως της 

έλεγα: «Θέλεις να πάω στο χωριό να φωνάξω τον γιατρό;» Κι εκείνη: « Όχι, άσε θα 

μου περάσει, θα περάσει! Δεν μπορούμε να ξοδεύουμε χρήματα για το τίποτα!» 

Εμείς, κυρ-δάσκαλε, δεν δίνουμε σημασία στην υγεία μας. Προς τα ξημερώματα μου 

είπε: «Τεόντορο, πεθαίνω! Πήγαινε στο χωριό να φωνάξεις τον γιατρό!» Ήμασταν 

μόνοι, τα δύο παιδιά μας ήτανε μικρά, η μητέρα μου δεν ήτανε μαζί μας. Σκεφτείτε 

λοιπόν, τρέχω και πρώτα πάω να φωνάξω τη γειτόνισσα από το κοντινό κτήμα, τη 

μητέρα των δύο αγοριών που έρχονται στο σχολείο. «Γειτόνισσα, της λέω, τρέξε γιατί 



35 

 

η γυναίκα μου πεθαίνει!» Για να πω την αλήθεια, τα άφησε όλα στη μέση και έτρεξε 

σπίτι μου. Εγώ δρόμο για το χωριό. Είναι μακριά, το ξέρετε, αλλά εμένα δεν μ’ 

ένοιαζε. Έκανε πολλή ζέστη. Ο γιατρός δεν ήτανε σπίτι. Περιμένω: τώρα θα’ ρθει, 

τώρα θα’ ρθει. Είχε πάει για βίζιτες. Πέρασε μια ώρα... όλα στραβά πήγαιναν εκείνη 

τη μέρα... δύο ώρες, τίποτα. Ρωτάω κάποιον που περνούσε: «Μήπως είδατε τον 

γιατρό;» «Ναι, μου λέει, είναι στην πλατεία». Τρέχω στην πλατεία: «Γιατρέ, του λέω, 

ελάτε, πεθαίνει η γυναίκα μου». Μ’ ακούει εντελώς ήρεμος και συνεχίζει τον 

περίπατο με τους φίλους του. Τελικά μου λέει: «Πηγαίνετε, θα έρθω».  «Μα γιατρέ, 

την άφησα σε άσχημη κατάσταση!» Κι εκείνος: «Πηγαίνετε, εγώ θα έρθω με τη 

μοτοσικλέτα. Περάστε από το φαρμακείο και αγοράστε αυτό κι εκείνο». Πάω στο 

φαρμακείο, παίρνω ό, τι μου ζήτησε, και με την ψυχή στο στόμα τρέχω στο σπίτι. Δεν 

μπορώ να σας πως πόσο έκαιγε ο ήλιος. Όταν έφτασα η γυναίκα μου βρισκόταν 

περισσότερο στον άλλο κόσμο παρά σε τούτον. Είχε γεννήσει ένα πεθαμένο παιδί και 

βρισκόταν μέσα σε μια λίμνη από αίμα και παραληρούσε χωρίς να με γνωρίζει. Και η 

γειτόνισσα τα είχε χαμένα και ήταν απελπισμένη, επειδή δεν ήξερε τι να κάνει. Ο 

γιατρός, ο άθλιος, ήρθε με την άνεσή του και είπε πως δεν μπορούσε πια να κάνει 

τίποτα. Κι έτσι πέθανε ο άγγελος του σπιτιού μου. Εμείς, κυρ-δάσκαλε, είμαστε σαν 

τα μυρμήγκια που δουλεύουν, δουλεύουν και ύστερα περνάμε εμείς και τα λιώνουμε, 

εκατό σε κάθε βήμα μας. Εμείς παλεύουμε με τη γη και η γη ανοίγει το στόμα της και 

μας καταβροχθίζει. Δεν ωφελεί να  έρθουν και να μου πούνε ότι υπάρχει αυτό κι 

εκείνο. Πέρασε από τη ζωή στο θάνατο για ένα τίποτα, ένα τίποτα!» 

 

Ο χωρικός τα είπε όλα αυτά χωρίς να χύσει δάκρυ. Η Γκράτσια τα άκουγε όλα με το 

στόμα ανοιχτό, χλωμή· ο αδελφός της ήταν σιωπηλός με σκυμμένο το κεφάλι· η γριά 

συχνοαναστέναζε: 

- Η κακομοίρα, η κακομοίρα! Είχε γεράσει σ’ αυτή την γη, είχε γεράσει! Ο Θεός 

θέλησε να την πάρει κοντά του! 

 

Η νύχτα έπεσε γρήγορα, γεμάτη θλίψη. Έφαγα μαζί τους, κατόπιν πήγα για ύπνο. 

 

Έβρεχε πάντα. Το νερό έπεφτε από τα κεραμίδια, από τα γυμνά κλαδιά των δέντρων 

με ένα τικ-τακ μελαγχολικό. 

 

Στο φως του λυχναριού παρατήρησα το μικρό δωμάτιο που ήταν μαυρισμένο από τον 

καπνό. Είχε ένα μεγάλο μπαούλο και το ταβάνι ήταν από καλάμια. Έσβησα το 

λυχνάρι και άκουσα καθαρά κάπου κοντά να τρέχει ένα ρυάκι, έπειτα τα ποντίκια που 

χόρευαν στην οροφή, έπειτα τίποτα. 

 

Το πρωί της επόμενης μέρας ανέτειλε ένας ήλιος χλωμός και στον ουρανό κυλούσαν 

αργά τα άσπρα σύννεφα. Η εξοχή ήταν βρεγμένη και κρύα. Ακουγόταν το θλιβερό 

κακάρισμα από τις κότες· τα δέντρα είχαν ρίξει και τα τελευταία ξερά τους φύλλα. 

 

Ήρθε η Γκράτσια με μια πήλινη κούπα γεμάτη γάλα. 

- Πιέστε, το έβρασα εγώ! είπε. Σήμερα είστε πιο ξεκούραστος. Τώρα πάω να φωνάξω 

τους συμμαθητές μου, έτσι θα ξεκινήσουμε νωρίς το μάθημα κι εσείς θα φύγετε, είπε 

και το’ βαλε στα πόδια. 

 

 



36 

 

Όλα τα παιδιά παρακολούθησαν τα μαθήματα με μεγάλο ενδιαφέρον και άξιζε να 

προαχθούν. Η Γκράτσια πήρε βραβείο ένα βιβλίο της τρίτης τάξης που θα το διάβαζε 

το καλοκαίρι για την επόμενη σχολική χρονιά. Οι άλλοι πήραν κανένα τετράδιο ή 

κανένα μολύβι. 

 

Την τελευταία μέρα του σχολείου θέλησαν να με συνοδεύσουν για ένα μεγάλο τμήμα 

της διαδρομής και όλα έλεγαν ότι θα με θυμόντουσαν και ότι με περίμεναν και τον 

άλλο χρόνο. 

 

Μια μέρα του Αυγούστου η μητέρα μου με ξύπνησε. Μου είπε ότι κάποιο κορίτσι με 

γύρευε. Ήταν η Γκράτσια. Είχε έρθει στο χωριό για οικογενειακές υποθέσεις και δεν 

της πήγαινε η καρδιά να φύγει χωρίς να με χαιρετήσει. Κρατούσε κάτι στα χέρια που 

δεν θέλησε να το δώσει στη μητέρα μου. 

- Τα έφερα για σας! μου είπε, δίνοντάς μου ένα μαντήλι, που είχε αυγά μέσα. 

Την ευχαρίστησα κι εκείνη χαμογέλασε. 

- Δεν είναι τίποτα σπουδαίο! είπε με τη συνηθισμένη της γλυκύτητα. Και πρόσθεσε: - 

Εμείς διαβάζουμε το βιβλίο, εγώ και ο αδελφός μου, κάθε μέρα, κάτω από τη 

βελανιδιά στο πλάτωμα! Και οι άλλοι συμμαθητές μου έρχονται καμιά φορά και 

θέλουν να διαβάσουν κι εκείνοι. Όταν θα ξανάρθετε θα δείτε πόσα πράγματα 

ξέρουμε. 

- Δεν ξέρω, εάν θα ξανάρθω! είπα. 

- Δεν θέλετε να ξανάρθετε; με ρώτησε. 

- Εγώ θα ήθελα, αλλά δεν εξαρτάται από εμένα, είπα. Εξαρτάται από τους ανωτέρους 

μου. Εάν με στείλουν, θα έρθω, διαφορετικά δεν μπορώ να έρθω. 

- Εμείς όμως θέλουμε να έρθετε εσείς, είπε αποφασιστικά, σαν να εξαρτιόταν από 

εμένα ή από εκείνα. 

- Δεν μετράει αυτό, είπα. 

-Α, ώστε δεν μετράει;! είπε κι έσκυψε το κεφάλι, και η θλίψη ζωγράφισε το πρόσωπό 

της. 



37 

 

Η εξέταση 
 

Λεονάρντο Σάσα 

 

 

 Ένας μικρός σωρός από κέρματα τηλεφώνου, στο μέγεθος του νομίσματος 

των εκατό λιρετών, που έπρεπε να χωριστούν σε τρεις στήλες: με τραχιά επιφάνεια, 

λιγότερο τραχιά, λεία.  

 Ένα κομμάτι σύρμα και μια πένσα, για να σχηματιστεί με το σύρμα ένα 

τρίγωνο.  

 Ένα χαρτόνι επάνω στο οποίο ήταν ζωγραφισμένα πολλά κυκλάκια, που 

σχημάτιζαν κάτι σαν τσαμπί από σταφύλι και μέσα σε κάθε ρόγα ήταν γραμμένος 

ένας αριθμός. Και έπρεπε, από κάποια απόσταση, να διαβάζουν όσο περισσότερους 

αριθμούς μπορούσαν, ανάμεσα στο «εμπρός» και στο «φτάνει», που έλεγε ο άντρας 

με το ρολόι στο χέρι.  

  «Εμπρός» και «φτάνει» ήταν οι ιταλικές λέξεις που ο άντρας πρόφερε 

καλύτερα. Ήταν ένας άντρας ψηλός, ροδαλός, με ανοιχτόχρωμα μάτια, ξανθά μαλλιά 

που άνοιγαν σαν χρυσάνθεμο στο κέντρο της κεφαλής του. Ελβετός, από τη Ζυρίχη. 

Μπλάζερ, το όνομά του. Βρισκόταν στη Σικελία για να στρατολογήσει γυναικεία 

εργατικά χέρια: κορίτσια πάνω από δέκα οχτώ χρονών και κάτω από τριάντα. Για ένα 

εργοστάσιο ηλεκτρικών ειδών που, καθώς φαίνεται, κατασκεύαζε μετρητές· δεν 

μπορούσε κανείς να καταλάβει καλά από τα λίγα λόγια που έλεγε. 

 Ίσως ήταν καθολικός, μπορεί όμως και λουθηρανός ή καλβινιστής. Οι 

παπάδες δεν μπορούσαν να το καταλάβουν. Ήταν ήρεμος, χωρίς περιέργεια, όταν 

εξέταζε τα κορίτσια στο πρεσβυτέριο ή ακόμη και μέσα στο σκευοφυλάκιο του ναού, 

λες και τους γνώριζε ανέκαθεν εκείνους τους χώρους, όταν ήτανε παπαδάκι ή 

παρακολουθούσε τα μαθήματα του κατηχητικού.   

 Γύριζε τα χωριά με αυτοκίνητο και οδηγό που τους είχε νοικιάσει έπειτα από 

σχολαστική διαπραγμάτευση, ύστερα από παζάρια στην τιμή, που έγιναν στην 

πρωτεύουσα, μια πόλη στην καρδιά της Σικελίας, κλειστή, επάνω σε ύψωμα, 

παλλόμενη με τις μεταλλικές χορδές του ανέμου. 

 Ο οδηγός είχε παθιαστεί, κατά κάποιον τρόπο, με το παιχνίδι εκείνο, με τις 

εξετάσεις: τον ακολουθούσε στα σκευοφυλάκια, στα πρεσβυτέρια και καμιά φορά δεν 

κρατιόταν από του να πει μια καλή κουβέντα, όταν κάποιο κορίτσι δεν κατάφερνε να 

περάσει την εξέταση ή δεν είχε την σωστή ηλικία, αν και ο Ελβετός δεν έδινε καμία 

σημασία στην καλή του κουβέντα.  

  Η ίδια σκηνή επαναλαμβανόταν σε κάθε χωριό, ακόμη και τα κορίτσια 

έμοιαζαν τα ίδια από το ένα χωριό στο άλλο. Ακόμα και οι παπάδες. Την 

προκαθορισμένη ώρα οι παπάδες περίμεναν την άφιξη του κυρίου Μπλάζερ. Καμιά 

εικοσαριά κορίτσια, συνοδευόμενα συνήθως από τις μανάδες τους, βρίσκονταν μέσα 

στο σκευοφυλάκιο ή στο ισόγειο του πρεσβυτερίου. Ψιθύριζαν συγκινημένες και 

γελούσαν νευρικά. Ο παπάς της ενορίας τις παρουσίαζε και έδινε εγγύηση για την 

τήρηση από τη μεριά τους των χριστιανικών κανόνων και των αρετών του τόπου, που 

στην Ελβετία όλα αυτά θα μετατρέπονταν σε εργατικές αρετές. Ο κύριος Μπλάζερ 

έβγαζε τα κέρματα του τηλεφώνου, το σύρμα, την πένσα και το χαρτόνι: και άρχιζε η 

εξέταση.  

 Ο οδηγός ένιωθε κάποια τύψη να του χαλάει την ικανοποίηση που αισθανόταν 

από τα κέρδη που έκανε και από την ανέμελη εργασία: σαν να ήταν συνένοχος σε ένα 

είδος αρπαγής των Σαβίνων, που στήθηκε μυστηριωδώς ανάμεσα σ’ έναν άντρα από 



38 

 

το βορρά, και επιπλέον Γερμανό, και στους σικελούς παπάδες. Δεν αγαπούσε τους 

Γερμανούς, επειδή είχε πεινάσει πολύ σ’ ένα στρατόπεδο συγκέντρωσης. Δεν 

αγαπούσε όμως και τους παπάδες, για ένα σωρό άλλες αιτίες. Και τα λίγα γερμανικά 

που έμαθε, πεθαμένος από την πείνα, του χρησίμευαν τώρα για να μεταφράζει το 

όνομα του πελάτη του ως φυσητής: και για να τον εκδικηθεί κρυφά, τον έβλεπε γυμνό 

και μετέωρο, με τα μάγουλα φουσκωμένα και τον αέρα να βγαίνει από το στόμα του 

σαν δέσμη από ακτίνες, έτσι όπως εμφανίζονται μερικοί άγγελοι από γύψο μέσα 

στους ναούς. Και όλα αυτά επειδή ο κύριος Μπλάζερ θεωρούσε τον οδηγό σαν 

εξάρτημα του αυτοκινήτου και όσες απόπειρες έκανε αυτός ν’ ανοίξει συζήτηση με 

τον ξένο κατά τη διάρκεια του ταξιδιού ή προσπαθούσε να παρέμβει κατά την 

εξέταση προς χάρη κάποιας κοπέλας, εκείνος  τα θεωρούσε όλα αυτά σαν μικρά 

panne: δυστυχήματα, ενοχλήσεις. Η συμπεριφορά αυτή τον έτρωγε τον οδηγό: 

αισθανόταν ταπείνωση που άγγιζε τα όρια του μίσους όταν, με την παραμικρή 

απόπειρα οικειότητας που έκανε, το βλέμμα του φυσητή έπεφτε επάνω του σαν σε ένα 

αντικείμενο· ένα αντικείμενο που είχε την εκπληκτική και ενοχλητική συνάμα 

ιδιότητα να μιλά. Ταπεινωμένος ένοιωθε και για τα αντιφατικά συναισθήματα στα 

οποία έπεφτε: δεν του άρεσε που ο Ελβετός έπαιρνε μακριά τα κορίτσια, αλλά 

επενέβαινε όταν ήταν να ενδιαφερθεί για κάποια που κινδύνευε να αποκλεισθεί. 

Τέτοια περίπλοκα συναισθήματα από έναν άνθρωπο, που τον πλήρωνε τα 

συμφωνηθέντα για μια δουλεία η οποία τα προκαλούσε, ο κύριος Μπλάζερ δεν θα 

μπορούσε ποτέ να τα φανταστεί, και αν τα φανταζόταν, θα ένοιωθε αηδία.   

 Πέρασε έτσι μια εβδομάδα: καμιά δεκαριά χωριά, καμιά εκατοστή τα 

επιλεγμένα κορίτσια, όλα ήσυχα, κανένα εμπόδιο. Και ήρθε η ημέρα που ο κύριος 

Μπλάζερ είχε προγραμματίσει για το Β., ένα χωριό απομονωμένο μέσα σε μια 

εκτεταμένη άνυδρη περιοχή, χωριό που ανήκε σε φέουδα, διαλυμένα τώρα πια 

εξαιτίας της διανομής της γης και της μαφίας , που ανθούσε πλέον.  

 Στη διάρκεια του ταξιδιού ο οδηγός διηγήθηκε στον κύριο Μπλάζερ τα 

γεγονότα του χωριού, παραφουσκώνοντάς τα με τις πιο ανατριχιαστικές 

λεπτομέρειες, ο Ελβετός όμως δεν έδειξε την παραμικρή περιέργεια ή έκπληξη. 

 Όταν έφτασαν στο κέντρο του χωριού τούς περίμενε ο παπάς στα σκαλοπάτια 

του ναού και ενώ ο παπάς και ο Ελβετός χαιρετιόντουσαν, ένας νεαρός πλησίασε τον 

οδηγό την ώρα που εκείνος έκλεινε το αυτοκίνητο. Τον χαιρέτησε και ο οδηγός 

ανταπέδωσε τον χαιρετισμό. Για μια στιγμή έμειναν να κοιτάζονται: ο νεαρός 

εμφανώς συνεσταλμένος και αμήχανος, ο οδηγός ξαφνικά ανήσυχος, επειδή τα 

γεγονότα που διηγήθηκε για να χρησιμεύσουν στον κύριο Μπλάζερ αποτέλεσαν, 

αντίθετα, την αιτία για κάποιον αόριστο δικό του φόβο. Γι’ αυτό ρώτησε απότομα «τι 

τρέχει;», επειδή με τη θρασύτητα του τόνου της φωνής ήθελε να κρύψει την ανησυχία 

του.  

 - Πρέπει να μου κάνετε μια χάρη, είπε ο νεαρός.  

 - Να’ μαστε, σκέφτηκε ο οδηγός, αλλά στην πραγματικότητα δεν ήξερε γιατί 

θα έπρεπε ν’ ανησυχεί. 

 - Εάν μπορώ, είπε με σκληρότητα γιατί ήθελε να δείξει ότι ήταν 

αποφασισμένος να μην του κάνει τη χάρη ή τουλάχιστον να του την κάνει από 

ευγένεια και όχι από φόβο. 

 - Να, είπε ο νεαρός, πρόκειται για ένα κορίτσι, ένα κορίτσι που δεν θέλει να 

πάει να δουλέψει στην Ελβετία... Δεν θέλω να πάει, να.....Είναι εκεί, στον παπά.... 

Δεν πρέπει να την πάρουν... Δεν θέλω... Πρέπει να παντρευτούμε, με 

καταλαβαίνετε... 



39 

 

 - Δεν καταλαβαίνω τίποτα, φίλε μου και δεν ανακατεύομαι. Το μόνο που 

κάνω είναι να κουβαλάω εδώ κι εκεί αυτό τον τύπο. Είμαι οδηγός εγώ, με πληρώνει 

και τον πηγαίνω από χωριό σε χωριό. Δεν έχω ιδέα τι κάνει, ούτε και θέλω να ξέρω. 

Καθένας κάνει τη δουλειά του: εγώ τη δική μου κι εκείνος τη δική του. Κατάλαβες; 

και άρχισε να του μιλάει στον ενικό, τόσο πολύ τον λυπόταν τώρα τον νεαρό: ένα 

παιδί που ήταν έτοιμο να βάλει τα κλάματα. 

 - Πρέπει να με βοηθήσετε, είπε ο νεαρός. 

 «Είναι για λύπηση», σκέφτηκε ο οδηγός, «κι έπειτα σ’ ένα χωριό σαν κι αυτό 

είναι ικανοί για όλα.» Αναστέναξε στενοχωρημένος και ανήσυχος. 

 - Εντάξει, θα προσπαθήσω. Μη νομίζεις όμως ότι ο λόγος μου έχει κάποια 

αξία: εκείνος είναι Ελβετός, Γερμανοελβετός. Ξέρεις πόσο ακριβείς είναι οι Ελβετοί; 

Κατασκευάζουν ρολόγια και σαν τα ρολόγια πορεύονται... Και οι Γερμανοί έπειτα; 

Καλύτερα να μη μιλήσουμε γι’ αυτούς, είναι αγύριστα κεφάλια. Τι να περιμένει 

κανείς από αυτούς; και κατευθύνθηκε προς την εκκλησία. Από την είσοδο όμως 

στράφηκε προς τον νεαρό που είχε απομείνει στη βάση της σκάλας και τον κοίταξε 

επιτιμητικά  και με συμπόνια ταυτόχρονα. 

  - Πώς διάολο την λένε; ρώτησε. 

 - Ροζαλία, είπε ο νεαρός, Ροζαλία Καλατσούρα. 

 Στο σκευοφυλάκιο ο κύριος Μπλάζερ είχε κιόλας βγάλει τα πράγματά του. Τα 

τοποθετούσε στο μακρύ τραπέζι σαν να ήταν χειρουργικά εργαλεία, με προσοχή, με 

λεπτότητα. Και πράγματι, έμοιαζε να προετοιμάζεται για κάποιου είδους σκοτεινή 

χειρουργική επέμβαση ή για βασανιστήρια, μέσα στο σκευοφυλάκιο, βίαια 

τεμαχισμένο από τις δέσμες του ήλιου που έπεφταν από τα κιγκλιδωτά παράθυρα, 

κάτω από το βλέμμα, διφορούμενα αγνό και σαδιστικό, επισκόπων και ιερέων, τους 

οποίους τόνιζε το φως επάνω στους φθαρμένους καμβάδες, ανάμεσα στις μεγάλες 

ντουλάπες από σκούρα καρυδιά και μέσα στην περίεργη οσμή από κερί και λιβάνι, 

βανίλια και μούχλα. Τα κορίτσια κοίταζαν σαν μαγεμένα τα χέρια του κυρίου 

Μπλάζερ καθώς και τον παπά. 

 Από την πόρτα ο οδηγός διέλυσε την ατμόσφαιρα θολής ανησυχίας 

φωνάζοντας:  

 - Κύριε Μπλάζερ, μια λέξη μόνο. Μου επιτρέπετε; 

  Ο κύριος Μπλάζερ έστρεψε έκπληκτος, σχεδόν αγανακτισμένος, με μάτια πιο 

ψυχρά από το συνηθισμένο. Ο οδηγός του έκανε νόημα με το δείκτη του δεξιού 

χεριού να πλησιάσει. Ο Ελβετός φούσκωσε τα μάγουλα για να ξεφυσήσει 

ενοχλημένος («ο φυσητής» σκέφτηκε ο οδηγός) και κινήθηκε με επιθετική 

βραδύτητα. 

 - Καταλάβατε τι χωριό είναι αυτό; του ψιθύρισε στο αυτί ο οδηγός. 

 - Κατάλαβα, είπε ο κύριος Μπλάζερ. 

 - Μαφία. Χωριό της Μαφίας, είπε ο οδηγός. 

 - Κατάλαβα. 

 - Ξέρετε τι είναι η μαφία; 

 - Δεν μ’ ενδιαφέρει, είπε συλλαβίζοντας με κόπο, ο κύριος Μπλάζερ. 

 - Εμένα όμως μ’ ενδιαφέρει, είπε ο οδηγός, και εάν θέλετε μια αδελφική 

συμβουλή, πρέπει να το σκεφτείτε πολύ καλά πριν πείτε «δεν μ’ ενδιαφέρει». Η 

διαφορά ανάμεσα στο δεν μ’ ενδιαφέρει και στο  μ’ ενδιαφέρει είναι όμοια μ’ εκείνη 

που υπάρχει ανάμεσα στο πεθαίνω και στο γλυτώνω.  

 - Δεν καταλαβαίνω, είπε ο κύριος Μπλάζερ κι εκείνη τη στιγμή ακριβώς είχε 

αρχίσει να καταλαβαίνει κάτι. 

 - Αφήστε με λοιπόν να σας συμβουλεύσω, είπε ο οδηγός. 



40 

 

 - Εμπρός, είπε ο κύριος Μπλάζερ και ήταν σαν να ήθελε να πει «ακούω τη 

συμβουλή σας, αλλά ας βιαστούμε». 

 - Ανάμεσα στα κορίτσια υπάρχει κάποιο που δεν πρέπει να πάρετε. 

Ονομάζεται Ροζαλία Καλατσούρα. 

 - Δεν πρέπει να το πάρω; 

 - Ναι, αποκλείστε την, αποκλείστε την αμέσως... Δεν είναι καλή. 

 - Μήπως δεν έχει την κατάλληλη ηλικία; ρώτησε ο κύριος Μπλάζερ. Ή 

μήπως...; και έβαλε το δείχτη του χεριού του στον κρόταφο για να δείξει πνευματική 

ανεπάρκεια. 

 - Όχι, είπε ο οδηγός ανυπόμονος, από αυτή την άποψη είναι εντάξει. Σας λέω 

όμως ότι δεν πρέπει να την πάρετε και αυτό είναι αρκετό. 

 - Είναι αρκετό; 

 - Είναι αρκετό, και ο οδηγός έδειξε τη γροθιά του, άνοιξε το δείχτη και τον 

αντίχειρα, παριστάνοντας την κάνη ενός όπλου, μπαμ μπαμ μπαμ: σ’ εμάς, σ’ εμένα 

και σ’ εσάς.... Θα μας βγάλουν απ’ τη μέση. 

 - Ποιοι; 

 - Ο ερωτευμένος: εκείνος που δεν θέλει να φύγει το κορίτσι. 

 - Α! έκανε ο κύριος Μπλάζερ γυρίζοντάς του την πλάτη. 

 «Θα την πάρει», σκέφτηκε ο οδηγός, «μα την πίστη μου, θα την πάρει, από 

ευχαρίστηση, από θρασύτητα και από γινάτι σ’ εμένα. Εάν όμως ήμουν εγώ στη θέση 

εκείνου του φουκαρά που περιμένει έξω, θα του έδινα ένα καλό μάθημα. Εκείνος 

όμως θα τα βάλει μαζί μου. Κανείς δεν θα τον πείσει ότι αυτός εδώ δεν παίρνει από 

λόγια, θα νομίσει ότι εγώ δεν θέλησα να πω έναν καλό λόγο».  

 Άρχισε η εξέταση. Ο οδηγός πρόσεχε να δει ποιο από εκείνα τα κορίτσια ήταν 

η Ροζαλία Καλατσούρα. Ήταν δεκατέσσερα. Ξεχώρισε τις ωραιότερες: ήταν τρεις. 

Αμέσως όμως τη μία την φωνάξανε με άλλο όνομα. Έμειναν δύο: καμία όμως από τις 

δύο δεν ήταν η Ροζαλία. 

 Η Ροζαλία δεν ήτανε όμορφη. Αν την κοίταζε κανείς προσεχτικά μπορεί να 

του φαινόταν χαριτωμένη∙ σίγουρα όμως όχι όμορφη. Ήταν μικροκαμωμένη, 

μελαχρινή. Στην εξέταση ήταν μία από τις καλύτερες. 

 Ο κύριος Μπάζερ μόλις πρόφερε τη λέξη «αρκετά» στην εξέταση της 

Ροζαλίας, κοίταξε προς τη μεριά του οδηγού. Αυτός του έκανε νόημα  με το κεφάλι: 

«όχι». Ο κύριος Μπλάζερ έμεινε για λίγο σκεφτικός. Στράφηκε μετά προς τον παπά. 

 - Δεν θέλω μπλεξίματα, είπε. 

 - Πώς; είπε έκπληκτος ο παπάς. 

 - Μπλεξίματα, φασαρίες, ιστορίες, είπε ο κύριος Μπλάζερ προφέροντας 

άσχημα, δείχνοντας ωστόσο έναν απρόσμενο πλούτο λεξιλογίου. 

  Πάνω στον άνευρο λαιμό το κεφάλι του παπά έστρεψε σαν επάνω σε κοντάρι. 

Με μάτια γουρλωτά, με το στόμα ανοιχτό σαν να’ θελε να φουσκώσει με τον αέρα, 

σαν πρόσωπο από κόμικς, έμοιαζε με ασκί γεμάτο ξαφνική κατάπληξη. 

 - Το κορίτσι αυτό έχει αρραβωνιαστικό; ρώτησε ο κύριος Μπλάζερ. 

 - Όχι,  είπε ο παπάς και άρχισε να καταλαβαίνει. 

 - Όχι, είπε η μητέρα της Ροζαλίας. 

 - Εγώ όμως λέω πως έχει, είπε ο κύριος Μπλάζερ. 

 - Δεν είναι αρραβωνιαστικός της, είπε η μητέρα της Ροζαλίας, είναι απλώς 

κάποιος που την θέλει: ένας άνεργος, ένας αργόσχολος. Για την κόρη μου όμως 

αποφασίζω εγώ. 

 - Δεν είναι αλήθεια ότι είναι αργόσχολος, είπε η Ροζαλία, είναι ένας από 

αυτούς που δεν βρίσκουν δουλειά. 



41 

 

 - Θέλει να σε καταστρέψει, είπε η μητέρα. 

 - Δεν θέλει να με καταστρέψει, μ’ αγαπάει... Εγώ όμως στην Ελβετία θέλω να 

πάω και γι’ αυτόν τον λόγο: να κάνω την προίκα μου, να παντρευτώ. 

 - Την προίκα σου σκέφτεσαι, εξανέστη η μητέρα, και ξεχνάς τη φτώχια που 

έχουμε στο σπίτι και πόσο ελπίζουμε στα λίγα λεφτά που θα μου στέλνεις από την 

Ελβετία. 

 - Αρκετά, είπε ο κύριος Μπλάζερ, θα την πάρω. 

 Ο οδηγός βγήκε από το σκευοφυλάκιο, διέσχισε την έρημη εκκλησία. Ο 

νεαρός τον περίμενε ακουμπισμένος στο αυτοκίνητο. 

 - Σου το είχα πει, είπε ο οδηγός. 

 - Την πήρε; 

 - Σαν να μην του είχα πει τίποτα... Χοντροκέφαλος, παιδί μου.... Και επιπλέον 

έδωσε να καταλάβουν ότι εσύ ήθελες να το εμποδίσεις. Η γριά θύμωσε, είπε ότι είσαι 

άχρηστος και ότι θέλεις να της καταστρέψεις την κόρη. Το κορίτσι όμως σε 

υπερασπίστηκε. 

 - Μ’ αγαπάει, είπε ο νεαρός. 

 - Σ’ αγαπάει και πάει στην Ελβετία, είπε ειρωνικά ο οδηγός. 

 - Ο χορτασμένος δεν τον καταλαβαίνει τον νηστικό,  δυσανασχέτησε ο 

νεαρός.    

 - Δεν είμαι τόσο χορτασμένος που να μην καταλαβαίνω εκείνον που πεινά, 

είπε ο οδηγός, το μόνο που θέλω να πω είναι ότι μπορούσες να την είχες πείσει να 

μην κάνει αίτηση για την Ελβετία, να μην εμφανισθεί στην εξέταση και εάν δεν σε 

άκουγε, αυτό σημαίνει ότι θα είχε τους λόγους της: ή σ’ αγαπά λιγότερο απ’ όσο 

νομίζεις, ή δεν αντέχει άλλο τη φτώχεια... 

 - Δεν την αντέχει πια, είπε ο νεαρός. 

 - Τότε, εάν πράγματι την αγαπάς, άσε την να φύγει... Θα γυρίσει, είναι ένα 

κορίτσι δυνατό, θα γυρίσει... Και θα παντρευτείτε. 

 - Εάν έβρισκα δουλειά... είπε ο νεαρός. 

 - Θα βρεις: με όλους αυτούς που φεύγουν, δεν θα πρέπει να λείψει η δουλεία 

σε όσους μένουν. 

 - Η αλήθεια είναι ότι όσο περισσότεροι φεύγουν , τόσο φτωχαίνει το χωριό. 

 - Δεν μπορεί, είπε ο οδηγός, που σε οικονομικά θέματα έβαζε σ’ εφαρμογή 

την απλή αριθμητική. 

 - Δεν είναι όπως όταν καθόμαστε πολλοί σ’ έναν πάγκο, στριμωχτά: ένας 

σηκώνεται και οι υπόλοιποι ανασαίνουν και νοιώθουν πιο άνετα... Εδώ κανείς δεν 

κάθεται και όποιον φεύγει δεν τον παίρνει είδηση κανένας ή το μόνο που παίρνουν 

είδηση είναι ότι το χωριό βαδίζει στο κενό, χωρίς σκοπό. 

 - Δεν είναι καθαρές κουβέντες αυτές, είπε ο οδηγός. 

 - Όχι, δεν είναι καθαρές, συμφώνησε ο νεαρός. 

 - Μα γιατί δεν πας στην Ελβετία κι εσύ; Στην Ελβετία, στη Γερμανία... Η 

Γερμανία είναι δύο βήματα από την Ελβετία. 

 - Ήμουν στη Γερμανία τρεις μήνες... Να σας πω όμως κάτι: ο άνθρωπος δεν 

είναι σκυλί... Μπορεί να αισθάνεται ξένος σε μια χώρα που δεν είναι δικιά του, να 

υποφέρει επειδή του λείπουν όλα αυτά, και έδειξε την εκκλησία, την πλατεία 

τριγύρω, τον ουρανό που διαλυόταν μες στο χρυσάφι του ηλιοβασιλέματος, αλλά το 

δικαίωμα δεν μπορεί κανείς να του το πάρει. 

 - Το δικαίωμα; Τι, δεν σε πληρώνανε; 

 - Με πληρώνανε, κάθε Παρασκευή βράδυ μου δίνανε μέχρι και την τελευταία 

δεκάρα: τίμιοι, ακριβείς. Εγώ όμως εννοώ το δικαίωμα να είναι κανείς όπως εδώ, 



42 

 

τώρα: μόλις έχουμε γνωριστεί, εσείς είστε ένας άνθρωπος κι εγώ ένας άνθρωπος, και 

είμαστε ίσοι, και συζητάμε... Μαζί τους είναι διαφορετικά: δεν μας υπολογίζουν, να, 

δεν μας υπολογίζουν... Κι έτσι νοιώθει κανείς σαν τη μύγα που έχει πιαστεί στον ιστό 

της αράχνης και σπαρταράει και χτυπιέται επάνω στα ποτήρια τους με την μπύρα... Η 

μπύρα! Θεέ μου, αυτή η μπύρα!... 

 - Βέβαια, είπε ο οδηγός και οι αναμνήσεις που τον κυρίευσαν ξαφνικά, του 

πάγωσαν το κορμί. 

 - Η σκέψη ότι και αυτή θα περάσει όσα πέρασα κι εγώ, με τρελαίνει, έστω και 

αν πρόκειται για την Ελβετία... 

 - Αυτή είναι γυναίκα, είπε ο οδηγός, οι γυναίκες προσαρμόζονται, αλλάζουν 

συνήθειες και αισθήματα...  Μια γυναίκα την αφήνεις να καθαρίζει στάβλους και την 

ξαναβρίσκεις μετά μερικούς μήνες και είναι κυρία. 

 - Αυτό είναι αλήθεια, είπε ο νεαρός. 

 - Κι έπειτα, να σου πω κάτι; Όλα τα κανονίζει η μοίρα. Ελβετία ή όχι, εάν 

είναι της μοίρας σου να την παντρευτείς, θα την παντρευτείς και εάν το ριζικό σου 

είναι να την χάσεις, θα την χάσεις. 

Ο κύριος Μπλάζερ βγήκε από την εκκλησία. Πίσω του σαν σμάρι έρχονταν τα 

κορίτσια. 

 - Φεύγω, είπε ο νεαρός, πάντως ευχαριστώ. 

 - νΤίποτε, να πας στο καλό, είπε ο οδηγός. 

 Ο κύριος Μπλάζερ ήρθε στο αυτοκίνητο. 

 - Πρωτόγονη χώρα, είπε.   



43 

 

Οι ποδοσφαιριστές 
 

Ρομπέρτο Πάτσι 

 

 

Την Κυριακή το απόγευμα το παιδί ήταν σίγουρο ότι θα άκουγε τη φωνή της πλήξης 

που ήταν εκείνη του ραδιοπαρουσιαστή του ποδοσφαιρικού αγώνα. Κοίταζε τον 

πατέρα του σκυμμένο επάνω στο ραδιόφωνο, ενώ η μητέρα άδικα προσπαθούσε να 

προσελκύσει την προσοχή του: το πρόσωπό του έδειχνε ότι δεν ήταν πια εκεί. Η 

οχλοβοή του αθέατου πλήθους μεγάλωνε μαζί με την ένταση που κατείχε τον πατέρα 

του. Το γκολ αποσπούσε και από τους δυο την ίδια κραυγή χαράς ή λύπης με έναν 

τόσο τέλειο συντονισμό που ήταν να τον ζηλεύει κανείς. Εκείνος ένοιωθε 

αποκλεισμένος. 

 

Μόλις ο πατέρας του άναβε το ραδιόφωνο , επιδεικτικά άρχιζε να παίζει κάνοντας τον 

μεγαλύτερο δυνατό θόρυβο, στη γωνιά του κάτω από το παράθυρο. Όταν 

καταλάβαινε ότι παρά τον θόρυβο που έκανε, δεν κατόρθωνε να προσελκύσει την 

προσοχή του, κοίταζε με συμπόνια την μητέρα του. Παρατηρώντας τους 

συναδέλφους του μπαμπά του, όταν επισκεπτόταν την τράπεζα, διαπίστωνε ότι τους 

έπιανε η ίδια φρενίτιδα: τα πρόσωπά τους ζωντάνευαν μόνο με τις αναφορές και τις 

νύξεις για τον επόμενο ποδοσφαιρικό αγώνα που για εκείνον σήμαινε ένα ακόμη 

κλείσιμο μέσα στο σπίτι για δυο ώρες που τις εξόρκιζε παίζοντας. Εάν τη στιγμή που 

έγραφαν στη γραφομηχανή ή έκαναν υπολογισμούς στην αριθμομηχανή, ένας 

πελάτης έξω από τον γκισέ έκανε κάποια νύξη για ένα γωνιακό σουτ ή για καμιά 

σέντρα της Φιορεντίνα ή της Προ Πάτρια, η φωνή του υπαλλήλου άλλαζε, 

χειρονομούσε στον αέρα, γελούσε ή συνοφρυωνόταν, ξεχνούσε τα πάντα. Η γλώσσα 

ζωντάνευε με διαλεκτικές εκφράσεις, με στοιχήματα και επιπλήξεις. Μόνο εκείνο το 

θέμα μπορούσε να ξαναδώσει ανθρώπινη όψη σ’ εκείνες τις μαριονέτες πίσω από τον 

γκισέ. Έχαναν όμως όλοι κάτι προκειμένου να μοιάζουν σε έναν και τον αυτό 

άνθρωπο κι έτσι επέστρεφαν στην κατάσταση της μαριονέτας. Οι λέξεις συνέβαλλαν 

σ’ αυτή την απώλεια της ψυχής τους: λέξεις τυποποιημένες όπως εκείνες των οδηγιών 

για τη χρήση των φαρμάκων ή της βακτηριολογικής ανάλυσης του μεταλλικού νερού 

«Σίλβα» (που εδώ και χρόνια βρίσκεται καθημερινά επάνω στο τραπέζι στη διάρκεια 

των γευμάτων) και η οποία επιβεβαιώνει, με τον καθηγητή Βιτόριο Πορλέτσα του 

πανεπιστημίου της Πίζα, την εγκυρότητα της σύνθεσής του. 

 

Το παιδί όμως ζήλευε και υπέφερε επειδή μόνο ο ποδοσφαιρικός αγώνας πετύχαινε 

τη μαγεία εκείνου του μεταδοτικού και υπνωτικού ενθουσιασμού που, καθώς 

φαίνεται, δεν παρέλυε μόνο το δικό του σπίτι, αλλά όλα τα σπίτια, κυρίως την ημέρα 

(οι συμμαθητές του άρχιζαν να μιλούν γι’ αυτήν μια εβδομάδα νωρίτερα) κατά την 

οποία οι «ατζούρι» έπαιζαν σε διεθνή αγώνα. Τόσος κόπος να μελετάμε στα βιβλία 

ότι υπάρχει Θεός και πρέπει να τον αγαπάμε, ότι υπάρχει η Πατρίδα και πρέπει να 

την υπηρετούμε, ότι δεν υπάρχει στον κόσμο τίποτε ωραιότερο από τα έργα που μας 

άφησαν ο Τζιότο, ο Δάντης, ο Βέρντι, για να καταλήξουμε τελικά στη διαπίστωση ότι 

όλα αυτά δεν είναι αλήθεια.  

 

Κανείς από αυτούς, εάν ξαναγύριζε στη ζωή, ούτε ο ίδιος ο Χριστός, δεν θα 

κατάφερνε να έχει την επιτυχία ενός Ματζόλα ή ενός Μπονιπέρτι. Δεν ήταν αλήθεια 

ότι η Πατρίδα και η τέχνη ήσαν σημαντικά πράγματα, ούτε η θρησκεία. Η δασκάλα 



44 

 

έλεγε ψέματα, ψέματα και τα βιβλία. Πρώτο στη σειρά ερχόταν το ποδόσφαιρο. Ο 

πατέρας του αγαπούσε τον αγώνα περισσότερο από τη μαμά και σίγουρα 

περισσότερο και από αυτόν τον ίδιο. Και ο πατέρας του είχε μελετήσει τα ίδια βιβλία 

στο σχολείο, που τώρα μελετάει κι εκείνος. Και το ότι αυτό ήταν αλήθεια, ότι δηλαδή 

ο Θεός και η Πατρίδα και η ποίηση και η μουσική και όλα τα υπόλοιπα δεν ήταν 

παρά ψέματα για να κρατούν τα παιδιά κλεισμένα στο σχολείο πέντε ή έξι ώρες κάθε 

πρωί, έτσι που να μπορούν οι πατεράδες τους να δουλεύουν στα γραφεία και οι 

μανάδες τους να στρώνουν τα κρεβάτια και να ετοιμάζουν το φαγητό, 

επιβεβαιωνόταν και από το γεγονός ότι πολλοί συμμαθητές όταν βρίσκονταν μπροστά 

στο σχολείο, αλλά και στο προαύλιο της εκκλησίας, άρχιζαν αμέσως να μιλούν για 

τον αγώνα της προηγούμενης Κυριακής και να ανταλλάσσουν εικονίτσες των 

πρωταθλητών. Εκείνος αυτές τις εικονίτσες τις κοίταζε πολύ αυστηρά, ψάχνοντας στα 

πρόσωπα των νεαρών ποδοσφαιριστών που φαίνονταν ξαναμμένοι και όλοι λίγο πολύ 

ίδιοι – έδιναν την εντύπωση πως μόλις είχαν βγει από το ντουζ, λίγο πριν 

σκουπιστούν, με τα μαλλιά τους ούτε χτενισμένα, αλλά ούτε και απεριποίητα – να 

βρει κάποιο χαρακτηριστικό από τις προσωπικότητες που, μπαίνοντας στην τάξη και 

ανοίγοντας τα βιβλία, θα έβλεπε να κοσμούν και να εικονογραφούν τους πολέμους, 

την ειρήνη, τους αιώνες. Είχε και άλλη μια δυνατότητα να τους μελετήσει, πιο 

προσωπική, όταν πήγαινε στον κομμωτή με τη μητέρα του, όπου στο θάλαμο 

αναμονής υπήρχαν περιοδικά με τις έγχρωμες φωτογραφίες των συζύγων και των 

παιδιών των ηρώων των ποδιών. Μια ολόκληρη σειρά προσώπων από γυναικούλες 

υπερβολικά μακιγιαρισμένες, σαν τις υπαλλήλους του Ίβο, του κομμωτή, έκπληκτες 

που τις φωτογράφισε ο δημοσιογράφος, μια μακριά σειρά εικόνων των 

πολυτελέστατων σπιτιών τους με τους γονείς, τους θείους, τα αδέλφια, τα ξαδέλφια, 

τους νονούς και τους συγγενείς ακόμη και τους πιο μακρινούς, όλοι καθισμένοι γύρω 

από το λουστραρισμένο τραπέζι της τραπεζαρίας, όπου βρισκόταν θρονιασμένο ένα 

φυτό σανσεβιέρας. 

 

Τα πρόσωπα εκείνα των ποδοσφαιριστών δεν είχαν την ίδια σκεπτική έκφραση των 

στρατηγών, των ύπατων, των βασιλιάδων, των παπών, όλων εκείνων που είχαν πάρει 

αποφάσεις οι οποίες έφτασαν μέχρι την εποχή των ραδιοφωνικών μεταδόσεων των 

ποδοσφαιρικών αγώνων. Έμοιαζαν τόσο ευτυχισμένα στην απουσία κάθε είδους 

έκφρασης, έτσι που να εγκαινιάζουν μια νέα αίσθηση για την οποία το παιδί ένιωθε 

ένα ενοχλητικό κενό στο λεξιλόγιο της δασκάλας και σ’ εκείνο της οικογένειας. Πώς 

μπορούσε να ονομασθεί εκείνο εκεί το πράγμα, που έλαμπε στα λεπτά τους χείλη, 

στα ανέκφραστα μάτια τους, στα χαμηλά και ήρεμα μέτωπά τους, στα μεγάλα τους 

χέρια; Πώς έπρεπε να ονομασθεί η αναθεωρημένη και εκσυγχρονισμένη εκδοχή της 

δόξας; 

 

Μπορεί όμως και να έκανε λάθος, ήταν απλοί νέοι αλλά σπούδαζαν κι εκείνοι και εάν 

μπορούσε να τους ακούσει να μιλάνε θα άλλαζε γνώμη. Μια μέρα, πριν από τον 

αγώνα, ενώ η μητέρα του μάζευε το τραπέζι, στο ραδιόφωνο έπαιρναν συνέντευξη 

από έναν από τους πιο σπουδαίους, έναν από εκείνους που η εικονίτσα του ως 

πρωταθλητή άξιζε όσο δέκα εικονίτσες των άλλων ποδοσφαιριστών. Του έκαναν 

λίγες απλές ερωτήσεις για το μέλλον, για την οικογένεια, για την υγεία, για τον γιο 

του. Αλλά ο νεαρός ή δεν ήταν καλά ή δεν δούλευε καλά το μυαλό του ή μπορεί και 

να μην ήξερε να μιλάει. Το μέλλον, η οικογένεια, η υγεία, ο γιός ήταν λέξεις που 

επαναλαμβάνονταν δεκάδες φορές χωρίς να είναι κατανοητό τι αντιπροσώπευαν όλα 

αυτά για τον ποδοσφαιριστή. Η δασκάλα θα έλεγε για αυτόν ότι δεν ήξερε τα 



45 

 

συνώνυμα, ότι θα έπρεπε να διαβάζει περισσότερο, πολύ περισσότερο, εάν ήθελε να 

προαχθεί.   

 

Όταν προσπάθησε να πει σε έναν από τους πιο φανατικούς για το ποδόσφαιρο 

συμμαθητές του ότι άκουσε το ίνδαλμα να μιλάει στο ραδιόφωνο, τον είδε να τον 

συνεπαίρνει τέτοιος ενθουσιασμός που επιφυλάχθηκε να συνεχίσει την συζήτηση 

μέχρι τις τελικές εντυπώσεις που αποκόμισε. Και ο πατέρας του είχε εκστασιαστεί 

ακούγοντας την φωνή του ινδάλματος, όπως ακριβώς ο συμμαθητής του. Κανείς από 

τους δυο δεν είχε αντιληφθεί το ακατάληκτο της συνομιλίας, μακάριοι όπως ήταν να 

ακούνε τη φωνή χωρίς να παρακολουθούνε τις λέξεις, σαν να άκουγαν ένα τραγούδι 

της Νίλα Πίτσι. 

 

Ύστερα από επαναλαμβανόμενες αρνήσεις, μια Κυριακή υποχώρησε και πήγε με τον 

πατέρα του να δουν τον ποδοσφαιρικό αγώνα στο στάδιο. Φρόντισε όμως να πάρει 

μαζί του και ένα παλιό Μίκι Μάους για να διαβάσει. Ο δρόμος προς το στάδιο είχε 

πολλή κίνηση λες και ήταν το πανηγύρι του Αγίου Γεωργίου, με απόλυτη υπεροχή 

των αντρών. Αναγνώρισε τα παιδιά που δούλευαν στο αλλαντοπωλείο, στο φούρνο, 

στο μανάβικο, ακόμη κι εκείνο του φαρμακείου «Ο Μονόκερως». Μερικοί 

συνάδελφοι του πατέρα του ενώθηκαν μαζί τους και η κουβέντα άρχισε αμέσως να 

μοιάζει με παιχνίδι κυνηγιού της λέξης, όπως εκείνα που δημοσιεύουν κάθε εβδομάδα 

τα περιοδικά με σταυρόλεξα. Ένας ξεκινούσε με μια μισοτελειωμένη πρόταση που 

την συμπλήρωναν αμέσως οι άλλοι χρησιμοποιώντας το ίδιο λεξιλόγιο. Το πλάγιο 

χτύπημα, το γωνιαίο λάκτισμα, το φάουλ, το πέναλτι, οι εκτός αγωνιστικού χώρου, οι 

αμυντικοί, οι σέντερφορ, η κατάληψη του αγωνιστικού χώρου, η σέντρα, οι πάσες, το 

παιχνίδι, η μπάλα στο κέντρο, το κόρνερ. Ένας εντελώς νέος κόσμος έκανε την 

εμφάνισή του στο στόμα εκείνων των λογιστών, των τοπογράφων, των γιατρών, των 

δικηγόρων, των μηχανικών που από τη Δευτέρα θα συνέχιζαν για έξι ημέρες να 

επεξεργάζονται νέους τρόπους ανακατανομής των κομματιών του παζλ έτσι που να 

μην σταματούν να προκαλούν ο ένας τον άλλο, να κοροϊδεύονται, να πειράζονται, να 

συμφιλιώνονται, να αλληλοθαυμάζονται, να εκθειάζουν τους εαυτούς τους. Φαινόταν 

στο παιδί, πράγματι, ότι υποκαθιστώντας τις εκφράσεις εκείνου του παιχνιδιού με 

άλλες της πραγματικής ζωής, όπως «μου είσαι συμπαθής», «είσαι ένας τρακαδόρος», 

«δεν μπορώ να σε υποφέρω», «μας κάνεις τον σπουδαίο, αλλά εγώ έχω περισσότερα 

χρήματα από εσένα», « κατάφερες να πάρεις προαγωγή μόνο και μόνο επειδή είσαι 

γλείφτης»,  το νόημα ταίριαζε περίφημα και μάλιστα τόσο πολύ που θα προκαλούσε 

για άλλη μια φορά απογοήτευση για την αλήθεια που μάθαινε κανείς στο σχολείο και 

την άκουγε από το στόμα της δασκάλας. 

 

Οι άνθρωποι εκείνοι δεν θα μπορούσαν ποτέ να εκφράσουν την αλήθεια παρά μόνο 

με εκείνο τον τρόπο..... Δεν θα τα κατάφερναν ποτέ να μιλήσουν κατ’ ευθείαν για το 

μίσος και για την αγάπη τους, για την εκτίμηση ή την περιφρόνηση που ένιωθαν, για 

τους λόγους για τους οποίους πίστευαν ότι δεν ήταν σωστό να επιδεικνύει κανείς με 

έπαρση τον πλούτο του, να υπηρετεί δουλικά τους ισχυρούς. Θα συνέχιζαν να λένε 

ότι η Ρόμα ήταν μια ομάδα που είχε περισσότερες δυνατότητες από την Φιορεντίνα, 

εάν ο φίλος τους ήταν ένας ανυπόφορος νεόπλουτος, φανατικός οπαδός της 

τοσκανικής ομάδας, ότι το παιχνίδι της τελευταίας Κυριακής – και στην «έδρα 

μάλιστα»! -  της Λάτσιο εναντίον της Μίλαν ατίμαζε όχι μόνο την ομάδα, αλλά όλο 

το ιταλικό ποδόσφαιρο, το έθνος το ίδιο, εάν ήθελαν να δώσουν να καταλάβει ο 

γλείφτης που ήταν με τη Λάτσιο ότι η συμπεριφορά του στο γραφείο με τους 



46 

 

ανωτέρους ήταν απρεπής. Μερικοί μεγάλοι έπαιζαν ακόμη και εκδήλωναν, με τον 

παιδιάστικο φόβο τους μήπως μεγαλώσουν, την επιθυμία να παραμείνουν λίγο 

παιδιά, ανίκανοι να αποδεχτούν το γεγονός ότι θα μπορούσε κανείς να παίζει στα 

σοβαρά, χρησιμοποιώντας λέξεις αποφασιστικής σημασίας και τολμώντας πράξεις 

που διατρέχουν τον κίνδυνο να μείνουν έπειτα για πάντα τυπωμένες μέσα στα βιβλία.  

 

Οι μεγάλοι της ιστορίας λοιπόν ήταν ό, τι οι μεγάλοι δεν είναι, ό, τι δηλαδή δεν 

μπόρεσαν να είναι ή δεν ήξεραν πώς να είναι. Οι μεγάλοι της ιστορίας δεν έπαιξαν 

ποτέ, αλλά, επειδή ενήργησαν χωρίς την προσποίηση του παιχνιδιού, γεννήθηκε, από 

την αδυναμία τους να αστειευτούν, η Ιστορία.   



47 

 

Αμφισβήτηση των πάντων 
 

 

Ντίνο Μπουτζάτι 

 

 

Κατά τη διάρκεια της μεγάλης συνέλευσης των συνταξιούχων, ένας ηλικιωμένος 

υπάλληλος ασφαλιστικής εταιρίας, ονόματι Μοντέστο Σβάμπα, ζήτησε το λόγο. 

 

- Γνωρίζετε όλοι, αγαπητοί μου φίλοι, τι συμβαίνει στον κόσμο. Πρόκειται για ένα 

υπέροχο και καινούργιο φαινόμενο στην ιστορία, που μπορεί και πρέπει να 

χρησιμεύσει ως παράδειγμα και για εμάς. Δεν έχει καμία σημασία εάν βρισκόμαστε 

τώρα στη δύση της ζωής, αντίθετα, περί αυτού πρόκειται. 

 

Ένα σούσουρο αμηχανίας και ερωτηματικών σηκώθηκε από το ακροατήριο που το 

αποτελούσαν τουλάχιστον δέκα πέντε χιλιάδες «γερομπαμπαλήδες». Τι σόι 

κουταμάρες θα ξεφούρνιζε ο γερο-Σβάμπα, συνηθισμένος καθώς ήταν να ξεσηκώνει 

της ετήσιες συνελεύσεις με τις πιο παράδοξες προτάσεις του; Κανείς όμως δεν τον 

διέκοψε. 

 

- Το καινούργιο γεγονός στην ιστορία, απ’ ό, τι φαίνεται, είναι το εξής. Αρκεί η 

αποφασιστική δράση μερικών χιλιάδων νεαρών, ζωηρών και ορμητικών μεν, άοπλων 

δε, για να προκαλέσει κρίση στην κυβέρνηση ενός ισχυρού έθνους που αριθμεί 

πολλές δεκάδες εκατομμυρίων ατόμων. Το παν βρίσκεται στη συλλογική θέληση, στη 

σταθερότητα των διεκδικήσεων. Θα μου πείτε: η αστυνομία, οι αρχές, οι δυνάμεις της 

δημόσιας τάξης. Είδατε πόσο μετράνε. Οι αυταρχικότεροι και αλαζονικότεροι 

άνθρωποι του Κράτους, μπροστά σ’ αυτό το κύμα της νεολαίας που δεν διαθέτει 

τανκς, ούτε αεροπλάνα, ούτε βόμβες, ούτε καν ένα σουγιά, κατέβασαν τα βρακιά, και 

να με συγχωρείτε για την κάπως απρεπή έκφραση. 

 

- Και τι θέλουν αυτά τα παιδιά; συνέχισε ο Σβάμπα ορμητικός, πριν προλάβει κανείς 

και διατυπώσει αντιρρήσεις. Τι θέλουν; Τι αντιπροσωπεύουν; Είναι φανερό τι γράφει 

η σημαία τους επάνω: αμφισβήτηση των πάντων. Θέλουν να κατεδαφίσουν αυτό που 

αποτελεί σήμερα την κοινωνική βάση (σάπια ενδεχομένως), τη διαίρεση σε τάξεις, τις 

αδικίες, τα ψεύδη, τις απάνθρωπες συνθήκες εργασίας, τα προνόμια, την σκλαβιά του 

προσαρμοσμένου ανθρώπου, όπως λένε, σε έναν κόσμο μηχανοποιημένο, 

καταπιεστικό, ισοπεδωτικό, κυριαρχούμενο από μουχλιασμένα μυαλά, πιο γεροντικά 

και από τα δικά μας. Και θα τα καταφέρουν, να είσαστε σίγουροι πως θα τα 

καταφέρουν. Με ποια μέσα, πείτε μου, είναι δυνατόν να τους σταματήσει κανείς; 

 

Πήρε αναπνοή ενώ μια περίεργη σιωπή απλώθηκε τριγύρω. Όλοι τον κάρφωναν με τα 

μάτια, έκπληκτοι. 

 

- Είναι όμως νέοι! ξανάρχισε. Παρ’ όλες τις καλές τους προθέσεις δεν μπορούν να 

γνωρίζουν τη ζωή. Εμείς όμως τη γνωρίζουμε, δυστυχώς. Παλεύουν για ένα ιδεώδες, 

που μπορεί να είναι τρελό ή συγκεχυμένο, είναι ωστόσο γοητευτικό. Ρωτάω όμως: 

αμφισβητούν όντως τα πάντα; Γιατί, αφού διαθέτουν μια ακαταμάχητη δύναμη 

κρούσης, δεν την κατευθύνουν εναντίον της μεγαλύτερης συμφοράς που ταλανίζει 

εμάς τους ανθρώπους; Τι αμφισβήτηση είναι αυτή που αγνοεί την φοβερότερη αδικία; 



48 

 

Γιατί δεν βάζουν σε πρώτο πλάνο της αμφισβήτησής τους των πάντων το θάνατο;  

Για ποιες κοινωνικές ανισότητες, ποια μαζική σκλαβιά, ποιά πανεπιστημιακή 

μεταρρύθμιση να μιλάμε τώρα! Ο θάνατος, αυτός είναι η πληγή που ταλαιπωρεί 

αιώνες τώρα την ιστορία του ανθρώπου!  

 

Εδώ κι εκεί ακούστηκαν κάποια γελάκια. Υπήρξε και ένα σφύριγμα. Οι υπόλοιποι 

σιωπούσαν. Κρέμονταν από τα χείλη του Σβάμπα. 

 

Εκείνος συνέχισε: - Μπορούμε να αξιώσουμε από αυτά τα αμούστακα παιδιά, 

υπέροχα εάν θέλετε, αλλά αναπόφευκτα άπειρα και ανήξερα, να απαιτήσουν ένα τόσο 

σημαντικό πράγμα; Μπορούμε να έχουμε αυταπάτες ότι αυτά θα αμφισβητήσουν και 

θα απομακρύνουν τον πιο θλιβερό νόμο που έχει μέχρι τώρα κυριαρχήσει 

αδυσώπητος στον κόσμο; 

Καλοί μου φίλοι αντιλαμβάνεστε τι θαυμάσια ευκαιρία παρουσιάζεται σ’ εμάς, τους 

παππούδες, τους προπάππους, που είμαστε όμως ακόμη ζωντανοί και κύριοι του 

εαυτού μας; Αρκεί μια παραδειγματική κίνηση δική μας και εκατομμύρια άνθρωποι 

στη δύση του βίου τους θα έρθουν κοντά μας. Αντιλαμβάνεσθε ότι είναι στο χέρι μας 

να αλλάξουμε ριζικά τον ρου της ιστορίας; Κατάληψη! Κατάληψη! Κατάληψη των 

νοσοκομείων! Κατάληψη των νεκροταφείων! Να φράξουμε, για πρώτη φορά, 

επιτέλους, το δρόμο του θανάτου! 

 

Μια ουρανομήκης κραυγή ακολούθησε, αν και κάπως βραχνή, από τις χιλιάδες των 

γερόντων. Ο σπόρος της εξέγερσης είχε πέσει. Η συνέλευση, που μέχρι εκείνη τη 

στιγμή διεξαγόταν με τάξη, μετατράπηκε σε καζάνι που βράζει. Έμοιαζαν 

δαιμονισμένοι. «Κατάληψη! Κατάληψη!» ούρλιαζαν. 

 

Από το θέατρο Μάγκνουμ, όπου γινόταν η συνέλευση, η πορεία ξεκίνησε κατά τις 

εφτά το βράδυ. Με τάξη, ατάραχοι, σφυχτά ο ένας πλάι στον άλλο περπατούσαν με 

αργά αλλά σταθερά βήματα. Με μυστηριώδη τρόπο ξεφύτρωσαν από τη λαοθάλασσα 

πινακίδες και πανό: «Αρκετά με το θάνατο! Ζήτω η πραγματική αμφισβήτηση των 

πάντων! Έξω για πάντα ο Χάρος!»  Ήρθαν φωτογράφοι, ρεπόρτερ, τηλεανταποκριτές 

με τα μικρά γαλάζια καμιόνια τους. Η είδηση διαδόθηκε στη χώρα, στον κόσμο 

ολόκληρο. 

 

Ευτυχώς ο καιρός ήταν καλός. Οι γερομπαμπαλήδες σχημάτισαν μια αρραγή αλυσίδα 

γύρο από το μεγάλο νοσοκομείο. Δεν είχαν μαχαίρια, ούτε πιστόλια, ούτε μυδράλια, 

μόνο κανένα μπαστούνι πού και πού. Άναψαν φωτιές. Ένας σεβάσμιος μουσικός της 

επιθεώρησης της εποχής της Ινές Λιντέλμπα αυτοσχεδίασε έναν ωραιότατο ύμνο. Το 

ρεφρέν έλεγε: «Θ’ αλλάξει η μοίρα μας, θ’ αλλάξει, τον Χάρο τον έχουμε χορτάσει!» 

Ένας κιθαριστής, που στην καλή του εποχή είχε δουλέψει στην ορχήστρα του Τζακ 

Χίλτον, το προσάρμοσε σε ρυθμό σέικ. Η νύχτα έπεσε επάνω στα φρενήρη γερόντια 

που χόρευαν με απίστευτη έξαψη. 

 

Κατά τις έντεκα και μισή έφτασε πετώντας από τη Σαμαρκάνδη, με την ταχύτητα του 

νου, ο τρομερός μαύρος καβαλάρης. Έπρεπε να αφαιρέσει εκείνη τη νύχτα από το 

νοσοκομείο καμιά εικοσαριά ζωές. Ήταν μεταμφιεσμένος, φυσικά, σε γιατρό, 

ντυμένος απλά, αλλά με κάποια κομψότητα. Προσπάθησε να μπει από την κυρία 

είσοδο. Εκεί, ευτυχώς, βρισκόταν ο Σβάμπα, ο οποίος τον αναγνώρισε με την πρώτη 



49 

 

ματιά. Κάλεσε συναγερμό. Ο άτυχος επισκέπτης απωθήθηκε κάτω από μια βροχή 

ύβρεων. 

 

Στους διαδρόμους του νοσοκομείου οι βοηθοί και οι νοσοκόμες που από τη μια 

στιγμή στην άλλη περίμεναν τον ετοιμοθάνατο να εκπνεύσει για να πάνε επιτέλους να 

κοιμηθούν, τον είδαν να ανασηκώνεται στα μαξιλάρια με μια απίστευτη ζωντάνια και 

να ζητάει μια αστακομακαρονάδα. Θάνατοι διαπιστωμένοι με το παραπάνω κλινικά 

ξαφνικά μεταβάλλονταν σε κεραυνοβόλες θεραπείες.  

 

Από τη μεριά του ο Χάρος, καταφεύγοντας στη σκιά ενός κοντινού εργοταξίου, 

ξεφύλλιζε με νευρικότητα το καρνέ του, κανονίζοντας τις αναρίθμητες ασχολίες του 

τη νύχτα εκείνη. Τι να κάνει; Να ασκήσει βία στον αποκλεισμό των γερόντων;  

Ήξερε ότι δεν ήταν καθόλου δημοφιλής και ότι αυτό του έλειπε για να τον 

καταστήσει στο έπακρο μισητό. Μέσα σε τόσο αποτροπιασμό η ζωή θα του ήταν 

αδύνατη. 

 

Υπολογίζοντας τα υπέρ και τα κατά αποφάσισε να φύγει για να αρπάξει τη νυχτερινή 

λεία του σε άλλα μέρη· η δουλειά βέβαια δεν του έλειπε, ποτέ δεν του είχε λείψει.  

 

Με τη σύγχρονη εξέλιξη των επικοινωνιών δεν χρειάστηκε πολύς χρόνος για να 

μαθευτούν τα νέα σε όλη τη χώρα. Πολύ υψηλά ιστάμενα πρόσωπα, που δεν είναι 

σκόπιμο να τα αναφέρουμε εδώ, εξέδωσαν έξοχες ευχετήριες διακηρύξεις, 

προσπαθώντας κατά κάποιον τρόπο να προσπορισθούν προσωπικά οφέλη από ένα 

μικρό τμήμα έστω της πολύκροτης νίκης. Ο κόσμος άρχισε να σηκώνει κεφάλι. 

Ξέπεσε λοιπόν η αιώνια καταδίκη του ανθρώπου; 

 

Μόλις όμως μαθεύτηκε η είδηση συγκλήθηκε αμέσως στο μεγάλο αμφιθέατρο του 

πανεπιστημίου συνέλευση των διαμαρτυρομένων φοιτητών. Δεν το κάνανε από 

επαγγελματική ζήλια, επρόκειτο για μια δικαιολογημένη ανησυχία. Εάν εκείνοι οι 

παλιόγεροι έβαζαν εμπόδια στη δουλειά του Χάρου, κανείς από τους γέρους δεν θα 

έπαιρνε πια πόδι, ο πληθυσμός θα έπαιρνε τρομακτικές διαστάσεις , η διατροφή του 

θα ήταν αδύνατη, όχι μόνο με τα διαθέσιμα σήμερα μέσα, αλλά και με εκείνα που 

αυτοί, νεαροί φοιτητές, θα παρείχαν στον κόσμο σαν αποτέλεσμα της αμφισβήτησης 

τους των πάντων. Έπρεπε να δώσουν αμέσως λύση. 

 

Και να μια βιαιότατη διαδήλωση που ξεκινάει από το πανεπιστήμιο και κατευθύνεται 

προς το μεγάλο νοσοκομείο. Κι εδώ οι δυο παρατάξεις ήρθαν αντιμέτωπες: οι γέροι 

παρατεταγμένοι γύρω από το νοσοκομείο και οι νέοι απέναντί τους καμιά πενηνταριά 

μέτρα. Άρχισαν να υπερίπτανται δηλητηριώδη βέλη: «Πουρά, γρήγορα στον τάφο! 

Στα κρεματόρια! Σαπίλα! Εχθροί του εργαζόμενου λαού!» 

 

Ο Σβάμπα γύριζε εδώ κι εκεί, προσπαθώντας να εμψυχώσει τους συντρόφους του που 

τα είχαν χάσει. Κι εκείνος όμως ήταν χλωμός και ξαφνικά ένοιωσε κουρασμένος και 

απογοητευμένος. Με τη ζήλια να τον τρώει κοίταζε τους νέους βλαστούς που 

στέκονταν απέναντί του: κακοί, σκληροί, ατημέλητοι, άπληστοι, γενειοφόροι, 

άσπλαχνοι, σκανδαλωδώς νέοι ωστόσο. Ποιος είχε δίκιο; 

 



50 

 

Εκείνη τη στιγμή, πέρα από το φράχτη που σχημάτιζαν οι νέοι, τον είδε τον άτιμο, 

που, αφού επέστρεψε πετώντας από τη Γη του Πυρός, γυρόφερνε ψάχνοντας 

πέρασμα. 

 

- Ε, ε, κύριε! του φώναξε με όλη του τη δύναμη  κι εκείνος έστρεψε. 

 

Προχώρησε εγκαταλείποντας τους δικούς του. Οι φοιτητές άνοιξαν πέρασμα 

έκπληκτοι. Τους προσπέρασε και τον πλησίασε. 

 

- Έλα, μαύρε καβαλάρη, του είπε με ένα πικρό, αλλά ωραιότατο χαμόγελο, πιάνοντάς 

τον από το χέρι. Εδώ είμαι. Σε παρακαλώ, πάρε με μακριά.    



51 

 

Μαλαστράνα 
 

Εντγκάρντα  Φέρι 

 

 Στις δέκα ακριβώς ήταν η σειρά του κυρίου Αβραάμ Μπρεχόβα. Τη στιγμή 

που το ηλεκτρικό ρολόι πάνω από την είσοδο σήμαινε την ώρα, οι συγγενείς μπήκαν 

ο ένας πίσω από τον άλλο και πήγαν να σταθούν μπροστά στις μικρές, πτυσσόμενες 

πολυθρόνες, απέναντι από την κόκκινη, βελούδινη αυλαία. Επάνω στην κεντρική 

πολυθρόνα, στην πρώτη γραμμή, είχε τοποθετηθεί ένα μεταξωτό μαξιλάρι με κίτρινα 

λουλούδια και μπροστά του στάθηκε, σα ρομπότ, η χήρα. Όταν κάθισαν όλοι, οι 

πρώτοι που άρχισαν να αφαιρούνται ήταν οι συγγενείς στις τελευταίες σειρές. Ένα 

κοριτσάκι, μ’ ένα μπουκετάκι λουλούδια σχεδόν μαραμένα, έστρεψε την προσοχή 

του περισσότερο από οτιδήποτε άλλο στο μαντήλι του, όχι και τόσο σιδερωμένο και 

καθαρό, που το δίπλωνε και το ξαναδίπλωνε επάνω στα χλωμά, γυμνά γόνατά του. 

 Ο κύριος Αβραάμ Μπρεχόβα έκανε για τελευταία φορά την εμφάνισή του 

όταν άνοιξε η αυλαία. Τον είχαν ήδη καπακώσει, κείτοταν επάνω σε μία νεκρική 

εξέδρα από γκρίζα πέτρα και μαύρο βελούδο και επάνω του είχανε βάλει ένα στεφάνι 

με λευκά λουλούδια, τόσο σπάνια στην Πράγα κυρίως τη χειμερινή περίοδο, γεγονός 

από το οποίο θα μπορούσε κανείς να συμπεράνει ότι ο κύριος Μπρεχόβα έπρεπε να 

ήταν κάποια μάλλον σπουδαία προσωπικότητα.  

 Στο βάθος της εξέδρας έλαμπε, στο φως τεσσάρων κεριών, μία συμπαγής, 

επίχρυση πόρτα με πυκνές και μυστηριώδεις επιγραφές. Μόνο στο τέλος έγινε 

αντιληπτό ότι δεν ήταν επιγραφές, αλλά σταυροί σε παράταξη, ένας όρθιος και ο 

άλλος αναποδογυρισμένος, έτσι που να σχηματίζουν ένα ελκυστικό ζικ-ζακ. Η 

αυλαία και όλα τα υπόλοιπα ήταν υπερυψωμένα σε σχέση με τα καθίσματα κατά ένα 

μέτρο τουλάχιστον, έτσι που το σύνολο θύμιζε θεατρική παράσταση. 

 Η χήρα Μπρεχόβα απόμεινε αλύγιστη, σφίγγοντας ένα μαύρο τσαντάκι από 

λουστρίνι στα χέρια της, χωρίς να την υποβαστάζει και αν την παρηγορεί κανείς από 

όσους κάθονταν κοντά της, που μπορεί να ήταν και τα παιδιά της, δεδομένου του 

νεαρού της ηλικίας τους και του θλιμμένου ύφους τους, και ανασήκωσε το κεφάλι 

μόνο όταν η αντρική φωνή από το βάθος του μικρού σαλονιού του κρεματόριου 

υψώθηκε τραγουδώντας μια παλιά μπαλάντα της Βοημίας. Εκείνη ζήτησε τη 

συγκεκριμένη μουσική και τότε κατάλαβε πραγματικά τι συνέβαινε. 

 Η φωνή ήταν μοναχική, συνοδευόμενη από ένα ηλεκτρονικό όργανο. Δεν 

ήταν ιδιαίτερα ωραία, ήταν όμως σπαραχτική και κατάλληλη για την περίσταση, 

χωρίς απόγνωση και μάλιστα κάπως αδιάφορη· και θλιμμένη, σχεδόν σβησμένη. 

Έπαψε τη στιγμή ακριβώς που ένας νεαρός ντυμένος στα μαύρα, ίσως ήταν παπάς, 

ανέβηκε σ’ ένα πάλκο για να απαγγείλει μερικούς ψαλμούς, που τους διάβαζε σ’ ένα 

βιβλιαράκι. Του απάντησαν αφηρημένα, εξ άλλου εκείνος προχωρούσε πολύ γρήγορα 

και δεν φαινόταν πολύ πεπεισμένος παρά μόνο αφού έκλεισε το βιβλίο και είπε δυο 

λόγια αυθόρμητα. Τότε ο τόνος της φωνής χαμήλωσε, επιβραδύνθηκε και ο ρυθμός 

των λέξεων και όλα έγιναν πιο φυσικά. Ήταν, όπως θα υπέθετε κανείς, λόγια 

παρηγοριάς και συλλυπητήρια, απευθυνόμενα κυρίως στη χήρα του κυρίου Αβραάμ. 



52 

 

 Μόλις ο παπάς κατέβηκε από την εξέδρα και εξαφανίστηκε πίσω από την 

κόκκινη, βελούδινη αυλαία, το όργανο σαν να ανασκίρτησε, έβγαλε τρεις ασύνδετες 

νότες  κι έπειτα σταμάτησε. Άρχισε τότε ένα απαίσιο και απρόσμενο τρίξιμο. Η 

επίχρυση πόρτα, διακοσμημένη με όρθιους και ανάποδους σταυρούς, γλιστρώντας 

επάνω στους μεντεσέδες άνοιξε στα δύο και άφησε να φανεί από την άλλη μεριά το 

ολοκληρωτικό, το απόλυτο σκοτάδι. Την ίδια στιγμή το στεφάνι με τα λευκά 

λουλούδια, όρθιο επάνω στη νεκρική εξέδρα, κουνήθηκε μαζί με το φέρετρο. 

Τρίζοντας και αυτό επάνω σε αόρατες ράγες, γλιστρούσε αργά προς το σκοτάδι πίσω 

από την ανοιχτή πόρτα, η οποία έκλεισε απελπιστικά και ανυπόφορα αργά. Το 

τελευταίο ορατό σημάδι από τον κύριο Αβραάμ Μπρεχόβα, πριν ο ίδιος αποδοθεί 

μέσα σε μία κασετίνα υπό μορφή σποδού στην αποσβολωμένη χήρα του, ήταν ένας 

πάλλευκος γλαδίολος, εκείνος που βρισκόταν ψηλότερα στο στεφάνι και που, επειδή 

ακριβώς ήταν επάνω από όλους τους άλλους, έμοιαζε δύσκολο να εξαφανιστεί. 

 Ενώ η σκηνή παρέμενε άδεια, εν αναμονή της καύσης του νεκρού, η μοναχική 

φωνή συνοδευόμενη από το όργανο άρχισε μια άλλη μπαλάντα της Βοημίας και αυτή 

τη φορά η χήρα δεν φάνηκε να ακούει, ούτε να συγκινείται. Οι συγγενείς στις 

τελευταίες σειρές έστρεφαν με περιέργεια, αλλά δεν διέκριναν τίποτα, επειδή το 

όργανο και η φωνή ήταν κρυμμένα πίσω από ένα καφασωτό, από το οποίο φαινόταν 

απίθανο να μπορούν να βγαίνουν νότες ή ένα ολόκληρο τραγούδι.  

 Πίσω από το καφασωτό, καθισμένος μπροστά στο ηλεκτρονικό όργανο, ήταν 

ένας νέος άντρας, με ξανθιά γενειάδα γύρο στο πιγούνι, αρκετά μακριά, είχε τα 

μαλλιά λίγο ανακατωμένα και τα ολόλευκα χέρια του ακουμπούσαν επάνω στην 

ταστιέρα. Επάνω στο όργανο ήταν καρφωμένος με πινέζα ο κατάλογος των νεκρών 

της ημέρας για καύση. Εκεί βρίσκονταν καταγραμμένοι όλοι στη σειρά, ανά μισάωρο 

ο καθένας. Ο νέος είχε πολύ όμορφα μάτια, με ένα ασυνήθιστο χρώμα γαλάζιας 

σκόνης, μία μύτη λεπτή, ελαφρά γαμψή, έτσι που θα μπορούσε κανείς σχεδόν με 

βεβαιότητα να τον κατατάξει στην εβραϊκή φυλή. Αφού ήλεγξε την ώρα στο 

ηλεκτρικό ρολόι του κρεματορίου, που από τη θέση του το έβλεπε μέσα από το 

καφασωτό, πήρε ένα τσιγάρο και το στριφογύρισε αρκετή ώρα ανάμεσα στα δάχτυλά 

του πριν το ανάψει. Η τέφρα του κυρίου Μπρεχόβα, εξήγησε, θα παραδοθεί στους 

συγγενείς του μετά από δύο ώρες. Τώρα αυτοί θα έπρεπε να εξέλθουν, θα γινόταν ένα 

δεκάλεπτο διάλλειμα και στις δέκα και μισή ακριβώς ήταν η σειρά της Βέρας 

Στιβανόβα. Θα άλλαζαν έτσι οι συγγενείς καθώς και η μουσική. Η Βέρα Στιβανόβα, 

πράγματι, είχε δηλώσει γραπτώς πως επιθυμούσε η καύση της να συνοδεύεται 

αποκλειστικά από νυχτερινά του Σοπέν.  

 «Θέλετε ν’ ακούσετε την ιστορία μου;» είπε ο άντρας που καθόταν στο 

ηλεκτρονικό όργανο. Φορούσε ένα κόκκινο πουλόβερ με ξεχειλωμένα από τη χρήση 

μανικέτια και μεγάλα άρβυλα. Σήκωσε τα φρύδια. « Έχει σημασία το όνομά μου;» 

Χωρίς όμως να περιμένει απάντηση κούνησε το κεφάλι και πρόσθεσε αμέσως: «Είχα 

μια σύζυγο που την έλεγαν Κάτια. Όμορφη, ξέρετε. Με πράσινα, γατίσια μάτια, με 

μακριές γάμπες, τορνευτές και ωραία δόντια. Είχε όμορφη μύτη η σύζυγός μου, το 

ξέρετε; Ίσια και λεπτή. Ήταν ευγενική, ευγενική και πολύ καλή μαγείρισσα. Ως προς 

τα άλλα, ήταν εντελώς ανίκανη να κάνει οτιδήποτε άλλο στο σπίτι». Γέλασε, 

χαμηλώνοντας την φωνή. «Στη Δύση», ψιθύρισε σχεδόν διασκεδάζοντας, «θα τη 

θεωρούσατε χίπισσα τη σύζυγό μου».   



53 

 

 Πέρα από το καφασωτό ακουγόταν το σούρσιμο των ποδιών εκείνων που 

έφευγαν περιμένοντας να τους καλέσουν δυο ώρες αργότερα και στο μεταξύ έδιναν 

τη θέση τους στους συγγενείς της Στιβανόβα. «Πρέπει να διευκρινίσω», ψιθύρισε 

πάλι ο άντρας, καπνίζοντας ήρεμα το τσιγάρο του, «ότι ήμασταν πολύ ερωτευμένοι. 

Παντρευτήκαμε ακριβώς από έρωτα».   

 Άναψε άλλο ένα τσιγάρο. «Ελπίζω», είπε σβήνοντας ανάμεσα στα χέρια του 

το σπίρτο «να σας έχουν πάει κανένα βράδυ στη Βιόλα». Είδατε τι μέρος; Ήταν το 

καμπαρέ μας, το πιο πρωτοποριακό μέρος της Πράγας. Παίζουν μουσική εκεί. 

Ακούσατε την τζαζ; Απαγγέλουν και ποίηση, παίζουν θέατρο, γίνονται συζητήσεις 

και πίνουν και κάτι, κυρίως βότκα. Εγώ δούλευα στη Βιόλα, έπαιζα ντραμς και 

σαξόφωνο. Κάθε βράδυ, μέχρι το ξημέρωμα, η Κάτια ήταν πάντα εκεί και με 

περίμενε με τις φίλες της  δεν έπληττε. Η Κάτια σπούδαζε ιατρική στο Πανεπιστήμιο, 

εγώ όμως σπουδάζω δίκαιο. Η Κάτια έκανε την εξάσκησή της σ’ ένα νοσοκομείο, 

κάθε απόγευμα από τις δύο έως τις επτά».  

 Ήρθε η σειρά της Στιβανόβα, ο άνθρωπος ζούληξε με τα δύο δάχτυλα το 

αποτσίγαρο, το έβαλε στην άκρη της ταστιέρας και είπε: «Με συγχωρείτε, πρέπει να 

δουλέψω άλλα είκοσι λεπτά». Η απαίσια τελετή επαναλήφτηκε όμοια, εκτός από τη 

μουσική, και μόνο όταν και τα λουλούδια της Βέρας, αυτή τη φορά ελάχιστα και 

ψεύτικα, εξαφανίστηκαν μες στο σκοτάδι της φοβερής, επίχρυσης πόρτας, ξανάπιασε 

εκείνος τη διήγηση.  

 «Ήταν την εποχή της άνοιξης του Ντούπτσεκ» εξήγησε «πέρυσι την άνοιξη, 

για να συνεννοούμαστε. Είχαμε τρελαθεί όλοι τότε, ήταν κάτι σαν γενικό ξύπνημα, 

όλους μάς είχε συνεπάρει η ανάγκη να κάνουμε κάτι, να δράσουμε, να είμαστε μαζί. 

Στη Βιόλα έρχονταν όλοι οι διανοούμενοι της Πράγας, επί ένα μήνα ψίθυροι από δω 

και από κει, προτάσεις και σχέδια. Άφηνα τα ντραμς και όλα τα άλλα τα μεσάνυχτα 

και πηγαίναμε σε μια ομάδα για να δουλέψουμε για την Επιτροπή. Γράφαμε 

φεϊγβολάν, τα τυπώναμε, έπρεπε να τα μοιράσουμε στον κόσμο, θέλαμε να 

ιδρύσουμε μια εφημερίδα. Επέστρεφα στο σπίτι τα χαράματα και μόνο τότε έπαιρνα 

είδηση ότι η Κάτια δε με συνόδευε. Μετά το κοντσέρτο στη Βιόλα έφευγε μόνη ή με 

τις φίλες της. Κοιμόταν όταν έπεφτα στο κρεβάτι πλάι της, ψόφιος από την κούραση 

και χωρίς μνήμη». 

 Ο νέος άντρας με το κόκκινο πουλόβερ ρώτησε: «Σας είπαν τι συνέβη; 

Μιλούν γι’ αυτό ακόμα σε όλη την Πράγα, τουλάχιστον στο περιβάλλον της Βιόλα. 

Ήταν κάτι το απίστευτο, μου συνέβη πράγματι κάτι το απίστευτο. Ένα απόγευμα 

δούλευα στο καθιστικό μας συντάσσοντας ένα άρθρο για την καινούργια εφημερίδα. 

Η Κάτια έπρεπε να είχε βγει, για το νοσοκομείο υποθέτω, γιατί, όπως σας είπα, 

πήγαινε εκεί κάθε μέρα από τις δύο μέχρι τις εφτά. Ξέρετε πού μένω; Γνωρίζετε τη 

Μαλαστράνα; Ωραία περιοχή, ε; Είναι το πιο παλιό και υποβλητικό μέρος της πόλης 

και κατά τη γνώμη μου είναι και το ομορφότερο μέρος του κόσμου. Μέναμε εκεί, σε 

ένα παλιό κτίριο ευγενών της Βοημίας, τα παράθυρα έβλεπαν στο Μολδάβα και 

μπορούσε κανείς, απλώνοντας το χέρι με λίγο ψωμί μέσα, να περιμένει τους γλάρους 

ν’ αφήσουν το νερό για να έρθουν να το αρπάξουν. Είχαμε μία κρεβατοκάμαρα, ένα 

καθιστικό, μία κουζίνα, το μπάνιο και μία αποθήκη. Μία πολυτέλεια, πιστέψτε με. 

Περιμέναμε έξι χρόνια για ν’ αποκτήσουμε ένα καταδικό μας διαμέρισμα, μέχρι τότε 

κατοικούσαμε στης μητέρας μου. Είχαμε παντρευτεί πριν εφτά χρόνια και την ίδια 

μέρα του γάμου υποβάλαμε αίτηση κατοικίας. Συμβαίνουν αυτά εδώ πέρα, θα έχετε 



54 

 

δει  βέβαια πώς έχει η κατάσταση στα μέρη μας: μοιάζει σαν να γεννηθήκαμε 

ακριβώς με το καθήκον να ζούμε σε κοινότητες, μοιραζόμενοι τα διαμερίσματα με 

συγγενείς ή άλλες οικογένειες. Λοιπόν, σας λέω ότι θεωρούσαμε τους εαυτούς μας 

πολύ τυχερούς. 

 «Σταμάτα!», είπα επιτέλους εκείνο το απόγευμα. Τα είχα με τον γάτο. Είχαμε 

έναν που τον έφερε από το σπίτι των γονιών της η γυναίκα μου η Κάτια. «Σταμάτα», 

του φώναξα, επειδή τον άκουγα μες στην αποθηκούλα να ξεφυσάει δυνατά και να 

μην μ’ αφήνει να εργαστώ. Έμοιαζε με φυσερό, δεν το είχα πάρει είδηση ότι τα 

πνευμόνια του ήταν τόσο μεγάλα. Κάτι θα έχει φάει και βαρυστομάχιασε, σκέφτηκα, 

άρα του χρειαζόταν μια γερή κλωτσιά για να πάψει εκείνο το κοντσέρτο. Πήγα στην 

κουζίνα, αλλά ο γάτος δεν ήταν εκεί, σκέφτηκα πως ίσως είχε τρυπώσει στην 

αποθηκούλα. Άνοιξα την αποθηκούλα και τον φώναξα να βγει από το σκοτάδι, εάν 

δεν ήθελε να φάει την κλωτσιά που λέγαμε. Δεν ήταν όμως ο γάτος. Ήταν η γυναίκα 

μου, η Κάτια, που ρόγχαζε.  

 Είχε φαρμακωθεί με παστίλιες που πήρε από το νοσοκομείο. Μία δόση που θα 

σκότωνε και άλογο. Είχε φαρμακωθεί χωρίς να πει τίποτα, χωρίς να μ’ αφήσει καν να 

υποψιαστώ την αιτία που την ώθησε να το κάνει· ούτε από μόνος μου μπορούσα να 

υποπτευθώ κάτι, ήμασταν τόσο ευτυχισμένοι, τόσο πιστοί ο ένας στον άλλο, τόσο 

ενωμένοι που δεν λογαριάσαμε καν την υπόθεση να κάνουμε παιδί: μας αρκούσε που 

ήμασταν οι δυο μας». Μία νότα στριγκιά, σύντομη και κομμένη απότομα στα δύο 

ξέφυγε από τα χέρια του άντρα που τα είχε ήδη ακουμπισμένα στο όργανο, έτοιμος 

για την αποτέφρωση των έντεκα. 

 Αργότερα ξανάρχισε τη διήγηση. «Τηλεφώνησα αμέσως στο νοσοκομείο και 

παρακάλεσα να έρθουν να μου την πάρουν γρήγορα. Την είχα τυλίξει σε μια 

κουβέρτα, της άδειασα στο στομάχι όλο το γάλα που είχα στο σπίτι, την κρατούσα 

αγκαλιά καλώντας την με το όνομά της. Τι απελπισία, τι τρομαχτικές στιγμές! Ήταν 

ωχρή, κοκαλιασμένη, δεν με άκουγε πια.  

 Όταν ήρθαν να την πάρουν μου απαγόρεψαν να την ακολουθήσω  εδώ, σ’ 

εμάς, απαγορεύεται ν’ ακολουθούμε τους συγγενείς στο νοσοκομείο. Κατάφερα να 

μπω λίγο αργότερα, επειδή με γνώριζαν, ήταν το νοσοκομείο όπου η Κάτια έκανε 

εξάσκηση. Όλη τη νύχτα την πέρασα κρυμμένος σ’ έναν καμπινέ, επειδή ανά πάσα 

στιγμή περίμενα κάποιον να έρθει να μου πει κρυφά από τους άλλους ότι πέθανε ή ότι 

γλύτωσε. Μύριζε απολυμαντικό, περνούσαν οι ώρες χωρίς να έρχεται κανείς να με 

βρει, με είχαν ξεχάσει; Κάλεσαν μήπως τους συγγενείς της; Με έψαχναν άραγε στο 

σπίτι αντί στον καμπινέ; Ήταν μετά τις εφτά, όταν με είχαν ήδη πετάξει έξω από τον 

καμπινέ για να καθαρίσουν, και καθόμουν στο βάθος ενός διαδρόμου με τα παράθυρα 

που έβλεπαν στο Μολδάβα, όταν ήρθαν να μου πουν εκείνο το ωραιότατο πράγμα, το 

ανέλπιστο: η Κάτια ήταν ζωντανή».   

 Ήρθε η σειρά, στο σημείο εκείνο, να παίξει για τον τρίτο πελάτη του 

κρεματορίου. Το έκανε μηχανικά, ψέλνοντας έναν ψαλμό στα λατινικά ο πελάτης 

ήταν ένας προτεστάντης πολύ ευσεβής, που ήθελε να τον κάψουν στο όνομα του 

Κυρίου και ικανοποιήθηκε. 

 «Όταν με είδε η Κάτια» συνέχισε «άρχισε να κλαίει. Ήταν σαν ένα κοριτσάκι 

χαμένο, κουλουριασμένο σ’ ένα μικρό κρεβάτι στον ατέλειωτο θάλαμο του 

νοσοκομείου, υπερβολικά γεμάτου με γυναίκες κάθε ηλικίας. Έκλαιγε με αναφιλητά, 



55 

 

σιγά, βάζοντας το χέρι ανάμεσα στα χείλη της για να μην ενοχλεί. Μου φάνηκε ότι 

δεν την είχα δει ποτέ μέχρι τότε τόσο νέα. Είπα:  “Πέρασε, θα γίνεις καλά”». 

 “Δεν θέλω να γίνω καλά”, είπε. “Θέλω πραγματικά να πεθάνω. Την επόμενη 

φορά θα καταφέρω να πεθάνω πραγματικά”.  

 «Τι να πεις σ’ ένα κορίτσι που σου απαντά μ’ αυτόν τον τρόπο; Της 

ανακάτεψα τα μαλλιά με πολλή τρυφερότητα και της συμπεριφέρθηκα στοργικά. 

“Γιατί;” ρώτησα χωρίς να βιάζομαι, σαν να πίστευα ότι εκείνη ήθελε να αστειευθεί». 

 “Δεν μ’ αγαπάς πια”, είπε με δυο λόγια η σύζυγός μου. Κάρφωσε τα μάτια 

στο πρόσωπό μου, αυτή τη φορά στεγνά και αποφασιστικά. “Με παραμελείς για χάρη 

της Επιτροπής. Εμένα δεν μ’ ενδιαφέρει καθόλου η Επιτροπή, δεν μ’ ενδιαφέρει ο 

Ντούπτσεκ, η άνοιξη της Πράγας, ο ξεσηκωμός και o καινούργιος σοσιαλισμός που 

θέλετε να εγκαθιδρύσετε. Εκείνο που μ’ ενδιαφέρει εμένα είναι να έχω έναν άντρα 

που το βράδυ θα έρχεται σπίτι να κοιμηθεί μαζί μου, που να μιλά μαζί μου, που να με 

ακούει, που να με βλέπει ”. Χαμήλωσε κι άλλο τη φωνή. “Ξέρεις”, ψιθύρισε, “πόσον 

καιρό έχεις να μου δώσεις έστω ένα φιλί;”. Έβγαλε έξω από το σεντόνι το χέρι της. 

“Δύο μήνες”, διευκρίνισε.  

 «Πώς ήταν δυνατόν όλο εκείνο το χρονικό διάστημα να είχε περάσει χωρίς να 

το καταλάβω, ακόμη και σήμερα δεν μπορώ να το εξηγήσω. Κι όμως, συνέβη. Επί 

δύο μήνες ζούσα, με τους συντρόφους μου της Βιόλα και του Πανεπιστημίου, σε ένα 

είδος ντελίριου από το οποίο είχαν αποκλεισθεί όλα τα τρυφερά συναισθήματα, όλα 

τα άλλα ενδιαφέροντα. Θα μπορούσα να εξηγήσω στην Κάτια ότι επρόκειτο για 

σημαντικό γεγονός, ότι πολλά χρόνια η Πράγα περίμενε εκείνη ακριβώς τη στιγμή, 

εκείνον ακριβώς τον άνθρωπο και ότι μετά θα ήταν καλύτερα γι όλους. Δεν μου 

φάνηκε όμως σωστό, ούτε κατάλληλο για την περίσταση. Η Κάτια θέλησε να πεθάνει 

επειδή πίστεψε πως δεν την αγαπούσα πια. Το καλύτερο που είχα να κάνω, κατά τη 

γνώμη μου, ήταν να της εξηγήσω ότι πάντα την αγαπούσα και ότι από εκείνη τη 

στιγμή και έπειτα δεν θα την παραμελούσα πλέον».  

 «Θα τα παρατήσω όλα, υποσχέθηκα, την Επιτροπή και τα άλλα. Εάν το 

θέλεις, δεν θα δουλέψω πια ούτε στη Βιόλα, θα ψάξω μια οποιαδήποτε άλλη δουλειά. 

Ώσπου να τελειώσω το Πανεπιστήμιο θα κάνω οτιδήποτε, αρκεί να σε πείσω ότι σ’ 

αγαπώ». Ο άντρας γέλασε ρίχνοντάς μου μια σκληρή ματιά. «Δεν τα βρίσκετε όλα 

αυτά σχεδόν τρελά; Σε μια στιγμή τόσο σημαντική για την Πατρίδα μας, σε 

περιστάσεις τόσο δραματικές και τόσο λεπτές για τη χώρα μας, δύο άνθρωποι 

ψελλίζουν  λόγια ρομαντικά χωρίς νόημα, ένας άντρας παραιτείται από όλα του τα 

ιδανικά, αρκεί να μείνει κοντά σε μια γυναίκα και η γυναίκα εκείνη το δέχεται ή 

μάλλον θέλει να γίνει έτσι». Χτύπησε με ανοιχτή την παλάμη την ταστιέρα, αλλά 

αυτή τη φορά δεν βγήκε κανένας αυτοσχέδιος ήχος. «Δεν υπάρχουν όμως εθνικές 

τραγωδίες, δεν υπάρχουν στιγμές δύσκολες πολιτικά, ικανές να μπουν ανάμεσα σε 

δύο ανθρώπους που αγαπιούνται. Επειδή δύο που αγαπιούνται, όπως θα ξέρετε, είναι 

ανεύθυνοι και ασυνεπείς, παράλογοι και εγωιστές. Η Κάτια αποφάσισε: “Όταν θα 

βγω από το νοσοκομείο, δεν θα μ’ αφήσεις ούτε στιγμή”». 

 «Το βράδυ της ίδια μέρας που βγήκε από το νοσοκομείο» συνέχισε «πήγαμε 

για δείπνο σε μια μπυραρία και κατόπιν στη Βιόλα για ν’ ακούσουμε μουσική και να 

χαιρετήσουμε τους συντρόφους. Είχαμε αποφασίσει ότι εγώ θα συνέχιζα να παίζω 

μουσική και ότι εκείνη θα με περίμενε και θα γυρίζαμε μαζί στο σπίτι. Δεν κρίθηκε 



56 

 

αναγκαίο να εξηγήσουμε στους άλλους τι είχε συμβεί, το ξέρανε ήδη και με πολλή 

ευγένεια δεν ρώτησαν τίποτα. Όταν ήρθε η σειρά μου, σηκώθηκα από το τραπέζι 

όπου εκείνη καθόταν με τους φίλους μας και πήγα στα ντραμς. Έπαιξα καλά εκείνο 

το βράδυ και καταχειροκροτήθηκα. Κάθε τόσο κοίταζα τη σύζυγό μου που μου 

χαμογελούσε, ήμουν πολύ ικανοποιημένος που τα πράγματα είχαν διορθωθεί· δεν θα 

το άντεχα, εάν πέθαινε. Συνεχίσαμε έτσι για μερικά βράδια: γυρίζαμε στο σπίτι μαζί, 

αγκαλιασμένοι μέσα στους δρόμους της Μαλαστράνα, την ημέρα μελετούσαμε, τη 

νύχτα πάντα στη Βιόλα, μέχρι που εκείνη μια φορά με ξεμονάχιασε, ενώ γυρνούσαμε 

σπίτι. Ήμασταν κάτω από ένα φανάρι του δρόμου που άναβε με αέριο, στο πάρκο 

πλάι στο σπίτι του Τρνκα. Μου φάνηκε τόσο όμορφη και ανήσυχη που δεν τόλμησα 

να την αγγίξω. “Άκουσε”, μου είπε. “Είμαι ερωτευμένη με τον Γιόσιπ Ντουγιέλα, 

θέλω να χωρίσουμε”». 

 «Ποτέ δεν έμαθα πότε είχε συμβεί», είπε ο άντρας που καθόταν στο όργανο. 

Σημείωσε με κόκκινο μολύβι το όνομα του επόμενου πελάτη για το κρεματόριο, 

ψάχνοντας κάτω από το κάθισμα μία παρτιτούρα που δεν την εύρισκε. Κατέληξε 

γρήγορα, επειδή ήρθε πάλι η ώρα να δουλέψει: «Πιστεύω ότι συνέβη ένα από εκείνα 

τα λίγα βράδια που εναλλασσόμουν στα ντραμς με τον Γιόσιπ, ο οποίος ήταν φίλος 

μας. Γνωριζόμασταν πολλά χρόνια. Η Κάτια, έτσι μου είπε τουλάχιστον, δεν είχε 

καταλάβει πριν πόσο ήταν ερωτευμένοι οι δυο τους. “Λυπάμαι”, είπε. “Πίστευα ότι 

ήμουν ερωτευμένη μαζί σου, αλλά έκανα λάθος”». 

 Ξανακούστηκε το σούρσιμο των ποδιών στο σαλόνι κάτω, πάλι ο άντρας είχε 

τη μισή του ώρα εργασίας παίζοντας με κλειστά τα μάτια ένα κομμάτι σλάβικης 

μουσικής, το πρόσωπό του κέρινο, σαν άγαλμα. Το κόκκινο πουλόβερ του ήταν το 

μόνο ζεστό πράγμα εκεί μέσα. Διηγιόταν την ιστορία του με εντυπωσιακή αδιαφορία 

και διαύγεια. Φαινόταν πως το πράγμα δεν τον ενδιέφερε πια. 

 «Την αγαπούσα πολύ τη γυναίκα μου», είπε όταν τελείωσε. «Ο Γιόσπ 

σπούδαζε νομικά μαζί μου, κατοικούσε σε κάποια φοιτητική εστία (έξι σε κάθε 

δωμάτιο), η οικογένειά του ήταν στην επαρχία, εκατό χιλιόμετρα από την Πράγα. 

Μου μίλησε την άλλη μέρα: “Τα ξέρεις όλα από την Κάτια”, είπε. “Λυπάμαι για 

σένα, αλλά αποφασίσαμε να ζήσουμε μαζί”. Ούτε εκείνος μου εξήγησε πώς συνέβη, 

ούτε εγώ είχα τη δύναμη ή το κουράγιο να του ζητήσω εξηγήσεις. Υπάρχει όμως 

ανάγκη διευκρινήσεων σ’ αυτές τις περιπτώσεις; Κατά τη γνώμη μου δεν υπάρχει, 

επειδή τίποτα δεν αλλάζει, τίποτα δεν μεταβάλλεται όταν δύο ερωτεύονται. 

“Σύμφωνοι”, του είπα. “Πηγαίνετε να ζήσετε μαζί. Όσο για το διαζύγιο, θα το 

βγάλουμε μόλις μπορέσουμε”». 

 Σήκωσε το πρόσωπο με τη λεπτή μύτη, ελαφρά γαμψή, και απομάκρυνε με το 

χέρι το μεγάλο ξανθό τσουλούφι από τα λαμπερά και διαυγή του μάτια. «Γνωρίζετε 

την Πράγα;», ρώτησε χωρίς να περιμένει απάντηση. «Ξέρετε πώς είναι φτιαγμένη; 

Δεν μπορεί να βρει κανείς σπίτι. Ένα ζευγάρι που αποφασίζει να ζήσει μαζί 

αντιμετωπίζει ένα δυσκολότατο πρόβλημα. Στην καλύτερη περίπτωση θα βρει μια 

γωνιά σε κάποια οικογένεια, ένα ράντζο πίσω από καμιά κουρτίνα, κουζίνα κοινή με 

πολλούς άλλους. Η Κάτια είχε αποφασίσει και για το εξής: πώς να τακτοποιήσει τα 

πράγματα με τον πιο απλό τρόπο. “Άκουσε”, μου είπε. “Αυτό το σπίτι το αποκτήσαμε 

εσύ κι εγώ με τόσους κόπους. Ανήκει, επομένως, και σ’ εμένα. Πρέπει να το 

χωρίσουμε στα δύο και να πάρει καθένας ένα κομμάτι. Εγώ δεν μπορώ να μένω με τις 

φίλες μου και ν’ αφήσω τον Γιόσιπ στη φοιτητική εστία όπου θα πηγαίνω να τον 



57 

 

συναντάω μία φορά την εβδομάδα, όπως προβλέπει ο κανονισμός”. Λογικό, έτσι δεν 

είναι; Σαφής, συνεπής, σχεδόν προφανής σκέψη. Στην Κάτια αναλογούσε ένα από τα 

δωμάτιά μας και η χρήση από κοινού του μπάνιου και της κουζίνας. Τι μπορούσα να 

κάνω αντιμέτωπος με μία τόσο αποφασιστική και ερωτευμένη γυναίκα; Είπα: 

“Εντάξει, πάρε το δωμάτιο που σου αρέσει περισσότερο”». 

 Η Κάτια πήρε την κρεβατοκάμαρα και, αφού ο σύζυγός της ήταν τόσο 

γενναιόδωρος και πρόθυμος, του ζήτησε το μερίδιό του από το κρεβάτι, το κομοδίνο 

και την καρέκλα του. Ο Γιόσιπ θα τον αποζημίωνε αγοράζοντάς του ένα ράντζο και 

μερικά ράφια για τα βιβλία του. Η κουζίνα και το μπάνιο έμειναν ως είχαν  καθένας 

θα μπορούσε να χρησιμοποιήσει εκεί ό, τι ήθελε, χωρίς να ζητά την άδεια του άλλου. 

Το καθιστικό μετατράπηκε σε γραφείο και δωμάτιο ύπνου για τον εγκαταλειφθέντα 

σύζυγο και ο γάτος παρέμεινε κοινόχρηστος, αν και, θεωρητικά, ήταν στην 

πραγματικότητα αποκλειστικά της Κάτιας. 

 Συναντιόνταν και οι τρεις συνήθως την ώρα του δείπνου, αφού το μεσημέρι 

έτρωγαν στο φοιτητικό εστιατόριο. Η Κάτια, καμιά φορά, μαγείρευε για όλους, 

παίρνοντας υπόψη τόσο τα γούστα του συζύγου της όσο και εκείνα του Γιόσιπ. 

Κάθονταν έπειτα στο ίδιο τραπέζι ανταλλάσσοντας λακωνικές εντυπώσεις ή φράσεις, 

πριν βγουν πάλι για να πάνε στη Βιόλα. Δεδομένου ότι και οι δύο οι άντρες πήγαιναν 

για δουλειά στη Βιόλα (και τώρα η Κάτια εννοούσε ν’ ακολουθεί τον Γιόσιπ), ήταν 

λογικό να πηγαίνουν όλοι μαζί, περπατώντας πλάι πλάι μέσα στους ελικοειδείς 

δρόμους της Μαλαστράνα. Η Κάτια ήταν κολλημένη επάνω στο Γιόσιπ και έκανε τις 

ίδιες χειρονομίες, χρησιμοποιούσε τους τόνους όπως έκανε δέκα μέρες πριν με το 

σύζυγό της. Το έκανε με φυσικότητα, χωρίς να δείχνει ξεχωριστή χαρά για την 

καινούργια της αγάπη και χωρίς, ωστόσο, να στερείται και τίποτα: όπως ένα φιλί 

κάτω από το φανάρι του δρόμου ή μία ρομαντική στάση επάνω στην μπαρόκ γέφυρα 

στο Μολδάβα. 

 Ξανάρχισε εκείνος τη διήγηση: «Ποτέ η Κάτια δεν αναφέρθηκε σ’ εμάς τους 

δύο, σ’ εμένα, σε ό, τι είχε απομείνει από εμένα. Η σελίδα μας για εκείνη είχε πια 

κλείσει. Τώρα ζούσε ολοκληρωτικά μέσα στον κόσμο που είχε δημιουργήσει γύρω 

από τον έρωτά της. Ποτέ δεν με ρώτησε εκείνες τις μέρες, εάν υπέφερα. Συμπεραίνω 

όμως, από την ανεμελιά της, ότι δεν είχε καν υποψιαστεί ότι κάτι τέτοιο συνέβαινε». 

 Ήταν δωδεκάμισι ακριβώς. Ο άντρας σηκώθηκε από το όργανο αφού έπαιξε 

και τραγούδησε το Άβε Μαρία του Σούμπερτ για τη Βέρα Ιτσκόβιτς, μία νέα, 

ρομαντική γυναίκα που πέθανε, εν έτι 1970, από φυματίωση. Έκλεισε τις 

παρτιτούρες, το κάλυμμα του οργάνου, τα παντζούρια από ένα παραθυράκι που 

έβλεπε μια πλατεία όπου έκαιγε, υπαινικτικός, ένας τεράστιος πυρσός. Όρθιος, 

φαινόταν πολύ ψηλότερος από το κανονικό, με τους ώμους του λίγο κυρτούς και τα 

γόνατα κοκαλιάρικα, προεξέχοντα, όμοια με δυο σακουλάκια με καρύδια κάτω από 

το φθαρμένο ύφασμα του ξεθωριασμένου του τζιν. Έτριψε τα χέρια του πριν απλώσει 

το δεξί σε ένδειξη αποχαιρετισμού. «Η ιστορία μου τελειώνει εδώ», κατέληξε. Έριξε 

μια ματιά τριγύρω  το δωματιάκι ήταν υγρό και σχεδόν χωρίς φως. Έδειξε προς μία 

πόρτα από σκούρο ξύλο, τείνοντας προς τα εκεί το σουβλερό του σαγόνι. «Τώρα 

κατοικώ εδώ» είπε. «Μου έδωσαν ένα δωματιάκι επάνω από το κρεματόριο, όταν 

δέχτηκα να έρθω εδώ ως μουσικός στο όργανο, και ψάλτης στις λειτουργίες». 

Ανασήκωσε τους ώμους μ’ ένα αδιόρατο χαμόγελο. «Δεν μπορούσα, φυσικά, να ζω 

πλέον κοντά σ’ εκείνους τους δυο, τη νύχτα με ενοχλούσαν αρκετά». Φεύγοντας είπε 



58 

 

το τελευταίο, το πιο σημαντικό: «Δεν πηγαίνω πια στη Βιόλα. Τώρα πλέον μένω μόνο 

εδώ».                               

  



59 

 

Γυναίκες στην πισίνα 

 

 

Σάντρα Πετρινιάνι 

 

 

 Εδώ και μερικές μέρες ξανάρχισε να κάνει γυμναστική. Φορά ένα κορμάκι 

μαύρο, εφαρμοστό και μάλλινες περικνημίδες χρώματος ταμπά. Δένει τα μαλλιά της 

στην κορυφή του κεφαλιού και επαναλαμβάνει τις ασκήσεις που προτείνει κάποιο 

περιοδικό. Είναι ευκίνητη, εκτελεί χωρίς προσπάθεια επικύψεις και συστροφές και 

ενώ τις εκτελεί παρατηρεί τον εαυτό της. Παρατηρεί από κοντά τα γόνατά της, που τα 

έχει διπλώσει κάτω από το σαγόνι, τα πόδια της κυρτά πάνω από τη ματιά της. Από 

μια άποψη τα τριάντα εννέα χρόνια της είναι λίγα, από την άποψη όμως κάποιου που 

κάνει γυμναστική έχουν τη σημασία τους, αποτυπωμένα επάνω στη μαλακή σύσταση 

του δέρματος. 

 Το λέει στις φίλες της στην άκρη της πισίνας. Είναι λίγο μικρότερες από 

εκείνη, γνωρίζουν ωστόσο τον κρυφό καημό της συνύπαρξης με τις μικρές ρυτίδες 

του προσώπου, τις άσπρες τρίχες ανάμεσα στα μαλλιά, την κοιλιά, η οποία, όταν είναι 

ξαπλωμένες και κάνουν ηλιοθεραπεία δεν σχηματίζει πια την κοιλότητα εκείνη κάτω 

από το τεντωμένο ύφασμα του σλιπ, αλλά παίρνει το σχήμα ενός μαλακού 

ημικυκλικού λοφίσκου γύρω από τον αφαλό. «Είναι ακριβώς αυτό που αρέσει στους 

άντρες», υποστηρίζει η Γκαμπριέλα, η ειδικός, «αυτά τα σημάδια ώριμης 

θηλυκότητας. Εγώ αισθάνομαι ωραιότερη τώρα παρά όταν ήμουν είκοσι χρονών.» 

Και επαναλαμβάνει ακούραστα το συνηθισμένο μάθημα ότι η ηλικία δεν είναι θέμα 

ληξιαρχείου, αλλά πώς νοιώθει κανείς, και οι άλλες χασκογελάνε και λένε νωχελικά: 

«Ναι, εντάξει», στριφογυρίζουν επάνω στα μπουρνούζια τους, σηκώνουν τα μαλλιά 

και αναδύουν τριγύρω οσμή αντηλιακού. Το τρανζίστορ της Πάολα μεταδίδει ελαφρά 

καλοκαιρινή μουσική. «Τι καλά που περνάμε», σκέφτεται η Βαλέρια και η καρδιά της 

χτυπά από συγκίνηση. Στο λεωφορείο, λίγο πριν, ένιωθε ευτυχισμένη με παρόμοιο 

τρόπο εξαιτίας μιας περίπτωσης το ίδιο ασήμαντης. Ένα κορίτσι που καθόταν 

απέναντί της φορούσε ένα παντελόνι τζιν ξεθωριασμένο που έφερε τις υπογραφές των 

φίλων της και ανάμεσα στις υπογραφές υπήρχε μία φράση εκπληκτικής αισιοδοξίας: 

«Η λέξη τέλος δεν υπάρχει.» Η λέξη τέλος δεν υπάρχει, αναλογίζεται η Βαλέρια και 

της έρχεται να βάλει τα γέλια, συμμέτοχη προς στιγμή του ασυνείδητου της ύπαρξης. 

«Πόσο ανάλαφρη νοιώθω σήμερα, Θεέ μου!» λέει μεγαλόφωνα. Η Λάουρα της 

χαμογελά. Η Γκαμπριέλα ανάβει ένα τσιγάρο, κάθεται σταυροπόδι με το πρόσωπο 

στραμμένο προς τον ήλιο, προσπαθεί να τραβήξει μια τρίχα που βγαίνει από το μαγιό. 

Δεν τα καταφέρνει, ρωτάει: «Μήπως έχει καμιά σας μια τσιμπίδα;». Δεν πρόκειται 

όμως ακριβώς για μία ερώτηση, είναι σχεδόν μία διαπίστωση, και πράγματι συνεχίζει 

αλλάζοντας κουβέντα. «Όταν ήμουν είκοσι τριών τα είχα με κάποιον που ήταν 

σαράντα. Το σώμα του με τρέλαινε, ένα σώμα αγορίστικο όταν τον έβλεπες, 

ξερακιανό, γυμνασμένο στο γυμναστήριο. Αναγνώριζες την ηλικία μόνο όταν τον 

άγγιζες. Δεν του το είπα ποτέ, αλλά αυτό ακριβώς ήταν που μου άρεσε, να νοιώθω το 

δέρμα άδειο, να εφάπτεται μόνο στα βαθύτερα στρώματα, να μην έχει την πρόσφυση 

όπως όταν είμαστε νέοι. Και το δικό μας έτσι είναι τώρα», και ξεσπάει σ’ ένα 

προκλητικό γέλιο που κάνει και τις άλλες να γελάσουν. Την τελευταία Κυριακή του 

Αυγούστου η κοινόχρηστη πισίνα είναι έρημη και σιωπηλή. Στη σκιά των δέντρων 

κάθεται ένα ζευγάρι ηλικιωμένων συζύγων. Είναι ντυμένοι με τον ίδιο τρόπο, 



60 

 

παρατηρεί η Βαλέρια, κοντομάνικο ανοιχτόχρωμο πουκάμισο και γκρίζο παντελόνι. 

Όχι, εκείνη φοράει φούστα και κοντά υποδήματα με κορδόνια, σε αγγλικό στυλ. Ίσως 

είναι Εγγλέζοι. Είναι γαλήνιοι. Κοιτάζουν μπροστά τους χωρίς ν’ ανταλλάσσουν 

λέξη. «Τα έχουν πει όλα», λέει η Βαλέρια απευθυνόμενη στις φίλες της και η Λάουρα 

απαντάει χωρίς να σηκώσει το πρόσωπο: «Είχαν χρόνο στη διάθεσή τους.» 

Ακούγονται τα πουλιά, που τιτιβίζουν τεμπέλικα όπως συμβαίνει το καλοκαίρι, 

ακούγεται ακόμη ο παφλασμός του νερού, που αναταράσσεται από τον μοναδικό 

κολυμβητή, έναν μυώδη έφηβο που προπονείται με μέθοδο: πηγαινοέρχεται από τη 

μια άκρη της πισίνας στην άλλη κάνοντας ελεύθερο με μεγάλες, αργές απλωτές. Κάθε 

τόσο ξεκουράζεται κρεμασμένος από την άκρη της πισίνας και βγάζει νερό 

εκπνέοντας ταυτόχρονα μ’ ένα φύσημα δυνατό, που αναταράσσει την ήρεμη 

ατμόσφαιρα. 

 Μέσα στο χορτάρι κάτι κινείται. Με μικρά πηδήματα ένας φρύνος προχωρά 

προς τη γραμμή που χωρίζει τη χλόη από τα πλακάκια, ο λαιμός του πάλλεται σαν να 

κρύβει μέσα μία μεγάλη καρδιά. Μοιάζει να τις κατασκοπεύει, φαίνεται γοητευμένος, 

και πράγματι, πλησιάζει αφήνοντας το δροσερό χορτάρι και διπλώνεται επάνω στα 

ζεστά πλακάκια. Απέχει μόλις ένα μέτρο από τα πόδια της Πάολα, που τα μαζεύει 

αμέσως διπλώνοντάς τα. Φωνάζει: «Τι αηδία!», και όλες κοιτάζουν τον φρύνο. Η 

Γκαμπριέλα χτυπάει τα χέρια για να τον διώξει. Η Λάουρα λέει: «Τι άσχημος που 

είναι!». Η Βαλέρια είναι περίεργη: «Ξέρετε ότι δεν έχω δει ποτέ φρύνο;». Ο φρύνος 

μένει ακίνητος και ανταλλάσει βλέμματα. «Λέτε να πηδήξει επάνω μας;», ρωτάει η 

Πάολα και ακούει να τις απαντούν όλες εν χορώ: «Τι λες! Μας φοβάται.» Θα ήθελε 

να τους απαντήσει: «Όχι και τόσο», αλλά το αφήνει και ξαναπλώνει τα πόδια της 

παρακολουθώντας το ζώο. Εάν δεν έπαλλε η κοιλιά του, θα ήταν λες βαλσαμωμένο. 

Προσπαθούν να το ξεχάσουν, αλλά η παρουσία του σημαδεύει το ηλιόλουστο 

πρωινό. «Θα ήθελα να κάνω μια βουτιά», αναγγέλλει η Γκαμπριέλα κατσούφικα, 

αλλά δεν κουνάει από τη θέση της. Περιμένει την απόφαση και των άλλων. «Μια 

χαρτά είμαστε», σκέφτεται η Βαλέρια μεγαλόφωνα, και η Λάουρα: «Αργότερα.» Η 

Πάολα παλεύει με το τρανζίστορ για να βρει ένα σταθμό που να της αρέσει. «Ψάχνω 

ένα κέντρο βαρύτητας σταθερό, που να μην με κάνει ποτέ ν’ αλλάξω ιδέα για τα 

πράγματα, για τους ανθρώπους», λέει το τραγούδι και κάνει τη Βαλέρια να 

αισθάνεται κάπως αναστατωμένη. Συμβαίνει καμιά φορά τα τραγούδια να χτυπούν 

διάνα και να της αποκαλύπτουν κάτι από τον εαυτό της. 

 Ένα από τα παραμύθια που προτιμούσε όταν ήταν μικρή είχε το τίτλο Ο 

βασιλιάς φρύνος, μερικά βιβλία το ανέφεραν ως Ο πρίγκιπας βάτραχος και αυτό της 

φαινόταν ότι είναι ένας υποκριτικός τρόπος για να πει κανείς το ίδιο πράγμα. Ήταν 

ένα παραμύθι βαθιά τραγικό, επειδή μιλούσε για κάποιον ευαίσθητο άνθρωπο που τα 

μάγια τον έκλεισαν μέσα στο αηδιαστικό σώμα ενός φρύνου. Μια πολύ όμορφη και 

ανόητη πριγκίπισσα, ενώ έπαιζε με μια χρυσή μπάλα, πέφτει επάνω στον μαγεμένο 

και δεν αντιλαμβάνεται τίποτα από το μυστήριο που τον περιβάλλε, το μόνο που  

παρατηρεί είναι η αηδιαστική όψη του φρύνου. Χάνει την μπάλα, σύμβολο ευγενικής 

καταγωγής και προνομίων, και ο φρύνος προσφέρεται να της την φέρει από το βάθος 

της λίμνης όπου έχει πέσει. Σε αντάλλαγμα όμως ζητά τρεις χάρες: να καθίσει στο 

τραπέζι της πριγκίπισσας, να φάει μία φορά από το πιάτο της, να κοιμηθεί μία φορά 

στο κρεβάτι της. Η Χρυσομαλλούσα – έτσι την έλεγαν – υπόσχεται. Ο φρύνος 

βουτάει στη λίμνη, βρίσκει την μπάλα και της την δίνει. Η πριγκίπισσα την παίρνει 

και φεύγει τρέχοντας. Φτάνει στο παλάτι και ξεχνάει εντελώς το συμβάν. 

      «Ψάχνω ένα κέντρο βαρύτητας σταθερό, που να μην με κάνει ποτέ ν’ 

αλλάξω ιδέα για τα πράγματα, για τους ανθρώπους. Θα χρειαζόμουν...», λέει το 



61 

 

τραγούδι. Και η Βαλέρια ξαναζεί το μίσος της για τη Χρυσομαλλούσα, την πλήρη 

ταύτιση με το φρύνο που ζητά μία αξιοπρεπή ανταλλαγή, αλλά μένει εξαπατημένος 

και απωθημένος. «Θα χρειαζόμουν... τι;», αναρωτιέται η Βαλέρια. Και απαντά: 

«Τίποτα», αλλά δεν είναι αλήθεια. Η ευχάριστη αίσθηση ελαφρότητας έχει σβήσει. 

Ζεσταίνεται. Το φως είναι εκτυφλωτικό. Οι δύο Εγγλέζοι παθητικοί. Γυρίζει 

μπρούμυτα για να μην τους βλέπει. Οι φίλες της μιλάνε για άντρες. «Γιατί είναι λίγοι 

οι άντρες που τους αρέσουν πραγματικά οι γυναίκες», λέει η Λάουρα. «Κι εγώ πάντα 

το υποπτευόμουν αυτό», συνεχίζει η Πάολα. «Μα φυσικά, δεν ξέρουν ποτέ από πού 

ν’ αρχίσουν», κάνει η Γκαμπριέλα. «Ν’ αρχίσουν τι;», ρωτάει η Βαλέρια. «Δεν αρκεί 

να ποθείς ένα κορμί», εξηγεί η Γκαμπριέλα, «πρέπει και να το καταλαβαίνεις, πρέπει 

να θέλεις πραγματικά να το εξερευνήσεις. Εκείνο που ξέρουν μόνο είναι ν’ αγγίζουν 

περιβλήματα, δεν γνωρίζουν τον δεσμό με τις ψυχικές καταστάσεις. Είναι 

τεμπέληδες, δεν έχουν φαντασία.» «Όχι όμως όλοι», και η Λάουρα χαμηλώνει τη 

φωνή, υπαινίσσεται κάτι προσωπικό, αλλά δεν συνεχίζει. Σιωπούν, μέχρι που η 

Γκαμπριέλα: «Είχα πενήντα άντρες, από δεκαπέντε χρονών μέχρι τώρα. Μόνο με 

τρεις έφτασα σε οργασμό. Τρεις στους πενήντα, το αντιλαμβάνεστε;» Και όλες εν 

χορώ διασκεδάζοντας: «Δεν είναι δυνατόν.» «Τ’ ορκίζομαι, τρεις στους πενήντα 

ξέρουν να κάνουν έρωτα». «Μα δεν είναι δυνατόν να πήγες με πενήντα 

διαφορετικούς άντρες. Εγώ με το ζόρι να καταφέρω πέντε», η Πάολα γελά και 

κουνάει το κεφάλι. «Και ήταν καλά και με τους πέντε;» «Κατά το μάλλον ή ήττον.» 

Η Γκαμπριέλα τώρα σκανδαλίζεται: «Κατά το μάλλον ή ήττον; Τι πάει να πει;». «Ότι 

μου φαίνεται πώς ναι, ίσως όμως και όχι. Δεν είναι εύκολο να το καταλάβεις.» 

Κάθονται επάνω σε σπογγώδη στρώματα, και η Βαλέρια επίσης κάθεται σταυροπόδι: 

«Το έχετε συνειδητοποιήσει ότι πάντα το καλοκαίρι πιάνουμε τέτοιες συζητήσεις;» Ο 

φρύνος ακίνητος την κοιτάζει. Το αγόρι ανέβηκε επάνω στο τραμπολίνο και το κάνει 

να πάλλεται. 

 Και η Βαλέρια κοιτάζει το φρύνο. Αντιλαμβάνεται μια αλλαγή στην 

ατμόσφαιρα. «Όλα είναι εντάξει», λέει στον εαυτό της και δεν ακούει πλέον. Το φως 

σχηματίζει κύκλους μπροστά στα θαμπωμένα και κουρασμένα μάτια της, το γαλάζιο 

νερό της πισίνας, που το είχε αναταράξει η βουτιά, αρχίζει να κυματίζει μες στο 

μυαλό της. «Είναι η πολιορκία της θλίψης», σκέφτεται προσπαθώντας να σκεφτεί τη 

σκέψη με ειρωνεία και αποφασίζει ν’ αντισταθεί. Της έρχεται όμως στο νου το γοερό 

κλάμα που έκανε όταν μικρή διάβαζε τον Βασιλιά φρύνο και το άσχημο ζώο πλάι της 

την συγκινεί βαθιά. Σηκώνεται ξαφνικά, πηδά μες στο νερό. Το αγόρι, καθισμένο 

στην άκρη της πισίνας, την κοιτάζει που κολυμπά: τέλεια, γρήγορη, σαν αθλήτρια σε 

αγώνες με χρονόμετρο. Μετράει τα πηγαινέλα, στο έκτο σταματά. Πρέπει να 

ανακτήσει το φυσικό ρυθμό αναπνοής της, να περιμένει την καρδιά να ηρεμήσει για 

να βρει τη δύναμη να επιστρέψει στην πετσέτα της. Έχασε προς στιγμή τον 

προσανατολισμό της, κοιτάζει τριγύρω για να εντοπίσει τις φίλες της και ανακαλύπτει 

μια αλλαγή στο σκηνικό. Ένας άντρας στέκεται όρθιος απέναντί τους, λέει κάτι 

διασκεδαστικό, επειδή γελάνε και οι τρεις.  «Ποιος να είναι;», αναρωτιέται η 

Βαλέρια, μεταξύ περιέργειας και θυμού. Η ξένη παρουσία την κάνει διστακτική, 

παραμένει ακόμη στην πισίνα, επειδή την εκνευρίζει τώρα να συστηθεί ασθμαίνουσα 

και διαλυμένη. Αισθάνεται όμως κρύο και το αποφασίζει. Σφίγγει το χέρι του 

αγνώστου χωρίς να καταλαβαίνει καλά το όνομα. Διακρίνει ανάμεσα από τα 

βρεγμένα μαλλιά της ένα ελκυστικό πρόσωπο, έπειτα απομονώνεται για τα μετά το 

μπάνιο και ακούει αφηρημένα τη συζήτηση. Προσπαθεί να μην δείξει την ταραχή 

της. Ο φρύνος είναι πάντα εκεί. Μιλούν για ένα ταξίδι στη έρημο, εκείνος είναι 

έτοιμος να φύγει. Καταλαβαίνει ότι είναι φίλος της Γκαμπριέλα και ότι ονομάζεται 



62 

 

Φαμπρίτσιο. Κάθε τόσο διασταυρώνονται τα βλέμματά τους και είναι σίγουρη πως 

δεν είναι τυχαίο. «Γιατί κάποιοι μπαίνουν αμέσως στη ζωή των άλλων με τρόπο 

μοιραίο, από την πρώτη στιγμή που τους συναντάς;» διερωτάται και ψάχνει ένα 

τσιγάρο μέσα στην τσάντα της, παρ’ όλο που δεν θέλει να καπνίσει. «Αυτός ο άντρας 

μ’ αρέσει», σκέφτεται. Ως δια μαγείας έπεσε ο τοίχος της αδιαφορίας, συνειδητοποιεί 

το ασταθές της θέσης της στο χώρο, έλλειψη ισορροπίας που οφείλεται στο τρωτό 

του συναισθήματος. Εκείνος την ρωτά: «Θέλεις ν’ ανάψεις;», δημιουργώντας έτσι μια 

προτιμησιακή σχέση ανάμεσα στις άλλες φωνές που μπερδεύονται, μία γραμμή 

επικοινωνίας που πάει κατ’ ευθείαν στο στόχο, ενώ οι άλλες γραμμές παρασύρονται 

από εδώ και από εκεί και δεν αγγίζουν κανένα σημείο. Της έχει κιόλας πλησιάσει στο 

πρόσωπο το μεγάλο του χέρι, που σφίγγει τον αναπτήρα και της κουνάει κάτω από τη 

μύτη τη μικρή φλόγα. 

 Συμβαίνει ξαφνικά. Παίρνει ένα κάθισμα που άφησαν ελεύθερο οι Εγγλέζοι. 

Το βάδισμά του είναι νωθρό, σχεδόν θηλυπρεπές, βάδισμα που έχουν μερικοί άντρες, 

πολύ σίγουροι για τον ανδρισμό τους. Επιστρέφει κρατώντας το κάθισμα σαν να ήταν 

ασπίδα, την τοποθετεί κάτω και κάθεται κοντά στη Βαλέρια που διαισθάνεται τον 

κίνδυνο και φωνάζει: «Πρόσεχε.» Άδικα όμως. Αισθάνεται ένα σφύριγμα, μία λευκή 

ύλη εξακοντίζεται γύρω. Η Πάολα επίσης φωνάζει και σηκώνεται αμέσως, η 

Γκαμπριέλα πετάει ένα «όχι» μακρόσυρτο, η Λάουρα μαζεύεται καλύπτοντας το 

πρόσωπο. Ένα κομμάτι του φρύνου, που τον έχει λιώσει το κάθισμα, συνεχίζει να 

σπαρταράει. Η Βαλέρια δεν μπορεί να πάρει το βλέμμα της από εκεί, ενώ η όρασή 

της θολώνει από το τρέμουλο των δακρύων. Σκέφτεται: «Ήταν ένας φρύνος, τίποτε 

άλλο παρά ένας φρύνος.» Αλλά δεν παρηγορείται, αφήνει τον εαυτό της ελεύθερο και 

το κλάμα της συνταράσσει την κρυφή συγκίνηση των άλλων, που μένουν σιωπηλοί 

και σκέφτονται. Όταν η Χρυσομαλλούσα το σκάει, ο βάτραχος σέρνεται επάνω στα 

βασιλικά σκαλοπάτια και χτυπάει επιτακτικά την πόρτα για να της θυμίσει την 

υποχρέωσή της. Ο βασιλιάς πατέρας πληροφορείται για το συμβάν και διατάζει την 

κόρη του: «Μία πριγκίπισσα δεν μπορεί να αθετήσει το λόγο της. Φέρε γρήγορα μέσα 

το φρύνο.» Ο φρύνος κάθεται λοιπόν στο τραπέζι του βασιλιά. Τρώει από το πιάτο 

της Χρυσομαλλούσας μέσα στη συγκρατημένη σιωπή των παρευρισκομένων. Στη 

συνέχεια αποσύρεται με την πριγκίπισσα στα διαμερίσματά της. Την πλησιάζει κάτω 

από τις κουβέρτες. Σ’ εκείνη τη γλοιώδη επαφή η Χρυσομαλλούσα βάζει τις φωνές, 

πετιέται από το κρεβάτι. Πιάνει το ζώο με τα δυο της δάχτυλα, όλο φρίκη, και το 

εκσφενδονίζει επάνω στον τοίχο. Τότε συμβαίνει κάτι ασυνήθιστο: ο βάτραχος, που 

έχει συνθλιβεί, ξαναπαίρνει την αρχική του μορφή και μετατρέπεται σε πρίγκιπα. Η 

Βαλέρια ηρεμεί. Ο φίλος της Γκαμπριέλα λέει: «Ας αλλάξουμε θέση.» Σπρώχνει τη 

Βαλέρια που μουρμουρίζει: «Δεν είχα δει ποτέ έναν φρύνο. Μόνο ζωγραφιστό σ’ ένα 

βιβλίο παραμυθιών.» «Το παραμύθι του Πρίγκιπα βατράχου;» ρωτάει εκείνος και η 

Βαλέρια τον κοιτάζει αποβλακωμένη για μια στιγμή. «Πάω στη σκιά», ανακοινώνει 

και σηκώνεται για να απομακρυνθεί για λίγο από την ομάδα. 

 Ξαπλώνει επάνω στη χλόη κάτω από ένα ασθενικό πεύκο, πολύ ψηλό, και 

χαλαρώνει. Σιγοτραγουδά: «Θα χρειαζόμουν...» Σκέφτεται την στατιστική της 

Γκαμπριέλα, τρεις στους πενήντα. Κλείνει τα μάτια χαμογελώντας, έπειτα τα 

ξανανοίγει και βλέπει την εικόνα του Φαμπρίτσιο τη στιγμή ακριβώς που βουτάει 

μέσα στην πισίνα. Μια στιγμή πριν την πάρει ο ύπνος σκέφτεται: «Να είναι άραγε 

ένας από τους τρεις ή από τους σαράντα εφτά;»                                                          

 



63 

 

Μια βραδιά στους Νάρντι 

 

Άλτσιντε Παολίνι 

 

 Η Τζάνα, Τζάνα Νάρντι, είχε τηλεφωνήσει το πρωί για να μας προσκαλέσει 

σε μια βραδιά με φίλους στο σπίτι της και η Κάρλα, που μίλησε στο τηλέφωνο, στην 

αρχή προσπάθησε να ελιχθεί ανάμεσα στο ναι και στο όχι, γνωρίζοντας πόσο λίγο 

τους συμπαθούσα, τόσο εκείνο, ένα αρχιτέκτονα του συρμού του καθωσπρέπει 

Μιλάνου, όσο κι εκείνη, διακοσμήτρια από χόμπι, που την φλερτάριζε πολύ η 

μιλανέζικη διανόηση, και στη συνέχεια με φώναξε και μου έδωσε το ακουστικό. 

Καταλάβαινα ότι την Κάρλα την είχε δελεάσει η πρόσκληση, όπως συνέβαινε πάντα 

εξάλλου, όταν είχε να κάνει με αναπάντεχες προσκλήσεις από ανθρώπους που 

βλέπαμε σπάνια, και τούτο εξαιτίας του απρόβλεπτου, των πιθανών ειδήσεων ή 

κάποιου, του οποίου θα έκανε για πρώτη φορά τη γνωριμία. 

 Τους Νάρντι τους είδαμε δύο φορές στο σπίτι άλλων, αφού δεν ανήκαμε στον 

«κύκλο» τους, αλλά εκείνη, η Τζάνα, για να πούμε την αλήθεια, είχε τηλεφωνήσει 

αρκετές φορές. Το γεγονός, η πρόσκληση, με ενοχλούσε αρκετά και θα ήθελα να 

απαντήσω αμέσως όχι, αλλά όταν πήρα το ακουστικό η Τζάνα, από το άλλο μέρος 

της γραμμής έκανε και είπε τόσα, κατηγορώντας με ως μισάνθρωπο και εγωιστή 

απέναντι στην Κάρλα, αλλά και ότι τους σνομπάρω επειδή δεν τους συμπαθούσα, 

ενώ…, που στο τέλος αναγκάστηκα να δεχτώ. Και τη στιγμή που δέχτηκα ένιωσα 

σχεδόν αυτόματα και ασυνείδητα μέσα μου κρυφή κακία για την Κάρλα και την 

επιθυμία να την κάνω να μου το πληρώσει. 

 Οι Νάρντι ήτανε πιασμένοι, που λένε, είχανε ένα πολυτελές σπίτι στο 

ιστορικό κέντρο της πόλης, φίλους κάποιου επιπέδου κι έτσι αναγκάστηκα να ντυθώ 

κατά την περίσταση, ενώ η Κάρλα είχε κάνει άνω κάτω την γκαρνταρόμπα, μη 

βρίσκοντας, ως συνήθως, τίποτα που να της αρέσει, έξω και μέσα από τα ρούχα: 

«αυτό με παχαίνει, αυτό μου κόβει τις γάμπες, αυτό έχει χαλασμένο φερμουάρ, Θεέ 

μου, τι να φορέσω τώρα, κοίταξε που δεν έχω τίποτε κατάλληλο», και πάει λέγοντας. 

Παρόλα αυτά στις εννέα ήμασταν ήδη έτοιμοι (όπως συμβαίνει πάντα με το 

αδιόρθωτο άγχος μας, όταν πηγαίνουμε στο τρένο ή σε κάποια βαρετή ομιλία), ενώ το 

ραντεβού ήταν για τις δέκα. Έτσι σκοτώσαμε τον καιρό μας με χίλια δυο πράγματα, 

όπως το ξεφύλλισμα παλιών περιοδικών, το χάζεμα έξω από το μπαλκόνι, το 

πηγαινέλα από δωμάτιο σε δωμάτιο, το ξεφύσημα, λίγο κουτσομπολιό για τους 

Νάρντι και όλα αυτά με τον κίνδυνο να τσακωθούμε πριν ξεκινήσουμε. 

 Με πολλή προσπάθεια και παίρνοντας, τουλάχιστον εγώ, μία ισχυρή δόση 

εκνευρισμού, περιμέναμε να περάσει από δέκα η ώρα μπροστά στην είσοδο, για να 

μην είμαστε οι πρώτοι. Η οικία Νάρντι ήταν ένα τυπικό δείγμα βγαλμένο από διεθνές 

περιοδικό διακόσμησης: έπιπλα και φώτα επώνυμα, εξωτικά μπιμπελό, 

πρωτοποριακοί πίνακες, αντικείμενα μυστηριώδη. Χωρίς να είναι πλέον πολύ νέοι 

στην ηλικία, οι οικοδεσπότες αποτελούσαν ένα ζευγάρι αρκετά αξιοπρόσεκτο στην 

εμφάνιση, στο ντύσιμο, στις κινήσεις, στην ομιλία: δύο ζώα αξίας της νέας κοινωνίας 

διανοουμένων, που ωφελήθηκε από βροχή χρημάτων. Εκείνος ψηλός, ράθυμος, 

γενειόφορος  εκείνη ξανθιά, με χαρακτηριστικά κάπως σκληρά, αρρενωπά, λεπτή, 



64 

 

μάλλον όμορφη. Στο σπίτι υπήρχαν ήδη μερικοί που μετακινούνταν με οικειότητα, 

έβαζαν να πιούν, φλυαρούσαν, επενέβαιναν, χόρευαν.  

 Η οικοδέσποινα με απήγαγε αμέσως ξεκινώντας μία ολόκληρη ιεροτελεστία, 

που άρχιζε με ένα επείγον «ας μιλήσομε στον ενικό», μετά με πήρε από το μπράτσο 

και κατόπιν, «διαβάζω πάντα ό, τι γράφεις  σε παρακολουθώ, ξέρεις  σε θαυμάζω, 

αλλά, για να είμαι ειλικρινής, νομίζω πως θα έπρεπε να απαλλαγείς από μερικές 

ασχολίες, συνεργασίες, που τελικά σου κάνουν κακό  δεν σε προσβάλλω, ε;» Η  

συνενοχή της συνεχίστηκε και στο ντιβάνι  οι γάμπες της ακόμη όμορφες, 

ξεσκέπαστες αν και μακριές, το πρόσωπό της τριγωνικό, λίγο σπασμένο, το βλέμμα 

σίγουρο, διφορούμενο και κάπως άδειο: με ενοχλούσε. Την άφηνα, ωστόσο, να κάνει 

ό, τι θέλει, συμφωνούσα, τουλάχιστον τυπικά, γελούσα την κατάλληλη στιγμή, έλεγα 

τη γνώμη μου, χωράτευα και σιγά σιγά κατέστρωνα μέσα μου ένα σχέδιο, που το 

έβαλα αμέσως σε εφαρμογή μόλις κατάλαβα ότι η Κάρλα με παρατηρούσε, ενώ 

μιλούσε με τον αρχιτέκτονα. Η Τζάνα μου είπε χορεύουμε, κι εγώ σηκώθηκα, αν και 

χωρίς πολύ ενθουσιασμό, επειδή το φλερτ εκείνης της γυναίκας με ενοχλούσε κάπως, 

φορτική όπως ήταν, πληκτική, εξαντλητική με τις ψευτοδιανοουμενίστικες φλυαρίες 

της. Προσπάθησα τότε να την δω μόνο σαν γυναίκα, σαν σώμα, κοίταξα καλά το 

εξωτερικό της παρουσιαστικό, ήταν όμορφη, δεν μπορεί να πει κανείς, μόνο λίγο 

μαραμένη αλλά όμορφη, εντυπωσιακή κυρίως, και λοιπόν; Μου μιλούσε γρήγορα και 

ασταμάτητα στο αυτί και μου το γαργαλούσε, κυριολεκτικά κολλημένη επάνω μου 

στο ταγκό, κατόπιν στο σέικ λίγο πιο απομακρυσμένοι, συνέχιζε να μιλά, να μου 

κλείνει το μάτι, να μου κάνει χίλια δυο νοήματα. Κάθε τόσο κάποιος ακουμπώντας 

μας, μας πείραζε χυδαία, έκανε υπαινιγμούς, κι εκείνη γελούσε και το διασκέδαζε, και 

με κοίταζε, έμπλεκε κι εμένα. Έπειτα κάποιος είπε περνώντας κοντά μας: «προσέξτε 

γιατί η Κάρλα σας παρακολουθεί», κι εγώ άθελά μου γύρισα το κεφάλι και σε λίγο 

την εντόπισα, αλλά δεν μας παρακολουθούσε καθόλου, το αντίθετο μάλιστα, ήταν 

όλη δοσμένη στον αρχιτέκτονά της επάνω στον οποίο είχε κολλήσει σαν 

αναρριχόμενο, το κεφάλι ακουμπισμένο στον ώμο του, λιγωμένη. Τότε είπα στην 

Τζάνα: «πάμε να καθίσουμε, ζεσταίνομαι, είμαι κουρασμένος, με συγχωρείς». 

 Η Τζάνα δεν είναι από εκείνες που προσβάλλονται εύκολα, ούτε από εκείνες 

που το βάζουν κάτω, το είχε ήδη καταλάβει, επειδή πήγε αμέσως να πάρει ένα ποτό 

και επέστρεψε πολύ χαρούμενη. Τελικά κουλουριάστηκε στο ντιβάνι μου, 

παριστάνοντας τη γάτα που γουργουρίζει. Τότε, η ενόχληση που μου έδινε 

μετατράπηκε σε μίσος, κυρίως επειδή δεν είχα το κουράγιο να της πω ότι τώρα ήθελα 

για λίγο την ησυχία μου, να μείνω μόνος, και γι’ αυτό να πάει να βρει κάποιον άλλο ή 

τουλάχιστον να πάψει να μιλά.  

 Η Κάρλα και ο αρχιτέκτονας συνέχιζαν να κινούνται μέσα στο ημίφως, 

λικνιζόμενοι αργά, σχεδόν χωρίς να έχουν απομακρυνθεί ούτε ένα βήμα από το μέρος 

που τους είχα δει προηγουμένως. Ρουφούσα αργά το ποτό που μου είχε φέρει η Τζάνα 

και απαντούσα με μονοσύλλαβα στην ατέλειωτη, βαρετή φλυαρία της. Συχνά 

ανέφερε ονόματα και σε κάθε ένα πρόσθετε και τις κρίσεις της, μέχρι που έφτασε και 

στον άντρα της, τον Πιέρο, και άρχισε τα παράπονα: σύζυγος παραμελημένη, ηλιθίως  

πιστή παρά τις ευκαιρίες, είχε φτάσει όμως στα όρια της υπομονής, επειδή αποφάσισε 

τώρα να δώσει τέλος, κι εκείνη είχε δικαιώματα, μία υπόληψη να υπερασπισθεί, και 

εάν εκείνος καλοπερνούσε με την πρώτη κότα που του έπεφτε στην αγκαλιά, κι 

εκείνη θα διάλεγε τουλάχιστον ένα άντρα για να αγαπήσει, και να την αγαπήσει, 



65 

 

«έτσι δεν είναι;». Επανέλαβε δύο φορές «έτσι δεν είναι;» μέχρι που αναγκάστηκα να 

πω πως ναι, είχε δίκιο. 

 Στο μεταξύ η Κάρλα και ο Πιέρο μας πλησίασαν, αφού τους έφεραν προς το 

μέρος μας ο Μάριο και η Λουιζέλα, δύο παλιοί φίλοι. Η Κάρλα είχε απομείνει 

κρεμασμένη στο μπράτσο του γενειοφόρου αρχιτέκτονά της, μου έριξε μια ματιά 

χωρίς να σταματήσει και στη συνέχεια κάθισε στο μπράτσο της πολυθρόνας όπου 

είχε βυθιστεί εκείνος.  

 Άρχισε μια ανταλλαγή ευφυολογημάτων στην οποία δεν πήρα μέρος, αλλά 

στο τέλος χαμογέλασα κι εγώ χωρίς να ξέρω γιατί. Άφησα να περάσουν μερικά λεπτά 

αβεβαιότητας εάν θα έπρεπε να πλησιάσω την Κάρλα ή να προχωρήσω σε έντονους 

διαξιφισμούς από τους οποίους ήξερα πως θα έβγαινα ζημιωμένος. Στο μεταξύ ο 

αρχιτέκτονας άρχισε να μιλάει με την Κάρλα για δουλειές, έπιασε το αυτί μου κάτι 

σαν  «μα εξήγησέ μου τι κάνεις… α, ενδιαφέρον, όντως ενδιαφέρον, και μετά;…». Κι 

εκείνη δωσ’ του να εξηγεί, είχε ανάψει, ήταν ολοφάνερο, κι εκείνος που έκανε πως 

ενδιαφέρεται, περισσότερο όμως για εκείνη παρά για τις εξηγήσεις της, ποιος ξέρει 

εάν η Κάρλα το αντιλαμβανόταν, όλο αγωνία καθώς ήταν να την φλερτάρει για την 

εξυπνάδα της και όχι μόνο για την ομορφιά της. Τα πράγματα έπαιρναν τη 

συνηθισμένη ροπή, έπρεπε να δράσω. Ξαφνικά σηκώθηκα και την πλησίασα. 

«Έρχεσαι να χορέψουμε;» της είπα χαμογελώντας και προσπάθησα να βάλω σ’ 

εκείνο το χαμόγελο όλη τη σημασία που είχε για μένα εκείνη η πρόσκληση. Εκείνη 

όμως επίτηδες  έκανε πως δεν καταλαβαίνει.: «Ω, όχι, με συγχωρείς, τώρα είμαι 

κουρασμένη, δεν έχω όρεξη γιατί δεν παίρνεις την Τζάνα να χορέψετε;» 

 Έκανα μια βόλτα στο σαλόνι, κατά βάθος ήταν εκείνο ακριβώς που 

επιθυμούσα, η άρνησή της ικανοποιούσε τη δίψα μου για μνησικακία, βγήκα στη 

βεράντα που έβλεπε σε έναν κήπο, ακούμπησα στο σιδερένιο κάγκελο και έμεινα εκεί 

χωρίς να σκέφτομαι, μες στο κρύο της νύχτας, που κολλούσε επάνω στο δέρμα μου, 

απολαμβάνοντας την οργή που μεγάλωνε, την οργή που στρεφόταν κυρίως εναντίον 

μου.  

 Λίγα λεπτά αφότου έμεινα εκεί αφηρημένος, κατάλαβα ότι υπήρχε και 

κάποιος άλλος στην απέναντι γωνία της βεράντας, ένα σιωπηλό ζευγάρι, που πιθανώς 

φιλιόταν, ένιωσα παρείσακτος, αλλά δεν θέλησα να μπω πάλι μέσα, έτσι κοίταζα 

μπροστά μου, αντιστεκόμενος στο κρύο, κυριευμένος από τη ναυτία που 

αισθανόμουν για τον εαυτό μου, για το γεγονός ότι αφέθηκα να παγιδευτώ σε 

δράματα τόσο τιποτένια και άθλια, αλλά ταυτόχρονα και τόσο ανεξήγητα δεσμευτικά 

και φθοροποιά. Δύο ζεστά χέρια μου έκλεισαν τα μάτια και προς στιγμή έλπισα πως 

ήταν εκείνα της Κάρλα, αν και ήξερα πως δεν ήταν γυναίκα που θα έκανε τέτοιου 

είδους παιχνίδια, αλλά το έλπιζα και έμεινα εκεί σιωπηλός, χωρίς να κάνω τίποτε. Στο 

τέλος η Τζάνα τράβηξε τα χέρια της και ήρθε απέναντί μου, με κοίταξε με ύφος 

διερευνητικό και μου είπε πως δεν ήμουν εντάξει, και με ρώτησε μήπως δεν 

αισθανόμουν καλά και τελικά τι είχα και συμπεριφερόμουν έτσι, και ότι ήταν 

ολοφάνερο πως κάτι δεν πήγαινε καλά, και μήπως θα μπορούσα να της το πω.  

 Δεν της απάντησα κι εκείνη έδειξε μιαν αστραπιαία εναντίωση, σαν κάποιον 

που φτάνει στα όρια της ανοχής, αλλά την ξεπέρασε γρήγορα και παίρνοντάς μου και 

τα δυο τα χέρια είπε: «μην κάθεσαι έξω μ’ αυτή την παγωνιά, έλα μέσα, ας 

μιλήσουμε, γιατί δεν ξεδίνεις, σε συμπαθώ πολύ, το ξέρεις, θα το έχεις αντιληφθεί 

ελπίζω, πολύ θα το ήθελα να σου φανώ χρήσιμη, δεν θα’ θελες να δοκιμάσεις;» 



66 

 

 Διασχίσαμε πάλι το σαλόνι, γεμάτο καπνούς και φλυαρίες, ενώ εγώ κοίταζα 

τριγύρω, αλλά εκείνη δεν ήταν πουθενά, πουθενά, πουθενά, και η ανησυχία με 

κυρίεψε ξαφνικά σφίγγοντάς μου το στομάχι, και θα ήθελα να φύγω από εκεί, να το 

σκάσω, να μείνω μόνος. Η Τζάνα όμως με κρατούσε από το χέρι και επέμενε να με 

οδηγεί εκεί που ήθελε εκείνη. Την κοίταξα, είχε λεπτό σώμα, επιθετικό, κοντολογίς 

δεν ήταν κακό, καθόλου κακό, προσπάθησα να πείσω τον εαυτό μου ότι το καλύτερο 

που είχα να κάνω ήταν ίσως να αφεθώ να ενδώσω, με λίγα λόγια να αποπειραθώ, να 

προσπαθήσω, να δω τι θα συνέβαινε, θα μπορούσα να την φιλήσω, έτσι για αρχή, στο 

κάτω της γραφής αυτή ήταν ίσως η καλύτερη λύση. 

 «Έλα, πάμε σ’ ένα μέρος πιο ήσυχο», είπε διασχίζοντας το διάδρομο, κι έτσι 

μπήκαμε σ’ ένα είδος μεγάλου γραφείου με βιβλιοθήκες στους τοίχους, μικρά 

ντιβάνια, ψάθες, πολυθρόνες, τραπέζια σχεδίου, πόστερ στους τοίχους, μακρότατα 

ρολά διαφανούς χαρτιού μέσα σε πλαστικούς κυλίνδρους, άχρηστα μηχανήματα που 

κρέμονταν από τη οροφή, ένας χαμηλός φωτισμός, διάχυτος, κατάλληλος για το 

πείραμα για το οποίο ετοιμαζόμουν, ήδη κατά κάποιον τρόπο λίγο διεγερμένος, 

μάλλον σίγουρα διεγερμένος τώρα που αυτή γύρισε ξαφνικά και κόλλησε επάνω μου 

δυνατά όλο το κορμί της, λαχανιασμένη κάπως, ένα κορμί ακόμα αρκετά σφιχτό, το 

καταλάβαινα αγγίζοντάς τη με τα χέρια, χαϊδεύοντάς τη παντού, με το μάτι χαμένο 

πέρα από τον όγκο των ξανθών μαλλιών της, στο σκοτάδι μιας γωνίας, στο σκοτάδι 

που δεν ήταν πια και τόσο σκοτάδι, αφού μπορούσα να διακρίνω δύο κεφάλια που 

εξείχαν πίσω από ένα δερμάτινο ντιβάνι, πολύ κοντά το ένα στο άλλο, μπορεί και 

κολλημένα, το ένα της Κάρλα και το άλλο του Πιέρο. 

 Γύρισα απότομα, παραλίγο να παρασύρω την Τζιάνα, να την ρίξω κάτω, 

βγήκα τρέχοντας σχεδόν, ακολουθούμενος από τη γυναίκα που βλαστημούσε «μα 

επιτέλους τι σου συμβαίνει, μπορώ να μάθω, Θεέ μου τι τρόπος, μήπως είσαι  λίγο 

βαρεμένος;». Κατέληξα σε ένα ντιβάνι της σάλας, ακολουθούμενος πάντα από την 

Τζάνα που δεν σταματούσε τις διαμαρτυρίες, κατακόκκινη, έτοιμη να πάθει 

συμφόρεση, αναμαλλιασμένη, γερασμένη από τη μια στιγμή στην άλλη. Έμεινα εκεί, 

σιωπηλός χωρίς να απαντάω στις ερωτήσεις της, στα «μπορείς τουλάχιστον να μου 

εξηγήσεις;»  και τι θα έπρεπε να της εξηγήσω, τι, τι, παρά μόνο ίσως το ότι ένιωθα 

πόνο περισσότερο παρά οργή ακόμη και για εκείνη, τόσο… τόσο απροστάτευτη στο 

κάτω κάτω στο ανικανοποίητό της, στο υστερικό κενό μέσα στο οποίο κολυμπούσε, 

λαχάνιαζε, παράδερνε, αλλά ευτυχώς τελικά θα πρέπει να βαρέθηκε και έφυγε χωρίς 

να πει λέξη και με άφησε μόνο. Τώρα περίμενα να βγουν από το γραφείο η Κάρλα 

και ο Πιέρο, δεν ήθελα να σκέφτομαι τίποτα άλλο. 

 Όταν τους είδα να εμφανίζονται αστειεύονταν και γελούσαν σαν δύο παιδιά, η 

Κάρλα ήταν ξαναμμένη και όταν με είδε έμεινε προς στιγμή αμήχανη για το τι έπρεπε 

να κάνει, έπειτα κατευθύνθηκε προς το μέρος μου, έκανε μία ημιυπόκληση, άπλωσε 

τα χέρια και με φωνή φαλσέτο απήγγειλε: «Κύριε, μπορώ να έχω την τιμή γι’ αυτό το 

χορό;». Ηλίθια, σκέφτηκα, και θα ήθελα να την χτυπήσω για να την κάνω να πονέσει.  

 Όταν βγήκαμε έκανε πολύ κρύο, το καλοριφέρ του αυτοκινήτου δεν 

κατάφερνε να ξεθαμπώσει το παρμπρίζ, η Κάρλα έτρεμε ολόκληρη μαζεμένη μέσα 

στην μικρή της γούνα και κοίταζε έξω την κρυσταλλένια πόλη, σκοτεινή. Συχνά 

έπρεπε να καθαρίζω με το χέρι το τζάμι για να μπορώ να δω. Δεν μιλούσαμε, ήμουν 

δυσαρεστημένος. Εγώ περίμενα πότε θα φτάσουμε σπίτι όπου θα εύρισκα την 

κατάλληλη ευκαιρία, μακριά από τις διασκεδάσεις, να την καθηλώσω, εκείνη ήταν 



67 

 

αβέβαιη ανάμεσα στο να διακινδυνεύσει να μου ζητήσει μία άμεση εξήγηση για τη 

βουβαμάρα μου και στη φρόνιμη σιωπή, που θα τη διέκοπταν μόνο μικρά 

επιφωνήματα βολιδοσκόπησης. Φαντάστηκα ότι θα επέλεγε τη δεύτερη λύση, και 

πράγματι έτσι έγινε. Άρχισε να χασμουριέται επιδεικτικά, μουρμουρίζοντας Θεέ μου 

πόσο νυστάζω, έχω μια νύστα που δεν βλέπω μπροστά μου, μπρρρρ τι κρύο, κάνει 

κρύο απόψε… Οι αραιοί διαβάτες περπατούσαν γρήγορα ξυστά σους τοίχους, τα 

αυτοκίνητα περνούσαν με ταχύτητα. Άναψα ένα τσιγάρο με δυσκολία και η Κάρλα 

άπλωσε το γαντοφορεμένο χέρι της να καθαρίσει το τζάμι για λογαριασμό μου. Ήταν 

φυσικά μία χειρονομία συμφιλίωσης, αλλά εγώ δεν είχα καμία πρόθεση να τσιμπήσω, 

έπρεπε να απογοητευθεί αμέσως: αυτή τη φορά ήθελα μία σωστή εξήγηση, με 

γεγονότα και καταστάσεις, καθαρή, σε βάθος, αν και ήξερα πως δεν θα ωφελούσε σε 

τίποτα. Θα εξυπηρετούσε όμως εμένα, σαν διέξοδος, δεδομένου ότι το τέχνασμά της 

να κουκουλώνει τις αιτίες του καυγά, ελαχιστοποιώντας τες με κανένα χάδι ή στη 

καλύτερη – ή χειρότερη – περίπτωση με το σεξ, με άφηναν κανονικά απογοητευμένο 

και ανικανοποίητο. 

 Μπροστά στο σπίτι δεν βρήκα μέρος να σταθμεύσω και αναγκάστηκα να πάω 

το αυτοκίνητο καμιά εκατοστή μέτρα πιο πέρα. Εκείνη κατέβηκε αμέσως και 

απομακρύνθηκε κι εγώ αργοπόρησα με το σβήσιμο των φώτων, το κλείσιμο και τον 

έλεγχο του αυτοκινήτου. Η Κάρλα προπορευόταν καμιά εικοσαριά μέτρα, χωρίς να 

κοιτάζει πίσω. Η κοντή της γούνα άφηνε να φαίνεται το λευκό, μεταξωτό  παντελόνι 

του ταγιέρ, είχε μία μορφή που μου άρεζε ακόμη, όπως την πρώτη μέρα, και ήταν 

αυτό ακριβώς που μου την έφερνε. Έπρεπε να προσπαθώ να μην παρασύρομαι. 

Μπροστά στην είσοδο σταμάτησε για να με περιμένει, άνοιξα και την άφησα να 

περάσει. Ανεβήκαμε τα τέσσερα μεσόσκαλα στο σκοτάδι, επιθυμώντας και οι δύο, 

προφανώς, να αποφύγουμε την αμηχανία του να βρεθούμε πρόσωπο με πρόσωπο 

μέσα στο στενό ασανσέρ. Τελικά μπήκαμε στο σπίτι.  

 Τώρα θα άρχιζε η παντομίμα του μπάνιου, του τελευταίου τσιγάρου, του 

πορτατίφ στο κομοδίνο, το σβήνω δεν το σβήνω, όπως θέλεις, και το σκοτάδι και 

κάποιοι εξασθενημένοι θόρυβοι από το δρόμο, και η αναπνοή μας, η κατάποση, το 

ψάξιμο της πιο άνετης θέσης στο κρεβάτι, οι σκέψεις, η αναμονή του ποιος θα 

μιλήσει πρώτος, εάν βέβαια μιλήσει. Εγώ όχι. Ελπίζω φυσικά να το κάνει αυτή, 

πρέπει να το κάνει αυτή, θα μου ήταν αρκετό να πει «μα τι έχεις τέλος πάντων, 

μπορείς να μου πεις;». Κι εγώ θα απαντούσα «τίποτα, τι να έχω;». Και αυτή θα 

συνέχιζε «πώς τίποτα; βλέπω πολύ καλά πως κάτι σε απασχολεί, για να δούμε». Κι 

εγώ τότε θα παραδεχόμουν: «Το ξέρεις καλύτερα από εμένα, το ξέρεις». Και αυτή: 

«Τι είναι αυτό που πρέπει να ξέρω, εξήγησέ μου, δεν καταλαβαίνω». Κι εγώ να 

επιμένω: « Μα γιατί πρέπει να παίζουμε πάντα την ίδια κωμωδία, το ίδιο θέαμα, όταν 

ξέρουμε πολύ καλά και οι δύο τι εννοούμε. Μήπως δεν είναι αλήθεια;». Και να που 

σ’ αυτό το σημείο θα άρχιζε ο πραγματικός καυγάς, στην αρχή συγκρατημένος, 

κόσμιος, ελεγχόμενος, διανθισμένος με «μου επιτρέπεις, ας είμαστε δίκαιοι, να είσαι 

αντικειμενική, υπάρχουν μάρτυρες» και πάει λέγοντας. Στο τέλος θα κατέληγε σε 

βρισιές και διαπεραστικές φωνές, σε ξεσπάσματα, μίση, επιθυμίες αντεκδίκησης, 

καθυστερημένες μνησικακίες, σε μισώ σε μισώ σε μισώ, δεν αντέχω άλλο, μπούχτισα 

πια, βαρέθηκα κι εσένα και τις ψευτιές σου, κι εγώ τη διπροσωπία σου, την υποκρισία 

σου, κοίτα ποιος μιλάει, έχεις μούτρα, φτάνει πια! 

 Δεν έγινε όμως έτσι. Η Κάρλα άρχισε να γδύνεται αργά στο δωμάτιο, να 

αποκαλύπτει το σώμα της, πού γνώριζα ήδη πολύ καλά, αλλά που, παρ’ όλα αυτά, το 



68 

 

κοίταζα, παρασυρμένος από κάτι καινούργιο, όπως από κάποια διαφορετική κίνησή 

της, από ένα φως ζεστό, διαφανές της επιδερμίδας της, δεν ξέρω. Η Κάρλα ήταν 

ψευτοαδύνατη, στη συνέχεια του λεπτού λαιμού της έρχονταν δύο σαρκώδεις ώμοι, η 

πλάτη κυρτή με μία γλυκύτατη αυλακιά στη μέση, το στήθος κάπως γεμάτο και 

ελαφρά χαλαρό, οι γοφοί στενοί, η κοιλιά στρογγυλωπή, οι γλουτοί προεξέχοντες, η 

ήβη πυρρόξανθη και οι γάμπες σφιχτές, αν όχι πολύ μακριές, ωστόσο γεμάτες και 

ίσιες. 

 Γδυνόταν αργά, με πείσμα, αλλά χωρίς επίδειξη. Τακτοποιούσε ένα προς ένα 

τα ρούχα της στην πολυθρόνα, έσκυβε, τεντωνόταν, καμπούριαζε με φυσικό τρόπο. 

Παρά τη θέλησή μου είχα παρασυρθεί, είχα μπλέξει στο δίχτυ, είχα ερεθιστεί  

ερεθιστεί εναντίον της από το γεγονός ότι το μυαλό της ήταν μόνο στο πώς θα 

τακτοποιήσει τα πράγματά της με εκείνα τα θεατρινίστικα μικροκαμώματα, αλλά 

κυρίως εναντίον μου, που δεν κατόρθωνα να πάρω τα μάτια μου από επάνω της. Και 

ερεθίστηκα ακόμη περισσότερο όταν κοιτάζοντας επιτέλους προς άλλη κατεύθυνση 

αντιλήφθηκα ότι η Κάρλα με κατασκόπευε μέσα από τον καθρέφτη, και 

χαμογελούσε. Χαμογελούσε με ένα χαμόγελο κρυφό, συνένοχο, πονηρό, μία 

πρόσκληση. Η οργή  θέριεψε μέσα μου τόσο που δεν μπόρεσα να την συγκρατήσω: 

«Είσαι μία πόρνη!» φώναξα, και αμέσως συνειδητοποίησα ότι είχα κάνει λάθος, 

επειδή εκείνη μου απάντησε αργά, χαμηλόφωνα, λυπημένη και απογοητευμένη, 

ειλικρινά απογοητευμένη, αποκαρδιωμένη, μου φάνηκε: «Κι εσύ είσαι αθεράπευτα 

ηλίθιος, δυστυχώς». 

 Τώρα έφτασε η σιωπή που είχα προβλέψει από την αρχή, και το σκοτάδι, και 

οι λίγοι θόρυβοι από το δρόμο, και η αναπνοή μας κανονική ακόμη, και η θορυβώδης 

κατάποση, και η εγκατάλειψη στις σκέψεις μας. Δεν μ’ έπαιρνε ο ύπνος και πιθανώς 

ούτε εκείνη. Το γεγονός αυτό μου έδινε τουλάχιστον ένα ελάχιστο ηρεμίας, είχα 

μπροστά μου όλη τη νύχτα για να σκεφτώ τι θα κάνω, να μελετήσω την επόμενη 

κίνηση, να μην ξανακάνω λάθη. 

 Εκείνη αντίθετα αποκοιμήθηκε αμέσως.                                                                                           

      



69 

 

Ο γαλάζιος άνθρωπος 

 

Τζόρτζιο Βεκιέτι 

 

Ι 

 

 Στα σύνορα της Σιδέρου απλώνεται η κοιλάδα, διάσπαρτη από σπιτάκια με 

φωτεινά χρώματα: η ατμόσφαιρα είναι διαυγέστερη εδώ, ακούγεται το ποτάμι, που 

τρέχει ελεύθερο και ηχηρό και πάει να συναντήσει την εξοχή, ενώ από τα βουνά 

μαλακά σύννεφα πετούν επάνω στις βιομηχανικές συνοικίες. 

 Εδώ βρίσκεται το σπίτι του Βενιαμίν Θιλ, εδώ είναι και ο κήπος του, 

περίφημος για την αφθονία και την ποικιλία των λουλουδιών του. Από τα ορθάνοιχτα 

παράθυρα της σάλας του ισογείου βγαίνουν τώρα αντρικές φωνές και ο ήχος από το 

τσούγκρισμα ποτηριών. Το μαγιάτικο ηλιοβασίλεμα αντανακλά επάνω στους 

σκουρόχρωμους κόκκινους τοίχους του δωματίου και αναδεικνύει τις μορφές – μία 

βιβλιοθήκη, ένα τραπέζι, μπουκάλια και ποτήρια – που διακρίνονται στο εσωτερικό: 

γύρο από το τραπέζι κάθονται τέσσερεις κύριοι και συνομιλούν. Η μικρή σύναξη 

φαίνεται να προεδρεύεται, εάν μπορούμε να το πούμε έτσι, από τον κύριο απέναντι  η 

άνεση με την οποία κινείται δείχνουν αμέσως ότι πρόκειται για τον κύριο του σπιτιού. 

     Ο Βενιαμίν Θιλ – γιατί περί αυτού πρόκειται – είναι ένας άντρας μέσου 

αναστήματος, φοράει μία γαλάζια ρεντιγκότα παλαιάς κοπής, και το πρόσωπό του 

είναι στεγνό και ώριμο  τα γκρίζα του μάτια και η δυνατή μύτη έρχονται σε αντίθεση 

με το τρυφερό του στόμα και τα προεξέχοντα αυτιά του. Ξαφνικά τινάζεται, οι λέξεις 

παίρνουν φωτιά επάνω στα αθώα του χείλη, το βλέμμα του πετάει φωτιές, το μέτωπό 

του, ξεσκέπαστο λόγω φαλάκρας, ξεχωρίζει μέσα στο ημίφως, είναι ένας φανατικός 

μοναχός, που τον χαρακτηρίζει περίσσια ευγλωττία. Κατόπιν, αφού του έχει περάσει 

το πάθος, ο Βενιαμίν με χαμηλωμένο το κεφάλι χαμογελάει δειλά, σταυρώνει τα 

χέρια, τα αυτιά του, που μοιάζουν με εκείνα ενός καλού παιδιού, προεξέχουν προς τη 

μύτη και τα μάτια του δεν είναι πλέον άγρια  και η γαλάζια ρεντιγκότα θυμίζει 

κάποιες στολές κολεγιοπαίδων μας. Δύσκολο να μαντέψεις την ηλικία και το 

επάγγελμά του, αυτά όμως δεν θα είναι τα μόνα ερωτηματικά της ιστορίας μας αυτής. 

 Ο Θιλ καρφώνει με τα μάτια τους συντρόφους του και λέει: 

 «Γνωρίζετε καλά την κατάστασή μας! Η Σίδερος τώρα πια δεν είναι τίποτα 

άλλο παρά μία διαβολική λίμνη μούργας που ξεραίνει την εξοχή, η οποία κάποτε 

σκόρπιζε την ευτυχία. Τώρα έχει μετατραπεί σε ένα άθλιο δάσος ουρανοξυστών, 

τσιμινιέρων, κεραιών και σύννεφων καπνού  φωλιά φουκαράδων με ισχνά μπράτσα 

και τσακισμένο ηθικό.  

 Ο λαός των εργατών γεμίζει κάθε πρωί το Μεγάλο Εργοστάσιο, αλλά το νερό 

του ποταμού είναι συγκριτικά μία δύναμη πολύ πιο ζωντανή και αυθεντική. Ο 

χειρισμός, στο τέλος του χρόνου, δέκα μεγάλων ανυψωτήρων αντί οχτώ, είκοσι 

μικρών ανυψωτήρων αντί τριάντα, το βίδωμα ενός αριθμού μπουλονιών ανάλογου με 



70 

 

την αξία της εργασίας και της δεξιοτεχνίας, η διοίκηση εκατό μαθητευόμενων: αυτά 

είναι τα ιδανικά του πολίτη.  

 Οι τραπεζίτες του Βορά, οι πολιτικοί της Συνέλευσης, οι προϊστάμενοι δεν 

έχουν διαφορετική υπαιτιότητα από την παιδεία που έλαβαν. Πρέπει να κυριαρχούν 

στην αγορά, τα υπόλοιπα δεν μετράνε. 

 Κι όμως αυτοί φωνάζουν ότι οι  υψικάμινοι προκαλούν τον ουρανό, ότι κάθε 

χρόνο χιλιάδες ξένοι διασχίζουν τη θάλασσα για να έρθουν να χειριστούν τα 

ανυψωτικά μας μηχανήματα, να γίνουν σαν κι εμάς χλωμοί και ακριβείς  δεν 

φοβούνται όμως την τρελή κτηνωδία. 

 Οι άνθρωποι του ίδιου με εμάς αίματος δεν μπορούν πια να σκεφτούν και σαν 

λεία και όμοια κούτσουρα γλιστρούν μέσα στο ρεύμα  της ζωής, δεμένοι στο τίποτα. 

Αυτοί λοιπόν δεν έχουν αναμνήσεις». 

 Ο Θιλ έπαψε μια στιγμή και ξανάρχισε θλιμμένα: « Τις βύθισαν μες στην 

ψυχή τους σαν να ήταν παλιό, περιττό πορθμείο. Αναμνήσεις της παιδικής ηλικίας, 

της εφηβείας και της ωριμότητας, αναμνήσεις αγάπης, δόξας και απελπισίας έβγαιναν 

μπροστά μας μεγεθυμένες από την επιθυμία ή ελαχιστοποιημένες από τον φόβο, 

εμπλουτισμένες από το στοχασμό, αέρινες και αυθαίρετες προοπτικές της καρδιάς. 

Στο αναπάντεχο φως τους, σαν κεραυνός, αποκαλυπτόταν το πανόραμα της ζωής και 

κάθε λεπτομέρεια εκεί ήταν τόσο έντονη και ουσιαστική, που πλημμύριζε το μυαλό. 

Το χαμόγελο μιας γυναίκας, το πρόσωπό μας, μια σειρά από λεύκες ξεχώριζαν μέσα 

σ’ εκείνο το φως, μέσα στην ατμόσφαιρα και μάλιστα με την αλλοτινή ψυχή, όπως 

επάνω στην κορυφή ενός αναχώματος. Έτσι οι εικόνες του παρελθόντος είχαν το 

χάρισμα να πηγαίνουν μπροστά από εμάς ακόμη, ψηλές και προειδοποιητικές, όμοιες 

με τις σκιές στο ηλιοβασίλεμα.  

 Εμπειρίες, ποίηση, εσωτερικότητα: ο άνθρωπος ήταν αναγνωρίσιμος στην 

ολότητά του, στη διαφορετικότητα, στην ικανότητά του να τελειοποιηθεί, με εκείνη 

την climax ή σκάλα των παθών – όπως έλεγαν οι αρχαίοι – που πρέπει να την ανέβει 

κανείς για να φτάσει τις ουράνιες κλίμακες». 

 Ο Θιλ τώρα έλεγε με τόνο πιο οικείο: «Χθες το απόγευμα, την ώρα που 

δούλευα σ’ αυτόν τον κήπο, όπου οι εργάτες της μεταλλουργίας ρίχνουν 

περιπαικτικές ματιές, είδα μια πεταλούδα επάνω στο αγιόκλημα. Την πλησίασα σιγά 

σιγά για να θαυμάσω, όπως κάνω πάντα, εκείνο το λευκό τρεμούλιασμα που μου 

φαίνεται πως είναι η ίδια η πνοή της άνοιξης. 

 Παρατηρήσατε ποτέ καλά μία πεταλούδα; Εκείνα τα φτερά που πάλλονται 

επάνω στην κοιλιά ενός τιποτένιου εντόμου με άρρωστα μάτια και πόδια αράχνης. Θα 

μπορούσε κανείς, εάν ήθελε, να διακρίνει σ’ αυτήν ένα αέρινο τμήμα και ένα γήινο  

να όμως που ξεκολλάει από το μίσχο και δεν είναι παρά μία πεταλούδα που πετάει 

χαρούμενα. 

 Η μνήμη μου γυρίζει με πόνο σ’ ένα κακόμοιρο κορίτσι ξεχασμένο και είναι 

έτοιμη, για την ντροπή μου, να μου θυμίσει τους κινδύνους που διατρέχει κανείς όταν 

κοιτάζει τα πόδια αράχνης πολύ πιο προσεκτικά από τα φτερά πεταλούδας… Έτσι, 

φίλοι μου, η πρώτη πεταλούδα με γοητεύει περισσότερο από ένα κουρσάρικο καράβι: 

θαυμάζοντάς την φέρνω στο νου μου ευτυχισμένες εποχές, ταπεινώνω τη ματαιοδοξία 



71 

 

μου και πλουτίζω τις γνώσεις μου στην εντομολογία. Βλέπετε, λοιπόν, τα παιδευτικά 

πλεονεκτήματα των αναμνήσεων! 

 Ξέρω πως καθένας σας έχει την πεταλούδα του και με καταλαβαίνει και 

αντιλαμβάνεται ακόμη τη σημασία που έχει η πρώτη ηλικία του ανθρώπου, τότε που 

όλα αφήνουν κάποιο ίχνος. Όπως έγινε μ’ εμάς. Τα σημερινά παιδιά όμως; Μπαίνουν 

στο γεωμετρικό κτίριο της αλήθειας, χωρίς να έχουν χαθεί μες στον λαβύρινθο του 

μύθου μαθαίνουν να κρίνουν πριν αγαπήσουν, αμαρτάνουν χωρίς τύψεις, αγνοούν 

την περιπέτεια, δεν ακούνε παραμύθια, παίζουν με τέλεια παιχνίδια. Πέρασε ο καιρός 

που η σιταποθήκη ήταν κάστρο και το λιβάδι πεδίο μάχης: γνωρίζουν ότι η 

σιταποθήκη είναι σιταποθήκη, το λιβάδι λιβάδι και ότι οι μάχες δεν δίνονται με 

ξύλινα σπαθιά, ούτε και με ατσαλένια, αλλά με τις μπάρες των τελωνείων και τα 

οικονομικά αντίποινα. Ξέρουν τα πάντα, και δεν θα θυμούνται τίποτα, επειδή η ζωή 

τους είναι θλιβερή και ανώνυμη. 

 Για αυτά θέλω να μετατρέψω το σπίτι μου σ’ ένα ελεύθερο σχολείο του 

παλιού καιρού, ανορθολογικό, ανατρεπτικό, εξοπλισμένο με ποίηση, δυνατό στην 

ανιδιοτέλειά του. Στο ύπαιθρο, κάτω από ένα φως γνήσιο ακόμη, θα μιλάω με τα 

παιδιά για το Θεό, για τη φύση, για τις ανθρώπινες αρετές, ξυπνώντας τα ναρκωμένα 

τους μυαλά μέσα από τα παλιά μας παραμύθια, τις περίεργες και φανταστικές 

ιστορίες, τα όνειρα και τους μύθους. 

 Ζω στα σύννεφα; Ναι, εάν δεν είμαστε ικανοί να ξεκολλήσουμε από την 

άσφαλτο των μεγάλων δρόμων. 

 Ένα σπίτι και ένας κήπος όπου μεγαλώνουν μαζί λουλούδια και παιδιά. 

 Αυτή θα είναι η αρχή της εξέγερσης». 

 

ΙΙ 

 

 Τα λουλούδια του Θιλ ανοίγοντας τα πέταλά τους έμειναν έκπληκτα όταν 

άκουσαν να διαπερνά τον κήπο ένας θόρυβος, που δεν είχε να κάνει με τον άνεμο 

ούτε με τις χρυσόμυγες. Μερικοί υιοί του ανθρώπου έρχονταν από το σπίτι με φωνές 

που έμοιαζαν με τιτίβισμα πουλιών, ποδοπατώντας χαρούμενα το χαλίκι στις βραγιές. 

Τα μελαχρινά και ξανθά κεφάλια τους κουνιόντουσαν επάνω από τα φυτά και 

ανάμεσά τους κυμάτιζε θαρρείς ένα μικρό γαλάζιοι πέπλο. Ήταν οι πρώτοι μαθητές 

του Θιλ μαζί με τον Θιλ, κηπουρό και παιδαγωγό.  

 Στη συνάντηση μαζί του είχαν έρθει περίεργοι συνάμα και καχύποπτοι και 

όταν εκείνος τους υποδέχτηκε με πολλή ευγένεια κατσούφιασαν σχεδόν. Στη 

συνέχεια η ειλικρίνεια του προσώπου του οικοδεσπότη, οι σύντομες και 

πνευματώδεις απαντήσεις του σε κάποιες κακόβουλες ερωτήσεις σχετικά με την 

ενδυμασία του, και τελικά η ησυχία και η ελευθερία του τόπου τούς μαλάκωσαν 

παρακινώντας τους σε μία προσωρινή παράδοση. Η φυσική τους αναίδεια 

εκδηλωνόταν μόνο μέσα από μια νευρική και δεσποτική ζωηρότητα: μία 

συμπεριφορά που στην πραγματικότητα ικανοποιούσε περισσότερο εκείνους που την 

εκδήλωναν, παρά ταπείνωνε εκείνον που έπρεπε να την υπομείνει.  



72 

 

 Ο Θιλ έδειχνε, με αδιαφορία και δίχως να στρέφει, τα φυτά που άγγιζε καθώς 

περνούσε. Σιγά σιγά όμως χαίρονταν να κεντά με τη φαντασία ενός καλλιτέχνη 

επάνω στο πρωτογενές υφάδι κι έτσι η θεματολογία διευρύνθηκε και πήρε χρώμα, τα 

ανέκδοτα και οι ιστορίες έπεφταν βροχή, ένα έντομο στην παλάμη του χεριού έδινε 

αφορμή για κατάλληλες συγκρίσεις με τον άνθρωπο και τη ζωή στη Σίδερο. Τα 

παιδιά, μόλις εκείνος σταματούσε, με πρωτόγονη έκπληξη άγγιζαν ό, τι άγγιζε και ο 

ίδιος. 

 Ο Θιλ κάθισε στη βάση από το τοιχάκι του περίβολου και είπε τον ακόλουθο 

σύντομο μύθο: 

 «Το Φως είναι ένα μικρό νησί που το λούζει ολόκληρο ο ήλιος. Τα δέντρα του 

κάνουν καρπούς μεγάλους σαν ανθρώπινες κεφαλές, οι αγροί του είναι θαλεροί, το 

βουνό του, από μαύρο σχιστόλιθο, κρέμεται πάνω από το χωριό. Η γη του είναι 

καστανή, μαβιά, χρυσοπράσινη, βιολετιά, ανάλογα με το σπόρο που έχει σπαρθεί. 

Κοντά στο γαλάζιο ποτάμι βρίσκονται λευκά σπιτάκια όπου οι γυναίκες περιμένουν 

να γυρίσουν οι άντρες τους, που ζουν από το ψάρεμα και τα προϊόντα της γης· είναι 

άνθρωποι ευσεβείς, θαρραλέοι, εγκρατείς.  

 Το βράδυ – μέσα στους στάβλους μεγάλα βόδια  μηρυκάζουν κόκκινα 

λουλουδάκια, στα πανέρια, που στάζουν ακόμη, τα ψάρια κουδουνίζουν σαν 

ασημένια νομίσματα – στο Φως δεν ακούγεται τίποτε άλλο παρά η φωνή της 

παλίρροιας. Τη νύχτα κάποιοι που μοιάζουν με νέους άντρες με φωτεινό πρόσωπο και 

μεγάλα φτερά, ολόλευκες πεταλούδες, κάνουν περίπατο στο κατάστρωμα ιστιοφόρων 

που τρίζουν δεμένα στην άγκυρα. Επισκέπτονται και τα σπίτια και περιφέρονται εδώ 

κι εκεί για να τελειώσουν τις δουλειές που έμειναν στη μέση, με το πεισματάρικο 

ζήλο που έχουν οι καλόγριες. Η οικογένεια, από το θρόισμα που κάνουν και από την 

πνοή του αέρα, αναγνωρίζει τους αγγέλους και κοιμάται ευχαριστημένη. 

 Σε μια ορισμένη ηλικία τα παιδιά από το νησί Φως μεταφέρονται στην 

κορυφή του βουνού όπου έχουν τις φωλιές τους μαύρα πουλιά με δυνατά ράμφη και 

ρωμαλέο φτέρωμα. Οι άνθρωποι τα λατρεύουν και τα τρέφουν κι εκείνα, ήρεμα  και 

πιστά, κάθονται επάνω στα ιστία και μπαίνουν μέσα στα σπίτια για να 

τσιμπολογήσουν. 

 Ντυμένα με ένα κάτασπρο ρούχο τα παιδιά ανεβαίνουν στη ράχη των φιτ – 

έτσι τα ονομάζουν – και πετούν όλα μαζί σ’ ένα έρημο νησάκι. Εκεί, ενώ τα φιτ 

κυνηγούν την τροφή τους στον αέρα στριγγλίζοντας, τα παιδιά περπατούν ξυπόλυτα 

επάνω στην άμμο που είναι απαλότατη και μαζεύουν κοχύλια και φύκια, βότσαλα και 

αστερίες, σκαραβαίους και αλογάκια της θάλασσας. Το δείλι τα φιτ πετούν πάλι με τα 

παιδιά στη ράχη τους και οι ψαράδες από τη θάλασσα τα βλέπουν και βιάζονται να 

επιστρέψουν στο σπίτι. Το βράδυ εκείνο τα φώτα μένουν αναμμένα μέχρι αργά: 

κρέμονται στον τοίχο τα φυλαχτά που έχουν φέρει από το νησάκι της παιδικής 

ηλικίας. Εκείνη είναι η πρώτη και τελευταία επίσκεψη στο ερημικό νησί, και το 

ταξίδι διδάσκει στα παιδιά του νησιού Φως πολλά πράγματα: να αψηφούν το θάνατο 

προκειμένου να γνωρίσουν μία γη που δεν προσφέρει παρά μία λεία χωρίς απαιτήσεις 

και αδιάφορη, να θυμούνται τη μοναξιά πρώτα σαν ξέδομα πριν προσφύγουν σ’ αυτή 

σαν γιατρικό, να ζουν από νωρίς κατά φαντασία, να αισθάνονται, στο δρόμο της 

επιστροφής, πιο δυνατό το κάλεσμα της πατρίδας και πιο επιθυμητή την οικογενειακή 

στοργή.  



73 

 

 Όλοι εκεί πέρα έχουν κάνει το πέταγμά τους και το θυμούνται με 

τρυφερότητα. Τις καλοκαιριάτικες νύχτες τ’ αστέρια ανεβαίνουν από το σκοτεινό 

βουνό και διασχίζουν τον ουρανό με μια μακριά γραμμή φωτιάς. Τα παιδιά που 

πεθαίνουν πριν το ταξίδι τα παίρνουν τ’ αστέρια και τα πηγαίνουν στο νησί των φιτ 

για να πάρουν κι εκείνα το δώρο τους. Στην επιστροφή όμως τα χιλιάδες και χιλιάδες 

φύκια, κοχύλια, αστερίες και αλογάκια της θάλασσας ξεγλιστρούν μαζί με την άμμο 

από τα αδύναμα χεράκια των παιδιών, φλέγονται και χαράζουν ψηλά το μεγάλο 

δρόμο από φωτεινή σκόνη, που οδηγεί τα καράβια που έχουν χαθεί». 

 Οι μαθητές άκουγαν με κατάπληξη· άλλοι κάθονταν σταυροπόδι, άλλοι ήταν 

ξαπλωμένοι ακουμπώντας απαλά το κεφάλι στην παλάμη τους. Ένα ξανθό αγοράκι 

απιθωμένο επάνω στο χορτάρι σαν κούκλα, δε σταματούσε να μιλά με ένα 

χρωματιστό πετραδάκι και χαρούμενο έστρεφε πότε πότε προς τον Θιλ και 

διασκέδαζε όλο και πιο πολύ από το λίκνισμα της κεφαλής του. 

 

ΙΙΙ 

 

 Στο μεταξύ οι τρεις αόρατοι φίλοι του Θιλ έτρεχαν σε όλη τη Σίδερο ως 

recruteurs du Roi 
1
, και η μυστηριώδης καγκελόπορτα άνοιγε πολλές φορές τη μέρα.  

 Μηχανικοί βρώμικοι από βενζίνη, ψαράδες που μύριζαν αλμύρα, μαθητές, 

παιδομάνι που ξεφώνιζε, παιδιά τραπεζιτών και αποβράσματα των λαϊκών συνοικιών, 

άντρες και γυναίκες στριμώχνονταν μπρος στον κήπο και ετοιμάζονταν να κάνουν το 

βήμα πλήρως εξοπλισμένοι: με γάτους, πουλιά, μωρά, πετονιές, σφεντόνες, 

μπαστούνια και παιχνίδια. Αλήτες και καλά παιδιά συμπλέκονταν στο κατώφλι και  

γαυγίσματα, νιαουρίσματα, στριγκλιές και άλλες φωνές ζώων συνόδευαν τις 

συγκρούσεις τους. 

 Ο Βενιαμίν Θιλ είδε εκείνη την επιθετικότητα και το μυαλό του πήγε στο 

σχολείο παλιού στυλ, αλλά το μικρό του δαιμόνιο, λογικό και αισιόδοξο, του 

ψιθύριζε στο αυτί: «Δεν θέλεις κίνηση και φαντασία; Αυτοί διαθέτουν και τα δυο, 

αυτοί που τους θεωρούσες χαμένους για πάντα. Ergo
2
, έχε τους εμπιστοσύνη». 

 Και ο Θιλ ήταν ευχαριστημένος που είχε τα τσάμια του σπασμένα, αρκεί που 

ανέκτησε την εμπιστοσύνη. 

 

 

 

                                                           
1
 Στρατολόγοι του Βασιλιά (σ.τ.μ.) 

2
 Επομένως, άρα (λατ.) (σ.τ.μ.) 



74 

 

ΙV 

 

 Το σχολείο του Θιλ, ενώ επεδίωκε να γίνει μία ήσυχη κονίστρα ευφυΐας, 

μετατράπηκε σ’ έναν καταυλισμό ταραχοποιών. Ένα βήμα τη φορά, έλεγε ο 

δάσκαλος, αλλά οι μαθητές είχαν κάνει ήδη πολλά και βρέθηκαν έξω από το χώρο 

που ορίζουν η σεμνότητα και το μέτρο. Οι αλέες του κήπου ήταν όλο τρύπες, τα 

χαλίκια πηδούσαν μέσα στα παρτέρια, που ήταν άνω κάτω, και στο κεφάλι των 

περαστικών· ο Θιλ τα έβρισκε ακόμη και μέσα στα ασπρόρουχά του που ήταν στα 

συρτάρια και ανάμεσα στα βιβλία στο ράφι. 

 Μια αμάκα κουνιόταν ανάμεσα σε δύο ακακίες επάνω από έναν ευωδιαστό 

πολτό από λευκά και κίτρινα άνθη, ένα εγκαταλειμμένο γραμμόφωνο έπαιζε για τις 

πετούνιες, ένα δίχτυ έπνιγε τα μουγκέ ενώ τα μηχανικά παιχνίδια άδειαζαν τα 

ελατήριά τους και βούιζαν ανάμεσα στις πρίμουλες σαν σφήκες. Επάνω στις 

πέργολες των γιασεμιών κύρτωναν τις ράχες οι γάτοι κυνηγημένοι από τα σκυλιά και 

τα καναρίνια και οι καρδερίνες, που το είχαν σκάσει από τα κλουβιά, ξεψειρίζονταν 

πάνω στη φλαμουριά. Μεγάλες πεταλούδες και λιβελούλες, σταυρωμένες με 

καρφίτσες επάνω σε μια αμυγδαλιά, έμοιαζαν με σύμβολα κάποιου αφρικανού μάγου, 

παρά με δείγματα της άσπλαχνης κυριαρχίας των παιδιών, που ήταν μαθημένα σε 

κάθε πανουργία και έτοιμα να κάνουν τις πιο αναιδείς κλοπές. 

 Κάποιες απογευματινές ώρες ζέστης και απραξίας, όταν τα παλιόχαρτα και τα 

κουρέλια, σκόρπια εδώ κι εκεί, ξεχώριζαν ανάμεσα στα λουλούδια και τα καναρίνια 

τιτίβιζαν και η αμάκα κουνιόταν με τον αέρα, το σχολείο του Θιλ έμοιαζε με νησάκι 

που ταξίδευε στις θάλασσες των τροπικών. Όταν όμως το τσούρμο ξυπνούσε, αμέσως 

στον αέρα μύριζε ναυάγιο. Ο δάσκαλος τότε μεταβαλλόταν σ’ έναν φουκαρά 

παιδαγωγό και ειρηνοδίκη, υποχρεωμένο να χρησιμοποιεί εκείνα τα μέσα πειθαρχίας 

που απεχθανόταν ως αντίθετα προς τα ελεύθερα παιδαγωγικά κριτήριά του. 

 Κατόπιν ο Βενιαμίν μιλούσε στους μαθητές. 

 Ενώ στη Σίδερο ρολάρουν οι μηχανές, ο κακομοίρης ο μάγος ανάβει 

φανταστικά πυροτεχνήματα από τα οποία ξεπετιούνται δράκοι, μαργαριτάρια, 

τρομπόνια, κομήτες. Οι άγγελοι τον βλέπουν, ανασηκώνουν από τις άκριες, σαν να 

ήτανε μαντίλι, εκείνο το κομμάτι γης που μοσχοβολάει και πετούν στα αιθέρια 

στρώματα όπου υπάρχει ένα διαρκές αργυρόηχο μουρμούρισμα. 

 Τα παιδιά που πέφτουν στο πέταγμά τους πάνε να κλέψουν με βλέμμα 

μοχθηρό στους μπουφέδες. Τα άλλα το βράδυ, μέσα στα σκοτεινά δωμάτια, πιέζουν 

με τι γροθιές τα βλέφαρά τους και βλέπουν πλήθος κίτρινους κύκλους και κύκλους 

της φωτιάς να γυρίζουν σαν ανεμόμυλοι ανάμεσα σ’ ένα σμάρι μαύρων κουκίδων: 

σκέφτονται τα παραμύθια του Θιλ και τον Θιλ, ο οποίος αυτή την ώρα κλείνει την 

εξώπορτα που τρίζει πάνω στις πέτρες. 

 

 

 



75 

 

 

V 

 

 Όμως το λευκό κάστρο της φαντασίας τρέμει και θρυμματίζεται και η ιστορία 

βαίνει γρήγορα προς το τέλος. 

 Σιγά σιγά μεγαλώνει η αυθάδεια των μαθητών, ο λόγος του δάσκαλου 

αντίθετα εξυψώνεται και ακτινοβολεί μία απλησίαστη πίστη. 

 Ο Βενιαμίν είναι θύμα του συστήματός του: με το να δρά περισσότερο επάνω 

στη φαντασία παρά στη λογική μιας απείθαρχης και αυθόρμητης μάζας, ενθάρρυνε 

περισσότερο τις παρορμήσεις παρά τη δημιουργία χαρακτήρων, συνέβαλε 

περισσότερο στην κινητοποίηση συναισθημάτων παρά στην υποκίνηση ιδεών. Το 

φταίξιμο ήταν της αφέλειας και της φιλοδοξίας του. Ο Βενιαμίν, τώρα που το 

καλοσκέφτεται, διαπιστώνει ότι επεδίωξε ένα γενικό σκοπό με ιδιοτέλεια· στους 

λόγους του μέσα στον κήπο, στα αποφθέγματα και στις αλληγορίες, στις πράξεις 

ελέους και στις επιδείξεις ευγένειας εκείνος δοκίμαζε τη χαρά ν ‘αναγνωρίζει τη δική 

του ψυχή, πριν θεραπεύσει εκείνη των άλλων κι έτσι αποξενώθηκε από όλους. 

 Τώρα μοιάζει με κάποιον που δίδαξε στους πρωτόγονους τη χρήση των 

πυροβόλων όπλων: θα είναι ο πρώτος που θα υποστεί τις συνέπειες. 

 Επιστέφοντας στο σπίτι μετά από όσα είχαν ακούσει, και θαμπωμένα από το 

φως του Θιλ τα παιδιά δεν διέκριναν παρά τεράστιες σκιές: τα πρόσωπα, τα 

αντικείμενα, η ζωή τούς έδιναν μια αίσθηση ενόχλησης και μελαγχολίας που, μη 

κατορθώνοντας να την εξηγήσουν, δεν μπορούσαν να την προσδιορίσουν ούτε 

ήξεραν πώς να την καταπολεμήσουν.  

 Η δυσαρέσκεια ξέσπασε στην οικογένεια, στα σχολεία, στα συνεργεία και, 

αφού οι σκοποί του Θιλ δεν φαίνονταν σαφείς, αυτή πήρε τη μορφή φιλονικίας χωρίς 

ιστορία, αντί για ιδεολογική εξέγερση. Η πρώτη δραστική πράξη εξουσίας – άγνωστο 

κεφάλαιο στο σχολείο παλιού στυλ – ενώ έπνιξε κάθε ευσεβή πόθο, έκανε πιο 

επιθετικούς τους ατίθασους και μάλιστα τόσο περισσότερο όσο λιγότερο 

αισθάνονταν τους εαυτούς τους ικανούς να αντιδράσουν. Κατέληξαν να αισθάνονται 

δυσφορία τόσο μέσα στα σπίτια, όπου υπακούανε χωρίς να πείθονται, όσο και μέσα 

στον κήπο, όπου εξουσίαζαν χωρίς όμως ευχαρίστηση, κι έτσι, σιγά σιγά, το άχτι των 

κακών υπηρετών και χειρότερων αφεντικών  ξέσπασε εναντίον του Θιλ, του 

δάσκαλου της καλοσύνης. Η εξημμένη φαντασία γέννησε τις πιο παράλογες υποψίες 

και η υποκρισία, που είχε επιδέξια εξασκηθεί σε συνθήκες αδράνειας, πλούσιας σε 

οφέλη και στερούμενης ποινών, οδήγησε στις πιο αχάριστες κατηγόριες: τα παιδιά 

βρήκαν περίεργη, και ίσως ένοχη, την αθώα του διδασκαλία, τεμπέλη και γελοίο τον 

ίδιο, που δεν είχε να κάνει τίποτε  καλύτερο παρά να σπαταλά τη μέρα του μαζί τους 

χωρίς σκοπό.  

 Άκουγαν τα λεγόμενά του με τη δυσπιστία του χωρικού που βλέπει έναν 

άγνωστο να εκθειάζει το κτήμα του. 

 Ένας παραμυθάς μόνο; Τα παιδιά των μυρμηγκιών τα ένωνε αυτή η ερώτηση. 



76 

 

VI 

 

 Προχωρούν οι πολίτες της Σιδέρου και η κακοβουλία τους σκοτώνει.  

 Τι κάνετε εκεί πέρα μ’ αυτόν τον άνθρωπο; Γιατί ενδιαφέρεται τόσο πολύ για 

σας και τόσο λίγο για τα συμφέροντά του; Πώς κερδίζει τα προς το ζην; Τι λέει; Οι 

άγγελοι; τα λουλούδια; τα ερημονήσια; οι αναμνήσεις; Άκου πράγματα! Μα εσείς 

είστε τεμπέληδες, αλλοπαρμένοι, απείθαρχοι! Αυτός μισεί το Μεγάλο Εργοστάσιο; 

Τα ερωτηματικά γαντζώνονταν επάνω στον Θιλ και καθένας τον ξέσκιζε. 

Καταδικάστηκε η γενναιοδωρία του και δεν έγινε πιστευτή η ευθύτητα του. Η αγάπη 

του προς τα παιδιά κρίθηκε αμαρτολή, η συμπεριφορά του διφορούμενη, οι ιδέες του 

ανατρεπτικές. Οι τραπεζίτες και οι βιομήχανοι του Βορά κοίταξαν τον κήπο, την 

αγορά και τα βρήκαν ασυμβίβαστα· οι πολιτικοί το εκμεταλλεύτηκαν, ο Κυβερνήτης 

έτρεμε. Ξέσπασαν αντεγκλήσεις, κατηγόριες, συκοφαντίες και η Σίδερος ένιωσε να 

απειλείται από σκοτεινές δυνάμεις. Το αισιόδοξο μικρό δαιμόνιο του Βενιαμίν 

χαιρόταν για τις ζυμώσεις που γίνονταν, ένδειξη εγκεφαλικής δραστηριότητας, αλλά 

ο Βενιαμίν στριφογύριζε λυπημένος μέσα στα δωμάτια του σπιτιού του, ανοιγόκλεινε 

τις εξόδους μετακινούμενος στις άκρες των ποδιών, χάιδευε το προσκέφαλό του, 

μετακινούσε τα βιβλία στο ράφι, ταχτοποιούσε τις καρέκλες γύρω από το τραπέζι και 

έβγαινε στον κήπο για να χαϊδέψει τα τριαντάφυλλα, τις πετούνιες, τις φούξιες, έπειτα 

με το βλέμμα του αγκάλιαζε ολόκληρο το σπίτι και τον κήπο, τον τοίχο και την 

εξώπορτα, και αναστενάζοντας σκεφτόταν ότι δεν υπήρχε πια κανείς. 

 

VII 

 

 Οι φρουροί δεν κατόρθωσαν να τον ξετρυπώσουν ούτε τότε, ούτε ποτέ. Οι 

εργάτες κατασκήνωσαν μέσα στον κατεστραμμένο κήπο, όπως στους κήπους των 

βασιλιάδων που διέφυγαν. 

 

VIII 

 

 Πέρασαν πολλά χρόνια από την εξαφάνιση του Θιλ. 

 Η Σίδερος έχει βουνά από χρυσάφι και ισχυρά μηχανήματα, δεν έχει όμως 

παραμύθια ή μύθους, εκτός από το Γαλάζιο Άνθρωπο ο οποίος, καβαλώντας ένα 

θλιβερό γκρίζο-ασημί σύννεφο, πηγαίνει για να ψάξει πολλά από τα παιδιά, τα οποία 

είχαν μεταβληθεί σε λουλούδια που άλλα ποδοπατήθηκαν και άλλα σκορπίστηκαν 

καταγής. Κι έτσι εξηγείται γιατί εκεί πάνω, κατ’ εξαίρεση, τα χλωμά κορίτσια 

ποτίζουν με φροντίδα τις πήλινες γλάστρες τους και τα παιδιά καμιά φορά σηκώνουν 

το κεφάλι προς τον ουρανό.    



77 

 

Τα εφταμηνίτικα της Βαβέλ 
 

 

Τζανπιέρο Κομόλι 

 

 

Ο ήχος του κόσμου: το inlandsis 

 

 Η επιφάνεια της Γριλανδίας είναι σχεδόν όλη σκεπασμένη από ένα τεράστιο 

κάλυμμα πάγου: είναι το «inlandsis», μία παγωμένη έρημος, όπου μόνο σε κάποια 

σημεία το απόλυτο λευκό διακόπτεται από τις μαύρες πυραμίδες των «nunatak»: 

βραχώδεις κορυφές, απομονωμένες, που αναδύονται σαν αιχμηρές νησίδες μέσα από 

το θυελλώδες ανακάτωμα των παγετώνων. Το καλοκαίρι, με την άνοδο της 

θερμοκρασίας, η μάζα του πάγου πιέζει με μεγαλύτερη δύναμη προς τη θάλασσα και 

με το άψυχο αυτό σπρώξιμο σηκώνεται μερικές φορές μια κραυγή, ένας κρότος, 

αποτέλεσμα των ρωγμών που ανοίγουν στις πλάκες των συνθλιβομένων βράχων∙ 

κάτω όμως από αυτή τη βοή, όποιος βάλει το αυτί του στην παγωμένη κρούστα 

μπορεί να ακούσει ένα είδος συνεχούς ψιθύρου, ένα υπόγειο τραγούδι σχεδόν, χωρίς 

τέλος. Είναι τα ρυάκια που, δημιουργούμενα από τη μερική τήξη των πάγων, κυλούν 

κάτω από την επιφάνεια του inlandis, γλιστρούν μέσα από αόρατα κανάλια, 

ανεβαίνουν στην επιφάνεια εδώ κι εκεί σχηματίζοντας μικρές λίμνες χρώματος 

τυρκουάζ. Για αυτό το υπόγειο μουρμούρισμα οι Εσκιμώοι του φιόρδ Umanak 

διηγούνται εδώ και μερικά χρόνια, έναν καινούργιο μύθο. 

 Λένε λοιπόν ότι στο Umanak ξεμπάρκαρε μια μέρα ένας φλαουτίστας  που 

ερχόταν από πιο θερμά κλίματα. Είδε μια γυναίκα και ρώτησε τους Εσκιμώους: 

«Ποιο είναι το όνομά της;». «Λέγεται Qîoque – του απάντησαν – και είναι από το 

χωριό Sunek.» Ο φλαουτίστας τότε πήγε κοντά της και στα αγγλικά της είπε: «Έλα,  

Qîoque∙ απόψε θα παίξω για όλους τους Εσκιμώους.» «Εγώ δεν θα έλθω, φεύγω 

τώρα για το χωριό μου.» «Τότε άκου, Qîoque. Αύριο θα έρθω να σε βρω στο Sunek 

και μόνο εσύ θα ακούσεις από εμένα τους πιο όμορφους ήχους που υπάρχουν στον 

κόσμο.» Η Qîoque όμως δεν κατάλαβε καλά τη γλώσσα του και εννόησε το εξής: 

«Αύριο κάποιος θα ακούσει τον ήχο του κόσμου.» Έμεινε σιωπηλή και σαστισμένη 

και έφυγε. 

  Ο δρόμος για το Sunek ακολουθούσε την ακτή και ήταν μακρύς, όμως την 

επόμενη μέρα ο φλαουτίστας, κυριευμένος από το πάθος για την Qîoque, έκοψε 

δρόμο και μπήκε μέσα στο inlandsis. Γρήγορα τον περικύκλωσε η ασπράδα του 

πάγου και χάθηκε. Ο πάγος έμοιαζε να στροβιλίζεται μέσα στο φως, τον έκανε να 

γυρίζει γύρω γύρω. Είδε τελικά μια στήλη άσπρου καπνού και ασθμαίνοντας 

κατευθύνθηκε προς τα εκεί. Πίστευε ότι προερχόταν από τη φωτιά κάποιου χωριού. 

Εκείνο που βρήκε όμως ήταν μια στήλη ομίχλης που υψωνόταν μέσα από ένα 

βάραθρο μες το οποίο έπεφτε με θόρυβο πολύ νερό. Τα γαλάζια τοιχώματα από πάγο 

μετατρέπονταν προς το βάθος της αβύσσου σε μπλε σκούρο, σχεδόν μαύρο. Άρχισε 

πάλι να τρέχει προς ένα nunatak χαμηλό και αιχμηρό, μοναδική σκούρα κηλίδα στη 

λευκή απεραντοσύνη. Ήταν όμως πολύ μακριά και όταν το έφτασε ήταν 

εξαντλημένος. Από την κορυφή διέκρινε μόνο  μια αδιαπέραστη μάζα από θαμπό 

πάγο να απλώνεται μπροστά του και πίσω του μακριά η ωχρή στήλη της ομίχλης. 

Τότε άρχισε να αισθάνεται την παγωνιά, κατάλαβε ότι η μοίρα του είχε γραφτεί. 

Κατέβηκε από την κορυφή. Τούφες χλόης και λειχήνες φύτρωναν στη βάση του 

nunatak, στις όχθες ακριβώς μιας λιμνούλας σε σχήμα μισοφέγγαρου, που τα νερά 



78 

 

της είχαν το χρώμα του σμαραγδιού. Κάθισε επάνω σε μια πλάκα που επέπλεε και με 

εγκαρτέρηση, γεμάτος θλίψη, αλλά ήρεμος, πήρε το φλάουτο και άρχισε να παίζει για 

τη χλόη εκείνο το σκοπό που προοριζόταν για την Qîoque. Και παίζοντας βυθίστηκε 

μέσα στα σμαραγδένια νερά και από εκεί χάθηκε, παίζοντας πάντα, κάτω από το 

στρώμα πάγου του inlandsis.  

 Οι Εσκιμώοι λένε πως από τότε ο ψίθυρος του inlandsis είναι το τραγούδι του 

φλαουτίστα και, μιας και η Qîoque δεν κατάλαβε τι της είπε, πιστεύουν ότι ο θρήνος 

εκείνος  ενός απελπισμένου έρωτα έχει γίνει πια ο ήχος του κόσμου. Πιστεύουν 

δηλαδή ότι ο κόσμος, εκτός του ότι είναι το λίκνο κάθε ήχου, έχει και έναν καθαρά 

δικό του ήχο: έναν ήχο μέσω του οποίου ο κόσμος εκδηλώνεται στον κόσμο ως 

κόσμος, με άλλα λόγια ο ήχος που μας λέει πώς είναι ο κόσμος. Και συλλογιζόμενοι 

την εξαφάνιση εκείνου του παρ’ ολίγο εραστή, πιστεύουν ακόμη πως το θαυμάσιο 

αυτού του ήχου μπορεί να υπερέχει της γοητείας μιας γυναίκας, έστω και εάν αυτή 

είναι τόσο όμορφη, όπως μόνο η Qîoque ήταν. Γι’ αυτό, λένε, τον ήχου του κόσμου 

δεν πρέπει να τον ακούει κανείς για πολύ, διαφορετικά, όποιος βυθιστεί σ’ αυτόν θα 

παγιδευτεί στη θλιμμένη ηρεμία του ήχου δίχως τέλος και θα απαρνηθεί τον έρωτα 

προς τις γυναίκες. Οι Εσκιμώοι ωστόσο φέρνουν τους ετοιμοθάνατους στο inlandsis 

και τους ξαπλώνουν με το αφτί κολλημένο στον πάγο, για να έχουν ένα ευτυχισμένο 

τέλος.   

 

 

Ουρούκ 

 

 

 Ο Ντένης και ο Ντόναλτ πήγαν να κάνουν μια βόλτα στον κήπο. Δεν ήταν 

πλέον τόσο παθιασμένα φίλοι όπως τον καιρό που πήγαιναν σχολείο, αλλά ο Ντένης 

προσκαλούσε συχνά τον Ντόναλτ, που δεν είχε ποτέ παντρευτεί, στο εξοχικό της 

γυναίκας του. Ο Ντένης ήταν μελετητής των ασυριοβαβυλωνιακών αρχαιοτήτων και, 

μόλις μπήκαν σ’ ένα ήσυχο δασάκι, μίλησε στο Ντόναλτ για τις τελευταίες του 

έρευνες: 

 Μια αρχαία και αποσπασματική επιγραφή, που βρέθηκε ανάμεσα στα ερείπια 

της πόλης της Ουρούκ στη Νότια Μεσοποταμία, υποστήριζε πως ο κόσμος, πριν τον 

Κατακλυσμό, είχε έναν ήχο. Πάνω από όλους τους ήχους του κόσμου δηλαδή, 

υπήρχε εκείνο τον καιρό, και μπορούσε κανείς να τον αντιληφθεί, ένας σταθερός ήχος 

υπόβαθρο, που αναδυόταν από τα έγκατα της γης. Αυτός ο πρωτογενής, ο απόλυτος 

ήχος, ένα είδος ήχου πριν από κάθε ήχο, ήταν ο ήχος του κόσμου. Η επιγραφή τον 

περιγράφει σαν ένα διαρκή βόμβο, σαν μια σιγανή βοή, μια συνεχή και μακρινή 

δόνηση προερχόμενη από το υπέδαφος, που την διέκρινε κανείς καθαρά εάν 

ακουμπούσε το αυτί στην άμμο. Με την αύξηση του πληθυσμού στη Γη, μεγάλωσε 

και ο ήχος του κόσμου, μέχρι που έγινε τόσο δυνατός που «η Γη μούγκριζε σαν 

ταύρος». Η βοή, ή καλύτερα το μούγκρισμα, μεγάλωσε τόσο πολύ που έφτασε στον 

ουρανό και οι θεοί αναστατωμένοι είπαν στο τέλος: «Η κραυγή του κόσμου ξεπέρασε 

κάθε μέτρο πια: χαλάει την ησυχία του ήλιου και είναι αιτία μεγάλης ενόχλησης για 

μας. Αυτό σημαίνει ότι πρέπει το συντομότερο να πάψει για πάντα. Και αφού οι 

άνθρωποι είναι εκείνοι, που με τον πολλαπλασιασμό τους χωρίς μέτρο έχουν 

βεβηλώσει το κρησφύγετο του ήχου του κόσμου, φέρνοντάς τον υπό το φως του 

ήλιου, να χαθεί ολόκληρη η ανθρωπότητα και μαζί της να πάψει οριστικά και ο ήχος 

του κόσμου». Έτσι και έγινε. Οι θεοί έστειλαν τον Κατακλυσμό και η ανθρωπότητα 

καταστράφηκε από το νερό. Ένας μόνο σώθηκε: ο μόνος που έβαλε τον εαυτό του και 



79 

 

την οικογένειά του καθώς και το σπόρο όλων των πλασμάτων μέσα σε μια βάρκα, 

έτσι που να μπορέσει ξανά η Γη να κατοικηθεί. Ο ήχος του κόσμου όμως είχε πάψει. 

Μετά τον Κατακλυσμό, δηλαδή, βασίλευε σιωπή και τότε ο ήχος του κόσμου ήταν η 

σιωπή, που διαρκούσε αδιάκοπα μέχρι την εποχή της κατασκευής του Πύργου της 

Βαβέλ. Με την οικοδόμηση του Πύργου, πράγματι, η βοή έκανε πάλι την εμφάνισή 

της: ξανάρχισε να αντηχεί δυνατά από την πρώτη κιόλας μέρα των εργασιών, αλλά 

κράτησε μόνο μέχρι τη στιγμή που η φοβερή οργή του Θεού έπεσε επάνω στον 

Πύργο και προκάλεσε σύγχυση στις γλώσσες των ανθρώπων, έτσι που η ανέγερση 

του Πύργου διακόπηκε και οι άνθρωποι διασκορπίστηκαν στη Γη. Με τη διασπορά 

των ανθρώπων έγινε κομμάτια και ο ήχος του κόσμου. Από τότε μπορεί κανείς να τον 

ακούσει παντού, αλλά είναι διαφορετικός σε κάθε μέρος της Γης. Έτσι κάθε περιοχή 

έχει τον δικό της ήχο και καθένας από αυτούς τους ήχους αποτελεί εκείνος μόνο, για 

το συγκεκριμένο μέρος, τον ήχο όλου του κόσμου. Η επιγραφή διακόπτεται σ’ αυτό 

το σημείο∙ στη συνέχεια μόνο δύο αποσπασματικές φράσεις έχουν διασωθεί: «όμως η 

βοή πριν τον Κατακλυσμό και η σιωπή που επικράτησε μετά και μέχρι την 

κατασκευή του Πύργου, χάθηκαν για πάντα και κανείς δεν θα τα ξανακούσει». Και 

ακόμη: «... πράγματι, δεν υπάρχει τίποτε γλυκύτερο από τον ήχο του κόσμου, αρκεί 

να είναι κρυφός από το Θεό και κανείς να μην τον ακούει για πολύ, εκτός από τους 

ετοιμοθάνατους. Εάν όμως οι άνθρωποι μεθύσουν από τη θλιμμένη του γοητεία και 

τον ανυψώσουν ως τον ηλιόλουστο ουρανό, τότε η δύναμη του Θεού ή των θεών θα 

χτυπήσει ξανά τη Γη.» 

 Ο Ντένης τέλειωσε έτσι τη διήγησή του και, πιάνοντας τον Ντόναλτ από τη 

μέση, τον ρώτησε άδολα: «Τι να’ ναι αυτός ο ήχος, Ντόναλτ; Και γιατί πρέπει να 

μείνει κρυφός;» Ο Ντόναλτ όμως σιωπούσε και τον μισοάκουγε. Εκείνη τη νύχτα , 

ενώ ο Ντένης διάβαζε, μπήκε στο δωμάτιο της γυναίκας εκείνου και αυτή τον άρπαξε 

από τη μέση και σφιχταγκαλιασμένοι σιωπηλά έπεσαν ο ένας επάνω στον άλλο, ενώ 

εκείνη του ψιθύριζε: «Κι άλλο, κι άλλο...» Η λάμψη της έναστρης νύχτας και η κρυφή 

ηδονή, η σιωπηλή προδοσία του φίλο, και η τρεμουλιαστή φωνή της γυναίκας: όλα 

αυτά, σκέφτηκε ο Ντόναλτ, είναι ο ήχος του κόσμου: «Αυτός είναι ο ήχος που ο 

Ντένης, μέχρι τον θάνατό του, δεν θα μπορέσει ποτέ ν’ ακούσει.»  

 

 

Η τορέ 

 

 

 Στο δάσος του Ituri ζουν ακόμη οι τελευταίοι πυγμαίοι μπαμπούτι, χωρισμένοι 

σε μικρές αυτόνομες ομάδες. Μια από αυτές ήταν η ομάδα του Tikboro-Tikboro, ενός 

άντρα που ίσως ήταν υπερβολικά δειλός και συναισθηματικός για να αντιμετωπίσει 

τη δύσκολη κατάσταση που περνούσαν οι άνθρωποί του. Ο αριθμός τους πράγματι 

είχε τρομερά ελαττωθεί: πέντε άντρες, τρεις γυναίκες, τέσσερα παιδιά. Και επιπλέον 

ανάμεσα στους άντρες υπήρχε και ένας τρελός: το γεροντοπαλίκαρο Undohubo, που 

τρελάθηκε όταν τον κλώτσησε ένας ελέφαντας και από τότε είχε σοβαρά κενά 

μνήμης.  Οι άνθρωποι του Tikboro-Tikboro κινδύνευαν, με λίγα λόγια, να 

εξαφανιστούν. Γι’ αυτό, μετά από πολλή σκέψη (αποτέλεσμα του ρομαντισμού του 

αρχηγού τους), εγκατέλειψαν το δάσος για να εγκατασταθούν στην άκρη του χωριού 

Kokola και να επιβιώσουν υπηρετώντας τους αγρότες μπαντού. 

 Εκεί λοιπόν, λίγο μετά την άφιξή τους, τον Αύγουστο του 1986, συνάντησαν 

ένα δυτικό φωτογράφο. Αυτός ήταν άνθρωπος με μεγάλο ζήλο και κρατώντας τα 

παιδιά στα γόνατά του και έχοντας τους ενήλικες τριγύρω του, έδειξε στους 



80 

 

έκπληκτους πυγμαίους εικόνες πυραύλων και της ατομικής βόμβας. Τους εξήγησε και 

τους ξαναεξήγησε, μέχρι που έπεισε και τους πιο ξεροκέφαλους, ότι ίσως ήταν 

γραφτό να εξαφανισθεί ο κόσμος ύστερα από μια γενικευμένη ανάφλεξη. Η είδηση 

αυτή τελικά εξουθένωσε τους πυγμαίους. Και το ίδιο βράδυ, στο χωράφι με τα 

ξερόκλαδα έξω από το χωριό, ο Tikboro-Tikboro έβγαλε ένα αγωνιώδη λόγο στους 

τελευταίους μπαμπούτι. Με ύψος λίγο μεγαλύτερο από ένα μέτρο και είκοσι, με το 

σώμα ζωγραφισμένο και στολισμένο με φτερά και φύλλα έμοιαζε με παιδί που έχει 

τρελαθεί, με ορφανό που δεν μεγάλωσε ποτέ: «Αδέρφια! – μιλούσε λαχανιάζοντας 

μπροστά στα άλλα ορφανά παιδιά – εάν όλοι οι άνθρωποι πρόκειται να 

εγκαταλείψουν αυτό τον κόσμο, να επιβιώσουν τουλάχιστον οι ελάχιστοι πυγμαίοι 

που έχουν απομείνει! Μόνο εμείς, πράγματι, κατέχουμε το πιο πολύτιμο από όλα τα 

πράγματα, την λαμπρή τορέ. Ας την ασφαλίσουμε μέσα στο δάσος! Όταν όλοι θα 

έχουν φύγει, εάν υπάρχει ακόμη η τορέ, ο έρημος κόσμος θα μπορέσει να 

ξανακατοικηθεί και κόσμος θα εξακολουθήσει να υπάρχει!». Κι έτσι, τη νύχτα, οι 

μπαμπούτι εγκατέλειψαν το χωριό παίρνοντας μαζί τους, τυλιγμένη μέσα σε κλαδιά, 

την ευαίσθητη τορέ. Ήταν ένα μουσικό όργανο, μία τρόμπα, φτιαγμένη από έναν 

κορμό δέντρου, μήκους σχεδόν τριών μέτρων. Δίνοντας διαφορετικούς τόνους στη 

φωνή που έμπαινε στο γλωσσίδι της, μπορούσε να μιμηθεί κανείς όλους τους 

θορύβους του δάσους, ακόμη και όλους τους θορύβους του κόσμου. Εάν όμως 

φυσούσε κανείς χωρίς φωνή, τότε έβγαινε ένα πνιχτό τραγούδι, μια ανάσα θλιμμένη 

και πονεμένα γλυκιά ενός ορφανού, που έμοιαζε να βγαίνει από το έδαφος και να μην 

τελειώνει ποτέ. Αυτό το παιδικό και υπόγειο φύσημα ήταν ο πολυτιμότερος ήχος από 

οποιονδήποτε άλλο. Ήτανε, έλεγαν, ο ήχος του κόσμου. Ακούγοντάς τον, η σκοτεινή 

γη αναγνωριζόταν σαν κόσμος ανοιχτός για τον άνθρωπο. «Άκουσε τον εαυτό σου!»  

τραγουδούσε η τορέ  «Δεν είσαι γη κλειστή και αδιάφορη, αλλά σπίτι, κόσμος 

αγαπητός και κατοικήσιμος!»            

 Οι πυγμαίοι προχωρούσαν μέσα στο δάσος επί εφτά ημέρες και όταν δεν 

μπορούσαν πια να γυρίσουν πίσω, όλα τα παιδιά αρρώστησαν. Ήταν μια γρίπη μόνο, 

που την κόλλησαν από τον φωτογράφο, αλλά εκεί πέρα, χωρίς φάρμακα και χωρίς 

άμυνα του οργανισμού εναντίον των δυτικών ασθενειών, τα τέσσερα μικρά παιδιά, 

μοναδική εγγύηση για το μέλλον των μπαμπούτι, έσβησαν το ένα μετά το άλλο. Οι 

πυγμαίοι τότε κατάλαβαν ότι το τέλος τους έφτασε και, αφού ξάπλωσαν πλάι στα 

νεκρά σώματα των παιδιών τους, αφέθηκαν να πεθάνουν έτσι απλά, όπως μπορούν οι 

πρωτόγονοι να κάνουν, χωρίς να πάσχουν από τίποτα άλλο παρά μόνο από σπαραγμό 

καρδιάς. Τελευταίος ο Tikboro-Tikboro πήρε στην αγκαλιά του την ετοιμοθάνατη 

γυναίκα του, την πολυαγαπημένη Maheme, και αναστενάζοντας της έλεγε: «Τι 

θλιβερό που είναι να αφήνουμε εμείς πρώτοι τον κόσμο, εμείς που είμαστε οι πιο 

μικρόσωμοι άνθρωποι! Αλλά πάνω απ’ όλα ... πόσο λυπάμαι που εγκαταλείπω την 

γλυκύτατη τορέ! Ποιος θα την φυλάει τώρα; Ποιος θα κάνει ν’ ακουστεί ο ήχος του 

κόσμου;» «Πάψε, Tikboro-Tikboro!» ψιθύριζε η Maheme «Και εάν ακόμη οι 

άνθρωποι συνεχίσουν να ζούνε επάνω στη Γη, ο κόσμος έχει πια τελειώσει. Πάψε, 

όπως έχει πάψει η τορέ.» Και ψιθυρίζοντας αυτά άφησαν την τελευταία τους πνοή 

ξαπλωμένοι, εκείνη επάνω σ’ αυτόν. 

 Μόνο ο Undohubo επέστρεψε στην Kokola. Διηγήθηκε όλη την ιστορία στον 

φωτογράφο που είχε στο μεταξύ γίνει καλά. Ήταν όμως ξεχασιάρης και δεν θυμόταν 

πλέον πού είχαν αφήσει την τορέ. Τώρα βρίσκεται σε ένα απροσδιόριστο μέρος μέσα 

στο δάσος, σκεπασμένη από μανιτάρια και κληματίδες, αποσυντίθεται μέσα στη 

σιωπή. 

 



81 

 

Η παγόδα με τις τρεις κορυφές  
 

Μερικές φυλές στο βόρειο μέρος της Ταϊλάνδης πιστεύουν ότι η ψυχή ενός νεκρού 

μπορεί να εισχωρήσει στο βάθος του ουρανίσκου ενός ζωντανού, να διαλυθεί μες στα 

σαγόνια του και μ’ αυτό τον τρόπο να τον πνίξει. Αυτό που αισθάνεται ο ζωντανός τη 

στιγμή που πεθαίνει στραγγαλισμένος ονομάζεται «prang sam yod», που σημαίνει «η 

παγόδα με τις τρεις κορυφές». Το λόγο αυτής της μοναδικής ονομασίας τον 

ανακάλυψα ως παθός, όταν ήμουν πρόξενος στην πόλη Lampang, 650 χιλιόμετρα 

βόρεια της Μπανγκόκ.  

 Κάποιος Fowles, μια σημαντική προσωπικότητα, φιλοξενούμενος του 

προξενείου μας, είχε εξαφανιστεί στη διάρκεια ενός περιπάτου κατά μήκος του 

ποταμού Wang. Και επειδή εγώ ο ίδιος τον ώθησα σ’ εκείνη την εκδρομή, κατηύθυνα 

τώρα τις έρευνες εύρεσής του, κατεχόμενος από αίσθημα ενοχής. Ύστερα από τρεις 

μέρες αυξανόμενης διέγερσης, κατέληξα να αποδεχτώ την πρόταση ενός βαρκάρη, 

κάποιου Khameng. Αυτός ισχυριζόταν ότι στην απέναντι όχθη του ποταμού υπήρχε 

κάποιος που γνώριζε για την τύχη του Fowles. Με τον Khameng και τον βοηθό μου 

τονVieusseux, πήγαμε στον άνθρωπο εκείνο τη νύχτα κι ενώ έβρεχε καταρρακτωδώς. 

Ο πληροφοριοδότης μας κατοικούσε σε μια παράγκα μακριά από το χωριό, 

στριμωγμένη ανάμεσα στο ποτάμι και στη ζούγκλα. Ήταν ένας γέρος ημίγυμνος, με 

δέρμα μαραγκιασμένο, περπατησιά γεροντίστικη,  υποστηριζόμενη όμως από ένα 

είδος ηλεκτρικής τάσης. Είχε το πρόσωπό του στη σκιά και από τη θέση εκείνη κάτι 

ψιθύριζε με τον Khameng. Το συμπέρασμα ήταν ότι δεν γνώριζε τίποτε για τον 

Fowles. Ήταν ένας απλός «μάγος του χωριού». Μας δήλωσε ότι μπορούσε να «δει» 

πού βρισκόταν ο εξαφανισμένος. Η αγωνία μ’ έκανε να αποδεχτώ το πείραμα. 

 Χωρίς να μας κοιτάζει και ύστερα από μερικές λέξεις που τις ψιθύρισε στο 

κενό, ο γέρος κάθισε ανακούρκουδα μπροστά σε ένα χώρισμα από καλάμια και, με 

στραμμένη σ’ εμάς την πλάτη του, έμεινε να το κοιτά αρκετή ώρα. Επάνω στο γυμνό 

χώρισμα δεν φαινόταν τίποτε. Ξαφνικά ο γέρος ανασηκώθηκε, κατευθύνθηκε προς 

τον Khameng και, με το κεφάλι του πάντα σκυφτό, του ψιθύρισε ότι έπρεπε να 

φωτογραφήσουμε τρεις φορές το χώρισμα. Είχαμε κρυμμένη μία πολαρόιντ μέσα 

στην τσάντα (ο γέρος την είχε «δει»;) και ο Vieusseux υπάκουσε. Μετά από λίγο 

μπορέσαμε να δούμε τις φωτογραφίες. Η πρώτη ήταν εντελώς μαύρη.  Στη δεύτερη 

όμως έκανε την εμφάνισή του ένα λοφώδες τοπίο, ένα ξέφωτο μέσα στη ζούγκλα. Στη 

ρίζα μιας φοινικιάς μια φιγούρα με το κεφάλι κρυμμένο κάτω από ένα λευκό καπέλο 

κειτόταν ανάσκελα. Στην τρίτη φωτογραφία η φιγούρα, με το κεφάλι ακόμη 

κρυμμένο, είχε γυρίσει στο πλευρό και αυτό, ποιος ξέρει γιατί, μου φάνηκε 

τρομαχτικό. «Τι σημαίνουν όλα αυτά;», ρώτησα ανατριχιάζοντας. Ο γέρος κάτι 

μουρμούριζε στον Khameng, με το κεφάλι γυρισμένο στον τοίχο. Ο Khameng 

ερμήνευε το ύπουλο μουρμούρισμά του: «Είναι ο Fowles.» «Ο Fowles; Θα μπορούσε 

να είναι οποιοσδήποτε! Και πού βρίσκεται ο Fowles; Πού είναι αυτό το μέρος;» 

«Είναι στη La Luang, στους λόφους στα σύνορα με τη Βιρμανία.» «Και λέτε να 

έφτασε μέχρι εκεί; Θα πρέπει να πάω να τον ψάξω εκεί;» «Όχι, κύριε. Ο Fowles είναι 

ήδη νεκρός. Οι φωτογραφίες τον δείχνουν λίγο πριν πεθάνει.» «Νεκρός; Και τον 

φωτογραφίσαμε τώρα, εδώ, ενώ εκείνος ήταν ήδη εκεί πέρα νεκρός;», και ένοιωσα 

κάτι σαν τρίαινα να μου τρυπάει το λαιμό και να μου κόβει τη φωνή. Ήταν σαν να 

μου είχε βάλει κάποιος ένα χέρι στο στόμα και να πιέζει με το δείχτη τον ουρανίσκο 

και με τον μέσο και τον αντίχειρα τον φάρυγγα. Το χέρι εκείνο είχε μια γεύση: ήταν 

ένα γλυκερό μίασμα από πύον και δυσωδία, τέτοια γεύση που θα μπορούσε να πάρει 

το μέλι, εάν έμενε για πολύ χρόνο στο στόμα ενός πεθαμένου. Άκουσα τον Vieusseux 



82 

 

που έλεγε: «Πάμε να φύγουμε! Είναι μια απάτη! Κρατηθείτε επάνω μου, κύριε!». Και 

με τράβηξαν έξω για να κάνω εμετό μέσα στη βροχή. Εκείνη τη νύχτα ο Fowles, που 

είχε απλά χαθεί μέσα στην κοντινή ζούγκλα, επέστρεψε στο προξενείο. Το μυστήριο 

ή το τρικ των τριών φωτογραφιών δεν διαλευκάνθηκε ποτέ. 

 Εγώ όμως γνώρισα τη «παγόδα με τις τρεις κορυφές» και για πολύ καιρό 

ήμουν αναστατωμένος. Εκείνο που με τρομοκρατούσε δεν ήταν τόσο η αηδιαστική 

ανάμνηση του χεριού, όσο η επανάληψη του αριθμού τρία: το γεγονός ότι τα τρία 

δάχτυλα αντιστοιχούσαν στις τρεις μέρες εξαφάνισης του Fowles και στις τρεις 

φοβερές φωτογραφίες. Ήταν σαν να υπήρχε ανάμεσα στη ζωή και τον θάνατο κάτι 

ακόμα, ακατονόμαστο, μία τρίτη κορυφή , μια τρίτη φωτογραφία, στο οποίο ο νεκρός 

στριφογυρίζει.  

 

Τα εφταμηνίτικα της Βαβέλ 

 

 Η είδηση ότι ο Θεός προκάλεσε σύγχυση στη μοναδική γλώσσα που υπήρχε 

στον κόσμο για να εμποδίσει την κατασκευή του Πύργου της Βαβέλ, έφτασε μόνο 

ύστερα από πολλούς αιώνες, και μάλιστα αλλοιωμένη, στη βραχώδη κοιλάδα του 

Καφιριστάν, μια περιοχή εντελώς δευτερεύουσας σημασίας, που το όνομά της 

σημαίνει «χώρα Εκείνων που κρύβονται από το Θεό.» Ενώ θρόιζαν οι καταπράσινες 

λεύκες στο βάθος της κοιλάδας, ο Zebàk ο γραφέας, καθισμένος επάνω σε προβιά 

κριαριού, διάβαζε ένα απομεινάρι από ένα γράμμα που έφτασε με ένα από τα 

καραβάνια που περνούσαν σπάνια: 

 «Και όλοι οι άνθρωποι και όλοι οι θεοί είχαν μια και μοναδική γλώσσα, την 

οποία μιλούσαν. Αλλά οι άνθρωποι είπανε ο ένας στον άλλο: “Εμπρός, ας χτίσουμε 

έναν πύργο που η κορυφή του να φτάσει έως τον σιωπηλό Ουρανό, για να δούμε εάν 

πάνω από τόσους θεούς υπάρχει ένας μόνο Θεός, που ίσως μένει σιωπηλός, όπως 

στον κόσμο υπάρχει μια μόνο γλώσσα.” Οι θεοί τότε αγανάκτησαν, πήγαν στον 

σιωπηλό Θεό και Του είπαν: “Σε όλους εμάς, και όχι σ’ Εσένα, κοινή υπάρχει μία 

μόνο γλώσσα. Τώρα όμως Εκείνοι θέλουν να κάνουν την εμφάνισή τους εδώ επάνω, 

στον Ουρανό, για να πλησιάσουν Εσένα που σιωπάς. Και η απόλυτη Γλώσσα θα 

μπερδευτεί με την απόλυτη Σιωπή, έτσι που το Παν και το Τίποτα, το Πριν και το 

Μετά θα γίνουν ένα και το αυτό. Θέλεις ο Χρόνος να τελειώσει πριν την καθορισμένη 

ώρα του και η Ιστορία του κόσμου και των θεών να σταματήσει μέσα στη Σιωπή;” 

“Ούτε η Σιωπή το λέει, ούτε Εγώ το θέλω.” απάντησε ο Θεός και πρόσθεσε “Εμπρός 

λοιπόν, πηγαίνετε και μπερδέψτε τη γλώσσα των παιδιών τους που πρόκειται να 

γεννηθούν, έτσι που αυτά να μην καταλαβαίνουν το ένα το άλλο και το έργο που 

άρχισαν να διακοπεί πριν το τέλος του”. Και αφού αποφασίσθηκε έτσι εκεί Επάνω , 

οι γυναίκες της χώρας γέννησαν πριν την ώρα τους και τα παιδιά τους βγήκαν 

εφταμηνίτικα και καθένα από αυτά μιλούσε μια διαφορετική γλώσσα. Κι Εκείνοι τότε 

διερωτήθηκαν: “Σε τι σφάλαμε; Τι θ’ απογίνει το όνομά μας; Τα παιδιά δεν 

καταλαβαίνουν το ένα το άλλο και δεν θα τελειώσουν την κατασκευή του πύργου. 

Εμείς όμως, που έχουμε ακόμα το δώρο της μιας γλώσσας, εμπρός λοιπόν, ας 

εκμεταλλευτούμε το χρόνο που μας απομένει πριν το τέλος, για να γράψουμε την 

ιστορία των χαρούμενων ημερών, όταν ο σιωπηλός Θεός δεν είχε ακόμη εμφανιστεί. 

Έτσι τα εφταμηνίτικά μας θα μπορέσουν τουλάχιστον να την διαδώσουν στον 

κόσμο”. Και άρχισαν να γράφουν πολεμώντας κόντρα στον καιρό: “Ήταν οι 

τελευταίες ημέρες πριν την καταστροφή της Βαβέλ. Επάνω στον τεράστιο πλέον 

πύργο η φασαρία των εργασιών είχε γιγαντωθεί σε τέτοιο βαθμό που μια τεράστια 

βοή ηχούσε φοβερή επάνω στην πεδιάδα, εμποδίζοντας τους γραφείς να συντάξουν 



83 

 

την πρώτη προσευχή στο νέο Θεό, τον σιωπηλό. Έπειτα, το ηλιόλουστο πρωινό της 

τελευταίας μέρας, ξυπνήσαμε από μια αφύσικη σιωπή. Επάνω στον πύργο οι εργάτες 

σιωπούσαν πετρωμένοι, και όταν οι γραφείς βάλθηκαν πάλι να αποτελειώσουν την 

προσευχή εκμεταλλευόμενοι την σιωπή, ο νους τους ήταν σαν την ομίχλη, η γραφίδα 

τούς έπεφτε από τα χέρια και οι γνωστές λέξεις χάνονταν μες στον ουρανό. Οι 

γυναίκες στο μεταξύ περιμένοντας παιδιά...”. Ενώ όμως Εκείνοι έγραφαν αυτά, όλο 

και περισσότερο εισχορούσε μέσα τους εκείνη η φοβερή σιωπή, μέχρι που κατάλαβαν 

ότι θα πέθαιναν όλοι πριν τελειώσουν όλη την ιστορία. Βιαστικά τότε Εκείνοι 

κάλεσαν τα εφταμηνίτικα και τους είπαν: “Τώρα πια που ο κόσμος δεν έχει μόνο μία 

γλώσσα κι εμείς είμαστε οι τελευταίοι που ακούσαμε να συνομιλούν θεοί και 

άνθρωποι, ενώ ο Θεός σιωπούσε, ακούστε, πριν σκορπισθείτε εδώ κι εκεί, αυτά που 

πρέπει ακόμα να σας πούμε. Αυτός ο πύργος ονομάζεται Βαβέλ, που δεν σημαίνει 

«σύγχυση», όπως πιστεύατε, αλλά «πύλη εμφάνισης του ανθρώπου μπροστά στο 

Θεό». Όμως ο Θεός εμφανίστηκε σ’ εμάς και υπήρξε τρομερός. Να υπενθυμίζετε 

λοιπόν στα παιδιά σας ότι είναι φρονιμότερο, εάν θέλουν να αγαπάνε τον σιωπηλό 

Θεό, να κρύβονται από τον μοναδικό Θεό και να αγαπούν τους αναρίθμητους θεούς. 

Συνεπώς...”. Κι έτσι αναστενάζοντας πέθαναν αμέσως και τα σώματά τους 

διασκορπίστηκαν ανάμεσα στα ερείπια του πύργου”». Με τα λόγια αυτά τέλειωνε το 

απομεινάρι της επιστολής. 

 « Μοιάζει με ιστορία που έχει τελειώσει πριν το τέλος» σκέφτηκε ο Zebàk, 

«Σαν να υπάρχουν και ιστορίες που γεννιούνται εφταμηνίτικες». Και σηκώθηκε από 

τις λεύκες και πήγε στον κήπο με τα τριαντάφυλλα, εκεί όπου λάμπουν τριγύρω, σαν 

φλεγόμενο στεφάνι, τα διψασμένα βουνά του Καφιριστάν. Εδώ έγραψε: «Το 

Καφιριστάν είναι το ανάποδο της Βαβέλ. Πράγματι...» Αμέσως όμως σταμάτησε, 

γιατί μουρμουρίζοντας άρχισε να πέφτει η πολυπόθητη βροχή. 

 

Η βραδυγλωσσία των Αϊνού 

 

 Τον όγδοο αιώνα της εποχής μας ο ιαπωνικός πολιτισμός έφτανε μόνο μέχρι 

το Kwanto, την περιοχή όπου υψώνεται το περίφημο Φούτζι-γιάμα ή Φούτζι-σαν, το 

ιερό ηφαίστειο. Από το ηφαίστειο όμως και προς το βορά άρχιζαν τα άγρια δάση των 

Dewa και Mutsu, που τα κατοικούσαν ακόμη οι «emishi»: οι βάρβαροι. Αυτοί οι 

ξένοι (οι απόγονοί τους ζουν σήμερα στις βόρειες εσχατιές της Ιαπωνίας) ήταν οι 

Αϊνού. Ανήκαν σε φυλή που έμοιαζε με τις ευρωπαϊκές και ήταν πρωτόγονοι λευκοί, 

που έφτασαν στην Άπω Ανατολή για άγνωστους λόγους∙ ήταν οι πρώτοι που 

κατοίκησαν τα νησιά του ιαπωνικού αρχιπελάγους. Στη συνέχεια απωθήθηκαν 

σταδιακά προς τα βόρεια, με την άφιξη και την αναπόφευκτη προέλαση των 

Μογγόλων, που υπήρξαν οι προπάτορες των σημερινών Γιαπωνέζων. Σ’ αυτούς οι 

Αϊνού έδιναν την εντύπωση πρωτόγονων λευκών, άξεστων, γενειοφόρων και 

επικίνδυνων. Οι Γιαπωνέζοι όμως είχαν σιδερένια όπλα και μπροστά στο σίδερο η 

μοίρα των ιθαγενών, που ήταν οπλισμένοι μόνο με ρόπαλα, δεν μπορούσε να είναι 

άλλη παρά η εξαφάνισή τους μέσα στα δάση, ο θάνατος. 

 Στο Wakakusa, ένα μικρό χωριό αγροτών από όπου μπορούσε να δει κανείς το 

Φούτζι-σαν, που την εποχή εκείνη το ονόμαζαν μόνο «σαν»: ηφαίστειο, οι Αϊνού δεν 

υπήρχαν πια από πολλά χρόνια. Οι παππούδες τούς είχαν διώξει όλους, έτσι 

διηγούνταν στα μικρά παιδιά. Ένα βροχερό βράδυ όμως, στο μεγάλο δάσος πίσω από 

το χωριό, ένα παιδί που είχε χαθεί είδε τρεις από αυτούς. Δεν υπήρχε αμφιβολία ότι 

ήταν Αϊνού:  κοντόχοντροι, με φαλάκρα και γένια άσπρα, οπλισμένοι με ρόπαλα 

είχαν φωλιάσει στο καταφύγιο που τους προσέφερε μία σπηλιά: μασουλούσαν κάτι, 



84 

 

ίσως έτρωγαν ρίζες, ξύνονταν, συδαύλιζαν τη μισοσβησμένη θράκα με ύφος θλιμμένο 

και σαστισμένο. Τους συντρόφευε ένα ακατέργαστο είδωλο από ξύλο, ψηλό μια 

σπιθαμή και βρεγμένο από τη βροχή. 

 Το παιδί στάθηκε λίγο και τους παρατηρούσε, κρυμμένο ανάμεσα στα φύλλα, 

έπειτα έτρεξε να ειδοποιήσει το χωριό. Η έκπληξη ήταν μεγάλη: εκείνοι οι τρεις θα 

πρέπει να γλύτωσαν, όταν ήταν νέοι, από την σφαγή των παππούδων. Αποξενωμένοι 

από την υπόλοιπη φυλή τα έβγαζαν δύσκολα πέρα, κρυμμένοι μέσα στα δάση. 

Βγήκαν στην επιφάνεια τα παλιά όπλα, τους έστησαν καρτέρι και λίγες μέρες μετά οι 

τρεις Αϊνού σύρθηκαν στην πλατεία του χωριού. Ήταν γέροι, είχαν το λαιμό 

σφηνωμένο ανάμεσα στις φαρδιές κυρτές τους πλάτες, φορούσαν προβιές, 

αγκομαχούσαν, περιστρέφανε τα μεγάλα, σκοτεινά, έκπληκτα και θλιμμένα μάτια 

τους, μάτια ανθρώπων που δεν είχαν καταλάβει τίποτα από τη ζωή. Τραύλιζαν 

διαρκώς, καθένας για λογαριασμό του: ίσως ήταν προσευχές, αφού ένας από τους 

τρεις έσφιγγε μες στα χέρια του ένα μικρό ξύλινο είδωλο, κακοφτιαγμένο και 

ανέκφραστο. Τα ρόπαλα στροβιλίζονταν τώρα μέσα στα χέρια των νικητών. 

 «Ο θεός σας δεν σας έσωσε, ιθαγενείς!», φώναξε ένας από τους παππούδες 

και με ένα χτύπημα έριξε καταγής το αγαλματάκι. Είδαν τότε όλοι ότι είχε απλωμένα 

μπροστά τα μικρά του μπράτσα και τα γόνατα λυγισμένα, όπως κάποιος που 

προσπαθεί να μαγειρέψει πάνω στη θράκα. Μέσα από τη σκόνη τα μπράτσα 

υψώνονταν τώρα προς τον ουρανό. «Δεν είναι θεός: θεά είναι», ψιθύρισε ο Αϊνού με 

τα φτωχά του γιαπωνέζικα, ενώ οι άλλοι δύο συνέχιζαν να μουρμουρίζουν∙ «είναι η 

Fushi, η θεά της φωτιάς και της εστίας.» «Πάψε, κεκέ!», φώναξαν μερικοί χωριάτες. 

Έπεσε σιωπή, ενώ οι Αϊνού , τραυλίζοντας πάντα, προσπαθούσαν κάτι να πουν και 

από την προσπάθεια που κατέβαλαν τα μάτια τους περιστρέφονταν μέσα σε μια άδεια 

ομίχλη. Στο τέλος, ο μοναδικός από τους τρεις που ίσως κάπως μπορούσε να 

εκφραστεί, άρθρωσε αυτή την απάντηση: «Εμείς τραυλίζουμε, αλλά το τραύλισμά 

μας δεν θα χαθεί: σαν κι εμάς θα μιλήσετε κι εσείς.» Οι παππούδες γέλασαν και τους 

σκότωσαν χρησιμοποιώντας τα ίδια τους τα ρόπαλα. 

 Αφού όμως πέταξαν τα τρία πτώματα μέσα στο βόρβορο του βάλτου οι 

χωρικοί, επιστρέφοντας στην πλατεία του χωριού, είδαν μέσα στη σκόνη τη θεά Fushi 

μέσα στα αίματα και τους κατέλαβε ιερός τρόμος. «Πάρτε την από εδώ! Μακριά!», 

βρυχήθηκαν οι παππούδες. Οι νέοι τότε την τύλιξαν σ’ ένα πανί και εξαφανίστηκαν 

τρέχοντας, με τον τρόμο ζωγραφισμένο στα μάτια τους. «Πού να την πετάξουμε;» 

αναρωτήθηκαν λαχανιασμένοι μέσα στο δάσος. «Στη φωτιά! Να την πετάξουμε στον 

φλεγόμενο κρατήρα του ηφαιστείου!», φώναξε ένας. Έτσι και έκαναν. Μετά μερικές 

μέρες, όταν γύρισαν στο χωριό, οι παππούδες τους ρώτησαν: «Πού την πετάξατε;». 

«Στο Fushi…. Fuchi…. στο Fuji-san», τραύλισαν. Και από τότε η λέξη των Αϊνού 

έμεινε για πάντα στο στόμα τους.                

                                                  



85 

 

 

Το φεγγάρι και το GNAC 

Ίταλο Καλβίνο 

 

 Η νύχτα κρατούσε είκοσι δευτερόλεπτα και είκοσι δευτερόλεπτα το GNAC. 
Επί είκοσι δευτερόλεπτα φαινόταν ο ουρανός γαλανός με ραβδώσεις από μαύρα 

σύννεφα, το μισοφέγγαρο χρυσαφί στη γέμιση με μια ανεπαίσθητη άλω να το 

περιβάλλει και ακόμη αστέρια που όσο τα κοίταζες τόσο περισσότερο πύκνωναν το 

αιχμηρό μικρό τους μέγεθος, μέχρι που κατέληγαν στη σκόνη του Γαλαξία και όλα 

αυτά φαίνονταν στα γρήγορα, κάθε λεπτομέρεια πάνω στην οποία καρφώνονταν το 

βλέμμα ήταν κάτι από το σύνολο που χανόταν, επειδή τα είκοσι δευτερόλεπτα 

τέλειωναν αμέσως και άρχιζε το GNAC. 

 Το GNAC ήταν ένα κομμάτι από τη διαφημιστική επιγραφή SPAAK-

CΟGNAC επάνω στη σκεπή απέναντι, που έμενε αναμμένη είκοσι δευτερόλεπτα και 

είκοσι σβησμένη και όταν ήταν αναμμένη δεν έβλεπε κανείς τίποτα άλλο. Το φεγγάρι 

ξαφνικά ξεθώριαζε, ο ουρανός γινόταν ομοιόμορφα μαύρος και επίπεδος, τ’ άστρα 

έχαναν τη λάμψη τους και οι γάτοι και οι γάτες που στα είκοσι δευτερόλεπτα έβγαζαν 

ερωτικά νιαουρίσματα κινούμενοι χαύνοι ο ένας προς συνάντηση του άλλου κατά 

μήκος των υδρορροών και των γείσων, τώρα, με το GNAC, λούφαζαν πάνω στα 

κεραμίδια με τις τρίχες σηκωμένες, μες στο φωσφορίζον φως του νέον.  

 Προβάλλοντας στο παράθυρο της σοφίτας, όπου κατοικούσε, η οικογένεια 

Μαρκοβάλντο διακατεχόταν από αντιτιθέμενα συναισθήματα. Με το σκοτάδι η 

Ισολίνα, που τώρα πια ήταν κοπέλα, αισθανόταν να την συνεπαίρνει το 

φεγγαρόφωτο, η καρδιά της βαλάντωνε τόσο που και τα πιο ξέπνοα παράσιτα του 

ραδιοφώνου από τα κάτω πατώματα του κτιρίου έφτανε στ’ αυτιά της σαν ο ήχος από 

μία σερενάτα· με το GNAC εκείνο το ραδιόφωνο έμοιαζε ν’ αποχτά έναν άλλο 

ρυθμό, έναν ρυθμό τζαζ, και η Ιζολίνα σκεφτόταν τις αίθουσες χορού ολοφώτιστες κι 

εκείνη, η κακομοίρα, να κάθεται εκεί πάνω μόνη. Ο Πιετρούτσο και ο Μικελίνο με τα 

μάτια ορθάνοιχτα μες στη νύχτα, αφήνονταν να τους συνεπαίρνει ένας θερμός και 

απαλός φόβος ότι τάχα ήταν περιτριγυρισμένοι από δάση γεμάτα ληστές κι αμέσως 

μετά το GNAC! και πυροβολούσαν με το μεγάλο δάχτυλο υψωμένο και το δείχτη 

προτεταμένο, ο ένας τον άλλο: - Ψηλά τα χέρια! Είμαι ο Νέμπο Κιντ! – Η Ντομιτίλα, 

η μητέρα, κάθε φορά που έσβηνε η νύχτα σκεφτόταν: «Τώρα πρέπει να πάρω μέσα τα 

παιδιά, αυτός ο αέρας μπορεί να τα βλάψει. Και η Ιζολίνα τέτοια ώρα στο παράθυρο, 

δεν είναι σωστό!» Όμως όλα μετά γίνονταν πάλι φωτεινά, ηλεκτρικά, έξω και μέσα 

και η Ντομιτίλα ένιωθε λες και βρισκόταν σε επίσκεψη σε κάποιο σημαντικό σπίτι. 

 Ο Φιορνταλίτζι, μελαγχολικός νέος, έβλεπε, αντίθετα, κάθε φορά που έσβηνε 

το GNAC, να εμφανίζεται μες στο περίγραμμα του G το παραθυράκι με αμυδρό φως 

μιας σοφίτας και πίσω από το τζάμι ένα κοριτσίστικο πρόσωπο στο χρώμα του 

φεγγαριού, στο χρώμα του νέον, στο χρώμα του φωτός μες στη νύχτα, ένα στόμα 

σχεδόν παιδικό ακόμη που μόλις εκείνος της χαμογελούσε άνοιγε ανεπαίσθητα κι 

εκεί που πήγαινε να γίνει χαμόγελο ξαφνικά μες απ’ το σκοτάδι ξεπετιόταν φωτεινό 

το ανελέητο εκείνο G του GNAC και το πρόσωπο έχανε το περίγραμμά του, 

μετατρεπόταν σε μια φλου σκιά κι εκείνος δεν ήξερε πια εάν το παιδικό στόμα 

ανταπέδιδε το χαμόγελό του. 

 Μέσα σ’ αυτή τη θύελλα παθών ο Μαρκοβάλντο προσπαθούσε να δείξει στα 

παιδιά του τη θέση των ουρανίων σωμάτων. 



86 

 

 -Εκείνη είναι η Μεγάλη Άρκτος, ένα δύο τρία τέσσερα κι εκεί είναι η ουρά κι 

εκείνη εκεί είναι η Μικρή Άρκτος και το Πολικό Αστέρι δείχνει το Βόρειο Πόλο. 

 -Κι εκείνο εκεί πέρα, τι δείχνει; 

 -Εκείνο δείχνει το C, αλλά δεν έχει καμία σχέση με τ’ αστέρια. Είναι το 

τελευταίο γράμμα της λέξης CΟGNAC. Τ’ αστέρια όμως δείχνουν τα σημεία του 

ορίζοντα: βορράς, νότος, ανατολή, δύση. Το φεγγάρι έχει την καμπούρα προς τη 

δύση. Καμπούρα στον πουνέντε, το φεγγάρι μεγαλώνει· καμπούρα στο λεβάντε, το 

φεγγάρι μικραίνει. 

 -Μπαμπά, τότε το κονιάκ μικραίνει; Το C έχει την καμπούρα προς το λεβάντε! 

 -Δεν έχει καμία σχέση, μεγαλώνει ή μικραίνει. Είναι μια επιγραφή που την 

έβαλε εκεί η εταιρία Spaak. 

 -Και το φεγγάρι ποια εταιρία το έβαλε εκεί; 

 -Το φεγγάρι δεν το έβαλε καμιά εταιρία. Είναι ένας δορυφόρος και υπάρχει  

πάντα. 

 -Εάν υπάρχει πάντα, γιατί αλλάζει καμπούρα; 

 -Είναι τα τέταρτα. Βλέπουμε μόνο ένα κομμάτι του. 

 -Και από το COGNAC βλέπουμε μόνο ένα κομμάτι. 

 -Επειδή είναι η σκεπή του κτιρίου Πιερμπερνάρντι, που είναι πιο ψηλή. 

 -Πιο ψηλή και από το φεγγάρι; 

 Κι έτσι, κάθε φορά που άναβε το GNAC, τ’ άστρα του Μαρκοβάλντο 

μπερδεύονταν με το επίγειο εμπόριο, και η Ιζολίνα μετέτρεπε έναν αναστεναγμό στο 

αγκομαχητό ενός μάμπο σιγοτραγουδισμένου, και το κορίτσι της σοφίτας 

εξαφανιζόταν μες στο εκτυφλωτικό και ψυχρό δαχτυλίδι του G, κρύβοντας την 

απάντησή της στο φιλί που ο Φιορνταλίτζι είχε επιτέλους πάρει το θάρρος να της 

στείλει στη άκρη των δακτύλων, και ο Φιλιπέτο και ο Μικελίνο με τις γροθιές μπρος 

στο πρόσωπο έπαιζαν τα αντιαεροπορικά πυρά, -Τα-τα-τα-τα… -εναντίον της 

φωτεινής επιγραφής, που μετά τα είκοσι δευτερόλεπτα έσβηνε. 

 -Τα-τα-τα.. Είδες μπαμπά που το έσβησα με μία μόνο ριπή; - είπε ο Φιλιπέτο, 

αλλά ήδη, έξω από το φως του νέον, ο πολεμικός του οίστρος είχε εξαφανιστεί και τα 

μάτια του τα έκλεινε ο ύπνος. 

 -Μακάρι! – του ξέφυγε του πατέρα – να γινόταν κομμάτια! Θα σας έδειχνα το 

Λιοντάρι, τους Διδύμους… 

 -Το Λιοντάρι! – ο Μικελίνο ενθουσιάστηκε. –Περίμενε! Του είχε έρθει μια 

ιδέα. Πήρε τη σφεντόνα, της έβαλε ένα χαλίκι από εκείνα που πάντα κουβαλούσε μες 

στις τσέπες του και έριξε μια ριπή από πέτρες με όλη του τη δύναμη ενάντια στο 

GNAC.                    

   Χαλάζι από σπασμένα γυαλιά ακούστηκε να πέφτει εδώ κι εκεί επάνω στα 

κεραμίδια της απέναντι σκεπής, στον τσίγκο της υδρορροής, ένα τζάμι που έσπασε, ο  

ήχος από μία πέτρα που χτύπησε κάτω στο φανάρι ενός αυτοκινήτου και μια φωνή 

από το δρόμο: -Βρέχει πέτρες! Ε, εσύ εκεί πάνω! Παλιάνθρωπε! – Όμως η φωτεινή 

επιγραφή τη στιγμή της βολής ήταν σβηστή, επειδή είχαν περάσει τα είκοσι 

δευτερόλεπτά της. Και όλοι μες στη σοφίτα άρχισαν να μετράνε νοερά: ένα δύο τρία, 

δέκα έντεκα, μέχρι το είκοσι. Μέτρησαν δέκα εννέα, κράτησαν την αναπνοή τους, 

μέτρησαν είκοσι, μέτρησαν είκοσι ένα είκοσι δύο, με το φόβο ότι μετρούσαν πολύ 

γρήγορα, όμως όχι, τίποτα, το GNAC δεν άναβε, έμενε ένα μαύρο συνονθύλευμα που 

δύσκολα μπορούσες να μαντέψεις τι έλεγε, μπλεγμένο επάνω στον πύργο των 

υποστηριγμάτων του όπως το αμπέλι στην πέργολα. – Ααααα! – φώναξαν όλοι και ο 

θόλος του ουρανού με τα αμέτρητα αστέρια του υψώθηκε από πάνω τους. 



87 

 

 Ο Μαρκοβάλντο, με το χέρι από την καρπαζιά που ήθελε να δώσει στο 

Μικελίνο να αιωρείται ακόμη, αισθάνθηκε σαν να προβάλλεται στο διάστημα. Το 

σκοτάδι, που τώρα βασίλευε στο ύψος από τις σκεπές, έμοιαζε να είναι το σκοτεινό 

όριο που απέκλειε τον κόσμο εκεί κάτω, όπου συνέχιζαν να στροβιλίζονται κίτρινα 

και πράσινα και κόκκινα ιερογλυφικά και οι σηματοδότες να κλείνουν το μάτι και τα 

φωτεινά τραμ να ταξιδεύουν άδεια και τα αυτοκίνητα, αόρατα, να απλώνουν μπροστά 

τους τη δέσμη φωτός των φαναριών τους. Από τον κόσμο αυτό δεν ανέβαινε προς τα 

επάνω παρά ένας διάχυτος φωσφορισμός, απροσδιόριστος, σαν τον καπνό. Και όταν 

σήκωνες το βλέμμα που δεν ήταν πια θαμπωμένο, άνοιγε μπροστά σου η προοπτική 

του διαστήματος, οι αστερισμοί διαστέλλονταν στα βάθη, το στερέωμα γύριζε 

παντού, σφαίρα που περιέχει τα πάντα και δεν γνωρίζει όρια, και το υφάδι της 

αραίωνε μόνο, σαν ένα ρήγμα, και άνοιγε προς τη μεριά της πούλιας, για να την 

αναδείξει μόνη πάνω από την κορνίζα της γης, με το σταθερό της τρύπημα από 

εκρηγνυόμενο φως που εστιάζει σ’ ένα σημείο.   

 Μετέωρο σ’ αυτόν τον ουρανό το νέο φεγγάρι, αντί να επιδεικνύει την 

αφηρημένη μορφή του μισοφέγγαρου, αποκάλυπτε τη φύση του που είναι μια σφαίρα 

θαμπή φωτισμένη τριγύρω από τις λοξές ακτίνες ενός ήλιου που έχει χαθεί από τη γη, 

αλλά που διατηρεί – όπως μπορεί να δει κανείς μόνο κάποιες νύχτες στην αρχή του 

καλοκαιριού – το ζεστό του χρώμα. Και ο Μαρκοβάλντο, κοιτάζοντας εκείνη τη 

στενή άκρη του φεγγαριού, κομμένη εκεί ανάμεσα στη σκιά και στο φως, ένιωθε μια 

νοσταλγία σαν να πλησίαζε μια αμμουδιά που έμενε ως εκ θαύματος ηλιόλουστη μες 

στη νύχτα.  

 Έτσι έμεναν στο παράθυρο της σοφίτας, τα παιδιά τρομαγμένα από τις 

ανυπολόγιστες συνέπειες της πράξης τους, η Ιζολίνα συνεπαρμένη σαν σε έκσταση, ο 

Φιορνταλίτζι, μόνος ανάμεσα σε όλους, να διακρίνει την αμυδρά φωτισμένη σοφίτα 

και επιτέλους το φεγγαροχαμόγελο του κοριτσιού. Η μαμά συνήλθε: -Εμπρός, 

εμπρός, νύχτωσε, τι κάνετε στο παράθυρο; Θ’ αρρωστήσετε μ’ αυτό το 

φεγγαρόφωτο! 

 Ο Μικελίνο σημάδεψε με τη σφεντόνα ψηλά. –Κι εγώ θα σβήσω το φεγγάρι! 

– Τον άρπαξαν και τον έβαλαν στο κρεβάτι. 

 Κι έτσι για το υπόλοιπο εκείνης της νύχτας και για όλη την επόμενη η 

φωτεινή επιγραφή πάνω στη σκεπή απέναντι έγραφε μόνο SPAAK-CO και από τη 

σοφίτα του Μαρκοβάλντο φαινόταν το στερέωμα. Ο Φιορνταλίτζι και το 

φεγγαροκόριτσο έστελναν φιλιά ο ένας στον άλλο στα ακροδάχτυλα και ίσως 

μιλώντας στα μουγγά να μπορούσαν να κανονίσουν ένα ραντεβού. 

 Το πρωί όμως της δεύτερης μέρας επάνω στη σκεπή, ανάμεσα στα 

υποστυλώματα της φωτεινής επιγραφής ξεχώριζαν ευλύγιστες οι φιγούρες δύο 

ηλεκτρολόγων με φόρμες, που εξέταζαν τους σωλήνες και τα καλώδια. Με το ύφος 

γέρου που προβλέπει τι καιρό θα κάνει, ο Μαρκοβάλντο ξεμύτισε από το παράθυρο 

και είπε: -Απόψε θα έχουμε πάλι μια βραδιά GNAC. 

 Κάποιος χτυπούσε στην πόρτα της σοφίτας. Άνοιξαν. Ήταν ένας κύριος με 

γυαλιά. –Με συγχωρείτε, θα μπορούσα να ρίξω μια ματιά από το παράθυρό σας; 

Ευχαριστώ, - και συστήθηκε: -Κύριος Γκοντιφρέντο, πράκτορας φωτεινών 

διαφημίσεων. 

 «Χαθήκαμε! Θα μας βάλουν να πληρώσουμε τις ζημιές! –σκέφτηκε ο 

Μαρκοβάλντο που ήδη έτρωγε τα παιδιά του με τα μάτια, ξεχνώντας την 

αστρονομική του έκσταση. –Θα κοιτάξει τώρα από το παράθυρο και θα καταλάβει ότι 

οι πέτρες δεν μπορούσαν παρά να ριχτούν από εδώ.» Έκανε να βάλει εμπρός τα χέρια 

του: -Ξέρετε, παιδιά είναι, ρίχνουν έτσι πετρούλες στα σπουργίτια και δεν ξέρω πώς 



88 

 

έγινε να καταστραφεί η επιγραφή της Spaak. Όμως τα τιμώρησα, ε, αν τα τιμώρησα 

λέει! Και μπορείτε να είστε βέβαιος ότι δεν θα επαναληφθεί. 

 Ο κύριος Γκοντιφρέντο ήταν σοβαρός. –Για να σας πω την αλήθεια εγώ 

δουλεύω για λογαριασμό της COGNAC TOMAWAK, όχι για την SPAAK. Έχω 

έρθει για να μελετήσω την δυνατότητα τοποθέτησης μιας φωτεινής ρεκλάμας επάνω 

σ’ αυτή τη σκεπή. Συνεχίστε όμως, συνεχίστε· μ’ ενδιαφέρει. 

 Κι έτσι, μισή ώρα αργότερα, ο Μαρκοβάλντο έκλεινε συμφωνία με την 

“Cognac Tomawal”, την κύρια ανταγωνίστρια της “Spaak”. Τα παιδιά θα έπρεπε να 

ρίχνουν με τη σφεντόνα ενάντια στο GNAC κάθε φορά που η επιγραφή 

επισκευαζόταν. 

 -Θα είναι η σταγόνα που κάνει να ξεχειλίσει το ποτήρι, -είπε ο κύριος 

Γκοντιφρέντο. Δεν είχε άδικο: φτάνοντας στο χείλος της χρεοκοπίας εξαιτίας των 

μεγάλων δαπανών διαφήμισης, η “Spaak”  είδε στις συνεχείς βλάβες της πιο όμορφης 

φωτεινής της ρεκλάμας ένα κακό οιωνό. Η επιγραφή που πότε έγραφε COGAC, πότε 

CONAC, πότε CONC έδινε στους πιστωτές την εντύπωση μιας καταστροφής. Κάποια 

στιγμή η διαφημιστική εταιρεία αρνήθηκε να κάνει άλλες επισκευές, εάν δεν της 

πλήρωναν τα καθυστερούμενα. Η σβησμένη επιγραφή μεγάλωσε την ανησυχία 

μεταξύ των πιστωτών και η “Spaak” χρεοκόπησε. 

 Στον ουρανό του Μαρκοβάλντο το ολόγιομο φεγγάρι έλαμπε στρογγυλό. 

Βρισκόταν στο τελευταίο τέταρτο όταν οι ηλεκτρολόγοι σκαρφάλωσαν πάλι επάνω 

στη σκεπή απέναντι. Κι εκείνο το βράδυ, με γράμματα της φωτιάς, γράμματα ψηλά 

και διπλάσια από πριν, διάβαζε κανείς COGNAC TOMAWAK, και δεν υπήρχε πια 

ούτε φεγγάρι, ούτε στερέωμα, ούτε ουρανός, ούτε νύχτα, μόνο  COGNAC 

TOMAWAK, COGNAC TOMAWAK, COGNAC TOMAWAK που αναβόσβηνε 

κάθε δύο δευτερόλεπτα. 

 Πιο πολύ απ’ όλους στοίχισε στον Φιορνταλίτζι. Η σοφίτα του 

φεγγαροκόριτσου είχε εξαφανιστεί πίσω από ένα τεράστιο, αδιαπέραστο W.   

                
   



89 

 

Τα παιδιά του Αϊ-Βασίλη 

Ίταλο Καλβίνο 

 

 Δεν υπάρχει πιο ευγενική και πιο καλή εποχή του χρόνου, για τον κόσμο της 

βιομηχανίας και του εμπορίου, από τα Χριστούγεννα και τις εβδομάδες που 

προηγούνται. Υψώνεται στους δρόμους ο τρεμάμενος ήχος από τους ζουρνάδες που 

παίζουν τα κάλαντα και οι ανώνυμες εταιρίες, μέχρι χθες ψυχρά απασχολημένες στο 

να υπολογίζουν τον τζίρο και τα μερίσματα, ανοίγουν την καρδιά τους στην αγάπη 

και στο χαμόγελο. Τώρα η μόνη σκέψη των Διοικητικών Συμβουλίων είναι να 

δώσουν χαρά στον πλησίον, στέλνοντας δώρα συνοδευόμενα από μηνύματα με ευχές 

τόσο σε θυγατρικές τους εταιρίες όσο και σε ιδιώτες. Κάθε επιχείρηση αισθάνεται 

υποχρεωμένη ν’ αγοράσει ένα μεγάλο στοκ προϊόντων από μία δεύτερη επιχείρηση 

για να  κάνει τα δώρα της σε άλλες επιχειρήσεις, οι οποίες επιχειρήσεις με τη σειρά 

τους αγοράζουν από μία επιχείρηση άλλα στοκ δώρων για τις άλλες. Τα παράθυρα 

των εταιριών μένουν φωτισμένα μέχρι αργά, κυρίως εκείνα των αποθηκών, όπου το 

προσωπικό συνεχίζει τις υπερωρίες για να συσκευάζει πακέτα και κιβώτια. Πέρα από 

τα θαμπά τζάμια, επάνω στα πεζοδρόμια που τα καλύπτει μια κρούστα πάγου, 

προχωρούν οι καλαντιστές με τους ζουρνάδες, που έχουν κατέβει από κάποια 

σκοτεινά και μυστηριώδη βουνά, σταματούν στα σταυροδρόμια του κέντρου, 

θαμπωμένοι κάπως από τα πολλά φώτα, από τις καταστόλιστες βιτρίνες και με 

σκυμμένο το κεφάλι φυσούν τα όργανά τους. Κάτω από αυτούς τους ήχους οι 

σκληρές αντιδικίες συμφερόντων μεταξύ των επιχειρηματιών μαλακώνουν και τη 

θέση τους παίρνει ένας νέος ανταγωνισμός: ποιος θα προσφέρει με τον ωραιότερο 

τρόπο το πιο σημαντικό και πρωτότυπο δώρο. 

 Στην εταιρία ΣΠΑΒ εκείνη τη χρονιά το Γραφείο Δημοσίων Σχέσεων 

πρότεινε οι μποναμάδες στα πρόσωπα περιωπής να μοιραστούν κατ’ οίκον από 

κάποιον που θα είναι ντυμένος Αϊ-Βασίλης. 

 Η ιδέα έγινε ομόφωνα δεκτή από όλους τους διευθύνοντες. Αγοράστηκε μια 

πλήρης στολή Αϊ-Βασίλη: άσπρα γένια, σκούφος και πατατούκα κόκκινα με γούνινη 

μπορντούρα, μπότες. Άρχισαν να δοκιμάζουν σε ποιόν από τους μεταφορείς της 

εταιρίας πήγαινε καλύτερα, αλλά ο ένας ήταν πολύ κοντός και τα γένια τού έφταναν 

μέχρι το χώμα, ο άλλος ήταν πολύ γεροδεμένος και η πατατούκα τού ήταν μικρή, ο 

τρίτος ήταν πολύ νέος, ενώ κάποιος άλλος ήταν πολύ ηλικιωμένος και δεν άξιζε τον 

κόπο να τον μεταμφιέσουν.    

 Ενώ ο προϊστάμενος του Γραφείου Προσωπικού καλούσε άλλους πιθανούς 

Αϊ-Βασίλιδες από τα διάφορα τμήματα, οι διευθύνοντες σε σύσκεψη προσπαθούσαν 

ν’ αναπτύξουν την ιδέα: Το Γραφείο Ανθρωπίνων Σχέσεων ήθελε και στους 

εργατοτεχνίτες το πακέτο του μπουναμά να δοθεί από τον Αϊ-Βασίλη στα πλαίσια 

μιας σχετικής γιορτής για το προσωπικό, το Γραφείο Εμπορίου ήθελε να τον στείλει 

να κάνει έναν γύρο και στα καταστήματα, το Γραφείο Προβολής ενδιαφερόταν για 

την ανάδειξη του ονόματος της εταιρίας μέσω της αναγραφής επάνω σε μπαλίτσες 

ενωμένες με σπάγκο των αρχικών της εταιρίας Σ, Π, Α, Β. 

 Όλους τους είχε συνεπάρει η χαρούμενη και εγκάρδια ατμόσφαιρα που 

πλημμύριζε τη γιορτινή και παραγωγική πόλη. Δεν υπάρχει τίποτε ωραιότερο από το 

να αισθάνεται κανείς να τον περιβάλει ταυτόχρονα μια πλημμύρα υλικών αγαθών και 

καλοσύνης, που καθένας νιώθει για τους άλλους και αυτό, αυτό κυρίως – όπως μας το 

υπενθυμίζει ο ήχος, ζουρ ζουρ των ζουρνάδων – είναι που μετράει. 



90 

 

 Στην αποθήκη τα αγαθά – υλικά και πνευματικά – περνούσαν από τα χέρια 

του Μαρκοβάλντο, αφού ήταν εμπορεύματα που έπρεπε να φορτωθούν και να 

ξεφορτωθούν. Και δεν έπαιρνε μέρος στη γενική γιορτή μόνο όταν φόρτωνε και 

ξεφόρτωνε, αλλά και όταν σκεφτόταν ότι στο βάθος εκείνου του λαβυρίνθου από 

εκατοντάδες χιλιάδες πακέτα τον περίμενε ένα πακέτο που ήταν μόνο δικό του, που 

του το ετοίμασε το Γραφείο Ανθρωπίνων Σχέσεων, κι ακόμα περισσότερο όταν 

υπολόγιζε πόσα θα έπαιρνε στο τέλος του μήνα από τον «δέκατο τρίτο μισθό» και 

από τις «υπερωρίες». Μ’ εκείνα τα χρήματα θα μπορούσε κι εκείνος να τρέξει στα 

μαγαζιά, ν’ αγοράσει ν’ αγοράσει ν’ αγοράσει για να δωρίσει να δωρίσει να δωρίσει, 

όπως επέβαλαν τα πιο ειλικρινή του συναισθήματα και τα γενικά συμφέροντα της 

βιομηχανίας και του εμπορίου. 

 Ο προϊστάμενος του Γραφείου Προσωπικού μπήκε στην αποθήκη κρατώντας 

στο χέρι ψεύτικα γένια: - Ε, εσύ! – είπε στο Μαρκοβάλντο. – Για δοκίμασε λίγο αυτά 

τα γένια, για να δω αν σου πάνε. Περίφημα! Εσύ είσαι τα Χριστούγεννα. Έλα επάνω, 

κάνε γρήγορα. Θα έχεις ένα έξτρα πριμ εάν κάνεις πενήντα παραδώσεις κατ’ οίκον 

την ημέρα. 

 Ο Μαρκοβάντο μεταμφιεσμένος σε Αϊ-Βασίλη έτρεχε σ’ όλη την πόλη επάνω 

στη σέλα του τρίκυκλου που ήταν γεμάτο με πακέτα τυλιγμένα με πολύχρωμα χαρτιά, 

δεμένα με όμορφες κορδέλες και διακοσμημένα με κλαδάκια γκι και 

αγριοπούρναρου. Τα γένια από άσπρο μπαμπάκι τον τσιμπούσαν λιγάκι, αλλά από 

την άλλη του προστάτευαν το λαιμό από τον αέρα. 

 Την πρώτη διαδρομή την έκανε στο σπίτι του, επειδή δεν άντεχε στον 

πειρασμό να μην κάνει έκπληξη στα παιδιά του. «Στην αρχή – σκεφτόταν – δε θα με 

αναγνωρίσουν. Ποιος ξέρει τι γέλια έχουν να κάνουν μετά!» 

 Τα παιδιά έπαιζαν στη σκάλα. Στράφηκαν μόλις.  

- Γεια σου μπαμπά.  

Ο Μαρκοβάλντο ένιωσε άσχημα. 

 - Μα… Δεν βλέπετε πώς είμαι ντυμένος; 

- Και πώς θα ήθελες να είσαι ντυμένος; - είπε ο Πετρούτσο – Αϊ-Βασίλης, ε; 

- Και μ’ αναγνωρίσατε αμέσως; 

- Αυτό έλειπε! Αναγνωρίσαμε και τον κύριο Σιγισμόνδο που μεταμφιέστηκε 

καλύτερα από σένα! 

- Και τον κουνιάδο της θυρωρού! 

- Και τον πατέρα των δίδυμων από απέναντι! 

- Και το θείο της Ερνεστίνας, εκείνης με τις κοτσίδες! 

- Όλοι ντυμένοι Αϊ-Βασίληδες; - ρώτησε ο Μαρκοβάλντο και η απογοήτευση 

στη φωνή του δεν ήταν μόνο που δεν μπόρεσε να κάνει έκπληξη στην οικογένειά του, 

αλλά και επειδή ένιωθε κατά κάποιο τρόπο να θίγεται το γόητρο της εταιρίας. 

- Ουφ! Ναι, όλοι σαν κι εσένα ακριβώς – απάντησαν τα παιδιά – ντυμένοι Αϊ-

Βασίληδες, ως συνήθως, με ψεύτικα γένια – και γυρίζοντάς του την πλάτη 

ξανάρχισαν το παιχνίδι. 

Έτυχε τα Γραφεία Δημοσίων Σχέσεων πολλών εταιριών να κάνουν 

ταυτόχρονα την ίδια σκέψη και στρατολόγησαν πολλά άτομα, κυρίως άνεργους, 

συνταξιούχους, πλανόδιους, για να τους ντύσουν με την κόκκινη πατατούκα και τα 

γένια από μπαμπάκι. Τα παιδιά, αφού το διασκέδασαν στην αρχή στην προσπάθειά 

τους ν’ αναγνωρίσουν κάτω από τα μασκαρέματα γνωστούς τους και άτομα της 

συνοικίας, ύστερα από λίγο το συνήθισαν και δεν του έδιναν πια σημασία.  

Φαίνεται πως το παιχνίδι που έπαιζαν τ’ απασχολούσε πολύ. Είχαν μαζευτεί 

σ’ ένα πλατύσκαλο, καθισμένα σε κύκλο. 



91 

 

-Μπορώ να μάθω τι σκαρώνετε; - ρώτησε ο Μαρκοβάλντο. 

-Άσε μας ήσυχους, μπαμπά, πρέπει να ετοιμάσουμε τα δώρα. 

-Δώρα για ποιους; 

-Για ένα φτωχό παιδί. Πρέπει να βρούμε ένα φτωχό παιδί και να του κάνουμε 

δώρα. 

-Ποιος σας το είπε; 

-Είναι γραμμένο στο Αναγνωστικό μας. 

Ο Μαρκοβάλντο ήταν έτοιμος να πει: «Εσείς είστε τα φτωχά παιδιά!», αλλά 

στη διάρκεια εκείνης της εβδομάδας ήταν τόσο πεπεισμένος ότι κατοικούσε στη Γη 

της Επαγγελίας, όπου όλοι αγόραζαν, απολάμβαναν και αντάλλασσαν δώρα, που δεν 

του φαινόταν σωστό να μιλήσει για φτώχεια κι έτσι προτίμησε να πει: 

-Φτωχά παιδιά δεν υπάρχουν πια! 

Ο Μικελίνο σηκώθηκε και του είπε. 

-Γι’ αυτό, μπαμπά, δεν μας φέρνεις δώρα; 

Ο Μαρκοβάλντο ένιωσε κάτι να του σφίγγει το λαιμό. 

-Τώρα που θα πάρω τις υπερωρίες – είπε στα γρήγορα – θα σας τα φέρω. 

-Πώς θα τις πάρεις; - ρώτησε ο Φιλιπέτο. 

-Μεταφέροντας δώρα, - έκανε ο Μαρκοβάλντο. 

-Σ’ εμάς; 

-Όχι, σε άλλους. 

-Γιατί όχι σ’ εμάς; Θα ξεμπέρδευες πρώτα μ’ εμάς… 

Ο Μαρκοβάλντο προσπάθησε να εξηγήσει. 

-Επειδή εγώ δεν είμαι ο Αϊ-Βασίλης των Ανθρωπίνων Σχέσεων. Εγώ είμαι ο 

Αϊ-Βασίλης των Δημοσίων Σχέσεων. Καταλάβατε; 

-Όχι. 

-Δεν πειράζει. 

Επειδή όμως ήθελε κατά κάποιον τρόπο να εξιλεωθεί που ήρθε με άδεια 

χέρια, σκέφτηκε να πάρει μαζί του το Μικελίνο στο γύρο για την παράδοση των 

δώρων που θα έκανε. 

-Εάν είσαι φρόνιμος, μπορείς να έρθεις να δεις τον πατέρα σου που θα 

μοιράζει τα δώρα στον κόσμο, - είπε καβαλικεύοντας τη σέλα του τρίκυκλου.   

-Πάμε, μπορεί να βρω κανένα φτωχό παιδί, - είπε ο Μικελίνο και πήδηξε 

επάνω πιασμένος από τους ώμους του πατέρα του. 

Στους δρόμους της πόλης ο Μαρκοβάλντο συναντούσε άλλους Αϊ-Βασίληδες 

κόκκινους και άσπρους, ολόιδιους μ’ εκείνον, που οδηγούσαν φορτηγάκια ή τρίκυκλα 

ή άνοιγαν τις πόρτες των καταστημάτων στους πελάτες, τους φορτωμένους με πακέτα 

ή τους βοηθούσαν να κουβαλήσουν εκείνα που αγόρασαν μέχρι το αυτοκίνητο. Κι 

όλοι εκείνοι οι Αϊ-Βασίληδες είχαν ένα ύφος απορροφημένο και πολυάσχολο, λες και 

ήταν το προσωπικό στην υπηρεσία της διατήρησης του τεράστιου μηχανισμού των 

Γιορτών. 

Και ο Μαρκοβάλντο, όμοιος μ’ εκείνους, έτρεχε από τη μία διεύθυνση στην 

άλλη, όπως ήταν γραμμένες στον κατάλογο, κατέβαινε από τη σέλα, διάλεγε τα 

πακέτα από το τρίκυκλο, έπαιρνε ένα, το έδινε σε όποιον άνοιγε την πόρτα 

απαγγέλλοντας τη φράση: «Η ΣΠΑΒ σας εύχεται Καλά Χριστούγεννα κι 

Ευτυχισμένο τον Καινούριο Χρόνο» και έπαιρνε το φιλοδώρημα. 

Το φιλοδώρημα αυτό μπορεί να ήταν και αξιόλογο και ο Μαρκοβάλντο θα 

μπορούσε να θεωρηθεί ικανοποιημένος, κάτι όμως του έλειπε. Κάθε φορά, πριν 

χτυπήσει μια πόρτα, ακολουθούμενος από το Μικελίνο, απολάμβανε εκ των 

προτέρων την έκπληξη εκείνου που ανοίγοντας θα βρισκόταν μπροστά στον Αϊ-



92 

 

Βασίλη αυτοπροσώπως. Περίμενε χαρές, περιέργεια, ευγνωμοσύνη. Και κάθε φορά 

τον υποδέχονταν σαν τον ταχυδρόμο που φέρνει την εφημερίδα κάθε πρωί. 

Χτύπησε την πόρτα σ’ ένα πολυτελές σπίτι. Άνοιξε μια γκουβερνάντα. 

-Κι άλλο ένα πακέτο! Από ποιον είναι; 

-Η ΣΠΑΒ σας εύχεται… 

-Εντάξει, φέρτε το εδώ - και προχώρησε μπροστά από τον Αϊ-Βασίλη μέσα 

από έναν διάδρομο γεμάτο τοιχοτάπητες, χαλιά και βάζα από πορσελάνη. Ο 

Μικελίνο, με τα μάτια ορθάνοιχτα, ακολουθούσε τον πατέρα του. 

Η γκουβερνάντα άνοιξε μία τζαμόπορτα. Μπήκαν σ΄ ένα σαλόνι με ψηλό 

ταβάνι, τόσο ψηλό που χωρούσε μέσα ένα μεγάλο έλατο. Ήταν ένα 

χριστουγεννιάτικο δέντρο φωτισμένο από γυάλινες μπάλες όλων των χρωμάτων και 

στα κλαδιά του κρέμονταν δώρα και γλυκά κάθε είδους. Από το ταβάνι κρέμονταν 

βαρείς κρυστάλλινοι πολυέλαιοι και τα ψηλότερα κλαδιά του έλατου μπερδεύονταν 

μες στα λαμπερά κρύσταλλα. Πάνω σ’ ένα μεγάλο τραπέζι ήταν τοποθετημένα 

κρυστάλλινα σερβίτσια, ασημένια μαχαιροπίρουνα, κουτιά με ζαχαρωτά και μικρά 

κιβώτια με μπουκάλια. Τα παιχνίδια, σκορπισμένα επάνω σ’ ένα μεγάλο χαλί, ήταν 

τόσα πολλά, όσα σ’ ένα κατάστημα παιχνιδιών, κυρίως με περίπλοκους 

ηλεκτρονικούς μηχανισμούς και μοντέλα διαστημοπλοίων. Πάνω σ’ εκείνο το χαλί, 

σε μια άδεια γωνιά, ήταν ένα παιδί ξαπλωμένο μπρούμυτα, εννέα ετών περίπου, με 

ύφος κατσούφικο και βαριεστημένο. Ξεφύλλιζε ένα εικονογραφημένο βιβλίο, λες και 

ό, τι βρισκόταν εκεί τριγύρω δεν το αφορούσε. 

-Τζανφράνκο, έλα Τζανφράνκο – είπε η γκουβερνάντα – είδες που γύρισε ο 

Αϊ-Βασίλης μ’ ένα άλλο δώρο; 

Τριακόσια δώδεκα, - αναστέναξε το παιδί, χωρίς να σηκώσει τα μάτια από το 

βιβλίο. – Βάλτε το εκεί. 

-Είναι το τριακοστό δωδέκατο δώρο που φέρνουν - είπε η γκουβερνάντα.- Ο 

Τζανφράνκο είναι τόσο καλός, κρατάει λογαριασμό, δεν χάνει ούτε ένα, το μεγάλο 

πάθος του είναι το μέτρημα. 

Στα νύχια των ποδιών ο Μαρκοβάλντο και ο Μικλίνο έφυγαν από το σπίτι. 

-Μπαμπά, εκείνο το παιδί είναι φτωχό; - ρώτησε ο Μικελίνο. 

Ο Μαρκοβάλντο ήταν απασχολημένος με την τακτοποίηση του φορτίου του 

τρίκυκλου και δεν απάντησε αμέσως. Μετά όμως βιάστηκε ν’ απαντήσει. 

-Φτωχό; Τι λες; Ξέρεις ποιος είναι ο πατέρας του; Είναι ο πρόεδρος της 

Ένωσης για την Αύξηση των Χριστουγεννιάτικων Πωλήσεων! Ο εντιμότατος….. 

Σταμάτησε, επειδή δεν έβλεπε το Μικελίνο. 

-Μικελίνο, Μικελίνο, πού είσαι; 

Ο Μικελίνο είχε εξαφανιστεί. «Να δεις που είδε να περνά ένας άλλος ΑΪ-

Βασίλης, τον πέρασε για μένα και τον ακολούθησε…» Ο Μαρκοβάλντο συνέχισε το 

γύρο του, αλλά είχε ανησυχήσει λιγάκι και δεν έβλεπε την ώρα να γυρίσει σπίτι. 

Στο σπίτι ξαναβρήκε το Μικελίνο μαζί με τ’ αδέλφια του, σαν να μη 

συνέβαινε τίποτε. 

-Για πες μου εσύ, πού χάθηκες; 

-Γύρισα σπίτι για να πάρω τα δώρα… Ναι, τα δώρα για κείνο το φτωχό 

παιδί… 

-Ε; Ποιο φτωχό παιδί; 

-Εκείνο που ήταν τόσο λυπημένο… εκείνο της βίλας με το χριστουγεννιάτικο 

δέντρο… 

-Εκείνο; Μα τι δώρα θα μπορούσες να του κάνεις εσύ; 

-Α, τα ετοιμάσαμε καλά… τρία δώρα τυλιγμένα σε ασημόχαρτο. 



93 

 

Πήραν το λόγο τα αδελφάκια. 

-Πήγαμε όλοι μαζί για να του τα φέρουμε. Να ’βλεπες πόσο χαρούμενο ήταν!  

-Για φαντάσου! – είπε ο Μαρκοβάλντο – σιγά μην είχε ανάγκη από τα δικά 

σας δώρα για να είναι χαρούμενο! 

-Ναι, ναι, από τα δικά μας… Έτρεξε αμέσως για να σκίσει το περιτύλιγμα και 

να δει τι ήταν… 

-Και τι ήταν; 

-Το ένα ήταν ένα σφυρί, εκείνο το μεγάλο σφυρί, το στρογγυλό, το ξύλινο… 

-Κι εκείνος; 

-Πηδούσε από τη χαρά του! Το άρπαξε και άρχισε να το χρησιμοποιεί! 

-Πώς; 

-Έσπασε όλα τα παιχνίδια! Και όλα τα κρύσταλλα! Έπειτα πήρε το δεύτερο 

δώρο… 

-Τι ήταν; 

-Μια σφεντόνα. Να τον έβλεπες τι χαρές που έκανε… Έκανε θρύψαλα όλες 

τις γυάλινες μπάλες του χριστουγεννιάτικου δέντρου. Μετά πέρασε στους 

πολυελαίους.. 

-Φτάνει, φτάνει, δεν θέλω ν’ ακούσω άλλο! Και το τρίτο δώρο; 

-Δεν είχαμε πια τίποτε άλλο να του δωρίσουμε, έτσι τυλίξαμε μέσα στο 

ασημόχαρτο ένα κουτί σπίρτα κουζίνας. Ήταν το δώρο που τον έκανε πιο 

ευτυχισμένο. Έλεγε: «Δεν μ’ αφήνουν ποτέ ν’ αγγίξω τα σπίρτα!» Άρχισε να τα 

ανάβει και… 

-Και…; 

-… έβαλε φωτιά παντού! 

Ο Μαρκοβάλντο τραβούσε τα μαλλιά του. 

-Καταστράφηκα! 

Την άλλη μέρα, όταν εμφανίστηκε στην εταιρία, προαισθανόταν να 

πυκνώνουν τα σύννεφα της καταιγίδας. Ξαναντύθηκε Αϊ-Βασίλης γρήγορα-γρήγορα, 

φόρτωσε το τρίκυκλο με τα πακέτα που έπρεπε να παραδώσει και ενώ του έκανε 

εντύπωση ότι κανένας δεν του είχε πει ακόμη τίποτε, είδε να τον πλησιάζουν τρεις 

προϊστάμενοι: των Δημοσίων Σχέσεων, της Προβολής και του Εμπορίου. 

-Αλτ! – του είπαν – ξεφόρτωσέ τα όλα αμέσως! 

«Να τα μας!» σκέφτηκε ο Μαρκοβάλντο και έβλεπε ήδη τον εαυτό του 

απολυμένο. 

-Γρήγορα! Πρέπει ν’ αντικαταστήσουμε τα πακέτα! – είπαν οι προϊστάμενοι.- 

Η Ένωση για την Αύξηση των Χριστουγεννιάτικων Πωλήσεων ξεκίνησε μια 

καμπάνια για την προώθηση του Καταστροφικού Δώρου! 

-Έτσι ξαφνικά… - σχολίασε ένας απ’ αυτούς. – Θα έπρεπε να το σκεφτούν 

νωρίτερα… 

-Ήταν μια αναπάντεχη ανακάλυψη του προέδρου - εξήγησε ένας άλλος. 

Φαίνεται πως το παιδί του έλαβε κάποια υπερσύγχρονα δώρα, γιαπωνέζικα νομίζω, 

και για πρώτη φορά το είδε να διασκεδάζει… 

-Εκείνο που μετράει περισσότερο,- πρόσθεσε ο τρίτος, - είναι ότι το 

Καταστροφικό Δώρο χρειάζεται για να καταστρέφει αντικείμενα κάθε είδους. Είναι 

ό, τι πρέπει για την επιτάχυνση του ρυθμού κατανάλωσης και την αναζωογόνηση του 

εμπορίου… και μάλιστα στα γρήγορα και από ένα παιδί… Ο πρόεδρος της Ένωσης 

είδε ν’ ανοίγεται ένας νέος ορίζοντας και πετάει στους ουρανούς από τον 

ενθουσιασμό του… 



94 

 

-Μα αυτό το παιδί, -ρώτησε ο Μαρκοβάλντο χαμηλόφωνα, - κατέστρεψε 

πραγματικά πολλά πράγματα; 

-Να το υπολογίσει κανείς, έστω και κατά προσέγγιση, είναι δύσκολο, αφού το 

σπίτι κάηκε… 

Ο Μαρκοβάλντο επέστρεψε στον φωτισμένο σαν να ήταν νύχτα δρόμο, δρόμο 

γεμάτο από μαμάδες και παιδιά και θείους και παππούδες και πακέτα και μπάλες και 

αλογάκια και χριστουγεννιάτικα δέντρα και Αϊ-Βασίληδες και κοτόπουλα και 

γαλοπούλες και πανετόνε και μπουκάλια και καλαντιστές με τις τσαμπούνες και 

καπνοδοχοκαθαριστές και καστανάδες που έψηναν τα κάστανα επάνω στο κυλινδρικό 

μαύρο πυρωμένο μαγκάλι. 

Και η πόλη έμοιαζε μικρότερη, μαζεμένη μέσα σε μια φωτεινή φυσαλίδα, 

θαμμένη μες στη σκοτεινή καρδιά ενός δάσους, ανάμεσα στους αιωνόβιους κορμούς 

των καστανιών κι ενός ατέλειωτου μανδύα από χιόνι. Κάπου από τα σκοτεινά 

ακουγόταν το ουρλιαχτό του λύκου. Τα λαγουδάκια είχαν τη φωλιά θαμμένη  μες στο 

χιόνι, μες στο ζεστό κοκκινόχωμα, κάτω από ένα στρώμα αγκαθωτών περιβλημάτων 

των κάστανων. 

Βγήκε ένα λαγουδάκι, άσπρο, πάνω στο χιόνι, κούνησε τ’ αυτιά, έτρεξε κάτω 

από το φεγγαρόφωτο, αλλά ήταν άσπρο και δε διακρινόταν, σαν να μην υπήρχε. Τα 

ποδαράκια του μόνο άφηναν ελαφρά ίχνη επάνω στο χιόνι, σαν φυλλαράκια 

τριφυλλιού. Ούτε ο λύκος φαινόταν, επειδή ήταν μαύρος και βρισκόταν στη σκοτεινή 

πλευρά του δάσους. Μόνο όταν άνοιγε το στόμα, φαίνονταν τα άσπρα και μυτερά 

δόντια του. 

Υπήρχε μια γραμμή όπου τελείωνε το δάσος κατάμαυρο και άρχιζε το χιόνι 

κάτασπρο. Το λαγουδάκι έτρεχε από δω και ο λύκος από κει. 

Ο Λύκος έβλεπε πάνω στο χιόνι τα ίχνη από το λαγουδάκι και τα 

ακολουθούσε, αλλά έμενε πάντα στη σκοτεινή μεριά για να μην είναι ορατός. Στο 

σημείο όπου σταματούσαν τα ίχνη έπρεπε να βρίσκεται το λαγουδάκι και ο λύκος 

βγήκε από το σκοτάδι, άνοιξε κόκκινο το στόμα του με τα μυτερά δόντια και 

δάγκωσε τον αέρα. 

Το λαγουδάκι ήταν λίγο πιο πέρα, αόρατο. Έξυσε με το πόδι το αυτί του και 

το ’σκασε πηδώντας. 

Είναι εδώ; είναι εκεί; όχι, είναι λίγο πιο πέρα; 

Φαινόταν μόνο η έκταση του χιονιού, άσπρου όπως αυτή η σελίδα.    

    

            

    

                

  

                         

 

 



95 

 

Σύντομες βιογραφίες 

 

 
Μάριο Πουτσίνι - Mario Puccini (Σενιγκάλια 1887 – Ρώμη 1957) 

 Έζησε δύσκολα παιδικά χρόνια στα οποία αναφέρεται συχνά μέσα στο έργο 

του.  

 Εγκαταλείπει νωρίς τον αισθητισμό του Ντ’ Ανούντσιο και προσανατολίζεται 

προς το βερισμό (ιταλική εκδοχή του ρεαλισμού) του Βέργκα και τους ρώσους 

λογοτέχνες. Στα έργα του αποφεύγει την ντανουντσιανή ρητορική και μεγαλοστομία 

και καταπιάνεται με θέματα που έχουν σχέση με τη ζωή των απλών ανθρώπων, όπως 

επιτάσσει ο βερισμός. 

 Κυριότερα έργα του τα μυθιστορήματα: Dov’ è il peccato è Dio (1922), Cola, 

o ritrtto di un italiano (θεωρείται το καλύτερο έργο του), Ebrei (1931), La prigione 

(1932), Comici (1935), La terra è di tutti (εκδόθηκε μετά θάνατον, 1958). 

 Υπήρξε και μελετητής της ισπανικής λογοτεχνίας. Στα ισπανικά έγραψε την 

πραγματεία De D’ Annunzio a Pirandello (1927). 

 

Κάρλο Μοντέλα - Carlo Montella (Νάπολη, 1922) 

 Από το 1940 ζει στην Πίζα. Σπούδασε αισθητική και συνεργάστηκε με πολλές 

εφημερίδες και περιοδικά. Τα σπουδαιότερα έργα του είναι: I parenti del Sud (1953, 

Βραβείο Βιαρέτζιο, 1954), Incendio al catasto (1956), Ritratto spagnolo (1958), Chi 

parte all’alba (1959), Perché anche morire (1966, Βραβείο Καστελαμάρε), Le zie 

(1977), I parenti del sud (2000), Dov'è Beethoven (2002). 

 

Σαβέριο Στράτι – Saverio Strati (Σαντ’ Άγκατα ντελ Μπιάνκο, Καλαβρίας 1924) 

 Κατάγεται από πολύ φτωχή αγροτική οικογένεια. Τελειώνοντας το δημοτικό 

σχολείο γίνεται οικοδόμος μέχρι τα εικοσιένα του χρόνια. Στο διάστημα αυτό όμως 

διαβάζει με πάθος μυθιστορήματα ευρείας διάδοσης, όπως το Quo vadis, τους 

Αθλίους, έργα του Αλ. Δουμά. Μετά τον πόλεμο και με την οικονομική βοήθεια ενός 

θείου του από την Αμερική συνεχίζει τις λυκειακές του σπουδές στο Καταντζάρο και 

γνωρίζει τα έργα των Κρότσε, Τολσόι, Ντοστογιέφσκι και Βέργκα. Το 1949 

εγγράφεται στο Πανεπιστήμιο της Μεσσίνα, στην ιατρική σχολή αρχικά και αργότερα 

στη φιλοσοφική από όπου και παίρνει το πτυχίο του. Εκείνο τον καιρό στο 

Πανεπιστήμιο δίδασκε ο κριτικός λογοτεχνίας Τζιάκομο Ντεμπενεντέτι στον οποίο ο 

νεαρός Στράτι δίνει να διαβάσει (με την παρότρυνση ενός φίλου του) τη συλλογή 

διηγημάτων του La Marchesina (από όπου και το Σχολείο των χωρικών). Ο 

καθηγητής ενθουσιάζεται και τα προωθεί προς έκδοση από το μεγάλο εκδοτικό οίκο 

Μονταντόρι του Μιλάνου (1956). Ακολουθεί το μυθιστόρημα La Teda (1957) και 

στη συνέχεια το Tibi e Tascia (1960, βραβείο Vaillon). Το 1958 παντρεύεται μία 

Ελβετίδα και πηγαίνει να ζήσει στην πατρίδα της μέχρι το 1964, οπότε επιστρέφει 

στην Ιταλία. Η εμπειρία του από την Ελβετία δίνει γένεση στο μυθιστόρημά του  Noi 

Lazzaroni (1972), που αναφέρεται στη μετανάστευση. Άλλα έργα του Il Selvaggio di 

Santa Venere (1977), I cari parenti (1982). Στα ελληνικά έχει μεταφραστεί το 

μυθιστόρημά του Ο άνθρωπος στο βάθος του πηγαδιού  (1990) (L’ uomo in fondo al 

pozzo, 1989).   

 



96 

 

Λεονάρντο Σάσα – Leonardo Sciascia (Ρεκαλμούτο, Σικελία 1921- Παλέρμο 1989)  

 Ο πατέρας του ήταν υπάλληλος σε ορυχείο θείου στη Σικελία και η μητέρα 

του καταγόταν από οικογένεια βιοτεχνών. Το μεγαλύτερο μέρος της παιδικής του 

ηλικίας το πέρασε με τον παππού και τις θείες του.  

 Μαθητής ακόμη στο Δημοτικό διαβάζει ό, τι μπορεί να βρει στο χωριό του 

και προσπαθεί να γράψει.  

 Το 1935 η οικογένεια μετακομίζει στην Καλτανισέτα και ο Σάσα γράφεται 

στην Παιδαγωγική Ακαδημία, όπου διδάσκει ο συγγραφέας Βιταλιάνο Μπρανκάτι, το 

αρχικό πρότυπο για το νεαρό Σάσα, ενώ η γνωριμία του με το δάσκαλο Τζουζέπε 

Γκρανάτα (μελλοντικό γερουσιαστή του ΚΚΙ) τον εισάγει στον κόσμο των 

διαφωτιστών και της αμερικανικής λογοτεχνίας. 

 Το 1941 παίρνει το δίπλωμα του δασκάλου και μέχρι το 1948 θα μείνει στο 

χωριό, έτσι θα γνωρίσει από κοντά τη ζωή των σικελών χωρικών. Το 1944 

παντρεύεται τη Μαρία Αντρόνικο, δασκάλα του χωριού του, και μαζί της θα 

αποκτήσει δύο κόρες. Το 1948 η αυτοκτονία του αδελφού του θα αφήσει βαθειά ίχνη 

στην ψυχή του συγγραφέα. 

 Το 1950 εκδίδει για πρώτη φορά μία συλλογή από είκοσι επτά σύντομα πεζά 

με τον τίτλο Favole della dittatura. Την ίδια χρονιά βγαίνει και μια ποιητική του 

συλλογή που φέρει τον τίτλο  La Sicilia, il suo cuore, ενώ το 1953 κερδίζει το 

βραβείο Πιραντέλο χάρη στην πραγματεία του Pirandello e il pirandellismo. 

 Από το 1954 διευθύνει δύο φιλολογικά περιοδικά Το 1956 κυκλοφορεί το 

πρώτο σημαντικό του έργο Le parrocchie di Ragalpetra. Ακολουθούν τα Gli zii di 

Sicilia (1958), Il giorno della civetta (1961), που θεωρείται το καλύτερο έργο του και 

κυκλοφόρησε και στα ελληνικά με τον τίτλο Η μέρα της κουκουβάγιας, L’ onorevole 

(1964), A ciascuno il suo (Στον καθένα αυτό που του αξίζει, 1966), Il contesto (1971), 

Todo modo (1974), La scomparsa di Μaiorana (Η εξαφάνιση του Μαγιοράνα,1975), 

Candido (1977), Storia della povera Rosetta (1983), 1912+1 (1986), Il cavaliere e la 

morte (Ο ιππότης και ο θάνατος, 1988), Una storia semplice (1989). 

 Στα έργα του ασκεί έντονη κριτική στο διεφθαρμένο πολιτικό σύστημα της 

χώρας του και την κρατική γραφειοκρατία καθώς και στη διαπλοκή της μαφίας με 

τους πολιτικούς και τα κόμματα (Η μέρα της κουκουβάγιας). Το στυλ που 

χρησιμοποιεί σε πολλά έργα του είναι εκείνο του αστυνομικού μυθιστορήματος. Τα 

βιβλία του είχαν μεγάλη απήχηση στο ιταλικό κοινό τις δεκαετίες ’70 και ’80, την 

περίοδο δηλαδή της τρομοκρατίας των Ερυθρών Ταξιαρχιών, περίοδο που οι Ιταλοί 

αποκαλούν «μολυβένια χρόνια». 

 

Ρομπέρτο Πάτσι – Roberto Pazzi (Αμέλια, Λα Σπέτσια 1946)  

 Κάνει για πρώτη φορά την εμφάνισή του στα ιταλικά γράμματα με μία 

συλλογή ποιημάτων που δημοσιεύει το περιοδικό Arte e poesia το 1970 και 

ακολουθούν οι ποιητικές συλλογές Calma di vento (1987, διεθνές βραβείο Ε. 

Μοντάλε), Il filo delle bugie (1994), La gravità dei corpi (1998) και  Talismani 

(2003).  

 Το πρώτο του πεζό δημοσιεύεται το 1985 με τον τίτλο Cercando l'Imperatore 

και ακολουθούν La principessa e il drago (1986),  La malattia del tempo (1987), 

Vangelo di Giuda (1989), Le città del dottor Malaguti (1993) Incerti di viaggio (1996, 

βραβείο Καμπιέλο), La città volante (1999), Il Signore degli occhi (2004).  

 Αρθρογραφεί σε ιταλικές και ξένες εφημερίδες και περιοδικά. 

  



97 

 

Ντίνο Μπουτζάτι – Dino Buzzati (Σαν Πελεγκρίνο, Μπελούνο 1906 – Μιλάνο 

1972) 

 Καταγόταν από ευκατάστατη αστική οικογένεια. Ο πατέρας του υπήρξε 

διάσημος δικηγόρος και καθηγητής του διεθνούς δικαίου στο Πανεπιστημίου 

Μποκόνι του Μιλάνου. Φοίτησε στα καλύτερα σχολεία του Μιλάνου και από μικρός 

ασχολήθηκε με τη ζωγραφική και τη μουσική, αλλά και με την ορειβασία. 

 Ακολουθώντας την οικογενειακή παράδοση εγγράφεται στη Νομική Σχολή 

του πανεπιστημίου και λίγο πριν πάρει το πτυχίο αρχίζει, το 1928, τη συνεργασία του 

με την εφημερίδα Corriere della Sera.  

 Το 1933 κυκλοφορεί το πρώτο του μυθιστόρημα  Bàrnabo delle montagne και 

δύο χρόνια αργότερα το Il segreto del Bosco Vecchio. To 1940, και ενώ ο συγγραφέας 

βρισκόταν στην Αντίς Αμπέμπα ως πολεμικός ανταποκριτής της Corriere della Sera, 

εκδίδεται το καλύτερο ίσως μυθιστόρημά του, που τον έκανε διεθνώς γνωστό, το Il 

deserto dei Tartari (Η έρημος των Τατάρων). 

 Την ίδια εποχή αρχίζει να γράφει τα περίφημα σύντομα διηγήματά του, 

μερικά από τα οποία δημοσιεύτηκαν για πρώτη φορά στην εφημερίδα που εργαζόταν 

και αργότερα εντάχθηκαν σε διάφορες συλλογές.  

 Ακολουθούν τα μυθιστορήματα Il grande ritratto (1960), Un amore (Ένας 

έρωτας, 1963).  

 Ο Μπουτζάτι έχει γράψει ποίηση, θεατρικά έργα, λιμπρέτα για όπερες, και το 

βιβλίο για παιδιά La famosa invasione degli orsi in Sicilia (Η περίφημη εισβολή των 

αρκούδων στη Σικελία, 1945). 

 Τα έργα του κατατάσσονται στο είδος της φανταστικής λογοτεχνίας και 

πραγματεύονται κυρίως το παράλογο της ύπαρξης, την αγωνία και το μυστήριο της 

ζωής του σύγχρονου ανθρώπου. 

 

Εντγκάρντα Φέρι – Edgarda Ferri  

 Γεννήθηκε στη Μάντοβα, ζει και εργάζεται στο Μιλάνο. Συγγραφέας, 

δοκιμιογράφος, δημοσιογράφος έχει εξειδικευτεί στις βιογραφίες ιστορικών 

προσώπων όπου έχει διαπρέψει. 

 Κάνει την εμφάνισή της στα γράμματα το 1982 με το μυθιστόρημα Dov’ era il 

padre. Το 1988 κερδίζει το βραβείο Walter Tobagi και το χρυσό μετάλλιο 

λογοτεχνίας Maria Cristina για το βιβλίο της Il perdono e la memoria.  

 Περίφημες είναι οι βιογραφίες που έχει γράψει για τα ακόλουθα ιστορικά 

πρόσωπα: Ιωάννα η τρελή (μητέρα του Κάρολου V), Κάρολος V, Αικατερίνη της 

Σιένα, Ματθίλδη της Κανόσα, Λετίτσια Μποναπάρτε, Βεσπασιανός Γκοντζάγκα, 

Πιέρο ντέλα Φραντσέσκα, Ροδόλφος ΙΙ των Αψβούργων. 

 

Σάντρα Πετρινιάνι – Sandra Petrignani (Πιατσέντσα 1952) 

 Ζει στη Ρώμη.  Με το πρώτο της Μυθιστόρημα Navigazioni di Circe (1987) 

κερδίζει το βραβείο Elsa Morante. Στη συνέχεια δημοσιεύει Il catalogo dei giocattoli 

(1988) – μια ματιά στα παιδικά χρόνια της δεκαετίας του ’50 μέσω των παιχνιδιών 

της εποχής – μία συλλογή διηγημάτων με τίτλο Poche storie, που της χαρίζει το 

βραβείο Βιαρέτζιο 1993, Vecchi (1994), Ultima India (1996), Come fratello e sorella 

(1998), Dolorose considerazioni del cuore (2009). 



98 

 

Άλτσιντε Παολίνι – Alcide Paolini (Ούντινε 1928) 

 Κάνει την εμφάνισή του στα ιταλικά γράμματα το 1952 με την ποιητική του 

συλλογή Cadono i venti και ακολουθεί το 1959 το Ballata per un uomo.  

 Τα σημαντικότερα έργα του είναι: Controveglia (1967), Verbale d'amore 

(1969), Lezione di tiro (1971), Paura di Anna (1976), La bellezza (1979),  L'eterna 

finzione (1983), Una strana signora (1993). 

 Στα μυθιστορήματά του ασχολείται με θέματα που έχουν να κάνουν με το 

άγχος, τη ζήλια και τη μοναξιά. 

 Έχει κάνει και κοινωνιολογικές μελέτες σχετικά με τη μετανάστευση. 

 Συνεργάστηκε με διάφορα περιοδικά και εφημερίδες. 

 

Τζιόρτζιο Βεκιέτι – Giorgio Vecchietti (1907 – 1977) 

 Δημοσιογράφος προπολεμικά σε διάφορα περιοδικά και εφημερίδες. 

Μεταπολεμικά αρχισυντάκτης του περιοδικού Epoca και στη συνέχεια διευθυντής 

της RAI. Το 1948, με βάση τις αναμνήσεις του, γράφει για το περιοδικό Oggi μία 

σειρά από πέντε σημαντικά άρθρα. 

 

Τζιανπιέρο Κομόλι – Giampiero Comolli (Μιλάνο 1950) 

 Γεννήθηκε και κατοικεί στο Μιλάνο. Είναι συγγραφέας, δημοσιογράφος και 

δοκιμιογράφος. Ταξίδεψε στην Ανατολή και ασχολήθηκε με την έρευνα των 

πνευματικών αλλαγών στις θρησκείες των σύγχρονων κοινωνιών.  

 Δημοσίευσε τα μυθιστορήματα : La foresta intelligente (1981), Il banchetto 

nel bosco (1990), Il Picco di Adamo (1999), τις συλλογές διηγημάτων: Le sette storie 

doppie (1986), Il suono del mondo (1992), ταξιδιωτικές εντυπώσεις Alle porte del 

vuoto. Da Marrakech verso il deserto (1988). 

 Στο βιβλίο του, I pellegrini dell’ Assoluto. Storie dι fede e spiritualità raccolte 

tra Oriente e Occidente (2002), αφηγείται εξομολογήσεις ανδρών και γυναικών της 

εποχής μας οι οποίοι κάποια στιγμή αποφάσισαν να γίνουν βουδιστές, μουσουλμάνοι 

ή προτεστάντες μέσω μιας πνευματικής πορείας.  

 Η τελευταία του δημιουργία είναι το βιβλίο Pregare, viaggiare, meditare. 

Percorsi interreligiosi tra cristianesimo, buddhismo e nuove forme di spiritualità 

(2010), με το οποίο επιχειρεί ένα ταξίδι στον σύγχρονο κόσμο των θρησκειών σε 

αναζήτηση ομοιοτήτων και διαφορών και πάνω απ’ όλα στην ανίχνευση 

συμπεριφορών που συμβάλλουν στην αλληλοκατανόηση, το διάλογο και τη 

συνύπαρξη.  

 

Ίταλο Καλβίνο – Italo Calvino (Κούβα 1923 – Σιένα 1985) 

 Μετά τις σπουδές και τη συμμετοχή του στην αντιφασιστική αντίσταση ο 

Καλβίνο πήρε το πτυχίο του από τη Φιλοσοφική Σχολή του Πανεπιστημίου του 

Τουρίνου. Από το 1947 μέχρι το 1983 δούλεψε με διάφορες ιδιότητες στον εκδοτικό 

οίκο Einaudi. Έζησε στο Σανρέμο, στο Τουρίνο, στο Παρίσι και από το 1980 στη 

Ρώμη. Συνεργάστηκε με εφημερίδες και περιοδικά και μαζί με το Βιτορίνι διηύθυνε 

το “Menabò di letteratura”. Τα σπουδαιότερα από τα έργα του είναι Το μονοπάτι με 

τις αραχνοφωλιές (1974), Τελευταίος ήρθε ο κόρακας (1949), Ο διχασμένος υποκόμης 

(1952), Ιταλικά παραμύθια (1956), Ο αναρριχώμενος βαρόνος (1957), Τα διηγήματα 

(1958), Ο ανύπαρκτος ιππότης (1959), Μερκοβάλντο (1963), Τα κοσμικομικά (1965), 

Οι αόρατες πόλεις (1972), αν μια χειμωνιάτικη νύχτα ένας ταξιδιώτης (1979), 

Πάλομαρ (1983), Αμερικανικά μαθήματα (1988). 

                      


