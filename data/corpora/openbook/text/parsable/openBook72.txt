













































1 

 

 



2 

 

 

Τζοβάνι Βέργκα 

 

Διηγήματα 
(επιλογή) 

 

 

 

Μετάφραση 

Χρίστος Αλεξανδρίδης 

Επιμέλεια 

Λίτα Κοταρά 

 

 

 

ΑΘΗΝΑ 

2014 

 

 

 

 

 

 

 



3 

 

 
Πίνακας περιεχομένων 

 
Η Λύκαινα ………………………………………………  4 
 
Φαντασίωση…………………………………………….  7 

Ο Κοκκινοτρίχης………………………………………. 12 

Η αγαπητικιά του Γκραμίνια…………………………. 22 

Ο Αιδεσιμότατος………………………………………. 28 
 
Η περιουσία……………………………………………. 34 
 
Ελευθερία……………………………………………… 38 
 
Ζήλια…………………………………………………… 43 
 
Τα άγνωστα δράματα…………………………………. 49 
 
Ο δάσκαλος……………………………………………. 60 
 
Lacrymae rerum………………………………………. 75 
 
Μια ασήμαντη εποποιία………………………………. 79 
 
Απόσπασμα IV………………………………………… 82 
 
Σύντομη βιογραφία του Βέργκα……………………… 83 
 
 
 
 

 
 



4 

 

Η Λύκαινα 
 

 Ήταν ψηλή, αδύνατη  το στήθος της μόνο ήταν στητό και σφιχτό, στήθος 
μελαχρινής, κι όμως δεν ήταν πια νέα. Ήταν χλομή, λες και κουβαλούσε συνέχεια επάνω 
της την ελονοσία και μέσα σ’ εκείνη τη χλομάδα δυο μεγάλα μάτια και κάτι χείλη 
κόκκινα και δροσερά, που θα μπορούσαν να σας καταβροχθίσουν. 

 Στο χωριό την έλεγαν η Λύκαινα επειδή δε χόρταινε ποτέ, με τίποτα. Οι γυναίκες 
σταυροκοπιόντουσαν όταν την έβλεπαν να περνάει, μόνη σα σκύλα, μ’ εκείνη την 
ύπουλη περπατησιά πεινασμένης λύκαινας. Ξεκοκάλιζε τους γιους τους και τους άντρες 
τους στο άψε σβήσε μ’ εκείνα τα κόκκινα χείλη της και τους έδενε στον ποδόγυρό της 
μόνο που τους έριχνε ένα βλέμμα μ’ εκείνα τα σατανικά της μάτια, ακόμη και εάν 
βρίσκονταν μπροστά στο ιερό της Αγίας Αγριπίνας, που ξορκίζει τα δαιμόνια. Πάλι καλά 
που η Λύκαινα δεν πήγαινε ποτέ στην εκκλησία, ούτε Πάσχα, ούτε Χριστούγεννα, ούτε 
για να λειτουργηθεί, ούτε για να εξομολογηθεί. Ο πατήρ Αντζιολίνο, της εκκλησίας της 
Θεομήτορος, ένας πραγματικός δούλος του Θεού, απώλεσε την ψυχή του για κείνη. 

 Η Μαρίκια, η κακομοίρα, καλό και προκομμένο κορίτσι, έκλαιγε στα κρυφά, 
επειδή ήταν κόρη της Λύκαινας και κανείς δεν θα την παντρευόταν, παρόλο που είχε 
γεμάτο το μπαούλο της με προικιά κι ένα καλό και προσήλιο χωράφι, όπως κάθε κορίτσι 
του χωριού. 

 Κάποτε η Λύκαινα ερωτεύτηκε ένα ωραίο παλικάρι που μόλις είχε γυρίσει από το 
στρατό και έκοβε σανό μαζί της στα κοφτολίβαδα του συμβολαιογράφου, αλλά ήταν 
πραγματικά αυτό που λέμε έρωτας, από εκείνους που βάζουν φωτιά στη σάρκα κάτω από 
το μπούστο και σε κάνουν να διψάς, κοιτάζοντάς τον μες στα μάτια, με τέτοια δίψα σαν 
κι εκείνη του καταμεσήμερου του Ιούνη καταμεσής του κάμπου. Εκείνος όμως συνέχιζε 
να θερίζει αμέριμνος, σκυμμένος πάνω στα χερόβολα και της έλεγε: «Τι έχεις, κυρά 
Πίνα;» Στα απέραντα χωράφια, όπου αντηχούσε μόνο το τραγούδι των γρύλων, όταν ο 
ήλιος χτυπούσε κατακέφαλα, η Λύκαινα στοίβαζε χερόβολα και δεμάτια το ένα πάνω στο 
άλλο, ακούραστη, χωρίς να τεντώνει τη μέση της ούτε μια στιγμή, χωρίς να πλησιάζει τα 
χείλη της στο φλασκί, ακολουθώντας συνέχεια από πίσω το Νάνι, που θέριζε και όλο 
θέριζε και τη ρωτούσε πότε πότε: «Τι θέλεις, κυρά Πίνα;» 

 Κι ένα βράδυ του αποκρίθηκε, την ώρα που οι άντρες λαγοκοιμόντουσαν στο 
αλώνι, κουρασμένοι από τον κάματο της ατέλειωτης μέρας, και τα σκυλιά αλυχτούσαν 
μες στο σκοτάδι της εξοχής. «Εσένα θέλω! Εσένα που’ σαι όμορφος σαν τον ήλιο και 
γλυκός σαν το μέλι. Σε θέλω!» 

 «Εγώ όμως θέλω την κόρη σου, που είναι ανύπαντρη» της αποκρίθηκε ο Νάνι 
γελώντας. 

 Η Λύκαινα έχωσε τα δάχτυλα στα μαλλιά της, γδέρνοντας τους κροτάφους χωρίς 
να πει λέξη κι έφυγε για να μην ξαναφανεί στο αλώνι. Τον Οκτώβρη όμως ξαναείδε το 
Νάνι, τότε που βγάζανε το λάδι, επειδή εκείνος δούλευε δίπλα στο σπίτι της και το 
τρίξιμο της πρέσας δεν την άφηνε να κοιμηθεί όλη τη νύχτα. 

 «Πάρε το σακί με τις ελιές», είπε στην κόρη της, «κι έλα μαζί μου».  
 Ο Νάνι έσπρωχνε τις ελιές με το φτυάρι κάτω από τη μυλόπετρα και φώναζε 

«ώι!» στη μούλα για να μη σταματήσει. «Τη θέλεις την κόρη μου, τη Μαρίκια;» τον 
ρώτησε η κυρά Πίνα. «Τι δίνεις στην κόρη σου τη Μαρίκια;» απάντησε ο Νάνι. «Έχει 
την περιουσία που της άφησε ο πατέρας της και της δίνω ακόμη και το σπίτι μου. Εμένα 
μου φτάνει να μου αφήσετε μια γωνιά μες στην κουζίνα, για ν’ απλώσω το αχυρόστρωμά 



5 

 

μου». «Εάν είναι έτσι, τότε μπορούμε να το κουβεντιάσουμε τα Χριστούγεννα» είπε ο 
Νάνι. Ο Νάνι ήταν όλος λαδωμένος και βρόμικος από το λάδι και τις λιωμένες ελιές και 
η Μαρίκια δεν τον ήθελε με κανένα τρόπο. Η μάνα της όμως την άρπαξε από τα μαλλιά, 
μπρος στη στια και της είπε με σφιγμένα τα δόντια: «Εάν δεν τον πάρεις, θα σε 
σκοτώσω!» 

 Η Λύκαινα ήταν άρρωστη σχεδόν και ο κόσμος έλεγε πως όταν ο διάβολος γερνά, 
καλογερεύει. Δεν πήγαινε πια εδώ κι εκεί, δεν καθόταν πια στην ξώπορτα να κοιτάζει μ’ 
εκείνα τα μάτια της σαν τρελής. Ο γαμπρός της, όταν τον κάρφωνε στο πρόσωπο μ’ 
εκείνη τη ματιά της, έβαζε τα γέλια κι έβγαζε το φυλαχτό για να σταυροκοπηθεί. Η 
Μαρίκια έμενε στο σπίτι για να θηλάζει τα παιδιά και η μάνα της πήγαινε στα χωράφια 
για να δουλεύει με τους άντρες, σαν άντρας κι αυτή, να σκαλίζει, να σκάβει, να φροντίζει 
τα ζώα, να κλαδεύει τ’ αμπέλια, κι όταν ακόμη φύσαγε γρέγος ή λεβάντες το Γενάρη ή 
σιρόκος τον Αύγουστο, τότε που ακόμη και τα μουλάρια έριχναν κάτω το κεφάλι και οι 
άντρες κοιμόντουσαν μπρούμυτα στη σκιά ενός τοίχου. Το σούρουπο, που καμιά τίμια 
γυναίκα δεν κυκλοφορεί έξω από το σπίτι, όπως λέει και η παροιμία, η κυρα-Πίνα ήταν η 
μοναδική ζωντανή ύπαρξη που έβλεπε κανείς να περιπλανιέται στα χωράφια, να περπατά 
πάνω στο πυρωμένο πλακόστρωτο των στενών, ανάμεσα στις καυτές καλαμιές των 
απέραντων χωραφιών, που χάνονταν μες στο λιοπύρι, πέρα μακριά, προς την ομιχλώδη 
Αίτνα, όπου ο ουρανός βάραινε πάνω από τον ορίζοντα.   

 «Ξύπνα!» είπε η Λύκαινα στο Νάνι, που κοιμόταν μες στο χαντάκι, πλάι στη 
σκονισμένη αιμασιά, με το κεφάλι ανάμεσα στα μπράτσα. «Ξύπνα, γιατί σου έφερα 
κρασί για να δροσίσεις το λαιμό σου». 

 Ο Νάνι άνοιξε χαύνος τα μάτια, μεταξύ ύπνου και ξύπνιου, και την είδε να 
στέκεται μπροστά του, χλομή, με το στήθος προκλητικά προτεταμένο και τα μάτια μαύρα 
σαν τα κάρβουνα και άπλωσε τα χέρια ψηλαφώντας. 

 «Όχι! Το σούρουπο καμιά τίμια γυναίκα δεν κυκλοφορεί έξω απ’ το σπίτι!» έλεγε 
με αναφιλητά ο Νάνι, ενώ έκρυβε το πρόσωπο μες στα ξερά χορτάρια στο βάθος του 
χαντακιού κι έχωσε τα νύχια στα μαλλιά του. «Φύγε! Φύγε! Μην ξανάρθεις πια στο 
αλώνι!» 

 Κι εκείνη έφυγε, η Λύκαινα, ξαναπλέκοντας τις έξοχες κοτσίδες της, κοιτάζοντας 
με τα μαύρα σαν κάρβουνο μάτια της ολόισια μπροστά, πιο πέρα από τα βήματά της, μες 
στις θερισμένες καλαμιές,. 

 Στο αλώνι όμως ξαναγύρισε κι άλλες φορές κι ο Νάνι δεν της είπε τίποτα κι όταν 
αργούσε να ’ρθει, το σούρουπο, εκείνος πήγαινε να την περιμένει στην κορυφή του 
έρημου και άσπρου από τη σκόνη δρόμου, με τον ιδρώτα να στάζει στο μέτωπό του – κι 
έπειτα έχωνε πάλι τα νύχια στα μαλλιά του και της ξαναφώναζε: «Φύγε! Φύγε! Μην 
ξανάρθεις πια στο αλώνι!»  

 Η Μαρίκια έκλαιγε μέρα νύχτα και κοίταζε κατά πρόσωπο τη μάνα της με μάτια 
που έκαιγαν από δάκρυα και ζήλια, σαν μικρή λύκαινα κι εκείνη, όταν την έβλεπε να 
γυρίζει από τα χωράφια χλομή και σιωπηλή κάθε φορά. «Κακούργα!» της έλεγε. «Μάνα 
κακούργα!» 

 «Πάψε!» 
 «Κλέφτρα! Κλέφτρα!» 
 «Πάψε!» 
 «Θα πάω στο χωροφύλακα!» 
 «Τράβα!» 



6 

 

 Και πήγε, πράγματι, με τα παιδιά στην αγκαλιά, χωρίς να φοβάται τίποτα και 
χωρίς να χύσει ένα δάκρυ, σαν τρελή, επειδή τώρα τον αγαπούσε κι εκείνη τον άντρα 
της, που της τον δώσανε με τη βία, λαδωμένο και βρόμικο από τις λιωμένες ελιές. 

 Ο χωροφύλακας κάλεσε το Νάνι και τον απείλησε με φυλακή και κρεμάλα. Ο 
Νάνι άρχισε να κλαίει με αναφιλητά και να τραβάει τα μαλλιά του· δεν αρνήθηκε τίποτα, 
δεν προσπάθησε να δικαιολογηθεί. «Είναι πειρασμός!» έλεγε «πειρασμός της κόλασης!». 
Έπεσε στα πόδια του χωροφύλακα παρακαλώντας τον να τον βάλει στη φυλακή. 

 «Σε παρακαλώ, κυρ-χωροφύλακα, γλύτωσέ με απ’ αυτή την κόλαση! Βάλε να με 
εκτελέσουν, βάλε με φυλακή· μη μ’ αφήσεις να την ξαναδώ ποτέ πια, ποτέ!»  

 «Όχι!» απάντησε όμως η Λύκαινα στο χωροφύλακα. Εγώ κράτησα για τον εαυτό 
μου μια γωνίτσα μες στην κουζίνα για να κοιμάμαι εκεί, όταν του έδωσα το σπίτι μου για 
προίκα. Το σπίτι είναι δικό μου. Δεν θέλω να φύγω!» 

 Λίγο καιρό αργότερα το Νάνι τον κλώτσησε το μουλάρι στο στήθος και έπεσε 
του θανατά, αλλά ο παπάς αρνήθηκε να τον μεταλάβει, εάν η Λύκαινα δεν έβγαινε από το 
σπίτι. Η Λύκαινα έφυγε και μόνο τότε ο γαμπρός της μπόρεσε να προετοιμαστεί για να 
φύγει κι αυτός σαν καλός χριστιανός. Εξομολογήθηκε κι έδειξε τέτοια σημάδια 
μεταμέλειας και συντριβής που όλοι οι γείτονες και οι περίεργοι έκλαιγαν μπρος στο 
κρεβάτι του ετοιμοθάνατου. Θα ήταν καλύτερο για κείνον να πέθαινε τότε, πριν ο 
διάβολος τον ξαναβάλει σε πειρασμό και φωλιάσει μες στην ψυχή και στο σώμα του, 
όταν έγινε καλά. «Άφησέ με!» έλεγε στη Λύκαινα, «για το Θεό, άφησέ με ήσυχο! Εγώ 
είδα το θάνατο με τα μάτια μου! Η κακομοίρα η Μαρίκια είναι απελπισμένη. Τώρα όλοι 
το ξέρουν στο χωριό! Όταν δε θα σε βλέπω, θα είναι καλύτερα για σένα και για μένα...» 

 Και θα ’θελε να βγάλει τα μάτια του, για να μη βλέπει εκείνα της Λύκαινας, που 
όταν εκείνη τα κάρφωνε μες στα δικά του, του άρπαζαν την ψυχή και το σώμα. Δεν ήξερε 
πια τι να κάνει για να γλυτώσει από τα μάγια. Πλήρωνε για να διαβάζουν στην εκκλησία 
τα πεθαμένα του και πήγε να ζητήσει βοήθεια από τον παπά και από το χωροφύλακα. Το 
Πάσχα πήγε να εξομολογηθεί και έκανε τάμα να γλύψει δημόσια τις πλάκες στην είσοδο 
της εκκλησίας, σε ένδειξη μετάνοιας, αλλά όταν η Λύκαινα τον έβαλε πάλι σε πειρασμό: 

 «Άκουσε!» της είπε, «μην ξαναέρθεις στο αλώνι, γιατί εάν έρθεις να με βρεις, θα 
σε σκοτώσω, μα το Θεό!» 

 «Σκότωσέ με», απάντησε η Λύκαινα, «δε με νοιάζει. Χωρίς εσένα όμως δεν 
μπορώ να ζήσω». 

 Όταν την αντίκρισε από μακριά, ανάμεσα στα καταπράσινα σπαρτά, σταμάτησε 
το τσάπισμα του αμπελιού και πήγε να ξεκαρφώσει το τσεκούρι απ’ τη φτελιά. Η 
Λύκαινα τον είδε να έρχεται, χλομό, με γουρλωμένα μάτια, κραδαίνοντας το τσεκούρι 
που άστραφτε στον ήλιο, και δεν έκανε ούτε ένα βήμα πίσω, δε χαμήλωσε τα μάτια και 
συνέχισε να προχωρά προς το μέρος του, με τα χέρια γεμάτα κόκκινες παπαρούνες, ενώ 
τον έτρωγε με τα μαύρα της τα μάτια. 

 «Α! κατάρα στην ψυχή σου!» ψέλλισε ο Νάνι.    
 

  Από τη συλλογή διηγημάτων La vita dei campi, 1880   
 

 

 



7 

 

Φαντασίωση 

 Κάποτε, ενώ το τρένο περνούσε κοντά από το Άτσι-Τρέτσα, ρίξατε μια ματιά από 
το παράθυρο του τρένου και αναφωνήσατε: - Πώς θα’ θελα να μείνω ένα μήνα εκεί 
κάτω! – 

 Επιστρέψαμε εκεί και περάσαμε όχι ένα μήνα, αλλά σαράντα οχτώ ώρες. Οι 
χωρικοί, που με γουρλωμένα μάτια κοίταζαν τα μεγάλα μπαούλα σας, πίστεψαν ότι θα 
μένατε δύο χρόνια. Το πρωί της τρίτης μέρας, αφού βαρεθήκατε να βλέπετε αιωνίως το 
πράσινο και το γαλάζιο και να μετράτε τα κάρα που περνούσαν από το δρόμο, ήσασταν 
κιόλας στο σταθμό και παίζοντας ανυπόμονα με την αλυσιδίτσα του αρωματοδοχείου 
σας τεντώνατε το λαιμό σας για να διακρίνετε το τρένο που δεν έλεγε να φτάσει. Εκείνες 
τις σαράντα οχτώ ώρες κάναμε όλα όσα μπορεί να κάνει κανείς στο Άτσι-Τρέτσα: 
σεργιανίσαμε στον σκονισμένο δρόμο και σκαρφαλώσαμε στα βράχια. Με το πρόσχημα 
να μάθετε να τραβάτε κουπί, βγάλατε μικρές φουσκάλες κάτω από το γάντι, φουσκάλες 
που έκλεβαν φιλιά. Περάσαμε μια πολύ ρομαντική νύχτα πάνω στη θάλασσα, ρίχνοντας 
τα δίχτυα, έτσι, για να έχουμε να κάνουμε  κάτι (για τους βαρκάρηδες κάτι τέτοιο θα 
σήμαινε ρευματισμούς) και η αυγή μάς βρήκε στην κορυφή του απομονωμένου βράχου, 
μια συνηθισμένη και χλομή αυγή, που την έχω ακόμη μπροστά στα μάτια μου, με ρίγες 
βιολετιάς ανταύγειας επάνω σε μια θάλασσα σε μουντό πράσινο και που έμοιαζε σα χάδι 
επάνω σε μια φούχτα από τρώγλες που κοιμόντουσαν κουβαριασμένες σχεδόν στην 
ακτή, ενώ στην κορυφή του βράχου, με φόντο τον διαφανή και διαυγή ουρανό, 
αποτυπωνόταν καθαρά η φιγούρα σας με τις μελετημένες γραμμές της, για τις οποίες είχε 
φροντίσει η μοδίστρα σας, και το λεπτό και κομψό προφίλ σας, για το οποίο φροντίζατε 
εσείς.- Φορούσατε ένα γκρίζο φόρεμα που έμοιαζε να είναι φτιαγμένο επί τούτου για να 
ταιριάζει με τα χρώματα της αυγής. – Μια όμορφη και ειδυλλιακή εικόνα πράγματι! και 
μάντευε κανείς ότι το συνειδητοποιούσατε κι εσείς, από τον τρόπο που ποζάρατε μέσα 
στο σάλι σας και χαμογελάσατε έχοντας ανοίξει διάπλατα τα κουρασμένα σας μάτια 
μπροστά σ’ εκείνο το περίεργο θέαμα καθώς και στο άλλο περίεργο γεγονός, να 
βρίσκεστε κι εσείς εκεί παρούσα. Τι γινόταν μέσα στο κεφαλάκι σας εκείνη την ώρα, 
μπροστά στον ήλιο που ανέτελλε; Μήπως τον ρωτούσατε σε ποιο άλλο ημισφαίριο της 
γης θα σας ξανάβρισκε σ’ έναν μήνα; Είπατε μόνο με αφέλεια: «Δεν καταλαβαίνω πώς 
μπορεί κανείς να ζει όλη τη ζωή του εδώ». 

 Κι όμως, βλέπετε, το πράγμα είναι πιο εύκολο απ’ ό, τι φαίνεται: αρκεί να μην 
έχει κανείς εκατό χιλιάδες λιρέτες εισόδημα, πρώτα απ’ όλα, και αντίθετα να υφίσταται 
όλες τις κακουχίες ζώντας ανάμεσα σ’ αυτά τα γιγαντιαία βράχια, σφηνωμένα μες στο 
γαλάζιο, που σας έκαναν να χειροκροτείτε από ενθουσιασμό. Για εκείνους τους 
φτωχοδιάβολους, που μας περίμεναν μες στη βάρκα και λαγοκοιμόνταν, αυτό είναι 
αρκετό για να βρουν μέσα στις ξεχαρβαλωμένες και γραφικές τρώγλες τους, που όταν τις 
βλέπεις από μακριά νομίζεις πως έχουν κι εκείνες ναυτία, ό, τι εσείς με μανία ψάχνετε 
στο Παρίσι, στη Νίκαια και στη Νάπολη.   

 Είναι κάτι μοναδικό, ίσως όμως να μην είναι κακό που συμβαίνει έτσι – για σας, 
και για όλους τους άλλους όπως εσείς. Εκείνη η χούφτα από τρώγλες κατοικείται από 
ψαράδες, «ανθρώπους της θάλασσας», όπως εκείνοι λένε, το ίδιο όπως κάποιοι θα έλεγαν 
«άνθρωποι της δικαιοσύνης». Είναι σκληρόπετσοι, πιο σκληροί και από το ψωμί που 
τρώνε – όταν το βρίσκουν – γιατί η θάλασσα δεν είναι πάντα γαλαντόμα, όπως όταν 
φιλούσε το γάντι σας… Στις άσχημες μέρες της, όταν μουγκρίζει και αφρίζει, πρέπει να 



8 

 

αρκείσαι να την ατενίζεις από την ακτή με σταυρωμένα τα χέρια ή ξαπλωμένος 
μπρούμυτα, που είναι και καλύτερα για όποιον είναι  νηστικός. Τις μέρες εκείνες το 
καφενείο γεμίζει από κόσμο, αλλά τα κέρματα που ηχούν μες στο τενεκεδάκι του ταμείου 
είναι ελάχιστα. Τα αλάνια που κατακλύζουν το χωριό, λες και τα τρέφει η φτώχεια, 
στριγγλίζουν και ρίχνονται το ένα ενάντια στο άλλο, λες και έχουν το διάβολο μέσα τους.  

 Πότε πότε ο τύφος, η χολέρα, η κακή χρονιά, η καταιγίδα έρχονται για να 
ξεπαστρέψουν εκείνο το παιδομάνι, που θα πίστευε κανείς πως δεν περιμένει τίποτε 
καλύτερο από το να ξεπαστρευτεί και να εξαφανιστεί· παρόλα αυτά ξαναπληθαίνει στο 
ίδιο μέρος, δεν ξέρω να σας πω το πώς, ούτε το γιατί. 

 Έτυχε ποτέ, μετά από μια φθινοπωρινή βροχή, να διαλύσετε ένα στρατό 
μυρμηγκιών, χαράσσοντας απρόσεχτα το όνομα του τελευταίου σας καβαλιέρου επάνω 
στο χώμα του δρόμου; Κάποιο από εκείνα τα κακόμοιρα ζωάκια θα μείνει γαντζωμένο 
επάνω στο μπαστούνι του ομπρελίνου σας, στριφογυρίζοντας όλο αγωνία, όλα τα άλλα 
όμως, μετά από πέντε λεπτά πανικού και πηγαινέλα, θα επιστρέψουν για να μαζευτούν 
απεγνωσμένα στο σκούρο βουναλάκι τους. Εσείς δεν θα επιστρέφατε εκεί, ούτε εγώ· για 
να μπορέσουμε όμως να καταλάβουμε μια τέτοια ξεροκεφαλιά, που από μια άποψη είναι 
ηρωική, πρέπει να γίνουμε κι εμείς μικροσκοπικοί, να περιορίσουμε όλον τον ορίζοντα 
ανάμεσα σε δύο βόλους χώμα και να κοιτάξουμε με το μικροσκόπιο τις μικρές αιτίες που 
κάνουν να πάλλονται οι μικροσκοπικές καρδιές. Θα θέλατε να βάλετε κι εσείς το μάτι 
σας σ’ αυτόν το φακό, εσείς που κοιτάτε τη ζωή από τη άλλη μεριά της διόπτρας; Το 
θέαμα θα σας φανεί περίεργο και γι’ αυτό, ίσως, διασκεδαστικό.   

 Υπήρξαμε πολύ φίλοι, το θυμάστε; και μου ζητήσατε να σας αφιερώσω καμιά 
σελίδα. Γιατί; à quoi bon; όπως λέτε εσείς. Τι αξία μπορεί να έχουν αυτά που γράφω για 
εκείνον που σας γνωρίζει; και για όποιον δεν σας γνωρίζει τι είστε εσείς; Θυμήθηκα το 
καπρίτσιο σας, μια μέρα που ξαναείδα εκείνη την κακομοίρα τη γυναίκα στην οποία 
συνηθίζατε να δίνετε ελεημοσύνη με το πρόσχημα της αγοράς των πορτοκαλιών της, που 
τ’ αράδιαζε στον πάγκο εμπρός από την έξοδο.  

 Τώρα ο πάγκος δεν υπάρχει πια, έκοψαν και τη μουσμουλιά από την αυλή και το 
σπίτι έχει ένα καινούργιο παράθυρο. Η γυναίκα μόνο δεν άλλαξε· καθόταν 
ανακούρκουδα λίγο πιο πέρα, επάνω στο σωρό από πέτρες που οχύρωναν την παλιά θέση 
της εθνοφρουράς, απλώνοντας το χέρι της ζητιανιάς στους καροτσιέρηδες. Κι εγώ, 
σουλατσάροντας με το πούρο στο στόμα, σκέφτηκα πως κι εκείνη, έτσι φτωχή που είναι, 
σας είδε να περνάτε λευκοντυμένη και υπεροπτική. 

 Μη θυμώνετε που σας θυμάμαι μ’ αυτόν τον τρόπο και μ’ αυτή την ευκαιρία. 
Πέρα από τις ευχάριστες αναμνήσεις που μου αφήσατε, έχω πολλές άλλες ακόμη, 
αόριστες, συγκεχυμένες, ετερόκλητες, μαζεμένες από δω και από κει, δεν ξέρω πια από 
πού· ίσως μερικές είναι αναμνήσεις ονείρων που έγιναν με τα μάτια ανοιχτά· και μες στο 
μπέρδεμα του μυαλού μου, ενώ διάβαινα από κείνο το δρομάκι απ’ όπου πέρασαν τόσα 
ευχάριστα και πονεμένα πράγματα, η πελερίνα εκείνης της γυναικούλας, που κρύωνε 
καθισμένη ανακούρκουδα, έδινε μια νότα θλίψης και μ’ έκανε να σκέφτομαι εσάς, 
χορτάτη από κάθε άποψη, ακόμη και από την κολακεία που σας κάνει το περιοδικό μόδας 
να σας αναφέρει συχνά στην κορυφή της κομψής επικαιρότητας – χορτάτη τόσο, που σας 
κυρίεψε το καπρίτσιο να δείτε να φιγουράρει το όνομά σας και στις σελίδες ενός βιβλίου.   

 Όταν γράψω το βιβλίο, ίσως δεν θα σας ενδιαφέρει πια· εν τω μεταξύ  οι 
αναμνήσεις που σας στέλνω, τόσο μακρινές από σάς από κάθε άποψη,  μεθυσμένη καθώς 
θα είστε από γιορτές και λουλούδια, θα έχουν επάνω σας την επίδραση μιας ευχάριστης 



9 

 

αύρας μες στα φλογερά ξενύχτια του αιώνιου καρναβαλιού σας. Την ημέρα που θα 
επιστρέψετε εκεί κάτω, εάν επιστρέψετε, και θα κάτσουμε ο ένας δίπλα στον άλλο για 
άλλη μια φορά, κλοτσώντας πέτρες με το πόδι και φαντασίες με τη σκέψη, μπορεί και να 
μιλήσουμε για κείνο το άλλο μεθύσι που έχει η ζωή αλλού. Μπορείτε ακόμη να 
φανταστείτε ότι η σκέψη μου συγκεντρώνεται σ' εκείνη τη γωνιά την αγνοημένη από τον 
κόσμο, επειδή εκεί πάτησε το πόδι σας – ή για ν' αποστρέψω τα βλέμματά μου από τη 
λάμψη που σας ακολουθεί παντού, λάμψη από πετράδια ή από τον πυρετό του πάθους – 
ή επειδή σας έψαξα άδικα σ' όλα τα μέρη που χαροποιεί η μόδα.  Βλέπετε, λοιπόν, ότι 
κατέχετε πάντα την πρώτη θέση εδώ, όπως και στο θέατρο. 

 Θυμόσαστε κι εκείνο το γεροντάκο που ήταν στο τιμόνι της βάρκας μας; Του 
οφείλετε το τίμημα της αναγνώρισης, επειδή σας προφύλαξε δέκα φορές από τον κίνδυνο 
να βρέξετε τις όμορφες γαλάζιες κάλτσες σας. Τώρα έχει πεθάνει εκεί πέρα, στο 
νοσοκομείο της πόλης, ο φτωχοδιάβολος, σ' έναν μακρύ λευκό διάδρομο, μέσα στα 
άσπρα σεντόνια, τρώγοντας άσπρο ψωμί που του το σερβίριζαν τα λευκά χέρια των 
αδελφών του ελέους, οι οποίες το μόνο μειονέκτημα που είχαν είναι που δεν μπορούσαν 
να καταλάβουν τις άθλιες συμφορές που ο κακομοίρης αναμασούσε στην ημιβάρβαρη 
διάλεκτό του.  

  Εάν ήταν να επιθυμήσει κάτι, θα ήθελε να πεθάνει στη μαυρισμένη του γωνιά, 
πλάι στην εστία, όπου για χρόνια ήταν η κουζίνα του «κάτω απ' το κεραμίδι του»,  τόσο 
που όταν τον κουβαλούσαν έκλαιγε με παράπονο, όπως κάνουν οι γέροι. Όλη του τη ζωή 
την πέρασε ανάμεσα σ' εκείνα τα τέσσερα βράχια και απέναντι σ’ εκείνη την όμορφη και 
ύπουλη θάλασσα, με την οποία έπρεπε να πολεμάει κάθε μέρα για να της πάρει τόσο όσο 
ήταν αρκετό για να επιβιώσει και να μην της αφήσει τα κόκαλά του. Και όμως, τις 
στιγμές εκείνες που απολάμβανε ήσυχα τη «ματιά του ήλιου», καθισμένος 
ανακούρκουδα επάνω στον πασαμπάγκο της βάρκας, με τα γόνατα ανάμεσα στα μπράτσα 
του, δε θα γύριζε το κεφάλι για να σας κοιτάξει και μάταια θα ψάχνατε μέσα σ’ εκείνα τα 
κατάπληκτα μάτια την πιο υπεροπτική αντανάκλαση της ομορφιάς σας, όπως συμβαίνει 
όταν πολλά κεφάλια  υποκλίνονται παρατασσόμενα τιμητικά στο πέρασμά σας μες στα 
απαστράπτοντα σαλόνια κι εσείς καθρεφτίζεστε μέσα στα ζηλόφθονα μάτια των 
καλύτερων φιλενάδων σας. 

 Η ζωή είναι πλούσια, όπως βλέπετε, μες στην ανεξάντλητη ποικιλία της κι εσείς 
μπορείτε ν’ απολαμβάνετε από αυτήν, χωρίς ενδοιασμούς, εκείνο το μέρος του πλούτου 
που σας έλαχε, με το δικό σας τρόπο. Εκείνο το κορίτσι, για παράδειγμα, που ξεμύτιζε 
πίσω από τις γλάστρες με το βασιλικό, όταν το θρόισμα του φορέματός σας έβαζε σε 
συναγερμό το δρομάκι, όταν έβλεπε κάποιο άλλο γνωστό του πρόσωπο στο απέναντι 
παράθυρο, χαμογελούσε, λες και ήταν ντυμένο στα μεταξωτά κι εκείνο. Ποιος ξέρει 
ποιες μικροχαρές να ονειρευόταν σ’ εκείνο το περβάζι, πίσω από τον αρωματικό 
βασιλικό, με τα μάτια στραμμένα με προσοχή σ’ εκείνο το άλλο σπίτι το στεφανωμένο με 
τις κληματίδες; Και το γέλιο των ματιών της δε θα κατέληγε σε πικρά δάκρυα, εκεί, μες 
στη μεγάλη πόλη, μακριά απ’ τα βράχια που την είδαν να γεννιέται και τη γνώριζαν, εάν 
ο παππούς της δεν πέθαινε στο νοσοκομείο και ο πατέρας της δεν πνιγόταν και όλη της η 
οικογένεια δεν σκόρπιζε στον άνεμο – έναν άνεμο ολέθριο που κουβάλησε έναν αδερφό 
της μέχρι τις φυλακές της Παντελερία – ο οποίος την παρέσυρε «στις συμφορές!» όπως 
λένε σ’ εκείνα τα μέρη.  

 Καλύτερη ήταν η τύχη εκείνων που πέθαναν· στη Λίσα ο ένας, ο πιο 
μεγαλόσωμος, εκείνος που έμοιαζε με το χάλκινο Δαβίδ, όρθιος με το καμάκι του στο 



10 

 

χέρι και λάμποντας αναπάντεχα από τη φλόγα του κισσού. Μεγάλος και σωματώδης 
καθώς ήταν, γινόταν κατακόκκινος κι εκείνος, όταν τον κοιτάζατε κατά πρόσωπο με τις 
τολμηρές σας ματιές. Πέθανε, παρόλα αυτά, σαν καλός ναυτικός, πάνω στο πλωριό 
κατάρτι, όρθιος στα ξάρτια, ανεμίζοντας τον μπερέ του και χαιρετώντας για τελευταία 
φορά τη σημαία με την αντρίκια και άγρια φωνή ενός νησιώτη. Ο άλλος, εκείνος ο 
άντρας που στο νησάκι δεν τολμούσε να σας αγγίξει το πόδι για να το ελευθερώσει από 
την παγίδα που είχαν στήσει για τα κουνέλια, στην οποία πήγατε και πέσατε άμυαλη 
καθώς είστε, χάθηκε μια σκοτεινή χειμωνιάτικη νύχτα, μόνος, μες στα μεγάλα αφρισμένα 
κύματα, όταν χώριζαν τη βάρκα από την ακτή, όπου τον περίμεναν οι δικοί του 
πηγαίνοντας πέρα δώθε σαν τρελοί, εξήντα μίλια σκοταδιού και καταιγίδας. Εσείς δεν θα 
μπορούσατε να φανταστείτε τι απεγνωσμένο και θλιβερό θάρρος έδειξε εκείνος ο άντρας 
παλεύοντας ενάντια σ’ έναν τέτοιο θάνατο, που, ωστόσο, τον είχε κυριέψει ο φόβος 
μπροστά στο αριστούργημα που παπουτσή σας.  

 Καλύτερα γι’ αυτούς, που πεθάνανε και δεν τρώνε «το ψωμί του βασιλιά», όπως 
εκείνος ο φουκαράς που είναι φυλακισμένος στην Παντελερία, ή εκείνο το άλλο ψωμί 
που τρώει η αδελφή του, και δεν τριγυρίζουν εδώ κι εκεί, σαν τη γυναίκα με τα 
πορτοκάλια, ζώντας από την ελεημοσύνη –  πολύ φτωχική στο Άτσι-Τρέτσα. 

 Εκείνοι τουλάχιστον δεν χρειάζονται τίποτα! το είπε εξάλλου και το παιδί της 
ταβέρνας, την τελευταία φορά που πήγε στο νοσοκομείο να ρωτήσει για το γέρο και να 
του δώσει κρυφά σαλιγκάρια στιφάδο, που είναι καλά να τα ρουφάνε εκείνοι που δεν 
έχουν πια δόντια, και βρήκε το κρεβάτι άδειο, με τις κουβέρτες καλά στρωμένες. 
Γλιστρώντας κρυφά μέσα στην αυλή, πήγε και στάθηκε μπροστά σε μία πόρτα γεμάτη με 
ξεσκίδια από παλιόχαρτα και όταν κοίταξε μέσα από την κλειδαρότρυπα είδε μία μεγάλη 
άδεια αίθουσα, με ηχώ και κρύα ακόμα και το καλοκαίρι, και την άκρη ενός μακριού 
μαρμάρινου τραπεζιού, πάνω στο οποίο ήταν ριγμένο ένα σεντόνι, βαρύ και άκαμπτο. 
Και σκεπτόμενος ότι εκείνοι εκεί δεν είχαν πλέον ανάγκη από τίποτα, για να περάσει την 
ώρα του, άρχισε να ρουφάει ένα ένα τα σαλιγκάρια, που τους ήταν πλέον άχρηστα. 
Εσείς, σφίγγοντας επάνω στο στήθος σας το μανσόν από γαλάζια αλεπού, θα θυμηθείτε 
με ευχαρίστηση ότι του είχατε δώσει εκατό λιρέτες του φουκαρά του γέρου. 

 Τώρα έχουν απομείνει εκείνα τα αλητάκια που σας συνόδευαν σαν τσακάλια και 
πολιορκούσαν τα πορτοκάλια· έχουν απομείνει να ζουζουνίζουν γύρω από τη ζητιάνα και 
να της ψαχουλεύουν τα ρούχα, λες και κρύβει ψωμί εκεί, να μαζεύουν από κάτω 
κοτσάνια από λάχανα, φλούδες από πορτοκάλια και γόπες από τσιγάρα, όλα εκείνα τα 
πράγματα που ο κόσμος πετάει στο δρόμο και τα οποία έχουν ακόμη κάποια αξία, αφού 
υπάρχουν φτωχοί άνθρωποι που πορεύονται με αυτά και πορεύονται μάλιστα τόσο καλά 
που εκείνα τα παιδιά μες στα κουρέλια, στρουμπουλά και πεινασμένα, θα μεγαλώσουν 
μέσα στη λάσπη και στη σκόνη του δρόμου, θα γίνουν μεγαλόσωμα και γεροδεμένα σαν 
τον πατέρα και τον παππού τους και θα γεμίσουν την Άτσι-Τρέτσα με άλλα κουρελιάρικα 
παιδιά, τα οποία θα παλέψουν χαρούμενα με νύχια και με δόντια για τη ζωή, για να τη 
φέρουν όσο μακρύτερα μπορούν, σαν το γερο-παππού, χωρίς να επιθυμούν τίποτα άλλο. 
Και εάν θελήσουν κάτι διαφορετικό από εκείνον, θα είναι να κλείσουν τα μάτια τους εκεί 
όπου τα είχαν ανοίξει, μες στα χέρια του γιατρού του χωριού που έρχεται κάθε μέρα 
καβάλα στο γαϊδουράκι, σαν το Χριστό, για να βοηθήσει τους καλούς ανθρώπους που 
φεύγουν από τη ζωή.  

 - Με άλλα λόγια, εδώ πρόκειται για το ιδεώδες του στρειδιού! - θα μου πείτε - 
Ακριβώς το ιδεώδες του στρειδιού! Κι εμείς οι άλλοι δεν έχουμε άλλο λόγο να το 



11 

 

βρίσκουμε γελοίο, παρά μόνο το γεγονός ότι δεν γεννηθήκαμε κι εμείς στρείδια. Εξάλλου 
η σταθερή προσκόλληση αυτών των φτωχών ανθρώπων επάνω στο βράχο στον οποίο η 
τύχη τους έριξε, την ώρα που έσπερνε πρίγκιπες από δω και δούκισσες από κει, αυτή η 
θαρραλέα τους εγκαρτέρηση σε μία ζωή γεμάτη στερήσεις, αυτή η θρησκευτική τους 
προσήλωση στην οικογένεια, που αντανακλά στο επάγγελμά τους, στο σπίτι τους και στα 
βράχια που τους περιβάλλουν, μου φαίνονται κι αυτά – ίσως προς στιγμή – πράγματα 
πολύ σοβαρά και πολύ άξια σεβασμού. Μου φαίνεται πως οι ανησυχίες της 
περιπλανώμενης σκέψης θα αποκοιμιόντουσαν γλυκά μέσα στη γαλήνια ηρεμία εκείνων 
των ήπιων, απλών αισθημάτων, που συνεχίζουν ατάραχα και αναλλοίωτα από γενιά σε 
γενιά. - Μου φαίνεται ότι θα μπορούσα να σας δω να περνάτε, με το μεγαλοπρεπή 
καλπασμό των αλόγων σας, με το χαρούμενο κουδούνισμα από τα καμπανάκια που τα 
κοσμούν κι εγώ να σας χαιρετώ ήρεμα. 

 Ίσως επειδή έχω ψάξει πολύ για να δω μέσα στη δίνη που σας περιβάλλει και σας 
ακολουθεί, μου φάνηκε τώρα ότι είδα μια μοιραία αναγκαιότητα στα στέρεα αισθήματα 
των αδυνάτων, στο ένστικτο που έχουν οι μικροί να συσπειρώνονται για ν’ αντισταθούν 
στις θύελλες της ζωής, και προσπάθησα ν’ αποκρυπτογραφήσω το ταπεινό και άγνωστο 
δράμα που έχει κατατροπώσει τους πληβείους πρωταγωνιστές που γνωρίσαμε μαζί. Ένα 
δράμα που μπορεί κάποια μέρα να σας το διηγηθώ και του οποίου, μου φαίνεται, πως η 
ουσία πρέπει να βρίσκεται στο εξής: κάθε φορά που κάποιος από αυτούς τους μικρούς ή 
τους πιο αδύναμους ή τους πιο απερίσκεπτους ή τους πιο εγωιστές σε σύγκριση με τους 
άλλους, θέλησε να ξεκόψει από τους δικούς του, επειδή τον γοήτευε το άγνωστο ή 
λαχταρούσε το καλύτερο ή ήταν περίεργος να γνωρίσει τον κόσμο, ο κόσμος, σαν 
αχόρταγο ψάρι που είναι, τον κατάπινε τον ίδιο και τους πιο κοντινούς του μαζί μ’ αυτόν. 
Και από αυτή την άποψη το δράμα, όπως θα δείτε, δε στερείται ενδιαφέροντος. Για τα 
στρείδια το πιο ενδιαφέρον θέμα θα πρέπει να είναι εκείνο που έχει να κάνει με την 
επιβουλή της καραβίδας ή του μαχαιριού του δύτη, που τα ξεκολλάει από το βράχο.       

      
 

Από τη συλλογή διηγημάτων La vita dei campi, 1880   
 
 
 
 
 

 
 
 
 

 

 

 

 

 



12 

 

Ο Κοκκινοτρίχης1 

 

Τον έλεγαν Κοκκινοτρίχη, επειδή είχε κόκκινα μαλλιά και ήταν κόκκινα τα μαλλιά 
του επειδή ήταν ένα μοχθηρό και κακό παιδί που προβλεπόταν να εξελιχθεί σε μεγάλο 
παλιάνθρωπο. Αφού όλοι στο ορυχείο της κόκκινης άμμου τον φώναζαν Κοκκινοτρίχη, 
ακόμα και η μάνα του, και ακούγοντας πάντα να τον λένε έτσι, είχε σχεδόν ξεχάσει το 
πραγματικό του όνομα.  

 Η μάνα του τον έβλεπε μόνο κάθε Σάββατο βράδυ, όταν γύριζε στο σπίτι με τα 
λίγα χρήματα που κέρδιζε την εβδομάδα. Καθώς ήταν κοκκινοτρίχης υπήρχε ο φόβος ότι 
θα έκρυβε λίγα από εκείνα τα χρήματα Στην αμφιβολία της επάνω, και για να μη γίνει 
λάθος, η μεγάλη του αδελφή τού έπαιρνε το βδομαδιάτικο με καρπαζιές. 

 Το αφεντικό όμως του ορυχείου είχε βεβαιώσει ότι τόσα ήταν τα λεφτά και όχι 
παραπάνω και ειλικρινά ήταν πάρα πολλά για τον Κοκκινοτρίχη, έναν αλητάμπουρα,  
που κανείς δεν θα ήθελε να τον βρει μπροστά του και που όλοι τον απόφευγαν, σαν να 
ήταν ψωριάρικο σκυλί, που τον έπαιρναν με τις κλωτσιές, όποτε ήταν μπορετό. 

 Ήταν πραγματικά κακομούτσουνος, βλοσυρός, δύστροπος και άγριος. Το 
μεσημέρι, την ώρα που όλοι οι άλλοι εργάτες του ορυχείου έτρωγαν τη σούπα τους 
καθισμένοι ένα γύρο και καλαμπούριζαν λιγάκι, εκείνος μαζευόταν σε μια γωνιά, με το 
κοφίνι του ανάμεσα στα πόδια, για να ροκανίσει το ξεροκόμματό του των οχτώ ημερών, 
όπως κάνουν τα ζώα σαν κι αυτόν, και όλοι τον κορόιδευαν χωρατεύοντας και του 
πετούσαν πέτρες μέχρι που ο επιστάτης τον ξαπόστελνε στη δουλειά με μια κλωτσιά. 
Καλοπερνούσε μες στις κλωτσιές και τον φόρτωναν περισσότερο και από τον γκρίζο 
γάιδαρο, χωρίς να τολμά να παραπονεθεί. Ήταν πάντα κουρελής και βρόμικος από 
κόκκινη άμμο, αφού η αδελφή του είχε παντρευτεί και είχε άλλες σκοτούρες από το να 
τον πλένει τις Κυριακές. Παρ’ όλα αυτά ήταν πασίγνωστος σε όλο το Μονσεράτο και 
στην Καβέρνα τόσο που το ορυχείο όπου δούλευε το έλεγαν «το ορυχείο του 
Κοκκινοτρίχη» και αυτό ενοχλούσε αρκετά το αφεντικό. Τελικά, τον κρατούσαν από 
συμπόνια, επειδή ο μαστρο-Μίσου, ο πατέρας του, είχε πεθάνει μέσα σ’ εκείνο το ίδιο 
ορυχείο. 

 Είχε πεθάνει ένα Σάββατο ενώ προσπαθούσε να τελειώσει μια δουλειά που είχε 
πάρει κατ’ αποκοπή. Ήταν ένα υποστήριγμα από άμμο, που παλιά υποβάσταζε την οροφή 
του ορυχείου και δεν εξυπηρετούσε πλέον τίποτα. Υπολόγισαν με το μάτι, μαζί με το 
αφεντικό, ότι θα έδινε 35 με 40 κάρα άμμο. Ο μαστρο-Μίσου όμως έσκαβε επί τρεις 
μέρες και συνέχιζε για το μισό μεροκάματο της Δευτέρας. Ήταν μια δουλειά με μηδαμινό 
αποτέλεσμα και μόνο ένα κορόιδο σαν το μαστρο-Μίσου θα άφηνε το αφεντικό να τον 
ξεγελάσει με τέτοιο τρόπο· γι’ αυτό τον φώναζαν «μαστρο-Μίσου το ζωντόβολο» και 
ήταν το γαϊδούρι για φόρτωμα σ’ όλο το ορυχείο. Εκείνος, φτωχοδιάβολος καθώς ήταν, 
τους άφηνε να λένε και του ήταν αρκετό που έβγαζε το ψωμί του με τα μπράτσα του, 
αντί να τα στρέψει εναντίον των συντρόφων του και να τσακώνεται μαζί τους. Ο 
Κοκκινοτρίχης ξίνιζε τα μούτρα του, λες κι εκείνες οι προσβολές έπεφταν επάνω του και 

                                                 
1 Σύμφωνα με τις λαϊκές δοξασίες σε διάφορα μέρη της Ιταλίας οι κοκκινοτρίχηδες θεωρούνται άτομα 
ακοινώνητα και μοχθηρά, που επιδιώκουν το κακό των άλλων (σ.τ.μ.) 



13 

 

καθώς ήταν μικρός, έριχνε τέτοιες ματιές στους άλλους, που τους έκαναν να λένε: «Άντε, 
δε θα πεθάνεις στο κρεβάτι σου, σαν τον πατέρα σου». 

 Όμως ούτε ο πατέρας του πέθανε στο κρεβάτι του, αν και ήταν καλό ζώο. Ο 
μπαρμπα-Μόμου, ο σακάτης, είχε πει πως εκείνο εκεί το υποστήριγμα δεν θα το 
αφαιρούσε ούτε και αν τον πλήρωναν είκοσι όντσες, τόσο επικίνδυνο ήταν. Από την 
άλλη όμως όλα είναι επικίνδυνα μέσα στα ορυχεία, και εάν δίνει κανείς σημασία σε όλες 
τις ανοησίες που λέγονται, καλύτερα να κάθεται στ’ αυγά του. 

 Το απόγευμα του Σαββάτου, λοιπόν, ο μαστρο-Μίσου έσκαβε ακόμη το 
υποστήριγμά του, ενώ είχε από ώρα σημάνει ο εσπερινός και όλοι οι σύντροφοί του είχαν 
ανάψει την πίπα τους και έφευγαν λέγοντας ότι του άρεσε να ξύνει την άμμο από αγάπη 
προς το αφεντικό ή συμβουλεύοντάς τον να προσέχει μην ψοφήσει σαν ποντίκι εκεί 
μέσα. Κι εκείνος, που ήταν συνηθισμένος στ’ αστεία, δεν έδινε σημασία και απαντούσε 
μόνο με τα «Α! α!» που συνόδευαν τα εύστοχα και δυνατά χτυπήματα της αξίνας  του και 
στο μεταξύ μουρμούριζε: «Αυτό, για το ψωμί! Αυτό, για το κρασί! Αυτό για τη φούστα 
της Νουντσιάτα!»  και συνέχιζε έτσι να κάνει τους υπολογισμούς του πώς θα ξόδευε τα 
λεφτά της συμφωνίας που είχε κάνει κατ’ αποκοπή, ο εξυπνάκιας! 

 Έξω από το ορυχείο ο ουρανός ήταν γεμάτος αστέρια κι εκεί κάτω το φανάρι 
κάπνιζε και γύριζε σαν ανέμη. Το μεγάλο κόκκινο υποστήριγμα, ξεκοιλιασμένο από τα 
χτυπήματα της αξίνας, σφάδαζε και διπλωνόταν σε τόξο, σα να είχε πονόκοιλο και να 
φώναζε κι αυτό όι! όι! Ο Κοκκινοτρίχης κουβαλούσε την άμμο και τακτοποιούσε στην 
άκρη τη σκαπάνη, τον άδειο σάκο και το φλασκί με το κρασί. 

 Ο καημένος ο πατέρας του που τον αγαπούσε, του έλεγε: «Κάνε στην άκρη!» ή 
«Πρόσεχε! Αν δεις να πέφτουν από πάνω πέτρες ή μεγάλα κομμάτια άμμου, να το βάλεις 
στα πόδια!» Ξαφνικά, έπαψε να μιλά! Ο Κοκκινοτρίχης, που είχε στρέψει για να 
ξαναβάλει τα εργαλεία στο κοφίνι, άκουσε έναν υπόκωφο πάταγο, όπως κάνει η άμμος 
όταν ξεχύνεται με μιας, και το φως έσβησε.  

 Ο μηχανικός που διηύθυνε τις εργασίες στο ορυχείο, βρισκόταν στο θέατρο 
εκείνο το βράδυ, όταν πήγαν να τον βρουν τρέχοντας. Δεν θα άλλαζε τη θέση του στην 
πλατεία ούτε μ’ έναν θρόνο, επειδή είχε πάθος με το θέατρο. Ο Ρόσι έπαιζε τον Άμλετ 
και η παράσταση ήταν υπέροχη. Στην έξοδο του θεάτρου τον περικύκλωσαν όλες οι 
γυναικούλες του Μονσεράτο, που φώναζαν και χτυπούσαν τα στήθη, για να δείξουν  τη 
μεγάλη συμφορά που έλαχε στην κακομοίρα την κυρα-Σάντα, τη μόνη που δεν έλεγε 
τίποτα, αλλά χτυπούσαν τα δόντια της σαν να ήταν Γενάρης μήνας. Ο μηχανικός, όταν 
του είπαν ότι το γεγονός είχε συμβεί πριν τέσσερις ώρες περίπου, τους ρώτησε τι 
ζητούσαν από αυτόν μετά τέσσερις ώρες. Πήγε, ωστόσο, με σκάλες και δαυλούς, αλλά 
πέρασαν άλλες δύο ώρες, σύνολο έξι, και ο σακάτης είπε  ότι για ν’ αδειάσουν το υπόγειο 
από το υλικό που είχε πέσει θα τους έπαιρνε μία εβδομάδα.  Μόνο σαράντα κάρα; 
Ένα βουνό από άμμο είχε πέσει, όλη λεπτή και καλά καμένη από τη λάβα, που θα 
ζυμωνόταν με τα χέρια και θα έπαιρνε το διπλάσιο σε ασβέστη. Θα γέμιζαν κάρα για 
εβδομάδες. Άριστη πράγματι επιχείρηση αυτή του μαστρο-ζωντόβολου, που συμφώνησε 
για 40 κάρα μονάχα!  

 Ο μηχανικός επέστρεψε στο θέατρο για να δει τον ενταφιασμό της Οφηλίας και οι 
άλλοι εργάτες του ορυχείου σήκωσαν αδιάφορα τους ώμους κι ένας ένας γύρισαν στα 
σπίτια τους. Μες στον συνωστισμό και στη μεγάλη φασαρία δεν πρόσεξαν μια παιδική 
φωνή, που δεν είχε τίποτα το ανθρώπινο, και ούρλιαζε: «Σκάψτε! Σκάψτε εδώ! 
Γρήγορα!» «Μπα!» είπε ο σακάτης, «είναι ο Κοκκινοτρίχης! Από πού ξεφύτρωσε ο 



14 

 

 

Κοκκινοτρίχης;» «Εάν δεν ήσουν κοκκινοτρίχης, δεν θα τη γλύτωνες, όχι!» Οι υπόλοιποι 
έβαλαν τα γέλια και άλλος έλεγε ότι ο Κοκκινοτρίχης είχε το διάβολο με το μέρος του 
και άλλος ότι ήταν εφτάψυχος σαν τις γάτες. Ο Κοκκινοτρίχης δεν απαντούσε, ούτε καν 
έκλαιγε, έσκαβε με τα νύχια εκεί, μέσα στην άμμο, μέσα στην τρύπα, χωρίς να τον βλέπει 
κανείς. Όταν πλησίασαν με το φως είδαν ένα πρόσωπο με αλλοιωμένα τα 
χαρακτηριστικά, κάτι μάτια γυάλινα και αφρό να βγαίνει από το στόμα τόσο που 
τρόμαξαν. Τα νύχια του είχαν ξεκολλήσει και κρέμονταν από τα δάχτυλα που ήταν 
βουτηγμένα στο αίμα. Δυσκολεύτηκαν να τον βγάλουν από εκεί μέσα. Μη μπορώντας 
πια να γρατσουνίσει, δάγκωνε σα λυσσασμένο σκυλί και αναγκάστηκαν να τον 
τραβήξουν από τα μαλλιά για να τον βγάλουν έξω με τη βία.  

Τελικά, μερικές μέρες αργότερα επέστρεψε στο ορυχείο και ήταν η μάνα του που, 
κλαψουρίζοντας, τον έφερε από το χέρι, μιας και το ψωμί που τρώει κανείς δεν μπορεί να 
τρέχει να το ψάχνει από δω και από κει. Δε θέλησε να ξαναφύγει από εκείνο το ορυχείο 
και έσκαβε εκεί μέσα με μανία, λες και κάθε κοφίνι άμμου το σήκωνε επάνω από το 
στήθος του πατέρα του. Μερικές φορές, ενώ έσκαβε, σταματούσε απότομα, με την αξίνα 
στον αέρα, με το πρόσωπο βλοσυρό και τα μάτια γουρλωμένα και έμοιαζε σαν ν’ ακούει 
κάτι που ο διάβολός του τού ψιθύριζε στο αυτί, από την άλλη μεριά του βουνού που 
σχημάτιζε η άμμος που είχε πέσει. Εκείνες τις μέρες ήταν πιο θλιμμένος και κακός, τόσο 
που δεν έτρωγε σχεδόν, και το ψωμί το πετούσε στο σκυλί, σα να μην ήταν δώρο του 
Θεού. Το σκυλί τον αγαπούσε, επειδή στα σκυλιά δεν ενδιαφέρει τίποτε άλλο παρά το 
χέρι που τους δίνει ψωμί. Ο γκρίζος γάιδαρος όμως, κοκαλιάρης και κακοφτιαγμένος ο 
φουκαράς, δεχόταν όλα τα ξεσπάσματα της κακίας του Κοκκινοτρίχη. Τον έδερνε χωρίς 
λύπηση, με το στειλιάρι της αξίνας και μουρμούριζε: «Έτσι θα ψοφήσεις γρηγορότερα!» 

 Μετά το θάνατο του πατέρα του λες και τον κυρίεψε ο διάβολος και δούλευε σαν 
εκείνα να άγρια βουβάλια που τους έχουν περασμένο το χαλκά στη μύτη. Γνωρίζοντας 
ότι ήταν κοκκινοτρίχης, έκανε κάθε δυνατή προσπάθεια για να φαίνεται χειρότερος και 
εάν τύχαινε καμία συμφορά, έχανε δηλαδή κανένας εργάτης τα εργαλεία του ή κάποιος 
γάιδαρος έσπαγε το πόδι του ή έπεφτε κανένα κομμάτι του ορυχείου, ήξεραν πάντα ότι 
έφταιγε αυτός, ο γρουσούζης. Δεχόταν τα χτυπήματα χωρίς να διαμαρτύρεται, όπως τα 
γαϊδούρια που καμπουριάζουν τη ράχη τους και συνεχίζουν να κάνουν το δικό τους. Με 
τα άλλα παιδιά ήταν σκληρός, λες και ήθελε να εκδικηθεί επάνω στους αδύνατους για το 
κακό που φανταζόταν ότι είχαν κάνει σ’ εκείνον και στον πατέρα του. Αισθανόταν μια 
περίεργη ευχαρίστηση να φέρνει στο νου του μία προς μία τις βαναυσότητες και τις 
αδικίες που έκαναν στον πατέρα του και το πώς τον άφησαν να πεθάνει. Κι όταν ήταν 
μόνος μουρμούριζε: «Και μ' εμένα το ίδιο κάνουν! Και τον πατέρα μου τον έλεγαν 
Ζωντόβολο, επειδή δεν έκανε τα ίδια μ' αυτούς!» Και μια φορά που περνούσε το 
αφεντικό, το συνόδευσε η βλοσυρή ματιά του: «Αυτός το έκανε! Για τριάντα πέντε 
ταρί!» Και μια άλλη φορά, πίσω από την πλάτη του σακάτη: «Κι αυτός! Και γελούσε 
κιόλας! Τον άκουσα εκείνο το βράδυ!» 

 Η ραφιναρισμένη του κακεντρέχεια φαίνεται πως τον οδήγησε να πάρει υπό την 
προστασία του έναν κακόμοιρο μικρό, που είχε έρθει πριν λίγες μέρες να δουλέψει στο 
ορυχείο. Είχε πέσει από μια σκαλωσιά και τραυματίστηκε στο κόκκαλο του μηρού κι 
έτσι δεν μπορούσε πια να κάνει τον οικοδόμο. Ο κακομοίρης, όταν κουβαλούσε το 
κοφίνι του με την άμμο στην πλάτη, αγκομαχούσε, λες και χόρευε ταραντέλα, και έκανε 
όλους όσους ήταν στο ορυχείο να γελούν· του έδωσαν έτσι το παρατσούκλι ο Βάτραχος. 
Δουλεύοντας όμως κάτω από τη γη, σαν τους βατράχους, το ψωμί του το έβγαζε και ο 



15 

 

 

Κοκκινοτρίχης τού έδινε και από το δικό του,  για να διασκεδάζει τυραννώντας τον, όπως 
έλεγαν.  

 Πράγματι, τον τυραννούσε με χίλιους τρόπους. Κάποτε τον χτυπούσε χωρίς λόγο 
και χωρίς λύπηση και εάν ο Βάτραχος δεν αμυνόταν, τον χτυπούσε πιο δυνατά, με 
μεγαλύτερη λύσσα και του έλεγε: «Ζωντόβολο! Είσαι ζωντόβολο! Εάν δεν έχεις το 
θάρρος να αμυνθείς από εμένα που δεν θέλω το κακό σου, σημαίνει ότι θ’ αφήσεις να 
σου σπάσουν τα μούτρα ο ένας και ο άλλος!» Ή όταν ο Βάτραχος σκούπιζε το αίμα που 
έτρεχε από το στόμα ή τα ρουθούνια του: «Έτσι, ο πόνος από τα χτυπήματα θα σου μάθει 
να χτυπάς κι εσύ!»  

Όταν τσιγκλούσε ένα γαϊδούρι φορτωμένο ν’ ανέβει την απότομη ανηφόρα στα 
υπόγεια του ορυχείου και το έβλεπε να στυλώνει τα πόδια του εξαντλημένο, κυρτό κάτω 
από το βάρος, ασθμαίνοντας και με το βλέμμα σβησμένο, το χτυπούσε χωρίς λύπηση με 
το στειλιάρι της αξίνας και τα χτυπήματα αντηχούσαν πάνω στα πόδια και στα γυμνά 
πλευρά του ζώου. Μερικές φορές το ζώο διπλωνόταν στα δύο από τα χτυπήματα, αλλά 
χωρίς δυνάμεις πια δεν μπορούσε να κάνει ούτε ένα βήμα κι έπεφτε στα γόνατα. Ένα από 
αυτά είχε πέσει τόσες φορές που είχαν κάνει πληγές τα πόδια του και τότε ο 
Κοκκινοτρίχης εκμυστηρευόταν στο Βάτραχο: «Ο γάιδαρος τρώει ξύλο επειδή δεν 
μπορεί να δώσει ξύλο. Εάν μπορούσε θα μας τσαλαπατούσε με τα πόδια του και θα μας 
ξέσκιζε τις σάρκες με δαγκωματιές». Ή ακόμη: « Εάν λάχει να δώσεις ξύλο, κοίταξε να 
το δώσεις με όσο μπορείς πιο δυνατά χτυπήματα· έτσι οι άλλοι, που θα τις φάνε, θα σε 
θεωρούν ανώτερό τους και θα έχεις λιγότερους από πάνω σου».  

 Έχοντας συνηθίσει να δουλεύει με τη σκαπάνη ή την αξίνα, όταν έδερνε με μανία 
λες και είχε να κάνει με την άμμο, χτυπούσε και ξαναχτυπούσε με σφιγμένα τα δόντια 
και μ’ εκείνα τα α! α! σαν του πατέρα του. «Η άμμος είναι ύπουλη», έλεγε στο Βάτραχο 
χαμηλόφωνα, «μοιάζει με τους άλλους, που σε πατούν να σε λιώσουν, εάν είσαι πιο 
αδύνατος, εάν όμως είσαι πιο δυνατός ή εάν είστε πολλοί, όπως κάνει ο Σακάτης, τότε 
παραδίνεται. Ο πατέρας μου τη νικούσε πάντα, αλλά μόνο την άμμο νικούσε, γι’ αυτό 
τον φώναζαν Ζωντόβολο, και τελικά η άμμος τον έφαγε ύπουλα, επειδή ήταν πιο δυνατή 
από εκείνον».  

 Κάθε φορά που στο Βάτραχο τύχαινε μια πολύ βαριά δουλειά και κλαψούριζε 
σαν κοριτσάκι, ο Κοκκινοτρίχης τον χτυπούσε στην πλάτη και του έβαζε τις φωνές: 
«Πάψε φοβητσιάρη!» και εάν ο Βάτραχος δεν σταματούσε, του έδινε ένα χέρι, λέγοντάς 
του με κάποια καυχησιά: «Άσ’ το σ’ εμένα. Εγώ είμαι πιο δυνατός από σένα». Ή του 
έδινε το μισό κρεμμύδι του κι εκείνος περιοριζόταν στο ξερό ψωμί και ανασήκωνε τους 
ώμους λέγοντας: «Είμαι συνηθισμένος εγώ». 

 Ήταν συνηθισμένος σε όλα αυτός: στις καρπαζιές, στις κλωτσιές, στα χτυπήματα 
με το στειλιάρι του φτυαριού, ή με το λουρί του σαμαριού, στις προσβολές και στην 
κοροϊδία όλων, στο να κοιμάται επάνω στις πέτρες, με τα χέρια και την πλάτη του να τον 
πονούν από τις δεκατέσσερις ώρες εργασίας· ακόμη και στην πείνα ήταν συνηθισμένος, 
αφού το αφεντικό για να τον τιμωρήσει του στερούσε το ψωμί ή τη σούπα. Έλεγε ότι το 
αφεντικό τις ξυλιές δεν του τις είχε στερήσει ποτέ, αλλά οι ξυλιές δεν κόστιζαν τίποτε. 
Δεν παραπονιόταν όμως και έπαιρνε την εκδίκησή του στα κρυφά, ύπουλα, με κάποια 
κατεργαριά από εκείνες στις οποίες φαινόταν να έχει βάλει ο διάολος την ουρά του. Γι’ 
αυτό τιμωρούσαν πάντα αυτόν, και εάν ακόμα δεν ήταν ένοχος, αφού θα μπορούσε να 
είναι. Δεν δικαιολογιόταν ποτέ, θα ήταν εξάλλου άσκοπο. Και όταν καμιά φορά ο 
Βάτραχος έντρομος τον ικέτευε κλαίγοντας να πει την αλήθεια και να διώξει από πάνω 



16 

 

 

του την κατηγόρια, εκείνος απαντούσε: «Τι νόημα έχει; Εγώ είμαι κοκκινοτρίχης!» και 
κανείς δεν μπορούσε να πει εάν το σκύψιμο του κεφαλιού και το ανασήκωμα των ώμων 
ήταν πάντα το αποτέλεσμα θυμωμένης περηφάνιας ή απελπισμένης υποταγής και ούτε 
ήταν γνωστό εάν η συμπεριφορά του ήταν απαιδευσιά ή δειλία. Το σίγουρο είναι ότι ούτε 
η μάνα του δεν είχε δεχτεί ένα χάδι από αυτόν και συνεπώς μήτε εκείνη του είχε δώσει 
ποτέ κανένα.   

 Τα Σαββατόβραδα, όταν έφτανε στο σπίτι με τα μούτρα του λεκιασμένα από 
φακίδες και κόκκινη άμμο και με τα κουρέλια να κρέμονται επάνω του από όλες τις 
μεριές, η αδελφή του άρπαζε το σκουπόξυλο, εάν έκανε την εμφάνισή του στην είσοδο 
του σπιτιού σε τέτοιο χάλι, επειδή φοβόταν μήπως το σκάσει ο αγαπητικός της, 
βλέποντας τι σόι κουνιάδο έμελε να λουστεί. Η μάνα του έλειπε πάντα πότε στη μία και 
πότε στην άλλη γειτόνισσα κι έτσι εκείνος πήγαινε να κουρνιάσει στο αχυρόστρωμά του, 
σαν δαρμένο σκυλί.  Τις Κυριακές, όταν όλα τα άλλα γειτονόπουλα φορούσαν καθαρό 
πουκάμισο για να πάνε στην εκκλησία ή να παίξουν στην αυλή, εκείνος, σαν να μην είχε 
άλλο τρόπο διασκέδασης, αλήτευε αδέσποτος στους δρόμους και στα περιβόλια 
κυνηγώντας με τις πέτρες τις κακόμοιρες τις πυγολαμπίδες, που δεν του είχαν κάνει 
τίποτα, ή πήγαινε να κατατρυπήσει τους φράχτες από φραγκοσυκιές. Εξάλλου, δεν του 
άρεσαν οι κοροϊδίες και οι πετριές των άλλων παιδιών.  

 Η χήρα του μαστρο-Μίσου ήταν απελπισμένη με το γιο της τον αλιτήριο, όπως 
όλοι τον αποκαλούσαν, και ο ίδιος είχε καταντήσει πράγματι σαν εκείνα τα σκυλιά, που 
από τις πολλές κλωτσιές και πετριές που δέχονται από τον ένα και από τον άλλο, 
καταλήγουν να βάζουν την ουρά κάτω από τα σκέλια και να το σκάνε στη θέα του 
πρώτου τυχόντα που θα συναντήσουν κι έτσι περιφέρονται νηστικά, ψωραλέα και άγρια, 
όπως οι λύκοι. Τουλάχιστον κάτω από τη γη, μέσα στο ορυχείο της άμμου, δεν τον 
κορόιδευε πλέον κανείς παρόλο που ήταν άσχημος, κουρελής και ξεβράκωτος και 
έμοιαζε να είναι φτιαγμένος ακριβώς γι' αυτή τη δουλειά ακόμη και στο χρώμα των 
μαλλιών του και στα γατίσια μάτια του, που τα μισόκλεινε κόντρα στον ήλιο. Τέτοια 
είναι και μερικά γαϊδούρια που δουλεύουν μέσα στα ορυχεία για χρόνια, χωρίς ποτέ να 
βγουν από εκεί. Σ' εκείνες τις υπόγειες στοές, όπου το πηγάδι της εισόδου είναι κάθετο, 
τα κατεβάζουν με τριχιές κι έτσι μένουν εκεί μέσα για όλη τους τη ζωή. Είναι αλήθεια ότι 
πρόκειται για γέρικα γαϊδούρια, που τ' αγοράζουν δώδεκα ή δεκατρείς λιρέτες, όταν τα 
φέρνουν στην Πλάγια για να τα ξεκάνουν, για τη δουλειά όμως που τα θέλουν εκεί κάτω 
είναι καλά ακόμη. Και ο Κοκκινοτρίχης, φυσικά, δεν άξιζε περισσότερο  και εάν έβγαινε 
από το ορυχείο το Σάββατο το βράδυ, ήταν γιατί τα χέρια του τον βοηθούσαν να 
σκαρφαλώσει με την τριχιά για να βγει επάνω και έπρεπε, εξάλλου, να πάει το 
βδομαδιάτικο στη μάνα του. 

 Θα προτιμούσε, φυσικά, να δουλεύει στις οικοδομές, όπως ο Βάτραχος, και να 
δουλεύει τραγουδώντας επάνω στις σκαλωσιές, ψηλά, μες στο γαλάζιο τ' ουρανού, με τον 
ήλιο στην πλάτη. Είτε να κάνει τον αγωγιάτη, σαν τον μπαρμπα-Γκάσπαρε, που ερχόταν 
να πάρει την άμμο από το ορυχείο, λικνιζόμενος, μισοκοιμισμένος επάνω στις μπάρες 
του κάρου, με την πίπα στο στόμα και που όλη τη μέρα γύριζε στους όμορφους δρόμους 
της εξοχής. Ακόμη καλύτερα, θα ήθελε να ήταν αγρότης, που περνά τη ζωή του μέσα στα 
χωράφια, μες στο πράσινο, κάτω από τις φουντωτές χαρουπιές, με τη θάλασσα σε χρώμα 
τουρκουάζ στο βάθος και το τραγούδι των πουλιών πάνω από το κεφάλι του. Αυτό όμως 
που έκανε ήταν το επάγγελμα του πατέρα του και γι’ αυτό το επάγγελμα είχε γεννηθεί κι 
ο ίδιος. Και σκεπτόμενος όλα αυτά έδειχνε στο Βάτραχο το υποστήριγμα  που είχε πέσει 



17 

 

 

επάνω στο γονιό του και που εξακολουθούσε να δίνει λεπτή, καμένη από τη λάβα άμμο. 
Ο αγωγιάτης ερχόταν να τη φορτώσει, με την πίπα στο στόμα, λικνιζόμενος επάνω στις 
μπάρες του κάρου και του έλεγε πως όταν θα τελείωναν με το μάζεμα της άμμου θα 
έβρισκαν το πτώμα του πατέρα του που θα έπρεπε να φορά παντελόνι από βαμβακερό 
βελούδο, σχεδόν καινούργιο. Ο Βάτραχος φοβόταν, εκείνος όμως όχι. Έλεγε πως 
βρισκόταν πάντα εκεί, από μικρό παιδί, και πως έβλεπε πάντα εκείνη τη μαύρη τρύπα 
που προχωρούσε κάτω από τη γη, όπου ο πατέρας του συνήθιζε να τον πηγαίνει 
κρατώντας τον από το χέρι. Τότε έδειχνε με τα χέρια του δεξιά και αριστερά και 
περιέγραφε πώς ένας μπερδεμένος λαβύρινθος από γαλαρίες απλωνόταν παντού κάτω 
από τα πόδια τους, από δω και από κει, μέχρι εκεί που το μάτι έβλεπε ν' απλώνεται η 
μαύρη, έρημη ηφαιστειακή γη, λεκιασμένη από καμένα σπάρτα, και πώς πολλοί 
άνθρωποι είχαν απομείνει εκεί κάτω, συνθλιμμένοι ή χαμένοι μέσα στα σκοτάδια και 
χρόνια πολλά περπατούν και περπατούν ακόμα, χωρίς να μπορούν να βρουν το άνοιγμα 
του πηγαδιού απ' όπου μπήκαν και χωρίς να μπορούν ν' ακούσουν τις απεγνωσμένες 
κραυγές των παιδιών τους, που τους ψάχνουν στα χαμένα.  

 Μια φορά όμως που βρέθηκε ένα παπούτσι του μαστρο-Μίσου, την ώρα που 
γέμιζαν τα κοφίνια, τον έπιασε τέτοιο τρέμουλο, που χρειάστηκε να τον τραβήξουν με τα 
σκοινιά στην επιφάνεια, σαν ένα γάιδαρο που δίνει κλωτσιές στον αέρα. Δεν μπόρεσαν 
όμως να βρουν ούτε το καινούργιο του σχεδόν παντελόνι, ούτε τα υπόλοιπα του μαστρο-
Μίσου, παρόλο που οι έμπειροι βεβαίωναν ότι εκείνο θα έπρεπε να είναι το ακριβές 
σημείο όπου το υποστήριγμα τον καταπλάκωσε. Μερικοί νέοι στο επάγγελμα  
παρατηρούσαν με περιέργεια τις ιδιοτροπίες της άμμου, που είχε σκορπίσει το 
Ζωντόβολο εδώ κι εκεί, τα παπούτσια από τη μια μεριά και τα πόδια από την άλλη. 

 Από τη στιγμή που βρέθηκε εκείνο το παπούτσι, τον Κοκκινοτρίχη τον έπιασε 
τέτοιος φόβος μη δει να ξεπροβάλει μέσα από την άμμο και το γυμνό πόδι του πατέρα 
του, που δεν ήθελε πλέον να χτυπήσει ούτε μια φορά με την αξίνα του, μακάρι να του 
την έφερναν κατακέφαλα. Πήγε να δουλέψει σ' ένα άλλο σημείο της γαλαρίας και δεν  
ξαναγύρισε στο προηγούμενο. Δυο τρεις μέρες αργότερα βρήκαν πράγματι το πτώμα του 
μαστρο-Μίσου, να φοράει το παντελόνι του και να είναι ξαπλωμένος μπρούμυτα· 
έμοιαζε βαλσαμωμένος. Ο μπαρμπα-Μόμου παρατήρησε ότι θα έπρεπε να αγωνίστηκε 
πολύ προτού πεθάνει, επειδή το υποστήριγμα έπεσε με τη μορφή αψίδας επάνω του και 
τον έθαψε ζωντανό. Μπορούσε ακόμη και τώρα να δει κανείς ότι ο μαστρο-Ζωντόβολο 
είχε προσπαθήσει σαν από ένστικτο να ελευθερωθεί σκάβοντας μες στην άμμο και γι' 
αυτό τα χέρια του ήταν ξεσκισμένα και τα νύχια του σπασμένα. «Ακριβώς σαν το γιο 
του, τον Κοκκινοτρίχη!», επαναλάμβανε ο σακάτης,  «αυτός έσκαβε από δω, ενώ ο γιος 
του έσκαβε από κει». Δεν είπαν όμως τίποτα στο αγόρι, επειδή ήξεραν ότι είναι κακό και 
εκδικητικό.  

 Ο αγωγιάτης απάλλαξε το υπόγειο από το πτώμα με τον ίδιο τρόπο που το 
απάλλασσε από την άμμο και από τα ψόφια γαϊδούρια, με τη μόνη διαφορά ότι αυτή τη 
φορά η βρώμα από ψοφίμι προερχόταν από βαφτισμένο κρέας. Η χήρα μίκρυνε το 
παντελόνι και το πουκάμισο στα μέτρα του Κοκκινοτρίχη, που με τον τρόπο αυτό 
ντύθηκε σχεδόν με καινούργια ρούχα για πρώτη φορά, ενώ τα παπούτσια τα φύλαξε γι' 
αργότερα, όταν θα μεγάλωνε, αφού δεν μπορούσαν να τα μικρύνουν και ο 
αρραβωνιαστικός της αδελφής δεν ήθελε να φορέσει τα παπούτσια ενός πεθαμένου.  

 Ο Κοκκινοτρίχης ίσιαζε απάνω στο πόδι το σχεδόν καινούργιο, βελούδινο 
παντελόνι του, που του έδινε μια γλυκιά και λεία αίσθηση όπως τα χέρια του πατέρα του 



18 

 

 

που συνήθιζαν να του χαϊδεύουν τα μαλλιά έτσι άγρια και κόκκινα που ήταν. Τα 
παπούτσια τα είχε κρεμασμένα σ' ένα καρφί πάνω από το αχυρόστρωμά του, σαν να ήταν 
οι παντόφλες του μπαμπά και τις Κυριακές τα έπαιρνε, τα γυάλιζε και τα δοκίμαζε· 
έπειτα τα έβαζε καταγής το ένα πλάι στο άλλο κι έμενε να τα κοιτάζει με θαυμασμό επί 
ώρες, με τους αγκώνες ακουμπισμένους στα γόνατα και το σαγόνι μες στις παλάμες του, 
κλωθογυρίζοντας ποιος ξέρει τι ιδέες μέσα στο μυαλό του. 

 Είχε περίεργες ιδέες ο Κοκκινοτρίχης! Καθώς είχε κληρονομήσει τη σκαπάνη και 
την αξίνα του πατέρα του, τα χρησιμοποιούσε, αν και ήταν πολύ βαριά για την ηλικία 
του, και όταν τον ρώτησαν εάν ήθελε να τα πουλήσει στην τιμή των καινούργιων, 
εκείνος αρνήθηκε. Ο πατέρας του είχε κάνει τόσο λεία και λαμπερά τα στειλιάρια τους 
με τα χέρια του, που εκείνος δεν θα κατάφερνε να κάνει άλλα πιο λεία και πιο λαμπερά 
από εκείνα, έστω και αν τα δούλευε εκατό και περισσότερα χρόνια.    

 Εκείνη την περίοδο ψόφησε από τις κακουχίες και τα γηρατειά ο γκρίζος 
γάιδαρος και ο αγωγιάτης πήγε και τον πέταξε μακριά, στην ηφαιστειακή γη. «Έτσι 
γίνεται», μουρμούριζε ο Κοκκινοτρίχης, «τα εργαλεία που δεν χρειάζονται πια τα πετάνε 
μακριά». Επισκεπτόταν το ψοφίμι του  γκρίζου στο βάθος της χαράδρας κι έπαιρνε μαζί 
του, με τη βία, και τον Βάτραχο, που δεν ήθελε να πάει. Ο Κοκκινοτρίχης του έλεγε ότι 
σ' αυτόν τον κόσμο πρέπει να συνηθίζει κανείς να βλέπει κατά πρόσωπο όλα τα 
πράγματα, όμορφα ή άσχημα και με την ακόρεστη περιέργεια ενός χαμινιού 
παρατηρούσε τα σκυλιά που μαζεύονταν εκεί απ' όλα τα γύρω αγροκτήματα για να 
διεκδικήσουν τις σάρκες του γκρίζου.  

  Τα σκυλιά το 'σκαγαν γαβγίζοντας όταν εμφανίζονταν τα παιδιά και γυρόφερναν 
αλυχτώντας  στις πλαγιές απέναντι, αλλά ο Κοκκινοτρίχης δεν άφηνε τον Βάτραχο να τα 
κυνηγήσει με τις πέτρες. «Βλέπεις εκείνη τη μαύρη σκύλα», του έλεγε, «που δε σκιάζεται 
τις πέτρες σου; Δεν τις σκιάζεται επειδή πεινάει περισσότερο από τους άλλους. Κοίτα 
πώς είναι τα πλευρά της!» Τώρα ο γκρίζος γάιδαρος δεν υπέφερε πια και παρέμενε 
ήρεμος, με ανοιχτά τα τέσσερα πόδια του και άφηνε τα σκυλιά να το διασκεδάζουν 
αδειάζοντας τις βαθιές κόχες των ματιών του και ξεκοκαλίζοντας τα λευκά του κόκαλα, 
ενώ τα δόντια τους, που του ξέσκιζαν τα σωθικά, δεν ήταν ικανά να τον κάνουν να 
διπλώσει τη ράχη του, όπως πριν το κατόρθωναν και τα πιο απλά ακόμη χτυπήματα με το 
φτυάρι, που συνήθιζαν να του δίνουν για να ζωηρέψει λίγο όταν ήταν ν' ανέβει κανένα 
απότομο δρομάκι. Να πώς έχουν τα πράγματα! Και ο γκρίζος τις έτρωγε με την αξίνα και 
είχε τραύματα, και όταν λύγιζε κάτω από το βάρος και του κοβόταν η ανάσα και δεν 
μπορούσε να πάει παραπέρα, έριχνε κάτι ματιές, ενώ τον χτυπούσαν, σαν να έλεγε: 
Φτάνει πια! Φτάνει πια! Τώρα όμως εκείνα τα μάτια τού τα τρώνε τα σκυλιά και ο ίδιος 
κοροϊδεύει για τις ξυλιές που έτρωγε και για τις πληγές του, κοροϊδεύει μ' ένα στόμα 
δίχως σάρκες, που του έχουν μείνει μόνο τα δόντια. Και θα 'ταν καλύτερα να μην είχε 
ποτέ γεννηθεί. 

 Η ηφαιστειακή γη απλωνόταν μελαγχολική και έρημη μέχρι εκεί που έφτανε το 
μάτι και σκαρφάλωνε σε κορφές και κατέβαινε σε χαράδρες, μαύρη και ρυτιδιασμένη, 
χωρίς ένα γρύλο ν' ακούγεται ή ένα πουλί να πετάει από πάνω της. Δεν ακουγόταν 
τίποτα, ούτε ο ήχος από τα χτυπήματα της σκαπάνης εκείνων που δούλευαν από κάτω 
της. Και ο Κοκκινοτρίχης συνέχεια επαναλάμβανε ότι από κάτω η γη ήταν όλη σκαμμένη 
με γαλαρίες προς κάθε κατεύθυνση, προς το βουνό, προς τον κάμπο, έτσι που κάποτε 
ένας εργάτης του ορυχείου είχε μπει μέσα όταν τα μαλλιά του ήταν μαύρα  και βγήκε 
όταν είχε πια ασπρίσει και ένας  άλλος, που του έσβησε ο δαυλός, καλούσε μάταια σε 



19 

 

 

βοήθεια, χωρίς να μπορεί κανείς να τον ακούσει. Μόνο εκείνος άκουγε τις κραυγές του! 
έλεγε, και μ' αυτή την ιδέα, παρόλο που η καρδιά του ήταν πέτρα, ανατρίχιαζε.  

 «Συχνά το αφεντικό με στέλνει μακριά, εκεί όπου οι άλλοι φοβούνται να πάνε. 
Εγώ όμως είμαι ο Κοκκινοτρίχης, και εάν δε γυρίσω πίσω, κανείς δε θα με ψάξει». 

   Ωστόσο, τις όμορφες καλοκαιριάτικες νύχτες, τ' άστρα έλαμπαν φωτεινά ακόμη 
κι επάνω από την ηφαιστειακή γη και η γύρω εξοχή ήταν κι εκείνη μαύρη, όπως η γη, 
αλλά ο Κοκκινοτρίχης, κουρασμένος από την ατέλειωτη μέρα εργασίας, ξάπλωνε απάνω 
στο σάκο, με το πρόσωπο προς τον ουρανό και απολάμβανε εκείνη την ησυχία κι εκείνη 
τη φωταψία από ψηλά· γι' αυτό μισούσε τις νύχτες με φεγγάρι, τότε που η θάλασσα 
γεμίζει με σπίθες και η εξοχή διαγράφεται αμυδρά εδώ κι εκεί, ενώ η ηφαιστειακή γη 
φαίνεται πιο γυμνή και πιο ερημωμένη. «Για μας, που γεννηθήκαμε για να ζούμε κάτω 
από τη γη», σκεφτόταν ο Κοκκινοτρίχης, «πάντα και παντού πρέπει να υπάρχει σκοτάδι». 
Η κουκουβάγια στρίγγλιζε πάνω στην ηφαιστειακή γη και πλανιόταν εδώ κι εκεί κι 
εκείνος σκεφτόταν: «Ακόμη και η κουκουβάγια νιώθει τους νεκρούς που είναι εδώ κάτω, 
στα υπόγεια, και απελπίζεται που δεν μπορεί να πάει να τους βρει». 

 Ο Βάτραχος φοβόταν τις κουκουβάγιες και τις νυχτερίδες, αλλά ο Κοκκινοτρίχης 
τού έβαζε τις φωνές, επειδή όποιος είναι αναγκασμένος να μένει μόνος δεν πρέπει να 
φοβάται τίποτα, ούτε ο γκρίζος γάιδαρος φοβόταν τα σκυλιά που τον ξεκοκάλιζαν, τώρα 
που οι σάρκες του δεν αισθάνονταν πόνο από τις δαγκωματιές. «Εσύ ήσουν 
συνηθισμένος να δουλεύεις επάνω στις σκεπές, όπως οι γάτοι», του έλεγε, «και τότε ήταν 
αλλιώς. Τώρα όμως που σου έλαχε να ζεις κάτω από τη γη, όπως τα ποντίκια, δεν πρέπει 
να φοβάσαι πια τα ποντίκια, ούτε τις νυχτερίδες, που είναι ποντίκια κι αυτές με φτερά, 
και τα ποντίκια κάνουν ευχαρίστως συντροφιά στους πεθαμένους». Ο Βάτραχος, 
ωστόσο, έδειχνε μεγάλη προθυμία να του εξηγήσει πως εκεί ψηλά στον ουρανό υπήρχε ο 
παράδεισος, όπου πάνε οι πεθαμένοι που ήταν άνθρωποι καλοί και δεν στεναχωρούσαν 
τους γονείς τους. «Ποιος σου το είπε;» ρωτούσε ο Κοκκινοτρίχης και ο Βάτραχος του 
απαντούσε πως του το είχε πει η μαμά του.  

 Τότε ο Κοκκινοτρίχης έξυνε το κεφάλι του και χαμογελώντας του έκανε ένα 
μορφασμό σαν αλητάμπουρας που ξέρει πολλά. «Η μάνα σου σου τα λέει αυτά επειδή 
αντί για παντελόνια θα έπρεπε να φοράς φουστάνια». 

 Και ύστερα από μικρή σκέψη: «Ο πατέρας μου ήταν καλός και δεν έκανε κακό σε 
κανένα, τόσο που τον έλεγαν Ζωντόβολο. Παρόλα αυτά είναι εκεί κάτω και βρήκαν τα 
εργαλεία και τα παπούτσια του ακόμη, και αυτό το παντελόνι εδώ, που φοράω εγώ». 

 Λίγο καιρό αργότερα ο Βάτραχος, που είχε αρχίσει να καταπέφτει σιγά σιγά, 
αρρώστησε κι ένα βράδυ τον έβγαλαν από το ορυχείο, επάνω σ' ένα γάιδαρο, ξαπλωμένο 
ανάμεσα στα κοφίνια, ενώ έτρεμε από τον πυρετό, σαν πουλάκι βρεγμένο. Ένας εργάτης 
είπε ότι το αγόρι δεν έκανε για εκείνο το επάγγελμα και ότι, για να δουλέψει κανείς σε 
ορυχείο χωρίς ν' αφήσει εκεί τα κόκαλά του, έπρεπε να είναι γεννημένος για κείνη τη 
δουλειά. Ο Κοκκινοτρίχης τότε ένιωσε περήφανος που ήταν γεννημένος για το ορυχείο 
κι έτσι διατηρούνταν υγιής και ακμαίος μέσα σ' εκείνη την ανθυγιεινή ατμόσφαιρα, με 
όλες εκείνες τις κακουχίες. Φορτωνόταν το Βάτραχο στους ώμους και του έδινε με τον 
τρόπο του θάρρος, βάζοντάς του τις φωνές και χτυπώντας τον. Μια φορά όμως που τον 
χτύπησε στην πλάτη ο Βάτραχος ξέρασε αίμα, τότε ο Κοκκινοτρίχης τρoμαγμένος 
πάσχισε να βρει στη μύτη ή μέσα στο στόμα τη ζημιά που του είχε κάνει και ορκιζόταν 
πως δεν μπορούσε να του έχει προξενήσει τόσο μεγάλο κακό με το χτύπημα που του 
έδωσε και για να του το αποδείξει χτυπούσε δυνατά με μια πέτρα το στήθος και τη ράχη 



20 

 

 

του. Ένας εργάτης που ήταν εκεί παρών του έδωσε μια κλωτσιά στην πλάτη, μια 
κλωτσιά που ήχησε σαν σε ταμπούρλο, κι όμως ο Κοκκινοτρίχης δεν κούνησε από τη 
θέση του και μόνο όταν έφυγε ο εργάτης είπε: «Βλέπεις; Δεν έπαθα τίποτα! Και με 
χτύπησε πιο δυνατά απ' ό,τι εγώ εσένα, σου τ' ορκίζομαι!»   

 Ο Βάτραχος όμως δεν γινόταν καλά και συνέχιζε να ξερνάει αίμα και να έχει 
πυρετό κάθε μέρα. Τότε ο Κοκκινοτρίχης έκλεψε από το βδομαδιάτικό του μερικά 
κέρματα για να του αγοράσει λίγο κρασί και ζεστή σούπα και του έδωσε και το σχεδόν 
καινούργιο του παντελόνι για να είναι καλύτερα ντυμένος. Ο Βάτραχος όμως έβηχε 
πάντα και μερικές φορές έμοιαζε να πνίγεται. Το βράδυ δεν υπήρχε τρόπος ν' απαλλαγεί 
από τα ρίγη του πυρετού, ούτε με τους σάκους που τον σκέπαζαν, ούτε με το άχυρο που 
του έριχναν επάνω, ούτε μπροστά στη φωτιά. Ο Κοκκινοτρίχης έμενε σιωπηλός και 
ακίνητος σκυμμένος επάνω του, με τα χέρια στα γόνατα, με τα μάτια  ορθάνοιχτα, 
καρφωμένα επάνω του, σα να ήθελε να του κάνει το πορτρέτο και όταν τον άκουγε ν' 
αναστενάζει χαμηλόφωνα και έβλεπε το πρόσωπό του να συσπάται και το βλέμμα του 
σβησμένο, ακριβώς σαν εκείνο του γκρίζου γαϊδάρου που αγκομαχούσε ξέπνοος κάτω 
από το βάρος την ώρα που ανέβαινε το ανηφορικό δρομάκι, τις στιγμές εκείνες του 
ψιθύριζε:  «Καλύτερα να πεθάνεις γρήγορα! Εάν είναι να υποφέρεις έτσι, καλύτερα να 
πεθάνεις!» Και το αφεντικό έλεγε ότι ο Κοκκινοτρίχης ήταν ικανός να σπάσει το κεφάλι 
του αγοριού και γι' αυτό έπρεπε να τον παρακολουθούν. 

 Τελικά μια Δευτέρα ο Βάτραχος δεν ήρθε πια στο ορυχείο και το αφεντικό ένιψε 
τας χείρας του, επειδή στην κατάσταση που βρισκόταν πλέον ήταν περισσότερο ένας 
μπελάς παρά οτιδήποτε άλλο. Ο Κοκκινοτρίχης έμαθε πού έμενε και το Σάββατο πήγε να 
τον βρει. Ο κακόμοιρος ο Βάτραχος ήταν περισσότερο στον άλλο κόσμο παρά σ' ετούτον 
εδώ και η μητέρα του έκλαιγε και χτυπιόταν, λες και το παιδί της ήταν από εκείνα που 
κέρδιζαν δέκα λιρέτες την εβδομάδα.  

 Αυτό δεν μπορούσε να το καταλάβει ο Κοκκινοτρίχης και ρώτησε τον Βάτραχο 
γιατί η μητέρα του στρίγγλιζε έτσι, αφού εδώ και δυο μήνες ο γιος της δεν κέρδιζε ούτε 
καν εκείνα που έτρωγε. Όμως ο καημένος ο Βάτραχος δεν τον άκουγε και έμοιαζε να έχει 
στραμμένη την προσοχή του στο μέτρημα των δοκαριών της στέγης. Τότε ο 
Κοκκινοτρίχης έβγαλε το συμπέρασμα ότι η μητέρα του Βάτραχου στρίγγλιζε έτσι επειδή 
το παιδί της ήταν πάντα αδύναμο και αρρωστιάρικο και το μεγάλωσε σαν εκείνα τα 
μικρά που δεν απογαλακτίζονται ποτέ. Εκείνος όμως ήταν υγιής και δυνατός και ήταν 
κοκκινοτρίχης και η μητέρα του δεν είχε ποτέ κλάψει γι' αυτόν, επειδή δε φοβήθηκε ποτέ 
μην τον χάσει. 

 Λίγες μέρες αργότερα στο ορυχείο είπανε ότι ο Βάτραχος είχε πεθάνει κι εκείνος 
σκέφτηκε ότι η κουκουβάγια τώρα θα στρίγγλιζε και γι' αυτόν μέσα στη νύχτα και 
ξαναπήγε να δει τα γυμνά κόκαλα του γκρίζου μέσα στη χαράδρα, όπου συνήθιζε να 
πηγαίνει μαζί με το Βάτραχο. Από τον γκρίζο δεν είχαν απομείνει παρά μόνο σκόρπια 
κόκαλα, το ίδιο θα συνέβαινε και με το Βάτραχο και η μάνα του θα σκούπιζε τα δάκρυά 
της, όπως και η μάνα του Κοκκινοτρίχη είχε σκουπίσει τα δικά της μετά το θάνατο του 
μαστρο-Μίσου και παντρεύτηκε πάλι και πήγε να ζήσει στο Τσιφάλι. Και η αδελφή του 
παντρεύτηκε κι έκλεισαν το σπίτι. Τώρα πια, εάν τον έδερναν, δεν θα τις ένοιαζε 
καθόλου, ούτε και τον ίδιο ένοιαζε, και όταν θα γινόταν σαν τον γκρίζο ή σαν το 
Βάτραχο, δεν θα ένιωθε πλέον τίποτα. 

 Εκείνο τον καιρό ήρθε να δουλέψει στο ορυχείο κάποιος που τον έβλεπαν πρώτη 
φορά και που προσπαθούσε να κρύβεται όσο μπορούσε περισσότερο. Οι άλλοι εργάτες 



21 

 

 

έλεγαν μεταξύ τους ότι το' χε σκάσει από τη φυλακή και ότι εάν τον πιάνανε θα τον 
ξαναέκλειναν μέσα για πολλά χρόνια. Με την ευκαιρία αυτή ο Κοκκινοτρίχης έμαθε ότι 
η φυλακή ήταν ένα μέρος όπου έβαζαν τους κλέφτες και τους αλιτήριους, σαν κι αυτόν, 
και τους κρατούσαν πάντα κλεισμένους εκεί μέσα και τους φύλαγαν. 

 Από εκείνη τη στιγμή ένιωσε μια αρρωστημένη περιέργεια για κείνο τον άνθρωπο 
που δοκίμασε τη φυλακή και το' σκασε από κει. Όμως λίγες εβδομάδες αργότερα ο 
δραπέτης δήλωσε καθαρά και ξάστερα ότι είχε κουραστεί μ' αυτή την παλιοζωή του 
τυφλοπόντικα  και θα προτιμούσε να περάσει όλη τη ζωή του στη φυλακή, επειδή η 
φυλακή, σε σύγκριση με το ορυχείο, ήταν παράδεισος· προτιμούσε να επιστρέψει εκεί 
ακόμη και με τα πόδια. «Τότε γιατί δεν πάνε να κλειστούνε στη φυλακή όλοι όσοι 
δουλεύουν στο ορυχείο;» ρώτησε ο Κοκκινοτρίχης. 

 «Επειδή δεν είναι κοκκινοτρίχηδες σαν εσένα!» απάντησε ο σακάτης. «Μη 
φοβάσαι όμως, κι εσύ εκεί θα καταλήξεις και θ' αφήσεις τα κόκαλα σου» 

 Τα κόκαλά του, ωστόσο, ο Κοκκινοτρίχης τα άφησε στο ορυχείο, όπως ο πατέρας 
του, αλλά με άλλο τρόπο. Μια φορά ήταν να εξερευνήσουν ένα πέρασμα, που 
υπολόγιζαν ότι επικοινωνούσε με το μεγάλο πηγάδι στα αριστερά, προς την κοιλάδα, και 
εάν αυτό ίσχυε, θα εξοικονομούσαν τα μισά από τα εργατικά χέρια που χρειάζονταν για 
να βγάλουν έξω την άμμο. Εάν όμως δεν ίσχυε αυτό, υπήρχε ο κίνδυνος να χαθούν εκεί 
μέσα και να μην επιστρέψουν ποτέ πια. Όμως κανένας οικογενειάρχης δεν ήθελε να το 
διακινδυνεύσει, ούτε θα άφηνε το αίμα του, το παιδί του, να το κάνει, για όλο το χρυσάφι 
του κόσμου. 

 Ο Κοκκινοτρίχης όμως δεν είχε κανένα που θα έπαιρνε όλο το χρυσάφι του 
κόσμου για το τομάρι του, εάν υποθέσουμε ότι το τομάρι του άξιζε όλο το χρυσάφι του 
κόσμου· η μάνα του είχε ξαναπαντρευτεί και πήγε να ζήσει στο Τσιφάλι και η αδελφή 
του είχε παντρευτεί κι εκείνη. Η πόρτα του σπιτιού ήταν κλειστή κι εκείνος δεν είχε άλλο 
από τα παπούτσια του πατέρα του κρεμασμένα σ' ένα καρφί, γι' αυτό του ανέθεταν πάντα 
τις πιο επικίνδυνες δουλειές και τις πιο ριψοκίνδυνες αποστολές και εάν ο ίδιος δεν 
φρόντιζε για τον εαυτό του, σίγουρα οι άλλοι δεν θα φρόντιζαν γι' αυτόν. Όταν τον 
έστειλαν σ' εκείνη την εξερεύνηση, ήρθε στο μυαλό του εκείνος ο εργάτης που είχε χαθεί 
πριν πολλά χρόνια και περπατούσε και περπατάει ακόμα μες στο σκοτάδι φωνάζοντας 
βοήθεια, χωρίς να μπορεί κανείς να τον ακούσει, δεν είπε όμως τίποτα. Τι θα ωφελούσε 
εξάλλου; Πήρε τα εργαλεία του πατέρα του, τη σκαπάνη, την αξίνα, το φανάρι, το 
σακούλι με το ψωμί, το φλασκί με το κρασί και έφυγε. Κανείς ποτέ δεν έμαθε τι απέγινε. 

 Έτσι χάθηκαν ακόμη και τα κόκαλα του Κοκκινοτρίχη και τα παιδιά του ορυχείου 
χαμηλώνουν τη φωνή όταν μιλούν γι' αυτόν μες στα υπόγεια, επειδή φοβούνται μήπως 
τον δουν να ξεπροβάλει μπροστά τους, με τα κόκκινα μαλλιά και τα γκρίζα του μάτια. 

 
Από τη συλλογή διηγημάτων La vita dei campi, 1880  

 
 
 
 
 

 



22 

 

 

Η αγαπητικιά του Γκραμίνια 
 
Στο Σαλβατόρε Φαρίνα2 
 
 Αγαπητέ Φαρίνα, ιδού ένα σχέδιο αφηγήματος και όχι ένα αφήγημα. Θα έχει 

τουλάχιστον το πλεονέκτημα να είναι πολύ σύντομο και να είναι ιστορικό – ένα 
ανθρώπινο ντοκουμέντο, όπως λένε σήμερα – ενδιαφέρον ίσως για σένα και για όλους 
όσους μελετούν μες στο μεγάλο βιβλίο της καρδιάς. Θα σου το επαναλάβω έτσι όπως το 
συνέλεξα στα δρομάκια της υπαίθρου, σχεδόν με τα ίδια απλά και γραφικά λόγια της 
λαϊκής διήγησης, αν κι εσύ θα προτιμούσες στην πραγματικότητα να βρεθείς πρόσωπο με 
πρόσωπο με το ίδιο το γεγονός και όχι να το ψάχνεις μες στις γραμμές ενός βιβλίου, 
μέσω του φακού του συγγραφέα. Το απλό ανθρώπινο γεγονός θα μας κάνει πάντα να 
σκεφτόμαστε, θα έχει πάντα τη σφραγίδα του υπάρξαντος, των πραγματικών δακρύων, 
του πυρετού και των αισθήσεων που έχουν περάσει από τη σάρκα. Η μυστηριώδης 
διαδικασία μέσα από την οποία τα πάθη μπλέκονται, διασταυρώνονται, ωριμάζουν, 
ξεδιπλώνονται στην υπόγεια πορεία τους, στα πηγαινέλα τους , που συχνά μοιάζουν 
αντιφατικά, θ’ αποτελεί για πολύ καιρό ακόμη τον ισχυρό πόλο έλξης εκείνου του 
ψυχολογικού φαινομένου που δίνει μορφή στο θέμα ενός αφηγήματος και που η 
σύγχρονη ανάλυση μελετά με επιστημονική εμβρίθεια. Από τη σημερινή μου αφήγηση 
θα σου αναφέρω μόνο την αφετηρία και την κατάληξη και αυτό θα σου είναι αρκετό – 
κάποια μέρα ίσως να είναι αρκετό για όλους. 

 Αναπλάθουμε την καλλιτεχνική δημιουργία, στην οποία οφείλουμε τόσα ένδοξα 
μνημεία, με διαφορετική μέθοδο, λεπτομερέστερη και πιο προσωπική. Υποτάσσουμε 
ευχαρίστως το γεγονός της καταστροφής, της ψυχολογικής έκβασης, που διείδαν με 
σχεδόν θεϊκή διαίσθηση μεγάλοι καλλιτέχνες του παρελθόντος, στη λογική εξήγηση, 
αναγκαία για το σκοπό αυτό, που καταλήγει να είναι τελικά γεγονός λιγότερο 
απρόβλεπτο, λιγότερο δραματικό, αλλά όχι λιγότερο μοιραίο. Είμαστε πιο μετριόφρονες, 
για να μην πω πιο ταπεινοί, αλλά οι κατακτήσεις μας σε ό, τι αφορά τις ψυχολογικές 
αλήθειες δεν θα είναι κάτι το λιγότερο χρήσιμο για την τέχνη του μέλλοντος. Θα 
φτάσουμε ποτέ σε τέτοιο σημείο τελειότητας σχετικά με τη μελέτη των παθών, που θα 
κάνει άχρηστη την παραπέρα πορεία στη μελέτη αυτή του εσωτερικού του ανθρώπου; Η 
επιστήμη της καρδιάς του ανθρώπου, που θα είναι ο καρπός τη νέας τέχνης, θα αναπτύξει 
άραγε σε τέτοιο βαθμό και τόσο γενικά όλες της πηγές της φαντασίας που στο μέλλον τα 
μόνα μυθιστορήματα που θα γράφονται θα είναι εκείνα των διαφόρων γεγονότων της 
επικαιρότητας;  

 Ωστόσο εγώ πιστεύω πως ο θρίαμβος του μυθιστορήματος, το πληρέστερο και το 
πιο ανθρώπινο από τα έργα τέχνης, θα πραγματοποιηθεί όταν η σχέση κι η συνοχή κάθε 
τμήματός του θα είναι τόσο πλήρης που η διαδικασία της δημιουργίας του θα μείνει ένα 
μυστήριο, όπως η πορεία των ανθρωπίνων παθών, και η αρμονία των μορφών του θα 
είναι τόσο τέλεια, η ειλικρίνεια της πραγματικότητάς του τόσο προφανής, ο τρόπος του 
και ο λόγος ύπαρξής του τόσο αναγκαίοι, που το χέρι του καλλιτέχνη θα μένει απολύτως 
αόρατο και το μυθιστόρημα θα έχει τη σφραγίδα του πραγματικού γεγονότος, το έργο 
τέχνης θα μοιάζει σαν να έχει γίνει από μόνο του, σαν να έχει ωριμάσει και να έχει 

                                                 
2
 Σαλβατόρε Φαρίνα ( Salvatore Farina, 1 846 – 1 91 8) Ιταλός συγγραφέας και δημοσιογράφος (σ.τ.μ.) 



23 

 

 

ξεφυτρώσει αυθόρμητα, όπως ένα φυσικό γεγονός, χωρίς να έχει κανένα σημείο επαφής 
με το δημιουργό του, χωρίς να διατηρεί στις ζώσες του μορφές κανένα σημάδι από το 
μυαλό μες στο οποίο φύτρωσε, καμία σκιά από το μάτι που το διέβλεψε, κανένα ίχνος 
από τα χείλη που ψιθύρισαν τις πρώτες λέξεις, όπως το δημιουργό fiat (γένοιτο), να είναι 
αυθύπαρκτο, από το γεγονός και μόνο ότι υπάρχει με τον τρόπο που πρέπει να υπάρχει 
και είναι αναγκαίο να υπάρχει, σκιρτώντας από ζωή και αμετάβλητο όπως ένα 
μπρούτζινο άγαλμα, του οποίου ο δημιουργός θα είχε το θεϊκό θάρρος να εξαφανιστεί 
μέσα στο αθάνατο έργο του.  

 Πριν μερικά χρόνια, εκεί κάτω, κατά μήκος του ποταμού Σιμέτο, κυνηγούσαν ένα 
ληστή, κάποιον Γκραμίνια, εάν δεν κάνω λάθος, ένα αναθεματισμένο όνομα σαν την 
αγριάδα στην οποία αναφέρεται το παρατσούκλι του. Ήταν ξακουστός για τον τρόμο που 
άφηνε ξωπίσω του σ’ όλη την περιοχή. Καραμπινιέροι, στρατιώτες και έφιπποι 
εθνοφρουροί τον κυνηγούσαν επί δύο μήνες, χωρίς να μπορούν να τον πιάσουν. Ήταν 
μόνος, αλλά άξιζε όσο δέκα και το ζιζάνιο υπήρχε κίνδυνος να ριζοβολήσει. Επιπλέον 
πλησίαζε και ο καιρός της συγκομιδής, ο σανός ήταν ήδη απλωμένος στα χωράφια, τα 
στάχυα έσκυβαν το κεφάλι γνέφοντας «ναι» στους θεριστές που κρατούσαν κιόλας το 
δρεπάνι στο χέρι και παρόλα αυτά κανένας κτηματίας δεν τολμούσε να ξεμυτίσει από το 
φράχτη του κτήματός του, από φόβο μήπως συναντηθεί με τον Γκραμίνια, που μπορεί να 
ήταν ξαπλωμένος ανάμεσα στις αυλακιές με την καραμπίνα ανάμεσα στα πόδια, έτοιμος 
να τινάξει τα μυαλά στον αέρα στον πρώτο που θα πήγαινε ν’ ανακατευτεί στις υποθέσεις 
του. Γι’ αυτό τα παράπονα ήταν γενικά. Τότε ο εισαγγελέας κάλεσε όλους του 
υπεύθυνους της αστυνομίας, των καραμπινιέρων και της εθνοφρουράς και τους είπε δύο 
λογάκια, από εκείνα που κάνουν τ’ αυτιά να τεντώσουν. Την επόμενη μέρα ακολούθησε 
σεισμός παντού: περίπολοι, αποσπάσματα, ενέδρες σε κάθε χαντάκι και πίσω από κάθε 
μάντρα. Τον κυνηγούσαν σ’ όλη την περιοχή σαν να ήτανε θηρίο, μέρα-νύχτα, πεζοί και 
έφιπποι, με τον τηλέγραφο.  

 Ο Γκραμίνια τους ξεγλιστρούσε από τα χέρια και απαντούσε με πιστολιές όταν 
τον πλησίαζαν περισσότερο. Στα χωράφια, στα χωριά, στα αγροκτήματα, κάτω από τις 
φυλλωσιές των πανδοχείων, στα μέρη συνάντησης, δεν μιλούσαν για άλλο παρά γι’ 
αυτόν, για τον Γκραμίνια, για εκείνο το άγριο κυνηγητό, για εκείνη την απεγνωσμένη 
φυγή. Τα άλογα των καραμπινιέρων έπεφταν από την κούραση, οι εθνοφρουροί έπεφταν 
εξαντλημένοι καταγής σε όλους τους στάβλους, οι περίπολοι κοιμόντουσαν όρθιες· 
εκείνος μόνο, ο Γκρμίνια, δεν κουραζόταν ποτέ, δεν κοιμόταν ποτέ, ξέφευγε πάντα, 
σκαρφάλωνε στις απότομες πλαγιές, σερνόταν ανάμεσα στις θημωνιές, έτρεχε με τα 
τέσσερα ανάμεσα στις πυκνοφυτεμένες φραγκοσυκιές, ξεγλιστρούσε σαν λύκος μες στη 
στεγνή κοίτη των χειμάρρων. Το κύριο θέμα συζήτησης στις συντροφιές, μπροστά από 
τις εξώπορτες του χωριού, ήταν η φοβερή δίψα από την οποία έπρεπε να υποφέρει ο 
καταζητούμενος, μες στον απέραντο κάμπο, που φλεγόταν κάτω από τον ήλιο του Ιούνη. 
Οι αργόσχολοι γούρλωναν τα μάτια.  

 Η Πέπα, ένα από τα ομορφότερα κορίτσια της Λικόντια, έπρεπε να παντρευτεί 
εκείνο τον καιρό τον κυρ-Φίνου, τον «ψηλέα», που είχε προσηλιακά χωράφια και μια 
μούλα ρούσα στο στάβλο. Ήταν νέος μεγαλόσωμος και όμορφος σαν τον ήλιο και όταν 
έφερε το έμβλημα της Αγίας Μαργαρίτας ήταν κορδωμένος σαν στύλος, αλύγιστος. 

 Η μητέρα της Πέπας έκλαιγε από ικανοποίηση για τη μεγάλη τύχη που έλαχε 
στην κόρη της και περνούσε τον καιρό της διπλώνοντας και ξεδιπλώνοντας μες στο 
μπαούλο την προίκα της νύφης, «όλη φτιαγμένη από λευκό ύφασμα και κάθε πράγμα σε 



24 

 

 

τέσσερα κομμάτια», προίκα σαν εκείνη μιας βασίλισσας. Τα σκουλαρίκια τής έφταναν 
στους ώμους και είχε χρυσά δαχτυλίδια για τα δέκα δάχτυλα των χεριών. Είχε τόσο 
χρυσάφι, όσο μπορούσε να έχει η Αγία Μαργαρίτα και έπρεπε να παντρευτούν της Αγίας 
Μαργαρίτας, που έπεφτε μες στον Ιούνη, μετά το μάζεμα του σανού. Ο «ψηλέας», κάθε 
απόγευμα που γύριζε από τα χωράφια, άφηνε την μούλα στην εξώπορτα της Πέπας και 
πήγαινε να της πει πως τα σπαρτά ήταν χάρμα και πως, εάν ο Γκραμίνια δεν τους βάλει 
φωτιά, η καλαμωτή απέναντι από το κρεβάτι δεν θα ήταν αρκετή για να χωρέσει όλο το 
στάρι της συγκομιδής. Της έλεγε ακόμα πως του φαίνονταν χίλια χρόνια μέχρι που να 
οδηγήσει τη νύφη στο σπίτι του, καβάλα επάνω στη μούλα τη ρούσα. Η Πέπα όμως μια 
μέρα του είπε: «Άφησε ήσυχη τη μούλα σου, γιατί εγώ δε θέλω να παντρευτώ». 

 Ο κακομοίρης ο «ψηλέας» έμεινε με το στόμα ανοιχτό και η γριά άρχισε να 
τραβάει τα μαλλιά της όταν άκουσε ότι η κόρη της απέρριπτε τον καλύτερο γαμπρό του 
χωριού. «Εγώ αγαπάω τον Γκραμίνια», της είπε το κορίτσι, «και δεν θέλω να παντρευτώ 
άλλον, παρά μόνο εκείνον!» 

 - Α! φώναζε η μητέρα μες στο σπίτι, με τα γκρίζα μαλλιά της ξέπλεκα, σαν 
μάγισσα. Α! εκείνος ο δαίμονας έφτασε μέχρις εδώ για μου μαγέψει την κόρη! 

 -Όχι! απαντούσε η Πέπα με τα μάτια της ακίνητα, λες και ήταν από ατσάλι. Όχι, 
δεν ήρθε εδώ. 

 - Πού τον είδες τότε; 
 - Δεν τον είδα. Άκουσα να μιλάνε γι’ αυτόν. Κοίταξε, νιώθω κάτι εδώ πέρα να με 

καίει! 
 Το θέμα συζητήθηκε στο χωριό, όσο και αν το κρατούσαν κρυφό. Οι γειτόνισσες 

που ζήλευαν από την Πέπα τα καλά σπαρτά, τη μούλα τη ρούσα και τον ωραίο νεαρό που 
έφερε το έμβλημα της Αγίας Μαργαρίτας αλύγιστος, έλεγαν κάθε είδους συκοφαντικές 
ιστορίες: ότι ο Γκραμίνια πήγαινε να την βρει τη νύχτα μες στην κουζίνα, και ότι τον 
βρήκαν κρυμμένο κάτω από το κρεβάτι της. Η κακομοίρα η μητέρα είχε ανάψει το 
καντήλι στις ψυχές του καθαρτήριου, ακόμη και ο παπάς είχε έρθει στο σπίτι της Πέπας, 
για ν’ αγγίξει την καρδιά της με το πετραχήλι του και να διώξει έτσι από εκεί μέσα εκείνο 
το διάβολο, τον Γκραμίνια, που την είχε καταλάβει. Εκείνη όμως συνέχιζε να λέει ότι δεν 
τον γνώριζε ούτε καν στην όψη εκείνο το χριστιανό, αλλά ότι τη νύχτα τον έβλεπε στα 
όνειρά της και ότι το πρωί ξυπνούσε με τα χείλια της να καίνε, λες να είχε δοκιμάσει κι 
εκείνη τη δίψα που τον βασάνιζε. 

 Τότε η γριά την έκλεισε στο σπίτι, για να μην ακούει πλέον να μιλάνε για τον 
Γκραμίνια και βούλωσε όλες τις τρύπες της εισόδου με εικόνες των αγίων. Η Πέπα 
άκουγε αυτά που έλεγαν στο δρόμο πίσω από τις άγιες εικόνες και χλόμιαζε και 
κοκκίνιζε, σαν να της φυσούσε ο διάβολος όλη την κόλαση στο πρόσωπο. 

 Τελικά άκουσε να λένε πως είχαν ξετρυπώσει τον Γκραμίνια στις φραγκοσυκιές 
της Παλαγκόνια. Πυροβολούσε δυο ώρες! έλεγαν και ένας καραμπινιέρος είχε πέσει 
νεκρός και τρεις της εθνοφρουράς είχαν τραυματιστεί. Του είχαν ρίξει τόσες σφαίρες που 
αυτή τη φορά βρήκαν μια λίμνη από αίμα στο μέρος που βρισκόταν. 

 Τότε η Πέπα έκανε το σταυρό της μπρος στο προσκέφαλο της γριάς και το ’σκασε 
απ’ το παράθυρο.  

 Ο Γκραμίνια ήταν στις φραγκοσυκιές της Παλαγκόνια, όπου δεν μπόρεσαν να τον 
βρουν, μέσα σ’ εκείνο το λόγγο για κουνέλια, ξεσκισμένος, μες στα αίματα, χλωμός, 
επειδή είχε δυο μέρες να φάει, να ψήνεται στον πυρετό και με την καραμπίνα του 
προτεταμένη. Μόλις την είδε να έρχεται, αποφασισμένη, ανάμεσα στις συστάδες από τις 



25 

 

 

φραγκοσυκιές, στο μουντό φως της αυγής, σκέφτηκε για λίγο εάν έπρεπε να πιέσει τη 
σκανδάλη. 

 - Τι θες; τη ρώτησε. Τι δουλειά έχεις εδώ; 
 - Έρχομαι να μείνω μαζί σου, του είπε κοιτάζοντάς τον με βλέμμα σταθερό. Εσύ 

είσαι ο Γκραμίνια; 
 - Ναι, εγώ είμαι ο Γκραμίνια. Εάν έρχεσαι για τις είκοσι όντσες της επικήρυξης, 

είσαι γελασμένη. 
 - Όχι, έρχομαι να μείνω μαζί σου! του απάντησε. 
 - Φύγε! είπε εκείνος. Μαζί μου δεν μπορείς να μείνεις κι εγώ δεν θέλω κανένα 

κοντά μου! Εάν ήρθες γυρεύοντας χρήματα, έχεις κάνει λάθος, σου λέω. Εγώ δεν έχω 
τίποτα, κοίτα! Δυο μέρες τώρα δεν έχω κατεβάσει κάτω ούτε μια μπουκιά ψωμί.  

 - Τώρα δεν μπορώ πια να γυρίσω στο σπίτι, είπε εκείνη. Ο δρόμος είναι γεμάτος 
στρατιώτες. 

 - Τι με νοιάζει εμένα; Φύγε! Καθένας κοιτάει το τομάρι του! 
 Κι ενώ εκείνη γύρισε για να φύγει, σαν δαρμένο σκυλί, ο Γκραμίνια τη φώναξε. 
 - Άκου, πήγαινε να μου φέρεις ένα φλασκί νερό, εκεί κάτω στο ρέμα. Εάν θέλεις 

να μείνεις κοντά μου θα πρέπει να παίζεις τη ζωή σου κορώνα γράμματα. 
  
 Η Πέπα πήγε χωρίς να πει κουβέντα και όταν ο Γκραμίνια άκουσε  τον 

πυροβολισμό άρχισε να καγχάζει και είπε στον εαυτό του: «Αυτό ήταν για μένα». Όταν 
όμως την είδε να εμφανίζεται σε λίγο με το φλασκί στο χέρι, χλωμή, μες στα αίματα, 
στην αρχή ρίχτηκε επάνω της για να της αρπάξει το φλασκί κι έπειτα, αφού ήπιε χωρίς να 
πάρει ανάσα, τη ρώτησε: 

 - Τους ξέφυγες; Πώς τα κατάφερες 
 - Οι στρατιώτες ήταν στην άλλη όχθη και από την εδώ μεριά υπήρχαν πυκνοί 

θάμνοι. 
 - Σε πήραν όμως ξώφαλτσα. Είναι ματωμένα τα ρούχα σου; 
 -Ναι. 
 - Πού τραυματίστηκες; 
 - Στον ώμο. 
 - Δεν πειράζει. Θα μπορείς να περπατάς. 
 
 Κι έτσι της επέτρεψε να μείνει μαζί του. Τον ακολουθούσε κουρελιασμένη, με 

πυρετό από την πληγή της, χωρίς παπούτσια, και πήγαινε να ψάξει για κανένα φλασκί 
νερό ή ένα κομμάτι ψωμί και όταν επέστρεφε με άδεια τα χέρια, περνώντας μέσα από 
τους πυροβολισμούς, ο αγαπητικός της, που τον είχε θερίσει η πείνα και η δίψα, την 
έδερνε. Τελικά ένα βράδυ που το φεγγάρι έλαμπε πάνω από τις φραγκοσυκιές, ο 
Γκραμίνια της είπε: «Έρχονται!» και την κόλλησε στον απότομο βράχο στο βάθος της 
ρεματιάς και το’ σκασε από την άλλη μεριά. Ανάμεσα από τους θάμνους ακούγονταν 
πυκνοί οι πυροβολισμοί και η σκιά φλογιζόταν εδώ κι εκεί από σύντομες φλόγες. 
Ξαφνικά η Πέπα άκουσε ένας ποδοβολητό κοντά της και είδε τον Γκραμίνια να 
επιστρέφει σέρνοντας το σπασμένο πόδι του και ακουμπούσε στις φραγκοσυκιές για αν 
γεμίσει την καραμπίνα του. «Τέλειωσε!» της είπε, «τώρα θα με πιάσουν» κι εκείνο που 
περισσότερο από κάθε άλλο έκανε να παγώσει το αίμα στις φλέβες της ήταν τα μάτια του 
που γυάλιζαν και τον έκαναν να μοιάζει με τρελό. Έπειτα, όταν έπεσε επάνω στα ξερά 
κλαδιά σαν σακί, οι άντρες της εθνοφρουράς έπεσαν όλοι επάνω του ταυτόχρονα. 



26 

 

 

 
Την επόμενη μέρα τον έσυραν στους δρόμους του χωριού, πάνω σ’ ένα κάρο, 

ξεσκισμένο και ματωμένο. Ο κόσμος στριμωχνόταν γύρω του, για να τον δει και γελούσε 
βλέποντάς τον τόσο μικροκαμωμένο, χλομό και άσχημο, που έμοιαζε με τον 
Πουλτσινέλα. Γι’ αυτόν η Πέπα είχε εγκαταλείψει τον κυρ-Φίνο, τον «ψηλέα»! Ο 
κακομοίρης ο «ψηλές» πήγε να κρυφτεί, λες και ο ίδιο έπρεπε να ντρέπεται. Την Πέπα 
την μετέφεραν οι στρατιώτες με τις χειροπέδες, σαν να ήταν κλέφτρα κι εκείνη, εκείνη 
που είχε τόσο χρυσάφι όσο η Αγία Μαργαρίτα! Η κακομοίρα η μητέρα της Πέπας 
χρειάστηκε να πουλήσει όλα τα «λευκά είδη» της προίκας και τα χρυσά σκουλαρίκια και 
τα δαχτυλίδια για κάθε δάχτυλο, για να πληρώσει τους δικηγόρους της κόρης της και να 
την ξαναφέρει στο σπίτι, φτωχή , άρρωστη, ντροπιασμένη, άσχημη σαν τον Γκραμίνια 
και με το παιδί του Γκραμίνια στην αγκαλιά. Όταν όμως της την παρέδωσαν, στο τέλος 
της δίκης, προσευχήθηκε στο Θεό μέσα στο γυμνό και σκοτεινό φυλάκιο του στρατώνα, 
ανάμεσα στους καραμπινιέρους. Της φάνηκε της κακομοίρας της γριάς πως της έδιναν 
ένα θησαυρό, τώρα που δεν της είχε απομείνει πια τίποτα και τα δάκρυά της τρέχανε 
ποτάμι από την παρηγοριά. Η Πέπα όμως έμοιαζε να μην έχει πια δάκρυα και δεν έλεγε 
τίποτα. Στο χωριό δεν την ξανάδε πια κανείς, παρόλο που οι δυο γυναίκες πήγαιναν να 
βγάλουν το ψωμί τους με τον ιδρώτα τους. Ο κόσμος έλεγε ότι η Πέπα την είχε μάθει 
καλά τη δουλειά μες στο λημέρι και τη νύχτα πήγαινε για να κλέψει. Γεγονός είναι ότι 
έμενε μαζεμένη σε μια γωνιά της κουζίνας σαν άγριο θηρίο και από εκεί ξεμύτισε μόνο 
όταν η γριά της πέθανε από τις κακουχίες και η ίδια έπρεπε να πουλήσει το σπίτι. 

- Κοίταξε! της έλεγε ο «ψηλέας» που την αγαπούσε πάντα, θα σου έλιωνα το 
κεφάλι ανάμεσα σε δυο πέτρες για το κακό που έκανες στον εαυτό σου και στους άλλους. 

- Είναι αλήθεια! απαντούσε η Πέπα, το ξέρω! Αυτό ήταν το θέλημα του Θεού. 
 
Αφού πουλήθηκε το σπίτι και τα λίγα πράγματα που της είχαν απομείνει, έφυγε 

από το χωριό νύχτα, όπως είχε έρθει, χωρίς να γυρίσει να δει τη σκεπή κάτω από την 
οποία είχε κοιμηθεί τόσες φορές, και πήγε να κάνει το θέλημα του θεού σην πόλη, με το 
παιδί της, κοντά στη φυλακή όπου είχαν κλείσει τον Γκαραμίνια. Δεν έβλεπε άλλο παρά 
τα θλιβερά κάγκελα της μεγάλης, σιωπηλής πρόσοψης και οι φρουροί την έδιωχναν όταν 
σταματούσε και έψαχνε με τα μάτια να δει πού μπορούσε να βρίσκεται αυτός. Τελικά της 
είπαν ότι δεν ήταν πλέον εκεί, ότι τον είχαν μεταφέρει από καιρό πέρα από τη θάλασσα, 
δεμένο με τις χειροπέδες και με το ζεμπίλι στο λαιμό. Δεν έβγαλε λέξη. Δεν το κούνησε 
πια από εκεί, επειδή δεν είχε πού να πάει· κανείς δεν την περίμενε. Ψευτοζούσε 
υπηρετώντας τους στρατιώτες, τους δεσμοφύλακες, σαν ν’ αποτελούσε η ίδια μέρος 
εκείνου του μεγάλου, θλιβερού και σιωπηλού κτιρίου. Για τους καραμπινιέρους εξάλλου, 
που είχαν πιάσει τον Γκραμίνια της μες στις πυκνές συστάδες των φραγκοσυκιών και του 
έσπασαν το πόδι με τους πυροβολισμούς, ένιωθε ένα είδος τρυφερότητας ανάμεικτης με 
σεβασμό, κάτι σαν κτηνώδη θαυμασμό της δύναμης. Στις γιορτές, όταν τους έβλεπε μα 
τα λοφία και τις αστραφτερές επωμίδες, καμαρωτούς και κορδωμένους μες στην επίσημη 
στολή τους, τους έτρωγε με τα μάτια και ήταν πάντα στο στρατόπεδο, σκουπίζοντας τους 
θαλάμους και γυαλίζοντας τις μπότες, έτσι που τη έλεγαν «η πατσαβούρα των 
καραμπινιέρων». Τη νύχτα μόνο, όταν τους έβλεπε να γεμίζουν τα όπλα τους και ν’ 
αναχωρούν κατά ζευγάρια, με τα μπατζάκια αναδιπλωμένα, το ρεβόλβερ στη μέση ή 
όταν καβαλίκευαν τα άλογα, κάτω από το φως του φαναριού που έκανε να λάμπει η 
καραμπίνα και άκουγε να χάνεται μέσα στα σκοτάδια το ποδοβολητό των αλόγων και ο 



27 

 

 

μεταλλικός ήχος του σπαθιού, χλόμιαζε κάθε φορά κι ενώ έκλεινε την πόρτα του 
στάβλου ανατρίχιαζε, και ενώ το παιδί της έπαιζε με τα άλλα αλητάκια στην πλατεία 
μπροστά στη φυλακή, τρέχοντας ανάμεσα στους στρατιώτες και τα αλητάκια το έλεγαν « 
το παιδί του Γκραμίνια, το παιδί του Γκραμίνια!», εκείνη θύμωνε και τα έδιωχνε με τις 
πέτρες. 

 
Από τη συλλογή διηγημάτων Vita dei campi, 1880 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

 
 
 
 
 
 



28 

 

 

Ο Αιδεσιμότατος 
 
 Από την εποχή που ήταν αιδεσιμότατος δεν του είχε απομείνει πια ούτε η μακριά 

γενειάδα, ούτε το ράσο, ούτε τα τσόκαρα. Τώρα έβαζε και τον ξύριζαν κάθε Κυριακή και 
πήγαινε περίπατο με το ωραίο του αντερί από φίνο ύφασμα και το μανδύα με τα 
μεταξωτά μανικέτια στα χέρια. Όταν κοίταζε τα χωράφια του, τ’ αμπέλια του, τα κοπάδια 
του, τους ζευγάδες του, με τα χέρια στις τσέπες και την πίπα στο στόμα, θα ήταν 
απίστευτο να θυμόταν τον καιρό που έπλενε τις γαβάθες των καπουτσίνων, που του 
φόρεσαν το ράσο από λύπηση.   

 Εάν όμως δεν του είχαν μάθει από λύπηση να λέει και τη λειτουργία και να 
διαβάζει και να γράφει, δεν θα τα κατάφερνε να χωθεί στα παλιά σόγια του χωριού, ούτε 
να καταχωρήσει στα δεφτέρια του το όνομα όλων των μισακάριδων που δούλευαν, 
παρακαλούσαν το Θεό και την καλή χρονιά γι’ αυτόν κι έπειτα σκυλόβριζαν, όταν 
ερχόταν η ώρα του λογαριασμού. «Κοίτα ποιος είμαι κι όχι ποιος με γέννησε» λέει η 
παροιμία. Όλοι ήξεραν ποια τον είχε γεννήσει, αφού η μάνα του του σκούπιζε ακόμη το 
σπίτι. Ο Αιδεσιμότατος δεν είχε τον κομπασμό της οικογένειας, όχι, και, όταν πήγαινε να 
παίξει χαρτιά με τη βαρόνη, έπαιρνε και τον αδελφό του μαζί για να τον περιμένει στον 
προθάλαμο κρατώντας το φανάρι.   

 Όταν ήταν να κάνει το καλό, άρχιζε από τους δικούς του, όπως προστάζει ο ίδιος 
ο Θεός, κι έτσι μάζεψε σπίτι του μιαν ανιψιά, νοστιμούλα, αλλά ξεβράκωτη, που δεν θα 
έβρισκε άντρα, έστω και κουρελή. Τη συντηρούσε ο ίδιος και της έδωσε να μένει το 
ωραίο δωμάτιο, που είχε τζάμια στο παράθυρο, κουρτίνες στο κρεβάτι και δεν την είχε 
για να κάνει δουλειές ή να χαλάει τα χέρια της στις χοντροδουλειές. Κι έτσι όλοι 
θεώρησαν ότι ήταν η τιμωρία του Θεού, όταν το κακόμοιρο κορίτσι το κυρίεψαν οι 
τύψεις, όπως συμβαίνει στις γυναίκες που δεν έχουν ν’ ασχοληθούν με τίποτα και 
περνάνε τις ημέρες τους στην εκκλησία χτυπώντας το στήθος τους για το θανάσιμο 
αμάρτημα που έχουν διαπράξει – στην περίπτωσή μας όμως χωρίς την παρουσία του 
θείου στην εκκλησία, επειδή εκείνος δεν ήταν από τους κληρικούς που τους αρέσει να 
τους βλέπουν οι ερωμένες τους, με τα λαμπρά τους άμφια στο ιερό. Τις γυναίκες, έξω 
από το σπίτι, του αρκούσε να τις χαϊδεύει με δύο δάχτυλα στο μάγουλο, πατρικά, ή από 
το παραθυράκι του εξομολογητηρίου, αφού είχαν ξεπλύνει προηγουμένως τη συνείδησή 
τους και είχαν αδειάσει το σάκο των δικών τους αμαρτιών και εκείνων των άλλων, κι 
έτσι, δίνοντας άφεση αμαρτιών, μάζευε χρήσιμες πληροφορίες για να κερδοσκοπεί στις 
αγροτικές του υποθέσεις. 

 Για το Θεό! δεν είχε την αξίωση να γίνει άγιος άνθρωπος, όχι! Οι άγιοι άνθρωποι 
πεθαίνουν από την πείνα, όπως ο βικάριος, που λειτουργούσε ακόμη και όταν δεν τον 
πλήρωναν και γύριζε στα σπίτια των κουρελήδων μ’ ένα φθαρμένο αντερί και 
αποτελούσε σκάνδαλο για τη Θρησκεία. 

 Ο Αιδεσιμότατος ήθελε να πάει μπροστά και πήγαινε με ούριο άνεμο· στην αρχή 
λίγο στραβά εξαιτίας εκείνου του ευλογημένου καλογερίστικου ράσου που τον 
ενοχλούσε τόσο, που όταν το πέταξε στον κήπο του μοναστηριού τον πήγαν στα 
δικαστήρια της Μοναρχίας και τότε οι αδελφοί του μοναχοί τον βοήθησαν να κερδίσει τη 
δίκη για ν’ απαλλαγούν από αυτόν,  επειδή από τότε που μπήκε στο μοναστήρι 
εκσφενδονίζονταν οι πάγκοι και οι γαβάθες από την τραπεζαρία σε κάθε εκλογή 
ηγούμενου. Τον πάτερ-Μπατιστίνο, ένα δούλο του Θεού, χεροδύναμο σαν μουλαρά, τον 
πήραν μισοπεθαμένο και τον πάτερ-Τζανμαρία, το φύλακα, του σπάσανε όλα τα δόντια. 



29 

 

 

Ο Αιδεσιμότατος λούφαζε μες στο κελί του, αφού είχε ανάψει φωτιές, κι έτσι έφτασε να 
γίνει αιδεσιμότατος έχοντας όλα του τα δόντια που τoυ χρησίμευαν για τα καλά. Στον 
πάτερ-Τζανμαρία που έχωσε τον σκορπιό στο μανίκι όλοι έλεγαν: «Του άξιζε!» 

 Ο πάτερ-Τζανμαρία όμως, που ήταν καλός άνθρωπος, απαντούσε πιπιλίζοντας τα 
χείλη με το φαφούτικο στόμα του: «Τι τα θέλετε; Αυτός δεν ήταν φτιαγμένος για να γίνει 
καπουτσίνος καλόγερος. Είναι σαν το πάπα Σίστο, που από χοιροβοσκός κατέληξε να 
γίνει εκείνο που έγινε. Δεν είδατε τι έδειχνε πως θα γίνει από μικρός ακόμα;»  

 Γι’ αυτό ο πάτερ-Τζιανμαρία είχε μείνει απλός φύλακας των Καπουτσίνων, χωρίς 
ρούχο και δίχως φράγκο στην τσέπη, να εξομολογεί δωρεάν και να μαγειρεύει τη σούπα 
των φτωχών.  

 Ο Αιδεσιμότατος, όταν ήταν παιδί ακόμη, βλέποντας τον αδελφό του, εκείνον που 
του κρατούσε το φανάρι, να σκοτώνεται στην κούραση σκάβοντας, τις αδελφές του, που 
δεν έβρισκαν γαμπρό ούτε για δείγμα, και τη μητέρα του που έγνεθε στα σκοτεινά για να 
μην ξοδεύει το λάδι στο λυχνάρι, τους είπε: «Εγώ θέλω να γίνω παπάς!» Πούλησαν το 
μουλάρι και το χωραφάκι για να τον στείλουν στο σχολείο, με την ελπίδα ότι, εάν τα 
κατάφερναν και είχαν έναν παπά στο σπίτι, αυτό θα ήταν καλύτερο από το χωραφάκι και 
το μουλάρι. Άλλα πράγματα όμως χρειαζόταν για να τον πάρουν στην ιερατική σχολή! 
Το αγόρι τότε άρχισε να γυροφέρνει το μοναστήρι, μπας και τον παίρνανε δόκιμο 
καλόγερο· και μια μέρα που περιμένανε τον ηγούμενο και είχανε πολύ δουλειά στην 
κουζίνα, τον φώναξαν για να τους δώσει ένα χέρι. Ο καλόκαρδος πάτερ-Τζιανμαρία του 
είπε: «Σου αρέσει εδώ; Τότε, μείνε» Και ο αδελφός Καρμέλο, ο θυρωρός, που έπληττε τις 
ατέλειωτες ώρες της απραξίας του, καθισμένος επάνω στο τοιχάκι της αυλής του 
μοναστηριού και χτυπώντας τα σανδάλια του το ένα με το άλλο, του έφτιαξε ένα 
ωμοφόριο από τα κουρέλια ενός ράσου πεταμένου επάνω στη συκιά, που χρησίμευε σαν 
σκιάχτρο για τα σπουργίτια. Η μητέρα, ο αδελφός και η αδελφή του είχαν αντιρρήσεις, 
γιατί εάν έμπαινε καλόγερος στο μοναστήρι, τότε γι’ αυτούς θα ήταν το τέλος. Θα 
πήγαιναν χαμένα τα λεφτά που είχαν δώσει για το σχολείο, αφού δε θα μπορούσαν ν’ 
αποσπάσουν απ’ αυτόν ούτε μια πεντάρα. Εκείνος όμως, που είχε την καλογερική στο 
αίμα του, σήκωνε τους ώμους και απαντούσε: «Κοίτα πράγματα! Να μη μπορεί κάποιος 
ν’ ακολουθήσει την κλίση του, όπως τον έταξε ο Θεός!» 

 Ο πάτερ-Τζιανμαρία τον πήρε από καλό μάτι, επειδή ήταν σβέλτος στην κουζίνα, 
σαν γάτος, και σε όλες τις χοντροδουλειές, ακόμη και στη λειτουργία, λες και δεν είχε 
κάνει τίποτα άλλο σε όλη του τη ζωή και είχε τα μάτια χαμηλωμένα και τα χείλη 
ραμμένα, σαν σεραφείμ. Τώρα που δε λειτουργούσε πια, είχε ωστόσο πάντα τα μάτια 
χαμηλωμένα και τα χείλη ραμμένα, όταν επρόκειτο για κάποια δύσκολη υπόθεση με τους 
αφεντάδες, που είχε να κάνει είτε με τη διεκδίκηση στον πλειστηριασμό της κοινοτικής 
γης, είτε με τον όρκο να πει την αλήθεια στο δικαστήριο.   

 Το 1854 έδωσε ένα μεγάλο όρκο πάνω στην Αγία Τράπεζα, μπροστά στο 
αρτοφόριο, την ώρα που έλεγε τη θεία λειτουργία, επειδή ο κόσμος τον κατηγορούσε ότι 
διέδωσε τη χολέρα και γι’ αυτό ήθελε να τον συγυρίσει για τα καλά. 

 «Στο όνομα αυτής της ιερής όστιας που κρατώ στο χέρι, είπε στους πιστούς που 
είχαν γονατίσει, είμαι αθώος, τέκνα μου! Σας υπόσχομαι, εξάλλου, πως η μάστιγα θα 
πάψει σε μία εβδομάδα. Κάντε υπομονή!» 

 Ναι, κάνανε υπομονή, δεν μπορούσαν να κάνουνε και διαφορετικά! Ο ίδιος ήταν 
ένα και το αυτό με τον δικαστή και με το διοικητή και αφού ο βασιλιάς Μπόμπα τους 



30 

 

 

έστελνε καπόνια το Πάσχα και τα Χριστούγεννα για να βγει από την υποχρέωση, όπως 
έλεγε ο κόσμος, θα τους έστελνε και το αντίδοτο, εάν συνέβαινε καμία συμφορά.  

 Μια ηλικιωμένη θεία του, που χρειάστηκε να τη μαζέψει στο σπίτι του, για να μη 
δίνει αφορμή για σχόλια στον πλησίον, και που δεν ήταν πλέον ικανή να κάνει τίποτα 
άλλο παρά να ζει εις βάρος του, άνοιξε κατά λάθος ένα μπουκάλι αντί για ένα άλλο και 
άρπαξε τη χολέρα αμέσως. Ο ανιψιός όμως, για να μην τον υποψιαστεί ο κόσμος, δεν 
μπόρεσε να της δώσει το αντίδοτο. «Δώσε μου το αντίδοτο! Δώσε μου το αντίδοτο!» 
παρακαλούσε η γριά, κατάμαυρη κιόλας, σαν το κατράμι, χωρίς να δίνει σημασία στο 
γιατρό και στο συμβολαιογράφο που ήταν εκεί παρόντες και κοιτάζονταν με απορία. Ο 
Αιδεσιμότατος με θρασύ ύφος, λες και δεν τον αφορούσε το θέμα, μουρμούριζε 
σηκώνοντας τους ώμους: «Μην της δίνετε σημασία, παραμιλάει». Το αντίδοτο, εάν το 
είχε πραγματικά, θα του το είχε στείλει ο βασιλιάς με τον όρο του μυστικού της 
εξομολόγησης και γι’ αυτό δεν μπορούσε να το δώσει σε κανέναν. Ο ίδιος ο δικαστής 
πήγε να το  ζητήσει γονατιστός για τη σύζυγό του που πέθαινε και  άκουσε τον 
Αιδεσιμότατο να του λέει: «Ζητείστε τη ζωή μου, αγαπητέ μου φίλε, αλλά αυτό που μου 
ζητάτε δεν μπορώ να το κάνω». 

 Αυτή την ιστορία την  ήξεραν όλοι και επειδή ήξεραν ακόμη πως με ίντριγκες και 
καπατσοσύνη κατάφερε να γίνει επιστήθιος φίλος του βασιλιά, του δικαστή και του 
διοικητή της αστυνομίας και οι σχέσεις του έφταναν μέχρι τη Νάπολη, χωρίς ενδιάμεσο 
τον τοποτηρητή, κανείς δεν τολμούσε να τα βάλει μαζί του και από τη στιγμή που 
ενδιαφερόταν ο ίδιος για κάποιο αγροτεμάχιο που πουλιόταν ή για κοινοτική γη που 
νοικιαζόταν σε πλειστηριασμό, οι μεγαλοκαρχαρίες του χωριού, εάν έπαιρναν το ρίσκο 
να τα διεκδικήσουν, το έκαναν με υποκλίσεις και προσφέροντάς του μια πρέζα καπνό.   

 Μια φορά υπήρξε μια διελκυστίνδα ανάμεσα σ’ αυτόν και στο βαρόνο που 
κράτησε μισή μέρα. Ο βαρόνος έκανε τον ευγενικό και ο Αιδεσιμότατος, που καθόταν 
απέναντί του, με το μανδύα μαζεμένο μες στα πόδια του, σε κάθε πλειοδοσία τού 
πρότεινε την ασημένια ταμπακέρα και αναστέναζε: «Τι τα θέλετε, κύριε βαρόνε. Εδώ 
βρίσκεται ο κόμπος και σ’ εμάς έλαχε να τον λύσουμε», μέχρι που καταβρόχθισε την 
κατακύρωση και ο βαρόνος ρούφηξε την πρέζα, πράσινος απ’ το κακό του.     

 Αυτά τα επιδοκίμαζαν οι χωριάτες, επειδή τα μεγάλα σκυλιά τσακώνονται πάντα 
αναμεταξύ τους, εάν τους πέσει κανένα μεγάλο κόκαλο και στους φουκαράδες δεν μένει 
τίποτα για να γλύψουν. Εκείνο όμως που τους έκανε να μουρμουρίζουν ήταν το ότι 
εκείνος ο δούλος του Θεού τούς απομυζούσε χειρότερα και από τον αντίχριστο, όταν 
είχαν δοσοληψίες μαζί του και δεν είχε κανένα ενδοιασμό ν’ αρπάξει το έχει  του πλησίον 
του, επειδή τα εργαλεία της εξομολόγησης τα κρατούσε εκείνος και εάν έπεφτε σε 
θανάσιμο αμάρτημα, μπορούσε να δώσει ο ίδιος στον εαυτό του άφεση αμαρτιών. «Το 
πιο σημαντικό είναι να έχει κανείς παπά στο σπίτι του!» έλεγαν αναστενάζοντας και οι 
πιο προκομμένοι στερούνταν τα πάντα για να στείλουν ένα παιδί σε ιερατική σχολή.  

 «Όταν αφοσιώνεται κανείς στην ύπαιθρο, πρέπει ν’ αφοσιώνεται ολόψυχα» έλεγε 
ο Αιδεσιμότατος για να δικαιολογηθεί όταν δεν έδειχνε σεβασμό σε κανένα. Την ίδια τη 
λειτουργία την εκτελούσε μόνο τις Κυριακές, όταν δεν είχε άλλη δουλειά να κάνει, 
επειδή δεν ήταν κανένας ασήμαντος παπάς που κυνηγούσε πενταροδεκάρες για να πει τη 
λειτουργία. Δεν είχε ανάγκη από τόσο λίγα. Όταν ο Επίσκοπος στη διάρκεια της 
ποιμαντορικής του επίσκεψης ήρθε στο σπίτι του και βρήκε το βιβλίο του ωρολογίου 
σκεπασμένο με σκόνη, έγραψε επάνω με το δάχτυλο «deo gratias». Ο Αιδεσιμότατος 
όμως είχε άλλα πράγματα στο μυαλό του από το να χάνει τον καιρό του διαβάζοντας το 



31 

 

 

βιβλίο του ωρολογίου και γελούσε με την επίπληξη του Επίσκοπου. Εάν το βιβλίο της 
εκκλησίας ήταν σκονισμένο, τα βόδια του ωστόσο έλαμπαν, οι προβατίνες του 
καλοθρεμμένες και τα σπαρτά του ψηλά, στο μπόι ανθρώπου, που οι μισακάρηδές του τα 
απολάμβαναν τουλάχιστον βλέποντάς τα και έκαναν όνειρα, πριν κάνουν τον τελικό 
λογαριασμό με το αφεντικό. Άνοιγε η καρδιά τους, των κακόμοιρων. «Σπαρτά που είναι 
μια μαγεία! Πέρασε τη νύχτα από εδώ ο Θεός! Φαίνεται ότι είναι πράμα ενός δούλου του 
Θεού και καλό μας κάνει να δουλεύουμε γι’ αυτόν που κουμαντάρει τη θεία λειτουργία 
και την θεία ευλογία!» Το Μάη, το μήνα που παρατηρούσαν τον ουρανό για να 
εξορκίσουν κάθε σύννεφο που περνούσε, ήξεραν ότι το αφεντικό έκανε λειτουργία για τη 
συγκομιδή και είχε μεγαλύτερη αξία από τις εικόνες των αγίων και από το αντίδωρο για 
να διώχνει το κακό μάτι και την κακή χρονιά. Ο Αιδεσιμότατος όμως δεν ήθελε να 
σκορπίζουν το αντίδωρο στα σπαρτά, επειδή τραβούσε τα σπουργίτια και τα άλλα 
βλαβερά πουλιά. Οι τσέπες του ωστόσο ήταν γεμάτες από εικονίτσες, αφού έπαιρνε όσες 
ήθελε από την εκκλησία, από τις καλές μάλιστα, χωρίς να ξοδεύει δεκάρα, και τις χάριζε 
στους χωριάτες του. 

 Την εποχή του θερισμού ερχόταν με το άλογο, μαζί με τον αδελφό του, που ήταν 
ο δραγάτης του, με το τουφέκι σταυρωτά στην πλάτη και δεν το κουνούσε από κει. 
Κοιμόταν επιτόπου, μες στην ελονοσία, για να φροντίζει τα συμφέροντά του, χωρίς να 
νοιάζεται καθόλου για το Χριστό. Κι εκείνοι οι φτωχοδιάβολοι, που όταν ξάνοιγε ο 
καιρός ξεχνούσαν τις σκληρές μέρες του χειμώνα, έμεναν με το στόμα ανοιχτό 
ακούγοντας τη μακρά λιτανεία των οφειλών τους. «Τόσες οκάδες φάβα, που ήρθε να 
πάρει η γυναίκα σου όταν χιόνιζε. Τόσα δεμάτια κληματόβεργες, που έδωσα στο γιο σου. 
Τόσα κιλά στάρι για σπορά, με τόσο τόκο ανά μήνα, για λογάριασε….» Και ο 
λογαριασμός ήταν απάτη. Τη χρονιά του λιμού ο μπαρμπα-Καρμένιο, που είχε αφήσει 
τον ιδρώτα και την υγεία του μες στα περβόλια του Αιδεσιμότατου, αναγκάστηκε να του 
αφήσει και το γάιδαρό του για να τον ξεχρεώσει κι έφυγε βρίζοντας θεούς και δαίμονες. 
Ο Αιδεσιμότατος, που δε βρισκόταν εκεί για να  εξομολογεί, τον άφησε να λέει, ενώ 
τραβούσε το γάιδαρο μέσα στο στάβλο. 

 Αφού πλούτισε, ανακάλυψε ότι η οικογένειά του, που δεν είχε ποτέ ψωμί να φάει, 
είχε κάποια δικαιώματα σε μια προσοδοφόρα εκκλησιαστική περιουσία και την εποχή 
της κατάργησης του αναπαλλοτρίωτου ζήτησε την απαλλοτρίωσή της και  καταβρόχθισε 
οριστικά το κτήμα. Το μόνο που τον ενόχλησε ήταν τα λεφτά που έπρεπε να πληρώσει 
για την απαλλοτρίωση και κατηγορούσε το Κράτος ως κλέφτη που δεν παραχωρεί 
δωρεάν την εκκλησιαστική περιουσία σ’ εκείνους στους οποίους ανήκει. 

 Η ιστορία με το Κράτος τον πότισε πολύ φαρμάκι, από το 1860 ακόμη, όταν 
έκαναν την επανάσταση κι εκείνος έτρεξε να κρυφτεί σε μια σπηλιά, σαν το ποντίκι, 
επειδή οι χωριάτες, όλοι όσοι είχαν προηγούμενα μαζί του, ήθελαν να τον ξεκάνουν. 
Μετά ήρθαν οι ατέλειωτοι φόροι που πλήρωνε συνέχεια και που η σκέψη τους και μόνο 
του δηλητηρίαζε το κρασί που έπινε. Τώρα είχαν πέσει επάνω στον Άγιο Πατέρα και 
ήθελαν να τον γδύσουν από την εγκόσμια εξουσία. Όταν όμως ο πάπας αφόρεσε όλους 
όσους απέκτησαν αγαθά από την απαλλοτρίωση της εκκλησιαστικής περιουσίας, ο 
Αιδεσιμότατος, σαν να τον τσίμπησε μύγα, μουρμούρισε: 

 «Τι δουλειά έχει ο πάπας με την περιουσία μου; Εδώ δεν πρόκειται για την 
εγκόσμια εξουσία του πάπα» και συνέχισε να λέει τη θεία λειτουργία καλύτερα από πριν. 

 Οι χωριάτες πήγαιναν ν’ ακούσουν τη λειτουργία του, αλλά χωρίς να το θέλουν 
σκέφτονταν τις κλεψιές τού ιερουργού κι έτσι αφαιρούνταν. Οι γυναίκες τους, ενώ του 



32 

 

 

εξομολογούνταν τις αμαρτίες τους, δεν μπορούσαν να κρατηθούν και να μην του 
πετάξουν κατά πρόσωπο: 

 «Πάτερ, έχω αμαρτήσει γιατί σας κακολόγησα, εσάς που είστε ο δούλος του 
Θεού, επειδή φέτος το χειμώνα μείναμε χωρίς φάβα και στάρι εξαιτίας σας». «Εξαιτίας 
μου! Μήπως εγώ φέρνω τον καλό ή τον κακό καιρό; Ή μήπως πρέπει να διαθέτω τα 
χωράφια μου για να τα σπέρνετε εσείς όπως σας συμφέρει; Δεν έχετε συνείδηση και δεν 
φοβάστε το Θεό; Γιατί έρχεστε τότε να εξομολογηθείτε; Ο διάβολος είναι που σας 
σπρώχνει να τα λέτε αυτά, για να σας κάνει να χάσετε την άφεση των αμαρτιών. Όταν 
γεννοβολάτε τόσα παιδιά, δεν το σκέφτεστε ότι θα έχετε τόσα στόματα να θρέψετε; Κι 
έπειτα φταίω εγώ όταν το ψωμί δε σας φτάνει; Εγώ σας είπα να κάνετε τόσα παιδιά; Εγώ 
έγινα παπάς για να μην έχω κανένα». 

 Έδινε, ωστόσο, άφεση αμαρτιών, όπως ήταν υποχρέωσή του, μες στο μυαλό 
όμως εκείνων των αγροίκων παρέμενε μια σύγχυση, γιατί μπέρδευαν τον παπά με τον 
αφέντη: τον παπά που ύψωνε το χέρι για να ευλογήσει στο όνομα του Θεού και τον 
αφέντη που ανακάτευε τους λογαριασμούς και τους ξαπόστελνε από τα χτήματά του με 
το σακούλι άδειο και το δρεπάνι υπό μάλης. 

 «Τίποτα δεν μπορούμε να κάνουμε, τίποτα» μουρμούριζαν οι φουκαράδες και μ’ 
αυτό παρηγορούταν. «Εάν πέσει επάνω στην πέτρα το αυγό, εκείνο θα σπάσει. Με τον 
Αιδεσιμότατο δεν μπορούμε να τα βάλουμε, γιατί εκείνος γνωρίζει τους νόμους!» 

 Αν τους γνώριζε, λέει! Όταν βρίσκονταν μπροστά στο δικαστή, με την παρουσία 
και του δικηγόρου, εκείνος τους αποστόμωνε όλους λέγοντας: «Ο νόμος λέει αυτό κι 
αυτό». Και ήταν πάντα προς όφελός του. Στο παρελθόν, όταν όλα ήταν ρόδινα, 
περιγελούσε τους εχθρούς του, τους ζηλόφθονους. Είχαν ξεσηκώσει τον κόσμο, πήγαν 
στον επίσκοπο και του είπαν για την ανιψιά, για τον επιστάτη τον μπαρμπα-Καρμένιο και 
για τα χτήματα που αγόρασε κοψοχρονιά, πέτυχαν να του αφαιρεθεί η άδεια να λέει τη 
λειτουργία και να εξομολογεί. Και λοιπόν; Κι έπειτα; Εκείνος δεν είχε ανάγκη από τον 
επίσκοπο, ούτε από κανένα. Είχε το κουμάντο του και τον σέβονταν όπως εκείνους που 
κυβερνούν το χωριό· σύχναζε στης βαρόνης και όσο περισσότερη φασαρία κάνανε για το 
άτομό του, τόσο χειρότερο ήταν το σκάνδαλο. Τους μεγαλοκαρχαρίες δεν τους αγγίζει 
κανείς, ούτε ο επίσκοπος, και τους βγάζουν μάλιστα και το καπέλο, από σύνεση και εάν 
θέλουν να έχουν το κεφάλι τους ήσυχο. Από τη στιγμή όμως που θριάμβευσε η αίρεση, 
με την επανάσταση, τι του χρειάζονταν όλα αυτά; Οι χωριάτες που μάθαιναν να 
διαβάζουν και να γράφουν και να κάνουν τους λογαριασμούς καλύτερα από σας· τα 
κόμματα που διεκδικούσαν την κοινότητα και μοιράζονταν την πίτα χωρίς να 
υπολογίζουν κανένα· ο πρώτος τυχών κουρελής που μπορούσε να έχει δωρεάν νομική 
προστασία, εάν είχε προβλήματα μαζί σας, και σας έκανε μάλιστα να πληρώσετε μόνος 
εσείς τα έξοδα της δίκης! Ένας ιερωμένος δεν είχε πλέον καμία αξία μπροστά στο 
δικαστή, ούτε μπροστά στο διοικητή της αστυνομίας· τώρα δεν μπορούσε να στείλει 
κανένα στη φυλακή με μια λέξη του μόνο, σε περίπτωση που δεν του έδειχναν σεβασμό, 
και δεν του έμενε πλέον παρά να λέει τη θεία λειτουργία και να εξομολογεί σαν υπηρέτης 
του λαού. Ο δικαστής φοβόταν τις εφημερίδες, την κοινή γνώμη, το τι θα έλεγαν ο ένας 
και ο άλλος κι έβγαζε αποφάσεις σαν το Σολομώντα! Ακόμη και την περιουσία, που είχε 
αποχτήσει με τον ιδρώτα του, ζήλευαν, τον μάτιαζαν και τον γρουσούζευαν· εκείνο το 
λίγο που με τη χάρη του Θεού έτρωγε στο τραπέζι τον βασάνιζε όλη νύχτα, ενώ ο 
αδελφός του, που έκανε σκληρή ζωή και έτρωγε μόνο ψωμί και κρεμμύδι, χώνευε την 
τροφή του μια χαρά και ήξερε πως σε εκατό χρόνια, όταν θα έχει πεθάνει εκείνος, θα 



33 

 

 

είναι ο κληρονόμος του και θα βρεθεί ξαφνικά πλούσιος, χωρίς να κουνήσει το δαχτυλάκι 
του. Η κακομοίρα η μητέρα του δεν μπορούσε πια να προσφέρει τίποτα και βασανιζόταν, 
βασανίζοντας και τους άλλους, καρφωμένη στο κρεβάτι εξαιτίας μιας παράλυσης κι έτσι 
η ίδια μάλλον είχε ανάγκη από περιποίηση. Η ανιψιά του, χοντρή, καλοντυμένη, να μη 
της λείπει τίποτε, μην έχοντας άλλο να κάνει παρά να πηγαίνει στην εκκλησία, τον 
βασάνιζε όταν θυμόταν ξαφνικά ότι είχε πέσει σε θανάσιμο αμάρτημα, λες κι εκείνος 
ήταν ένας από τους αφορεσμένους που είχαν αφαιρέσει την εξουσία από τον Άγιο 
Πατέρα, και είχε καταφέρει εκείνη να του αφαιρεθεί από τον επίσκοπο το δικαίωμα να 
λέει τη θεία λειτουργία. 

 «Δεν υπάρχει πια θρησκεία, ούτε δικαιοσύνη, ούτε τίποτα!» μουρμούριζε ο 
Αιδεσιμότατος όσο γερνούσε. «Τώρα ο καθένας κάνει του κεφαλιού του. Αυτοί που δεν 
έχουν τίποτα, θέλουν ν’ αρπάξουν το δικό σου. Φύγε από εδώ, να πάρω εγώ τη θέση σου! 
Όποιος δεν έχει τι να κάνει ψάχνει να βρει ψεγάδια στο σπίτι σου. Θέλουν να κάνουν 
τους παπάδες νεωκόρους, να λένε τη λειτουργία και να σκουπίζουν και την εκκλησία. 
Δεν θέλουν πια να κάνουν το θέλημα του Θεού, αυτό είναι το θέμα!» 

 
 

Από τη συλλογή Novelle Rusticane 1883    
  
 
 
 
 
 
 
 
 
 
 
 
 
 
 
 
 
 
 
 
 
 

 
 
 
 
 



34 

 

 

Η περιουσία 
 

 Ο οδοιπόρος που θα περνούσε από τη λίμνη Μπιβιέρα στο Λεντίνι, λίμνη που 
μοιάζει μ’ ένα κομμάτι ακίνητης θάλασσας, και από τις καμένες καλαμιές του κάμπου 
της Κατάνης και ανάμεσα από τις αειθαλείς πορτοκαλιές του Φρανκοφόντε και τα γκρίζα 
φελλόδεντρα του Ρεζεκόνε και τα έρημα βοσκοτόπια του Πασανέτο και του Πασανιτέλο, 
εάν ρωτούσε, για να περάσει η πλήξη του ατέλειωτου σκονισμένου δρόμου, κάτω από το 
θολό εξαιτίας της ζέστης ουρανό, την ώρα που τα καμπανάκια της άμαξας ηχούν 
θλιμμένα μες στην απέραντη εξοχή και τα μουλάρια ταλαντεύουν το κεφάλι και την ουρά 
κι ο αμαξάς τραγουδάει το μελαγχολικό του τραγούδι, για να μην τον πάρει ο ύπνος που 
φέρνει η ελονοσία: «Εδώ, τίνος είναι;» θα έπαιρνε την απάντηση: «Του Ματζαρό». Και 
περνώντας πλάι από ένα υποστατικό μεγάλο όσο ένα χωριό, με τις αποθήκες του που 
έμοιαζαν εκκλησίες, με κοπάδι τις κότες να κουρνιάζουν στη δροσιά του πηγαδιού και τις 
γυναίκες να βάζουν αντήλιο το χέρι για να δουν ποιος περνά, εάν ρωτούσε πάλι: «Κι 
εδώ;» «Του Ματζαρό» θα ήταν η απάντηση. Και περπάτα και περπάτα, ενώ η ελονοσία 
βαραίνει επάνω στα βλέφαρά σου και ξαφνικά πετιέσαι από το γαύγισμα ενός σκύλου, 
περνώντας από ένα ατέλειωτο αμπέλι, που απλώνεται πάνω από το λόφο ίσαμε κάτω 
στην πεδιάδα, ακίνητο, λες και βαραίνει επάνω του η σκόνη, και με το φύλακα να ’ναι 
ξαπλωμένος μπρούμυτα με το τουφέκι κάτω από την κοιλιά, πλάι στο φαράγγι, και να 
σηκώνει νυσταγμένος το κεφάλι και ν’ ανοίγει το ένα μάτι για να δει ποιος είναι: «Του 
Ματζαρό». Μετά ερχόταν στη σειρά ένα λιοστάσι, πυκνό σαν δάσος, όπου δε φύτρωνε 
ποτέ χορτάρι και το μάζεμα της ελιάς κρατούσε ως το Μάρτη. Ήταν οι ελιές του 
Ματζαρό. Και προς το λιόγερμα, όταν ο ήλιος χαμήλωνε κόκκινος σαν τη φωτιά και την 
εξοχή τη σκέπαζε η θλίψη, συναντούσες τις μακριές σειρές από αλέτρια του Ματζαρό, 
που γύριζαν αργά αργά απ’ τα χωράφια, και τα βόδια να περνούν αργά μέσα από τις 
λακκούβες, με το μουσούδι τους μες στο θολό νερό. Και φαίνονταν στα μακρινά 
βοσκοτόπια της Καντσίρια, στις γυμνές πλαγιές, οι ατέλειωτες άσπρες κηλίδες των 
κοπαδιών του Ματζαρό και ακουγόταν το σφύριγμα του τσοπάνη ν’ αντηχεί στις 
κλεισούρες και τα κουδούνια των προβάτων πότε να ηχούν και πότε όχι, και το μοναχικό 
τραγούδι να χάνεται μες στην κοιλάδα. «Όλα περιουσία του Ματζαρό». Έμοιαζε να ’ναι 
του Ματζαρό ακόμη και ο ήλιος, που έγερνε στη δύση, και τα τζιτζίκια, που χαλούσαν 
τον κόσμο και τα πουλιά ,που πήγαιναν να κουρνιάσουν με το σύντομο πέταγμά τους 
πίσω από τους σβόλους των χωραφιών, και η κραυγή του γκιώνη μέσα στο δάσος. Λες 
και ο Ματζαρό απλωνόταν παντού όπου υπήρχε γη και περπατούσε κανείς πάνω στην 
κοιλιά του. Στην πραγματικότητα όμως, όταν τον έβλεπες, σου έδινε την εντύπωση ότι 
ήταν ένα ανθρωπάκι, έλεγε ο αμαξάς, που δε θα χαράμιζες ούτε μια δεκάρα για χάρη του. 
Όλο το πάχος του ήταν η κοιλιά του, που ένας Θεός ξέρει πώς κατάφερνε να τη γεμίζει, 
αφού δεν έτρωγε τίποτε άλλο παρά μόνο δυο σόλδια ψωμί. Φυσικά και ήταν πάμπλουτος, 
αφού το μυαλό του έκοβε σαν το ξυράφι. 

 Πράγματι, με τέτοιο λαμπρό μυαλό είχε μαζέψει όλη εκείνη την περιουσία, ενώ 
πρώτα, απ’ το πρωί μέχρι το βράδυ, έσκαβε, κλάδευε, θέριζε, με ήλιο, με βροχή, με 
άνεμο, ξυπόλυτος, χωρίς να ’χει ένα κουρέλι να ρίξει επάνω του. Όλοι θυμόντουσαν τότε 
που του έριχναν κλωτσιές στον πισινό, εκείνοι που τώρα τον φώναζαν «εξοχότατε» και 
του μιλούσαν ξεσκούφωτοι. Παρόλα αυτά εκείνος δεν το πήρε επάνω του, τώρα που όλες 
οι  εξοχότητες του χωριού ήταν οφειλέτες του και έλεγε πως «εξοχότητα» σημαίνει πως 
κάποιος είναι φτωχοδιάβολος και κακοπληρωτής. Φορούσε πάντα το σκούφο του, μόνο 



35 

 

 

που τώρα ήταν από μαύρο μετάξι, η μοναδική του πολυτέλεια, και στο τέλος κατέληξε να 
φοράει καπέλο από κετσέ, επειδή ήταν φτηνότερο από το μεταξένιο σκούφο. Η 
περιουσία του απλωνόταν μέχρι εκεί που έφτανε το μάτι, κι εκείνου το μάτι έφτανε πολύ 
μακριά – παντού, δεξιά κι αριστερά, μπρος και πίσω, στο βουνό και στον κάμπο. 
Περισσότερα από πέντε χιλιάδες στόματα, χωρίς να υπολογίσουμε τα πετεινά του 
ουρανού και τα ζώα της γης, τρέφονταν από τη γη του· χωρίς να υπολογίσουμε ακόμη 
και το δικό του στόμα που έτρωγε λιγότερο από όλα, αρκούμενο μόνο σε δυο σολδιών 
ψωμί και σε ένα κομμάτι τυρί, που τα καταβρόχθιζε στα γρήγορα, όρθιος, σε μια γωνιά 
της μεγάλης αποθήκης, που έμοιαζε με εκκλησία, μέσα στη σκόνη του σταριού, όπου δεν 
έβλεπε κανείς τίποτα, ενώ οι αγρότες άδειαζαν τα σακιά ή ακόμη προφυλαγμένος από 
έναν αχυρώνα, όταν ο άνεμος θέριζε την παγωμένη ύπαιθρο, τον καιρό της σποράς, ή με 
το κεφάλι μέσα σ’ ένα πανέρι, τις ζεστές μέρες του θερισμού. Δεν έπινε κρασί, δεν 
κάπνιζε, δε ρουφούσε ταμπάκο, παρόλο που στα  χωράφια του κάτω στο ποτάμι 
καλλιεργούσε καπνό με πλατιά φύλλα και μακριά, στο μέγεθος ενός μωρού, από εκείνα 
που πουλιόντουσαν 95 λιρέτες. Δεν είχε την κακή συνήθεια της χαρτοπαιξίας, ούτε ήταν 
γυναικάς. Γυναίκες στην καμπούρα του δεν είχε άλλες από τη μάνα του, που του 
στοίχισε 12 ταρί, όταν χρειάστηκε να την μεταφέρει στο νεκροταφείο. 

 Το είχε σκεφτεί και ξανασκεφτεί τι σήμαινε περιουσία, όταν πήγαινε ξυπόλυτος 
να δουλέψει τη γη που τώρα ήταν δική του και δοκίμασε στο πετσί του εκείνο που 
χρειαζόταν για να κερδίσει τα τρία ταρί την ημέρα, τον Ιούλιο, σκυμμένος στη δουλειά 
δεκατέσσερις ώρες, με τον επιστάτη επάνω στο άλογο να τον επιβλέπει και να τον 
μαστιγώνει όταν τολμούσε να σηκώσει λίγο το κορμί του. Γι’ αυτό δεν άφησε να περάσει 
ούτε ένα λεπτό από τη ζωή του, χωρίς να το αφιερώσει στο σκοπό ν’ αποκτήσει 
περιουσία. Και τώρα τ’ αλέτρια του ήταν πολλά, σαν τις μακριές σειρές τα κοράκια που 
καταφτάνουν το Νοέμβρη, και άλλες σειρές από μουλάρια, ατέλειωτες, που 
κουβαλούσαν τους σπόρους για σπορά. Οι γυναίκες, που ανακούρκουδα μες στη λάσπη, 
από τον Οκτώβρη μέχρι το Μάρτη, μάζευαν τις ελιές του, ήταν αμέτρητες, όπως 
αμέτρητες ήταν και οι κίσσες που έρχονταν να του τις κλέψουν. Τον καιρό του τρύγου 
ολόκληρα χωριά έτρεχαν στ’ αμπέλια του και μέχρι εκεί που έφταναν τα τραγούδια 
έφτανε και ο τρύγος του Ματζαρό. Τον καιρό του θέρου οι θεριστές του Ματζαρό έδιναν 
την εντύπωση στρατεύματος, που για να συντηρηθεί, με μια γαλέτα το πρωί και ψωμί με 
νεράντζια για κολατσιό και λαζάνια για βραδινό, χρειάζονταν χούφτες χρήματα. Τα 
λαζάνια τα σερβίριζαν μέσα σε μεγάλα δοχεία, σαν σκαφίδια. Τώρα, όταν πήγαινε 
καβάλα πίσω από τη γραμμή των θεριστών του, με το καμτσίκι στο χέρι, δεν έχανε από 
τα μάτια του ούτε έναν και κάθε τόσο τους έλεγε: «Σκύβουμε, παιδιά σκύβουμε!» Όλο το 
χρόνο έβαζε το χέρι στην τσέπη και ξόδευε· για τη γη μόνο, ο βασιλιάς έπαιρνε τόσο 
φόρο που o Ματζαρό ανέβαζε πυρετό κάθε φορά που πλήρωνε. 

 Κάθε χρόνο όμως εκείνες οι αποθήκες, μεγάλες σαν εκκλησίες, γέμιζαν με στάρι 
τόσο που χρειαζόταν ν’ αφαιρέσουν τη στέγη για να το κάνουν να χωρέσει όλο και κάθε 
φορά που ο Ματζαρό πουλούσε το κρασί, χρειαζόταν περισσότερο από μία μέρα για να 
μετρήσει το χρήμα από 12 ασημένια ταρί, επειδή εκείνος δεν ήθελε βρόμικα 
χαρτονομίσματα για τα πράγματα που πουλούσε και πήγαινε ν’ αγοράσει τα βρόμικα 
χαρτονομίσματα μόνο όταν ήταν να πληρώσει τους φόρους του βασιλιά ή τους άλλους. 
Στα πανηγύρια τα κοπάδια του Ματζαρό γέμιζαν όλη την εξοχή και πλημμύριζαν τους 
δρόμους τόσο, που χρειαζόταν μισή μέρα για να περάσουν και η λιτανεία του αγίου, με 
την μπάντα, έπρεπε καμιά φορά ν’ αλλάζει πορεία, δίνοντας πέρασμα στα κοπάδια.  



36 

 

 

 Όλη εκείνη την περιουσία την απόχτησε ο ίδιος, με τα χέρια και με το μυαλό του, 
ξάγρυπνος τις νύχτες, άρρωστος από τα καρδιοχτύπια και την ελονοσία, κοπιάζοντας από 
την αυγή μέχρι ο βράδυ, γυροφέρνοντας κάτω από τον ήλιο και τη βροχή, φθείροντας τα 
παπούτσια και τις μούλες του – μόνο ο ίδιος δε φθειρόταν έχοντας συνέχεια το νου του 
στην περιουσία του, που ήταν το μόνο πράγμα που είχε στον κόσμο, αφού ούτε παιδιά 
είχε, ούτε ανίψια, ούτε συγγενείς, μόνο την περιουσία του. Τέτοιου είδους άνθρωποι είναι 
φτιαγμένοι για τις περιουσίες. 

 Αλλά και η περιουσία γι’ αυτόν ήταν φτιαγμένη, λες και είχε μαγνήτη ο ίδιος, 
αφού της περιουσίας της αρέσει να συντροφεύει εκείνους που ξέρουν να την κρατήσουν 
και δε την σπαταλούν, όπως εκείνος ο βαρόνος, που ήταν πριν το αφεντικό τού Ματζαρό 
και τον είχε μαζέψει στα χωράφια του από συμπόνια, γυμνό και νηστικό. Ήταν αφεντικό 
σ’ όλα εκείνα τα λιβάδια, σ’ όλα τα δάση τριγύρω, σ’ όλα τ’ αμπέλια και τα κοπάδια και 
όταν ερχόταν στα χωράφια του καβάλα, με τους επιστάτες του να τον συνοδεύουν, 
έμοιαζε να ’ναι ο βασιλιάς ο ίδιος. Του ετοίμαζαν τη διαμονή και το γεύμα, του ηλίθιου, 
κι έτσι καθένας ήξερε την ώρα και τη στιγμή που ήτανε να φτάσει, γι’ αυτό δεν εύρισκε 
κανέναν με σταυρωμένα τα χέρια. «Πάει γυρεύοντας να τον κλέβουν!» έλεγε ο Ματζαρό 
και έσκαγε στα γέλια όταν ο βαρόνος τον έπαιρνε στις κλωτσιές κι έτριβε την πλάτη με 
τα χέρια του, μουρμουρίζοντας: «Όποιος είναι ηλίθιος, καλύτερα να μένει στο σπίτι. Η 
περιουσία δεν είναι εκείνου που την κατέχει, αλλά εκείνου που ξέρει πώς να την 
αποχτήσει». Εκείνος όμως, όταν απόκτησε δική του περιουσία, δεν προειδοποιούσε ότι 
θα πάει να επιβλέψει το θέρο ή τον τρύγο, πότε θα πάει και πώς. Έκανε την εμφάνισή του 
ξαφνικά, πεζός ή καβάλα στο μουλάρι, χωρίς επιστάτες, μ’ ένα ξεροκόμματο στην τσέπη 
και κοιμόταν πλάι στα δεμάτια, με ανοιχτά τα μάτια και το τουφέκι ανάμεσα στα πόδια. 

 Και μ’ αυτό τον τρόπο ο Ματζαρό σιγά σιγά έγινε αφεντικό σε όλη την περιουσία 
του βαρόνου που εγκατέλειψε πρώτα το λιοστάσι κι έπειτα τ’ αμπέλια, τα λιβάδια, τα 
υποστατικά και στο τέλος το ίδιο το αρχοντικό όπου έμενε. Δεν περνούσε μέρα να μην 
υπογράφει  κάποιο παραχωρητήριο στο Ματζαρό, ο οποίος έβαζε στο κάτω μέρος ένα 
σταυρό αντί για υπογραφή. Στο βαρόνο δεν απέμεινε τίποτε άλλο από την πέτρινη 
ασπίδα, το οικόσημο επάνω από την είσοδο, και ήταν το μόνο πράγμα που δεν θέλησε να 
πουλήσει, λέγοντας στο Ματζαρό: «Μόνο αυτό, από όλη μου την περιουσία, δεν κάνει 
για σένα». Και ήταν αλήθεια· ο Ματζαρό δεν ήξερε τι να το κάνει και δεν θα έδινε για 
εκείνο το πράγμα ούτε δυο δεκάρες. Ο βαρόνος τού μιλούσε ακόμη στον ενικό, αλλά δεν 
τον έπαιρνε πια με τις κλωτσιές.   

 «Είναι καλό να ’χει κανείς μια τέτοια τύχη σαν του Ματζαρό!» έλεγε ο κόσμος 
και δεν ήξεραν τι χρειάστηκε για ν’ αρπάξει αυτή την τύχη: πόσες σκέψεις, πόσος κόπος, 
πόσα ψέματα, πόσοι κίνδυνοι να πάει κανείς φυλακή και πώς εκείνο το μυαλό που 
δούλευε ξυράφι εργαζόταν μέρα-νύχτα, καλύτερα και από τη μηχανή ενός μύλου, για να 
κάνει περιουσία. Και εάν ο ιδιοκτήτης ενός γειτονικού αγροκτήματος πείσμωνε και δεν 
του το παραχωρούσε ή ήθελε να βάλει το μαχαίρι στο λαιμό του Ματζαρό, έβρισκε ένα 
κόλπο για να τον υποχρεώσει να πουλήσει και να τον κάνει να  πέσει στην παγίδα, παρά 
τη χωριάτικη καχυποψία. Πήγαινε, για παράδειγμα, να του παινέσει τη γονιμότητα ενός 
χωραφιού , το οποίο ωστόσο δεν παρήγαγε ούτε λούπινα και κατέληγε να τον κάνει να 
πιστέψει ότι ήταν η γη της επαγγελίας, μέχρι που στο τέλος έπειθε το φτωχοδιάβολο να 
το νοικιάσει, για να κερδοσκοπήσει, και μετά έχανε το πάχτωμα, το σπίτι και το χωράφι, 
που ο Ματζαρό το άρπαζε για ένα κομμάτι ψωμί. Πόσους μπελάδες δεν έπρεπε να 
περάσει ο Ματζαρό! Οι κολλήγοι που όλο γκρίνιαζαν για τις κακές χρονιές, οι οφειλέτες 



37 

 

 

που έστελναν στη σειρά τις γυναίκες τους να μαλλιοτραβιούνται και να στηθοκοπιούνται, 
ικετεύοντάς τον να μην τους πετάξει στο δρόμο, παίρνοντάς τους το μουλάρι ή το 
γαϊδούρι, γιατί δεν είχανε να φάνε. 

 «Βλέπετε τι τρώω εγώ;» τους απαντούσε, «ψωμί και κρεμμύδι! Και ας είναι οι 
αποθήκες μου γεμάτες ως επάνω και ας είμαι εγώ το αφεντικό όλης αυτής της 
περιουσίας». Και εάν του ζητούσαν μια χούφτα κουκιά από όλη εκείνη την περιουσία, 
τους έλεγε: 

 «Μήπως θαρρείτε πως τα ’χω κλέψει όλα ετούτα; Μήπως δε ξέρετε πόσο κοστίζει 
η σπορά, το τσάπισμα, το μάζεμα;» Κι όταν του ζητούσαν κανένα σόλδι, απαντούσε πως 
δεν είχε. 

 Και πράγματι δεν είχε. Μες στις τσέπες του δεν κουβαλούσε ποτέ 12 ταρί, τόσα 
όσα χρειάζονταν για ν’ αποδώσει όλη εκείνη η περιουσία και τα χρήματα μπαινόβγαιναν 
σαν ποταμός στο σπίτι του. Τον ίδιο, εξάλλου, δεν τον ενδιέφεραν τα λεφτά, έλεγε ότι δεν 
ήταν περιουσία, και μόλις μάζευε κάποιο ποσόν, αγόραζε αμέσως ένα κομμάτι γη, επειδή 
ήθελε ν’ αποκτήσει τόση γη όση είχε και ο βασιλιάς, να είναι καλύτερα από έναν 
βασιλιά, αφού ο βασιλιάς ούτε να πουλήσει τη γη μπορούσε, ούτε να πει ότι ήταν δική 
του. 

 Ένα πράγμα μόνο τον στεναχωρούσε, το ότι είχε αρχίσει να γερνάει και τη γη 
έπρεπε να την αφήσει εκεί που βρισκόταν. Αυτή είναι μία αδικία που έκανε ο Θεός: αφού 
φθείρεις τη ζωή σου για να κάνεις περιουσία, και όταν τελικά την αποκτήσεις και θα 
ήθελες και άλλη, τότε έρχεται η στιγμή που πρέπει να την αφήσεις! Και καθόταν με τις 
ώρες πάνω στο κοφίνι, με το σαγόνι ανάμεσα στα χέρια, να κοιτάζει τ’ αμπέλια του που 
πρασίνιζαν κάτω από τα μάτια του, και τα στάχυα που τα κουνούσε ο άνεμος σαν τη 
θάλασσα, και τους ελαιώνες που σκέπαζαν το βουνό σαν την ομίχλη, και όταν ένα 
ημίγυμνο αγόρι περνούσε μπροστά του, σκυφτό κάτω από το βάρος, σαν ένα 
ταλαιπωρημένο γαϊδούρι, του πετούσε το μπαστούνι του ανάμεσα στα πόδια από ζήλια 
και μουρμούριζε: «Κοιτάτε ποιος έχει το μέλλον μπροστά του! Αυτός εδώ, ο 
ξεβράκωτος!» 

 Κι όταν του είπαν ότι έφτασε ο καιρός να εγκαταλείψει την περιουσία του και να 
σκεφτεί την ψυχή του, βγήκε στην αυλή σαν τρελός, τρεκλίζοντας, κι άρχισε να 
σκοτώνει, χτυπώντας με το μπαστούνι, τις χήνες και τις γαλοπούλες του φωνάζοντας: 
«Είστε περιουσία μου, να έρθετε μαζί μου!»      

 
 

Από τη συλλογή διηγημάτων Novelle rusticane (1883) 
 
 
 
 
 
 
 

 
 
 



38 

 

 

Ελευθερία3 
 

 Ανέμισαν απ’ το καμπαναριό ένα τρίχρωμο μαντήλι, χτύπησαν συναγερμό οι 
καμπάνες και άρχισαν να φωνάζουν στην πλατεία: «Ζήτω η ελευθερία!» 

 Όπως η θάλασσα στην τρικυμία. Το πλήθος άφριζε και κυμάτιζε μπροστά στη 
λέσχη των τσιφλικάδων, μπροστά στο Δημαρχείο, στα σκαλιά της εκκλησίας: μια 
θάλασσα από άσπρα μπερέ, τσεκούρια και δρεπάνια που γυάλιζαν. Έπειτα όρμησε σ’ ένα 
δρομάκι. 

 «Θ’ αρχίσουμε πρώτα από σένα, βαρόνε! που έβαζες τους φύλακές σου να 
δέρνουν τον κόσμο». Μπροστά από όλους τους άλλους πήγαινε μία στρίγγλα, με τα 
άσπρα μαλλιά της σηκωμένα, οπλισμένη μόνο με τα νύχια της. «Ήρθε η σειρά σου, παπά 
του διαβόλου! που μας ρούφηξες την ψυχή!» «Και σ’ εσένα πλούσιε κοιλαρά, που ούτε 
να το σκάσεις δεν μπορείς, τόσο σ’ έχει παχύνει το αίμα του φτωχού!» «Σειρά κι εσένα 
μπάτσο! που εφάρμοζες το νόμο μόνο στους φουκαράδες!» «Σ’εσένα δασοφύλακα! που 
πουλήθηκες και πουλάς και τον πλησίον για δυο ταρί την ημέρα!» 

 Και το αίμα που άχνιζε και τους μεθούσε. Τα δρεπάνια, τα χέρια, τα κουρέλια, οι 
πέτρες, όλα κόκκινα από το αίμα! «Επάνω τους στους τσιφλικάδες! Επάνω τους στα ψηλά 
καπέλα! Σκοτώστε τους! Σκοτώστε τους! Επάνω τους στα ψηλά καπέλα!» 

 Ο ντον Αντόνιο επέστρεφε στο σπίτι ξεγλιστρώντας μέσα από παράδρομους. Το 
πρώτο χτύπημα τον έριξε μπρούμυτα στο πεζοδρόμιο με το πρόσωπο μες στα αίματα. 
«Γιατί; Γιατί με σκοτώνετε;» «Κι εσύ! Άμε στο διάβολο!» Ένας αλήτης σακάτης μάζεψε 
από κάτω το λιγδιασμένο καπέλο κι έφτυσε μέσα. «Κάτω τα ψηλά καπέλα! Ζήτω η 
ελευθερία!» «Άρπα την κι εσύ!» Στον αιδεσιμότατο, που απειλούσε με την κόλαση 
όποιον έκλεβε ψωμί. Επέστρεφε από τη λειτουργία, με την καθαγιασμένη όστια μες στην 
μεγάλη του κοιλιά. «Μη με σκοτώνετε, γιατί έχω κάνει θανάσιμο αμάρτημα!» Η κυρα-
Λουτσία ήταν το θανάσιμο αμάρτημα, η κυρα-Λουτσία που ο πατέρας της του την 
πούλησε όταν ήταν δεκατεσσάρων χρονών, το χειμώνα της πείνας, και γέμιζε τη 
βρεφοδόχο και τους δρόμους με πεινασμένα χαμίνια. Εάν οι σάρκες των παλιόσκυλων 
άξιζαν κάτι, θα μπορούσαν τώρα να χορτάσουν μ’ αυτές όσοι τις ξέσκιζαν με το τσεκούρι 
στις εξώπορτες των σπιτιών και στα λιθόστρωτα των δρόμων. Και το λύκο, όταν πέσει 
μες στο κοπάδι, δε σκέφτεται να γεμίσει την κοιλιά του, αλλά πνίγει από λύσσα. Την ίδια 
τύχη είχε το παιδί της Κυρίας, που έτρεξε να δει τι συμβαίνει, ο σπετσιέρης, την ώρα που 
έκλεινε βιαστικά το μαγαζί του, ο ντον Πάολο, που γύριζε από τ’ αμπέλι καβάλα στο 
γαϊδουράκι του, με τα δισάκια άδεια σχεδόν στα καπούλια. Φορούσε ένα παλιό σκούφο 
που του το είχε πλέξει η κόρη του πριν χρόνια, όταν η αρρώστια δεν είχε ακόμα χτυπήσει 
τ’ αμπέλια. Η γυναίκα του τον είδε να πέφτει μπροστά στην εξώπορτα, ενώ περίμενε με 
τα πέντε παιδιά της τα λίγα λαχανικά για τη σούπα, που κουβαλούσε ο άντρας της μέσα 
στο δισάκι. «Πάολο! Πάολο!» Ο πρώτος τον χτύπησε με το τσεκούρι στην πλάτη. Ένας 

                                                 
3
 Το διήγημα αυτό ο Βέργκα το εμπνεύστηκε από ένα ιστορικό γεγονός που έλαβε χώρα στο χωριό 

Μπρόντε, κοντά στην Κατάνη, από τις 2 έως τις 5 Αυγούστου 1 860, όταν οι χωρικοί, μαθαίνοντας την 
απόβαση του Γαριβάλδη και των στρατευμάτων του στη Σικελία, ξεσηκώθηκαν ενάντια στους ευγενείς και 
τους γαιοκτήμονες της περιοχής, διεκδικώντας το μοίρασμα της γης. Η εξέγερση καταπνίγηκε στο αίμα 
από το στρατό του Γαριβάλδη, με πέντε εκτελέσεις επιτόπου και καταδίκη σε ισόβια κάθειρξη των 
υπολοίπων που κρίθηκαν ένοχοι από το δικαστήριο της Κατάνης. (σ.τ.μ.) 



39 

 

 

άλλος όρμησε επάνω του με το δρεπάνι και τον ξεκοίλιασε ενώ εκείνος έπιανε με το 
ματωμένο χέρι το ρόπτρο.  

 Το χειρότερο όμως συνέβη όταν, παρασυρμένο από το πλήθος, έπεσε το παιδί του 
συμβολαιογράφου, χωρίς να καταλάβει κανείς πώς έγινε. Ήταν ένα αγόρι έντεκα χρονών, 
ξανθό σαν το χρυσάφι. Ο πατέρας του ανασηκώθηκε δυο τρεις φορές και το φώναξε, 
πριν καταλήξει σερνόμενος μες στα σκουπίδια: «Νέντου! Νέντου!» Ο Νέντου έτρεχε 
γεμάτος τρόμο με τα μάτια και το στόμα ορθάνοιχτα, χωρίς να μπορεί να φωνάξει. Τον 
έριξαν κάτω· ανασηκώθηκε και αυτός στο ένα γόνατο, όπως ο πατέρας του. Ο 
ανθρώπινος χείμαρρος πέρασε από πάνω του· κάποιος τον πάτησε με την μπότα στο 
μάγουλο και του το έλιωσε, παρόλο που το αγόρι ζητούσε ακόμη έλεος με τα χέρια του. 
«Δεν ήθελε να πεθάνει, όχι, καθώς είδε να σκοτώνουν τον πατέρα του. Σου ξέσκιζε την 
καρδιά να το βλέπεις!» «Ο ξυλοκόπος το λυπήθηκε και του έδωσε ένα δυνατό χτύπημα 
με το τσεκούρι και με τα δυο του χέρια, λες και ήταν να ρίξει κάτω καμιά πενηντάχρονη 
βελανιδιά και έτρεμε σαν το φύλλο.» Ένας άλλος φώναξε: «Μπα! συμβολαιογράφος θα 
γινόταν κι αυτός!» 

 Δεν έχει σημασία! Τώρα που έκαναν την αρχή και βούτηξαν τα χέρια τους στο 
αίμα θα πρέπει να τους ξεκάνουν όλους. Όλους! Όλα τα ψηλά καπέλα! Δεν ήταν πλέον η 
πείνα, οι ξυλοδαρμοί, οι καταπιέσεις που τους έκαναν να βράζουν από θυμό. Ήταν το 
αθώο αίμα. Οι γυναίκες, ακόμη πιο άγριες, κουνώντας τα σκελετωμένα χέρια τους 
τσίριζαν από οργή, με τις τρυφερές τους σάρκες κάτω από τα κουρέλια τους. «Εσύ, που 
ερχόσουν να προσευχηθείς στο Θεό φορώντας τα μεταξωτά σου ρούχα! Εσύ, που 
σιχαινόσουν να γονατίσεις πλάι στη φτωχολογιά! Άρπα την ! Άρπα την!» Μέσα στα 
σπίτια, επάνω στις σκάλες, μέσα στις κρεβατοκάμαρες, ξεσκίζοντας τα μεταξωτά και τα 
φίνα υφάσματα. Πόσα σκουλαρίκια στα ματωμένα πρόσωπα! και πόσα χρυσά δαχτυλίδια 
στα χέρια εκείνα που προσπαθούσαν ν’ αποκρούσουν τα χτυπήματα απ’ το τσεκούρι! 

 Η βαρόνη διέταξε να φράξουν την εξώπορτα με δοκάρια, κάρα, βαρέλια γεμάτα. 
Οι φύλακες πυροβολούσαν από τα παράθυρα, για να πουλήσουν ακριβά το τομάρι τους. 
Το πλήθος έσκυβε το κεφάλι στους πυροβολισμούς, επειδή δεν είχε όπλα για ν’ 
απαντήσει. Πριν ίσχυε η καταδίκη σε θάνατο για όποιον είχε πυροβόλο όπλο. «Ζήτω η 
ελευθερία!» Και έριξαν κάτω την εξώπορτα. Έπειτα προχώρησαν μες στην αυλή, επάνω 
στα σκαλοπάτια, δρασκελίζοντας του τραυματισμένους. Άφησαν κατά μέρος τους 
φύλακες. «Τους φύλακες μετά! Τους φύλακες μετά!» Πρώτα θέλανε τις σάρκες της 
βαρόνης, σάρκες καμωμένες από πέρδικες και καλό κρασί. Εκείνη έτρεχε από δωμάτιο 
σε δωμάτιο με το βυζανιάρικο στην αγκαλιά, αναμαλλιασμένη – και τα δωμάτια ήταν 
πολλά. Ακουγόταν το πλήθος να ουρλιάζει εξαιτίας εκείνων των πηγαινέλα, 
πλησιάζοντας σαν το ποτάμι που φουσκώνει. Ο μεγάλος γιος, 16 χρονών, έχοντας ακόμη 
λευκές και αυτός τις σάρκες, κρατούσε με τρεμάμενα χέρια την πόρτα της εισόδου και 
φώναζε: «Μαμά! Μαμά!» Με την πρώτη σπρωξιά έπεσε η πόρτα επάνω του. Αρπάχτηκε 
από τα πόδια που τον τσαλαπατούσαν. Δεν φώναζε πια. Η μητέρα του, τρελή από φόβο, 
είχε καταφύγει στο μπαλκόνι, κρατώντας σφιχτά στην αγκαλιά της το μωρό και του 
έκλεινε το στόμα με το χέρι της για να μη φωνάζει. Ο άλλος γιος ήθελε να την 
προφυλάξει με το σώμα του, με μανία, λες και είχε εκατό χέρια για να πιάσει από την 
κόψη τους όλα εκείνα τα τσεκούρια. Τους χώρισαν αστραπιαία. Ένας την έπιασε απ’ τα 
μαλλιά, ένας άλλος απ’ τα πλευρά, ένας τρίτος από τα ρούχα και τη σήκωσαν πάνω από 
το κάγκελο. Ο καρβουνιάρης τής άρπαξε από τα χέρια το βυζανιάρικο. Ο άλλος αδελφός 
δεν είδε τίποτε, δεν έβλεπε τίποτε άλλο παρά μαύρο και κόκκινο. Τον τσαλαπατούσαν, 



40 

 

 

του άλεθαν τα κόκαλα κλωτσώντας τον με τα πέταλα των τακουνιών. Δάγκωσε ένα χέρι 
που του έσφιγγε το λαιμό και δεν το άφηνε. Τα τσεκούρια δεν μπορούσαν  να χτυπήσουν 
μέσα στο πλήθος και έτσι γυάλιζαν στον αέρα. 

 Και σ’ εκείνο το οργισμένο καρναβάλι του Ιουλίου, μέσα στις μεθυσμένες 
κραυγές του νηστικού πλήθους, συνέχιζε να χτυπά συναγερμό η καμπάνα του Θεού, 
μέχρι το βράδυ, χωρίς να σημάνει μεσημέρι, χωρίς εσπερινό, σαν να ήταν σε χώρα 
Τούρκων. Άρχισαν να διαλύονται, κουρασμένοι από το μακελειό, με την ουρά στα 
σκέλια, αποφεύγοντας καθένας το σύντροφό του. Πριν πέσει η νύχτα όλα τα σπίτια 
έκλεισαν φοβισμένα και σε καθένα άναβε φως. Στα δρομάκια δεν ακουγόταν άλλο από 
τα σκυλιά, που ανασκάλευαν στις γωνιές, μ’ ένα ξερό ροκάνισμα κοκάλων, κάτω από το 
φεγγαρόφωτο που ξέπλενε τα πάντα και φανέρωνε ορθάνοιχτες τις εξώπορτες και τα 
παράθυρα των έρημων σπιτιών. 

 Ξημέρωνε· μια Κυριακή χωρίς κόσμο στην πλατεία, ούτε καμπάνα να καλεί στη 
λειτουργία. Ο νεωκόρος είχε κρυφτεί, παπάδες δεν υπήρχαν πια. Οι πρώτοι που άρχισαν 
να κάνουν πηγαδάκια στο προαύλιο της εκκλησίας κοιτάζονταν με καχυποψία. Καθένας 
ξανασκεφτόταν τι μπορούσε να βαραίνει τη συνείδηση του άλλου. Έπειτα, όταν έγιναν 
πολλοί, άρχισαν να μουρμουρίζουν. Χωρίς λειτουργία την Κυριακή δεν μπορούσαν να 
κάνουν, σαν να ήταν σκυλιά! Η λέσχη των τσιφλικάδων ήταν αμπαρωμένη και δεν 
ήξεραν πού να πάνε να πάρουν τις βδομαδιάτικες εντολές των αφεντικών. Από το 
καμπαναριό κρεμόταν πάντα το τρίχρωμο μαντήλι, ακίνητο μέσα στην αποπνιχτική κάψα 
του Ιουλίου. 

 Και καθώς οι σκιές μίκραιναν αργά στο προαύλιο της εκκλησίας, το πλήθος 
μαζευόταν όλο στη μια πλευρά, στον ίσκιο. Ανάμεσα από δυο χαμόσπιτα της πλατείας, 
στο βάθος από ένα δρομάκι που κατηφόριζε απότομα, διακρίνονταν τα κιτρινωπά 
χωράφια της πεδιάδας και τα σκοτεινά δάση στις πλαγιές της Αίτνας. Τώρα έπρεπε να 
μοιραστούν εκείνα τα δάση και τα χωράφια. Καθένας λογάριαζε από μέσα του, με τα 
δάχτυλα, εκείνο που του αναλογούσε και αγριοκοίταζε τον άλλο. «Ελευθερία σήμαινε ότι 
θα έπρεπε να υπάρχει μερίδιο για όλους!»  «Εκείνος ο Νίνο Μπέστια, αλλά και ο 
Ραμουράτσο θα είχαν την απαίτηση να συνεχίσουν το θράσος των ψηλών καπέλων!» 
«Εάν δεν υπήρχε πια ο τοπογράφος να μετρήσει τη γη και ο συμβολαιογράφος να την 
γράψει στα χαρτιά, καθένας θα έκανε του κεφαλιού του!» «Και εάν εσύ ξοδέψεις ό,τι σου 
ανήκει στην ταβέρνα, μετά θα πρέπει να τα μοιράσουμε από την αρχή;» «Κλέφτης εσύ, 
κλέφτης κι εγώ». «Τώρα που έχουμε ελευθερία, όποιος θέλει να φάει για δυο, θα το 
γλεντήσει όπως οι τσιφλικάδες!» Ο ξυλοκόπος κουνούσε το χέρι του στον αέρα, λες και 
κρατούσε ακόμη το τσεκούρι. 

 Την επόμενη μέρα ακούστηκε ότι θα ερχόταν να απονείμει δικαιοσύνη ο 
στρατηγός, ο φόβος και ο τρόμος του κόσμου. Έκαναν την εμφάνισή τους τα κόκκινα 
πουκάμισα των στρατιωτών του που ανέβαιναν αργά μέσα από τη ρεματιά προς το 
χωριουδάκι. Θα ήταν αρκετό να κυλήσουν βράχια από ψηλά για να τους τσακίσουν 
όλους. Κανείς όμως δεν κινήθηκε. Οι γυναίκες στρίγκλιζαν και μαλλιοτραβιόντουσαν 
Τώρα οι άντρες, ηλιοκαμένοι και με μακριές γενειάδες, τους περίμεναν στο βουνό με τα 
χέρια ανάμεσα στους μηρούς και έβλεπαν να φτάνουν κάτι νέα παιδιά κουρασμένα, 
σκυφτά κάτω από το βάρος του σκουριασμένου τους τουφεκιού και μαζί τους εκείνος ο 
στρατηγός, μικροσκοπικός επάνω στο μεγάλο μαύρο άλογό του, που πήγαινε μόνος 
μπροστά από όλους.  



41 

 

 

 Ο στρατηγός είπε να φέρουν άχυρο μέσα στην εκκλησία κι έβαλε τα παιδιά του 
να κοιμηθούν σαν να ήταν πατέρας τους. Το πρωί, πριν ακόμα φέξει, εάν δεν 
σηκώνονταν με τον ήχο της σάλπιγγας, έμπαινε μέσα στην εκκλησία καβάλα στο άλογο, 
βρίζοντας θεούς και δαίμονες. Τέτοιος ήταν ο άνθρωπος. Και έδωσε αμέσως εντολή να 
τουφεκιστούν πεντέξι, ο Πίπο, ο νάνος, ο Πιτζανέλο, οι πρώτοι που βρέθηκαν κατά τύχη. 
Ο ξυλοκόπος, ενώ τον έβαζαν να γονατίσει μπροστά στον τοίχο του νεκροταφείου, 
έκλαιγε σαν παιδί, επειδή θυμήθηκε τα λόγια που του είπε η μάνα του και  τη φωνή που 
έβαλε όταν της τον άρπαξαν από την αγκαλιά. Από μακριά, στα πιο απόμακρα δρομάκια 
του  χωριού, πίσω από τις εξώπορτες ακούγονταν εκείνες οι τουφεκιές από τα όπλα σε 
παράταξη, σαν τα γιορτινά βαρελότα. 

 Κατόπιν έφτασαν οι πραγματικοί δικαστές, ευγενείς με τα γυαλάκια τους, επάνω 
σε μουλάρια, τσακισμένοι από το ταξίδι, όλο παράπονα για την ταλαιπωρία την ώρα που 
ανέκριναν τους κατηγορούμενους μέσα στην τραπεζαρία του μοναστηριού, καθισμένοι 
στον ένα γοφό επάνω στον πάγκο και κάνοντας «αχ!» κάθε φορά που άλλαζαν γοφό. Η 
δίκη κράτησε πολύ και δεν είχε τελειωμό. Τους ενόχους τους κουβάλησαν στην πόλη, με 
τα πόδια, αλυσοδεμένους σε ζευγάρια, ανάμεσα σε δυο σειρές στρατιωτών, με τα 
μουσκέτα οπλισμένα. Οι γυναίκες τους τους ακολουθούσαν τρέχοντας στους μακριούς 
δρόμους της εξοχής, ανάμεσα σε αυλακιές, σε φραγκοσυκιές, σε αμπέλια σε χρυσαφένια 
στάχια, ξέπνοες, κουτσαίνοντας, φωνάζοντάς τους με τ’ όνομα κάθε φορά που ο δρόμος 
σχημάτιζε καμπή και αντίκριζαν κατά πρόσωπο τους συλληφθέντες. Στην πόλη τούς 
έκλεισαν στη μεγάλη φυλακή, ψηλή και πλατιά σαν μοναστήρι, διάτρητη παντού από 
σιδερόφρακτα παράθυρα, και εάν οι γυναίκες ήθελαν να δουν τους άντρες τους, 
μπορούσαν να το κάνουν μόνο τη Δευτέρα, με την παρουσία των φυλάκων, πίσω από το 
σιδερένιο κιγκλίδωμα. Οι κακόμοιροι γινόντουσαν όλο και πιο χλωμοί μέσα σ’ εκείνο το 
διαρκές σκοτάδι, όπου δεν έβλεπαν ποτέ τον ήλιο. Τις Δευτέρες γίνονταν πιο σιωπηλοί, 
μόλις που έδιναν καμία απάντηση και παραπονιόνταν λιγότερο. Τις άλλες μέρες, εάν οι 
γυναίκες τριγύριζαν μες στην πλατεία γύρω από τη φυλακή, οι σκοποί τις απειλούσαν με 
το τουφέκι. Δεν ήξεραν τι να κάνουν, πού να βρουν δουλειά μέσα στην πόλη, πώς να 
βγάλουν το ψωμί τους. Η διανυκτέρευση στο στάβλο κόστιζε δυο δεκάρες, το άσπρο 
ψωμί το κάνανε μια μπουκιά και δε γέμιζε το στομάχι, εάν κάθονταν ανακούρκουδα στην 
είσοδο καμιάς εκκλησίας για να περάσουν τη νύχτα, οι χωροφύλακες τις έπιαναν. Σιγά 
σιγά επέστρεφαν στο χωριό, πρώτα οι γυναίκες και μετά οι μάνες. Μια ομορφούλα 
χάθηκε μες στην πόλη και κανείς δεν έμαθε πια τίποτα γι’ αυτήν. Όλοι οι άλλοι στο 
χωριό ξανάρχισαν να κάνουν ό,τι έκαναν και πρώτα. Οι τσιφλικάδες δεν μπορούσαν να 
δουλέψουν τα χωράφια τους με τα ίδια τους τα χέρια και οι φουκαράδες δεν μπορούσαν 
να ζήσουν χωρίς τους τσιφλικάδες. Έκαναν ειρήνη. Ο ορφανός γιος του σπετσιέρη 
έκλεψε τη γυναίκα του Νέλι Πίρου και αυτό το θεώρησε σωστό, γιατί έτσι έπαιρνε 
εκδίκηση από εκείνον που είχε σκοτώσει τον πατέρα του. Στη γυναίκα, που πότε πότε την 
κυρίευαν φοβίες επειδή έτρεμε μήπως ο άντρας της της χαράξει το πρόσωπο μόλις βγει 
από τη φυλακή, επαναλάμβανε: «Μην ανησυχείς, δεν πρόκειται να βγει από εκεί πλέον». 
Τώρα πια κανείς δεν τους σκεφτόταν· μόνο καμιά μάνα, κανένας γέροντας, όταν το 
βλέμμα τους έτρεχε προς την πεδιάδα όπου βρισκόταν η πόλη ή την Κυριακή, όταν 
έβλεπαν τους άλλους που μιλούσαν ήσυχα για δουλειές με τους τσιφλικάδες μπροστά στη 
λέσχη τους, κρατώντας το σκούφο στο χέρι τους. Τότε πείθονταν ότι τα κουρέλια τα 
παίρνει ο αέρας.   



42 

 

 

 Η δίκη κράτησε, ούτε λίγο ούτε πολύ, τρία χρόνια! Τρία χρόνια μες στη φυλακή 
χωρίς ν’ αντικρίζουν τον ήλιο. Έμοιαζαν ζωντανοί νεκροί που βγήκαν απ’ τον τάφο, κάθε 
φορά που τους οδηγούσαν σιδηροδέσμιους στο δικαστήριο. Όσοι μπορούσαν είχαν 
κατέβει από το χωριό: μάρτυρες, συγγενείς, περίεργοι, σαν να ήταν γιορτή, για να δουν 
τους συγχωριανούς τους ύστερα από τόσον καιρό, στοιβαγμένους στο κλουβί του 
δικαστηρίου σαν να’ τανε κοκόρια! Και ο Νέλι Πίρου ήταν υποχρεωμένος να βλέπει τα 
μούτρα του γιου του σπετσιέρη που συγγένεψε μαζί του μπαμπέσικα! Τους έλεγαν να 
σηκωθούν ένας ένας. «Εσείς, πώς ονομάζεστε;» Και καθένας έλεγε τα δικά του: όνομα, 
επώνυμο και το τι είχε κάνει. Οι δικηγόροι, με τα μεγάλα μανίκια της τηβέννου τους να 
κρέμονται,  ματαιοπονούσαν με τις φλυαρίες τους, εξάπτονταν, έβγαζαν αφρούς από το 
στόμα και τους σκούπιζαν γρήγορα με τα άσπρα τους μαντήλια, ρουφώντας και μία 
πρέζα ταμπάκο. Οι δικαστές λαγοκοιμόντουσαν πίσω από τους φακούς των γυαλιών 
τους, που σου πάγωναν το αίμα. Απέναντί τους κάθονταν στη σειρά δώδεκα τσιφλικάδες, 
κουρασμένοι, βαριεστημένοι, που χασμουριόνταν, έξυναν τα γένια τους και ψιθύριζαν 
αναμεταξύ τους. Σίγουρα έλεγαν ότι φτηνά τη γλύτωσαν που δεν ήταν από εκείνο το 
χωριό εκεί πάνω, όταν έγινε η ελευθερία. Κι εκείνοι οι φουκαράδες προσπαθούσαν να 
διαβάσουν στα πρόσωπά τους την τύχη τους. Έπειτα αποσύρθηκαν για να το 
κουβεντιάσουν μυστικά το θέμα και οι κατηγορούμενοι περίμεναν ωχροί, με τα μάτια 
κολλημένα στην κλεισμένη πόρτα. Μόλις ξαναμπήκαν στην αίθουσα, ο επικεφαλής, 
εκείνος που μιλούσε ακουμπώντας το χέρι επάνω στην κοιλιά του, ήταν σχεδόν το ίδιο 
ωχρός όπως οι κατηγορούμενοι, και είπε: «Στην τιμή και στη συνείδησή μου!....» 

 Ο καρβουνιάρης, την ώρα που του ξαναφορούσαν τις χειροπέδες, ψέλλιζε: «Πού 
με πάτε; Στη φυλακή; Γιατί; Δεν έλαχε να έχω ούτε μια σπιθαμή γης! Αφού μας είπαν ότι 
είχαμε ελευθερία!...»    

 
Από τη συλλογή Novelle rusticane, 1883 

 
 
 
 
 
 
 
 
 
 
 
 
 
 
 
 
 
 
 

 



43 

 

 

Ζήλια 
 

 Ο Μπόμπια μονολογούσε: «Θέλω να δω εάν είναι αλήθεια ή όχι!» και έστησε 
καρτέρι από τη μεριά του Σαν Νταμιάνο. Ο Κρεσιόνι βρισκόταν εκεί απέναντι, γιατί το 
παράθυρο είχε φως. Κατά τις εννιά, όπως του είπαν, να την η Καρλότα που διέσχιζε το 
γεφύρι κρατώντας το μεσοφόρι της και περνούσε την πόρτα του Κρεσιόνι. Πήγαινε να 
τον βρει στολισμένη, η ξεδιάντροπη! Τότε, ο διάολος να την πάρει!....  και με μερικά 
σάλτα την πρόλαβε στο πλατύσκαλο, ενώ εκείνη πετούσε ανεβαίνοντας τις σκάλες. Ο 
Κρεσιόνι τους είδε να μπαίνουν μέσα αντάμα, η Καρλότα και ο άντρας της, και να 
μαλλιοτραβιούνται. 

 Έγινε χαμός! Αυτός να προσπαθεί να ξεφύγει τα χτυπήματα, ο Μπόμπια 
αφρίζοντας να τραβάει από τη τσέπη του μαχαίρι, η Καρλότα να στριγκλίζει και για τους 
τρεις. Ο Κρεσιόνι στα σβέλτα αρπάζει την κουβέρτα από το κρεβάτι, έτοιμο στρωμένο 
ήδη, και την πετάει επάνω στον Μπόμπια· αλίμονο εάν δεν τον πετύχαινε! Ο κυρ-
Γκοστίνο, ένας άντρακλας που θα μπορούσε να ήταν θυρωρός σ’ ένα κτίριο, ορμούσε μες 
στο σωρό κραδαίνοντας το σκουπόξυλο για να τους ηρεμήσει.  

 Ήρθαν οι χωροφύλακες και τους οδήγησαν στο Τμήμα. Εκεί, δαρμένοι, ήρθαν 
στα συγκαλά τους. Η Καρλότα ορκιζόταν ξεφωνίζοντας πως δεν συνέβαινε τίποτε. Μ’ 
εκείνον τον παλιάνθρωπο όμως δεν ήθελε πια να μείνει, τώρα που την υποπτευόταν! 
Έτσι κι αλλιώς δεν ήταν αντρόγυνο. 

 «Εάν δεν είστε αντρόγυνο...» είπε ο αναπληρωτής ανακριτής. 
 «Μετά από πέντε μήνες που ζούμε μαζί, είναι σαν να είμαστε αντρόγυνο!» 

αντέτεινε ο Μπόμπια. «Τι της έλειψε αυτούς τους πέντε μήνες; πείτε μου εσείς κύριε 
αναπληρωτή. Και τα ρούχα της τα είχε, και τα παπούτσια, και τις βόλτες της στην εξοχή, 
τις γιορτές και τις Κυριακές της! Τότε έπρεπε να έχω ανοιχτά τα μάτια, όταν χανόταν μες 
στα δασάκια στη Γκόρλα, με τον ένα και με τον άλλο, με την πρόφαση ότι ήθελε να 
μαζέψει κυκλάμινα. Κι εγώ την άφηνα, σαν να  ήμασταν αντρόγυνο!» 

 «Εγώ δεν είχα ιδέα!» μουρμούρισε ο Κρεσιόνι, σκουπίζοντας το αίμα από τη 
μύτη του. 

 «Μιας και δεν είχατε ιδέα, μείνετε ήσυχος, γιατί δε θέλω να σας γίνομαι βάρος, 
εάν δε με θέλετε!» φώναξε η Καρλότα εξοργισμένη, παρατηρώντας το 
στραπατσαρισμένο της καινούργιο φόρεμα.  

 Ο κυρ-Γκοστίνο, μάρτυρας, έλεγε καλά λόγια. «Άντε, δεν είναι τίποτα! Έγινε 
παρεξήγηση». Ο Μπόμπια όμως όρμησε με τη βία στο ξένο σπίτι, να κάνει τον παλικαρά 
και ήταν θαύμα που τη γλύτωσε με λίγη φυλακή. «Έτσι κι αλλιώς, δεν ήταν γυναίκα 
σας!» είπε ο αναπληρωτής ανακριτής. Και ο Μπόμπια απάντησε:  

 «Όσο για μένα, του το χαρίζω αυτό το κελεπούρι! Τώρα πια την έχω βαρεθεί». 
 Ο αγαπητικός έξυνε το κεφάλι του. Η Καρλότα όμως έριξε τα μπράτσα της γύρω 

από το λαιμό του, μπροστά στα μάτια του κυρίου αναπληρωτή ανακριτή, και του 
ορκίστηκε ότι από εκείνη τη στιγμή και έπειτα ήθελε να είναι δικιά του και κανενός 
άλλου. 

 Ο κυρ-Γκοστίνο τη βοήθησε να κουβαλήσει τα πράγματά της στου Κρεσιόνι, 
αλλά παράλληλα τους συμβούλευε να μονοιάσουν με τον Μπόμπια, μόλις θα έβγαινε 
εκείνος από τη φυλακή, διαφορετικά το πράγμα θα είχε, αργά ή γρήγορα, κακή 
κατάληξη. 



44 

 

 

 «Με τον Κρεσιόνι;» φώναξε ο Μπόμπια. «Μ’ εκείνο τον προδότη που μου έκανε 
το φίλο;...» 

 «Λοιπόν, τώρα πήρε την Καρλότα! Μην ξεχνάτε ότι είναι πια αντρόγυνο, κι 
έπειτα εσείς ήσασταν εκείνος που ξεκίνησε πρώτος τον καυγά». 

 Αυτές οι κουβέντες δεν είχαν τελειωμό· βήμα το βήμα, από την ταβέρνα του Σαν 
Νταμιάνο μέχρι την πόρτα του κυρ-Γκοστίνο, περασμένα μεσάνυχτα, φλυαρούσαν 
μεγαλόφωνα. Ένα βράδυ συνάντησαν την Καρλότα αγκαζέ με τον Κρεσιόνι να 
τσακώνονται μες στο σκοτάδι. Μια άλλη φορά ο Μπόμπια την είδε που ψώνιζε λαχανικά 
μπρος στην πόρτα και ψαχούλευε μες στο κάρο του μανάβη, με τα μπράτσα της γυμνά 
και αχτένιστη. Φαίνεται πως η καρδιά του είχε απομείνει σ’ εκείνα τα μέρη. Όταν 
συναντούσε τον Κρεσιόνι, καμπουριασμένο, με γένια οχτώ ημερών, που το πρόσωπό του 
έδειχνε άρρωστο άνθρωπο, έτριβε τα χέρια του.  

 «Τι να σου κάνει ο ξανθούλης αυτός; Άλλος χρειαζόταν για την Καρλότα!»  
 «Κάθε μέρα τσακωμοί και άγριο ξύλο» διηγιόταν ο κυρ-Γκοστίνο. «Χθες ακόμα 

το ’σκασε και ήρθε σπίτι μου μισόγυμνη, επειδή ο Κρεσιόνι ήθελε να τη σκοτώσει. Λέει 
ότι το κάνει για να απαλλαγεί απ’ αυτήν». 

 Την παραμονή των Χριστουγέννων, όπως είναι συνήθεια, κατάφερε να τους κάνει 
να κάτσουν όλοι μαζί στο τραπέζι. «Θέλετε ν’ αρχίσετε τον καινούριο χρόνο με έχθρες;» 
Η Καρλότα, με τα μπιχλιμπίδια της, ήταν επιφυλακτική και στραβομουτσούνιαζε σε κάθε 
ποτηράκι, γιατί ήταν παρών ο Μπόμπια. Ήταν όμορφη, μ’ εκείνη τη φράντζα να πέφτει 
επάνω στη μύτη της! Ο Κρεσιόνι όμως ήταν μεθυσμένος, κατσούφης, στριμωγμένος στη 
γωνία και έβηχε από κακοκεφιά. «Του πήρατε την αγαπητικιά, του Μπόμπια. Τι άλλο 
θέλετε;» του ψιθύρισε στο αυτί ο κυρ-Γκοστίνο. Ο Μπόμπια, αντίθετα, ένιωθε εντελώς 
χαλαρός και πλήρωνε το ένα μπουκάλι μετά το άλλο απαθής. 

 «Θυμάμαι, είπε στο αυτί της Καρλότας, θυμάμαι όταν πήγαμε μαζί στο σπίτι μου 
την πρώτη φορά». Κι ο Κρεσιόνι, με γουρλωμένα μάτια, έβγαλε το σαγόνι του έξω από 
το κασκόλ. Έπειτα έφυγε όλη η συντροφιά μαζί. Ο Κρεσιόνι μπροστά, με τα χέρια στις 
τσέπες, συννεφιασμένος, Άνοιξε την εξώπορτα και άφησε να περάσει πρώτη η Καρλότα, 
ενώ μουρμούριζε: 

 «Βλέπω ότι θα μου τη φέρεις με τον Μπόμπια, όπως του την έφερα κι εγώ!» 
 Ο κυρ-Γκοστίνο γελούσε σαρκαστικά, ενώ σκεφτόταν: «Απόψε θα μου ’ρθει με 

το μεσοφόρι, σίγουρα». 
     Στο Μπόμπια έλεγε ιδιαιτέρως πως και σ’αυτόν άρεσε η Καρλότα επειδή ήταν 

χαρούμενη κοπέλα. «Χωρίς ίχνος πονηριάς, ε!» Ευτυχώς που η γυναίκα του ήταν πάντα 
στον πρώτο όροφο, στο σπίτι του αφεντικού, ο οποίος δεν του την άφηνε ούτε ένα λεπτό. 
«Διαφορετικά, ζηλιάρα καθώς ήταν, αλίμονο!» Ο κυρ-Γκοστίνο φοβόταν πολύ την κυρα-
Μπετίνα, που τον είχε παντρευτεί και τον ανύψωσε μέχρι τη θέση του θυρωρού, επειδή 
επί σαράντα χρόνια ήταν ένα και το αυτό με το αφεντικό· τόσο πολύ που αυτός, όταν το 
ζευγάρι τσακωνόταν και ακούγονταν στην αυλή οι βρισιές και οι αισχρολογίες της κυρα-
Μπετίνας, έβγαινε στο μπαλκόνι, με τις παντόφλες, και φώναζε βραχνιασμένα: «Ε, 
Γκοστίνο! Τι πράγματα είναι αυτά;» 

 Ας επιστρέψουμε όμως στους άλλους δύο. Ο Κρεσιόνι ήθελε στα σοβαρά να 
παντρευτεί την Καρλότα, επειδή του έλεγε ότι αυτή τη φορά ήταν ανάγκη να γίνει. 
«Τουλάχιστον, σκεφτόταν, θα είμαι σίγουρος ότι το μωρό είναι δικό μου!» 

 Ο κυρ-Γκοστίνο έκλεινε πονηρά το μάτι: «Και εάν ψάχνετε για νονό, σας τον έχω 
έτοιμο!» 



45 

 

 

 «Τι κουβέντες είναι αυτές!» φώναζε η κυρ-Καρλότα, προσπαθώντας να 
κοκκινίσει. 

 Ο Μπόμπια έκανε σα λυσσασμένο σκυλί. Πάει καιρός που δεν την έβλεπε και η 
Τζίτζα, η καπνοπώλης, αφού τον έσυρε από τη μύτη μια-δυο βδομάδες, τελικά του 
πέταξε ένα «όχι» κατάμουτρα. «Α! δεν ήθελε πια να τον ξέρει η κυρα-Καρλότα και γι’ 
αυτό πάει και παντρεύεται τον Κρεσιόνι;» Ένιωθε να του ανεβαίνει ο πυρετός κάθε φορά 
που από το καμαράκι του κυρ-Γκοστίνο την έβλεπε να τρομπάρει κουνώντας τα 
καπούλια ή ν’ ανεβάζει το νερό με την κοιλιά τουρλωτή. 

 «Άσε με, κυρ-Γκοστίνο, να πάω να τη βοηθήσω. Όχι, δεν διψάω πια. Το υπόλοιπο 
πιες το εσύ για λογαριασμό μου». Η Καρλότα όμως το ’σκαγε μόλις τον έβλεπε. 

 «Φύγε! Είναι αυτός μέσα. Έπειτα, όλα τέλειωσαν μεταξύ μας». Θα ’θελε να τη 
χτυπήσει και να την πιάσει από το χοντρό της σβέρκο που έκανε το αίμα του να βράζει. 
«Α! καλοπερνάς μ’ εκείνον το χτικιάρη! Θέλεις να πεθάνω κι εγώ  χτικιάρης όπως 
εκείνος! Νομίζεις πως είμαι φτιαγμένος από πέτρα;…»  

 «Έπρεπε να το είχες σκεφτεί πριν. Να, αυτό θα καλμάρει τις εξάψεις σου». 
 Και ο Μπόμπια έφευγε τινάζοντας από τα ρούχα του το νερό και βρίζοντας. 
 Έγινε ο γάμος. Γεννήθηκε ένα μωρό δυο μήνες πριν το συνηθισμένο και ήταν 

κοριτσάκι. Ο Κρεσιόνι ήταν όλο θυμό, επειδή επιθυμούσε αγόρι, για να μη σκέφτεται την 
προίκα και πολλούς άλλους μπελάδες. 

 «Όσο γι’ αυτό, μη σκοτίζεστε για την κόρη σας, τον παρηγορούσε ο κυρ-
Γκοστίνο, θα τα καταφέρει όπως η μητέρα της». 

 Η μητέρα της κατάφερε εκείνο που ξέρανε όλοι. Ξεμυαλίστηκε με τα ωραία λόγια 
ενός νεαρού αφέντη και μετά το ’σκασε από το σπίτι για να κρύψει τη πομπή της, όταν 
αντιλήφθηκε ότι η μάνα της κάρφωνε το βλέμμα επάνω της χωρίς να λέει τίποτα και 
ένιωθε να φλέγεται το πρόσωπό της. Ήταν ένα Σάββατο πριν τις Απόκριες, όταν η 
Λουιζίνα πήγε να βάλει ενέχυρο για να περάσει τις Απόκριες και είπε στην κόρη της: «Τι 
έχεις και δεν τρως;» - με κάτι μάτια! Την επόμενη μέρα βρήκαν ανοιχτή την εξώπορτα 
και ο κακομοίρης ο πατέρας το ’ριξε στο πιοτό από τη λύπη του. Τι έφταιγε εκείνη; Από 
μικρή τριγύριζε στους δρόμους και στα καφέ, πουλώντας αμπαζούρ. – Σαν να έλεγε 
κάποιος πάω στο σχολείο για να μάθω επάγγελμα. – Έπειτα η φτώχεια, η απογοήτευση 
της επιστροφής στο σπίτι με το εμπόρευμα άθικτο, οδός Κομέντα, που ήταν ολόκληρη 
ένας λασπόλακκος, οι πειρασμοί των βιτρινών, τα πειράγματα των χαμινιών, τα λογάκια 
των πελατών που έκαναν παζάρια μόνο... Με λίγα λόγια, ήταν η μοίρα της! 

 Όταν ο αγαπητικός της την εγκατέλειψε στην οδό Σαν Βιντσέντσο, με μερικά 
κουρέλια στο μπαούλο της και δεκαεφτά λιρέτες στην τσέπη, αναγκάστηκε να τα φτιάξει 
με τον Μπόμπια, ο οποίος της πρόσφερε χαρά, όταν είχε να ξοδεύει, και μετά την έδερνε, 
εξαιτίας του λογαριασμού. Ο Κρεσιόνι, αντίθετα, δεν έπινε, δεν έβριζε, και ήταν πάντοτε 
μελαγχολικός, επειδή είχε το μυαλό του στην κατεστραμμένη του υγεία. Είχε πάει μαζί 
του για να βρει διέξοδο από την κακομεταχείριση και στη συνέχεια έμεινε, επειδή της 
άρεσε. Εκείνος ο νέος ήταν ακριβώς όπως τον ήθελε εκείνη. Της έκανε κήρυγμα: «Έλα 
το βράδυ». «Έλα κρυφά». «Πρόσεχε να μην το πάρει μυρωδιά ο άλλος!» Ίδιος μ’ ένα 
παιδί που φοβάται τη σκιά του. Κι έτσι, όταν ο Μπόμπια έκανε όλη εκείνη τη φασαρία, η 
Καρλότα δεν του το συγχώρεσε ποτέ. Τι έγινε στο κάτω της γραφής; Ο πατέρας της ο 
ίδιος, όταν εκείνη το ’σκασε από το σπίτι, δεν έκανε τέτοιο σαματά. Κι όμως το κακό 
ήταν μεγαλύτερο! «Και όλα αυτά για τον Κρεσιόνι, που ήταν σχεδόν παιδί!» «Ακούτε 
εκεί!» τέλειωνε το ξέσπασμα με τον κυρ-Γκοστίνο. «Να ζήλευε εσάς ή κανένα άλλο 



46 

 

 

άντρακλα, να πάει στο καλό! Αλλά τον Κρεσιόνι;... Δεν ήταν παρά μια απάτη του 
Μπόμπια για να βρει δικαιολογία να με παρατήσει...» 

 Ο κυρ-Γκοστίνο έτριβε τα χέρια από ικανοποίηση. Δεν είναι που του περνούσαν 
από το μυαλό κάποιες ιδέες! Έπειτα μ’ εκείνη τη γυναίκα του συνέχεια πάνω από το 
κεφάλι του, κολλημένη στο παράθυρο του αφέντη!... Γι’ αυτό είχε συνηθίσει να 
σκουπίζει τη σκάλα μέχρι επάνω, για να μη χτυπάει στο μάτι. «Δεν τσακώνεστε πια με 
τον άντρα σας; Πάει καιρός που δε σας βλέπω να έρχεστε με το μεσοφόρι.» 

 Ακουμπούσε τη σκούπα στην εξώπορτα και ξαναέτριβε τα χέρια του. 
 «Όχι! Σταματήστε να τρίβετε τα χέρια σας! Τώρα πέρασε ο καιρός με τις τρέλες!» 
 «Δεν είναι τρέλες, κυρα-Καρλότα! Μοιάζω με τον Σαμψών, θα πείτε. Δεν είναι 

όμως αλήθεια! έχω την καρδιά ενός παιδιού, που είναι πάντα δυστυχισμένο. Ακόμη και 
τη γυναίκα μου πάνε οχτώ μέρες που δεν τη βλέπω, από τότε που κρεβατώθηκε ο 
αφέντης. Κι εσάς, καημένη κυρα-Καρλότα, φαίνεται στο πρόσωπό σας, ότι ο άντρας σας 
σας παρατάει και τρέχει ποιος ξέρει πού! Μήπως έχετε ακόμη στο νου σας τον 
Μπόμπια;» 

 «Δε μ’ ενδιαφέρει. Κι έπειτα δεν είναι αλήθεια τίποτα». 
 Ο κυρ-Γκοστίνο την κοίταζε, ενώ εκείνη κρατούσε στο στήθος τη μικρή, και 

έξυνε τα γένια του. 
 «Δεν σας ενδιαφέρει; Για πείτε μου... Και το μωρό που λέει ότι είναι δικό του;» 
 Η Καρλότα σήκωνε τους ώμους. Ο κυρ-Γκοστίνο έβαζε τα γέλια και ξανάπιανε τη 

σκούπα χασομερώντας λίγο, πριν αποφασίσει να φύγει ή έσκυβε λίγο και έλεγε μερικές 
κουβεντούλες στη μικρή, χαϊδεύοντάς την με τα βρώμικα χέρια του, έτσι όπως ήταν 
κολλημένη στο στήθος της μητέρας της. «Ειλικρινά, δεν μοιάζει σε κανέναν από τους 
δύο». 

 Ο Κρεσιόνι ζήλευε εξαιτίας της μικρής, που την έβλεπε να μεγαλώνει ξανθιά και 
ροδαλή. «Εάν σε δω να σε γυροφέρνει ο Μπόμπια, της έλεγε, θα σε κάνω κομμάτια!» 

 Και προσπαθούσε να γίνει αποκρουστικός, χωρίς να τα καταφέρνει μ’ εκείνη την 
όψη ενός χτικιάρη. Δεν είναι που ζήλευε την Καρλότα· τώρα πια την είχε πάντα εκεί, 
μπροστά στα μάτια του, ατημέλητη, αναμαλλιασμένη, με το μωρό στο στήθος. Εξ άλλου 
δεν τον ενδιέφερε πλέον ο έρωτας. Ήταν άρρωστος και είχε άλλα στο μυαλό του. Τι να 
γίνει όμως, αφού εκείνος ήταν που την παντρεύτηκε! Και μ’ αυτό το γάμο ξόδεψε τα 
λεφτά του και έφθειρε την υγεία του. Το αφεντικό τού μείωσε το μισθό κατά το ένα 
τρίτο, τώρα που δεν άξιζε όπως πρώτα. Και εάν δεν άξιζε και δεν είχε χρήματα, ήξερε τι 
ήταν ικανή να κάνει η Καρλότα! Μέχρι και να διαφθείρει την κόρη του, όταν έρθει η 
ώρα. Η αρρώστια τού είχε σαλέψει το μυαλό και του φαινόταν ότι έβλεπε το κορίτσι, 
μεγαλούτσικο ήδη, να το φιλούν ο ένας και ο άλλος, όπως είχε γίνει και με τη μητέρα 
του. Γι’ αυτό τσακωνόταν με τη γυναίκα του όταν την έβλεπε να χαϊδεύει το μωρό, λες 
και ήταν κτήμα του. Ακόμα και ο κυρ-Γκοστίνο με εκείνο το ύφος του χαζού... Με λίγα 
λόγια, δεν ήθελε πλέον να συχνάζει στο σπίτι του! «Θεέ μου, τον κακομοίρη!» έλεγε η 
Καρλότα. Εκείνος όμως, πεισματάρης, δεν το κουνούσε από το σπίτι την Κυριακή και 
έκανε το φύλακα, όταν άκουγε τη σκούπα στις σκάλες, καθισμένος κοντά στο παράθυρο, 
βλοσυρός, με τη μύτη χωμένη μέσα στο κασκόλ και τα χέρια στις τσέπες, χωρίς να λέει 
τίποτα. Έπειτα, κάθε φορά που έβηχε, έριχνε οργισμένες ματιές στη γυναίκα του και, εάν 
το μωρό έκλαιγε, στο σπίτι γινόταν ο χαμός. 

 «Μην αγγίζεις την κόρη μου, για το Θεό!... Πάψε, καλύτερα, να της μαθαίνεις τις 
γαλιφιές σου!» 



47 

 

 

 Έλεγε ότι τα βάσανα τού υπέσκαπταν την υγεία. Σιγά σιγά και το αφεντικό 
κουράστηκε και ο Κρεσιόνι δεν ξανασηκώθηκε από το κρεβάτι. Η γυναίκα του εκείνες 
τις σαράντα μέρες έβαλε ενέχυρο ακόμη και τα σεντόνια. Εκείνος μουρμούριζε ότι είχε 
καταντήσει σ’ αυτή την κατάσταση εξαιτίας της. Δεν ήθελε όμως να πάει στο 
νοσοκομείο, επειδή όταν θα έφευγε, ποιος ξέρει τι μπορούσε να συμβεί!  

 Μέχρι τέλους! Εάν εκείνη έβγαινε να ψωνίσει κάτι, εάν κατέβαινε για να πάρει 
νερό: «Από πού έρχεσαι έτσι ξαναμμένη; Σου είπα ότι την κόρη μου δεν πρέπει να την 
κουβαλάς τριγύρω!» Ο βήχας τον έπνιγε κάτω από τις κουβέρτες. Όταν τελικά τον πήγαν 
στο νοσοκομείο, κατηγόρησε τη γυναίκα του ότι τον είχε προδώσει – όπως ο Ιούδας το 
Χριστό – για να περνάει καλά ελεύθερη. «Δεν βλέπεις πως κατάντησα;» προσπαθούσε να 
δικαιολογηθεί κείνη. «Δεν βλέπεις πως ούτε γάλα δεν έχω πια για το μωρό;» 

 «Τουλάχιστον να έρχεσαι να με βλέπεις συχνά, με τη μικρή!»  
 Πήγαινε πράγματι συχνά. Είχε όμως άλλες πίκρες ν’ αντιμετωπίσει. Η μικρή 

φοβόταν τον πατέρα της, όταν τον έβλεπε με τη σκούφια ανάμεσα σε τόσα νέα πρόσωπα. 
Εκείνος ξεσπούσε γκρινιάζοντας για όλα τα κακά της εβδομάδας. 

 «Σκυλίσια ζωή!» παραπονιόταν η Καρλότα στον κυρ-Γκοστίνο. Να σκοτώνεσαι 
στην κούραση από το πρωί μέχρι το βράδυ και την ημέρα της αργίας μια τέτοιου είδους 
διασκέδαση!» Ο κυρ-Γκοστίνο είχε την καλοσύνη να τη συνοδεύει και της αγόραζε 
κανένα δωράκι για να το πάει στον άρρωστο. «Τι να κάνετε; Πρέπει να έχετε υπομονή 
όσο ζει». Ο κακομοίρης, ήταν σκληρό καρύδι και τα βάσανά του δεν είχαν τελειωμό. Η 
Καρλότα κουράστηκε πριν από εκείνον να πηγαινοέρχεται και να τον βρίσκει πάντα στην 
ίδια κατάσταση, με τον άσπρο σκούφο του όρθιο επάνω στο μαξιλάρι. Έμενε μαζί του 
μόλις δύο λεπτά, ίσα που να δει πώς τα πήγαινε και να του δώσει κατιτί, χωρίς να του πει 
πως του το έστελνε δώρο ο θυρωρός. Εκείνος όμως το διάβαζε στο πρόσωπό της και 
κοίταζε τα χέρια της καχύποπτος, τραβώντας την κουβέρτα μέχρι τη μύτη, χωρίς να λέει 
τίποτα, και κάρφωνε στο πρόσωπό της τα μαύρα, όλο πυρετό μάτια του, και τη ρωτούσε: 

 «Είδες τον Μπόμπια; Σου είπε τίποτα ο θυρωρός;» 
 Ήταν φανερό πως είχε πολλά μαζωμένα, αλλά δεν μιλούσε, επειδή βρισκόταν 

καρφωμένος στο κρεβάτι και εάν η Καρλότα δεν ερχόταν πια να τον επισκεφτεί, θα έμενε 
μόνος σαν το σκυλί. Συχνά έκανε σχέδια με το νου του για το μέλλον, όταν θα γινόταν 
καλά. «Θα κάνουμε το ένα, θα κάνουμε το άλλο» Εκείνη όμως έμενε σιωπηλή και 
κοίταζε αλλού. Μια φορά της είπε: «Εάν γίνω καλά, θέλω να σκοτώσω κάποιον, να το 
ξέρεις!» Και η μικρή αρπάχτηκε από το λαιμό της μητέρας της στριγκλίζοντας από φόβο. 

 Του το έλεγε η καρδιά του, του φουκαρά. Ο κυρ-Γκοστίνο ανεβοκατέβαινε όλη 
μέρα τη σκάλα με τη σκούπα στο χέρι. Είχε πράγματι την καρδιά ενός παιδιού! Του 
άρεσε ν’ ανταλλάσσει δυο κουβέντες μαζί της ή να της ανάβει την πυροστιά ή να της 
γυρίζει τη ραπτομηχανή – γύρω, γύρω, γύρω – ενώ ταυτόχρονα από το παράθυρο, πίσω 
από την κουρτίνα πρόσεχε την πόρτα, και όταν άρχιζε να σκοτεινιάζει και έβλεπε το 
κεφάλι της σκυμμένο επάνω στη ραπτομηχανή, ένιωθε μέσα του την ίδια αναστάτωση. 
Του ήταν αρκετό ένα: «Ευχαριστώ, κυρ-Γκοστίνο».  

 «Δεν το κάνω γι’ αυτό, κυρα-Καρλότα. Είμαι κύριος εγώ και δεν κάνω τίποτα με 
υστεροβουλία». Ποιος πήγαινε να της βρει ρούχα για ράψιμο; Ποιος ζητούσε να του 
δανείσουν τη ραπτομηχανή όταν ήταν ανάγκη; Ποιος πήγαινε να μιλήσει με τον 
ιδιοκτήτη του σπιτιού όταν καθυστερούσε να πληρωθεί το νοίκι; 



48 

 

 

 Η κυρα-Μπετίνα γινόταν εξωφρενών με αυτές τις εξυπηρετήσεις. Λίγο ακόμη και 
το σπίτι θα γίνει δημόσιος χώρος! Και τα ’βαζε και με τον αφέντη, που έκανε τα στραβά 
μάτια για να ξεφορτωθεί το σύζυγό της. Όλα για χάρη της!  

 Ο κυρ-Γκοστίνο δεν ησύχαζε. «Τι την ενδιαφέρει αυτήν;» Η Καρλότα όμως 
γκρίνιαζε: «Θεέ μου! Τι κακός που’ ναι ο κόσμος, να βάζει με το νου του πράγματα που 
δεν κάναμε ούτε εσείς, ούτε εγώ!» 

 Ο κυρ-Γκοστίνο δεν ήξερε τι να πει και σκεφτόταν τι να κάνει για να μη φαίνεται 
βλάκας ή  έπαιρνε την απόφαση να μιλήσει με το χέρι στην καρδιά: «Είμαι κύριος, σας 
το είπα. Σας αγαπώ, αλλά είμαι κύριος!» 

 Δεν ήθελε όμως να ξαναγυρίσει ο Μπόμπια να κάνει τον αγαπητικό. Τον είχε 
συμβουλέψει σχετικά: «Τώρα πια είναι σαν χήρα, η κακομοίρα». 

 Ακριβώς! Ο Μπόμπια είχε δικαιώματα, επειδή ήταν η παλιά της αγάπη! Ο 
θυρωρός έκανε σαν μαντρόσκυλο από φθόνο και ζήλια. Όμως, εάν τώρα την είχε αυτός, 
ήθελε να την έχει και ο Μπόμπια, που ήταν ο πρώτος. Ήταν ξεκάθαρο: ο κυρ-Γκοστίνο 
την κρατούσε πάντα στο σπίτι του, για λογαριασμό του. Ο Μπόμπια έπρεπε να την 
περιμένει δέκα φορές, πριν τη δει να ξεπροβάλει για λίγο. 

 «Άκου! Εάν δεν έρθεις μαζί μου σήμερα κιόλας, θα σας σκοτώσω και τους δυο, 
εσένα και τον αγαπητικό σου». 

 Η κακομοίρα, ένιωσε ένα σκίρτημα σαν τον είδε και τάχυνε το βήμα, κάτασπρη 
σαν το πανί. Την πρόφτασε αγριεμένος στην οδό Τσιοσέτο και την άρπαξε απ’ το 
μπράτσο. «Σε παρακαλώ! Μη μου κάνεις κακό! Ποιος αγαπητικός! Σου ορκίζομαι! Δεν 
έχω αγαπητικό!» «Τόσο το καλύτερο. Εάν δεν έχεις, γιατί τότε δεν έρχεσαι μαζί μου;» 

 Και πήγε μαζί του, από φόβο. Μετά ο Μπόμπια, όταν το κατάλαβε, ξέσπασε 
οργισμένος: «Αγαπάς πάντα τον άντρα σου, ομολόγησέ το!» «Ω, εκείνον το 
δυστυχισμένο!...» «Τότε έχεις αγαπητικό τον κυρ-Γκοστίνο!» «Όχι, δεν είναι αγαπητικός 
μου» «Τον αγαπάς όμως, πες την αλήθεια!» Εκείνη έτρεμε και ικέτευε: «Δεν ήρθα εδώ, 
μαζί σου; Δεν έκανα ό, τι μου είπες; Τι άλλο θέλεις;» 

 Ήθελε… ήθελε… Και πρώτα απ’ όλα ήθελε να τη διώξει από το σπίτι με τις 
κλωτσιές! Έπειτα θα ξεκαθάριζε με τον κυρ-Γκοστίνο ιδιαιτέρως, και όχι από ζήλια για 
την Καρλότα, σιγά! …τώρα πια εκείνη είχε μπαγιατέψει! Ο κυρ-Γκοστίνο όμως δεν ήταν 
παρά ένα παιδί με τις γυναίκες. Με την πρώτη γροθιά τον μισοτύφλωσε και τον έριξε 
κάτω, μέσα στην αυλή ακριβώς, να τον τσαλαπατήσει σαν το σταφύλι. Η κυρα-Μπετίνα, 
από ψηλά, έριχνε νερό, βρομιές και βρισιές και από πίσω της το αφεντικό να ουρλιάζει: 
«Ε, Γκοστίνο! Γκοστίνο!» 

 Της Καρλότας της κάνανε έξωση αμέσως και μέσα σε οχτώ μέρες έπρεπε να 
αδειάσει το σπίτι. Η κυρα-Μπετίνα, το αφεντικό το ίδιο, ο κυρ-Γκοστίνο, ήθελαν 
επιτέλους λίγη ηρεμία. 

 Ο Μπόμπια, με τα μούτρα στραπατσαρισμένα έλεγε: «Δε με νοιάζει γι κείνη. 
Αλλά δε σηκώνω μύγα στο σπαθί μου!» 

 Η Καρλότα τελικά πήγε να δει τι γινόταν με τον άντρα της που δεν έλεγε να 
πεθάνει. Τον βρήκε πάντα στο ίδιο κρεβάτι, με τα μάτια ορθάνοιχτα, τελείως 
εξαντλημένο. Δεν παραπονιόταν πια και έμενε ακίνητος με το πρόσωπο του να’ χει πάρει 
το χρώμα της γης. Εκείνα τα μάτια του, μάτια φαντάσματος, καρφώνονταν επάνω της και 
η φωνή του λες και έβγαινε από τον τάφο: «Πού ήσουν όλον ετούτο τον καιρό; Λέγε, τι 
έκανες;»    

Από τη συλλογή Per le vie, 1883 



49 

 

 

Τα άγνωστα δράματα 
 

 Η οικία Ορλάντι ήταν όλη άνω-κάτω. Η κοντεσίνα Μπίτσε βρισκόταν στα 
τελευταία της εξαιτίας μιας ατονίας, λέγανε οι μεν, μιας φυματίωσης, λέγανε οι δε.  

 Στη μεγάλη κρεβατοκάμαρα, το μόνο μισοσκότεινο δωμάτιο ενός κατάφωτου 
διαμερίσματος, που λες και βρισκόταν σε γιορτή, η μητέρα, κατάχλομη, καθισμένη δίπλα 
στο κρεβάτι της άρρωστης, περίμενε τη βραδινή επίσκεψη του γιατρού, κρατώντας στο 
τρεμάμενο χέρι το άσαρκο χέρι της κόρης της που έκαιγε και της μιλούσε μ’ εκείνο το 
χαϊδευτικό τόνο στη φωνή κι εκείνο το ψεύτικο χαμόγελο με τα οποία προσπαθούμε να 
απαντήσουμε στο ανήσυχο και διερευνητικό βλέμμα των σοβαρά αρρώστων. Θλιβερές 
συζητήσεις που έκρυβαν, κάτω από την επιφανειακή ηρεμία, την ανησυχία για ένα 
μοιραίο νόσημα από το οποίο είχε προσβληθεί η μητέρα της κοντέσας και που είχε 
απειλήσει και την ίδια μετά τη γέννηση της Μπίτσε – η ανάμνηση των φροντίδων με 
αγωνία και ανησυχία που περιέβαλαν την παιδική ηλικία της μικρής, των αυστηρών 
εντολών της επιστήμης που είχε πνίξει σχεδόν τη μητρότητά της και δικαιολογήσει τα 
πρώτα παραστρατήματα του συζύγου της, ο οποίος πέθανε νέος από μια αρρώστια που 
χαρακτηρίζει τα γηρατειά, αφού προηγουμένως είχε καθηλωθεί επί χρόνια επάνω σε μία 
πολυθρόνα. Έπειτα ήρθε ένα άλλο αίσθημα που έκανε να ξανανθίσουν τα πρόωρα 
μαραμένα νιάτα της ανάμεσα στην απειλούμενη κούνια και σ’ έναν σύζυγο που ήταν 
κιόλας λείψανο, πριν κατέβει στον τάφο. Ήταν ένα αίσθημα βαθύ και κρυφό, ανήσυχο, 
απαιτητικό, που μπερδευόταν με τις κοσμικές της απολαύσεις και έμοιαζε καμωμένο από 
εκείνες και τις έδινε μια φινέτσα, τις έκανε πιο λεπτεπίλεπτες, πιο διεισδυτικές, σαν μια 
ντελικάτη ηδονή που έδινε ζωή στο καθετί, στο ντύσιμο, στο κόσμημα, στη γιορτή, στο 
θρίαμβο μιας κομψής γυναίκας. Υπήρχε ακόμα κι εκείνο το άλλο σύννεφο, η αρρώστια 
της κόρης της, που πρόβαλε ξαφνικά απειλητικό στο γαλανό ουρανό σαν μαύρη σκιά που 
απλωνόταν έξω από εκείνα τα βαριά και ακίνητα παραπετάσματα του κρεβατιού και 
γιγαντωνόταν μέχρι να συναντηθεί με άλλες μαύρες μέρες – το θάνατο της μητέρας της, 
το ψυχομαχητό του συζύγου της, το σοβαρό και ανήσυχο πρόσωπο του γιατρού που είχε 
έρθει άλλη μια φορά, το τικ-τακ του εκκρεμούς, που γέμιζε το δωμάτιο, το σπίτι 
ολόκληρο, από μια πένθιμη αναμονή. Τα λόγια της μητέρας και της κόρης, που ήθελαν 
να φαίνονται χαρούμενες και ανέμελες, έσβηναν μες στο μισοσκόταδο του πανύψηλου 
θόλου.    

  
 Ξαφνικά τα ηλεκτρικά κουδούνια χτύπησαν μέσα στη μακρά σειρά των 

αστραφτερών και έρημων δωματίων. Οι υπηρέτες σιωπηλοί έσπευσαν αθόρυβα μπροστά 
στο γιατρό, που έφθανε ήρεμος, με ένα ψεύτικο χαμόγελο μπροστά σ’ εκείνη την 
αγωνιώδη αναμονή. 

 Η κοντέσα σηκώθηκε χωρίς να μπορέσει να κρύψει ένα νευρικό τρέμουλο. 
 - Καλησπέρα! Είναι λίγο αργά! Τελειώνω τώρα το γύρο των επισκέψεών μου. Η 

αγαπητή μας ασθενής πώς τα πέρασε; 
 Κάθισε απέναντι από το κρεβάτι· ζήτησε να του αφαιρέσουν το αμπαζούρ από τη 

λάμπα και εξέταζε την άρρωστη, κρατώντας με τα λευκά και χοντρουλά δάχτυλά του τον 
ντελικάτο και χλωμό καρπό του χεριού του κοριτσιού· επαναλάμβανε τις συνηθισμένες 
ερωτήσεις. Η κοντέσα απαντούσε μ’ ένα ελαφρό νευρικό τρέμουλο στη φωνή· η Μπίτσε 
με κοφτά μονοσύλλαβα, πάντα με εκείνα τα αστραφτερά και ανήσυχα μάτια. Στα 
διπλανά δωμάτια ακούγονταν τα συνεχή κουδουνίσματα διακριτικά και η υπηρέτρια 



50 

 

 

έμπαινε στις άκρες των ποδιών για να ψιθυρίσει στο αυτί της κυρίας τα ονόματα των 
στενών συγγενών που έρχονταν να πληροφορηθούν για την άρρωστη.   

 Ξαφνικά ο γιατρός σήκωσε το κεφάλι. 
 - Ποιος έφτασε μόλις τώρα; - ρώτησε με περίεργα έντονο ύφος. 
 - Ο μαρκήσιος Ντανέι – απάντησε η κοντέσα. 
 - Το συνηθισμένο σιρόπι για απόψε – συνέχισε ο γιατρός, σαν να είχε ξεχάσει την 

ερώτησή του. – Παρατηρήστε τι ώρα θα πέσει ο πυρετός. Ως προς τα άλλα, τίποτα το 
καινούργιο. Η θεραπεία θέλει τον χρόνο της. 

 Δεν άφηνε όμως τον καρπό της άρρωστης, ενώ κάρφωνε διεισδυτική τη ματιά του 
στο κορίτσι που είχε χαμηλώσει τα μάτια. Η μητέρα περίμενε ανήσυχη. Για μια στιγμή τα 
μάτια της κόρης που έκαιγαν διασταυρώθηκαν με τα δικά της και αμέσως κοκκίνισε το 
πρόσωπό της.  

 - Σας παρακαλώ, γιατρέ! Σας παρακαλώ! – ικέτευε η κοντέσα συνοδεύοντας το 
γιατρό μέχρι τον προθάλαμο, χωρίς να δίνει σημασία στους φίλους και στους συγγενείς 
που περίμεναν σε μια γωνιά του σαλονιού συζητώντας χαμηλόφωνα. – Πώς τη βρήκατε 
σήμερα την Μπίτσε; Πείτε μου την αλήθεια! 

 - Τίποτα το καινούριο – απάντησε αυτός. – Ο συνηθισμένος μικρός πυρετός, η 
ίδια νευρική διαταραχή… - 

 Όταν όμως βρέθηκαν σ’ ένα σαλονάκι παράμερα, στάθηκε απέναντι στην 
κοντέσα και της είπε απότομα: 

 - Το κορίτσι είναι ερωτευμένο μ’ εκείνον τον κύριο Ντανέι. 
 Η κοντέσα δεν έβγαλε μιλιά. Χλόμιασε μόνο υπερβολικά και ενστικτωδώς έφερε 

τα χέρια στο στήθος. 
 - Πρέπει να το σκεφτείτε! – ξαναείπε ο γιατρός με κάποια τραχύτητα. – Τώρα 

είμαι σίγουρος. Η περίπτωση είναι σοβαρή. 
 - Αυτός! – ήταν η πρώτη λέξη που ξέφυγε από τα χείλη της μητέρας, χωρίς να 

ξέρει τι να πει. 
 - Ναι, ο σφυγμός μού το αποκάλυψε. Εσείς δεν είχατε καμία ένδειξη; Δεν 

υποψιαστήκατε ποτέ κάτι; 
 - Ποτέ! … Η Μπίτσε είναι τόσο μαζεμένη… τόσο… 
 - Ο μαρκήσιος έρχεται συχνά στο σπίτι σας; 
 Η κακομοίρα, κάτω από τα γκρίζα ματάκια εκείνου του ανθρώπου, που έπαιζε το 

ρόλο ενός δικαστή, τραύλισε: - Ναι.  
 - Εμείς οι γιατροί καμιά φορά φροντίζουμε και τις ψυχές – πρόσθεσε ο γιατρός 

χαμογελώντας. – Ίσως ήταν καλό που εκείνος ο κύριος έφτασε τη στιγμή της επίσκεψής 
μου. 

 - Δε χάθηκε όμως κάθε ελπίδα, έτσι δεν είναι γιατρέ; Για το Θεό!... 
 - Όχι… ανάλογα με την περίσταση. Καλό βράδυ. 
 Η κοντέσα έμεινε για μια στιγμή σ’ εκείνο το δωμάτιο, σχεδόν μες στο σκοτάδι, 

σκουπίζοντας με το μαντίλι τον λίγο ιδρώτα από τους κροτάφους της. Όταν ξαναπέρασε 
από το σαλόνι, είδε τον Ντανέι σε μια άκρη, στον κύκλο των οικείων και τους χαιρέτησε 
όλους με μια κίνηση της κεφαλής. 

 - Μπίτσε, κόρη μου! Ο γιατρός σε βρήκε καλύτερα σήμερα, ξέρεις! 
 - Ναι, μαμά – απάντησε το κορίτσι γλυκά, μ’ εκείνη την πικρή αδιαφορία των 

σοβαρά αρρώστων που σου ξεσκίζει την καρδιά. 
 - Έχουν έρθει επισκέπτες για σένα. Θέλεις να τους δεις; 



51 

 

 

 - Ποιοι είναι; 
 - Μα όλοι. Η θεία σου η Αουγκούστα, ο κύριος Ντανέι… Θέλεις να τους δεις; 
 Η Μπίτσε έκλεισε τα μάτια, σαν να ήταν κουρασμένη και μες στη σκιά, τόσο 

χλομή που ήταν, φάνηκε ένα ελαφρό κοκκίνισμα στα μάγουλά της. 
 - Όχι, μαμά. Δεν θέλω να δω κανένα.  
 Μέσα από εκείνα τα κλειστά βλέφαρα, τα λεπτεπίλεπτα σαν ροδοπέταλα, 

αισθανόταν καρφωμένο επάνω της το αγωνιώδες και έντονο βλέμμα της μητέρας της. 
Ξαφνικά ξανάνοιξε τα μάτια και την αγκάλιασε στο λαιμό με τα αδύνατα, τρεμάμενα 
κάτω από την μπατίστα μπράτσα της, με μια ακαθόριστη κίνηση σύγχυσης, 
τρυφερότητας και απελπισίας. 

 Μάνα και κόρη έμειναν αγκαλιασμένες τρυφερά για αρκετή ώρα χωρίς να 
προφέρουν λέξη, κλαίγοντας και οι δύο με δάκρυα που θα ήθελαν να κρύψουν. 

 
 Στους συγγενείς και φίλους που ζητούσαν επειγόντως να μάθουν νέα για την 

άρρωστη, η κοντέσα απαντούσε όπως και τις άλλες φορές, όρθια στη μέση του σαλονιού, 
χωρίς να μπορεί να κρύψει μια εσωτερική της αγωνία που στιγμές στιγμές της έκοβε την 
ανάσα. Όταν έφυγαν όλοι, μείνανε μόνοι ο Ντανέι κι εκείνη. 

 Πολλές φορές είχαν μείνει μόνοι για μερικά λεπτά, όπως τώρα, κοντά στο ίδιο 
τραπέζι, για να ανταλλάξουν μερικές λέξεις παρηγοριάς και ελπίδας ή έμεναν 
απορροφημένοι σε μία σιωπή που έφερνε σε επαφή τις σκέψεις και τις ψυχές τους μέσα 
από την ίδια οδυνηρή έγνοια· στιγμές θλιβερές και αγαπημένες, στη διάρκεια των οποίων 
εκείνη αντλούσε δύναμη και θάρρος για να ξαναμπεί, με ένα χαμόγελο ενθάρρυνσης, στη 
μουντή και πένθιμη ατμόσφαιρα εκείνων των δωματίων που σημάδευε η παρουσία της 
άρρωστης. Έμεναν κάμποσο χωρίς να προφέρουν λέξη, με το μέτωπο ακουμπισμένο στο 
χέρι. Η κοντέσα είχε τέτοια έκφραση σε όλο της το είναι που ο Ρομπέρτο δεν ήξερε τι να 
της πει. Τελικά της άπλωσε το δεξί του χέρι. Εκείνη τράβηξε το δικό της. 

 - Ακούστε, Ρομπέρτο… Έχω κάτι να σας πω… κάτι από το οποίο εξαρτάται όλη η 
ζωή της . 

 Εκείνος περίμενε, σοβαρός, λίγο ανήσυχος. 
 - Η κόρη μου σας αγαπά!  
 Ο Ντανέι έμεινε κατάπληκτος, κοιτάζοντας την κοντέσα που είχε κρύψει το 

πρόσωπό μέσα στα χέρια της και έκλαιγε ασυγκράτητα. 
 - Αυτή!... Αδύνατον!... Προσέξτε!... 
 - Όχι! Μου το είπε ο γιατρός. Τώρα είμαι σίγουρη γι’ αυτό. Σας αγαπά μέχρι 

θανάτου…. 
 - Σας ορκίζομαι!... Σας ορκίζομαι ότι…. 
 - Το ξέρω. Σας πιστεύω. Δε μου χρειάζεται να ψάξω το λόγο για τον οποίο σας 

αγαπά, Ρομπέρτο!...  
 Και σωριάστηκε στο ντιβάνι. 
 Ο Ρομπέρτο είχε συγκινηθεί και ο ίδιος. Προσπάθησε να της ξαναπιάσει το χέρι. 
 Το απομάκρυνε τρυφερά. 
 - Άννα! 
 - Όχι! – αναφώνησε η μητέρα ζωηρά. 
 Και τα σιωπηρά δάκρυα έμοιαζε να της χαράσσουν τα ντελικάτα μάγουλα όπως 

τα χρόνια, χρόνια πόνου και βασάνων που έρχονταν ξαφνικά να ταράξουν την ανέμελη 
ύπαρξή της. Η σιωπή φαινόταν ανυπέρβλητη. Τελικά ο Ρομπέρτο ψιθύρισε: 



52 

 

 

 - Τι θέλετε να κάνω; … πείτε μου…  
 Τον κοίταξε χαμένη, με ανείπωτη αγωνία, και ψέλλισε: 
 - Δεν ξέρω!... δεν ξέρω!... Αφήστε με να πάω κοντά της… Αφήστε με μόνη 

απόψε…  
 Καθώς ξανάμπαινε στο δωμάτιο της άρρωστης, μέσα από τη σκιά των 

παραπετασμάτων του κρεβατιού τα μάτια της κόρης της έλαμπαν φλογισμένα, 
καρφωμένα επάνω της, με μια λάμψη ασυνείδητη που την πάγωσε, μόλις πρόβαλε στην 
πόρτα.  

 - Μαμά, ποιος άλλος είναι έξω; - ρώτησε η Μπίτσε. 
 - Κανένας, κόρη μου. 
 - Α!... Μείνε τότε μαζί μου. Μη μ’ αφήνεις. 
 Και τις κρατούσε τα χέρια τρέμοντας. 
 - Καημένο μου παιδί! Αγάπη μου! Σύντομα θα γίνεις καλά, να το ξέρεις! Το είπε ο 

γιατρός. 
 - Ναι, μαμά. 
 - Και... και... θα είσαι ευτυχισμένη . 
 Η κόρη της την κοίταζε πάντα στο πρόσωπο με το ίδιο βλέμμα. 
 - Ναι, μαμά. 
 Έπειτα έκλεισε τα μάτια, που έμοιαζαν να έχουν μαυρίσει, μέσα στις 

βαθουλωμένες κόγχες τους. Ακολούθησε μια θανατερή σιωπή. Η μητέρα εξερευνούσε 
εκείνο το χλομό και αδιαπέραστο πρόσωπο με ένα βλέμμα που έκαιγε, πότε 
κοκκινίζοντας και πότε χλομιάζοντας. 

 Ξαφνικά χλόμιασε όπως εκείνη και την φώναξε δυνατά. 
 -Μπίτσε! 
 Το στήθος της μητέρας έκανε σπασμωδικές συσπάσεις σαν κάτι να αγωνιούσε 

μέσα της. Έπειτα έσκυψε επάνω από την κόρη της, ακουμπώντας το φλεγόμενο μάγουλό 
της στο άσαρκο εκείνης, και της ψιθύρισε στο αυτί με φωνή που μόλις ακουγόταν: 

 - Μήπως αγαπάς κάποιον, κόρη μου;  
 Η Μπίτσε άνοιξε τα μάτια ξαφνικά και το πρόσωπό της πήρε φωτιά. Κατόπιν, με 

τα μάτια ορθάνοιχτα και έντρομα σχεδόν, καρφωμένα μέσα στα γεμάτα δάκρυα μάτια 
της μητέρας, ψέλλισε μ’ έναν τόνο όλο πίκρα και σχεδόν επιτιμητικό: 

 -Ω, μαμά! ...  
 Τότε η δυστυχισμένη, νιώθοντας να τη διαπερνά εκείνη η φωνή κι εκείνες οι 

λέξεις ως τα μύχια της καρδιάς της, πήρε το θάρρος και πρόσθεσε: 
 - Ο κύριος Ντανέι ζήτησε το χέρι σου. 
 - Ω, μαμά! Μαμά! – επαναλάμβανε το κορίτσι με τον ίδιο ικετευτικό και 

πονεμένο τόνο στη φωνή, σφίγγοντας επάνω της τις κουβέρτες με μια ανεξήγητη κίνηση. 
– Ω, μαμά!...  

 Η κοντέσα, που φαινόταν κι εκείνη να είναι χαμένη μέσα σ’ ένα συναίσθημα 
αγωνίας, έλεγε μέσα από τα δόντια: 

 - Όμως... εάν δεν τον αγαπάς... εάν δεν τον αγαπάς... Πες μου!...  
 Η άρρωστη άκουγε σκιρτώντας, ανήσυχη, κουνώντας τα χείλη χωρίς να προφέρει 

λέξη, με τα μάτια ορθάνοιχτα, πελώρια επάνω σ’ ένα πρόσωπο εξαντλημένο, καρφωμένα 
μέσα στα μάτια της μητέρας της. Ξαφνικά, καθώς εκείνη έσκυβε προς το μέρος της, την 
αγκάλιασε στο λαιμό με τα τρεμάμενα μπράτσα της, σφίγγοντάς την με μία δύναμη που 
τα έλεγε όλα. 



53 

 

 

 Η μητέρα, σε μία έξαρση απελπισμένης αγάπης, έκλαιγε με αναφιλητά:     
 - Θα γίνεις καλά! Θα γίνεις καλά!  
 Και έτρεμε με σπασμούς. 
 Την επόμενη μέρα η κοντέσα περίμενε τον Ντανέι στο γραφειάκι της, καθισμένη 

πλάι στο τζάκι, απλώνοντας στη φωτιά τα χέρια της, τόσο άσπρα που έμοιαζε να μην 
έχουν σταγόνα αίμα στις φλέβες, και με τα μάτια καρφωμένα στη φωτιά. Πόσες σκέψεις, 
πόσα οράματα, πόσες αναμνήσεις περνούσαν μπροστά από εκείνα τα μάτια! Η πρώτη 
αναστάτωση που την κυρίεψε μόλις άκουσε να αναγγέλλουν τη συνηθισμένη επίσκεψή 
του, η σιωπή που έπεσε ξαφνικά ανάμεσα στους δυο τους και η λέξη που της ψιθύρισε 
στο αυτί, χαμηλώνοντας τη φωνή και το κεφάλι του, το γλυκό χτυποκάρδι που της είχε 
βάψει πορφυρά τα μάγουλα και το στήθος όταν εκείνος την περίμενε στον προθάλαμο 
του «Απόλλωνα» για να τη δει να  περνά, ξανθιά μέσα στην πελερίνα της από άσπρο 
σατέν, έπειτα οι ατέλειωτες ροζ φαντασιώσεις της, σ’ εκείνο το ίδιο μέρος, οι έντονες και 
όλο λαχτάρα χαρές, οι πυρετώδεις αναμονές τις ώρες που η Μπίτσε έκανε το μάθημά της 
της μουσικής ή του σχεδίου. Τώρα, με το χτύπημα του κουδουνιού, σηκώθηκε μ’ ένα 
νευρικό τρέμουλο. Ξανακάθισε, ήρεμη, με τα χέρια σταυρωμένα απάνω στα γόνατα. 

 Ο μαρκήσιος σταμάτησε διστακτικός στην είσοδο. Του άπλωσε το χέρι της που 
έκαιγε, αποφεύγοντας να τον κοιτάξει. Καθώς ο Ντανέι, μην ξέροντας τι να σκεφτεί, τη 
ρωτούσε για την Μπίτσε, εκείνη του απάντησε, αφού έμεινε για λίγο σιωπηλή: 

 - Η ζωή της βρίσκεται στα χέρια σας. 
 - Για το Θεό, Άννα!... Κάνετε λάθος!... - φώναξε εκείνος – η Μπίτσε κάνει 

λάθος!... Δεν είναι δυνατόν! δεν είναι δυνατόν!...  
 Η κοντέσα κούνησε θλιμμένα το κεφάλι της. 
 - Όχι, δεν κάνω λάθος! Μου το εξομολογήθηκε η ίδια… ο γιατρός λέει πως η 

θεραπεία της εξαρτάται… από αυτό!... 
 - Από ποιο;..  
 Αντί για απάντηση τον κοίταξε κατά πρόσωπο με μάτια που έκαιγαν από τον 

πυρετό. Τότε, κάτω από εκείνο το βλέμμα, η πρώτη λέξη του, ορμητική, σχεδόν βίαιη, 
ήταν:  

 - Ω!... Όχι!...  
 Εκείνη ένωσε τα χέρια της σε ικεσία. 
 - Όχι, Άννα· σκεφτείτε το καλά… Δεν είναι δυνατόν!... Κάνετε λάθος! – 

επαναλάμβανε ο Ντανέι, πολύ αναστατωμένος και ο ίδιος. 
 Τα δάκρια τής έπνιξαν τη φωνή στο λαιμό. Κατόπιν άπλωσε τα χέρια στον Ντανέι 

χωρίς να πει λέξη, όπως τον παλιό καλό καιρό. Μόνο εκείνα τα μάτια που τον κοίταζαν 
ικετευτικά και με σπαρακτική αγωνία είχαν τελείως αλλάξει μέσα σε εικοσιτέσσερις 
ώρες. 

 Ο Ρομπέρτο έσκυψε το κεφάλι, όπως εκείνη.  
 Και οι δύο ήταν έντιμοι και ειλικρινείς, με την κοινή έννοια των λέξεων, με την 

έννοια, δηλαδή, ότι μπορούσαν πάντα ν’ αντιμετωπίζουν με το κεφάλι ψηλά οποιαδήποτε 
συνέπεια κάθε πράξης τους.  Για να κάμψει η μοίρα την υψηλοφροσύνη και την 
περηφάνια τους, έπρεπε να τους βάλει για πρώτη φορά αντιμέτωπους με ένα γεγονός που 
να ανατρέπει βίαια όλη τη λογική τους και να αποδεικνύει την πλαστότητά της. Η 
αποκάλυψη της κοντέσας είχε συγκλονίσει τον Ντανέι. Τώρα που το ξανασκεφτόταν, τον 
τρομοκρατούσε η ιδέα, και ένιωθε αμήχανος μέσα σ’ εκείνη την αντίθεση αισθημάτων 
και καθηκόντων, που αλληλομάχονταν κάτω από τους περιορισμούς που έβαζε και στα 



54 

 

 

δύο η κατάσταση, καθιστώντας τα δυσκολότερα. Μίλησε για τους δυο τους, για το 
παρελθόν, για το μέλλον που τους τρόμαζε, ψάχνοντας φράσεις και λέξεις για να ελιχθεί 
ανάμεσα από τόσα ακανθώδη θέματα, για να μην έρθει σε σύγκρουση και να μην 
πληγώσει κανένα από εκείνα τα συναισθήματα που ήταν τόσο λεπτά και πολυσύνθετα.  

 - Σκεφτείτε το καλά, Άννα! Αυτός ο γάμος είναι αδύνατος!  
 Εκείνη δεν ήξερε τι να πει. Ψέλλιζε μόνο: - Η κόρη μου! η κόρη μου! 
 - Ωραία, λοιπόν… Θέλετε ν΄ αναχωρήσω;… Να φύγω για πάντα;… Ξέρετε τι 

θυσία θα ήταν αυτό για μένα!... Λοιπόν, το θέλετε; 
 - Αυτό θα την σκότωνε. 
 Ο Ρομπέρτο δείλιασε προς στιγμή, πριν από το τελευταίο επιχείρημα. Ψιθύρισε, 

χαμηλώνοντας τη φωνή: 
 - Τότε… τότε δε μένει παρά να της τα εξομολογηθούμε όλα..  
 Το κορμί της μητέρας σκλήρυνε με μια νευρική σύσπαση, με τα δάχτυλα 

γαντζωμένα στα μπράτσα της πολυθρόνας και απάντησε με φωνή υπόκωφη, σκύβοντας 
το κεφάλι: 

 - Το ξέρει!... Το υποπτεύεται!... 
 - Και παρόλα αυτά;… ξαναείπε ο Ντανέι μετά από μια σύντομη σιωπή. 
 - Θα πέθαινε… Την έκανα να πιστέψει ότι έπεφτε έξω. 
 - Και το πίστεψε; 
 - Ω! έκανε η κοντέσα μ’ ένα θλιμμένο χαμόγελο. – Ο έρωτας είναι εύπιστος… Το 

πίστεψε! 
 - Κι εσείς; ρώτησε ο Ρομπέρτο μ’ ένα τρέμουλο στη φωνή που δεν μπόρεσε να 

κρύψει. 
 - Εγώ έχω ήδη θυσιάσει τα πάντα για την κόρη μου. 
 Στη συνέχεια του άπλωσε το χέρι και πρόσθεσε: 
 - Βλέπετε πόσο ήρεμο είναι;  
 - Είστε σίγουρη ότι θα είναι πάντα έτσι ήρεμο; 
 Εκείνη απάντησε: 
 - Πάντα!  
 Κι ένιωσε παγωνιά στο σβέρκο, στη ρίζα των μαλλιών. 
 Σηκώθηκε παραπαίοντας κι έσφιξε το κεφάλι του επάνω στο στήθος της. 
 - Ακούστε, Ρομπέρτο, τώρα είναι η μητέρα σας που σας αγκαλιάζει! Η Άννα 

πέθανε. Να σκέφτεστε την κόρη μου! Αγαπάτε την για μένα και για εκείνη. Είναι αγνή 
και όμορφη, σαν άγγελος. Η ευτυχία θα την κάνει να ξανανθίσει. Θα την αγαπήσετε, 
όπως δεν έχετε ποτέ αγαπήσει… Θα ξεχάσετε τα πάντα… μην ανησυχείτε!...  

 Ο Ρομπέρτο ήταν χλομός. 
 
 Η γάμος της κοντεσίνας Μπίτσε αναγγέλθηκε επίσημα λίγες μέρες αφότου μπήκε 

στην ανάρρωση. Φίλοι και συγγενείς έρχονταν να συγχαρούν και για τα δύο ευχάριστα 
γεγονότα ταυτόχρονα. Ο μαρκήσιος Ντανέι ήταν μια πολύ καλή περίπτωση και εάν 
κανένας αδιάκριτος διακινδύνευε παρατηρήσεις για τη διαφορά ηλικίας ή ο,τιδήποτε 
άλλο, τον έβαζε στη θέση του ομόφωνα ο χορός των κυριών που εξεγείρονταν 
σκανδαλισμένες. Το κορίτσι καλυτέρευε πραγματικά και ακτινοβολούσε από μια νέα 
ζωή, με την τύφλωση, με την ευπιστία, με τη λήθη, με τον εγωισμό της ευτυχίας που 
ξεχείλιζε μες στην αγκαλιά της μητέρας της, που χαμογελούσε. Ο γιατρός έτριβε τα χέρια 
του μουρμουρίζοντας:  



55 

 

 

 - Δεν είναι δικό μου κατόρθωμα. Εγώ κάνω σαν τον Πιλάτο. Η νεολαία σήμερα  
κοροϊδεύει την επιστήμη. Δεν έχω πια τίποτα να προσφέρω εδώ. Η συνταγή είναι: το 
χειμώνα στο Σαν Ρέμο ή στη Νάπολη, το καλοκαίρι στο Πέλι ή στο Λιβόρνο, μια βόλτα 
στη Ρώμη για τους χορούς της Αποκριάς και ένα όμορφο αγοράκι στο τέλος της κούρας. 

 Η κοντέσα απαντούσε στην κόρη της που ήθελε να την πάρει μαζί της: 
 - Όχι. Εγώ και ο γιατρός δεν έχουμε πλέον καμία δουλειά σ' αυτό το ταξίδι. Όλη η 

αξίωσή μου είναι να είστε ευτυχισμένοι! - 
 Και χαμογελούσε στους νεόνυμφους, μ' ένα χαμόγελο κάπως κουρασμένο. Η 

κόρη μερικές φορές έριχνε ασυνείδητα έντονες ματιές που έτρεχαν σαν αστραπές από το 
σύζυγο στη μητέρα της. Στο άκουσμα εκείνων των λόγων, χωρίς να ξέρει το γιατί , την 
αγκάλιασε σφιχτά κι έκρυψε το πρόσωπο στο στήθος της. 

  Η κοντέσα έλεγε πως εκείνη ήταν η τελευταία της γιορτή και οι λευκοί και 
ντελικάτοι ώμοι της έκαναν την εμφάνισή τους για τελευταία φορά κατά τη διάρκεια του 
γάμου, μέσα σε σάλες που λαμποκοπούσαν από τα φώτα, γεμάτες από φίλους και 
συγγενείς, όπως τις θλιβερές εκείνες μέρες που έρχονταν να μάθουν νέα για την Μπίτσε. 
Ο Ρομπέρτο της φίλησε το χέρι, χωρίς να μπορέσει να κρύψει κάποια ταραχή. Ύστερα, 
όταν και η τελευταία άμαξα έφυγε και δεν είχε απομείνει μπροστά στη μεγάλη σκάλα της 
εισόδου παρά μόνο το μικρό κουπέ του μαρκησίου και το κάρο με τις αποσκευές των 
νεόνυμφων, ενώ η Μπίτσε είχε πάει ν' αλλάξει φόρεμα, έμειναν μόνοι για λίγο ο 
Ρομπέρτο κι εκείνη. 

 - Κάντε την ευτυχισμένη, Ρομπέρτο. 
 Ο Ντανέι ήταν νευρικός , κούμπωνε μηχανικά το ταξιδιωτικό του πανωφόρι, 

έβγαζε και ξανάβαζε τα γάντια του. Δεν είπε λέξη. 
 Μάνα και κόρη έμειναν πολλή ώρα σφιχταγκαλιασμένες. Κατόπιν η κοντέσα 

έσπρωξε σχεδόν απότομα την κόρη της λέγοντας: 
 - Είναι αργά. Θα χάσετε το τρένο. Πηγαίνετε! Πηγαίνετε! 
 
 Η κοντέσα Ορλάντι έβηχε λίγο εκείνο το χειμώνα και πότε πότε χρειαζόταν το 

γιατρό. Αυτός, για να μην την τρομοκρατήσει, την μάλωνε επειδή περνούσε τα πρωινά 
της στην εκκλησία για να σώσει την ψυχή της και ν’ απολέσει το σώμα της. Μιλούσε για 
απλά κρυολογήματα. Στην πραγματικότητα και οι δύο κάτι άλλο σκεφτόντουσαν, μια 
απειλή πιο σοβαρή, και προσπαθούσαν να ξεγελάσουν ο ένας τον άλλο. Η Μπίτσε 
έγραφε ότι ήταν καλά, ότι ήταν ευχαριστημένη, ότι ήταν ευτυχισμένη και αργότερα 
έκανε συγκαλυμμένα νύξη και για ένα άλλο γεγονός που θα επιτάχυνε την επιστροφή 
τους πριν κλείσουν χρόνο. 

 Η κοντέσα έστειλε τηλεγράφημα να μην κάνουν τίποτα και να περιμένουν το 
γεγονός εκεί  όπου βρίσκονται. Ήταν ανήσυχη· φοβόταν την ταλαιπωρία του ταξιδιού. 
Ήταν εκείνη που θα έτρεχε να τους συναντήσει την τελευταία στιγμή. Η στιγμή όμως 
αργούσε πάντα να έρθει. Τα τηλεγραφήματα  ακολουθούσαν το ένα το άλλο. Τελικά ο 
Ρομπέρτο έλαβε ένα μήνυμα: «Φτάνω απόψε». 

 Το ταξίδι της φάνηκε ατέλειωτο. Μόλις όμως άκουσε το σφύριγμα της άφιξης, 
ένιωσε να χάνει τις αισθήσεις της, σχεδόν φοβήθηκε. 

 Το πρώτο πρόσωπο που είδε στην αποβάθρα του σταθμού, ανάμεσα στο πλήθος, 
ήταν ο Ρομπέρτο, που την περίμενε μόνος. Έσφιξε το μανσόν στο στήθος της και 
κόντευε να της κοπεί η ανάσα. Ο Ρομπέρτο της φίλησε το χέρι επάνω στο γάντι και 
πέρασαν μαζί το κάγκελο, ενώ εκείνη ψέλλιζε:  



56 

 

 

 - Η Μπίτσε; Πώς είναι;  
 Έξω ήταν σταματημένο το μικρό κουπέ του μαρκησίου, με τον υπηρέτη πλάι 

στην ανοιχτή του πόρτα. Έπρεπε ν’ ανέβει μαζί του! Μαζεύτηκε στη γωνιά της, μέσα στη 
γούνα της, με το βέλο να πέφτει στο πρόσωπό της. 

 - Η Μπίτσε θα χαρεί πολύ – ψιθύριζε εκείνος – θα χαρεί πολύ! Επαναλάμβανε 
πάντα τις ίδιες λέξεις, με το πρόσωπο στραμμένο στο παράθυρο της άμαξας, ανυπόμονος 
να φτάσει στον προορισμό του. Έτρεχαν δεξιά και αριστερά τα φωταγωγημένα σπίτια και 
μαγαζιά. Κάποια στιγμή έπεσε σκοτάδι την ώρα που διέσχιζαν μία πλατεία. 
Απομακρύνθηκαν ενστικτωδώς ο ένας από τον άλλο και σώπασαν. 

 Έπειτα ακούστηκε η ηχώ από το θόρυβο της άμαξας την ώρα που περνούσε κάτω 
από την αψίδα της εξώπορτας. Η Μπίτσε έτρεξε στη σκάλα, έπεσε στο λαιμό της 
μητέρας της πλημμυρίζοντάς την με χάδια και ασυνάρτητες λέξεις. Δεν ήταν καλά και ο 
Ρομπέρτο της πρότεινε το μπράτσο για ν’ ανέβει τα σκαλιά. Η μητέρα ακολουθούσε, λίγο 
κουρασμένη κι εκείνη , χωμένη μες στη μεγάλη της γούνα. 

 
 Όταν μπήκαν στο σαλόνι με το άπλετο φως, της έκανε εντύπωση η όψη της 

Μπίτσε, η ξέζωστη ρόμπα της, τα χέρια της με τις γαλάζιες φλεβίτσες, όπως τα είχε 
απλωμένα επάνω στα μπράτσα της πολυθρόνας, το καταβεβλημένο πρόσωπό της, που 
ακτινοβολούσε, ωστόσο, μια ήρεμη ευτυχία. Ο Ρομπέρτο έσκυβε για να της πει κάτι στο 
αυτί. Χωρίς να το καταλάβουν, είχαν αποτραβηχτεί λιγάκι, κοντά στο τζάκι που οι 
ανταύγειές του έδιναν στα πρόσωπά τους ένα χρώμα ροδαλό.  

 Τότε από τη γυναίκα που είχε απομείνει παράμερα ξέφυγε μια γρήγορη και 
σπινθηροβόλα ματιά σαν σαϊτιά. 

 Για μια στιγμή έμειναν μόνες μητέρα και κόρη. Μετά από κάποιον δισταγμό η 
μητέρα ρώτησε: 

 - Είσαι ευτυχισμένη; 
 - Ναι, μαμά!... Πολύ ευτυχισμένη!  
 Η Άννα μόνη φαινόταν ήρεμη. Όταν έμεινε τετ α τετ με τον Ρομπέρτο, εκείνος 

μιλούσε, μιλούσε συνέχεια λες και φοβόταν τη σιωπή κι εκείνη άκουγε χαμογελώντας 
αφηρημένα, βυθισμένη στην πολυθρόνα πλάι στη φωτιά, που φώτιζε μ’ ένα γαλάζιο 
χρώμα τα μαύρα της μαλλιά κι ενώ το φίνο της προφίλ, θαμπό πάνω στο φωτεινό φόντο, 
έμοιαζε με καμέα.  

 Ένα βράδυ που η Μπίτσε πήγε για ύπνο νωρίτερα από το συνηθισμένο και ο 
Ρομπέρτο είχε μείνει στο σαλόνι με την κοντέσα, για να της κάνει συντροφιά, η σιωπή 
έπεσε ξαφνικά ανάμεσά τους. 

 Η κοντέσα σηκώθηκε και του είπε μια απλή καληνύχτα, με τη δικαιολογία ότι κι 
εκείνη ήταν λίγο κουρασμένη. Ο Ρομπέρτο ήταν εξίσου αναστατωμένος. Εκείνη τη 
στιγμή εμφανίστηκε η Μπίτσε, σαν φάντασμα, ντυμένη με το άσπρο της μπουρνούζι. 

 Μάνα και κόρη κοιτάχτηκαν και η πρώτη έμεινε άφωνη, σχεδόν χωρίς ανάσα. Ο 
Ρομπέρτο, ο λιγότερο αμήχανος από τους τρεις, είπε: 

 - Τι έχεις, Μπίτσε;  
 - Τίποτα… Δεν μπορούσα να κοιμηθώ… τι ώρα είναι; 
 - Δεν είναι αργά. Η μητέρα σου ήθελε ν’ αποσυρθεί, επειδή είναι κουρασμένη… 
 - Αγαπητοί μου – είπε εκείνη χαμογελώντας άκεφα. – Στην ηλικία μου… Για 

σκεφτείτε….  



57 

 

 

 Και καθώς ο Ρομπέρτο έκανε από συνήθεια μία κίνηση… εκείνη σήκωσε τα 
μαλλιά στους κροτάφους της για να δείξει εκείνα που ήταν από κάτω, όλα άσπρα. 

 - Ω, πάει καιρός τώρα! – απάντησε στην έκπληξη της Μπίτσε. 
 Αυτή, με μια τρυφερή κίνηση, τύλιξε τα μπράτσα της γύρω από το λαιμό της 

μητέρας κι έκρυψε το κεφάλι στο στήθος της, χωρίς να πει λέξη. Τα χέρια της μητέρας 
όμως την αισθάνονταν να τρέμει ολόκληρη. 

 Ο Ρομπέρτο ήταν κοντά στο τζάκι, σιωπηλός, με το κεφάλι λίγο σκυμμένο, σαν 
να του βάραινε κάτι την ψυχή και να αισθανόταν εκείνη τη στιγμή παραπανίσιος 
ανάμεσα στις δύο γυναίκες. Όταν το βλέμμα του συνάντησε εκείνο της Άννας, κοκκίνισε 
και ήταν εκείνη η μοναδική φορά που ανάμεσά τους φούντωσε μια ανάμνηση του 
παρελθόντος! 

 - Τώρα είμαι γιαγιά! παρατήρησε χαμογελώντας η κοντέσα, όρθια μπροστά στον 
καθρέφτη, ισιώνοντας τα μαλλιά με τα λευκά της χέρια. Και στρεφόμενη προς αυτούς, 
άπλωσε και στους δυο τα χέρια. Ο Ρομπέρτο της τα φίλησε σκύβοντας βαθιά το κεφάλι. 
Η Μπίτσε της έσφιγγε πότε πότε νευρικά το δεξί χέρι κι εκείνη ένιωθε εκείνο το σφίξιμο 
να της τρυπάει την καρδιά, σαν μια σουβλιά. 

 Όταν βρέθηκε μόνη στην κάμαρά της, έπεσε γονατιστή εμπρός στον 
Εσταυρωμένο, με το κεφάλι ανάμεσα στα μπράτσα και το φως του μοναδικού κεριού της 
φιλούσε ώρα πολλή τη λευκό και ντελικάτο αυχένα. 

 Πέρασε δύο εβδομάδες στο σπίτι της κόρης της, όπου αισθανόταν ξένη, πλάι 
στην Μπίτσε, πλάι σ’ αυτόν! Πώς είχαν αλλάξει! όταν αυτός της έδινε το μπράτσο του 
για να πάνε στο τραπέζι, όταν η Μπίτσε έλεγε: - Μαμά! – χωρίς να την κοιτάζει και 
κοκκίνιζε όταν μιλούσε για το σύζυγό της! – Θα ξεχάσετε, μην ανησυχείτε! – είχε πει στο 
Ρομπέρτο. Και δεν χρειάστηκε και πολύ για να ξεχάσει!... Αχ! Έκλεινε τα μάτια της 
ανατριχιάζοντας σ’ εκείνη τη σκέψη. Καμιά φορά, ξαφνικά, ένιωθε κύματα οργής, σχεδόν 
τρελή ζήλια. Της είχε πάρει ακόμη και την καρδιά της κόρης της! Όλα της τα είχε πάρει 
εκείνος ο άντρας! 

  Ένα βράδυ συνέβη μεγάλη αναταραχή στο σπίτι· αμαξάδες και υπηρέτες 
σταλμένοι γρήγορα· γιατροί που κατέφθαναν φουριόζοι και τρύπωναν στο δωμάτιο της 
Μπίτσε.  

  Κατά διαστήματα απλωνόταν μεγάλη σιωπή. Ένα καντηλέρι μόνο φώτιζε το 
σαλόνι. Ξαφνικά ακούστηκε μια κραυγή, μια σπαραχτική κραυγή που αντήχησε στα 
σωθικά της σαν συντριβή. Δεν μπορούσε καν να προσευχηθεί. Το λογικό της έτρεχε πίσω 
από εκείνα τα βήματα που ακούγονταν βιαστικά, στον προθάλαμο, στο διάδρομο, στις 
σκάλες. 

 Αργότερα ο Ρομπέρτο χτύπησε διακριτικά την πόρτα της κι εκείνη πρόφερε – 
Περάστε! - με βραχνή φωνή. 

 Ήταν συγκινημένος και έλαμπε ταυτόχρονα. Δεν τον είχε δει ποτέ έτσι. Ήθελαν 
να πάει να δει το νεογέννητο· μπορεί να ήταν και η νονά, πού να ξέρεις... -Όχι! - 
απάντησε, με πυρετό στα μάτια. 

 Ύστερα έτρεξε αναστατωμένη στο δωμάτιο της κόρης της. Η Μπίτσε ήταν 
ανάσκελα στο κρεβάτι, άσπρη, εξαντλημένη, με τα μάτια μισόκλειστα και ακόμη υγρά, 
με τα δόντια σφιγμένα από την αγωνία. Η μητέρα ένιωθε μέσα της αυτό το βρυχηθμό: 

 - Εσείς μου την σκοτώσατε εσείς!  
          Έφτασε η μέρα για τα βαφτίσια στην εκκλησία που έλαμπε ολόκληρη από 

τα φώτα. Η κοντέσα δέχτηκε να γίνει η νονά. Εάν καμιά φορά έκανε περίεργα πράγματα, 



58 

 

 

θα έπρεπε να ρίξουν το φταίξιμο γι' αυτό στην κατάσταση υγείας της κακομοίρας της 
γιαγιάς· έλεγε χαμογελώντας: - Και οι γιαγιές έχουν τα νεύρα τους! - Όταν της έβγαλαν 
τη γούνα, κάτω από τις δαντέλες και τα διαμάντια της επίσημης φορεσιάς φαινόταν σαν 
να ήταν ένα φάντασμα. Οι ώμοι μυτεροί και άσχημα συγκαλυμμένοι και τα μάτια να τα 
καίει ο πυρετός, βαθιά μέσα στις ωχρές κόγχες τους, επάνω σ' ένα πρόσωπο αυλακωμένο. 
Στη μικρή δώσανε το όνομα Καρλότα Ντανέι. 

 
 Η Μπίτσε συνερχόταν αργά. Ήταν ένας ντελικάτος οργανισμός που έπαλλε  με 

την παραμικρή κρούση. Τις μακρές μέρες της ανάρρωσης τής έρχονταν στο νου μαύρες 
σκέψεις, κύματα κρυφού και αδικαιολόγητου θυμού, μια απρόσμενη αποκαρδίωση, σαν 
να την είχαν όλοι εγκαταλείψει. Τότε κοίταζε σιωπηλή, με τα μαύρα μάτια της, και έλεγε 
στο σύζυγο μ’ έναν τόνο ακαθόριστο: 

 - Γιατί βγαίνεις; Πού πας; Γιατί μ’ αφήνεις μόνη;  
 Το βράδυ της βάφτισης, όταν είδε τη μητέρα της μες στις δαντέλες και στα 

διαμάντια, μουρμούρισε χωμένη κάτω από τις κουβέρτες, συνοφρυωμένη, με ένα 
παράξενο τόνο άγριας σχεδόν μνησικακίας στη φωνή: 

 - Τι όμορφη που είσαι!  
 Κι έπειτα, μια φορά, μέσα στον πυρετό της, με μάτια που έκαιγαν: - Πότε θα 

φύγεις;  
 Ο Ρομπέρτο χαμήλωνε το κεφάλι και η κοντέσα ένιωθε να πνίγεται. Λίγες στιγμές 

αργότερα, πίσω από τα παραπετάσματα του κρεβατιού, έφερε το μαντήλι στα χείλη της 
και το έκρυψε γρήγορα, λεκιασμένο από αίμα. 

 Ύστερα η Μπίτσε συνερχόταν και με τα λόγια και τα τρυφερά της χάδια έμοιαζε 
να θέλει να ζητήσει συγνώμη από όλους. Μόλις άρχισε να σηκώνεται από το κρεβάτι, η 
μητέρα της όρισε τη μέρα της αναχώρησής της. Η Μπίτσε της έριξε ένα διερευνητικό 
βλέμμα και χλόμιασε χαμηλώνοντας αμέσως τα μάτια. Όταν έφτασε η  τελευταία στιγμή 
στο σταθμό ήταν συγκινημένες και οι δύο και αγκαλιάστηκαν χωρίς να πούνε λέξη, σαν 
να αποχωρίζονταν για πάντα. 

 Η κοντέσα έφτασε αργά το βράδυ καταβεβλημένη, μουδιασμένη από το κρύο. Το 
μεγάλο και έρημο σπίτι ήταν κι εκείνο κρύο, με μια μεγάλη φωτιά ν’ ανάβει, με τα 
μοναχικά καντηλέρια, σ’ όλη τη σειρά των δωματίων. 

 
 Η Άννα ήταν άρρωστη. Πρώτα έριξε την αιτία στην κούραση του ταξιδιού, έπειτα 

στις συγκινήσεις ή σ’ ένα κρυολόγημα. Τρεις μήνες τους πέρασε ανάμεσα στο κρεβάτι 
και στο ντιβάνι και ο γιατρός ξανάρχισε τις καθημερινές επισκέψεις. 

 - Δεν είναι τίποτα – επαναλάμβανε εκείνη – σήμερα νιώθω καλύτερα. Αύριο θα 
σηκωθώ. 

 Στην κόρη της έγραφε κανονικά και δεν ήθελε ο γιατρός να την πληροφορήσει 
για την αρρώστια.  

 Στις αρχές του φθινοπώρου φάνηκε πράγματι να καλυτερεύει. Ξαφνικά ξανάπεσε 
και μέσα σε δυο μέρες χειροτέρεψε τόσο που ο γιατρός θεώρησε χρέος του να 
τηλεγραφήσει στο γαμπρό της. Ο Ρομπέρτο έφτασε την επόμενη μέρα πολύ 
αναστατωμένος. 

 - Η Μπίτσε είναι σε ενδιαφέρουσα – είπε στο γιατρό, που τον είδε πρώτο – και 
φοβήθηκα μήπως αυτή η είδηση… 



59 

 

 

 - Κάνατε πολύ καλά. Και της μαρκησίας η υγεία απαιτεί πολλές προφυλάξεις… 
Είναι μία οικογενειακή αρρώστια… Εγώ ο ίδιος δεν θα έπαιρνα την ευθύνη εάν δεν 
ήταν… σοβαρή η περίπτωση… 

 - Πολύ σοβαρή; - μουρμούρισε ο Ρομπέρτο. 
 Ο γιατρός κούνησε το κεφάλι. 
 - Σήμερα της έδωσαν τη Θεία Κοινωνία . 
 Σ’ όλα τα δωμάτια, πράγματι ήταν διάχυτη μία μυρωδιά από λιβάνι. – Οσμή 

θανάτου – έλεγε ο γιατρός εκτεθειμένος, μες στο δωμάτιο της ετοιμοθάνατης, σε μια 
ισχυρότερη οσμή, εκείνη του αιθέρα, έντονη, διαπεραστική, που περνούσε κατευθείαν 
στην καρδιά. Το λευκό κρεβάτι ξεθώριαζε στο βάθος της μεγάλης σκοτεινής και ανοιχτής 
κρεβατοκάμαρας. 

 Ο Ρομπέρτο σταμάτησε στο κατώφλι του δωματίου, αναστατωμένος, κι έκανε ένα 
βήμα πίσω. 

 - Δε θέλετε να τη δείτε; - ρώτησε η παλιά υπηρέτρια. 
 - Όχι… Δεν ξέρω… Θα έπρεπε να την ειδοποιήσουμε…  
 Η υπηρέτρια πλησίασε στο κρεβάτι και έσκυψε επάνω από την ετοιμοθάνατη. 

Έπειτα της έκανε νόημα με το χέρι. Η Άννα ήταν ακίνητη, με τα μάτια ορθάνοιχτα, με 
σκούρες σκιές στα μάγουλα και στους κροτάφους. 

 Στα πόδια του κρεβατιού βρισκόταν μία καλόγρια ντυμένη πένθιμα. Η υπηρέτρια 
όρθια από την άλλη μεριά έκλαιγε. 

 - Μπίτσε… - ψέλλιζε ο Ρομπέρτο – Μπίτσε…  
 Και δεν μπορούσε να πει τίποτε άλλο γιατί πνιγόταν. Εκείνη δεν απαντούσε, δεν 

ανάσαινε καν. Έμενε πάντα με τα μάτια ανοιχτά, καθηλωμένα, ακίνητα. Ο Ρομπέρτο 
στράφηκε στο γιατρό με ένα αγωνιώδες ερωτηματικό στα μάτια. 

 Εκείνος κούνησε το κεφάλι. 
 Ο Ρομπέρτο αργά έπεσε στα γόνατα, δεν τον κρατούσαν σχεδόν τα πόδια του. 

Ξαφνικά το εκκρεμές χτύπησε δωδεκάμισι κι αυτός ξανασηκώθηκε μ’ ένας τρέμουλο.  
 Η καλόγρια σηκώθηκε και η υπηρέτρια πλησίασε στο κρεβάτι φέρνοντας το 

μαντήλι στα μάτια. Η ετοιμοθάνατη όμως δεν κουνήθηκε. Ο γιατρός έπαιρνε το σφυγμό 
της με τα μάτια του καρφωμένα επάνω της. Λίγες στιγμές αργότερα σαν μια σκιά να 
πέρασε επάνω από το πρόσωπό της. 

 Ο Ρομπέρτο ένιωσε ένα χέρι να τον πιάνει από το μπράτσο και να τον 
απομακρύνει απαλά. 

 
Από τη συλλογή Drammi intimi, 1884 

 
 
 
 
 
 
 
 
 
 

 



60 

 

 

Ο δάσκαλος 
 

 Το πρωί, πριν τις εφτά, έβλεπε κανείς το δάσκαλο να περνά πηγαίνοντας να 
μαζέψει τους μαθητές του από τα σπίτια τους, με το μπαστουνάκι στο ένα χέρι, με 
κάποιο δύστροπο παιδί κρεμασμένο από το άλλο χέρι και από πίσω ν’ ακολουθεί ένα 
τσούρμο πιτσιρίκια που σε κάθε στάση ρίχνονταν στο πεζοδρόμιο, σαν πρόβατα 
εξαντλημένα από την κούραση. Η ντόνα Μένα, η ψιλικατζού, του παρέδιδε τον 
Αλοάρντο της, πεντακάθαρο, αφού του είχε ρίξει προηγουμένως μερικές καρπαζιές, και ο 
δάσκαλος προσπαθούσε να αποσπάσει στοργικά και με υπομονή τον αλητάκο που 
στρίγκλιζε και κλωτσούσε. Αργότερα, πριν από το γεύμα, επέστρεφε σέρνοντας τον 
Αλοαρντίνο καταλασπωμένο, τον άφηνε εμπρός στην είσοδο του μαγαζιού και ξανάπιανε 
από το χέρι τον μικρό με τον οποίο είχε έρθει το πρωί. 

 Έτσι περνούσε και ξαναπερνούσε τέσσερις φορές τη μέρα, πριν και μετά το 
μεσημέρι, κρατώντας πάντα από το χέρι ένα παιδί απρόθυμο να πάει στο σχολείο, ενώ τα 
άλλα ακολουθούσαν σαν μπουλούκι, παιδιά κάθε κοινωνικής τάξης, κάθε χρώματος, με 
καλοραμμένες στολές της μόδας ή σβαρνώντας τρύπια παλιοπάπουτσα. Φρόντιζε πάντα 
να έχει πλάι του τις μαθήτριες στων οποίων το σπίτι πλησίαζε, έτσι που κάθε μητέρα να 
πιστεύει ότι το παιδί της ήταν το χαϊδεμένο του δάσκαλου.   

 Όλες οι μητέρες τον γνώριζαν, αφού από τη στιγμή που ήρθαν στον κόσμο τον 
έβλεπαν να περνά πρωί και απόγευμα, με το παλιό ξεβαμμένο καπέλο του γερμένο στο 
πλάι, τα παπούτσια του πάντα γυαλισμένα, το μουστακάκι σαν τα παπούτσια, το 
χαμόγελο υπομονετικό και αναλλοίωτο πάνω σ’ ένα πρόσωπο στραπατσαρισμένο σαν 
παλιό βιβλίο, με τα ρούχα του φθαρμένα από τον ήλιο και από τη βούρτσα, επάνω στους 
γερτούς του ώμους. 

 Ήξεραν ακόμη ότι ήταν μέγας κυνηγός γυναικών· εδώ και σαράντα χρόνια 
περίπου, που πήγαινε πάνω κάτω στους δρόμους πρωί και απόγευμα, σαν την κλώσα με 
τα κλωσόπουλα, με το κεφάλι πάντα ψηλά, κουνώντας το μπαστουνάκι του σαν να ήταν 
ξόβεργα, σαν πραγματικός κυνηγός πουλιών, προς αναζήτηση κάποιας ερωτευμένης – 
χωρίς τίποτε το κακό -  κάποιας που να τον κοιτά κάθε φορά που περνούσε και να βγάζει 
το μαντήλι όταν φυσούσε τη μύτη του – τίποτα περισσότερο. Θα του ήταν αρκετό να 
ξέρει ότι κάπου, κοντά ή μακριά, είχε κι αυτός μιαν αδελφή ψυχή. Κι έτσι στην αιώνια 
καθημερινή του οδό του μαρτυρίου, έκανε φανταστικές στάσεις παρηγοριάς, έριχνε 
κλεφτές ματιές πίσω από τα τζάμια των παραθύρων την ώρα που έστριβε τη γωνιά, 
ματιές που είχαν νόημα μόνο για κείνον, όπου έβλεπε να γερνούν αγαπημένα πρόσωπα ή 
να χάνονται, όταν πήγαιναν να παντρευτούν, ενώ εκείνος έμενε πάντα ο ίδιος 
κουβαλώντας μέσα του μια αγέραστη νιότη, αφιερώνοντας στις κόρες τα αισθήματα που 
είχε νιώσει για τις μητέρες τους, ονειρευόμενος περιπέτειες Δον Ζουάν στη μοναχική ζωή 
του. 

 Ήταν κάτι σαν συνέπεια του επαγγέλματός του, η ενσάρκωση του ποιητικού 
οίστρου που τον κατείχε τις ώρες της απραξίας, το βράδυ, μπροστά στη λάμπα του 
πετρελαίου, με τα πονεμένα πόδια του μέσα στις παντόφλες, κουκουλωμένος με την 
πατατούκα του, ενώ η αδελφή του η Καρολίνα καρίκωνε τις κάλτσες στην άλλη άκρη του 
μικρού τραπεζιού, έχοντας κι εκείνη ένα βιβλίο ανοιχτό μπροστά της. Έκανε το δάσκαλο 
για βιοπορισμό, η πραγματική του κλίση όμως ήτανε τα γράμματα, τα σονέτα, οι ωδές, οι 
ανακρεόντειοι στίχοι, οι ακροστιχίδες κυρίως, με όλες τις αγίες του ημερολογίου στα 
αρχικά γράμματα. Κουβαλούσε κάτω από το φθαρμένο του παλτό, από τη μια άκρη της 



61 

 

 

πόλης στην άλλη, σέρνοντας ξωπίσω του το τσούρμο των μαθητών, την ιερή φλόγα των 
στίχων, εκείνη που κάνει τα κοριτσόπουλα να τραγουδούν στο φεγγαρόφωτο επάνω στα 
μπαλκoνάκια – και θα έπρεπε να τις κάνει να τον σκέφτονται. Ήξερε ήδη, σαν να του το 
είχαν εκμυστηρευτεί, την περιέργεια που έπρεπε να προκαλεί το πρόσωπό του, τα 
καρδιοχτύπια που ξεσήκωνε μία μόνο ματιά του, τις φαντασιώσεις που άφηνε στο 
πέρασμά του. Ήταν όμως πολύ ευσυνείδητος για να τα καταχραστεί! 

 Μια μέρα, το θυμόταν πάντα με μια γλυκιά εσωτερική αναταραχή, μια κοπέλα, 
στο σπίτι της οποίας πήγαινε για να κάνει μαθήματα καλής γραφής, θέλησε να του 
χαρίσει για τη γιορτή του ένα όμορφο λουλούδι που βρισκόταν μέσα σ’ ένα βάζο επάνω 
στο γραφείο – τριαντάφυλλο ή γαρύφαλλο, δε θυμόταν εξαιτίας της αναστάτωσης που 
του θόλωσε τα μάτια – και του το έδωσε με χάρη και του είπε, βλέποντάς τον δειλό και 
σαστισμένο:  

 - Το φύλαγα για σας, κυρ δάσκαλε. 
 - Όχι... σας παρακαλώ... Αφήστε... 
 - Πώς; Δεν το θέλετε; 
 - Ας συνεχίσουμε το μάθημα, σας παρακαλώ!... Αυτά δεν είναι πράγματα... 
 - Μα γιατί; Είναι κακό; 
 - Να προδώσω την εμπιστοσύνη των δικών σας... υπό το ένδυμα του 

 διδασκάλου... 
 Τότε το κορίτσι ξέσπασε σ' ένα γέλιο τόσο τρελό, τόσο αναιδές που ηχεί ακόμη 

μέσα στ’ αυτιά του όταν το σκέφτεται και ακόμα, μετά από τόσο χρόνο, του έβαζε στο 
νου αμφιβολίες, μια λάμψη από εκείνες που μας κάνουν να κρύβουμε το κεφάλι κάτω 
από το μαξιλάρι για να μην τη δούμε τη νύχτα. 

 Α, εκείνα τα ευλογημένα τα κορίτσια, ποιος μπορούσε να τα καταλάβει όσο και 
αν περνούσαν τα χρόνια! Τον κορόιδευαν πίσω από την πλάτη του. Ύστερα, μετά από 
πολύ καιρό, όταν περνούσε για να μαζέψει τα παιδιά τους, στρίβοντας προς τα επάνω το 
μουστάκι του, επίμονα μαύρο, αισθάνονταν μια τρυφερότητα, αποτέλεσμα μιας κάποιας 
συγκίνησης, αναπολώντας το παρελθόν, τις ρόδινες φαντασιώσεις της πρώτης νιότης, 
που έφερνε στο νου τη μελαγχολική φιγούρα εκείνου του αιώνιου αναζητητή αγάπης. 

 - Περάστε, ντον Πεπίνο, το παιδί ντύνεται. 
 - Όχι, ευχαριστώ, δεν πειράζει. 
 - Θα περιμένετε στον ήλιο; 
 - Έχω μαζί μου και τ’ άλλα παιδιά. Δεν μπορώ να τ’ αφήσω. 
 - Πόσα έχετε! Τι υπομονή πρέπει να έχετε από το πρωί μέχρι το βράδυ, τόσα 

χρόνια που κάνετε αυτό το επάγγελμα! 
 - Ναι, πάει καιρός που γνωριζόμαστε, εξ όψεως τουλάχιστον. Όταν μένατε στην 

οδό Κάρμινε, το μπαλκόνι με το βασιλικό. Θυμόσαστε; 
 - Γερνάμε, ντον Πεπίνο! Τώρα τα μαλλιά μας έχουν ασπρίσει. Μιλάω για μένα, 

που έχω κιόλας μια κόρη της παντρειάς.  
 - Σωστά, έχω εδώ ένα δωράκι για την ντόνα Λουτσέτα. Σήμερα γιορτάζει, αν δεν 

κάνω λάθος. 
 - Τι είναι; Η εικόνα της αγίας Λουκίας; Όχι, ένα ποίημα! Λουτσία, Λουτσία έλα 

εδώ, κοίτα τι σου έφερε ο κυρ-δάσκαλος. 
 - Ψιλοπράγματα, ντόνα Λουτσέτα. Θα με συγχωρήσετε που πήρα το θάρρος... 
 - Ωραίο, ωραίο, ευχαριστώ πολύ. Κοίτα τι ωραίο φύλλο, μαμά. Μοιάζει 

μεταξωτό.  



62 

 

 

 - Είναι κάτι ασήμαντο. Είναι ένα κέντημα σε στίχους, όπως αρμόζει σ’ ένα 
όμορφο κορίτσι σαν κι εσάς. Ψιλοπράγματα, ξέρετε! 

 - Ευχαριστώ, ευχαριστώ. Να τος ο Μπαρτολίνο. Μισή ώρα σε περιμένει ο κυρ-
δάσκαλος, ανάγωγε! 

 - Κοίτα, μαμά. Κόβοντας γύρω-γύρω το χαρτί θα μπορούσα να έχω ένα ωραίο 
χαρτί περιτυλίγματος για τα λουλούδια που τυχόν θα μου φέρουν σήμερα. 

 
 Το σχολείο ήταν ένα μεγάλο δωμάτιο ασβεστωμένο, μ’ ένα μεσότοιχο στο βάθος 

που το ύψος του ήταν το μισό του δωματίου και άφηνε από πάνω ένα μεγάλο κενό, 
ημικυκλικό και μυστηριώδες, μέσα από το οποίο περνούσε το φως προς ένα καμαράκι 
που βρισκόταν από πίσω. Πλάι στην είσοδο έβλεπε κανείς το τραπεζάκι του δάσκαλου, 
καλυμμένο μ’ ένα τραπεζομάντιλο κεντημένο στο χέρι κι επάνω σ’ αυτό ένα σωρό άλλα 
εργόχειρα φτιαγμένα από ρετάλια: ένα πανί για τον καθαρισμό της πένας, ένα πετσετάκι 
κάτω από τη λάμπα κι ένα μανταρίνι φτιαγμένο από πορτοκαλί μάλλινη κλωστή, με τα 
όμορφα πράσινα φυλλαράκια του, αντικείμενο απόσπασης της προσοχής των μαθητών 
άπειρες φορές. Η υπόλοιπη διακόσμηση του σχολείου ήταν: στον πλατύ, γυμνό τοίχο 
πίσω από το τραπεζάκι υπήρχε μια μικρή κορνίζα από διάτρητο χαρτί, έργο φτιαγμένο με 
επιμέλεια από το ίδιο χέρι, που περιείχε δύο μικρές κιτρινισμένες φωτογραφίες 
προσώπου, του δασκάλου και της αδερφής του, που έμοιαζαν σαν δύο σταγόνες, παρά το 
κερωμένο μουστάκι του ενός και την γκροτέσκα κόμμωση της άλλης: τα ίδια άσαρκα 
μήλα του προσώπου, που έμοιαζαν να επεκτείνονται και έξω από την κορνίζα, η ίδια 
λεπτή γραμμή στα σβησμένα χείλη, τα ίδια θαμπά μάτια, κουρασμένα, λες, στο να 
κοιτάζουν διαρκώς από το βάθος της κόχης τους την ακαταστασία των παράταιρων 
καθισμάτων μες στο σχολείο και τριγύρω τη θλίψη των λευκών τοίχων με μια κηλίδα στη 
γωνιά από το μουντό φως που άφηνε να περάσει το σκονισμένο παράθυρο προς τη μικρή 
αυλή.  

 Από τα χαράματα, μόλις ο μαραγκός από το πλάι άρχιζε το σφυροκόπημα, 
ακούγονταν δυο αγουροξυπνημένες φωνές να μουρμουρίζουν μέσα στο σκοτεινό 
καμαράκι και στη συνέχεια φωτιζόταν το κενό πάνω από το μεσότοιχο. Ο δάσκαλος 
πήγαινε να πάρει μια χούφτα ροκανίδια, σέρνοντας τις παντόφλες του, τυλιγμένος μέσα 
σε μια φθαρμένη πατατούκα και άναβε τη φωτιά για να φτιάξει τον καφέ. Τότε, πίσω από 
το θαμπό παράθυρο φαίνονταν οι φλόγες που έβγαιναν από την εστία, χωμένη κάτω από 
τέσσερα κεραμίδια που προεξείχαν από τον τοίχο, και ο πυκνός καπνός, που έμενε 
ακίνητος μέσα στην τυφλή μικρή αυλή. Στο βάθος στο καμαράκι η αδερφή του δάσκαλου 
στο μεταξύ άρχιζε να βήχει από τα χαράματα. 

 Εκείνος πήγαινε να πάρει τα παπούτσια του που ακουμπούσε στην παραστάδα 
της εισόδου, το ένα πλάι στο άλλο, με τα τακούνια ψηλά, και άρχιζε να τα λουστράρει με 
φροντίδα, ενώ άφηνε τον καφέ να βράσει, όρθιος μπροστά στη φωτιά, με το γιακά της 
πατατούκας του σηκωμένο ως τ’ αυτιά. Στη συνέχεια κατέβαζε την καφετιέρα από τη 
φωτιά, πάντα με το αριστερό χέρι, ενώ με το δεξί έπαιρνε το φλιτζάνι χωρίς χερούλι  από 
το ράφι που ήταν καρφωμένο δίπλα στην εστία, το ξέβγαζε μέσα στη ραγισμένη λεκάνη 
που ήταν χωμένη ανάμεσα σε δυο πέτρες πλάι στο πηγάδι και στο τέλος μετέφερε τη 
λάμπα μέσα στο καμαράκι, που ήταν χωρισμένο στα δύο από μια παλιά κουρτίνα 
παραθύρου κρεμασμένη από έναν σπάγκο. Η αδερφή στο βάθος ανακάθιζε με δυσκολία 
στο κρεβάτι βήχοντας, φυσώντας τη μύτη της, βογκώντας πάντα, με τις κοτσίδες 



63 

 

 

μπερδεμένες, το πρόσωπο καταβεβλημένο, τα μάτια κουρασμένα και χαιρετούσε τον 
αδερφό της με το θλιμμένο χαμόγελο της άρρωστης. 

 - Πώς αισθάνεσαι σήμερα, Καρολίνα; τη ρωτούσε ο αδερφός της. 
 - Καλύτερα, απαντούσε εκείνη, πάντα το ίδιο.  
 Στο μεταξύ ο ήλιος ανέβαινε πάνω από τη σκεπή που βρισκόταν απέναντι από το 

παράθυρο, σαν χρυσόσκονη, μέσα στην οποία άστραφτε το πέταγμα των σπουργιτιών, 
που έκαναν φασαρία τιτιβίζοντας. Πίσω από την εξώπορτα περνούσε το κουδούνισμα 
των γιδιών. 

 - Πάω για γάλα, έλεγε ο ντον Πεπίνο. 
 - Ναι, έκανε εκείνη με την ίδια κουρασμένη κίνηση του κεφαλιού. 
 Και άρχιζε να ντύνεται αργά, ενώ ο δάσκαλος, κουκουλωμένος, με το ποτήρι στο 

χέρι, τσακωνόταν με τον γιδάρη που του ζύγιζε το γάλα λες και ήταν καθαρό χρυσάφι.   
 Η Καρολίνα πήγαινε να στρώσει το μικρό κρεβάτι του αδερφού της από την άλλη 

μεριά της κουρτίνας, ανασηκώνοντάς την όλη επάνω στο σπάγκο για ν’ αεριστεί το 
δωμάτιο, όπως συνήθιζε να λέει και αρχίνιζε να σέρνει τη σκούπα στο σχολείο, αργά 
αργά, μετακινώντας τις καρέκλες τη μία μετά την άλλη, στηριζόμενη στο κοντάρι της 
σκούπας όταν ήτανε να βήξει μέσα στη σκόνη. 

 Ο αδερφός επέστρεφε με δυο σόλδια γάλα στον πάτο του ποτηριού και δύο 
ψωμάκια στις τσέπες της πατατούκας. Αναδίπλωναν μιαν άκρη του τραπεζομάντιλου, για 
να μην το λερώσουν, και κάθονταν να πάρουν πρωινό σιωπηλοί, ο ένας από τη μια μεριά 
και η άλλη από την απέναντι του μικρού τραπεζιού, κόβοντας μία μία τις λεπτές φέτες 
του ψωμιού, μασώντας αργά, λες και το σκέφτονταν. Ο αδερφός, κάθε φορά που εκείνη 
έβηχε, μόνο τότε σήκωνε το κεφάλι και την κοίταζε ανήσυχος και ξαναχαμήλωνε  τα 
μάτια στο πιάτο του.  

 Τελικά έφευγε με το μπαστουνάκι κάτω από τη μασχάλη του, το παλιό καπέλο 
γερμένο στο πλάι, το μουστάκι κερωμένο, τραβώντας επάνω το κολάρο  του πουκαμίσου 
του, φορώντας με προσοχή τα μαύρα γάντια του, που βρωμούσαν μελάνι, 
ακολουθούμενος κατά βήμα από την αδελφή του που επέμενε να του περνάει βιαστικά τη 
βούρτσα επάνω στα ρούχα, κοιτάζοντάς τον με λατρεία σχεδόν μητρική, συνοδεύοντάς 
τον από το κατώφλι μ’ ένα χαμόγελο υποταγής μιας γεροντοκόρης, που πίστευε πως όλες 
οι γυναίκες ήταν ερωτευμένες με τον αδερφό της.    

 
 Είχε κι εκείνη τη δική της άχρωμη άνοιξη ως κορίτσι χωρίς προίκα και χωρίς 

ομορφιά, όταν μεταποιούσε σε κάθε σπουδαία γιορτή το ίδιο φουστάνι από μαλλί και 
μετάξι και με τη φαντασία της σχεδίαζε συνδυασμούς κομμώσεων μπρος στο ραγισμένο 
καθρεφτάκι. Ω, τι ρόδινα οράματα περνούσαν επάνω σ’ εκείνο το φουστάνι, ενώ το 
κουτσοέραβε νύχτες ολόκληρες! Και τι πικρές απογοητεύσεις την τυραννούσαν μπρος σ’ 
εκείνο τον καθρέφτη, όπου μοιραία κάθε φορά καθρεφτίζονταν τα άσαρκα ζυγωματικά 
και η πολύ μακριά μύτη! Μες στη χαρούμενη και όλο κοκεταρία συντροφιά των άλλων 
κοριτσιών εκείνη έπαιρνε μέρος πάντα σαν πονεμένη οπτασία εξαιτίας της γκροτέσκας 
όψης της και γι’ αυτό έμενε πάντα στο περιθώριο  (από ντροπή, λέγανε οι μεν, από 
περηφάνια, λέγανε οι άλλες). Τη θεωρούσαν κι εκείνη μορφωμένη. Μες στην κακομοιριά 
της αξιοπρεπούς φτώχειας τους τα γράμματα ήταν μια παρηγοριά, μια αυταπάτη, κάτι 
σαν ντελικάτη πολυτέλεια που τους αποζημίωνε από τον μόλις συγκαλυμμένο οίκτο των 
γειτόνων. Κρατούσε καλά φυλαγμένα, σε ωραία αντίγραφα με καλλιγραφίες και 
στολισμένα κεφαλαία γράμματα, τα ποιήματα του αδερφού της και όταν εκείνος άφησε 



64 

 

 

στο τέλος να τον καταβάλει η γενική αδιαφορία, η κούραση από την ταπεινή και 
κοπιαστική χρήση που έπρεπε να κάνει των γραμμάτων για να κερδίζει το ψωμί του, 
εκείνη μόνο είχε απομείνει μεγάλη αναγνώστρια μυθιστορημάτων και ποιημάτων: 
επικών ιπποτικών περιπετειών, μπλεγμένων και εξαιρετικών ιστοριών, ηρωικών ερώτων, 
μυστηριωδών εγκλημάτων, αλληλογραφίας τετρακοσίων σελίδων γεμάτων με μία μόνο 
λέξη, θρήνων στο φεγγαρόφωτο, οδύνης πένθιμων ψυχών πριν γεννηθούν, που έκλαιγαν 
για τις μελλοντικές απογοητεύσεις. Όλη η θλιβερή της νιότη είχε φθαρεί σ’ εκείνες τις 
φλογερές φαντασιώσεις που γέμιζαν τις άυπνες νύχτες της με φτερωτούς ιππότες, με 
ξανθούς και φθισικούς ποιητές, με περίεργα μυθιστορηματικά γεγονότα, μέσα στα οποία 
ονειρευόταν ότι ζούσε ακόμη και όταν σκούπιζε το σχολείο ή μαγείρευε το φτωχικό 
γεύμα μέσα στην τυφλή μικρή αυλή που χρησίμευε για κουζίνα. Και κάτω από την 
επίδραση όλου εκείνου του μεσαίωνα, η οδυνηρή έγνοια για το άχαρο της μορφής της 
και για τη φτώχεια της εκδηλωνόταν με τρόπο γκροτέσκο: με τεχνητές μπούκλες επάνω 
στο μέτωπο, με κοτσίδες ριγμένες στην πλάτη, με φουσκωτά μανίκια στους αγκώνες σε 
μεσαιωνικό στυλ και με κολλαριστές τραχηλιές.     

 - Είναι η τελευταία λέξη της μόδας αυτό το πράγμα; τη ρώτησε μια μέρα η πιο 
κομψή και η  πιο κακιά από τη συντροφιά της.  

 
 Εκείνος μόνο – πόσα χρόνια έχουν περάσει! – τώρα ήταν υπάλληλος στο Αστικό 

Πρωτοδικείο – πόσα χτυποκάρδια! πόση γλυκύτητα! πόσα όνειρα! Και τώρα πια τίποτα, 
όταν τον συναντούσε τυχαία, περιστοιχισμένο από τη σύζυγο και τα παιδιά του! Τότε 
ήταν ένας νεαρούλης πετσί και κόκκαλο, με μεγάλα συλλογισμένα μάτια που κοίταζαν 
προσηλωμένα τους «στροβίλους των χορών» από το άνοιγμα μιας εισόδου, σαν από 
ψηλά, από εκατό μίλια μακριά. Τα κορίτσια τον κορόιδευαν λιγάκι, επειδή δε χόρευε 
ποτέ· τον έλεγαν «ο ποιητής». Εκείνος από μακριά κάρφωνε ένα μοιραίο βλέμμα στο 
κορίτσι που ήταν μόνο και ξεχασμένο σε μια γωνιά, όπως κι εκείνος. Μια Κυριακή 
τελικά της συστήθηκε· της είπε με μια μακρόσυρτη μπερδεμένη φράση ότι επιθυμούσε 
να τη γνωρίσει, επειδή «στη γιορτή» ήταν το μόνο άτομο με το οποίο μπορούσε ν’ 
ανταλλάξει δυο κουβέντες. Το αισθανόταν, του το είχαν πει, ήξερε ακόμη πως ήταν μία 
διακεκριμένη λάτρης των γραμμάτων…..     

 «Οι χοροί» γύριζαν γύριζαν σαν «στρόβιλοι» μέσα στη σκόνη, κάτω από τη 
λάμπα του πετρελαίου, κι αυτοί έμοιαζε να βρίσκονται εκατό μίλια μακριά, ακριβώς 
όπως στα μυθιστορήματα, μισοκρυμμένοι  πίσω από την κουρτίνα, πλεγμένη με το 
βελονάκι, αυτός με το καπέλο στο γοφό και με το τόξο του μυαλού του τεντωμένο σε 
κάθε λέξη που έβγαινε από το στόμα του, αυτή ν’ ακτινοβολεί εξαιτίας εκείνου του 
πρώτου κομπλιμέντου που της έκανε ένας άντρας και να έχει μια καινούργια γλύκα στη 
ματιά, μέσα από τις μπούκλες της.  

 - Είναι ένα ποίημα; 
 - Όχι, ένα μυθιστόρημα. 
 - Ιστορικό; 
 -Ντροπή, δεσποινίς! Για ποιον με παίρνετε; Γνωρίζετε τι είπε κάποιος: «Ποιος θα 

μας απαλλάξει από τους Έλληνες και τους Ρωμαίους;…» 
 - Κάτι σαν του Μαντσόνι, τότε; 
 - Όχι, πιο σύγχρονο, θα έλεγα πιο φίνο, σίγουρα πιο νευρώδες… όλο το νευρώδες 

του αιώνα στον οποίο ζούμε… 
 - Και ο τίτλος; Μπορούμε να το μάθουμε αυτό τουλάχιστον; 



65 

 

 

 - Εσείς, ναι! - Αγάπη και θάνατος! 
 - Ωραίο! ωραίο! ωραίο! Είναι καιρός που το δουλεύετε; 
 - Το δουλεύω τέσσερα χρόνια περίπου. 
 - Γιατί δεν το δημοσιεύετε; 
 Ο νεαρός σήκωσε τους ώμους μ’ ένα περιφρονητικό χαμόγελο. 
 - Κρίμα! 
 Μια αστραπή πέρασε στα μάτια του εξαιτίας της αυθόρμητης και πετυχημένης  

απάντησης που άστραψε μες στο μυαλό του· μια αστραπή που την ξεγέλασε την 
κακομοίρα:  

 - Μου είναι αρκετή αυτή σας η λέξη! 
 Η Καρολίνα πήρε φωτιά από τη χαρά της κι έσκυψε το κεφάλι, ενώ το στήθος της 

πήγαινε να εκραγεί. 
 - Μα τι λέτε; … Εγώ!... Τι λέτε τώρα;… 
 Ο άλλος, κορδωμένος κι αυτός κάτω από το πανωφόρι του με τα κομπλιμέντα 

που δεχόταν για πρώτη φορά από μία γυναίκα, άφηνε να πέσει πάνω στο σκυμμένο 
κεφάλι, ψηλά από τον κολλαρισμένο του  γιακά, το μυστικό ότι ο πιο περιζήτητος 
θρίαμβος για ένα συγγραφέα είναι μία λέξη… μία λέξη μόνο… το εγκώμιο… η 
ενθάρρυνση… που προέρχεται από κάποιο πρόσωπο… 

 - Παρντόν! διέκοψε ξαφνικά και τραβήχτηκε απότομα. 
 - Σας έβρεξα; ρώτησε ζητώντας συγνώμη ο οικοδεσπότης που τριγύριζε μ’ ένα 

ποτιστήρι. Λυπάμαι… καταβρέχω, επειδή μας έχει πνίξει η σκόνη. Δεν νομίζετε;   
 Ο ποιητής συνέχιζε να λέει ότι ήταν τύχη που συναντήθηκαν… στη μέση της 

εισβολής τόσης χυδαιότητας…  
 - Εσείς δεν χορεύετε; ρώτησε τέλος. 
 - Εγώ… 
 - Ησυχάστε. Ούτε εγώ χορεύω. Ξέρετε τι είπε κάποιος; «Δεν καταλαβαίνω γιατί 

αυτή τη δουλειά δε βάζουν να την κάνει το υπηρετικό προσωπικό!» Και είχε πράγματι 
δίκιο. Δοκιμάστε να κλείσετε τ’ αυτιά σας και θα δείτε τι γκροτέσκα εντύπωση θα σας 
κάνει… 

 - Είναι αλήθεια, είναι αλήθεια. 
 - Αν ακούγατε, έπειτα, τι κουβεντιάζουν! Η ζέστη, το πλήθος, τα φώτα…  Όταν 

φτάνουν πια να μιλούν για τις κομμώσεις, έχουν ήδη κάνει μεγάλη πρόοδο. Επί τη 
ευκαιρία, εσείς έχετε μία θεία εμφάνιση… Όχι, όχι, μη με διακόπτετε, είστε διαφορετική 
από τις άλλες· έχετε καλό γούστο, μια πρωτοτυπία… 

 Τέντωσε το τόξο των φρυδιών του και της έριξε το τελευταίο βέλος: 
 - Τελικά το ράσο δεν κάνει τον παπά, αλλά το καλό γούστο φανερώνει τον 

άνθρωπο… 
 
 Πόσο όμορφο ήταν το βαλς που έπαιζαν εκείνη τη στιγμή! Πώς είχε μείνει μες 

στην καρδιά της όλη τη νύχτα και πώς το σιγοτραγουδούσε έπειτα χαμηλόφωνα, με 
μάτια βουρκωμένα από δάκρυα χαράς, την ώρα που έραβε μέσα στη σκοτεινή αυλίτσα! 
Πάνω στην πηγαδόπετρα τα γαρύφαλλα, που άπλωναν από την ξέχειλη γλάστρα τα 
αναιμικά κλαδάκια τους, κουνιόντουσαν απαλά κάτω από τον ήλιο και φαίνονταν σα να 
ξαναγεννιούνται. Τι συμφιλίωση τώρα με τον εαυτό της, όταν κοιταζόταν μες στον 
καθρέφτη! Πόση γλύκα σε ορισμένους τόνους της φωνής της! Τι γλυκύτητα στην ακτίνα 
του φεγγαριού που φιλούσε ψηλά τον απέναντι τοίχο και στο χρυσάφι του δειλινού, που 



66 

 

 

ξεπετιόταν από την καπνοδόχο της σκεπής και λαμπύριζε πάνω στα τζάμια εκείνου του 
παραθύρου, όπου μερικές φορές έκανε την εμφάνισή του ένα παιδάκι ξανθό καθισμένο 
επάνω σε μια πολυθρόνα με μπράτσα, ακίνητο για ώρες! Αγαπούσε τώρα τη ζωή ακόμη 
και μέσα σ’ εκείνη τη θλιβερή αυλίτσα, ανάμεσα στους τέσσερις τοίχους, που είχαν μια 
δική τους κρυφή μελαγχολία, σχεδόν συμπαθητική, ανάμεσα στις ταπεινές ασχολίες, που 
τώρα της είχαν γίνει αγαπητές, με εκείνο τον άλλο κόσμο της φαντασίας, που της 
φανέρωναν τα βιβλία, κάτω από το χάδι της αδερφικής φωνής που ήταν όλο αγάπη και 
προστασία· και στο βάθος της καρδιάς της κάτι σαν ένα φωτεινό σημείο, σαν μία 
ευαίσθητη χορδή που παλλόταν με το παραμικρό άγγιγμα, σαν μια μεγάλη χαρά που 
έπρεπε να κρυφτεί και κάθε τόσο προσπαθούσε να εκδηλωθεί, σαν μια πίστη, σαν μια 
νέα τρυφερότητα για κάθε πράγμα, για κάθε γνωστό πρόσωπο – και η αναμονή για κείνη 
την Κυριακή, για κείνο τον περιοδικό ψευτοχορό μες στη σκόνη και τη βρώμα του 
πετρελαίου, όπου ήξερε ότι θα ξανάβλεπε εκείνον που εδώ και οχτώ μέρες είχε 
κατακτήσει ένα τόσο μεγάλο μέρος της καρδιάς της και της ζωής της!         

 Αυτή τη φορά πήγε να τη συναντήσει μόλις την είδε, με μία χειραψία που 
ανανέωνε με μιας την πνευματική τους οικειότητα, και στάθηκε πλάι της, πίσω από την 
κουρτίνα, πλεγμένη με το βελονάκι, ακουμπώντας το δεξί του χέρι στο πλαστρόν του 
πουκαμίσου του. Της μιλούσε συνέχεια για τον εαυτό του, για τις κλίσεις του, για τα 
γούστα του, για τα πράγματα που θαύμαζε, που ήταν λίγα και φλέγοντα, για τη φιλοδοξία 
του που άγγιζε τον ουρανό. Πότε πότε, όταν του φαινόταν ότι το κορίτσι έσκυβε το 
κεφάλι κουρασμένο από εκείνο το αμείλικτο “εγώ”, της πετούσε κανένα κομπλιμέντο, 
σαν τον αμαξά που κάνει να πλαταγίζει το καμουτσίκι στον ανήφορο. Η  κοπέλα όμως 
έσκυβε το κεφάλι από συγκίνηση, με την καρδιά ορθάνοιχτη σ' εκείνες τις 
εκμυστηρεύσεις που γύρευαν αχόρταγα τη συμπάθειά της. Και ο ίδιος, παρασυρμένος 
από τον οίστρο του, κεντρισμένος από τα ίδια του τα λόγια, αφηνόταν,  είχε αρχίσει να 
ξανοίγεται, να κατεβαίνει μέχρι τα πιο ασήμαντα προβλήματά του: ο πατέρας του, που 
του έβαζε εμπόδια στα ενδιαφέροντά του, στις πιο ξεχωριστές τάσεις πνεύματός του... 
Δύο χρόνια στο πανεπιστήμιο δεν είχε μάθει τίποτα. Εκείνο που κατάφερε μόνο ήταν να 
γράψει μερικούς στίχους στα έδρανα του αμφιθεάτρου του Αστικού Δικαίου. 

 - Πραγματική παιδοκτονία! παρατήρησε η Καρολίνα χαμογελώντας. 
 Εκείνος τότε για πρώτη φορά τη φίλησε με μια ματιά ανείπωτης τρυφερότητας. 
 - Καρολίνα! Καρολίνα! τη φώναζε ο αδερφός της και χαμηλόφωνα της είπε στο 

αυτί: - Πρόσεξε, όλοι εσένα κοιτάζουν· είσαι συνέχεια μαζί του. Ποιος είναι αυτός; 
 Εδώ κι εκεί, πίσω από τις βεντάλιες, μέσα στις παρέες των κοριτσιών έσκαγαν 

σαν αστραπή κάποια χαμόγελα που δύσκολα μπορούσαν να κρυφτούν. Η Καρολίνα 
όμως, περήφανη, τον σύστησε στον αδερφό της: 

 - Ο κύριος  Άντζελο Μόνακο, διακεκριμένος ποιητής, ο συγγραφέας του “Αγάπη 
και Θάνατος”! 

 - Γνωρίζω ότι και ο κύριος είναι θεράπων των γραμμάτων! είπε ο Μόνακο 
τείνοντάς του το χέρι με μεγαλοπρέπεια. 

  
 Ο μυθιστοριογράφος είχε «ζητήσει την τιμή» να διαβάσει το χειρόγραφο του 

μυθιστορήματός του στο σπίτι του δάσκαλου «για να έχει μια κριτική πεφωτισμένη και 
ειλικρινή». Ένα βράδυ, μετά το σχολείο, τον έβαλαν να καθίσει στο τραπεζάκι με το 
κεντημένο τραπεζομάντιλο, με δυο κεριά αναμμένα μπροστά του, σαν να ήταν 
θαυματοποιός. Ο ντον Πεπίτο είχε στηρίξει το κεφάλι ανάμεσα στα χέρια του, 



67 

 

 

απορροφημένος εντελώς στη σκέψη να του πασάρει κι αυτός με τη σειρά του μια 
ανάγνωση των ποιημάτων του, τα οποία ένιωθε να ξαναζωντανεύουν μέσα του με την 
ευκαιρία του γεγονότος εκείνου. Η αδερφή του ήταν κιόλας συγκινημένη από την 
επισημότητα της προετοιμασίας, αφού είχε κλείσει την πόρτα και τοποθετήσει τις 
καρέκλες των παιδιών στη σειρά, σαν να ήταν εκεί παρόν ένα ακροατήριο αόρατο. 

 Το χειρόγραφο ήταν ογκώδες, σχεδόν μισή δεσμίδα χαρτιού γραφής φυλαγμένη 
μέσα σε μια θήκη από μαροκινό, με τον τίτλο γραμμένο με χρυσά γράμματα στη ράχη 
και δεμένο με τρίχρωμες κορδέλες. Ο συγγραφέας διάβαζε με ζέση, υπογραμμίζοντας 
κάθε λέξη με μια χειρονομία, με τη φωνή, με κάτι ματιές που έψαχναν να βρουν το 
θαυμασμό στο πρόσωπο της Καρολίνας, που άκουγε ωχρή, και σ’ εκείνο του αδερφού 
της, που ήταν αδιαπέραστο πίσω από τις παλάμες των χεριών του. Ζωήρευε με τα ίδια 
του τα λόγια, σαν βερβέρικο άλογο στο θόρυβο του νερού των ασκών που φέρει δεμένα 
στην ουρά του, χωρίς την παραμικρή κούραση, σχεδόν χωρίς καν να χρειάζεται να 
γυρίσει σελίδα. Οι σελίδες πετούσαν, πετούσαν μ’ ένα θρόισμα όμοιο μ’ εκείνο των 
ξερών φύλλων του φθινοπώρου, μέσα στην βαθειά σιωπή της νύχτας. Όλοι οι θόρυβοι 
του δρόμου είχαν πάψει, ο ένας μετά τον άλλο. Το φεγγάρι ψηλά στον ουρανό πρόβαλε 
από το μικρό παράθυρο. 

 Υπήρχε ένα σημείο όπου ο πρωταγωνιστής του μυθιστορήματος, απελπισμένος, 
παραβίαζε τις γραμμές μιας ομάδας υπηρετών με λιβρέα, παραταγμένων στον 
προθάλαμο, και πήγαινε να πιει τον θάνατο στο δωμάτιο της αγαπημένης του που μόλις 
είχε γυρίσει από το χορό, βουτηγμένη ακόμα σ' ένα σύννεφο από δαντέλες. Την κέντριζε 
με λόγια φλογερά, ήθελε να της προσφέρει, σαν σε αμείλικτη θεά, το ολοκαύτωμα του 
αίματός του, των αισθήσεών του, του αμέτρητου έρωτά του, εκεί στη βάση του ίδιου του 
βωμού, επάνω στο περσικό χαλί, μπρος σ’ εκείνο το άμωμο κρεβάτι. Και με το 
θριαμβευτικό του βλέμμα που έβαζε τέρμα στην ανάγνωση, ο συγγραφέας είδε με άγρια 
ικανοποίηση την ακροάτριά του να κλαίει ήρεμα, με το χέρι εμπρός στα μάτια. 

 Της πήρε εκείνο το χέρι και το κράτησε επάνω στα χείλη του αρκετή ώρα, για ν’ 
απολαύσει το θρίαμβό του 

 - Συγχωρέστε με! ψιθύρισε στη συνέχεια. 
 Εκείνη κούνησε απαλά το κεφάλι και απάντησε με τρεμάμενη φωνή: 
 - Όχι. Είμαι τόσο ευτυχισμένη! 
 Το φεγγάρι απ’ το παραθυράκι φιλούσε τον απέναντι τοίχο σιωπηλά. Η απότομη 

σιωπή ξύπνησε το δάσκαλο. 
 Ο Άντζελο Μόνακο άρχισε να συχνάζει στο σπίτι του δάσκαλου· τον προσέλκυε η 

συμπάθεια που έβρισκε εκεί, τον κολάκευε ο φλογερός θαυμασμός, η δειλή και βαθειά 
εκείνη αγάπη προς την οποία η ματαιοδοξία του ήταν ευγνώμων, σε σημείο μάλιστα που 
να προσποιείται μερικές φορές ότι ανταποκρινόταν στο ίδιο συναίσθημα.  

  Η Καρολίνα περίμενε, ευτυχισμένη, πλημμυρισμένη όλη από μια νέα ζωή 
ανάμεσα στις συνηθισμένες ταπεινές ασχολίες της, αιφνιδιασμένη από ξαφνικά 
καρδιοχτύπια, από μια ανεξήγητη γλυκύτητα για το τίποτα, για κάποια γεγονότα 
συνηθισμένα που πριν δεν της έλεγαν τίποτα, νιώθοντας ευδαιμονία με ένα βλέμμα, με 
ένα χαμόγελο, με μια λέξη, με μια χειραψία του, ανυπομονώντας για την ώρα που 
εκείνος συνήθιζε να έρχεται, συγκινημένη από μια ανέκφραστη τρυφερότητα όταν 
έβλεπε την ακτίνα του φεγγαριού επάνω στο παραθυράκι σε κάθε πανσέληνο, στο 
άκουσμα της καμπάνας του εσπερινού, του οργανέτου που περνούσε, της φωνής του 
αδερφού της που πρόφερε το όνομά της, αναστατωμένη μόνο από μια ασυνήθιστη 



68 

 

 

αμηχανία και από μία νέα τρυφερότητα γι’ αυτόν. Κι εκείνος της φαινόταν αλλαγμένος. 
Κάμποσο καιρό τώρα της συμπεριφερόταν με μια στοργική και σχεδόν θλιμμένη  
γλυκύτητα, με μια επιφυλακτικότητα διακριτική και συμπονετική. Μια μέρα επιτέλους, 
την ώρα που έβγαινε μαζί με τα παιδιά, με το παλιό του καπέλο στο κεφάλι και το 
μπαστουνάκι του στο χέρι, τη φώναξε παράμερα, πίσω από την κόκκινη κουρτίνα: 

 - … Ξέρεις, Καρολίνα… Παντρεύεται… Όχι! Άκουσε! Κάνε κουράγιο, κάνε 
κουράγιο! Κοίτα, έχω εδώ τα παιδιά… Συγχώρα με εάν σε στεναχώρησα!... Σ’ εμένα 
έλαχε ο κλήρος να σου το πω… Είμαι αδερφός σου, ο Πεπίνο σου!... 

 Εκείνη μπήκε μέσα στην αίθουσα τρεκλίζοντας, ένιωθε να πνίγεται και μετά από 
λίγο ψιθύρισε: 

 - Πώς το έμαθες; Ποιος σου το είπε; 
 - Ο Μάσιμο, εκείνο το αγόρι, ο γιος εκείνου που έχει την καφετέρια. Σήμερα, 

καθώς το συναντήσαμε τυχαία και είδε που τον χαιρέτησα, μου είπε ότι παντρεύεται την 
αδερφή του. 

 - Πήγαινε, πήγαινε, είπε η κακομοίρα σπρώχνοντάς τον με τρεμάμενα χέρια , τα 
παιδιά σε περιμένουν. 

 
 Και αυτό ήταν όλο. Δεν πρόσθεσε ούτε μία λέξη, δεν του έκανε το παραμικρό 

παράπονο. Την τελευταία φορά που την είδε ο Άντζελο τη βρήκε τόσο θλιμμένη, τόσο 
κλεισμένη στον πόνο της, που αμέσως κατάλαβε την αιτία. Στην εξώπορτα της μικρής 
αυλής, με τα μάτια στραμμένα σ’ εκείνο το κομμάτι του ουρανού και μ’ ένα αληθινό 
δάκρυ στα μάτια, της είπε αντίο, συγκινημένος από τον τόνο της ίδιας του της φωνής. 
Την άλλη μέρα της έγραψε ένα γράμμα όλο ερωτικό πάθος και απελπισία, από την αρχή 
έως το τέλος, το πρώτο που της μιλούσε για έρωτα, για να της πει ότι ο δικός του ήταν 
μοιραίος και έπρεπε να τον θυσιάσει στο βωμό της υιικής υπακοής. «Να είστε 
ευτυχισμένη! να είστε ευτυχισμένη! μακριά ή κοντά, στη ζωή και στο θάνατο!...» Ήταν η 
μοναδική ερωτική «επιστολή» που λάβαινε και τη φύλαξε με φροντίδα ανάμεσα στα 
ξερά λουλούδια, που εκείνος της είχε χαρίσει, και στις ξεθωριασμένες κορδέλες που 
φορούσε την ημέρα που συναντήθηκαν για πρώτη φορά. 

 Κατόπιν, κουρασμένη, διοχέτευσε προς τον αδερφό της τις νεανικές της 
ψευδαισθήσεις, ξαναχτίζοντας γι’ αυτόν πύργους στην άμμο, στους οποίους είχαν 
περάσει τα φλογερά όνειρα της περιορισμένης της ζωής, υφιστάμενη, υπό άλλη μορφή, 
τις ίδιες ζωηρές ψευδαισθήσεις που της είχαν απομείνει από τόσα παράξενα 
αναγνώσματα, τα οποία είχαν φθείρει τη νεότητά της, πίσω από το μεσότοιχο του 
σχολείου, όμοια με το γεράνι που είχε πεθάνει χαροπαλεύοντας επί δέκα χρόνια μες στη 
μικρή αυλή χωρίς ήλιο. Μια φορά ήταν ένα τριαντάφυλλο που εκείνη είχε βρει μες στη 
θήκη των πεννών, επάνω στο γραφείο, μαδημένο, χωρίς να τολμήσει να το αγγίξει, 
αφήνοντάς της μια αίσθηση μεγάλης λύπης όσο τα πέταλά του μετατρέπονταν σε σκόνη. 
Μια άλλη φορά πάλι, ένα μπιλιετάκι αρωματισμένο, που το πήρε το μάτι της επάνω στο 
τραπεζομάντιλο του γραφείου και που εξαφανίστηκε μυστηριωδώς, την έκανε να 
ονειροπολεί επί ένα μήνα, αναστατώνοντάς την κιόλας, ενώ βρισκόταν κλεισμένο μες 
στο συρτάρι, με το λεπτό του άρωμα, μέχρι που ξαναπήρε το μάτι της για άλλη μια φορά, 
ανάμεσα στα χαρτιά για τα σκουπίδια μέσα στη μικρή αυλή, το ίδιο χρυσό οικόσημο στο 
επάνω μέρος ενός αρωματισμένου χαρτιού, τον ίδιο κομψό γραφικό χαρακτήρα με τον 
οποίο μια μητέρα δικαιολογούσε κάποια απουσία του γιου της.  

 



69 

 

 

 Μια μέρα τελικά το ρομάντζο φάνηκε να ξεκαθαρίζει, όταν μία ξιπασμένη ξανθιά 
ήρθε να πάρει ένα χλωμό αγοράκι με μία αρχοντική άμαξα, γεμίζοντας όλο το σχολείο με 
το θρόισμα του φορέματός της, με το άρωμα του μαντιλιού της, με τον αρμονικό ήχο της 
φωνής της που ήταν δροσερή και χαρούμενη, σαν ηλιαχτίδα που θάμπωσε δάσκαλο και 
μαθητές. Η καημένη η γεροντοκόρη για πολλές μέρες ακόμη, την ίδια ώρα, περίμενε την 
όμορφη ξελογιάστρα, κρυμμένη πίσω από την κουρτίνα του μεσότοιχου, με την καρδιά 
της να χτυπά δυνατά, αναστατωμένη μέχρι τα σωθικά, λες και είχαν εξασκήσει βία επάνω 
της ένα γοητευτικό μυστικό και μια περίεργη ταραχή, όπου ανακατεύονταν μία νέα 
τρυφερότητα για τον αδερφό της, ένα ακαθόριστο αίσθημα ζήλιας και μία ικανοποίηση, 
μία κρυφή περηφάνια.  

 Ήταν διακριτικές αποσιωπήσεις, αιδήμονες σιωπές, αμηχανίες και από τους δύο 
σε ένα νεύμα, σε μια λέξη, σε έναν ανεπαίσθητο υπαινιγμό που έπεφτε στη συζήτηση την 
ώρα που κάθονταν στο τραπέζι, ο ένας από εδώ και η άλλη από εκεί, με διπλωμένη τη 
μιαν άκρη του τραπεζομάντιλου, ενώ ξανάκαναν κάθε μέρα χαμηλόφωνα και με κάποια 
ντροπαλή δειλία την ίδια ασήμαντη και χωρίς περιεχόμενο συζήτηση της προηγούμενης 
μέρας, επαναλαμβάνοντας τις ίδιες μονότονες φράσεις, που συνόψιζαν την άχρωμη και 
δίχως ποικιλία ύπαρξή τους. 

 Εκείνος έσκυβε το κεφάλι κοκκινίζοντας, σαν να είχε πιαστεί επ' αυτοφόρω,  και 
ορκιζόταν πως όχι, σηκώνοντας τους ώμους, καμαρώνοντας μέσα του,  με ένα χαμόγελο 
ματαιοδοξίας, που τρεμόπαιζε στα χείλη του. 

 Μερικές φορές, σε μία ξαφνική έξαρση  τρυφερότητας κι ευγνωμοσύνης, 
ακουμπούσε το δεξί του χέρι στο κεφάλι της με το ίδιο διακριτικό χαμόγελο  που έμοιαζε 
να λέει: 

 - Μείνε ήσυχη, χαζούλα! 
             Όμως, στην ενστικτώδη ακεραιότητα της συνείδησής της, η γεροντοκόρη 

αισθανόταν να γεννιέται μία απέχθεια, μια βασανιστική ανησυχία για ό,τι ύποπτο και 
επικίνδυνο θα έπρεπε να κρύβει εκείνο το παράνομο ρομάντζο. Τότε έτρεχε να πέσει στα 
πόδια του εξομολογητή της, μες στην θρησκευτική έξαψη στην οποία βρήκε καταφύγιο, 
όταν δοκίμασε το μεγαλύτερο πόνο της νιότης της, την απογοήτευση και την 
εγκατάλειψη κάθε γήινης αυταπάτης, και ζητούσε συγχώρεση για την γλυκιά ενοχή, με 
την οποία η ίδια δεν είχε καμία σχέση, ενώ δήλωνε μεταμέλεια για την φανταστική 
αμαρτία που φώλιαζε στο σπίτι της. 

 Και μέσα στην έξαψή της εκείνη έπαιρνε το θάρρος να εξορκίζει τον αδερφό της 
να ξαναμπεί στο σωστό δρόμο, χρησιμοποιώντας συγκαλυμμένους υπαινιγμούς,  
διακριτικές νύξεις, μία πλημμυρίδα δειλής τρυφερότητας, σχεδόν μητρικής. 

 - Πεπίνο! του είπε τελικά, θα πρέπει να μου δώσεις μία μεγάλη παρηγοριά. Θα 
πρέπει να το αποφασίσεις να παντρευτείς.  

 Εκείνος σήκωσε το κεφάλι έκπληκτος στην αρχή και κατόπιν κολακευμένος από 
την πρόταση που τον έκανε είκοσι χρόνια νεότερο, παρατηρώντας, με τον ίδιο αφελή 
ενθουσιασμό της πρώτης του νιότης, ότι «ο γάμος είναι ο τάφος του έρωτα» και αφέθηκε 
στα παρακάλια. 

 - Πρόσεξέ με, Πεπίνο!... Όταν δεν θα είσαι πια της ηλικίας για γάμο, θα το 
μετανιώσεις!... 

 Εκείνος επέμενε να κουνάει το κεφάλι και τον κολάκευε η ιδέα ότι για πρώτη 
φορά μπορούσε να αρνηθεί, χωρίς όμως να δίνει προσοχή στην πονεμένη έκφραση που 
είχε ο τόνος της φωνής της δύστυχης γεροντοκόρης. 



70 

 

 

 - Όχι, δε θ’ αφήσω να με τσιμπήσουν. Ησύχασε. Αγαπώ πολύ την ελευθερία μου! 
 Η Καρολίνα ένιωθε ένα περίεργο αίσθημα συμπάθειας, συμπόνιας και έχθρας για 

το αδύνατο και χλωμό αγοράκι που η ξανθιά κυρία είχε έρθει να πάρει και το οποίο 
θεωρούσε ως τον αθώο συνένοχο της παράνομης σχέσης τους. Το έτρωγε με τα μάτια 
από μακριά, κρυμμένη πίσω από την κουρτίνα, λες και το παιδί κουβαλούσε μαζί του στο 
σχολείο, μέσα από τα ήρεμα παιδικά του χαρακτηριστικά, την αντανάκλαση του 
πειρασμού των θέλγητρων της μητέρας του και ήταν ανήσυχη, εάν ο μικρός μαθητής 
απουσίαζε καμιά φορά, και φανταζόταν ένα ολόκληρο αισθηματικό μυθιστόρημα από τις 
παραμικρές κινήσεις του ανυποψίαστου αγοριού. Το καλούσε κοντά της, εάν μπορούσε 
να το κάνει στα κρυφά, το χάιδευε, το ρωτούσε, του έκανε κανένα ασήμαντο δωράκι, ενώ 
την έθελγε και την αηδίαζε ταυτόχρονα η παιδική του χάρη. Μια μέρα ο μικρός 
κατευχαριστημένος της είπε: 

 - Μετά τις διακοπές δεν θα ξαναέρθω στο σχολείο.  
 Εκείνη τον ρώτησε το γιατί, τραυλίζοντας.  
 - Η μαμά λέει πως τώρα πια έχω μεγαλώσει. Θα πάω στο κολέγιο. 
 Έτσι τέλειωσε κι αυτό το μυθιστόρημα. Στην αρχή αισθάνθηκε μια μεγάλη 

ανακούφιση, αλλά ταυτόχρονα και μιαν αμφιβολία, μια πικρή απογοήτευση, βλέποντας 
ν’ απομακρύνονται και οι τελευταίες ψευδαισθήσεις, που έτρεφε για τον αδερφό της. 

 
 Η αρρώστια που την κατέτρωγε χρόνια και χρόνια την έριξε τελικά στο κρεβάτι. 

Ο κακομοίρης ο δάσκαλος δεν είχε πια ούτε μια ώρα ησυχία. Όλο δουλειές, ακόμη και 
στη διάρκεια των σύντομων στιγμών που το σχολείο τον άφηνε ελεύθερο: σκούπιζε, 
άναβε τη φωτιά, έστρωνε τα κρεβάτια, έτρεχε στο γιατρό και στον σπετσιέρη, με το 
μουστάκι του ξεβαμμένο, τα παπούτσια λασπωμένα, το πρόσωπο ακόμα πιο 
ταλαιπωρημένο. Οι γειτόνισσες, παρακινημένες από λύπηση, πήγαιναν να δώσουν ένα 
χεράκι, πότε η μια και πότε η άλλη: η ντόνα Μένα, η χήρα του ψιλικατζή, φορώντας όλα 
τα χρυσαφικά της, λες και πήγαινε σε γάμο· η Αγκατίνα του ξυλουργού, σβέλτη και 
πάντα αλέγρα, που γέμιζε με τη χαρούμενη νιότη της το φτωχικό, θλιβερό σπίτι. Κι έτσι 
το ηλικιωμένο γεροντοπαλίκαρο, μπερδεμένο ανάμεσα σ’ εκείνα τα φουστάνια που 
γυρόφερναν μέσα στο σπίτι του, έμπαινε σε πειρασμό, ακόμη και μες στη στενοχώρια 
του, σαν να ξαναγύριζε η νιότη του, σαν να τον κέντριζαν λεπτά τσιμπήματα στο αίμα 
και στην καρδιά, και τον έκαιγαν σαν τύψεις τις μαύρες ώρες.  

 
 - Πάει καλύτερα, καλύτερα. Ξεκουράστηκε.  
 Ο κακομοίρης, ακούγοντας την καλή είδηση στο κατώφλι της άρπαξε το χέρι που 

έτρεμε και το φίλησε. 
 - Ω, ντόνα Μένα. Τι ανακούφιση! 
 Εκείνη του έκανε νόημα να πάψει και τον πήγε ακροπατώντας να δει την 

άρρωστη, που αναπαυόταν με μια μεγάλη γλυκύτητα στο πρόσωπο, χαραγμένο κιόλας 
από πένθιμες σκιές. Και καθώς η γλυκύτητα εκείνης της στιγμής της ανακωχής λες και 
τον είχε διαπεράσει, εξαντλημένος καθώς ήταν από την αγωνία που κουβαλούσε μαζί με 
τα παιδιά του από τη μια άκρη της πόλης στην άλλη, έπεσε στο κάθισμα πίσω από την 
κουρτίνα, χωρίς ν’ αφήσει το χέρι της ντόνα Μένα, η οποία το τράβηξε αργά αργά. Στο 
δωμάτιο είχε κιόλας σκοτεινιάσει, δίνοντας μια αίσθηση οικειότητας μυστηριώδη και 
θλιμμένη. 



71 

 

 

 Ξαφνικά η αδερφή ξυπνώντας τον φώναξε, μαντεύοντας πως ήταν εκεί, και για 
πρώτη φορά εκείνος, ανάβοντας τη λάμπα, βρέθηκε αμήχανος μπροστά της μαζί με μιαν 
άλλη γυναίκα. 

 Ήταν μια τρομερή κρίση: η πρώτη μάχη με το θάνατο που αγκάλιαζε κιόλας το 
θύμα. Η άρρωστη, ξαναβρίσκοντας τον εαυτό της, κοίταζε το φως, τους τοίχους, το 
πρόσωπο του αδερφού με κάτι μάτια σαστισμένα, μέσα στα οποία συνέχιζαν ακόμη τα 
οράματα μυστηριωδών τρόμων, και τον χάιδευε με το χαμόγελο, με την πνοή της φωνής 
της, με το τρεμάμενο χέρι της, σε μιαν επιστροφή ανείπωτης τρυφερότητας, που 
γαντζωνόταν επάνω του όπως στη ζωή. 

 Και όταν έμειναν μόνοι, του είπε μ’ ένα ασυνήθιστο τόνο στη φωνή κι ένα 
ξεχωριστό βλέμμα: 

 - Όχι εκείνη!... Εκείνη όχι, Πεπίνο! 
 
 Κατά τον Αύγουστο φάνηκε ότι άρχισε να καλυτερεύει. Ο ήλιος έφτανε ως το 

κρεβάτι από την εξώπορτα της αυλής και το βράδυ έρχονταν για συντροφιά όλοι οι 
θόρυβοι της γειτονιάς, οι κουβέντες απ’ τις γειτόνισσες, το τρίξιμο απ’ τα μαγκάνια των 
πηγαδιών τριγύρω, το καινούργιο τραγούδι που ακουγόταν να περνά στο δρόμο, τα 
ακόρντα της κιθάρας με τα οποία ο κουρέας απέναντι περνούσε τον καιρό του 
περιμένοντας. Το κορίτσι του μαραγκού έμπαινε μ’ ένα λουλούδι στα μαλλιά, μ’ ένα 
χαρούμενο χαμόγελο που έφερναν τα νιάτα και η υγεία.  

 - Όχι, όχι, μη φεύγετε ακόμη! Κοιτάξτε τι καλό κάνει στην κακομοίρα που σας 
βλέπει μονάχα!  

 - Είναι αργά, κυρ-δάσκαλε. Μια ώρα είμαι εδώ. 
 - Όχι, δεν είναι αργά. Στο σπίτι σας ξέρουν πως είστε εδώ. Πείτε καλύτερα πως 

σας περιμένουν οι φιλενάδες σας έξω. 
 - Όχι, όχι. 
 - ΄Η ο αγαπητικός σας, ε; Πρέπει να’ ναι η ώρα που περνάει με το τσιγάρο στο 

στόμα… 
 - Μα τι λέτε!.... 
 - Ναι, ναι, ένα όμορφο κορίτσι σαν κι εσάς…. φυσικό είναι. Ποιος δε θα σας 

ερωτευόταν βλέποντας αυτά τα μάτια… και το χαμόγελο… και αυτό το πονηρό 
προσωπάκι. 

 - Μα τι σας περνάει από το μυαλό τώρα;… 
 Και μια μέρα πήρε το θάρρος να της πει στο κατάφωτο κατώφλι από το φως του 

φεγγαριού: 
 - Αχ, και να ’μουν εγώ στη θέση του!  
 - Εσείς κυρ-δάσκαλε!... Τι λέτε τώρα! 
 Η συγκίνηση τον είχε αρπάξει από το λαιμό, ενώ το κορίτσι, από σεβασμό, δεν 

τολμούσε να τραβήξει το χέρι που εκείνος της το κρατούσε. Και ξεχύθηκαν φράσεις 
ασυνάρτητες: η αγάπη που εξισώνει, η ποίηση που είναι το άρωμα της ψυχής, οι 
θησαυροί της στοργής που αποκρυσταλλώνονται μέσα στις ντροπαλές ψυχές, η θεία 
ηδονή να γυρεύεις τη σκέψη και την όψη της αγαπημένης μες στην ακτίνα του 
φεγγαριού. Το κορίτσι τον κοίταζε σχεδόν φοβισμένο, με ορθάνοιχτα τα μάτια και 
κάτωχρο κάτω απ’ το φως του φεγγαριού. 



72 

 

 

 - Δε θα ξεχάσω ποτέ αυτή τη στιγμή που μου χαρίσατε, Άγκατα! Ούτε αυτό το 
όνομα! Ποτέ! Χωρισμένοι, μακριά ο ένας από τον άλλο… θα θυμόμαστε όμως… και οι 
δύο… 

 - Αφήστε με να φύγω, αφήστε με. Καλό βράδυ. 
 
 Η άρρωστη, ακουμπισμένη σ’ ένα σωρό από μαξιλάρια, συνομιλούσε 

χαμηλόφωνα με τον αδερφό της, που καθόταν πλάι στο κρεβάτι, φορώντας ακόμη το 
καπέλο του και με το μπαστουνάκι ανάμεσα στα πόδια. Φαινόταν σαν να ήθελε να του 
πει κάτι σημαντικό, από τις ξαφνικές σιωπές που της έπνιγαν τη λέξη στο λαιμό, από τις 
μακρόσυρτες ματιές που του έριχνε, από το φευγαλέο κοκκίνισμα από ντροπή που 
περνούσε πάνω από την ωχρότητα του παραμορφωμένου προσώπου της. Τελικά, 
σκύβοντας το κεφάλι, του είπε: 

 - Γιατί δεν το σκέφτεσαι να παντρευτείς; 
 - Όχι, όχι, απάντησε εκείνος κουνώντας το κεφάλι. 
 - Ναι, τώρα που είναι ο καιρός σου… Πρέπει να το αποφασίσεις όσο είσαι νέος… 

Όταν γεράσεις… και θ’ απομείνεις μόνος… τι θα κάνεις; 
 Ο αδερφός, νιώθοντας να του ’ρχονται δάκρυα στα μάτια διέκοψε την κουβέντα 

λέγοντας: 
 - Δεν είναι ώρα για τέτοιες κουβέντες τώρα! 
 Εκείνη όμως επέστρεφε συχνά στο ίδιο θέμα. 
 - Εάν έβρισκες ένα όμορφο κορίτσι, πλούσιο, μορφωμένο, από καλή οικογένεια, 

που να σου ταιριάζει… 
 
 Κι ένα βράδυ που αισθανόταν χειρότερα του ξαναμίλησε, με μια ανήσυχη 

λογοδιάρροια που χαρακτήριζε την κατάστασή της. 
 - Όχι, άσε με να μιλήσω τώρα που μου έχει απομείνει λίγη αναπνοή. Δεν μπορώ 

να το επιτρέψω να θυσιάζεσαι για να μου κάνεις συντροφιά… νέος καθώς είσαι… Μια 
καλή προίκα δεν θα σου την αρνηθούν. Και εάν εγκαταλείψεις το σχολείο, τόσο το 
καλύτερο. Θα ζήσουμε όλοι μαζί, θα είμαστε ένα σπίτι. Ένα δωματιάκι θα μου είναι 
αρκετό, αρκεί να είναι ευάερο. Θα το ήθελα να κοιτάζει στον κήπο. Το δρόμο, τι να τον 
κάνω τώρα πια… Πάντα επιθυμούσα να βλέπω τον ουρανό ξαπλωμένη στο κρεβάτι… 
και το πράσινο, τα δέντρα… σαν να ήταν, για παράδειγμα ένα παράθυρο στη θέση που 
βρίσκεται τώρα η κουρτίνα, ένα παράθυρο που να κοιτάζει στη εξοχή… 

 Ακουγόταν η βροχή που έπεφτε με θόρυβο στη μικρή αυλή, μια από εκείνες που 
προαναγγέλλουν το φθινόπωρο, και ο τενεκεδένιος κουβάς, που είχε απομείνει έξω, και 
τώρα αντηχούσε κάτω από το νερό της υδρορροής. Ένας γάτος, μέσα στην καταιγίδα, 
φώναζε προς κάθε κατεύθυνση, με ανθρώπινη φωνή. 

 Ο δάσκαλος, που άκουσε το παραλήρημα της αδερφής του για το πράσινο και τον 
ήλιο, με τις διαρκείς ψευδαισθήσεις που τον κατείχαν, τη ρώτησε με στοργή: 

 -Τώρα που μπαίνει το φθινόπωρο, θα σου άρεσε να πας στην εξοχή; 
 - Και το σχολείο; απάντησε εκείνη με μελαγχολικό χαμόγελο. Εάν όμως είχες 

πάρει μια καλή προίκα… με χωράφια… 
 - Αχ, αυτές οι γυναίκες! Όταν τους καρφώνεται κάτι στο μυαλό!... απάντησε 

εκείνος μ’ ένα κατεργάρικο χαμόγελο. 
 Κι έδειχνε πως διστάζει ν’ απαντήσει. Τελικά, αφού το σκέφτηκε καλά, είπε: 
 - Εγώ δεν πουλιέμαι, όχι! 



73 

 

 

 Και κούμπωσε το πανωφόρι του με αξιοπρέπεια. 
 - Εάν πρόκειται να διαλέξω… Εάν ποτέ… Μην το συζητάμε! κατέληξε τελικά. 

Αγαπώ πολύ την ελευθερία μου! 
 Εκείνη επέμενε να του λέει ότι αυτά τα κάνει κάποιος όσο είναι νέος, 

διαφορετικά καταλήγει στα χέρια καμιάς υπηρέτριας ή καμιάς καταφερτζούς.  
 Κατόπιν, βλέποντας πως ο αδερφός της δεν ήθελε να συμβιβαστεί, η γεροντοκόρη 

αφέθηκε σ’ ένα ξέσπασμα ζήλιας, αναφερόμενη στις γειτόνισσες. 
 - Τις βλέπεις που χώνονται μες στο σπίτι σου, που άρχισαν να κάνουν σχέδια για 

σένα; 
 Και η κακομοίρα πέθανε με τον καημό ότι άφηνε τον αδερφό της εκτεθειμένο 

στις παγίδες που του έστηναν οι καταφερτζούδες . 
 
 Καθώς εκείνη είχε αφήσει ένα μεγάλο κενό στο καμαράκι, παρόλο που όσο ζούσε 

λίγο χώρο έπιανε εκεί με την παρουσία της, και καθώς ο αδερφός της τώρα ένιωθε εκεί 
μέσα σαν χαμένος μέσα σε μεγάλη μοναξιά, σε μεγάλη απογοήτευση, τις ώρες που τα 
παιδιά τον άφηναν ελεύθερο, άρχισε να πηγαίνει στου μαραγκού κάθε βράδυ, 
παρασυρμένος από μια γλυκιά και μελαγχολική ευγνωμοσύνη προς την κοπέλα που 
φάνηκε τόσο σπλαχνική προς την κακόμοιρη νεκρή. Ο μαραγκός όμως, που μερικά 
πράγματα δεν τα κατανοούσε, του έδωσε να καταλάβει ότι μες στο εργαστήρι του ένας 
δάσκαλος περίσσευε και του ζήτησε να του κάνει τη χάρη να μην μπερδεύεται με τα 
ροκανίδια. 

 Ακόμα και η ντόνα Μένα, λίγο καιρό αργότερα, όταν είδε πως οι επισκέψεις του 
δάσκαλου γίνονταν πολύ συχνές, με πρόσχημα τον Αλοαρντίνο, και πως δεν τέλειωνε πια 
με  τις ευχαριστίες για τη βοήθεια που πρόσφερε στην καημένη του την αδερφή, μόνο και 
μόνο για να της σφίγγει το χέρι και για να της κάνει τα γλυκά μάτια, του είπε κατά 
πρόσωπο: 

 - Εμπρός, κυρ-δάσκαλε, ας μιλήσουμε καθαρά, επειδή η γειτονιά άρχισε να 
ψιθυρίζει για μας. 

        Ο κακομοίρης αιφνιδιάστηκε και τα 'χασε. Τελικά όμως πήρε θάρρος και της 
είπε: 

 - Λοιπόν, ντόνα Μένα! Κι εκείνη η καημένη το είχε προβλέψει. Δεν το αποφάσιζα 
ποτέ να κάνω αυτό το βήμα, επειδή αγαπούσα πολύ την ελευθερία μου... Τώρα όμως που 
σας γνώρισα καλύτερα... εάν θέλετε... 

 - Ε, δε λαθέψατε στους λογαριασμούς σας, αγαπητέ μου, αφού έχετε κουραστεί 
να γυροφέρνετε με τα παιδιά! Το έχει μου όμως το φτιάξαμε για μας, εγώ και ο 
μακαρίτης ο άντρας μου... και όχι για να μας το φάνε μπαμπέσικα. 

  
 Κάθε μέρα, το πρωί και το απόγευμα, συνέχιζε να περνά ο δάσκαλος, κρατώντας  

ένα δύστροπο αγοράκι από το χέρι, τα άλλα σκορπισμένα από πίσω, με το ξεβαμμένο 
καπελάκι γερμένο στο αυτί, με τα παπούτσια του πάντα γυαλισμένα, με το μουστάκι του 
καφετί, με την αποβλακωμένη όψη ενός που γέρασε διδάσκοντας β-α-βα, και ψάχνοντας 
πάντα την αγαπημένη του, με το βλέμμα ψηλά. 

 Μόνο, όταν γύριζε στο σπίτι, κλείδωνε την εξώπορτα, για να σκουπίσει το 
σχολείο, να στρώσει το κρεβάτι και να κάνει όλες τις άλλες μικροδουλειές για τις οποίες 
δεν είχε κανένα να τον βοηθήσει. Το πρωί, πριν χαράξει, άναβε τη φωτιά, γυάλιζε τα 
παπούτσια του, βούρτσιζε το κοστούμι του, πάντα το ίδιο, και πήγαινε να πιει τον καφέ 



74 

 

 

του μες στη μικρή αυλή, καθισμένος στην άκρη του πηγαδιού, τελείως μόνος και 
μελαγχολικός, με το γιακά του πανωφοριού του σηκωμένο ως τ' αυτιά. Και τώρα που η 
κακομοίρα η νεκρή δεν το είχε πια ανάγκη, εξοικονομούσε κι εκείνα τα δυο σόλδια για 
το γάλα της.        

 
Από τη συλλογή Vagabondaggio, 1887 

 
 
 
 
 
 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



75 

 

 

Lacrymae rerum 
 

 Στο παράθυρο απέναντι έβλεπε κανείς πάντα το φως ν' ανάβει όλη τη νύχτα τις 
μακρές, βροχερές νύχτες του χειμώνα και όταν το μαρτιάτικο φεγγάρι, κρύο ακόμα, 
έβαφε άσπρη την πρόσοψη του σιωπηρού σπιτιού. Το δωμάτιο ήταν κίτρινο, με μια άθλια 
κουρτίνα από τούλι κρεμασμένη στο παράθυρο. Μερικές φορές έκαναν την εμφάνισή 
τους πίσω από την κουρτίνα μαύρες σκιές, που χάνονταν αμέσως. 

 Κάθε βράδυ, την ίδια ώρα, έβλεπε κανείς ένα φως να περνά από κάμαρα σε 
κάμαρα, μέχρι το κίτρινο δωμάτιο, όπου το φως ζωήρευε γύρω από ένα λευκό κρεβάτι 
περιτριγυρισμένο από τις ίδιες βιαστικές σκιές. Κατόπιν το σπίτι σκοτείνιαζε πάλι και 
έμοιαζε ερημικό μες στη βαθιά σιωπή του δρόμου. Μόνο όταν ακούγονταν το βράδυ οι 
φωνές κάποιου μεθυσμένου ή όταν το πέρασμα κάποιου αμαξιού έκανε να τρέμουν τα 
τζάμια στα παράθυρα, κάποια από εκείνες τις σιωπηλές και πονεμένες σκιές πρόβαλε για 
να κρυφοκοιτάξει στο δρόμο και μετά εξαφανιζόταν. 

 Στη διάρκεια της μέρας όλα εκείνα τα κλειστά παράθυρα έμοιαζαν σχεδόν 
μυστηριώδη. Στο μπαλκόνι του κίτρινου δωματίου υπήρχε μια γλάστρα με γαρύφαλλα, 
που ξεραίνονταν από την έλλειψη φροντίδας και που κρέμονταν επάνω στον υγρό σχεδόν 
τοίχο, ενώ ο άνεμος τα πήγαινε συνεχώς πέρα δώθε. Γύρω στο ηλιοβασίλεμα 
σταματούσε μπροστά στην πόρτα μια μικρή άμαξα που χλωμά πρόσωπα την περίμεναν 
με αγωνία πίσω από τα παράθυρα. Διέκρινε κανείς μια φούρια μες στα δωμάτια και το 
φως που άναβε ακόμη και την ημέρα στο μοναχικό δωμάτιο. Η τελευταία επίσκεψη που 
έκανε η μικρή άμαξα στο ερημικό δρομάκι ήταν συντομότερη από τις άλλες. Ένας γέρος 
ασπρομάλλης, με το πόδι στον αναβατήρα, κουνούσε με λύπηση το κεφάλι του, 
απαντώντας σ' ένα νεαρό κορίτσι που κατέβηκε πίσω του μέχρι την πόρτα, ενώνοντας τα 
χέρια σε ικεσία και έχοντας το πρόσωπο παραμορφωμένο από την αγωνία. Και αυτή 
ένευε καταφατικά με το κεφάλι, μηχανικά, και στα γουρλωμένα μάτια της ζωγραφιζόταν 
λες η τρέλα, κοιτάζοντας κατάματα τον γέρο. Έπειτα, όταν εκείνος έφυγε, έκρυψε το 
πρόσωπο στο μαντήλι της και ξαναμπήκε στον προθάλαμο. 

 Ήταν ένα ανοιξιάτικο απόγευμα, χλιαρό και ευχάριστο. Από το δρόμο έφτανε το 
καινούριο τραγούδι και η φλυαρία των ερωτευμένων κοριτσιών, κάτω από την 
πανσέληνο του Απρίλη. Στον πρώτο όροφο του σπιτιού, πίσω από μια πλούσια μπροκάρ 
κουρτίνα ακουγόταν να παίζει το βαλς της Μαντάμ Ανγκό. 

 Αργότερα, στον έρημο δρόμο ακούστηκε ο ήχος ενός μικρού κουδουνιού, το 
ποδοβολητό και το μουρμούρισμα των πιστών που συνόδευαν τη μετάληψη ενός 
ετοιμοθάνατου. Πρόβαλαν από τα σπίτια τους οι γείτονες, μερικοί γονατιστοί, με τις 
λάμπες στο χέρι και το πλήθος μαζεύτηκε κάτω από την ορθάνοιχτη δίφυλλη πόρτα, 
ανάμεσα σε δύο σειρές φαναριών που πήγαιναν με ακανόνιστο βηματισμό. 

 Όλα τα παράθυρα του ερημικού μικρού σπιτιού φωτίστηκαν για πρώτη φορά 
ύστερα από πολύ καιρό, για την τελευταία τελετή, ενώ το πλήθος των άσχετων 
πλημμύριζε το σπίτι, μ' ένα  τρεμάμενο λαμπύρισμα κεριών μέσα στο κίτρινο δωμάτιο. 
Και αφού έφυγαν όλοι, το σπίτι εξακολουθούσε να μένει φωτισμένο και ερημικό, σαν σε 
πένθιμη τελετή. Πότε πότε φαίνονταν μόνο να περνούν οι συνηθισμένες σκιές που 
έτρεχαν σαν τρελές στην απελπισμένη τους φούρια. 

 Στη βαθιά σιωπή της προχωρημένης νύχτας, πίσω από εκείνα τα φωτισμένα 
παράθυρα  της πρόσοψης που άσπριζε κάτω από τις ακτίνες του φεγγαριού, διέκρινε 



76 

 

 

κανείς απεγνωσμένες επικλήσεις, πνιγμένα αναφιλητά, χέρια υψωμένα ικετευτικά στον 
ξάστερο ουρανό. Ένα αηδόνι άρχισε ξαφνικά να κελαηδά από ένα καταπράσινο μπαλκόνι 
με αρωματικά φυτά, μέσα στη σιωπή  της νύχτας με το φεγγάρι ψηλά στον ουρανό, 
ξεχνώντας ίσως εκείνη την ώρα τη φυλακή του, για χάρη των θάμνων του δάσους όπου 
γεννήθηκε. Κάθε τέταρτο της ώρας το ρολόι χτυπούσε αργά, ψηλά πάνω από τον πύργο.  

 Η βαριά ησυχία της νύχτας έπεφτε αργά επάνω και σ' εκείνο το έρημο σπίτι. Το 
φως ξαγρυπνούσε πάντα θλιμμένα μέσα στο σιωπηλό δωμάτιο. Μόνο οι περίλυπες σκιές 
κινιόντουσαν πιο βιαστικές και πιο χαμένες και στη γωνιά, όπου κάθε βράδυ ζωντάνευε 
το φως, άναβαν τώρα δύο πένθιμες φλογίτσες. Προς τα μεσάνυχτα ακούστηκε να 
χτυπάνε στην πόρτα και μες στα δωμάτια  άρχισε το πήγαινε-έλα. Έπειτα όλα γύρισαν σ' 
εκείνη την απελπισμένη αναμονή. Το φεγγάρι τώρα  έγλειφε το πάτωμα, ενώ τα φώτα 
έσβηναν. Η πάχνη έσταζε παγωμένη επάνω στα τζάμια.  Ξαφνικά, μέσα σ' εκείνο το 
μισοσκόταδο, άρχισε ένα αγωνιώδες τρεχαλητό, μια φούρια  ανθρώπων που έμοιαζαν 
χαμένοι, με τα χέρια στα μαλλιά, πόρτες που βροντούσαν. Κατόπιν το κίτρινο δωμάτιο 
φωτίστηκε ζωηρά, με φόντο την πρόσοψη του κατασκότεινου σπιτιού. 

 Η αυγή χάραξε χλομή και βροχερή· τότε φάνηκε, για πρώτη φορά ύστερα από 
πολύ καιρό, το παράθυρο του κίτρινου δωματίου ορθάνοιχτο και τα δύο κεριά που 
έκαιγαν ακίνητα στο προσκέφαλο του άσπρου κρεβατιού. Αργότερα ήρθαν κάποιοι 
άγνωστοι που πηγαινοέρχονταν μες στο δωμάτιο, αδιάφοροι, με το καπέλο στο κεφάλι. 
Κάποιος που κάπνιζε ένα πούρο στο παράθυρο, έσκυψε να μυρίσει το κρεμεζί 
γαρύφαλλο που αιωρείτο· είχε χλομό πρόσωπο αρρώστου ή φυλακισμένου, με μάγουλα 
σταχτογάλανα σκεπασμένα μ' ένα πυκνό γένι περιποιημένο με φροντίδα. 

 Μετά το παράθυρο εκείνο έμενε κλειστό και σκοτεινό τη νύχτα και τα άλλα στο 
πλάι άνοιγαν κάθε πρωί για ν' αφήσουν να περάσει το καλοκαίρι που πλησίαζε. Και το 
βραδάκι ξεπρόβαλαν από εκεί δειλά κάποια νεαρά κορίτσια ντυμένα στα μαύρα, που 
άκουγαν σιωπηλά το καινούριο τραγούδι, τον ήχο του πιάνου από το κάτω πάτωμα και 
τη φλυαρία των γειτόνων. 

 Ένα πρωί του Σεπτέμβρη όλα τα παράθυρα βρέθηκαν ανοιχτά και τα δωμάτια 
άδεια, ακόμη και το κίτρινο, που δεν είχε πλέον τις λευκές, άθλιες κουρτίνες του και που 
άφηνε να φαίνεται μια  κηλίδα από κίτρινο πιο σκούρο στη θέση του κρεβατιού, το οποίο 
δεν υπήρχε πια. Η φτωχική οικοσκευή μαζεύτηκε σιωπηλά τη νύχτα, μαζί και η ταπεινή, 
φοβισμένη μικρή οικογένεια.  Μια γριά υπηρέτρια ήρθε να πάρει τη γλάστρα με τα 
γαρύφαλλα, ενώ ο ιδιοκτήτης του σπιτιού, συνοδευόμενος από χτίστες, εξέταζε κάθε 
γωνιά, φωνάζοντας και βλαστημώντας.  Έδειχνε τις κηλίδες επάνω στην παλιά κίτρινη 
ταπετσαρία και τα σπασμένα τούβλα του πατώματος, φτύνοντας από αηδία επάνω σ' 
εκείνες τις ζημιές, τόσο που η γριούλα έφυγε με σκυμμένο το κεφάλι, κουβαλώντας κάτω 
από το σάλι της τη γλάστρα με τα γαρύφαλλα σαν να ήταν λείψανο. 

 Οι χτίστες άρχισαν να ξύνουν και να σφυροκοπούν παντού και από το πρωί μέχρι 
το βράδυ ακουγόταν  ο ήχος από το πριόνι του μαραγκού. Στο τελευταίο δωμάτιο είχαν 
σηκώσει μια μεγάλη σκαλωσιά και ανάμεσα από τα υποστηρίγματά της φαίνονταν να 
κρέμονται τα ξεσκίδια της κίτρινης ταπετσαρίας. Μετά ήρθαν μπογιατζήδες και 
ταπετσιέρηδες· κι εκείνοι που μετακόμισαν πριν ένα μήνα δε θα μπορούσαν να 
ξαναβρούν πια τις αναμνήσεις των ωρών αγωνίας που πέρασαν μέσα σ’ εκείνα τα 
δωμάτια, που τώρα είχαν ταπετσαριστεί και έδειχναν χαρούμενα. Το φως ξενυχτούσε 
πάλι μέχρι αργά τη νύχτα στο πρώην κίτρινο δωμάτιο, πίσω από τις δαντελωτές 
κουρτίνες, φοδραρισμένες με γαλάζιο μεταξωτό· αλλά οι δύο σκιές που φαίνονταν πάντα 



77 

 

 

η μία πλάι στην άλλη, γυρεύοντας η μία την άλλη, κυνηγώντας η μία την άλλη, 
μπερδεύονταν με απαλούς κυματισμούς, ενώνονταν σε μία μονάχα σκιά· και το πρωί 
έβλεπε κανείς κι ένα ξανθό και ροδαλό κεφαλάκι που σήκωνε την κουρτίνα, πλάι σ’ ένα 
χαμογελαστό, μελαχρινό κεφάλι. Στο διπλανό δωμάτιο, κάτω από ένα μεγάλο χρυσαφή 
καθρέφτη, που αντανακλούσε το φως μιας λάμπας με ροζ αμπαζούρ, ακούγονταν καμιά 
φορά οι χαρούμενες νότες ενός πιάνου, με συνοδεία τον ήχο της νυχτερινής βροχής. 
Όταν έφτασε η άνοιξη και το αηδόνι ξανάρχισε να τραγουδά μες στο πράσινο του 
μπαλκονιού και τα κορίτσια στο φεγγαρόφωτο, οι δύο ερωτευμένοι πέταξαν μακριά σαν 
δυο πεταλούδες και δεν ξαναφάνηκαν πια. Το Σεπτέμβρη το σπίτι άλλαξε όψη και στο 
γαλάζιο δωμάτιο μπήκε ένα μεγάλο διπλό κρεβάτι, που κάθε πρωί αεριζόταν με 
ευπρέπεια από το ορθάνοιχτο παράθυρο. Το σπίτι αντηχούσε από το πρωί μέχρι το βράδυ 
από τις φωνές των παιδιών και τα κλάματα του νεογέννητου που η μητέρα του το θήλαζε 
πλάι στο κρεβάτι. Ο σύζυγος επέστρεφε το βράδυ κουρασμένος, με το πρόσωπο 
βασανισμένο και όλη την ώρα τσακωνόταν με τη σύζυγο και τα παιδιά του. Έπειτα 
καθόταν και ξεφύλλιζε λογαριασμούς πάνω στο ξέστρωτο τραπέζι, μέχρι αργά τη νύχτα, 
με το μέτωπο ανάμεσα στα χέρια, κάτω από το φως που τρεμόπαιζε. Το πρωί έβγαινε 
νωρίς με βιαστικό βήμα. Πότε πότε ακουγόταν ένα βίαιο κουδούνισμα στον προθάλαμο 
και η μητέρα έτρεχε να κλειστεί στο δωμάτιο, κάνοντας νόημα στο παιδί, με το δείχτη 
στα χείλη,  να πει πως δεν ήταν εκεί. Το παιδί, αφού ψέλλιζε κάτι στον άντρα που 
στεκόταν στην είσοδο, επέστρεφε να ενημερώσει τη μητέρα του, η οποία ξαναπρόβαλλε 
το κεφάλι στο βίαιο χτύπημα της πόρτας, που έκανε να κουδουνίζει το καμπανάκι και ο 
άντρας, που απομακρυνόταν θυμωμένος, σταματούσε στη μέση του δρόμου για να 
κατασκοπεύσει το κλειστό παράθυρο. Μερικές φορές η κακομοίρα η γυναίκα ήταν 
υποχρεωμένη να εμφανιστεί, για να ηρεμήσει τον επισκέπτη που δεν ήθελε ν’ ακούσει 
τίποτα, ενώνοντας τα χέρια της σε ικεσία και κάνοντας χειρονομίες για να γίνει πιστευτή. 
Με όλα τα παράθυρα ανοιχτά διαχέονταν στη γειτονιά ανακατεμένα κλάματα παιδιών 
και φωνές από τους τσακωμούς των γονιών. Μια μέρα, προς το μεσημέρι, ήρθε ένας 
γεροντάκος μ’ ένα λιγδιασμένο καπέλο κι ένα μάτσο χαρτιά στο χέρι, ακολουθούμενος 
από δύο κακοντυμένους άντρες οι οποίοι άρχισαν να ψαχουλεύουν παντού, γράφοντας 
κάτι παλιόχαρτα στα γρήγορα. Η οικογένεια τους ακολουθούσε λυπημένα από δωμάτιο 
σε δωμάτιο. Τα πράγματα τους τα πήραν μερικές μέρες αργότερα και τα λίγα που τους 
μείνανε τα φόρτωσαν σ’ ένα κάρο κι έφυγαν ακολουθώντας το, μπροστά ο πατέρας, με 
την ομπρέλα παραμάσχαλα, και η σύζυγος από πίσω με τα παιδιά στη σειρά και το 
βυζανιάρικο στην αγκαλιά, χωρίς καν να γυρίσουν να κοιτάξουν εκείνα τα παράθυρα που 
έμεναν μετά ορθάνοιχτα μέρα-νύχτα, επί μήνες, λες και ο ιδιοκτήτης ήθελε να τα αερίσει 
από την μπόχα της μιζέριας που ήτανε κλεισμένη εκεί μέσα. 

 Μετά έκαναν την εμφάνισή τους κομψά έπιπλα και πλούσιες κουρτίνες 
κρεμασμένες στα παράθυρα. Δεν ακούγονταν πια τσιρίγματα παιδιών ούτε καυγάδες. 
Μια μακάρια σιωπή βασίλευε παντού· τα φώτα λες και άναβαν από μόνα τους, ακόμα 
και μέσα στο γαλάζιο δωμάτιο που διέθετε ένα κρυφό φωτισμό κρεβατοκάμαρας. Δε 
φαινόταν κανείς, μόνο αργά τη νύχτα ένα κεφάλι πρόβαλλε δειλά και έριχνε μια ματιά 
στο δρόμο κλείνοντας σιγά σιγά τα παντζούρια και το φως που περνούσε μέσα από τις 
γρίλιες χρύσιζε τα ξανθά μαλλιά και έπεφτε επάνω στον τοίχο του απέναντι σπιτιού σε 
φωτεινές λωρίδες, σαν φάρος. Λίγα λεπτά αργότερα βιαστικά και επιφυλακτικά βήματα 
ακούγονταν στο δρόμο, η σκιά του ξανθού κεφαλιού έκανε την εμφάνισή της γρήγορα 
πίσω από τα παντζούρια και το παράθυρο έκλεινε. Ένα βράδυ, μέσα στη βαθιά σιωπή, 



78 

 

 

ακούστηκε ξαφνικά να χτυπά απειλητικά το κουδούνι. Σκιές φάνηκαν να τρέχουν 
αλαφιασμένες πίσω από τις κουρτίνες και τα δωμάτια φωτίστηκαν αμέσως το ένα μετά 
το άλλο. Ακολούθησε μια βαθιά σιωπή αναμονής  και ξαφνικά αντήχησαν κραυγές 
τρόμου και ουρλιαχτά οργής.  

 Οι γείτονες έτρεξαν στα παράθυρα με τα φανάρια στο χέρι. Στο σπίτι όμως 
ξανάγινε σιωπή  και πνίγηκαν οι πόνοι και η οργή που περιέκλειαν οι πολυτελείς 
ταπετσαρίες. Για πολύ καιρό τα παράθυρα παρέμειναν κλειστά και όταν ξανάνοιξαν, 
μπήκαν μες στα δωμάτια οι χτίστες που  γκρέμιζαν το σπίτι, για να κάνουν χώρο στον 
καινούριο δρόμο που θα περνούσε από εκεί. 

 Μέρα-νύχτα μέσα από τον ξεκοιλιασμένο τοίχο φαίνονταν τα δωμάτια γυμνά και 
εγκαταλειμμένα, με τις ζωγραφιές της οροφής να κρέμονται, τις καπνοδόχους των 
τζακιών γκρεμισμένες και μαύρες. Η κίτρινη ταπετσαρία ξαναφάνηκε κάτω από τη 
σκισμένη καθώς  και το ίχνος του κρεβατιού και οι σκούρες κηλίδες, τα καρφιά επάνω 
από τζάκι, απ' όπου κρεμόταν  ο μεγάλος χρυσαφής καθρέφτης, το κουδούνι κρεμασμένο 
πάνω από την ανοιχτή είσοδο της σκάλας. Ο αέρας στροβίλιζε τη σκόνη, η βροχή 
πλημμύριζε το σπίτι, ο ήλιος χαμογελούσε ακόμη επάνω στις ζωγραφιές, κίτρινες, 
πράσινες, γαλάζιες, Το φεγγάρι και το φως των φαναριών έμπαιναν εκεί μέσα κάθε 
βράδυ, ακουμπούσαν επάνω στη λιγδιασμένη κηλίδα του κρεβατιού, στα χρυσαφί 
λουλούδια του μυστηριώδους σαλονιού, χαμηλώνοντας όλο και περισσότερο όσο η αξίνα 
των χτιστών έτρωγε τα χαλάσματα.   

 
Από τη συλλογή Vagabondaggio (1887)                       

 
 
 

 

 

 

 

 

 

 

 

 

 

 



79 

 

 

Μια ασήμαντη εποποιία 
 

 Να πως ο μπαρμπα-Λίο εξιστορούσε έπειτα εκείνο το γεγονός: 
 Δεν έβρισκαν πού να πάνε να σκοτωθούν; Όχι, κύριε, εδώ, εδώ ακριβώς· επειδή 

δέκα μίλια τριγύρω με τους σκοτωμούς έκαναν πολλά μάτια να κλάψουν! Και αυτοί 
έσπειραν κόκαλα για να γίνουν λίπασμα, στο μήκος του δρόμου, ανάμεσα στις αιμασιές, 
πίσω από τους τοίχους, άνθρωποι και ζώα θερισμένοι σαν δεμάτια, αφού ένα μήνα μετά 
μ’ ένα χτύπημα της τσάπας ξεπετιόνταν ακόμα από τη γη κόκαλα ανθρώπων! 
Φανταστείτε τι γινόταν στα χωράφια και στα περιβόλια! Και οι κακόμοιροι οι χωριάτες, 
που δεν είχαν κανένα μπλέξιμο μ’ εκείνες τις φασαρίες, ούτε και ήθελαν να έχουν. 
Μερικοί άφησαν εδώ το τομάρι τους τελικά για να προστατέψουν την περιουσία τους. 
Χαμένες και η ζωή και η περιουσία! 

 Φτάνει. Πολλοί, στο μεταξύ, το ’σκασαν την προηγούμενη μέρα, καθώς άκουγαν: 
«Έρχονται! Οι Ελβετοί! Το ιππικό!» Και σ’ όποιον δεν του πήγαινε η καρδιά να 
παρατήσει αμέσως σπίτι και χωριό, την τελευταία στιγμή άλλαζε γνώμη: «Καλύτερα η 
ζημιά, παρά το τομάρι» και δρόμο: άντρες, γυναίκες, ζώα, ό,τι μπορούσαν να σώσουν, με 
λίγα λόγια· ακόμα και οι γριές, με το κομποσκοίνι στο χέρι. 

 Εγώ δεν είχα κανέναν στον κόσμο, μόνο αυτές τις λίγες πέτρες κάτω από τον 
ήλιο, το σπίτι, το περιβόλι, εκεί πέρα, στο δρόμο απ’ όπου περνούσαν τόσοι στρατιώτες – 
άλλοι έλεγαν ότι είναι δικοί μας, άλλοι ότι είναι από τους άλλους – καθένας τους λες και 
ήθελε να κατασπαράξει τον κόσμο, κάτι φάτσες! Τι θα κάνατε εσείς; Έμεινα να φυλάω 
το σπίτι μου, εδώ πλάι, καθισμένος στο τοιχάκι. «Για να το σκάσω, έχω χρόνο» 
σκέφτηκα. Στο μεταξύ περνάει μία ώρα, περνάνε δύο. Οι δικοί μας είχαν ρίξει μερικές 
κανονιές μέχρι εκεί πάνω, στο λόφο, μέσα στ’ αμπέλια. Σκεφτείτε τι ζημιά! Κάποια 
στιγμή έρχεται ένας καβαλάρης, όλο θυμό, που έμοιαζε κι αυτός να θέλει να 
καταβροχθίσει τον κόσμο – ένας από αυτούς που μαθαίνει στους ανθρώπους πώς να 
σκοτώνονται – και αρχίζει να φωνάζει από μακριά. Τότε άντρες, κανόνια, μουλάρια το 
’βαλαν στα πόδια προς την άλλη μεριά. Τα καημένα τ’ αμπέλια! Αυτή τη φορά όμως ο 
καβαλάρης είχε δεμένο το κεφάλι του, σημάδι ότι είχαν αρχίσει να χτυπιούνται κάπου. 
Δεν φαινόταν όμως τίποτα ακόμη στα δικά μας μέρη. Το χωριό ήρεμο, ο δρόμος έρημος, 
η πόλη φαινόταν κι εκείνη ήρεμη, σαν να μην την ένοιαζε τι γίνεται, απλωμένη στην 
ακροθαλασσιά εκεί κάτω και οι φρεγάτες που πηγαινοέρχονταν καπνίζοντας. «Ώρα να 
πάω να κολατσίσω κάτι» λέω εγώ, που από το πρωί καθόμουν εκεί σαν χαζός. 

 Εκείνη τη στιγμή αρχίζουν οι βροντές εκεί πάνω στο βουνό. Μία, δύο, τρεις, 
τελικά μια καταιγίδα με καθαρό ουρανό, εκείνο το όμορφο πρωινό της Μεγάλης 
Παρασκευής που έμελλε να γίνουν τόσες αμαρτίες. Ωραία! Αντίο κολατσιό! Η πείνα με 
θέριζε μ’ εκείνο το σαματά. Θα είναι καλύτερα, πάντως, να τρέξω στο σπίτι και να βλέπω 
πίσω από την πόρτα πώς πάνε τα πράγματα. Κατεβαίνω σιγά σιγά από το τοιχάκι και 
προχωρώ στα τέσσερα φράχτη-φράχτη. Οι Πρόσιμο με βλέπουν τότε να περνώ, η γριά 
ανοίγει λίγο το παράθυρο κι αρχίζει να φωνάζει: «Ε, μπαρμπα-Λίο. Τι τρέχει, για όνομα 
του Θεού;» Ήταν και η κόρη, η Νούντσια, πίσω από τη μάνα της, περισσότερο πεθαμένη 
παρά ζωντανή κι εκείνη· και οι δύο δεν ξέρανε να πούνε τίποτα άλλο από: «Θεέ μου! 
Παναγία μου! Συμφορά μου!» «Καλά», τους λέω, «μείνετε κλεισμένες στο σπίτι. Θα 
δούμε». 

 Κλείνομαι κι εγώ στο σπίτι μου και περιμένουμε. Τίποτα. Ούτε σκυλί δεν περνά. 
Μεγάλη ησυχία τριγύρω. Εκεί επάνω μονάχα, που το διασκεδάζουν με τις κανονιές. «Με 



80 

 

 

γεια σας με χαρά σας! Έτσι κι αλλιώς το αίμα σας δεν θα φτάσει έως εδώ, όταν θα 
φαγωθείτε όλοι μεταξύ σας.» Μπορεί να ’τανε μεσημέρι, με το μάτι, επειδή ο 
εκκλησάρης δεν τολμούσε τώρα ν’ ανέβει στο καμπαναριό. Ήμουν έτοιμος να ξεμυτίσω 
ξανά όταν ξαφνικά, κρακ, και η σκεπή των Μίνολα να γίνεται κομμάτια κι έπειτα μια 
άλλη, δυο βήματα πιο πέρα. Οι πάλες τώρα πέφτουν επάνω στις σκεπές μας! 

 Να ήσασταν από καμιά μεριά να βλέπατε! Όσοι έμειναν και έκαναν το γενναίο, 
να τρέχουν τώρα να κρυφτούν κάτω από τα κρεβάτια. Άλλοι, που είχαν τρυπώσει στα 
υπόγεια ή σε καμιά τρύπα, να πετιούνται έξω έξαλλοι. Κλάματα, φωνές, κόλαση. Εγώ 
έτρεχα πέρα δώθε μες στο σπίτι, χωρίς να ξέρω πού να πάω να χωθώ, τόσο έντονα 
ένιωθα πάνω από το κεφάλι μου τις κανονιές. «Βοήθεια, χριστιανοί!» φώναζαν οι 
Πρόσιμο. Υπάρχουν χριστιανοί και Τούρκοι τέτοιες στιγμές; Καταραμένες γυναίκες που 
τους φέρνουν τώρα κατ’ επάνω μας! Να τους που φτάνουν, πρώτα καμιά δεκαριά, έπειτα 
είκοσι, έπειτα, τι να σας πω; ένα ποτάμι. Στρατιώτες και πάλι στρατιώτες, που τους 
βλέπουμε από την κλειδαρότρυπα να περνάνε για πάνω από μία ώρα, πεζοί, 
καβαλάρηδες, με κάτι κανόνια εδώ κι εκεί. Καημένη πόλη που τους βλέπεις να ’ρχονται  
καταπάνω σου! 

 Στο μεταξύ, εάν είναι θέλημα Θεού, θα ξεκουμπιστούνε από εδώ σιγά σιγά, αφού 
εκεί που φαινόταν να έχουν περάσει όλοι, έρχονταν και άλλοι σε μπουλούκια, λίγοι λίγοι, 
κουτσαίνοντας, αποκαμωμένοι, σέρνοντας τα πόδια και το τουφέκι πίσω τους, με κάτι 
πρόσωπα μαύρα και καμένα. Και ξαφνικά να τους που χτυπάνε με άγριες διαθέσεις στην 
πόρτα των Πρόσιμο, στη δική μου πόρτα, εδώ κι εκεί στα λίγα σπίτια που βρίσκονταν 
επάνω στο δρόμο, με πέτρες, με τα τουφέκια και φοβερίζουν να τα γκρεμίσουν όλα· 
ήθελαν να πιούν. Βλέποντας ότι είναι ικανοί για όλα εκεί όπου δεν παίρνουν απάντηση, 
τους ανοίγουν οι Πρόσιμο, τους ανοίγω κι εγώ και πάμε στον κουβά του πηγαδιού. Νερό 
στον ένα, νερό στον άλλο, έρχονται συνέχεια! Θα έπρεπε να τους βλέπατε πώς έπεφταν 
στο νερό, με τα μούτρα, με τα χέρια, με τους μπερέδες, με σπρωξιές και χτυπήματα, ένα 
διαβολεμένο στριμωξίδι. Κάτι πρόσωπα, ο Θεός να σε φυλάει, με τα μάτια σαν κάρβουνα 
αναμμένα. Μερικοί σωριάζονταν μαζί με το τουφέκι τους στο μέρος όπου είχε λίγο ίσκιο. 
Άλλοι ορμούσαν μέσα στα σπίτια και έχωναν τα χέρια τους παντού. Α, τα χέρια τους! 
Αυτό πάλι! Ναι και όχι. Τράβα από δω, τράβα από κει. Προσπαθούσαμε να τους 
αλλάξουμε τα μυαλά με το καλό και με το άγριο. «Δεκανέα! Τι κάνετε; Είμαστε φτωχοί 
χωριάτες! Δεν έχουμε καμία σχέση με τον πόλεμο εμείς.» Σε ποιους τα λέγαμε; Ήταν σα 
να μιλούσαμε στον τοίχο. 

Και το χειρότερο ήταν που δεν καταλαβαίναμε τι λέγανε, μ’ εκείνη τη διαβολο-
γλώσσα τους. Άντε να βάλεις μυαλό στα ζώα! Η Πρόσιμο δοκίμασε με έναν που της 
φάνηκε πιο ανθρώπινος, ένα παιδί σχεδόν, ξανθό σαν το φλουρί, λεπτοκαμωμένο και με 
άσπρη επιδερμίδα λες και ήταν γυναίκα, να τον εξημερώσει μιλώντας του για συμφορές 
και φτώχεια: «Είμαι μια φτωχιά χήρα, με δύο ορφανά στις πλάτες! Θα έχετε κι εσείς μια 
μάνα εκεί πέρα, στην πατρίδα σας!...» Μάλιστα, κυρά μου, εκείνος όμως είχε βάλει στο 
μάτι την κόρη της και προσπαθούσε να συνεννοηθεί με χειρονομίες, αφού με τη γλώσσα 
δεν καταλάβαινε ο ένας τον άλλο. Ο ένας χειρότερα από τον άλλο, με λίγα λόγια. 
Άνθρωποι που ήρθαν από το σπίτι του διαβόλου για να σκοτώσουν και να σκοτωθούν για 
ένα κομμάτι ψωμί. Αφού ήπιαν νερό, ήθελαν να πιουν και κρασί, μετά ήθελαν και ψωμί 
και μετά ήθελαν και το κορίτσι. Αχ, αυτές οι γυναίκες! Εμείς δεν είμαστε συνηθισμένοι 
σε τέτοια! Ας πάει στον άνεμο το έχει και όλα τα καλά. Αλλά και οι γυναίκες τώρα; 
Μπροστά στους άντρες τους; Καλύτερα τότε να παίρναμε κι εμείς το τουφέκι και όπου 



81 

 

 

ήθελε ας βγει. Είναι αλήθεια ότι εκείνοι ήταν πλήθος και θα έκαναν κομμάτια όλο το 
χωριό! Η Νούντσια όμως – ένα τίμιο κορίτσι – τέτοια πράγματα κάτω από το βλέμμα της 
μάνα της και των γειτόνων από πάνω… Φωνές, γρατσουνιές, δαγκωματιές, προσπαθούσε 
να προστατευθεί σαν λιονταρίνα. Και η γριά! Έχετε δει μια πραγματική κλώσα που πάνε 
να της πειράξουν τα κλωσόπουλα; Τελικά, την πιο κρίσιμη στιγμή ορμάει το αγόρι του 
Μίνολα, που έδινε κι αυτός νερό σ’ εκείνα τα γουρούνια – και να το αποτέλεσμα. Ορμάει 
ανάμεσά τους και αρχίζει να βαράει στα τυφλά μ’ ένα ξύλο που βρήκε εκεί, μες στην 
αυλή - θες επειδή τον ενδιέφερε το κορίτσι, γειτονόπουλα καθώς ήταν, θες επειδή του 
ανέβηκε τελικά το αίμα στο κεφάλι, ύστερα από τόση καταπίεση. Χτυπήματα στα τυφλά 
και όποιον πάρει ο χάρος. 

 Εκείνοι όμως που νιώσαμε χειρότερα τα χτυπήματα ήμασταν εμείς οι 
φτωχοδιάβολοι  του χωριού. Τώρα τα σπίτια καμένα, τα χωράφια κατεστραμμένα, το 
αγόρι του Μίνολα ξεκοιλιασμένο από μία μπαγιονέτα, η μαμά Πρόσιμο φτωχή και τρελή 
και η Νούντσια μ’ ένα παιδί που δεν ξέρει τίνος είναι.    

 
                                              Από τη συλλογή Don Candeloro e C. (1894)                   

 

 

 

 

 

 

 

 

 

 

 

 
 
 
 
 
 
 



82 

 

 

Απόσπασμα IV 
 

 Μου φαίνεται ότι τη βλέπω ακόμα εκείνη την αναστατωμένη φιγούρα, αντρική ή 
γυναικεία, δεν ξέρω. Στο νου μου έρχονται μόνο δυο τρελά μάτια κι ένα στόμα 
ορθάνοιχτο, τεράστιο, να ξεφωνίζει ίσως, μέσα στο γενικό ουρλιαχτό, μαύρο το ίδιο, 
αλλά με μια νεκρική χλομάδα. Πάλευε ν’ ανοίξει δρόμο μες στο συνωστισμό των 
προσφύγων που έφτασαν με τα πρώτα κύματα και σκαρφάλωναν στο μπαλκόνι του 
Δημαρχείου με την άφιξη και άλλων φορείων και άλλων φορτηγών βαγονιών που 
κουβαλούσαν και άλλους πρόσφυγες και άλλους αναστεναγμούς. Ξαφνικά είδε, 
αναγνώρισε κάποιον μέσα στην τραγική σειρά των ανθρώπων, εκεί κάτω, στο βάθος της 
πλατείας. Έσπρωξε απεγνωσμένα για να προχωρήσει εμπρός, σαν να ήθελε να 
γκρεμιστεί από εκεί πάνω, κι άρχισε ουρλιάζοντας να καλεί, να φωνάζει, να ζητά ποιος 
ξέρει τι; ένα όνομα, μια είδηση για ζωή ή για θάνατο, κάτι που μόνο ο άλλος μπορούσε ν’ 
ακούσει και να καταλάβει, μέσα σ’ εκείνη την τεράστια οχλοβοή, από την άλλη άκρη της 
πελώριας πλατείας. Και ο άλλος από εκεί κάτω, την είδε μόνη, μέσα στη μυρμηκιά των 
ανθρώπων, άκουσε, μάντεψε το όνομα και την αγωνιώδη ερώτηση και απάντησε βέβαια 
με μια λέξη, με ένα νεύμα που πάνω από το πλήθος, πάνω από τη σύγχυση, από την 
οχλοβοή έφτασαν κατευθείαν σ’ εκείνη που άρπαξε με τα χέρια τ’ αχτένιστα μαλλιά της, 
χωρίς να πει λέξη, χωρίς να βγάλει κραυγή κι έπεσε, χάθηκε μες στο κύμα των άλλων 
που φωνάζουν και καλούν με αγωνία, οδυνηρά εγωιστές.    

 
Από τη συλλογή Racconti e bozzetti (1880-1922)     

 
 
 
 
 
 
 
 
 
 
 
 
 
 
 
 
 
 
 
 
 
 
 
 



83 

 

 

Σύντομη βιογραφία του Βέργκα 
 

 
Ο Τζοβάνι Βέργκα (Giovanni Verga) γεννήθηκε στην Κατάνη της Σικελίας στις 2 

Σεπτεμβρίου του 1840. Μαζί με τον Αλεσάντρο Μαντσόνι θεωρούνται οι δύο 
μεγαλύτεροι Ιταλοί  πεζογράφοι του 19ου αιώνα.  

 Ο πατέρας του Βέργκα ήταν μικροκτηματίας από το χωριό Βιτζίνι, κοντά στην 
Κατάνη, και η μητέρα του καταγόταν από αστική οικογένεια της Κατάνης. 

 Στη γενέθλια πόλη περατώνει τις γυμνασιακές του σπουδές και στην ηλικία των 
δεκαπέντε ετών γράφει το πρώτο του μυθιστόρημα με τίτλο Amore e patria  (Αγάπη και 
πατρίδα), το οποίο θα μείνει ανέκδοτο. Το 1858 εγγράφεται στη Νομική Σχολή του 
Πανεπιστημίου της Κατάνης, αλλά η νομική επιστήμη δεν τον ενθουσιάζει κι έτσι το 
1861 εγκαταλείπει τις σπουδές του υπέρ της δημοσιογραφίας και της ενασχόλησής του 
με τα γράμματα. Μεταξύ 1861 και 1862 εκδίδει με δικά του έξοδα το ιστορικό 
μυθιστόρημα I carbonari della montagna (Οι καρμπονάροι του βουνού), επηρεασμένος 



84 

 

 

από το ρομαντισμό και τη γαλλική λογοτεχνία της εποχής. Οι Ιταλοί κριτικοί του έργου 
του σημειώνουν πως ο Βέργκα, σε αντίθεση με τους προγενέστερους λογοτέχνες της 
χώρας του, δεν είχε κλασική και ουμανιστική παιδεία. Το υπόβαθρο της αισθητικής του 
το αποτελούσαν τα αναγνώσματα ιταλικών και ξένων λογοτεχνικών έργων (κυρίως 
γαλλικών). 

 Με την άφιξη του Γαριβάλδη  στην Κατάνη το 1860 δημιουργείται εκεί η 
Εθνοφρουρά, στην οποία στρατεύεται και ο Βέργκα, την εγκαταλείπει όμως σύντομα, 
όταν διαπιστώνει ότι η στρατιωτική ζωή δεν του ταιριάζει. Εκδίδει διάφορες εφημερίδες 
και περιοδικά βραχείας διάρκειας.  

 Το 1865 αναχωρεί για τη Φλωρεντία, που ήταν τότε η πρωτεύουσα του ενιαίου 
ιταλικού κράτους, το οποίο μόλις είχε δημιουργηθεί. Εκεί θα παραμείνει για μερικούς 
μήνες, ερχόμενος σε επαφή με διαφόρους επιφανείς ανθρώπους των γραμμάτων και των 
τεχνών, μεταξύ των οποίων ήταν και ο συμπατριώτης του λογοτέχνης Λουίτζι Καπουάνα, 
αυτός που εισήγαγε το νατουραλισμό στην Ιταλία. Το 1866 δημοσιεύεται το 
μυθιστόρημά του Una peccatrice (Μια αμαρτωλή) με αρκετά αυτοβιογραφικά στοιχεία 
και έντονο μελοδραματισμό.  

 Στη Φλωρεντία θα επιστρέψει το 1869 με την οικογένειά του, εξαιτίας μιας 
επιδημίας χολέρας που ξέσπασε την εποχή εκείνη στη Σικελία, και θα παραμείνει μέχρι 
το 1871. Η τοσκανική πρωτεύουσα του προσφέρει πολλές ευκαιρίες για γνωριμίες με 
ανθρώπους των γραμμάτων και για συναναστροφές στα σαλόνια της αριστοκρατίας. Την 
περίοδο αυτή βλέπει το φως της δημοσιότητας το επιστολογραφικό μυθιστόρημα Storia 
di una capinera, που σημείωσε μεγάλη επιτυχία κι έκανε το Βέργκα ευρύτερα γνωστό. 

 Το 1872 πηγαίνει στο Μιλάνο, όπου θα μείνει μέχρι το 1893 με σύντομες 
επισκέψεις στην Κατάνη. Στο Μιλάνο θα έρθει σε επαφή με το λογοτεχνικό ρεύμα των 
σκαπιλιάτι (scapigliati), των Ιταλών μποέμ λογοτεχνών, και θα γνωριστεί με δύο 
σημαντικούς εκπροσώπους του, τον Αρίγκο Μπόιτο και τον Εμίλιο Πράγκα. Συχνάζει 
στα εστιατόρια και στα καφέ της πόλης, όπου συναντιούνται σημαντικοί λογοτέχνες και 
καλλιτέχνες, και μέσω αυτών και κυρίως του φίλου του Καπουάνα θα γνωρίσει το έργο 
του Ζολά και το γαλλικό νατουραλισμό. Την εποχή εκείνη δημοσιεύει μερικά 
αισθηματικά μυθιστορήματα, που βρίσκουν αναγνωστικό κοινό κυρίως μεταξύ των 
κυριών της αστικής κοινωνίας του ιταλικού βορά: Έβα (1873), Έρως (1875), Βασιλική 
Τίγρης (Tigre Reale) (1875). To 1874 εκδίδεται η νουβέλα Νέντα που σηματοδοτεί την 
είσοδο του Βέργκα στο χώρο του νατουραλισμού-βερισμού. Θα ακολουθήσουν πολλές 
ακόμη νουβέλες βεριστικής χροιάς, που δημοσιεύονται σε περιοδικά και που αργότερα 
θα συγκεντρωθούν σε διάφορες συλλογές. Το 1879 κάνει την εμφάνισή της στο 
περιοδικό Fanfulla della domenica η νουβέλα Fantasticheria (Φαντασίωση), προάγγελος 
του πρώτου σημαντικού βεριστικού μυθιστορήματος του Βέργκα I Malavoglia (Το σπίτι 
με τη μουσμουλιά). Στα σχέδια του συγγραφέα ήταν ν’ αποτελέσει το πρώτο μέρος μιας 
σειράς πέντε μυθιστορημάτων με το γενικό τίτλο I Vinti  (Οι ηττημένοι), από τα οποία 
όμως έφερε εις πέρας τα δύο πρώτα, I Malavoglia και το Mastro Don Gesualdo, ενώ από 
το La duchessa di Leyra έχουμε μόνο το πρώτο κεφάλαιο και ένα σύντομο απόσπασμα 
από το δεύτερο. Από τα άλλα δύο (L’ Onorevole Scipioni και Uomo di lusso) έχουμε μόνο 
τους τίτλους. Η υποδοχή των Malavoglia από τους κριτικούς της εποχής κάθε άλλο παρά 
ευνοϊκή ήταν.  

 Το 1882 ταξιδεύει στην Αγγλία και στη Γαλλία, όπου συναντιέται με το Ζολά. 



85 

 

 

 Το 1884 μεταγράφει τη νουβέλα του Cavalleria Rusticana σε θεατρικό έργο, που 
ανεβαίνει στο Teatro Carignano του Τουρίνου με τους Eleonora Duse και Flavio Andò 
και σημειώνει μεγάλη επιτυχία. 

 Το 1893 επιστρέφει οριστικά στη γενέθλια γη, όπου θ’ αφήσει την τελευταία του 
πνοή στις 27 Ιανουαρίου 1922. Τα τελευταία τριάντα χρόνια της ζωής του η συγγραφική 
του δραστηριότητα βρίσκεται σε παρακμή. Εγκαταλείπει οριστικά το βερισμό και 
στρέφεται προς το νεορομαντισμό, ενώ οι πολιτικές του προτιμήσεις οδεύουν όλο και 
περισσότερο προς συντηρητικές κατευθύνσεις, μέχρι τη σαφή τοποθέτησή  του τελικά 
υπέρ του φασισμού. 

 
Ο Βέργκα και ο βερισμός 

 
 Ο βερισμός είναι η ιταλική εκδοχή του γαλλικού νατουραλισμού, του οποίου 

διατηρεί τα κύρια χαρακτηριστικά γνωρίσματα, τον σφραγίζει όμως με τις ιδιαιτερότητες 
του ιταλικού ιστορικού γίγνεσθαι των μέσων του 19ου αιώνα. Η πιστή απεικόνιση των 
τραγικών συνθηκών διαβίωσης των κατωτέρων τάξεων των δυτικών κοινωνιών που 
οδεύουν προς την καπιταλιστική τους ολοκλήρωση, η ψυχρή και αποστασιοποιημένη 
αφήγηση του συγγραφέα, η ανάλυση των ατομικών συμπεριφορών και των κοινωνικών 
φαινομένων υπό το πρίσμα της επιστήμης, αποτέλεσμα της επίδρασης του θετικισμού 
στη λογοτεχνία, αποτελούν κοινά χαρακτηριστικά του ρεύματος του νατουραλισμού και 
στις δύο χώρες.  

 Ο βερισμός, ωστόσο, έχει έντονα τοπικιστικό χαρακτήρα, λόγω της μεγάλης 
ανομοιογένειας της Ιταλίας της εποχής της εθνικής παλιγγενεσίας (Risorgimento), σε 
σύγκριση με το επί αιώνες ενιαίο Γαλλικό κράτος. Οι αφηγήσεις των Σικελών βεριστών 
(Βέργκα, Καπουάνα, Ντε Ρομπέρτο) και της Σαρδηνής Ντελέντα κινούνται κυρίως στα 
πλαίσια της αρχαϊκής, αγροτικής, φεουδαρχικής σχεδόν, κοινωνίας του ιταλικού νότου, 
ενώ οι ήρωες των Λομβαρδών συγγραφέων Ντε Μάρκι  και Βαλέρα είναι οι αστοί και οι 
προλετάριοι του βιομηχανικού Βορρά.  

 Μια άλλη σημαντική διαφορά μεταξύ βερισμού και νατουραλισμού είναι το 
γεγονός ότι οι Ιταλοί λογοτέχνες δεν αποδέχτηκαν την άποψη του Ζολά περί 
επιστημονικής αναλύσεως του μυθιστορήματος (roman expérimental), αποτέλεσμα της 
επίδρασης του θετικισμού και των επιστημονικών επιτευγμάτων της εποχής στη 
λογοτεχνία. Ο Καπουάνα παίρνει σαφή θέση στην προκειμένη περίπτωση, όταν γράφει: 
«Ένα έργο τέχνης δεν μπορεί να αφομοιώσει μια επιστημονική έννοια παρά μόνο με το 
δικό του τρόπο, σύμφωνα με τη φύση του ίδιου του έργου τέχνης. Εάν το μυθιστόρημα 
δεν κάνει τίποτα άλλο, παρά φυσιολογία ή παθολογία ή συγκριτική ψυχολογία στην 
πράξη, το αποτέλεσμα δε θα είναι ούτε μεγάλο, ούτε όμορφο. Ο θετικισμός, ο 
νατουραλισμός εξασκούν μια πραγματική και ριζοσπαστική επίδραση στο μυθιστόρημα, 
αλλά μόνο στη μορφή και η επίδραση αυτή μεταφράζεται στην πλήρη 
αποπροσωποποίηση του έργου τέχνης». 

 Κινούμενος μέσα σ’ αυτό το θεωρητικό πλαίσιο ο βεριστής Βέργκα 
αποστασιοποιείται από το περιβάλλον και τα τεκταινόμενα της αφήγησης, δίνει ελεύθερη 
έκφραση στα ίδια τα γεγονότα, χρησιμοποιώντας στο στυλ της διήγησης και στη γλώσσα 
αρκετά διαλεκτικά στοιχεία.  Γράφει στην εισαγωγή της νουβέλας Η αγαπητικιά του 
Γκραμίνια: «… το μυθιστόρημα θα έχει τη σφραγίδα του πραγματικού γεγονότος, το 
έργο τέχνης θα μοιάζει σαν να έχει γίνει από μόνο του, σαν να έχει ωριμάσει και να έχει 



86 

 

 

ξεφυτρώσει αυθόρμητα, όπως ένα φυσικό γεγονός…». Οι πρωταγωνιστές του, είτε 
Σικελοί αγρότες και ψαράδες είναι αυτοί, είτε προλετάριοι του βιομηχανικού Βορρά, 
βιώνουν τις πολιτικοκοινωνικές αλλαγές της ιταλικής καπιταλιστικοποίησης ως ηττημένοι 
(vinti). Ο Βέργκα βλέπει τριγύρω του την κοινωνική αδικία, που δημιουργεί η «κοινωνία 
των Τραπεζών και των Βιομηχανικών Επιχειρήσεων» (Εύα), την περιγράφει με ζωηρά 
χρώματα, αλλά η στάση του απέναντί της είναι εντελώς απαισιόδοξη. Συντηρητικός κατά 
βάση, όπως όλοι οι βεριστές, δεν πιστεύει πως η κατάσταση των ηττημένων της ζωής 
μπορεί ν’ αλλάξει, γιατί κάθε απόπειρα για αλλαγή θα επιφέρει χειρότερα δεινά. Έτσι, η 
αναζήτηση μιας καλύτερης ζωής θα οδηγήσει στη διάλυση και στην καταστροφή της 
πατριαρχικής οικογένειας των ψαράδων Μαλαβόλια. Η προσκόλληση στον τόπο και 
στην παραδοσιακή ζωή (το «ιδεώδες του στρειδιού» όπως το περιγράφει στη 
Φαντασίωση) είναι το μόνο καταφύγιο, η μόνη άμυνα που διαθέτουν οι ταπεινοί και 
καταφρονεμένοι για αν μην παρασυρθούν και εξουδετερωθούν από τις θύελλες των 
κοινωνικών αλλαγών. Έξω και πέρα από τη γενέθλια γη και την οικογένεια επικρατεί το 
δίκαιο του ισχυρότερου (κοινωνικός δαρβινισμός), που συνθλίβει μοιραία τους 
αδυνάτους. Ο Κοκκινοτρίχης, στην ομώνυμη νουβέλα,  συμβουλεύει το δύστυχο φίλο 
του: «Ο γάιδαρος τρώει ξύλο επειδή δεν μπορεί να δώσει ξύλο. Εάν μπορούσε, θα μας 
τσαλαπατούσε με τα πόδια του και θα μας ξέσκιζε τις σάρκες με δαγκωματιές. Εάν  λάχει 
να δώσεις ξύλο, κοίταξε να το δώσεις με όσο μπορείς πιο δυνατά χτυπήματα· έτσι οι 
άλλοι που θα τις φάνε, θα σε θεωρούν ανώτερό τους και θα έχεις λιγότερους από πάνω 
σου». 

 Πολλά έχουν γραφεί για το συντηρητισμό και την απαισιοδοξία των βεριστών 
γενικά και του Βέργκα ειδικότερα. Οι προσπάθειες ερμηνείας του φαινομένου 
περιστρέφονται γύρω από δύο κυρίως σημεία: την αστική-αριστοκρατική προέλευση των 
συγγραφέων και την ιστορική συγκυρία. Αυτή η τελευταία έχει να κάνει με την ιταλική 
εθνική παλιγγενεσία και με τους φόβους των διανοουμένων πως τα οξυμένα κοινωνικά 
προβλήματα και οι τοπικές ανισότητες, που οδηγούσαν αναπόφευκτα σε αναταραχές και 
συχνές εξεγέρσεις τους Ιταλούς εργάτες και αγρότες (χαρακτηριστική περίπτωση το 
διήγημα Ελευθερία), θα είχαν ως κατάληξη τη διάλυση του νεοσυσταθέντος κράτους και 
της εθνικής ενότητας, που είχε επιτευχθεί υπό την ηγεμονία της αστικής τάξης της 
Ιταλίας. Γεγονός είναι πάντως πως ο νατουραλισμός, παρόλο που ενδιαφέρεται και 
πολλές φορές δείχνει τη συμπάθειά του προς τα κατώτερα κοινωνικά στρώματα, σε 
καμία χώρα δεν υπήρξε ανατρεπτικός. Περιορίστηκε πάντα να απεικονίζει με 
αντικειμενικότητα, μέσα από τις σελίδες των λογοτεχνικών έργων της εποχής, την οικτρή 
για τις μάζες ιστορική πραγματικότητα της μετάβασης των ανεπτυγμένων δυτικών 
κοινωνιών προς την καπιταλιστική τους  ολοκλήρωση. 

 
 

Χρίστος Αλεξανδρίδης   
 
 

 
 
 
 
 


