



























Και μετά θα ζήσω τη ζωή μου        1 
_______________________________________________________________________________________________________________________________________________________________________________________________________________ 

 

  



2                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 

 

 
 
 
 
 

 

 
 
Η Μαρίνα Αποστόλου γεννήθηκε το 1981 στην 
Αθήνα, όπου και σπούδασε γαλλική φιλολογία. 
Είναι εκπαιδευτικός. Έχει εκδώσει τρεις 
ποιητικές συλλογικές με τίτλους «Θα 
περπατήσουμε μαζί» (Οσελότος, 2010),  
«Νοτιάς» (Οσελότος, 2011) και «Ποίηση» 
(Λεξίτυπον, 2013) και τα θεατρικά έργα «Οι 
αποθηκάριοι» (Οσελότος, 2012) και «Το κουτί» 
(εκδόσεις Σαΐτα, 2012). 
Ποιήματα και διηγήματά της έχουν 
δημοσιευτεί σε λογοτεχνικά περιοδικά όπως η 
«Σοδειά», τα «Δέκατα», η  «Κλεψύδρα» και οι 
«Χίμαιρες» καθώς και στο Διαδίκτυο. 
 
 



Και μετά θα ζήσω τη ζωή μου        3 
_______________________________________________________________________________________________________________________________________________________________________________________________________________ 

 

 

ΜΑΡΙΝΑ ΑΠΟΣΤΟΛΟΥ 

 
 
 
 
 
 

Και μετά θα ζήσω  
τη ζωή μου 

 
Συλλογή διηγημάτων 

 
 
 
 
 
 
 

 
 
 



4                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Μαρίνα Αποστόλου, Και μετά θα ζήσω τη ζωή μου 
ISBN: 978-618-5040-25-3 
Σεπτέμβριος 2013 
 
 
Επιμέλεια-Διορθώσεις:   Εμμανουέλα Καμπουρίδου 
    emmanou_t_ela@hotmail.com 
Εξώφυλλο, Σελιδοποίηση: Ηρακλής Λαμπαδαρίου 
    www.lampadariou.eu 
 
 
 
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
Σημείωση: οι γραμματοσειρές που χρησιμοποιήσαμε στο εξώφυλλο είναι προσφορά του Aka-
Acid (www.aka-acid.com). 
 
 
 
 
 
 
 

 

Άδεια Creative Commons 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 
 
 
Με τη σύμφωνη γνώμη του συγγραφέα και του εκδότη, επιτρέπεται σε οποιονδήποτε 
αναγνώστη η αναπαραγωγή του έργου (ολική, μερική ή περιληπτική, με οποιονδήποτε 
τρόπο, μηχανικό, ηλεκτρονικό, φωτοτυπικό, ηχογράφησης ή άλλο), η διανομή και η 
παρουσίαση στο κοινό υπό τις ακόλουθες προϋποθέσεις: αναφορά της πηγής προέλευσης, μη 
εμπορική χρήση του έργου. Επίσης, δεν μπορείτε να αλλοιώσετε, να τροποποιήσετε ή να 
δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 
διεύθυνση: 
http://creativecommons.org/licenses/by-nc-nd/3.0/gr/



Και μετά θα ζήσω τη ζωή μου        5 
_______________________________________________________________________________________________________________________________________________________________________________________________________________ 

 

 

 
 
 
 
 
 
 

 
 
 
 
 
 

 
 
 
 



6                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 
 

 

 
 
 
 



Και μετά θα ζήσω τη ζωή μου        7 
_______________________________________________________________________________________________________________________________________________________________________________________________________________ 

 

 

ΠΕΡΙΕΧΟΜΕΝΑ 
 

Ο ΠΙΝΑΚΑΣ ΤΗΣ ΛΑΧΕΙΟΦΟΡΟΥ.......................................................................................9 

ΤΑ ΤΑΚΟΥΝΑΚΙΑ ..............................................................................................................13 

ΚΑΙ ΜΕΤΑ ΘΑ ΖΗΣΩ ΤΗ ΖΩΗ ΜΟΥ…...............................................................................16 

ΚΑΛΑΜΠΟΚΙΑ ΚΑΙ ΑΝΕΜΟΜΥΛΟΙ..................................................................................21 

ΟΙ ΠΡΑΣΙΝΕΣ, ΟΙ ΚΟΚΚΙΝΕΣ, ΟΙ ΘΑΛΑΣΣΙ ΟΙ ΦΟΥΣΤΕΣ................................................24 

Ο ΔΙΠΛΩΜΑΤΗΣ ...............................................................................................................27 

Ο ΔΡΟΜΟΣ ΠΡΟΣ ΤΗΝ ΑΥΤΟΤΑΠΕΙΝΩΣΗ ......................................................................31 

Ο ΚΑΘΑΡΙΣΤΗΣ (ΤΩΝ) ΤΖΑΜΙΩΝ....................................................................................37 

ΣΤΟ ΛΕΩΦΟΡΕΙΟ...............................................................................................................39 

ΤΟ 37 ΔΕΝ ΕΙΝΑΙ ΠΥΡΕΤΟΣ..............................................................................................47 

ΤΟ ΖΕΥΓΑΡΙ .......................................................................................................................56 

ΤΟ ΠΑΙΔΙ ΣΤΟ ΚΑΡΟΤΣΙ ...................................................................................................60 

ΤΟ ΤΡΑΝΖΙΣΤΟΡΑΚΙ .........................................................................................................63 

ΤΟ ΑΤΥΧΗΜΑ ΚΑΙ ΤΟ ΠΑΡΤΥ..........................................................................................67 

ΤΟ ΤΣΟΥΓΚΡΙΣΜΑ ΤΩΝ ΑΥΓΩΝ.......................................................................................70 

ΟΣΟ ΚΙ ΑΝ ΚΑΝΕΙΣ ΠΡΟΣΕΧΕΙ… ......................................................................................76 

ΠΑΙΔΙ ΕΝΟΣ ΚΑΤΩΤΕΡΟΥ ΘΕΟΥ ......................................................................................82 

ΤΟ ΔΙΚΟ ΜΟΥ ΤΟ ΠΑΙΔΙ ...................................................................................................89 

ΤΟ ΔΙΣ ΕΞΑΜΑΡΤΕΙΝ........................................................................................................92 



8                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 
 
 
 

 
 



Και μετά θα ζήσω τη ζωή μου        9 
_______________________________________________________________________________________________________________________________________________________________________________________________________________ 

 

 

Ο πίνακας της λαχειοφόρου 
 

Ο γάμος του Ηλία επρόκειτο να τελεσθεί το Σάββατο στις 8 το βράδυ. Ήταν 
Ιούλιος, μέσα Ιουλίου, κι έσκαγε ο τζίτζικας στα τσιμεντένια νότια προάστια 
της Αθήνας. Το πρωί, ως όφειλα, είχα επισκεφθεί το κομμωτήριο προκειμένου 
να συνάδω με το επίσημο κλίμα του μυστηρίου, η ζέστη όμως δεν επέτρεπε 
στο χτένισμά μου να διατηρείται το ίδιο περιποιημένο με το πρωί. Τα μαλλιά 
μου είχαν αρχίσει να χαλαρώνουν, να πέφτουν, οι μπούκλες μου δεν ήταν το 
ίδιο περιτυλιγμένες και κυλινδρικές. Ο ιδρώτας απειλούσε το φρεσκοπλυμένο 
μου κορμί με μια καταστροφική ανάμειξη με το καλοκαιρινό άρωμα που είχα 
επιλέξει για την περίσταση.  

 
Οι καλεσμένοι είχαν αρχίσει να καταφθάνουν στο προαύλιο της εκκλησίας. 

Ένα πραγματικό λεφούσι από κόσμο ντυμένο με τα καλά του να σχηματίζει 
πηγαδάκια μη κρύβοντας τη χαρά του για το ευτυχές γεγονός, που έδινε 
ταυτόχρονα την ευκαιρία για να ξανασμίξουν συγγενείς, φίλοι και γνωστοί 
και να ανταλλάξουν τα νέα τους. Πλατιά χαμόγελα, χαιρετούρες, κομψά 
φορέματα, ψηλά πέδιλα, πεντικιούρ, σφιχτοδεμένες γραβάτες, τζελ στα 
μαλλιά, κολόνιες γυναικείες και αντρικές, που έσπαγαν μύτες. Άλλοι είχαν 
φέρει μαζί και τα δώρα τους για το νεόνυμφο ζευγάρι και γύρευαν πού να τα 
εναποθέσουν - προφανώς αριστερά της εισόδου της εκκλησίας πίσω από τον 
πάγκο με τα κεριά ως είθισται. Ένα βουητό παραγόταν από τις ομιλίες όλων, 
πολλοί έσπευδαν να χαιρετήσουν το γαμπρό για να του ευχηθούν ‘η ώρα η 
καλή’. Εκείνος δεν έκρυβε τη χαρά του αλλά και την αγωνία του για την άφιξη 
της νύφης, την οποία όλοι είχαν την περιέργεια να δουν, καμαρώσουν, 
σχολιάσουν από κάθε άποψη τόσο του νυφικού όσο και του μακιγιάζ και των 
μαλλιών.  

 
Ήμουν επί ώρα όρθια, περιφερόμενη στις διάφορες παρέες συλλέγοντας 

νέα από τις εξελίξεις στη ζωή των διαφόρων, κοινών με τον Ηλία, συγγενών. 
Ποιος ακόμα παντρεύτηκε, ποιος γέννησε, ποιος βάφτισε, ποιανού το παιδί 
πέρασε στο πανεπιστήμιο, ποιος δουλεύει πού. A ναι, ποιος δουλεύει πού ίσως 
ήταν από τα πρώτα στοιχεία που κατέθετε ο καθένας. Κανονικά βιογραφικά 
δηλαδή με κάθε λεπτομέρεια.  

 



10                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Η ώρα είχε περάσει αρκετά, μα η νύφη δεν έλεγε να φανεί. Το κεφάλι μου 
είχε αρχίσει να πονάει ενώ η πλήξη μου από το βαρετό, από ένα σημείο και 
μετά, κλίμα ήταν συναίσθημα αναπόφευκτο. Οι καλεσμένοι ήταν τόσοι πολλοί 
που δεν υπήρχε περίπτωση να χωρέσουν μέσα στο ναό και κατά συνέπεια το 
γάμο θα τον παρακολουθούσαμε από τα μεγάφωνα. Αδύνατο να 
στριμωχτούμε όλοι εμείς με τέτοια θερμοκρασία μέσα στην εκκλησία.  

 
 Πιστεύοντας ότι πλέον τους είχα όλους δει και χαιρετήσει, ανακρίνει -

και ανακριθεί με τη σειρά μου από αυτούς- κοίταγα αμήχανη κι αδιάφορη 
αριστερά και δεξιά μέχρι που ένιωσα ένα χέρι να με χτυπάει απαλά και φιλικά 
στο δεξί ώμο. Γύρισα το κεφάλι μου να δω ποιος ήθελε να μου τραβήξει την 
προσοχή. Σίγουρα θα ‘ταν ένας ακόμη από το συγγενολόι που θα ‘χα καιρό να 
δω, ορεξάτος για πολλές πολλές ερωτήσεις και κουβεντολόι. Ίσως να ήταν 
και κάποιος από τους ξινούς , κακοπροαίρετους και αδιάκριτους συγγενείς με 
ένα περισσό άρωμα ειρωνείας, ο οποίος μετά την υποβολή των κλασικών 
ερωτημάτων θα έβαζε τον επίλογό του με το γνωστό ‘και στα δικά σου’.  

 
- «Τι κάνεις;» με ρώτησε. Η φωνή του ήταν οικεία, βαθιά και ζεστή. Ίδια με 
τότε… τότε που ήμουν μικρή. Που μου χαμογελούσε το ίδιο γλυκά με την κόρη 
του. Μα εγώ δεν ήμουν κόρη του. Ήμουν απλά η κόρη του ξαδέρφου του. Του 
πρώτου του ξαδέρφου από τη μεριά της μητέρας του.  
- «Καλά είμαι» αποκρίθηκα. «Πόσο καιρό έχω να σε δω! Χαθήκαμε». 

Κι όντως είχαμε χαθεί μετά τα τελευταία γεγονότα, τις τελευταίες εξελίξεις 
των πρόσφατων επιλογών του. Της στροφής που ‘χε κάνει στη ζωή του. Μιας 
στροφής που περιελάμβανε εξωσυζυγική σχέση, απόκτηση εξώγαμου αρχικά 
παιδιού, διαζυγίου στη συνέχεια, δεύτερου κατόπιν γάμου και γέννηση και 
δεύτερου παιδιού με τη νέα του γυναίκα. Όλα αυτά τον είχαν κάνει να βγει 
από το πρόγραμμά του, να σπάσει τον ανελέητο συντηρητισμό της 
οικογένειας, να μη συμβιβαστεί με την υποκρισία, το ψέμα και την απάτη που, 
αν θέλουμε, κρύβεται καλά πίσω από ένα παραβάν ψεύτικου και φαινομενικά 
ευτυχισμένου γάμου. Βέβαια, θα πει κανείς, δεν ήταν μόνο η εξωσυζυγική 
σχέση. Ήταν και το παιδί, που υπήρχε για κάποια χρόνια παράλληλα με τον 
πρώτο γάμο. Αυτό δεν κρυβόταν, ούτε μπορούσε φυσικά να είναι αμελητέο.  

Τον ρώτησα αν είναι καλά, τι κάνουν τα παιδιά του, πριν λίγη ώρα είχα δει 
και την κόρη του από τον πρώτο του γάμο. Είχε ήδη παντρευτεί με πολιτικό 
γάμο, λίγο καιρό πριν το γάμο του Ηλία. Ήταν με τη μεγάλη του κόρη από το 
δεύτερό του γάμο. Η μικρή είχε μείνει σπίτι μαζί με τη γυναίκα του. Βλέπεις, 



Και μετά θα ζήσω τη ζωή μου        11 
_______________________________________________________________________________________________________________________________________________________________________________________________________________ 

 

 

παρότι η καινούργια του οικογένεια αποτελούσε μια ατράνταχτη 
πραγματικότητα, δεν ήταν ωστόσο αποδεκτή από το σόι που τον χλεύαζε και 
τον επέκρινε σκληρά για τις κινήσεις του.  

 
Αφού μου μίλησε για τον εαυτό του, τα παιδιά του, το μαγαζί που ‘χε με τη 

γυναίκα του και τον πολιτικό γάμο της μεγάλης του κόρης - σε ότι αφορούσε 
τη δεύτερη γυναίκα του ήταν ασφαλώς φειδωλός στα λόγια - η συζήτηση ήρθε 
στα δικά μου νέα. Πού δουλεύω, τι κάνω στα προσωπικά μου, αν περνάω καλά 
και τα συναφή. Το βλέμμα του, καθώς του μιλούσα, ήταν μελαγχολικό, βαθύ, 
ο ήχος της φωνής του στερείτο ενθουσιασμού παρότι ήξερα ότι χαιρόταν στ’ 
αλήθεια που με ξανάβλεπε. Σκεφτικός, μετανιωμένος ή προβληματισμένος; 
Κουρασμένος; Ίσως να ‘θελε να γυρίσει το χρόνο πίσω να διορθώσει όσα 
έπραξε σε μια εποχή που ‘κανε την επανάστασή του σαν έφηβος. Μια 
επανάσταση σ’ ένα φθαρμένο γάμο.  
- «Το ξέρεις ότι έχω ακόμα τον πίνακά σου από τότε; Από εκείνο το καλοκαίρι στο 
Κρυονέρι;» τον ρώτησα. «Τον έχω στο σαλόνι, στον τοίχο αριστερά της εξώπορτας. 
Θυμάσαι;» 
- «Θυμάμαι…» μου είπε με νόημα και το πρόσωπό του συννέφιασε. Τα μάτια 
του βούρκωσαν και αμέσως χαμήλωσαν.  

 
Εικόνες ξύπνησαν από ένα καλοκαιρινό βράδυ στην παραλία του χωριού 

μας. Το καλοκαίρι του 1996. Δυο οικογένειες μαζί, η δική μου και η δική του 
σε ένα τραπέζι με όλα τα καλά του Αβραάμ και του Ισαάκ. Η γυναίκα του 
μάλιστα είχε μαγειρέψει μια πεντανόστιμη ψαρόσουπα σερβιρισμένη σε μια 
πανέμορφη σουπιέρα. Γέλια, χαρές, φαγητό… κουβέντες… κλίμα ζεστό, τίποτα 
δεν προμήνυε την έκρηξη που θα επακολουθούσε. Κι αφότου είχαμε φάει 
μέχρι σκασμού, να σου ένα αμάξι να παρκάρει σχεδόν μπροστά στο τραπέζι 
μας. Ένας τύπος γύρω στα σαρανταπέντε, κοντούλης, πρόβαλε κρατώντας 
κάποια κουπόνια στα χέρια του. Κουπόνια σα λαχεία που αντιστοιχούσαν σε 
πίνακες ζωγραφικής βρισκόμενους στο αυτοκίνητό του. Εκείνη τη βραδιά η 
κόρη του έλειπε. Δε θυμάμαι πού ήταν και γιατί, πάντως εκείνη τη βραδιά 
ήταν μόνο με τη γυναίκα του στο τραπέζι. 
- «Αφού λείπει η κόρη μου απόψε θα πάρω λαχείο για σένα. Μακάρι να κληρωθεί ο 
λαχνός σου!» 

Κι έτσι κι έγινε. Ήμουν τυχερή κι ένας πίνακας με ένα θαλασσινό τοπίο 
έγινε δικός μου. Κι αφού εισέπραξα ‘μπράβο’ από όλους, ζήτησα βοήθεια από 
τον πατέρα μου για να τον τοποθετήσουμε με ευλάβεια στο αυτοκίνητο. Είχα 



12                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

χαρεί τόσο πολύ! Με το που γυρίσαμε στην Αθήνα τον κρέμασα αμέσως εκεί 
που είναι ακόμα μέχρι σήμερα. 

 
Θυμήθηκε… το παρελθόν… το γάμο του… την τότε ευτυχία του… τη γυναίκα 

του που πλέον τη χαιρετούσε σα μια γνωστή απ’ τα παλιά, ψυχρά και τυπικά 
λες κι είναι εύκολο να σβήσεις τόση κοινή ζωή. Τόσες συγκινήσεις και 
αγώνες. Το πόσο κόπιασαν για να στήσουν μαζί το μαγαζί τους, το πόσο 
ταλαιπωρήθηκε εκείνη για να μείνει έγκυος, το με τι στερήσεις αγόρασαν το 
σπίτι τους, μόρφωσαν την κόρη τους… από μικρά παιδιά μαζί. Η ψυχή του 
σκοτείνιασε, ξέρω ότι το τσίμπημα στην καρδιά του ήταν έντονο εκείνη τη 
στιγμή. Δεν είχα σκοπό να τον στενοχωρήσω, μα να, ο πίνακας εκείνος μου 
τον θύμιζε… Τον είδα να καμπουριάζει, να σφίγγεται, να συλλογιέται… δεν 
είχε ξεχάσει. Κανείς δεν ξεχνάει. 

«Έλα» του ‘πα και τον πήρα απ’ το χέρι. «Ήρθε η νύφη. Πάμε προς τα μέσα κι 
όσο δούμε απ’ το μυστήριο». 

 
 
 
 



Και μετά θα ζήσω τη ζωή μου        13 
_______________________________________________________________________________________________________________________________________________________________________________________________________________ 

 

 

Τα τακουνάκια 
 

Το απόγευμα της σχολικής γιορτής του Δημοτικού είχε φτάσει. Κοίταξα το 
ρολόι μου κι είδα ότι πλησίαζε επτά παρά τέταρτο. «Ώρα να φύγω», σκέφτηκα.  

 
Βγήκα για ένα λεπτό, χωρίς κάποιο ιδιαίτερο λόγο, στο μπαλκόνι. Έκανα 

συχνά αυτή τη μηχανική κίνηση το καλοκαίρι...κίνηση αψυχολόγητη...λες και 
θα έβλεπα κάτι καινούριο! Λες και τα σπίτια της γειτονιάς θα ‘χαν φύγει απ’ 
τη θέση τους...λες και θα ‘χαν αλλάξει τα πρόσωπα που έμεναν απέναντί μου 
μέσα σε μισή ώρα! Γιατί είχα φτάσει στο σημείο να βγαίνω στο μπαλκόνι, 
περίπου κάθε μισή ώρα, αγναντεύοντας πότε την τριώροφη τσιμεντένια 
πολυκατοικία, πότε το χαμηλό σπιτάκι της μικρής Γεωργίας ... τη μασκότ της 
γειτονιάς. 

 
Η ματιά μου δε θα διαρκούσε πολύ... ίσα-ίσα να την ρίξω και θα έφευγα για 

το Δημοτικό. Πριν καλά-καλά όμως κλείσω την μπαλκονόπορτα, είδα κάτι 
μικρό που μου έκανε ωστόσο αίσθηση...δυο τακούνια να χτυπάνε πάνω στην 
άσφαλτο του παραδρόμου...ή μάλλον δεν είδα απλά...άκουσα κιόλας. Ήταν τα 
τακούνια ή καλύτερα τα τακουνάκια της Μαριλένας. Παπούτσια κλειστά και 
μακρόστενα, με κάτι λεπτά τακουνάκια, ίσα που της χάριζαν ελάχιστους 
πόντους επιπλέον και τη μεταμόρφωναν σε μια ελαφρώς ψηλότερη γυναίκα. 
Μαύρα στο χρώμα κι ίσως όχι τόσο βολικά και ξεκούραστα, έδειχναν να τη 
χτυπάνε, να την ενοχλούν κι η ίδια να τα κουμαντάρει με δυσκολία. 

 
 Η γειτόνισσα έμοιαζε να βιάζεται, κάτι σα να ‘χε ξεχάσει...ήξερα καλά ότι 

είχε άγχος, αγωνία για την παρουσία του γιου της στη σχολική γιορτή. 
Τελείωνε την γ’ τάξη ο Νικολάκης της κι έπρεπε να ‘ναι στην πρώτη γραμμή 
για να τον απαθανατίσει με τη φωτογραφική της μηχανή. Το κολλητό 
παντελόνι που φορούσε ασφυκτιούσε πάνω της και διέγραφε ταυτόχρονα τα 
πλαδαρά, σχεδόν παραμορφωμένα, μπούτια της. Από πάνω είχε επιλέξει μια 
μπλούζα πιο φαρδιά, η οποία έπεφτε μέχρι τη μέση της και κουκούλωνε 
επαρκώς το πελώριό της στήθος. Την είδα να μπαίνει στην πολυκατοικία και 
να ξαναβγαίνει μετά από ένα λεπτό. Με την ίδια βιασύνη, συνέχισε να 
περπατάει με τα χίλια ζόρια πάνω στα τακουνάκια της και να κατευθύνεται 
προς το σχολείο. Δυσφορούσε! Ήταν ολοφάνερο αλλά και τι να έκανε; Δεν 
μπορούσε να φορέσει πάλι αθλητικά παπούτσια που τόσο την εξυπηρετούσαν 



14                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

σε καθημερινό επίπεδο. Μαλακά και επίπεδα, της ήταν πάντα τόσο άνετα και 
ξεκούραστα! Εκείνο το απόγευμα όμως όφειλε να είναι πιο περιποιημένη, πιο 
κομψή...για χάρη του παιδιού της. Τα τακουνάκια εκείνα αποτελούσαν τη 
βάση του πιο ‘καλού’ ίσως ζευγαριού που διέθετε. Νοικοκυρά στο επάγγελμα, 
στηριζόταν αποκλειστικά στο μισθό του επαγγελματία οδηγού άντρα της. 
Πόσα πια χρήματα να περίσσευαν για τα λούσα της; Οικογένεια με δύο παιδιά 
και στεγαστικό δάνειο δεν είχε πολλά περιθώρια για επιπρόσθετα πράγματα.  

 
Την ακολούθησα, καθώς κι εγώ τον ίδιο προορισμό είχα. Την έβλεπα στο 

βάθος του δρόμου να πηγαίνει βάρκα-γιαλό! Η σιλουέτα της ήταν τόσο 
χαρακτηριστική... θα ταίριαζε για μοντέλο στο Φερνάντο Μποτέρο...αυτόν τον 
νοτιαμερικανό ζωγράφο που έχει μια αδυναμία στις πολύ ζουμερές. Με 
σύμμαχο το πείσμα της, κατάφερε να μπει στην αυλή του σχολείου και να 
καταλάβει τη θέση που επιθυμούσε για να φωτογραφήσει το παιδί της. 
Έκατσα σχετικά κοντά της και με την τσάντα μου όρισα απαγορευτικό σε 
όποιον ήθελε να κάτσει δεξιά μου. Όλο και κάποια γνωστή θα ερχόταν, κατά 
πάσα πιθανότητα συνάδελφος καθηγήτρια για να παρακολουθήσουμε μαζί τη 
γιορτή των μαθητών μας από το φροντιστήριο. Η Μαριλένα παρέμενε όρθια, 
καθώς καθιστή δε θα ήταν δυνατό να κάνει τη δουλειά της. Το πρόσωπό της 
στράβωνε εξαιτίας του ήλιου ο οποίος έκαιγε το δέρμα των θεατών εκείνο το 
απόγευμα. Έριχνε βλέμματα αριστερά και δεξιά, μιλούσε κατά διαστήματα με 
άλλες μαμάδες, ενώ ενίοτε κουνούσε τα πόδια της και τα έβγαζε εναλλάξ από 
τα τυραννικά υποδήματα. Ανακουφιζόταν για λίγο τρίβοντάς τα και μετά πάλι 
στην υποταγή. Έκανε πότε ένα βήμα μπροστά, πότε ένα πίσω... πότε αριστερά, 
πότε δεξιά... Ασυνήθιστη σε τακούνια, ονειρευόταν ίσως ένα ζεστό 
ποδόλουτρο μετά τη γιορτή του σχολείου. 

 
Η ώρα είχε πάει επτά και δέκα. Ο διευθυντής του Δημοτικού πήρε το 

μικρόφωνο και ανήγγειλε την έναρξη των επιδείξεων. Όλοι όσοι δεν είχαμε 
πρόγραμμα στα χέρια μας θεωρούσαμε ότι η αρχή ανήκε στην α’ Δημοτικού. 
Με έκπληξη, όμως, είδαμε ότι την εκκίνηση έκανε η γ’ τάξη. Η ματιά μου 
έπεσε μοιραία στην ετοιμοπόλεμη Μαριλένα. Κλείνοντας το ένα μάτι και 
χρησιμοποιώντας το άλλο για να βλέπει μέσα από τον φακό της 
φωτογραφικής μηχανής, ξέχναγε για λίγο τα τακουνάκια της και εστίαζε όλη 
της την προσοχή στο γιο της. 

 



Και μετά θα ζήσω τη ζωή μου        15 
_______________________________________________________________________________________________________________________________________________________________________________________________________________ 

 

 

 Έστρεψα τη ματιά μου στα παιδάκια. Ζωή, νιάτα και αθωότητα...Κάπως 
έτσι θα ναι ο παράδεισος... 

Σε λίγο κατέφθασε η Ελευθερία, η συνάδελφός μου. Με καλησπέρισε κι 
έκατσε στην ‘πιασμένη’ θέση. Την ενημέρωσα για την εξέλιξη της σχολικής 
γιορτής με σκοπό να την εντάξω στο κλίμα. Η Μαριλένα, απ’ την άλλη, 
μιλούσε και κακάριζε με τις άλλες μαμάδες... έδειχνε να διασκεδάζει ιδιαίτερα. 
Μαμάδες περήφανες και ευτυχισμένες. Γεμάτες. Οι γυμναστικές επιδείξεις 
συνεχίζονταν. Παιδικές φωνές παντού. Η βραδιά ήταν των παιδιών αλλά και 
δική τους. Ανήκε κατά βάση στους γονείς που ανέσταιναν κάθε μέρα τα παιδιά 
τους με ένα σωρό βάσανα. Εγώ κι η Ελευθερία δεν είχαμε παιδιά, ωστόσο 
μοιραζόμασταν τη χαρά και τον ενθουσιασμό απ’ την πλευρά του 
εκπαιδευτικού. Ξέραμε όμως καλά ότι δεν ήταν το ίδιο. 

 
Είχε νυχτώσει για τα καλά. Έκανε ψυχρούλα. Τα παιδιά της Στ’ Δημοτικού 

παρουσίαζαν ένα κωμικό αποχαιρετιστήριο σκετσάκι. Η παιδική ηλικία 
τελείωνε εκείνο το βράδυ, παραχωρώντας αναπόφευκτα τη θέση της στη 
δύσκολη εφηβεία. Την περίοδο με τη λιγότερη αγνότητα, τους έρωτες, τις 
απογοητεύσεις, το πολύ διάβασμα, τις εξετάσεις, τις οικογενειακές εκρήξεις 
και τις αντιθέσεις. Το πέρασμα στην αληθινή, πρακτική ζωή. 

 
Κατά τις δέκα η ώρα ο διευθυντής ανακοίνωσε τη λήξη της γιορτής κι 

ευχαρίστησε γονείς, παιδιά και δασκάλους. Η Ελευθερία δεν είχε σταματήσει 
να τραβάει φωτογραφίες. Με τη διάλυση των τμημάτων, μας εντόπισαν και 
μας πλησίασαν μαθητές απ’ το φροντιστήριο. Μας αγκάλιασαν, μας φίλησαν 
και ανακοίνωσαν ο καθένας τα καλοκαιρινά τους σχέδια. Κάπως έτσι 
γινόμασταν κι εμείς παιδιά. 

 
Η Μαριλένα κρατώντας το γιο της απ’ το χέρι πήρε το δρόμο της 

επιστροφής με κάποιες απ’ τις μητέρες των συμμαθητών του. Τα πόδια της 
ξανά χωμένα στα στενά αφιλόξενα τακουνάκια σφίγγονταν κάνοντας 
υπομονή μέχρι την άφιξη στο σπίτι. Πάσχιζαν να συμβαδίσουν με τις άλλες 
γυναίκες που βάδιζαν συγκριτικά πιο άνετα. Την έβλεπα να ξεμακραίνει κι η 
φιγούρα της να γίνεται όλο και πιο μικρή όλο και πιο λίγη.  

 
Του χρόνου πάλι... 

 
 



16                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Και μετά θα ζήσω τη ζωή μου… 
 

Εκείνο το βράδυ η Αφροδίτη δεν είχε ύπνο. Στριφογυρνούσε ασταμάτητα 
στο κρεβάτι της, τόσο που ο άντρας της, ο Άγγελος, δυσκολευόταν να 
ησυχάσει παρόλη τη νύστα του και την απόλυτη ανάγκη του για ανάπαυση. 
Ξυπνούσε στις πέντε τα χαράματα κάθε μέρα για να πάει στο λιμάνι του 
Πειραιά όπου και δούλευε σε πλοίο κλειστού τύπου, της γραμμής Πειραιάς-
Αίγινα-Πόρος και αντίστροφα. Μάλιστα έκανε και υπερωρίες καθώς ο απλός 
μισθός του δεν του αρκούσε, μάλλον στην οικογένειά του δεν αρκούσε, στην 
οικογένειά του και στα ατελείωτα έξοδά της. Τα μάτια του ήταν κλειστά, άλλη 
μια κουραστικότατη και ξεθεωτική μέρα είχε έρθει στο τέλος της δίνοντας τη 
σκυτάλη στην πανομοιότυπη επόμενη ημέρα με ένα μικρό διάλειμμα κάποιων 
ωρών, ελλιπούς πάντα ύπνου. Τα μάτια του, λοιπόν, ερμητικά κλειστά, το 
σώμα του όμως ακόμα να βυθιστεί στη γλυκιά ηδονή του ύπνου, νιώθοντας το 
στρώμα να πάλλεται ανυπόφορα από την ανησυχία της γυναίκας του. 

 Η Αφροδίτη βλέποντας ότι αποτελούσε εμπόδιο στην απαραίτητη 
ξεκούραση του συζύγου της, αποφάσισε να σηκωθεί από το κρεβάτι πριν της 
το ζητήσει εκείνος κι ίσως όχι με τον ευγενικότερο τρόπο. Φόρεσε τις σκούρες 
ροζ παντόφλες της, που επί τρία χρόνια ζέσταιναν τα πόδια της το χειμώνα - 
τον τελευταίο χρόνο όχι με την ίδια επιτυχία αφού είχαν πια φθαρεί - και 
αρπάζοντας με μιας τη θαλασσί ρόμπα της από την άκρη του κρεβατιού βγήκε 
από την κρεβατοκάμαρα πατώντας στις μύτες. Φόρεσε αμέσως τη ρόμπα της κι 
αφού έγειρε την πόρτα του Άγγελου, πήγε να δει τι κάνει η κόρη τους η Βίκυ.  

 
Άνοιξε δειλά-δειλά την πόρτα του υπνοδωματίου της κι αντίκρισε ένα 

θέαμα φρικιαστικό... Η Βίκυ διάβαζε καθισμένη στο γραφείο της!!!  Φοιτήτρια 
δεύτερου έτους στο Τ. Ε. Ι. Βρεφονηπιοκομίας, βρισκόταν στην καρδιά της 
εξεταστικής περιόδου του τρίτου εξαμήνου. Τέλη Γενάρη ήταν, όλοι οι 
φοιτητές λίγο πολύ έβραζαν στο ίδιο καζάνι. Μα ποιο ήταν, όμως, το 
αποτρόπαιο θέαμα που σόκαρε την καημένη την Αφροδίτη; Η κόρη της, που 
πάλευε να βγάλει άκρη με τις ποικίλες σημειώσεις που είχε συλλέξει από 
διάφορες άλλες συναδέλφους; Όχι βέβαια! Το συγκλονιστικό ήταν ότι η 
αναίσθητη η Βίκυ είχε τα φώτα αναμμένα... Μα καλά, δεν της είχε υποδείξει 
και επιβάλει να κρατάει ανοιχτό μόνο το πορτατίφ;;; Τι ήθελε, να τη στείλει με 
καρδιακό επεισόδιο στο πλησιέστερο εφημερεύον νοσοκομείο; Μεγάλη 
κοπέλα ήταν, κοτζάμ γαϊδούρα... Δε συμμεριζόταν τις προσπάθειες της δόλιας 



Και μετά θα ζήσω τη ζωή μου        17 
_______________________________________________________________________________________________________________________________________________________________________________________________________________ 

 

 

μάνας της να της μαζέψει λεφτά με σκοπό την αγορά διαμερίσματος στο 
όνομά της; Ένας Θεός ξέρει πόση ώρα είχε τα φώτα να καίνε, σωστές 
φωταψίες, λες και γιόρταζαν τίποτα. Κι όχι τίποτ’ άλλο αλλά το καταχείμωνο 
νυχτώνει σχεδόν απ’ τις πέντε το απόγευμα κι η Αφροδίτη είχε να μιλήσει 
στην κόρη της απ’ το μεσημέρι, οπότε και συνέφαγαν οικογενειακά. Καλύτερα 
να μην έκανε τέτοιες σκέψεις, γιατί δεν το γλίτωνε το εγκεφαλικό. Τα φώτα 
έσβησαν σε χρόνο ρεκόρ απ’ το οργισμένο χέρι της Αφροδίτης και το πορτατίφ 
συνέχιζε να φωτίζει συντηρητικά αλλά επαρκώς τη μελέτη της μέλλουσας 
βρεφονηπιοκόμου. 

 
Βέβαια από μια μεριά είχε και τα δίκια της η Αφροδίτη. Ούτε η ίδια, ούτε η 

Βίκυ εργάζονταν. Στηρίζονταν εξ ολοκλήρου στο μισθό του Άγγελου. Μόλις 
πριν δύο χρόνια κατόρθωσαν και ολοκλήρωσαν το χτίσιμο του σπιτιού τους. 
Λιθαράκι-λιθαράκι έφτιαξαν, με πείσμα και υπομονή, τη μικρή τους 
μονοκατοικία σε οικόπεδο που είχαν αγοράσει σε τιμή ευκαιρίας όταν 
πρωτοπαντρεύτηκαν στη Νέα Ιωνία. Οικονομία στην οικονομία 
δημιουργούνται οι περιουσίες, κακά τα ψέματα. Πώς αλλιώς; Εκτός κι αν 
κλέψεις... Με νόμιμο πάντα τρόπο... Ω, ναι... Να καλύπτεσαι, να μη φαίνεσαι. 
Όμως ο Άγγελος δεν ήταν τέτοιο άτομο. Ποτέ του δεν έκλεβε. Τίμιος σαν τον 
Αριστείδη. Ευσυνείδητος, κύριος, δεν είχε σχέση με κομπίνες και 
παλιοδουλειές. Προτίμησε τη νόμιμη οδό για να ζήσει τις γυναίκες της ζωής 
του, προτίμησε την οικονομία και κατά συνέπεια τη στέρηση των πάντων. Κι η 
Αφροδίτη, η σύζυγός του, ήταν και είναι πάντα στο πλευρό του, υπέρμαχος και 
σημαιοφόρος της αποταμίευσης και της συνετής τοποθέτησης των χρημάτων 
που κέρδιζε ο Άγγελος. Πώς, λοιπόν, έρχεται τώρα η Βίκυ και λοξοδρομεί; Δεν 
πήρε τα σωστά μαθήματα απ’ τους γονείς της; Είκοσι χρονών κοπέλα είναι.  

 
Δεν έβλεπε μια ζωή τη μανούλα της, που έκανε σε όλα οικονομία; Στο τυρί 

που αγόραζε με φειδώ, στο λάδι που ψώνιζε με το σταγονόμετρο έκανε πια 
την παραδοσιακή ‘χωριάτικη’ να μοιάζει ορφανή, στεγνή.. κι οι καημένες οι 
ντομάτες ίσα που να γυαλίζουν απ’ το ελάχιστο λάδι που πάσχιζε να τις κάνει 
πιο θελκτικές, στη γεύση τουλάχιστον, αφού οι ‘βουτιές’ με ψωμάκι από το 
φούρνο μάλλον ήταν πολυτέλεια. Στα γλυκά, που σπανίως έμπαιναν στο 
ψυγείο τους, στα δώρα που απέφευγαν να δωρίζουν κι όταν η κοινωνική 
υποχρέωση τους έφερνε σε εξαιρετικά δύσκολη θέση έβρισκαν την εύκολη 
λύση της αγοράς ενός ούζου. Ναι ούζου! Γιατί όχι; Μπορεί να είναι το πιο 
φτηνό οινοπνευματώδες, όμως παραμένει πάντα το πιο διαχρονικό και το πιο 



18                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

νόστιμο στη γεύση ελληνικό ποτό. Συνοδευόμενο με μεζέδες αποτελεί το 
καλύτερο τρατάρισμα σ’ ένα καλεσμένο ή επισκέπτη. Βέβαια, αρκεί η 
οικογένεια του Άγγελου να μην είναι στη θέση αυτού που υποδέχεται γιατί οι 
μεζέδες αποβάλλονται βιαίως από το πλάνο λόγω κόστους. Άσε που 
παχαίνουν... 

 
Και να ‘ταν μόνο το φαγητό και τα ψώνια, όπου η Αφροδίτη έκανε 

αιματηρές οικονομίες, καλά θα ‘ταν! Ούτε στο γιατρό δεν τολμούσε να πάει. 
Στον οδοντίατρο. Βλέπεις, κι αυτοί οι χριστιανοί κινούνται ιδιωτικά, δεν είναι 
συμβεβλημένοι με τα ταμεία υγείας. Πού να βρίσκεις κάθε τρεις και λίγο 
λεφτά να τα συντηρείς τα άτιμα τα δόντια; Άστα, λοιπόν, να πέσουν και να 
ησυχάσεις. Γιατί και να τα φτιάξεις, αυτά τα αχάριστα θα ξαναχαλάσουν λίαν 
συντόμως, ειδικά αν καπνίζεις όπως η Αφροδίτη κι ο Άγγελος. Δηλαδή σα 
φουγάρο. Βέβαια, όχι τίποτα ακριβές μάρκες σιγαρέτων, προς Θεού! Μάλλον 
απ’ τα πιο φτηνά, τα πιο οικονομικά, ίσα-ίσα να ξεγελιούνται και να 
ικανοποιούν τον εθισμό τους στη νικοτίνη. Ή και να ηρεμούν όταν 
νευριάζουν. Όπως εκείνο το βράδυ, που η Αφροδίτη τρελάθηκε με τη μανία 
σπατάλης της κόρης της.  

 
Έτσι, κλείστηκε στην κουζίνα, άναψε τον απορροφητήρα κι άρχισε να 

φουμάρει με ευχαρίστηση το τσιγαράκι της παίζοντας με νευρικότητα το 
λευκό πακέτο πάνω στο τραπέζι της κουζίνας. Στη συνέχεια, σκέφτηκε να 
κλείσει τον απορροφητήρα. Όσο να ‘ναι ρεύμα έκαιγε και μάλιστα 
θορυβωδώς...! Κι αποφάσισε να ανοίξει ελαφρώς το παντζούρι, ίσα-ίσα να 
εισχωρεί λίγος αέρας στο χώρο, ο οποίος λόγω εποχής ήταν αρκετά κρύος κι 
ικανός να σπάσει την κάπνα που μαύριζε, εκτός από τα πνευμόνια της 
Αφροδίτης ενεργητικά και της Βίκυς παθητικά, το ταβάνι της κουζίνας. 
Έπειτα, σκέφτηκε να σβήσει και το φως. Γιατί να καίει κι αυτό; Διάβασμα είχε 
σαν τη Βίκυ; Φοιτήτρια ήταν; Όχι φυσικά! Μια χαρούλα θα την εξυπηρετούσε 
και η λαμπάδα στο ντουλάπι κάτω απ’ το ράφι με τα μαχαιροπίρουνα, που 
χρησιμοποιούσαν όταν καμιά φορά κοβόταν το ρεύμα. 

 
Και δυστυχώς, αυτό γινόταν σπάνια πια. Η ΔΕΗ η ρημάδα εκσυγχρονίστηκε. 

Άκου πράγματα! Πάνε πλέον οι ωραίες χρυσές εποχές, όπου το ρεύμα κοβόταν 
επί ώρες, και μάλιστα απροειδοποίητα, παραπέμποντας σε χώρες 
τριτοκοσμικές, πότε από ατελείωτες απεργίες και πότε από έλλειψη υποδομής. 
Γιατί, βλέπεις, δεν είναι μόνο ο φωτισμός, είναι κι οι ηλεκτρικές συσκευές. Ο 



Και μετά θα ζήσω τη ζωή μου        19 
_______________________________________________________________________________________________________________________________________________________________________________________________________________ 

 

 

θερμοσίφωνας, το σίδερο, το πλυντήριο, η κουζίνα… μέχρι κι η τηλεόραση. 
Όσο να ‘ναι, κάτι καίει κι αυτή. Λίγο, αλλά κάτι. Δε λειτουργεί και τζάμπα.  
Ίσως το φυσικό αέριο να τους συνέφερε καλύτερα. Γιατί να μη δοκιμάσουν 
αυτό το νεοφερθέν, στην Ελλάδα, φρούτο; Απ’ την άλλη όμως ποιος θα 
πληρώσει τα έξοδα της εγκατάστασης; Μπα… Ας μην της μπαίνουν τέτοιες 
δαπανηρές ιδέες. Τα λεφτά για το διαμέρισμα της Βίκυς έπρεπε οπωσδήποτε 
να συγκεντρωθούν, μέχρι να αποφοιτήσει το κορίτσι ή τουλάχιστον μέχρι να 
τριανταρίσει, το αργότερο. Ε, να μην της το πάρουν και σε καμιά κακόφημη 
συνοικία του κέντρου μαζί με όλες τις άλλες φυλές. Να της το πάρουν σε 
κάποιο βόρειο προάστιο. Κι αν είναι εφικτό, όχι στη Νέα Ιωνία, γειτονιά 
προσφύγων και ισχυρός πόλος έλξης των καταναλωτών με τα τόσα εμπορικά 
της καταστήματα, αλλά κάπου στη Λυκόβρυση ή στην Κηφισιά. Ω, ναι! Όσο 
πιο καλό το διαμέρισμα, τόσο πιο καλό γαμπρό θα αγόραζε η Βίκυ, σύμφωνα 
με τις απόψεις της μάνας της. Και μετά την αγορά του διαμερίσματος και την 
κοινωνική αποκατάσταση της κόρης της, η Αφροδίτη ΘΑ ΖΟΥΣΕ ΤΗ ΖΩΗ ΤΗΣ!  

 
 Καιρός θα ήταν, κάπου στα εξήντα με εξηνταπέντε της, ν’ αρχίσει κι 

αυτή να ζει, βρε αδερφέ! Θα είχε όλη τη ζωή μπροστά της. Τα νιάτα της. Όσα 
δεν είχε πράξει τόσα χρόνια, θα τα βίωνε επιτέλους από ‘κει και μπρος. Θα 
έβαζε μασέλες, γιατί πια δόντια δε θα υπήρχαν ούτε για δείγμα -ήδη όταν πάει 
να γελάσει, γελάνε οι άλλοι μαζί της έτσι φαφούτα που είναι- θα έβγαινε να 
πιει μπυρίτσες με τον Άγγελο και τους φίλους τους -Ε, ΜΑ ΠΙΑ!! ΚΟΜΜΑΤΙΑ ΝΑ 
ΓΙΝΕΙ! Τις προάλλες, που είχαν βγει με κάτι συναδέλφους του Άγγελου για 
κρασάκι, ντράπηκε να πει ‘ναι’ στο κέρασμα και πλήρωσε μετρώντας 
φραγκοδίφραγκα. Οι γυναίκες των συναδέλφων την κοιτούσαν με μισό μάτι, 
ποιος ξέρει τι θα ‘λεγαν από μέσα τους!- θα ανανέωνε την απαρχαιωμένη 
γκαρνταρόμπα της, αντικαθιστώντας τα τριμμένα κουρέλια της με νέα ρούχα 
από καλά στοκατζίδικα και ακόμη θα απολάμβανε τα θεραπευτικά της λουτρά 
στην Αιδηψό. Μάλιστα, στην Αιδηψό. Θα είχε πια αρκετά χρήματα, για να 
νοικιάσει ένα δωμάτιο σ’ ένα ξενοδοχείο, για να πιει μια λεμονίτα το 
απόγευμα σε κάποιο αναψυκτήριο, για να παραγγείλει κανένα τηγανητό 
γαύρο το βράδυ σε παραδοσιακό ταβερνάκι. Επίσης, θα ταξίδευε συχνότερα 
στην ιδιαίτερη πατρίδα της, την Τρίπολη, για να δει τις αδερφές της και τη 
χήρα τη μάνα της. Δε θα τσιγκουνευόταν, όπως τώρα και πάντοτε, τη βενζίνη 
για τ’ αμάξι και τα λεφτά για τα διόδια. Θα μπορούσε να παραγγείλει 
αξιοπρεπώς μια πορτοκαλάδα στο μαγειρείο της ξαδέλφης, της Παναγιώτας 
και δεν θα έπινε το αναψυκτικό –ευτυχώς άθικτο αλλά και πληρωμένο, άρα 



20                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

δωρεάν – ενός άγνωστου πελάτη, που ήταν βιαστικός κι άφησε προκλητικά το 
τσίγκινο κουτάκι πάνω στο τραπέζι του μαγειρείου. Ούτε θα έχωνε φιλήδονα 
δύο δύο σε κάθε τσέπη τις εναπομείνασες μπονμπονιέρες απ’ το γάμο της 
ανηψιάς της, οι οποίες δεν ήταν απλές κι απέριττες και συνήθεις αλλά 
περιείχαν δωράκι ασημένιο κόσμημα..! Θα της έμεναν χρήματα και θα έκανε 
επιτέλους όσα ακριβώς δεν τολμά και δεν αντέχει οικονομικά να κάνει τώρα.  
Μεγάλη ζωή, μεγάλα ξανοίγματα!  

 
 Η ώρα πέρασε κι η Αφροδίτη νύσταξε. Τα γλυκά όνειρα της μεγάλης 

ζωής της έφεραν μια γλυκιά υπνηλία και τα βλέφαρά της βάρυναν. Έκλεισε 
καλά το παντζούρι, έσβησε το τσιγαράκι της και κατευθύνθηκε στην 
κρεβατοκάμαρά της, για να συνεχίσει να ονειρεύεται με μάτια κλειστά πια, 
αφού πρώτα έκανε μια σύντομη επιθεώρηση στο κρυφό σχολειό που 
μελετούσε η Βίκυ.. 

 
 
 
 
 
 
 
 
 
 
 
 
 
 
 
 
 
 
 



Και μετά θα ζήσω τη ζωή μου        21 
_______________________________________________________________________________________________________________________________________________________________________________________________________________ 

 

 

Καλαμπόκια και Ανεμόμυλοι 
 
- «Είναι να μη σου τύχει!»  

Αυτό είπα, την μία και μοναδική φορά, στον ένα και μοναδικό πελάτη που 
με ρώτησε: 
- «Καίει, ε;» 

Ειλικρινά, δεν την περίμενα την ερώτηση. Δεν ήξερα, κιόλας, πώς να την 
εκλάβω. Σαν οίκτο, σαν περιέργεια μέχρι να ψηθεί το καλαμπόκι του ή ίσως, 
μία στο εκατομμύριο, σαν ανθρώπινο ενδιαφέρον; Ποτέ και κανένας δε 
νοιάστηκε για το πώς αισθάνονται τα χέρια μου. Όλοι βιάζονται να πάρουν το 
προïόν και να φύγουν. Μόνο εκείνος, ο παράξενος τύπος θέλησε να με 
ρωτήσει αν το καλαμπόκι, που ετοιμαζόμουν να του πουλήσω, έκαιγε, έτσι 
ροδοκόκκινο που έβγαινε από τα κάρβουνα. 

 
     Είδες; Τον ονόμασα «παράξενο» τον άνθρωπο. Είναι στ’ αλήθεια 

παράξενο να δέχεσαι μια ερώτηση για το πώς νιώθεις. Μόνον ένας παράξενος 
ή με όρεξη για κουβέντα θα έθετε το παραπάνω ερώτημα. Όλοι οι σοβαροί και 
φυσιολογικοί άνθρωποι δε ρωτάνε τέτοια μια ξένη γυναίκα, με την οποία η 
δοσοληψία ανέρχεται στα δύο ευρώ και κρατάει για ένα, το πολύ δύο λεπτά με 
το ρολόι. ΚΙ ΟΜΩΣ! Γιατί αποκλείεται το ενδεχόμενο, το ερώτημα του πελάτη 
εκείνου να κρύβει μέσα του λίγη καλοσύνη, λίγη συμπόνοια; 

 
     Τα χέρια μου έχουν καεί και ξανακαεί, χιλιάδες φορές. Ψήνω 

καλαμπόκια στη παραλία των Στύρων, στη Ν. Εύβοια, όλο σχεδόν το 
καλοκαίρι. Αυτό το κάνω τρία χρόνια τώρα. Από τότε δηλαδή που πέθανε ο 
άντρας μου. Η ψευτοσύνταξη, που μου άφησε, δεν αρκεί ούτε για τα τελείως 
απαραίτητα. Στα πενηνταπέντε μου κι απόφοιτη δημοτικού, ποιος θα με πάρει 
για δουλειά; Ο γιος μου, ο μονάκριβος γιος μου, παντρεύτηκε μια 
Θεσσαλονικιά και ζει πλέον στη συμπρωτεύουσα. Πώς να πάρω τα πόδια μου 
να πάω εκεί πάνω; Νιώθω κανονική επισκέπτρια στο σπίτι, που έχτισε ο 
συμπέθερος για τη θυγατέρα του. Δε μπορώ, δε θέλω. Δε μου πάει. Βλεπόμαστε 
όταν εκείνος παίρνει το δρόμο προς Αθήνα. Βέβαια, έστω κι αν ζούσε εδώ μαζί 
μου στο διαμερισματάκι στη Καλλιθέα, πάλι δε θα τον ενοχλούσα. Και δε θα 
κλαφτώ ότι με τον πατέρα του φτύσαμε αίμα για να γίνει αυτός 
οικονομολόγος. Όχι! Μια παροιμία λέει: Το χρέος προς τους γονείς μας το 



22                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

ξεπληρώνουμε προς τα παιδιά μας. Κι είμαι βέβαιη ότι κι ο Αντρέας αυτό θα 
κάνει. 

 
     Ψήνοντας καλαμποκάκια και πουλώντας ανεμόμυλους για μικρά παιδιά 

στη παραλία, από Ιούνιο μέχρι Αύγουστο, βάζω στην άκρη κάποια λεφτάκια 
για το χειμώνα. Μου 'τυχε! Τι να κάνω; Βαριά η χηρεία, βαριά κι η μοναξιά, 
άσχημη η ανεργία, μα ακόμα πιο άσχημα τα γηρατειά. Πολλές φορές 
ευχαριστώ και δοξάζω το Θεό που κρατιέμαι ακόμα στα πόδια μου και μπορώ 
και κάνω το επάγγελμα αυτό. Αν ήμουν πιο γριά, θ' άπλωνα το χέρι κι όπως 
λέει κι ο Λογοθετίδης στο «Ένας Ήρως Με Παντούφλες» θα έριχνα τα μούτρα 
μου σε συγγενείς και γνωστούς παρακαλώντας: 
- «Ό,τι προαιρείσθε...» 

 
     Τα πιτσιρίκια κάνουν σαν τρελά για καλαμπόκι. Υπάρχουν μερικά που 

είναι σταθεροί πελάτες. Δεν παραλείπουν να με ενισχύουν, σχεδόν κανένα 
βράδυ. Πολλές φορές περιμένω πώς και πώς να τα δω, ν’ ακούσω το γέλιο 
τους, να χαρώ το γελαστό προσωπάκι τους, να μου πουν μετά από σχολαστική 
εξέταση ποιο τελικά είναι ‘κείνο το καλαμπόκι που τα κέρδισε και θέλουν, 
διακαώς, να καταλήξει στο στομαχάκι τους...! Το μακρύ, που όμως είναι λεπτό 
ή το κοντό, που ωστόσο είναι πιο χοντρό; Έχουν γούστο... 

 
     Οι ενήλικες είναι πιο δύσκολοι. Πολλές μανάδες σχολιάζουν τη τιμή του 
καλαμποκιού ως ακριβή. Δύο ευρώ για ένα παλιοκαλαμπόκι! Δεν αξίζει! 
Πολλές φορές το βροντοφωνάζουν κιόλας, για να το ακούσω καλά. Άλλοι, 
πάλι, τα περιεργάζονται και στο τέλος ή δεν τα παίρνουν ή μου ζητούν 
απαιτητικά να τους ψήσω ένα καινούργιο, που θα ξεφλουδίσω μπροστά τους. 
Τα καλαμπόκια που έχουν ‘αρπάξει’ δεν τα προσέχει κανείς. Έχουν ακριβώς 
την ίδια μοίρα με τους ανθρώπους. Η τύχη τους είναι προδιαγεγραμμένη. 
Κανείς δεν τα προσέχει, κανείς δεν τα θέλει. Ακόμα και τζάμπα.. κανένας δε θα 
τα ‘βαζε στο στόμα του. Κι έτσι στέκονται στην άκρη, μόνα τους, 
παραμελημένα, μέχρι που παγώνουν και συναντούν τα υπόλοιπα σκουπίδια 
που βρίσκονται στον κάδο αχρήστων, δυο-τρία μέτρα πιο πέρα από το πόστο 
μου. 

 
     Οι ανεμόμυλοι γνωρίζουν πολύ σουξέ τον Αύγουστο. Με τα μελτέμια. 

Χωρίς αέρα, χωρίς ώθηση δεν κινούν την περιέργεια των μικρών φίλων. 
Στέκουν κι αυτά αμίλητα και το χειρότερο, απούλητα. Σαν όμως φυσήξει, 



Και μετά θα ζήσω τη ζωή μου        23 
_______________________________________________________________________________________________________________________________________________________________________________________________________________ 

 

 

στροβιλίζονται σα παλαβά και κάνουν τις μικρές φατσούλες να λάμπουν από 
ευτυχία! Τελικά, επιτελώ σπουδαίο έργο! Όχι αστεία! Προσφέρω κάτι το 
βρώσιμο, μαλακό και φρέσκο και ζεστό και τραγανό και παράλληλα 
ψυχαγωγώ και διασκεδάζω και συναρπάζω με τους ανεμόμυλους- διαολάκια. 
Κι έχω και ποικιλία χρωμάτων. Μπλε, κόκκινους, κίτρινους... 

 
     Έχω και συναγωνιστές. Πραγματικούς συναθλητές. Τον κυρ-Ηλία, 

ακριβώς απέναντί μου και την κυρα-Άννα, τη Βουλγάρα στη παρακάτω 
γωνία. Δε σκάω, όμως και δε ζηλεύω. Ούτε κι οι συνάδελφοι ζηλεύουν. Όλοι 
οι καλοί χωράνε. Ποτέ δεν έμαθα τους λόγους τους... το γιατί επέλεξαν να 
σταδιοδρομήσουν στην ανωτάτη Καλαμποκευτική. Δε χρειάζεται να μάθω. 
Απλά τους έτυχε. 

 
     Είναι να μη σου τύχει! Τα νύχια μου είναι μαύρα μέχρι μέσα. Η ποδιά μου 

είναι κι αυτή λερωμένη από τα κάρβουνα. Η τσιμπίδα, το χειρουργικό μου 
εργαλείο, ζεματάει κι αυτή, μα εγώ τη βαστώ με δεξιοτεχνία. Στην αρχή με 
κουμάνταρε, τώρα τη κουμαντάρω εγώ. Η ορθοστασία μ' έχει πεθάνει κι οι 
πατούσες μου διαμαρτύρονται. Η απάντηση που πήρε ο πελάτης εκείνος ήταν 
πολύ εύστοχη. Γιατί ήταν αυθόρμητη. Και δεν τον είδα να επιθυμεί να με 
ανακρίνει κι άλλο. Η φράση μου ήταν αποστομωτική, το βλέμμα μου φωτιά, 
που έκαιγε όσο και τα κάρβουνα. Και το δικό του βλέμμα έπεσε πάνω μου όλο 
νόημα. Ήταν σαν να έλεγε: Κατάλαβα, έχεις κι εσύ την ιστορία σου. Αλλιώς, 
εδώ θα ήσουν; 

 
     Κι εκεί έληξε η συνομιλία μας. Κακώς. Δεν του μίλησα κι άλλο. Να του πω 
και τα θετικά της υπόθεσης, που προανέφερα. Εντάξει, το δέχομαι. Είναι να μη 
σου τύχει. Μα κι αν σου τύχει, τι έγινε; Το πολύ-πολύ να επιτελέσεις έργο. Αν 
το αναλύσεις, θα δεις τις διαστάσεις του. Δεν είναι λίγο. 

Σε κανά τέταρτο θα μαζέψω. Έσπασε η κίνηση. Πάω να φύγω. Κι είμαι 
ευτυχισμένη. Πραγματικά ευτυχισμένη! Αλίμονο σ' όποιον δεν μπορεί να 
διακρίνει το γιατί. Είναι τυφλός. 

Καληνύχτα! 
 

 
 
 
 



24                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Οι Πράσινες, οι Κόκκινες, οι Θαλασσί οι φούστες 
 

     Με λένε Γιάννα. Από το Ιωάννα. Μερικές φίλες με φωνάζουνε 
Γιαννούλα. Έτσι, χαϊδευτικά. Δουλεύω σ' ένα μεγάλο σούπερ-μάρκετ, στα 
τυριά. Κόβω τυριά, κάθε μέρα. Κίτρινα, άσπρα, με μούχλα, ό,τι θες. Το 
υπερκατάστημα έχει ποικιλία. Είμαι εκεί τρία χρόνια. Ναι, τρία χρόνια 
πηγαινοέρχομαι με το τρόλεϋ. Από το διαμέρισμά μου στο μαγαζί κι απ’ το 
μαγαζί στο σπίτι πάλι πίσω. 

 
     Δεν είμαι παντρεμένη. Όλοι βάζουν το χέρι τους στη φωτιά ότι ποτέ δε 

θα με κοιτάξει άνθρωπος. Άλλοι πάλι στοιχηματίζουν ότι δε θ' αργήσω να 
βρω έναν βλάκα να με πάρει. Κάτι χοντρές σαν εμένα, λένε, τις προτιμούν για 
να έχουν το κεφάλι τους ήσυχο. 

 
     Είμαι ενενήντα κιλά με ύψος ένα κι εξήντα. Είμαι έτσι χρόνια. Ποτέ δε 

σκέφτηκα σοβαρά να κάνω δίαιτα. Μ' αρέσει το φαγητό. Στη δουλειά, τσιμπάω 
συνέχεια. Το στόμα μου είναι σπανίως καθαρό! Δε με πτοούν τα πικρόχολα 
σχόλια ούτε των συγγενών, ούτε των συναδέλφων ούτε και των περαστικών, 
μερικές φορές. Σήμερα, για παράδειγμα, παραπάτησα στο δρόμο κι έφαγα 
τούμπα. Έγινα θέαμα. Άκουσα γέλια συνοδευόμενα με επιφωνήματα ... «Ωωω, 
Αααα, Έπεσε η χοντρή! Κοιτάχτε...» Μάζεψα τα πράγματά μου σα να μη 
συνέβαινε τίποτα και συνέχισα για το σπίτι. 

 
     Μένω μόνη μου. Οι γονείς μου έχουν πεθάνει. Ο πατέρας μου πριν δύο 

χρόνια, η μάνα μου πριν δέκα. Ήμουν εικοτεσσάρων ετών τότε. Δε δούλευα. 
Με συντηρούσε εξολοκλήρου ο πατέρας μου, όπως η χαμηλή θερμοκρασία το 
τυρί. Έφυγε ξαφνικά από καρδιά. 

 
     Έχω μια αδερφή. Πιο μικρή. Είναι τριανταδύο χρόνων. Ζει στην 

Καλαμάτα. Από ‘κει είναι ο γαμπρός μου. Άμα θυμηθεί, με παίρνει κανά 
τηλέφωνο. Ζει με τα πεθερικά της. Δε γουστάρω τις επισκέψεις στη Μεσσηνία. 

 
     Η ώρα είναι δώδεκα. Σήμερα δουλεύω διακεκομμένο ωράριο. Ξέρω. 

Πρέπει να πάω στη δουλειά. Σε λίγο θα βγω στη στάση του τρόλεϋ. Πολύβουη 
Κυψέλη. Πανικόβλητη όπως κι οι άνθρωποι που την κατακλύζουν. Το κίτρινο 
λεωφορείο φτάνει. Κίτρινο σαν ολλανδικό γαλακτοκομικό. Αν κοπεί το 



Και μετά θα ζήσω τη ζωή μου        25 
_______________________________________________________________________________________________________________________________________________________________________________________________________________ 

 

 

ρεύμα, θα κοπεί κι αυτό. Θα σταματήσει στη μέση του δρόμου ακίνητο κι 
άχρηστο. Έτσι είναι. Όταν κάτι λειτουργεί είναι χρήσιμο, αν όχι είναι 
άχρηστο. 

 
     Κατεβαίνουμε τον κεντρικό. Η κίνηση φυσιολογική για κέντρο Αθήνας. 

Ξέρω ότι σε πέντε λεπτά περίπου θα περάσουμε από το μαγαζί με τα γυναικεία. 
Εκείνο το μαγαζί με τα ωραία. Αυτά που εγώ δεν αγοράζω. 'Aραγε θα έχει και 
σήμερα στη βιτρίνα εκείνες τις ωραίες φούστες; Τις λαχανί και τις πράσινες, 
τις κόκκινες σα φωτιά, σα Σπανιόλα, τις γαλάζιες σαν ουρανός και τις θαλασσί 
σαν ωκεανός;;; Ή μήπως τις έβγαλε κι έβαλε άλλα μοντελάκια. Α, να τες! Εκεί 
είναι! Όπως χτες και προχτές κι αντιπροχτές. Ωραίες που είναι! Τι κομψές! 
Αλήθεια; Είμαι ακόμα γυναίκα; Ακόμα ζωντανή γυναίκα; Δεν έχω χάσει κάθε 
αίσθηση κομψότητας και χάρης; 

 
     Τι γρήγορα που έφυγε το Γκούντα! Χάθηκε ένα φανάρι του Θεού σ' αυτό 

το σημείο; Δηλαδή ποιου Θεού; Του ανθρώπου θέλω να πω. Όλα του 
ανθρώπου είναι. Όλα. Συνέρχομαι. Το πόστο μου με περιμένει. Από μέσα 
φοράω μάλλινο φανελάκι κι ας είναι Μάιος. Κάνει κρύο στο ψυγείο των 
τυριών. Την πρώτη χρονιά πέρασα πνευμονία. Δε με πήραν πουθενά αλλού 
για δουλειά. 

 
     Πολλή ζήτηση σήμερα. Κυρίως η φέτα. Αλλά και τα χαμηλά λιπαρά. Τα 

άνοστα και πλαστικά τυριά.  Δεν έχω κάτσει ούτε λεπτό. Ψόφησα. Οι φλέβες 
στα πόδια μου πετάνε. Οι πατούσες με καίνε. Νυστάζω. Ευτυχώς δεν είμαι 
μόνη. Είναι κι ο Στάθης μαζί μου. Βοηθάει πολύ. 

 
     Κραδαίνω το μαχαίρι. Και δεν ξέρω προς τα πού θα το στρέψω: προς το 

κεφάλι το τυρί ή προς το κεφάλι του πελάτη που με ειρωνεία και θράσος δίνει 
την παραγγελία του; Ή μήπως προς το δικό μου το κεφάλι; 

 
     Σχολάσαμε. Ο δρόμος γνωστός. Κι η στάση του τρόλεϋ ακριβώς απ’ έξω. 

Να το. Δεν άργησε. Μπαίνω μέσα. Ώπα λάκια! Δεν έχει κόσμο. Καλύτερα γιατί 
δε χωράω άνετα σε μια θέση. Κοντεύω να κοιμηθώ πάνω στο δροσερό τζάμι. 
Μα όχι. Κρατιέμαι ξυπνητή. Σε λίγο θα περάσουμε μπροστά από τις φούστες. 
Γι' αυτές δεν κοιμάμαι όρθια. Γι' αυτές αγρυπνώ. Θα τις δω καλά κι ας είμαστε 
στο αντίθετο ρεύμα. Έτσι κάνω κάθε μέρα. 



26                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

     Έχει σουρουπώσει. Τα φώτα του καταστήματος τις κάνουν να δείχνουν 
ακόμα πιο φανταχτερές. Τα χρώματά τους είναι τόσο ζωηρά. Με δαιμονίζουν. 
Το μυαλό μου πονάει. Πετάγομαι ολόκληρη πάνω απ' το κάθισμα. Τολμηρό 
όνειρο κι υπόσχεση τρελή: Να ‘ρθω να αγοράσω όποια θέλω, πριν ο έμπορος 
τις αποσύρει. Ναι. Από απλή σκέψη μετέβην στο όνειρο. Είμαι ζωντανή. Δεν 
πέθανα. Όχι ακόμη. Ζωντανή αλλά και ικανή; Αλλά και δυνατή; 

 
     Μπαίνω σπίτι. Στέκομαι μπροστά στο ψυγείο. Ανοίγω την πόρτα του. Η 

εικόνα των φουστών με βασανίζει. Μέρες τώρα. Βδομάδες. Κάποιος θα 
νικήσει. Χτες και προχτές έχασα. Η προσποίηση ότι δε με νοιάζει καλύπτει με 
μεγάλη αποτυχία την ψυχή μου. Κακή θεατρίνα. Μεταμορφώθηκαν για σένα 
τα προβλήματα, από πόνος σε δεδομένο. Πάντα όμως, κάτω από τη μάσκα του 
δεδομένου υπάρχει το πραγματικό πρόσωπο του πόνου. Κανένας πόνος δε 
συνηθίζεται. 

 
     Αρπάζω μια μαύρη σακούλα σκουπιδιών. Και να! Μαρμελάδες, βούτυρα, 

σοκολάτες, αναψυκτικά ...όλα μέσα της! Κλείνω τη σακούλα. Τη βγάζω στο 
μπαλκόνι. Βρίσκω ένα κέρμα στη φρουτιέρα πάνω στο τραπέζι. Κρίμα που δεν 
έχει πολλαπλές όψεις. Αναγκάζομαι να περιοριστώ σε δύο επιλογές, δηλαδή 
σε δύο χρώματα: στο λαχανί και στο θαλασσί. Κορώνα ή γράμματα; 
ΓΡΑΜΜΑΤΑ! 

 
     Το θαλασσί θα πηγαίνει με τα γαλάζια μάτια μου που θα δε κρύβουν πια 

τα πρησμένα μάγουλά μου... 
 

 



Και μετά θα ζήσω τη ζωή μου        27 
_______________________________________________________________________________________________________________________________________________________________________________________________________________ 

 

 

Ο διπλωμάτης 
 

Η βροχή έπεφτε ψιλή ψιλή πάνω στο παρ-πριζ του C3. Οι 
υαλοκαθαριστήρες έκαναν το χρέος τους αργά και σταθερά συμβάλλοντας με 
τον ιδιαίτερο μονότονο ήχο τους στο κλίμα του βροχερού απογεύματος, στο 
κέντρο της Αθήνας. Κίνηση και σημειωτόν πορεία στην καθ’ όλα υπέροχη 
Βασιλίσσης Σοφίας ...απέναντί μας το Σύνταγμα φάνταζε υπέροχο, αριστερά 
μας η Βουλή επιβλητική, εντυπωσιακή κι όπως πάντα καλόγουστα 
φωτισμένη, ενώ ακριβώς μπροστά μας το πολυτελές ξενοδοχείο της ‘Grande 
Bretagne’ φορούσε, κλασικά, άρωμα δυτικής ευρωπαϊκής πρωτεύουσας... 

Το φαγητό στην ταβέρνα του Κολωνακίου, στην Πατριάρχου Ιωακείμ, είχε 
αφήσει στο στομάχι μας μια αίσθηση γλυκού κορεσμού και στο στόμα μας μια 
γεύση ικανοποίησης από καλομαγειρεμένα εδέσματα ωσάν σπιτικά, ‘της 
μαμάς’. Τα τελευταία είχαν διαδοχικά συνοδευτεί κι από πάστες και 
σοκολατίνες από το διπλανό ακριβώς ζαχαροπλαστείο της σικάτης αθηναϊκής 
συνοικίας. 

* * * 
 
Οδηγούσες προσεχτικά, με το πόδι επίμονα στο φρένο. Το μποτιλιάρισμα δε 

σου επέτρεπε να προχωρήσεις πιο γρήγορα. Τα ΙΧ έσμιγαν συχνά μεταξύ τους, 
μερικές φορές επικίνδυνα και προκλητικά. Έριχνα αδιάφορα το βλέμμα μου 
από ‘δω κι από ‘κει, απολάμβανα την ομορφιά της πόλης χωρίς να βιάζομαι 
καθόλου, να καταλήξουμε στο μετρό όπου θα χωρίζαμε πηγαίνοντας ο 
καθένας σπίτι του ή αλλιώς από ‘κει που ήρθε. 

Τα αυτοκίνητα κατέκλυζαν το δρόμο, δίνοντας μάχη για λίγη προώθηση. 
Άλλα με αθηναϊκές πινακίδες, άλλα με επαρχιακές...έμοιαζαν όλα τους με 
κομματάκια από το ίδιο ψηφιδωτό μοντέρνας αφηρημένης τέχνης... 

 
* * * 

 
Κάποια στιγμή κι ενώ το φανάρι της Πανεπιστημίου μας είχε αιχμαλωτίσει 

για λίγα λεπτά, η ματιά μου μαγνητίστηκε από ένα αλλιώτικο όχημα. 
Πανάκριβο, με τζάμια φιμέ, ίσα που διέκρινα ότι μέσα, στο πίσω κάθισμα 
υπήρχε άνθρωπος. Αμέσως κατάλαβα ότι θα επρόκειτο για κάποιο ‘επίσημο’ ή 
αλλιώς διακεκριμένο πρόσωπο. Υπέθεσα δε, ότι το αμάξι του θα είχε 
αλεξίσφαιρα παράθυρα για λόγους ασφαλείας. Κοίταξα τις πινακίδες του-τι 



28                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

άλλο;-για να εξακριβώσω κατά μία έννοια την ταυτότητα του μεταφορικού 
μέσου. Αμέσως διαπίστωσα ότι τα στοιχεία του δεν ήταν ούτε της πόλης μας 
ούτε κάποιας άλλης εντός Ελλάδος ή εξωτερικού. Παρατήρησα τα αρχικά ΔΣ 
και χωρίς να τα επεξεργαστώ σε ρώτησα σχεδόν με παιδική αφέλεια: 

 
-Μα τι αρχικά ειν’ αυτά; Τι σημαίνει ΔΣ; 
-Διπλωματικό σώμα... 
 
μου απάντησες και συνέχισες την αγωνιώδη σου πορεία μέχρι την πλατεία.  

Θυμήθηκα που η μητέρα σου είχε βλέψεις για ‘σενα, για μια  λαμπρή καριέρα 
στο διπλωματικό σώμα…ήλπιζε ότι θα εξελισσόσουνα, μετά τη λήψη του 
μεταπτυχιακού σου από το πολιτικό της Νομικής, σε διπλωμάτη εργαζόμενο 
πότε στη μία και πότε στην άλλη πρεσβεία του κόσμου αποκτώντας μοναδικές 
εμπειρίες και κερδίζοντας απίστευτα χρήματα. Όνειρα θερινής νυκτός…αλλά 
και ποτέ δεν είναι αργά… 

* * * 
 
Τα αλάρμ άναψαν έξω ακριβώς από τη Μεγάλη Βρετάνια. Αποβιβάστηκα 

από το αυτοκίνητο βιαστική, αφού πρώτα έλεγξα ότι δε διερχόταν άλλο αμάξι. 
Σε αποχαιρέτησα επίσης αγχωμένα, ενώ την ώρα που σου έκραζα ‘θα σου 
στείλω μήνυμα’, τα μάτια μου έπεσαν στον πορτιέρη του ξενοδοχείου. Η στολή 
του ήταν μακριά και στενή με κυρίαρχο το σκούρο πράσινο χρώμα. Το καπέλο 
του-ασορτί με το όλο ένδυμα-ήταν επίσης μακρόστενο  και αστείο. Έμοιαζε με 
καπέλο ταχυδακτυλουργού που κάνει ‘μαγικά’ κι αποκαλύπτει μέσα από ‘κει 
άσπρα κουνέλια! Η BMW σταμάτησε ακριβώς έξω από το ξενοδοχείο, ο 
διπλωμάτης κατευθύνθηκε προς την είσοδο όπου ο πορτιέρης του άνοιξε 
ευγενικά, σχεδόν υποτακτικά, την πόρτα, καλησπερίζοντάς τον. 

 
* * * 

 
Έτρεξα γρήγορα στο μετρό, καθώς η βροχή δε μου άφηνε πολλά περιθώρια 

για κανονικό περπάτημα. Κατέβηκα τα σκαλιά, που γλίστραγαν και κάνοντας 
δεξιά στάθηκα μπροστά στο μηχάνημα έκδοσης εισιτηρίων. Έβγαλα απ’ την 
τσέπη ακριβώς ογδόντα λεπτά, έριξα τα κέρματα ένα προς ένα μέσα στο 
αδηφάγο σιδερένιο κουτί, έλαβα το ενιαίο μου εισιτήριο, το επικύρωσα στα 
γνωστά μηχανάκια που λειτουργούν σαν να φτύνουν και στράφηκα προς την 



Και μετά θα ζήσω τη ζωή μου        29 
_______________________________________________________________________________________________________________________________________________________________________________________________________________ 

 

 

κυλιόμενη σκάλα με κατεύθυνση τον Άγιο Αντώνιο και προσωπικό σταθμό 
την Αττική.  

* * * 
 
Το απρόσωπο πλήθος στεκόταν όρθιο αναμένοντας το συρμό. Άλλοι όρθιοι 

κι άλλοι καθιστοί, ο καθένας χαμένος στις σκέψεις του. Χαμένη στις σκέψεις 
μου ήμουν κι εγώ, θυμόμουν διαρκώς τον διπλωμάτη. Το πώς κατόρθωσε να 
φτάσει ως εκεί, το τι υψηλή ποιότητα ζωής θα απολάμβανε, το τι σπουδές θα 
είχε ακολουθήσει, το πόσο σπάνιος άνθρωπος ήταν, το πόσο σημαντικός θα 
ήταν για το υπουργείο εξωτερικών αλλά και για τον εαυτό του. Άνθρωπος 
ζηλευτός, επιτυχημένος, ώριμος, αυτό που λέμε φτασμένος αλλά ίσως και 
μόνος, χωρίς οικογένεια ή διαζευγμένος ακριβώς λόγω των πολλών 
επαγγελματικών υποχρεώσεων αλλά και συνεχών μετακινήσεων κι 
απουσιών… 

* * * 
 
Έφτασα σπίτι τρία τέταρτα μετά, ταλαιπωρημένη από την ορθοστασία μέσα 

στα μέσα μεταφοράς, καθώς μετά το μετρό χρησιμοποίησα τρένο και στη 
συνέχεια πήρα ταξί από το Ηράκλειο μέχρι το σπίτι. Άνοιξα την πόρτα με το 
κλειδί κι είδα τον πατέρα μου, ξαπλωμένο στον καναπέ, να βλέπει τηλεόραση. 
Τον ρώτησα τυπικά τι κάνει και στη συνέχεια πέρασα στην κουζίνα, παρότι 
ήμουν σκασμένη από φαγητό και δεν είχα όρεξη για τίποτα. Η μητέρα μου, 
όπως πάντα σπιτόγατα, φρουρός της οικογενείας, περίμενε πότε θα γυρίσω 
έτοιμη πάντα να με ρωτήσει αδιάκριτα κάθε λεπτομέρεια για το πώς είχα 
περάσει το απόγευμά μου, μετά τη δουλειά.  

 
* * * 

 
Της έδωσα το κουτάκι με την παστούλα –ποντικάκι, που της είχες πάρει 

δώρο. Ο ενθουσιασμός ζωγραφίστηκε στο πρόσωπό της, ενώ η λαιμαργία της 
την οδήγησε στην ,δίχως αναβολή, κατανάλωση του γλυκού… Ξαναμπήκα στο 
σαλόνι, όπου τεντωνόταν ο πατέρας μου. Ήταν πλήρως αφοσιωμένος στις 
ειδήσεις των οχτώ. Με ρώτησε εντελώς άχρωμα αν είμαι καλά. Δε με κοίταξε 
καν…Έτσι έκανε από τότε που ήμουν μικρή.  

 
* * * 

 



30                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Στο μυαλό μου στριφογύριζε ο διπλωμάτης. Μου ‘χε γίνει έμμονη εικόνα η 
γκρίζα του καμπαρτίνα, τα τετράγωνα γυαλιά μυωπίας που φορούσε, ο 
δερμάτινος καφέ χαρτοφύλακας που κρατούσε...το καθώς πρέπει ύφος, που  
άρμοζε στο προφίλ του. 

* * * 
 
Σου έστειλα μήνυμα να δω αν έφτασες καλά. Μου είπες ότι βρήκες κίνηση 

στη Βουλιαγμένης. 
* * * 

 
Ο πατέρας μου δεν έχανε ποτέ τις ειδήσεις των οχτώ κι όχι μόνο… γενικά 

δεν έχανε τις ειδήσεις. Τον ρώταγα συχνά, πώς μπορεί κι αφιερώνει τόσο 
χρόνο στα παράθυρα των πολτικών που τσακώνονται και βρίζονται εις τέρψη 
του όχλου. Μου απαντούσε, πάντα, ότι ‘αυτοί’ αποφασίζουν για μας, για το 
μέλλον μας και τη μοίρα μας κι ότι έπρεπε πάντα να τους παρακολουθούμε 
και να ακούμε με ενδιαφέρον τι λένε. 

Πάντα τον κέντριζε η πολιτική, όπως κι εσένα. Είχε κι έχει απίστευτες 
πολιτικές γνώσεις. Αν του ‘χε δοθεί η ευκαιρία, θα ‘χε σπουδάσει το δίχως 
άλλο το ίδιο αντικείμενο με σένα στην Πάντειο. Ίσως να ‘ταν το μόνο σενάριο 
που επιθυμούσε για τον εαυτό του. Ένα πτυχίο πολιτικών επιστημών και μια 
σταδιοδρομία στην πολιτική, πιθανόν σε κάποιο κόμμα. Ακολούθησες κι εσύ 
κάποτε αυτό το μονοπάτι μα δε σ’ έβγαλε εκεί που θα ήθελες. 
- Απόψε είδα ένα αυτοκίνητο του Διπλωματικού Σώματος… 
- Ναι, ε; 
- Συγκλονιστική η ζωή ενός διπλωμάτη, ε; 
- Για να γίνεις διπλωμάτης οφείλεις να ‘σαι τουλάχιστον 40 ετών! Και σίγουρα 
δεν αρκεί ένα πτυχίο μόνο… 
- Ναι, αλλά και τι ζωή κάνεις…Σίγουρα όχι μίζερη με 1.000 ευρώ το μήνα. Κι 
ούτε τρέχεις κάθε μέρα μες το μετρό σα σαρδέλα. 
- Πού τον είδες; 
- Στη Βασιλίσσης, κοντά στο Σύνταγμα. 

 
 

 
 
 
 



Και μετά θα ζήσω τη ζωή μου        31 
_______________________________________________________________________________________________________________________________________________________________________________________________________________ 

 

 

Ο δρόμος προς την αυτοταπείνωση 
 

Ανήμερα των Θεοφανείων ετοιμαζόσουν για εθιμοτυπική επίσκεψη. 
Έπιασες το ξυραφάκι για να φτιάξεις λείο προσωπάκι, ιδανικό για φίλημα. 
Κοιταζόσουν στον καθρέφτη και καμάρωνες ενώ ταυτόχρονα άκουγες τον 
αγαπημένο σου σταθμό στο ραδιόφωνο. Άνοιξες τη βρύση, ξέπλυνες το 
ξυράφι απ’ τη σαπουνάδα, το ξανακούμπησες πάνω στο δέρμα σου και με μια 
κίνηση το έγδαρες από τη φαβορίτα προς το πηγούνι. Σε περίμεναν στου 
φίλου σου του Φώτη. Η γυναίκα του, μια καταπληκτική μαγείρισσα, θα είχε 
συνθέσει ένα σωρό νοστιμιές με μοσχαράκι και ζυμαρικά αλλά και πίτες, των 
οποίων το φύλλο άνοιγε η ίδια με περισσή αγάπη για τον άντρα της και τα 
κοντινά τους πρόσωπα. Κόκκινο κρασί θα συνόδευε το γιορτινό τραπέζι και 
γλυκά από σοκολάτα και σιρόπι θα ολοκλήρωναν τα κεράσματα της βραδιάς. 
Σου άρεσαν όλα αυτά, τα εκτιμούσες γιατί σου ‘χανε λείψει. Το έντερό σου 
είχε απηυδήσει από τις πίτσες και το πρόχειρο φαγητό. 

 
Φορούσες μόνο το φανελάκι σου, το άσπρο βαμβακερό σου φανελάκι, για 

να μη βρέξεις το ροζ σινιέ πουκάμισο που ‘χες επιλέξει για την περίσταση. 
Καλοσιδερωμένο σε περίμενε με επισημότητα μέσα στην ντουλάπα. Αγκάλιαζε 
τρυφερά την κρεμάστρα, ενώ από κάτω του έστεκε διπλωμένο στα δύο και 
μόλις παραδομένο και περιποιημένο απ’ το καθαριστήριο το μαύρο σου 
παντελόνι, το οποίο επίσης τιμούσες μόνο στις εξαιρετικές περιπτώσεις.  

 
Κόσμος πολύς θα γέμιζε το σαλόνι του Φώτη, πηγαδάκια και παρέες θα 

βουίζαν σα μελίσσι καθώς οι ομιλίες και οι συζητήσεις τους θα 
αναμειγνύονταν. Κάπου εκεί θα κόλλαγες κι εσύ, να μιλήσεις, να γελάσεις, να 
ευχηθείς. Οι πιο πολλοί θα ήτανε γνωστοί σου, κάποιους άλλους θα τους 
συναντούσες πρώτη φορά. Ιδιαίτερα κοινωνικός χαρακτήρας, δε θα 
δυσκολευόσουν να κάνεις νέες γνωριμίες ακόμα και να δημιουργήσεις 
καινούργιες φιλίες.  

 
Το ξύρισμα είχε σχεδόν τελειώσει. Μόνο δυο-τρεις λεπτομέρειες 

υπολείπονταν. Έπιασες να τις φροντίσεις και τότε το μυαλό σου έτρεξε σ’ 
εκείνη. Το χέρι σου σταμάτησε, πάγωσε. Το ξυράφι διείσδυσε στο κρέας σου. 
Έπαιζε το τραγούδι που σου τη θύμιζε. Η καρδιά σου άρχισε να χτυπάει 
γρήγορα και δυνατά. Ανέπνεες πιο βαθειά και πιο δύσκολα. Τα μάτια σου 



32                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

είχαν καρφωθεί στο θαμπό γυαλί του καθρέφτη. Ένιωθες ένα τσίμπημα που 
πλέον κρατούσες μόνο για τον εαυτό σου. Δεν το εξωτερίκευες, δεν το 
εκδήλωνες πια σε κανένα. 

 
Το αίμα έσταξε κατακόκκινο και άπλωσε στο νιπτήρα. Κράτησες με το 

δάχτυλό σου το πληγωμένο σημείο, ενώ με το άλλο χέρι άνοιξες το 
ντουλαπάκι κι έψαξες για τσιρότο. Το απολύμανες πρώτα με οινόπνευμα. 
Έτσουζε. Μέχρι όμως να φτάσεις στο φιλικό σου σπίτι, θα ‘χε επουλωθεί. 
Αυτές οι πληγές κλείνουν εύκολα. 

 
Κοίταξες το ρολόι, είχε πάει εννιά. Έπρεπε να βιαστείς, γιατί προβλεπόταν 

κοσμοσυρροή στους δρόμους της Αθήνας. Ντύθηκες, πασάλειψες τα μαλλιά 
σου με τζελ και ψέκασες το λαιμό σου με το καλό σου άρωμα. Χωρίς να 
κωλυσιεργήσεις περισσότερο, άρπαξες τα κλειδιά του διπόρτου σου απ’ το 
κομοδίνο, φόρεσες το καφέ κοτλέ σου σακάκι και κατευθύνθηκες προς την 
πλησιέστερη κάβα με ποτά. Διάλεξες ένα καλόγουστο καλάθι με μπουκάλια 
από ουίσκι και ξαναμπήκες στο αυτοκίνητό σου. 

  
 Πάρκαρες δυο στενά πιο πάνω απ’ την πολυκατοικία του Φώτη. Με 

ανοιχτό βήμα, βρέθηκες σύντομα στην είσοδο. Το κουδούνι του ήταν ψηλά-
ψηλά. Το πίεσες και σε τύφλωσε το κίτρινο φως της κάμερας. Ακούστηκε η 
φωνή του εορταζόμενου που πάντα σε περιέπαιζε καλοπροαίρετα. Έσπρωξες 
τη βαριά πόρτα ασφαλείας κι αμέσως κάλεσες το ασανσέρ. Άρχισες ν’ 
ανεβαίνεις προς τον τέταρτο όροφο, ενώ στο μεταξύ περιεργαζόσουν στον 
καθρέφτη το σημαδάκι στο μάγουλό σου. Είχε γίνει σκούρο, σχεδόν είχε 
ξεραθεί. Ο ανελκυστήρας σταμάτησε στον όροφο που είχες επιλέξει. Βγήκες 
ελαφρώς αγχωμένος, δεν μπορούσες να προσδιορίσεις ακριβώς το γιατί. Αφού 
ένιωθες δυνατός, είχες πείσει τον εαυτό σου ότι δε σε ένοιαζε. Εξάλλου είχε 
μεσολαβήσει και χρονικό διάστημα ενός χρόνου. Η απόφαση ήταν δική σου 
αποκλειστικά. Ασφυκτιούσες σε μια συγκατοίκηση που δεν είχε καμιά 
προοπτική εξέλιξης. Όλα έσβησαν ήρεμα, δε χρειάστηκαν φωνές. Μια μέρα 
έφυγες απλά, αφήνοντας τα κλειδιά πάνω στο τραπέζι του καθιστικού και 
λίγο καιρό αργότερα ήρθες και μάζεψες τα πράγματά σου. Προτίμησες το 
δρόμο αυτό παρά ένα γάμο, δύο παιδιά κι ένα διαζύγιο.  

 
 Στάθηκες ίσιος μπροστά στην πόρτα του διαμερίσματος. Σε καλωσόρισε 

η ευγενική οικοδέσποινα με το λαμπερό της χαμόγελο. Σ’ ευχαρίστησε για το 



Και μετά θα ζήσω τη ζωή μου        33 
_______________________________________________________________________________________________________________________________________________________________________________________________________________ 

 

 

δώρο σου και κατόπιν σου ‘δειξε γλυκά πού να καθίσεις. Η ματιά σου 
πλανήθηκε στο χώρο. Δεν ήταν εκεί. Έβγαλες το πακέτο με τα τσιγάρα κι 
άναψες ένα μέχρι να σου φέρουν κάτι να πιεις. Αμέσως κατέφθασε ο Φώτης. 
Τον φίλησες σταυρωτά και εκφράστηκες με τυπικές λέξεις, αλλά με 
ουσιαστικό συναίσθημα. Στα δεξιά σου ο μπουφές σου ‘χε σπάσει τη μύτη, 
αλλά σ’ αυτόν θα περνούσες σε λιγάκι, αφού έπινες το ουίσκι σου κι αφού 
έδινε το έναυσμα η κυρία του σπιτιού. Οι χαιρετούρες έδιναν κι έπαιρναν, το 
απαιτούσε άλλωστε κι η βραδιά. Κάπνιζες μανιωδώς σα να μην απολάμβανες 
τη γιορτή, σαν κάτι να σε ενοχλούσε. Ο καπνός φιλτραριζόταν στα πνευμόνια 
σου, τα έκαιγε και έβρισκε διέξοδο από τα ρουθούνια σου. Είχες χαμηλώσει το 
βλέμμα, κοίταγες το εμπριμέ χαλί που ζέσταινε το χώρο. Σε μια στιγμή ήρθε 
και θρονιάστηκε δίπλα σου ο πειρασμός, ο σατανάς ο ίδιος μαυροφορεμένος. 
Εντυπωσιακή, αδύνατη και ψηλή με λίγο αγριεμένα έντονα ζυγωματικά, με 
φόρεμα ντεκολτέ, μίνι, με μαύρο μους καλσόν και γοβάκια επίσης μαύρα 
γυαλιστερά. Τα μαλλιά της ήταν χτενισμένα κότσο, οι βλεφαρίδες της 
φορτωμένες από πηχτή μάσκαρα, ενώ τα χείλη της βαμμένα με κόκκινο βαθύ 
κραγιόν. Σε καλησπέρισε με προκλητικό χαμόγελο και ζήτησε τη φωτιά σου. 
Δεν την είχες ξαναδεί, ήταν φίλη της γυναίκας του Φώτη. Σε ρώτησε το όνομά 
σου, τη σχέση σου με τον εορταζόμενο και σου ξαναγέμισε το κρυστάλλινο 
ποτήρι με ουίσκι. Δέχτηκες πρόθυμα το οινόπνευμα από τα χέρια της και 
άκουσες με ενδιαφέρον το βιογραφικό της. Η βραδιά εξελισσόταν ευχάριστα. 
Είχες καλή συντροφιά, ανάκτησες το κέφι σου, διασκέδαζες με την αμαρτία 
την προσωποποιημένη.  

 
 Σε κάποια φάση χτύπησε το κουδούνι. Κοινός τόπος: όσοι επιθυμούν να 

κάνουν εντύπωση έρχονται στο τέλος. Έριξες τη ματιά σου στην είσοδο. Ήταν 
εκείνη. Την είδες να εισέρχεται χαμογελαστή και όπως πάντα κοκέτα. Δε 
σηκώθηκες απ’ τη θέση σου, παρέμεινες σταθερός όπως και στις απόψεις σου. 
Έσφιγγε τα χέρια κι άλλοτε λέρωνε τα μάγουλα των καλεσμένων. Έκανες 
πως δεν την κοίταζες. Κι όμως η ψυχή σου έβραζε. Γιατί ήρθες στη γιορτή 
εφόσον γνώριζες ότι θα την τράκαρες; Μπα! Καλά έκανες και ήρθες!!! Θα 
ήσουν πολύ εγωιστής, να αρνηθείς το φίλο σου για το χατίρι της. Πλησίασε 
και προς τη μεριά σου. Σου ‘δωσε την παλάμη της ψυχρά κι έκατσε απέναντι. 
Σε ανακούφισε το γεγονός ότι δε συνοδευόταν από κάποιον. Τουλάχιστον 
ήταν μόνη. Αυτό ήταν όμως που ήθελες για εκείνη; Τη μοναξιά; Όχι, δεν 
ήσουν δα και τόσο μικρόψυχος. Και τι ήθελες εν τέλει; Να ‘στε μαζί; Ούτε 



34                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

αυτό! Αν το ήθελες δε θα ‘χες φύγει. Θα ‘χες μείνει. Ίσως και να ‘χες 
παντρευτεί. Λοιπόν; Ήξερες τι ήθελες;  

 
 Ο πειρασμός σου ζήτησε να βγείτε στο μπαλκόνι. Είχε σκάσει από τη 

δυνατή θέρμανση. Ποιος νοιαζόταν πλέον για τα λαχταριστά εδέσματα; Σε 
πήρε απ’ το χέρι σαν παιδί. Σκοπός της ήταν να σε απομονώσει, μάλλον να 
απομονωθείτε μαζί. Δεν της έφερες αντίρρηση. Σου μιλούσε ακατάπαυστα, σε 
πολιορκούσε στενά. Το άρωμά της μεθυστικό, τα τεράστια πράσινα μάτια της 
σε ζάλιζαν και σε αναστάτωναν. Άρχισες να γελάς, δεν ένιωθες το κρύο στο 
μπαλκόνι. Σε ανέκρινε. Τι θα έκανες μετά, πού θα συνέχιζες. Δεν είχες 
κανονίσει κάτι συγκεκριμένο. Γενικά σου άρεσε το «ό,τι προκύψει», η τελευταία 
στιγμή. Σου πρότεινε ωμά να πάτε σπίτι της. Σοκαρίστηκες, παρότι το ‘κανες 
συχνά τελευταία. Τη ρώτησες τι έψαχνε από ‘σένα... «Πάντως όχι να σε 
παντρευτώ», σου δήλωσε κυνικά. Δεν μπορούσες να την αποφύγεις. Είχες 
θολώσει. Ένιωθες τα ένστικτά σου να σε φουντώνουν, αδύνατο να 
αντισταθείς. Το παντελόνι σου πρόδιδε πόσο είχες ερεθιστεί. Ήταν καλή 
ευκαιρία για σένα. Καλή ευκαιρία γιατί άραγε; Για την εκτόνωση της σάρκας; 
Για την πρόσκαιρη απόλαυση; Για την ικανοποίηση των ζωωδών αυτών 
ενστίκτων; Ή μήπως για την εκδίκηση απέναντι στο πρόσωπό της; Τι σου ‘χε 
κάνει και άξιζε εκδίκηση; Σου ‘χε φάει πέντε από τα καλύτερά σου χρόνια; Σε 
είχε αφήσει να πιστεύεις ότι είναι η μάνα των παιδιών σου στο άμεσο μέλλον; 
Σε παραμελούσε δουλεύοντας αχόρταγα αριστερά και δεξιά και μη βρίσκοντας 
χρόνο για εσάς, ούτε καν την Κυριακή...;  

 
 Μπήκατε μέσα για να πάρει η κούκλα το παλτό της. Ευχαριστήσατε 

θερμά το ζευγάρι και καληνυχτίσατε τους παρευρισκομένους. Η συμπεριφορά 
σου δεν ήταν ό,τι κομψότερο για τον εορτάζοντα, αλλά δεκάρα δεν έδινες. 
Ούτε που είδες τι έκανε η πρώην συμβία σου. Είχες περάσει σε μια εκστασιακή 
κατάσταση. Ορμήσατε λυσσασμένα στο αμάξι σου και γκάζωσες φουριόζος για 
το σπίτι της. Ευτυχώς δεν ήταν μακριά. Σου ψέλλισε να σταματήσεις όπου 
μπορούσες δεξιά. Πάτησες απότομα φρένο ενώ τ’ αριστερό σου πόδι βυθίστηκε 
στο συμπλέκτη. Τράβηξες χειρόφρενο, κλείδωσες και κατεβήκατε. Το λεπτό 
της χέρι γύρεψε τα κλειδιά του σπιτιού της μέσα στο μαύρο δερμάτινο 
τσαντάκι της. Γελούσατε κι οι δύο ενώ τη φιλούσες πότε στο στόμα και πότε 
στο μάγουλο, ενίοτε τη δάγκωνες και την κολάκευες με κλασικές 
ξεπερασμένες φιλοφρονήσεις. Για πότε μπουκάρατε στην κρεβατοκάμαρά της 
ούτε που το αντιλήφθηκες. Σε χρόνο ρεκόρ σε είχε γυμνώσει ενώ άρχιζε να 



Και μετά θα ζήσω τη ζωή μου        35 
_______________________________________________________________________________________________________________________________________________________________________________________________________________ 

 

 

κάνει κι αυτή το ίδιο με τα δικά της ρούχα. Είχες ξετρελαθεί. Αισθανόσουν 
πολύ ευτυχής που ‘χες ψαρέψει τέτοια γυναίκα. Και μάλιστα είχε εκείνη 
προσφερθεί πρώτη οικειοθελώς. Ω, ναι. Εσύ δεν έφερες ευθύνη. Απλά δεν 
αντέδρασες. Άρχισες να της κάνεις έρωτα βίαια και συνάμα αισθησιακά. Δε σε 
ένοιαζε καθόλου αυτό που ονομάζουμε ‘ψυχική επαφή’. Δε σ’ ενδιέφερε που 
δεν ήξερες σχεδόν τίποτα για το άτομο αυτό. Σ’ άρεσε που ζούσες έτσι. Δεν 
ήταν η πρώτη φορά μετά το χωρισμό σου που διάλεγες να περπατήσεις πάνω 
σ’ αυτό το δρόμο: το δρόμο της αυτοταπείνωσης. Το δρόμο της φτήνιας και της 
αναξιοπρέπειας. Της βραχύβιας απόλαυσης. Τι κι αν την άλλη μέρα ένιωθες 
ένα πελώριο κενό! Πιο μόνος από ποτέ. Θεωρούσες ότι έκανες το σωστό, ότι 
ζούσες για το τώρα, για το σήμερα κι έτσι έπρεπε. Είχες κουραστεί να 
μελαγχολείς, να αναπολείς το παρελθόν. Αδιαφορούσες που σε μάλωναν, 
λέγοντάς σου ότι γίνεσαι αντικείμενο σεξουαλικής εκμετάλλευσης της 
καθεμιάς. Εσύ το έπαιρνες πάνω σου, περηφανευόσουν και έτρεμες μήπως ένα 
όχι σου χαρακτηριστεί ως ηλιθιότητα απ’ τη μεριά σου. Ίσως μ’αυτό τον τρόπο 
θιγόταν ο ανδρισμός σου και μειωνόταν η φήμη σου στην πιάτσα. Είχες 
συμπληρώσει τα τριαντατέσσερα αλλά καρφί δε σου καιγόταν. Αυτή είναι η 
κατάλληλη ηλικία για να χαρείς. Ούτε μικρός να ντρέπεσαι και να ψάχνεσαι 
αλλά ούτε και μεγάλος να μην αντέχεις και να μην είσαι αρκετά επιθυμητός 
κι αποδοτικός. 

 
 Το κρεβάτι ήταν πια σκέτη κόλαση. Είχες ιδρώσει και σταγόνες απ’ το 

στήθος σου έσταζαν πάνω στη μελαχρινή καλλονή. Έκλεινες τα μάτια σου κι 
η ηδονή διαπερνούσε όλο σου το κορμί. Δεν ήθελες να τελειώσει, η κοπέλα 
ήταν άψογη. Μεγάλη τύχη πραγματικά. Οι σούστες έτριζαν, σίγουρα σας 
άκουγαν στο διπλανό διαμέρισμα. Αδύνατο να κρατηθείς κι άλλο. Οι 
αναστεναγμοί της επιβεβαίωναν το τι σπουδαίο αρσενικό είσαι. Η 
αποκορύφωση πλησίαζε. Λίγο ακόμα και θα ηρεμούσες. Η κοπέλα δεν 
αναστέναζε μόνο αλλά έσκουζε και τσίριζε. Είχε μπήξει τα νύχια της μέσα στα 
χέρια σου. Η ταχύτητά σου αυξήθηκε. Τραβήχτηκες απότομα και ξέσπασες 
επάνω της. Την είχες ξεθεώσει. Ήσασταν ο ένας αντάξιος του άλλου. Έγειρες 
δίπλα της λαχανιασμένος κι άναψες τσιγάρο. 

 
  Απέφευγες να την κοιτάξεις. Φύσαγες τον καπνό και προσπαθούσες να 

ξεκουραστείς. Σε πέντε λεπτά είχες ήδη σηκωθεί. Δε φοβόσουν να οδηγήσεις. 
Όφειλες να γυρίσεις σπίτι. Η επομένη ήταν εργάσιμη. Κούμπωσες το 



36                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

πουκάμισό σου, ανέβασες το φερμουάρ του παντελονιού σου, καληνύχτισες 
την όμορφη γυναίκα κι έκλεισες την πόρτα χωρίς περισσότερες περιστροφές.  

 
 

 
 
 
 
 
 
 
 
 



Και μετά θα ζήσω τη ζωή μου        37 
_______________________________________________________________________________________________________________________________________________________________________________________________________________ 

 

 

Ο καθαριστής (των) τζαμιών 
 

Ένα βαρετό μεσημέρι, ένα μεσημέρι καταστολής κι υποταγής στην ανία και 
στην κατακρεούργηση της φαντασίας και της δημιουργικότητας, άκουσα την 
πόρτα ν’ ανοίγει. Ήταν σαν να ξυπνούσα από τον πνευματικό μου λήθαργο 
χωρίς όμως να επανέρχομαι σε μια αξιοπρεπή κατάσταση του θυμικού. Τα 
βλέφαρά μου βαριά, τα μάτια μου να τσούζουν, η γεύση στο στόμα μου πικρή 
και ξινή από τους δύο καφέδες, τα τοστ και τα φρούτα, η πλάτη μου 
καμπουριασμένη και τα πόδια μου μουδιασμένα. Κάποιος έμπαινε στο χώρο 
του γραφείου μου, μάλλον η καθαρίστρια θα ήταν –ποιος άλλος τέτοια ώρα; 
Τρεις περασμένες! Ήταν η στιγμή της ημέρας που ξεκινούσε η βάρδια της, η 
λάντζα, το σκούπισμα, το σφουγγάρισμα, η αλλαγή της σακούλας σκουπιδιών 
στην τουαλέτα… όλες εκείνες οι δουλειές τέλος πάντων που της είχαν 
αλλοιώσει πρόσωπο, χέρια και μαλλιά απ’ τη σκόνη, τη βρωμιά και τη 
χλωρίνη. Τα βλέφαρά μου τσιτώθηκαν ελαφρώς για να την κοιτάξουν, να 
επιβεβαιώσουν την είσοδό της και κατόπιν να δώσουν το λόγο στα χείλη και 
τη γλώσσα μου ξεστομίζοντας το τυπικό και μηχανικό : «Γειά σας, τι κάνετε;» 

 
 Αν και δεν είχε προηγηθεί το κλασικό άκουσμα της φωνής της με τη 

βαριά προφορά να συνεννοείται με την προϊσταμένη της για την οργάνωση 
στον καθαρισμό των ορόφων του οργανισμού, ήμουν πεπεισμένη ότι εκείνη 
μόνο θα μπορούσε να είναι και άλλος κανείς. Η πόρτα άνοιξε περισσότερο, 
ακούμπησε σχεδόν στον τοίχο και προέβαλε ένα μακρύ λευκό κοντάρι. Το 
κρατούσε ένα μικρόσωμο ανθρωπάκι, κοντό κι αδύνατο, γύρω στα πενήντα με 
ψαρά μαλλιά. Στο άλλο χέρι του κρεμόταν ένας κουβάς με νερό και πιθανόν 
κάποιο χημικό μέσα του. Τα ρούχα του φτωχικά, χρώματος γκρι ξεβαμμένου, 
ένα πουλόβερ με ρόμβους - ή κάποιο παρεμφερές σχήμα- κι ένα παντελόνι να 
περισσεύει και σχεδόν να πατιέται από τα μαύρα, στρογγυλά, πλαστικά, χωρίς 
κορδόνια, παπούτσια του.  Προχώρησε προς το μέρος μου, χωρίς όμως να 
στοχεύει το γραφείο μου ή κάποιο άλλο διπλανό, ούτε να κατευθύνεται προς 
την τουαλέτα ή το νεροχύτη της κουζίνας. Παρότι δεν τον είχα ξαναδεί ή 
τουλάχιστον δεν τον είχα ξαναπροσέξει και δεν τον θυμόμουν, θεώρησα χρέος 
μου να τον χαιρετήσω στοιχειωδώς μονολεκτικά, διλεκτικά για την ακρίβεια: 
«Γεια σας». 

 



38                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Μού ριξε μια ματιά απελπισμένη. Η διάθεσή του ίσως να μην ντυνόταν 
με τα εντονότερα των συναισθημάτων όπως είναι το πάθος για ζωή, η χαρά, 
το χαμόγελο, το γέλιο, ο ενθουσιασμός... μάλλον ταλαιπωρία και φθορά και 
καταναγκασμό κατέθετε εκείνο το βλέμμα, μάλλον παράπονο... Νομίζω μου 
απάντησε, θαρρώ κάτι μου ψέλλισε… ήταν ένα ‘Γεια’ ή κάτι άλλο ανάλογο σε 
μια άλλη γλώσσα;… κατά πάσα πιθανότητα βαλκανικής ή ρωσικής 
προέλευσης. Ήταν μια απόκριση, μια σύντομη αντίδραση, μια απόκρουση 
φραστική ολίγων δευτερολέπτων…  

 
 Χωρίς να χρονοτριβεί δίνοντας σημασία σε πράγματα περιττά, που δεν 

τον αφορούσαν κι ίσως να τον κακοχαρακτήριζαν, στράφηκε στο μπαλκόνι. 
Γύρισα το κεφάλι μου στα δεξιά και τον παρατηρούσα. Από κάπου -δεν ήξερα 
από πού;- έβγαλε ένα πανί σαν αυτά που ξεσκονίζουμε ή καθαρίζουμε 
επιφάνειες και τύλιξε το κοντάρι. Το βούτηξε στον κουβά κι αφού το τίναξε, 
ώστε να μη στάζουν πολλά πολλά νερά, άρχισε να περνάει με ευλάβεια το 
τζάμι από πάνω μέχρι κάτω, δίνοντας έμφαση στα πιο λερωμένα σημεία. 
Προσηλωμένος σ’ αυτό που έκανε, δεν αφαιρούνταν ούτε λεπτό. Σε καμία 
περίπτωση δεν έδινε σημασία στην αδιάκριτη παρουσία μου. Τελειώνοντας 
την μπαλκονόπορτα, περιέλαβε τα τζάμια. Με την ίδια τεχνική, τον ίδιο ζήλο, 
την ίδια αφοσίωση.  

 
 Ήταν ο καθαριστής των τζαμιών… μια ιδιότητα ξεχωριστή, ένα 

καθήκον ιδιαίτερο που δε τελούνταν καθημερινά αλλά πιο αραιά, 
αποκομμένο από εκείνο των καθαριστριών… ήταν ο καθαριστής των τζαμιών 
της δημόσιας υπηρεσίας που δούλευα, αλλά πιθανότατα και άλλων τζαμιών 
εταιρειών, οργανισμών και καταστημάτων. Ήταν ο καθαριστής τζαμιών 
γενικά… ανώνυμος αλλά όχι απρόσωπος… ένας υπηρέτης της δύσης -αν η 
Ελλάδα θεωρείται δύση… ένας ξεχασμένος  της ανατολής -αν ερχόταν από 
κάπου ανατολικά, ίσως βορειοανατολικά ή κεντρώα της Ευρώπης- ποιος 
ήξερε; Χωρίς ταυτότητα, αλλά με στίγμα. Χωρίς μεγάλο μπόι, αλλά με 
ανάστημα.  

Είχε φτάσει σχεδόν τέσσερις. Μάζεψα τα πράγματά μου κρατώντας στο χέρι 
μου μόνο την κάρτα της υπηρεσίας. Φόρεσα τα μαύρα γυαλιά ηλίου και τον 
άφησα να συνεχίσει την ιεροτελεστία του με την ίδια μελαγχολική έκφραση. 

 
 
 



Και μετά θα ζήσω τη ζωή μου        39 
_______________________________________________________________________________________________________________________________________________________________________________________________________________ 

 

 

Στο λεωφορείο 
 

Δευτέρα πρωί. Ώρα επτά και εικοσιεννιά. Ο Κώστας ανοίγει σα γαρίδα τα 
μάτια του κι η πρώτη κίνηση που κάνει είναι να πατήσει το κυλινδρικό 
κουμπί στο ξυπνητήρι, πάνω στο κομοδίνο, δίπλα απ’ το κρεβάτι του, ένα 
λεπτό προτού αυτό του υπενθυμίσει δαιμονισμένα ότι είναι επτά και τριάντα, 
ώρα να σηκωθεί και να πάει στη δουλειά. Συνήθισε πια και δεν του χρειάζεται 
ο εκνευριστικός αυτός κύβος που κατασκευάστηκε με προορισμό την πιο 
άχαρη αποστολή. Ωστόσο, το ρυθμίζει καλού κακού από το προηγούμενο 
βράδυ μην τύχει και ξεχαστεί και πέσει βαρύ το πάπλωμα από πάνω του και 
τότε, ποιος τον ακούει τον προσωπάρχη του...! 

 Ο Μάιος έχει μπει πια για τα καλά και το πάπλωμα έχει παραχωρήσει 
τη θέση του σε μια μόνο κουβέρτα κι όχι απ’ τις πιο ζεστές. Ορμάει στο μπάνιο 
απ’ το οποίο έχει μόλις εξέλθει η κόρη του. Δεν προλαβαίνει να συμπληρώσει 
πέντε λεπτά κι ακούει το γιο του να βροντάει την πόρτα ανυπομονώντας να 
πάρει σειρά. Ο Κώστας κάνει όσο πιο γρήγορα μπορεί. Το κουδούνι στο 
γυμνάσιο ηχεί στις οχτώ και τέταρτο κι ο γιος του δεν είναι σωστό να πάρει 
απουσία την πρώτη ώρα εξαιτίας του. Στην κουζίνα συναντάει τη γυναίκα 
του, την Αλέκα. Βράζει ελληνικό καφέ και για τους δυο. Εκείνη εργάζεται 
απογευματινή αυτή την εβδομάδα αλλά οι οικογενειακές υποχρεώσεις τη 
θέλουν από νωρίς στο πόδι. Στην τετράφυλλη ντουλάπα που μοιράζεται με τη 
σύζυγό του βρίσκει το μπεζ του το κοστούμι και τη γαλάζια γραβάτα του. Στο 
γραφείο επιβάλλεται να παρουσιάζεται στην τρίχα. Ως ασφαλιστής, που 
έρχεται συνεχώς σ’ επαφή με πελάτες, οφείλει να έχει ένα κάποιο 
παρουσιαστικό, δεν μπορεί να σκάει μύτη στην εταιρεία σα γύφτος... 

 Ξανά στην κουζίνα. Ο καφές του είναι έτοιμος. Δεν έχει πολύ χρόνο στη 
διάθεσή του και στην πρώτη άτσαλη γουλιά, του καίει μοιραία τη γλώσσα, 
προκαλώντας την οργή των γευστικών του καλύκων. Αφήνει ξανά τον καφέ 
πάνω στο τραπέζι. Θα φτιάξει άλλον όταν φτάσει στο γραφείο. Εύχεται στην 
οικογένειά του ‘ Καλημέρα ’ και παίρνει το δρόμο για τη στάση του 
λεωφορείου. 

 Το σπίτι του ευτυχώς δεν απέχει σημαντικά από τη στάση. Μια ευθεία 
διακοσίων μέτρων είναι στην πραγματικότητα η απόσταση που χωρίζει τη 
μονοκατοικία του Κώστα από το μπλε κοντάρι, ακριβώς απέναντι από την 
εκκλησία της Αγ. Βαρβάρας, επί της Σοφοκλή Βενιζέλου στη Λυκόβρυση. Εκεί 
δεν είναι μόνος του. Πώς θα μπορούσε άλλωστε; Έχουν ήδη λάβει θέση καμιά 



40                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

δεκαπενταριά νοματαίοι από την Περσία κι άλλοι τόσοι από την Πολωνία ή τη 
Ρουμανία ή και τη Βουλγαρία... Δεν τους ζήτησε και πράσινη κάρτα ο Κώστας! 
Οι εθνικότητες μπορεί να ποικίλλουν αλλά ο σκοπός είναι ο ίδιος. Να πάρουν 
το λεωφορείο Β9 που ξεκινάει από τη Νέα Κηφισιά και διερχόμενο από τη 
Λυκόβρυση να τους φορτώσει όλους και να τους διανείμει κατά μήκος των 
διαφόρων περιοχών που διασχίζει, μα κυρίως να εναποθέσει τους 
περισσότερους στις αγκάλες της Ομόνοιας, του απόλυτου κέντρου της 
πρωτεύουσας, όπου ο καθένας αποβιβαζόμενος θα κατευθυνθεί ανάλογα με το 
σημείο της εργασίας του. 

 Ο Κώστας κοιτάζει αγχωμένα το ρολόι του. Σα να άργησε ολίγον τι το 
λεωφορείο σήμερα. Οι αλλοδαποί έχουν σχηματίσει σφηκοφωλιές κι ένα 
ακαταλαβίστικο βουητό παράγεται, μείγμα ανατολίτικων ευρωπαϊκών κι 
ασιατικών φωνημάτων. Απορεί πώς θα στοιβαχτούν και πάλι μέσα στο πιο 
άβολο μεταφορικό μέσο. Τις ώρες αιχμής όπως αυτή του «οχτώ-εννιά» το 
πρωί ο συνωστισμός είναι απερίγραπτος. Τι να γίνει όμως; Η Λυκόβρυση δεν 
έχει σταθμό τρένου ή μετρό. Συνδέεται με το κέντρο της Αθήνας μόνο με τη 
συγκεκριμένη γραμμή λεωφορείου. Όσο για το Ι. Χ. αδύνατον να το κατεβάζει 
κάθε μέρα στην Αθήνα. Άσε που η εταιρεία δεν προσφέρει πάρκιν... 

 Μα να! Κάτι πράσινο ξεπροβάλλει από πάνω, εκεί όπου τελειώνει κι 
αρχίζει μαζί η ορατότητα του δρόμου. Τα κλασικά μπλε λεωφορεία έχουν ήδη 
αντικατασταθεί από τα οικολογικά του φυσικού αερίου, με νέο χρώμα 
κατατεθέν το πράσινο. Με σεβασμό στο περιβάλλον, αλλά με περιορισμένη 
χωρητικότητα. Τα μπλε ήταν σαφώς πιο ευρύχωρα καθότι ‘φυσαρμόνικες’ με 
διπλό αριθμό καθισμάτων και περιοχή στη μέση για τους όρθιους που δε 
ζαλίζονται και διασκεδάζουν με την περιστροφή. 

 ‘Επιτέλους’, σκέφτεται ο Κώστας. Καθυστέρησε, αλλά ήρθε. 
Τουλάχιστον να μην έχει κίνηση μέχρι τη Χαλκοκονδύλη όπου και τερματίζει, 
τουλάχιστον όχι σε σημεία, όπου γενικά δε δημιουργείται εύκολα 
μποτιλιάρισμα. 

 Το λεωφορείο φτάνει. Βρίσκεται λίγα δευτερόλεπτα πριν την άφιξή του 
στη στάση και το πολυπόθητο διάπλατο άνοιγμα των πορτών του. Τώρα είναι 
που θα γίνει μάχη...! Μάχη για μια θέση στον ήλιο της μετακίνησης. Όλοι οι 
μέλλοντες επιβάτες σπρώχνονται για το ποιος θα πρωτοανέβει και κατά 
συνέπεια για το ποιος θα προλάβει να πιάσει κάθισμα. 

 Πασχίζουν να κεντράρουν τις τρεις πόρτες. Υπολογίζουν χοντρικά 
αρχικά και με περισσότερη ακρίβεια όταν το λεωφορείο είναι πια σχεδόν στη 
στάση, όπου σταθεί το τελευταίο  κατά συνέπεια και οι θύρες του. Είναι τόσο 



Και μετά θα ζήσω τη ζωή μου        41 
_______________________________________________________________________________________________________________________________________________________________________________________________________________ 

 

 

σημαντικό να καταλάβεις μια θέση! Ειδικά αν είσαι σαν τον Κώστα που δεν 
πηγαίνει κάπου κοντά, δυο τρεις στάσεις παρακάτω ας πούμε, αλλά 
καθημερινά διανύει την ίδια μακρινή απόσταση από τη γειτονιά του στη 
Λυκόβρυση στο γραφείο του, στη Γ’ Σεπτεμβρίου. Είναι τόσο φθοροποιό να 
στέκεσαι όρθιος! Με όλα αυτά τα «σταμάτα-ξεκίνα» του οδηγού, πώς να 
αντέξει ο άνθρωπος; Σαν κοτόπουλο καταλήγει στον προορισμό του όποιος 
δεν εξασφαλίσει για την πάρτη του ένα καθισματάκι έστω κι απ’ αυτά τα 
μικροσκοπικά, ένα πίσω και ένα απέναντι διαγώνια από τον οδηγό, που αν 
είσαι γυναίκα και μάλιστα ολίγον τι «περιφερειάρχισσα», νιώθεις να 
περισσεύεις κάπως, ωστόσο είσαι ευχαριστημένη που πάλι καλά δεν έχεις την 
ίδια τύχη με τους όρθιους. 

 Οι πόρτες δίνουν το ΟΚ για την άγρια εισβολή. Οι Ούννοι χιμάνε με 
πάθος μέσα στο magic bus και ποδοπατώντας ο ένας τον άλλο 
ανταγωνίζονται με γέλια και φωνές για τις ελάχιστες υπάρχουσες θέσεις, 
καθώς το λεωφορείο έχει σχεδόν γεμίσει ήδη από τη Νέα και την Κάτω 
Κηφισιά. Ο Κώστας, μαθημένος πια έχει αφομοιωθεί όπως κι οι άλλοι 
Έλληνες επιβαίνοντες που εδώ που τα λέμε, δεν είναι και οι καλύτεροι των 
επιδρομαίων. Σπρώχνουν κι αυτοί κι αφρίζουν απ’ το ρατσισμό τους. Τους 
φαίνεται επιεικώς απαράδεκτο, να κάθονται οι ξένοι κι οι ίδιοι να 
ξεροσταλιάζουν. Ο Κώστας που φροντίζει κάθε μήνα να ανανεώνει την κάρτα 
απεριορίστων διαδρομών που εκδίδεται από τον ΟΑΣΑ, κερδίζει εκτός από 
χρήματα και πολύτιμο χρόνο (αφού δεν είναι υποχρεωμένος να χτυπάει 
εισιτήριο) και με ένα σάλτο καταλαμβάνει ένα ουδόλως ευκαταφρόνητο 
κάθισμα στην τρίτη σειρά στη μέση περίπου του λεωφορείου από τη μεριά του 
οδηγού. Αυτό ήταν! Τα κατάφερε και σήμερα! Ε, αλίμονο!!! Πώς θα τη βγάλει 
μέχρι κάτω; Χρειάζεται τουλάχιστον μία ώρα για να αριβάρει στο τέρμα. Όσοι 
δεν πρόλαβαν να πετύχουν το ίδιο, είτε γιατί την ώρα που οι ‘ξύπνιοι’ 
κοιτούσαν να κάτσουν, εκείνοι ακύρωναν το εισιτήριό τους, είτε  γιατί ούτως 
ή άλλως δε θα κάθονταν εφόσον οι θέσεις είναι ελάχιστες κι έπεσαν 
κυριολεκτικά κεφάλια για την κατάληψή τους, δείχνουν μελαγχολικοί, μα δε 
χάνουν τις ελπίδες τους. Στέκονται σαν μπάστακες πάνω από τους καθιστούς 
επιβάτες και πού ξέρεις, όλο και κάποιος θα ξεπαλουκωθεί και μετά θα 
ξεκουραστούν κι αυτοί. Λίγη υπομονή απαιτείται και πολλή τύχη. Διότι 
μπορεί ο καθισμένος να κατεβαίνει στην επόμενη κιόλας στάση, 
πλημμυρίζοντας με ανέλπιστη χαρά τον επόμενο καταληψία... μπορεί όμως να 
κατεβαίνει και στη Χαλκοκονδύλη... Ω, Θεέ μου! Ούτε να το σκεφτούν δεν 
τολμούν οι δύστυχοι! 



42                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Ο Κώστας τραβάει το παράθυρο για να πάρει αέρα. Του αρέσει να τον 
φυσάει το μαγιάτικο αεράκι κι εξάλλου το έχει ανάγκη. Τόσα άτομα 
στριμωγμένα μέσα σε ένα τόσο μικρό χώρο του προκαλούν ασφυξία. Σα να 
κόλλησε το παράθυρο... αχ, σφήνωσε!!! Άι στο διάολο! Θέλει πιο πολλή 
δύναμη. Πρέπει να ‘σαι αρσιβαρίστας για να κατορθώσεις να ξεσφηνώσεις το 
κωλοπαράθυρο. Ουφ! Άνοιξε! Κάτι τέτοια είναι που του χαλάνε τη διάθεση 
και φτάνει κακομούτσουνος στο γραφείο. 

 Το λεωφορείο κοντοζυγώνει στη Μεταμόρφωση. Ο Κώστας 
πονοκεφαλιάζει με τις ομιλίες των συνεπιβατών του. Ησυχία δεν έχουν. Ο 
διπλανός του, ένας μελαμψός μουστακαλής, που βρομάει πατόκορφα και του 
προκαλεί αναγούλα, φλυαρεί ακατάπαυστα με ένα (προφανώς) φίλο του που 
είναι ίδιος κι απαράλλακτος με αυτόν. Σα δυο σταγόνες νερό μοιάζουν, σα 
σιαμαίοι. Ούτε Κινέζοι να ήτανε! Το ανοιχτό παράθυρο παραμένει σταθερή 
αξία για τον Κώστα καθώς είναι ζωτικής σημασίας. Χωρίς αυτό, νιώθει ότι θα 
σκάσει, ότι δε θα επιβιώσει αν για κάποιο απίθανο ευτυχώς λόγο χρειαστεί να 
το κλείσει ή να αλλάξει θέση πηγαίνοντας κάπου όπου παράθυρο δεν 
υφίσταται. Ξέρει αυτός. Υπάρχουν μέρες που το κάθισμά του δεν περιλαμβάνει 
όλα τα κομφόρ. 

Η ώρα πήγε οχτώ και δέκα. Ο Κώστας πιάνει δουλειά στις εννιά. Μάλλον θα 
είναι συνεπής και σήμερα. Τίποτα δεν προοικονομεί αργοπορία... 

 Τι ήθελε και το γρουσούζεψε! Μια ατελείωτη ουρά αυτοκινήτων σα 
σαλίγκαρος περιμένει το λεωφορείο για να επιμηκυνθεί. Είναι η έξοδος της 
Μεταμόρφωσης προς Εθνική Οδό. Έτσι εξηγείται και το κυκλοφοριακό 
μάγκωμα. Περνούν δέκα λεπτά με το ρολόι μέχρι το λεωφορείο να 
ελευθερωθεί από την ακινητοποίηση. Οι ταξιδιώτες αγανακτούν. Αμάν! Κι 
έχουν τόσο δρόμο ακόμη μπροστά τους. 

 Στάση στην πλατεία της Μεταμόρφωσης στη Γκινοσάτη. Πρόκειται για 
σημείο-κόμβο. Κι όντως με μια πρώτη πρόχειρη ματιά, ο Κώστας μετράει 
καμιά εικοσαριά κεφάλια διαφόρων χρωμάτων να εισέρχονται μπουλουκιδόν. 
Ανάμεσά τους κι αρκετές γυναίκες. Τα μαύρα μάτια του Κώστα καρφώνουν τις 
ξανθιές. Ρωσίδες ή Ουκρανές ή μήπως Ρουμάνες; Τι σημασία έχει; Αισθάνεται 
κορόιδο που μένει πιστός στην Αλέκα και δεν έχει κάνει (ακόμα) την 
κουτσουκέλα του, γευόμενος τον απαγορευμένο καρπό του έρωτα με μια 
τέτοια γυναίκα. Το σεξ μαζί της θα ναι σίγουρα σκέτη κόλαση στην οποία θα 
‘θελε αλύπητα να καεί. Υποσυνείδητα είναι ‘ερωτευμένος’ μαζί τους. Τον 
τρελαίνει αυτή η φτήνια, αυτή η γλώσσα που μιλάνε είναι τόσο ερεθιστική... 
Ούτε στον εαυτό του δεν κοτάει να τ’ ομολογήσει. Κι έχει και τον Αντρέα, το 



Και μετά θα ζήσω τη ζωή μου        43 
_______________________________________________________________________________________________________________________________________________________________________________________________________________ 

 

 

συνάδελφό του στο διπλανό γραφείο στη δουλειά, να του παίρνει τ’ αυτιά με 
τη Νατάσσα, τη Ρωσιδούλα των εικοσιπέντε Μαΐων που του ομορφαίνει-με το 
αζημίωτο φυσικά- τη ζωή και τον βοηθάει να υπομένει την 
κρεβατομουρμούρα της γυναίκας του. Βέβαια, οι επιβαίνουσες του Β9 δεν 
είναι της κλάσης της Νατάσσας, αλλά θαρρεί ότι του αρκούν για να ξεφύγει 
από τη ρουτίνα του με μια μικρή επιβάρυνση. Ο ίδιος δεν είναι για 
εικοσιπεντάρα... έχει έξοδα, υποχρεώσεις. Ο Αντρέας έχει μεγαλώσει τα παιδιά 
του και δύναται να καταστρέφει ένα μέρος του μισθού του για την προσωπική 
του απόλαυση... 

 Ο Κώστας αφαιρέθηκε. Το λεωφορείο εγκαταλείπει τη Μεταμόρφωση 
και πλησιάζει ολοένα τη Δεκελείας, τον κεντρικό δρόμο της Νέας 
Φιλαδέλφειας. Στη διασταύρωση του Βλάχου η αδρανοποίηση είναι 
πρωτοφανής! Σε κάθε μέτρο προτείνεται ν’ ανοίγουν σαμπάνια! Τι 
ταλαιπωρία και σήμερα! Μέχρι να δημιουργηθεί μετρό κάπου κοντά στη 
Λυκόβρυση, ο Κώστας θα ‘χει συνταξιοδοτηθεί! Από την άλλη μεριά, 
σκέφτεται να παίρνει το αμάξι και να το σταθμεύει στο Μαρούσι κι από ‘κει 
μετά να συνεχίζει με το τρένο. Έλα όμως και που το πάρκιν στην Αθμονή 
είναι όνειρο θερινής νυκτός κι επιπλέον η Αλέκα χρειάζεται οπωσδήποτε το 
αμάξι για τα ψώνια και πρωτύτερα τη μεταφορά των παιδιών στο σχολείο. 
Υποχωρεί για την οικογένειά του ο Κώστας, τι να κάνει...; 

 Ο μελαμψός συνταξιδιώτης του κατεβαίνει. Έχει ήδη πατήσει το 
κουμπί το οποίο σαν multimedia με ήχο και φως ενημέρωσε εγκαίρως τον 
οδηγό να ανοίξει τη μεσαία πόρτα. Ο Πέρσης δίνει τη σκυτάλη σε μια νεαρή 
κοπέλα γύρω στα είκοσι που κουνάει πάνω κάτω το κεφάλι της, στο ρυθμό 
που της υπαγορεύει η μουσική που πηγάζει από τα συνδεδεμένα με το κινητό 
της ακουστικά.  Σα φοιτήτρια του φαίνεται του Κώστα. Την περιεργάζεται από 
την κορυφή μέχρι τα νύχια. Νομίζει ότι μαζί της θα πορευθεί μέχρι το τέλος. Η 
κοπέλα κρατάει δυο βιβλία κι ένα τετράδιο κι επίσης έχει μόλις χτυπήσει 
εισιτήριο των εξήντα λεπτών κι όχι του ενός ευρώ και είκοσι λεπτών που 
είναι η γενική τιμή. 

 Το Β9 βρίσκεται στη Νέα Χαλκηδόνα και χωρίς να επιθυμεί να 
καθυστερήσει άλλο, αποχαιρετάει οριστικά τη Δεκελείας και γλιστρώντας 
πιάνει την Αχαρνών. Την αχανή Αχαρνών. Τώρα είναι που δε θα πέφτει 
καρφίτσα από δω και μπρος. Τα Κάτω Πατήσια κατοικούνται σε ποσοστό 
ενήντα τοις εκατό από αλλοδαπούς, συνεπώς το πράσινο λεωφορείο δεν έχει 
ελπίδες να αποσυμφοριστεί πριν ξεβράσει τους επιβάτες στο λυτρωτικό για 
όλους τέρμα. 



44                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Το ρολόι πάνω από τον οδηγό δείχνει εννιά παρά είκοσι. Δυστυχώς το 
ρολόι χειρός του Κώστα συμφωνεί με διαφορά ενός λεπτού μόνο. Το δικό του 
λέει εννιά παρά εικοσιένα. Κάτι είναι όμως και το ένα λεπτό όταν είσαι 
ιδιωτικός υπάλληλος... Στο τσακ θα φτάσει ο καημένος ο Κώστας, που έχει 
αρχίσει να νευριάζει. Προτιμάει να μην μπει στη διαδικασία να τηλεφωνεί από 
το κινητό του τηλέφωνο στην εταιρεία με σκοπό να πληροφορήσει τον 
πρωσοπάρχη του ότι η κίνηση στέκεται εμπόδιο στην αναμφισβήτητη 
επιθυμία του να εξυπηρετήσει τα συμφέροντα των ασφαλισμένων πελατών 
τους...! Κι ειλικρινά δεν είναι στο χέρι του. Πόσο πιο νωρίς να ξεκινήσει πια 
από τη Λυκόβρυση! Έλεος! 

 Στον Άγιο Ελευθέριο ο Κώστας γέρνει το κεφάλι του στο τζάμι. 
Νυστάζει... κλείνει τα μάτια. Είτε ταραχτεί, είτε όχι, δεν εξαρτάται από αυτόν 
η ώρα του ερχομού του στη δουλειά. Εξάλλου, απ’ ότι υπολογίζει, δε θα 
καθυστερήσει πάνω από δέκα λεπτά, τα οποία θα συμπληρώσει το δίχως άλλο 
μετά το πέρας του οχταώρου του. 

 Απλώς ό,τι σκέφτεται, το σκέφτεται γιατί δεν αρέσκεται στο να δίνει 
δικαιώματα... Δεν προλαβαίνει να χαλαρώσει κομμάτι κι οι φωνές μιας 
γυναίκας από πίσω τον πετάνε πάνω. Διαμαρτύρεται εντόνως κατά του 
οδηγού, που ενώ με βάση το δικό της ισχυρισμό είχε πατήσει σε σωστό χρόνο 
το κουμπί για να της ανοίξει την τελευταία πόρτα, εκείνος δεν 
πραγματοποίησε το αίτημά της υποστηρίζοντας ότι το κουμπί πατήθηκε όψιμα 
κι ο ίδιος δεν πρόλαβε να αντιδράσει και να την  ικανοποιήσει με αποτέλεσμα 
τώρα να την αποβιβάζει μια στάση παρακάτω, περίπου τριακόσια μέτρα πιο 
μακριά από το στόχο της. Ο Κώστας είχε τα μάτια του σφραγισμένα εκείνη τη 
στιγμή και δεν υπήρξε αυτόπτης μάρτυρας του γεγονότος όπως άλλοι 
συνεπιβαίνοντες, που διχασμένοι, άλλοι δίνουν δίκιο στη γυναίκα κι άλλοι 
καταθέτουν υπέρ του οδηγού. Μα κι ανοιχτά να είχε τα μάτια του ο Κώστας, 
πώς να έβλεπε τι γινόταν πίσω του...; Θα στραβολαίμιαζε. Δουλειά κι αυτή που 
κάνουν οι οδηγοί του λεωφορείου... οίκτιρε το επάγγελμα. Μα απ’ την άλλη 
μεριά, υπάρχει επάγγελμα χωρίς σοβαρά μειονεκτήματα; 

 Στο σταθμό των Κάτω Πατησίων το λεωφορείο απαλλάσσεται 
τουλάχιστον από μια δεκαριά άτομα που σπεύδουν για την ανταπόκριση του 
ηλεκτρικού. Ο Κώστας συμβουλεύεται το ρολόι του. Μήπως θα ήταν φρόνιμο 
να κατεβεί κι αυτός εκεί και με τη βοήθεια του τρένου να βρεθεί στην Ομόνοια 
πιο γρήγορα; Μπα... συλλογίζεται. Μέχρι να κατέβει από το λεωφορείο, να 
περπατήσει έστω κι αυτά τα λίγα μέτρα μέχρι τις γραμμές του τρένου, να βρει 
ψιλά για το καινούργιο εισιτήριο (το μηχάνημα έκδοσης δε δέχεται 



Και μετά θα ζήσω τη ζωή μου        45 
_______________________________________________________________________________________________________________________________________________________________________________________________________________ 

 

 

χαρτονομίσματα, η ουρά στο γκισέ του υπαλλήλου είναι μεγάλη κι η κάρτα 
του ισχύει μόνο για λεωφορεία και τρόλεϊ), να περιμένει το τρένο, θα ‘χει 
φτάσει με το Β9! Άστο καλύτερα... γιατί να ξεβολευτεί; Καλά είναι έτσι... 

 Στον Άγιο Νικόλαο ανεβαίνουν τρεις χλεμπονιάρηδες. Στα πρόσωπά 
τους καθρεπτίζεται η εξαθλίωση, η δίψα για εκδίκηση κι η διάθεση για 
εκμετάλλευση, έστω κι αν η μόνη εκμετάλλευση που δύνανται να κάνουν 
αυτοί στην κατάσταση που βρίσκονται είναι να μη χτυπήσουν προκλητικά το 
εισιτήριό τους, εξαπατώντας έτσι τους Έλληνες που τους βασανίζουν για ένα 
ξεροκόμματο. Τα άθλια χαμόγελά τους προδίδουν την ηδονή που εισπράττουν 
από τη μικροαπατεωνιά τους. Αμ, βλέπεις, οι ελεγκτές κάνουν έφοδο άσχετες 
ώρες... ποτέ τις ώρες αιχμής...όλως τυχαίως...! 

 Στον Άγιο Παντελεήμονα, το ηθικό του Κώστα αναπτερώνεται. 
Κοντεύει πλέον. Αρπάζει ανυπόμονα τη δερμάτινη τσάντα του, που εμπεριέχει 
χαρτιά της δουλειάς του προετοιμαζόμενος για τη ‘μεγάλη ώρα’. Στα 
μπροστινά δίδυμα καθίσματα κάθονται ένας άντρας με τεντωμένη την 
εφημερίδα, που διανέμεται καθημερινά δωρεάν σε κεντρικά σημεία και μια 
γυναίκα που μετά βίας κρατιέται για να μην κάνει επεισόδιο. Ο άντρας δε 
χαμπαριάζει τίποτα. Αδιαφορεί για το αν ενοχλείται η συνεπιβάτιδά του ή όχι. 
Μάλιστα όχι απλά δε μαζεύει την εφημερίδα του, αλλά απλώνεται ακόμα 
περισσότερο. Εκείνη χάνει την ψυχραιμία της και προβαίνει σε ηχηρή 
παρατήρηση. Ο Κώστας την κοιτάζει με νόημα σαν να της λέει ότι τώρα βρήκε 
να εκδηλωθεί και να εκτεθεί σε όλο το λεωφορείο, τώρα στα πίσω-πίσω, που 
‘χουν σχεδόν φτάσει;; 

 Λίγο πριν την πλατεία Βάθη, η (πιθανόν) φοιτήτρια κατεβαίνει. 
Μάλλον θα φοιτάει σε κάποιο από τα εργαστήρια ελευθέρων σπουδών που 
λειτουργούν εκεί γύρω, υποθέτει ο Κώστας. Έχει την αίσθηση ότι την έχει 
ξανασυναντήσει δυο-τρεις φορές ακόμα, στο ίδιο λεωφορείο. Τώρα που την 
καλοκοιτάει και όρθια, συμπεραίνει ότι πρόκειται για γνωστή φυσιογνωμία.  
Από την πίσω τσέπη του ξεβαμμένου μπλου τζην της προεξέχει ένα κόκκινο 
πορτοφόλι που σκανδαλίζει τις ορέξεις μερικών-μερικών κι η καμπάνα δε 
βαράει μόνο για τους ξένους αλλά και για τους Έλληνες που δε φημίζονται τα 
τελευταία χρόνια για την καλή τους οικονομική κατάσταση. Εξάλλου, 
σημειωτέον ότι η πλειοψηφία του ελληνικού επιβατικού κοινού, ειδικά στα 
λεωφορεία (δε θα μπορούσε να πει κανείς το ίδιο και για το μετρό) είναι ό,τι 
χειρότερο κυκλοφορεί στην πιάτσα... Μην κοιτάτε τώρα τον Κώστα... άλλο 
αυτός... αυτός είπαμε... θυσιάζεται για την Αλέκα και τα παιδιά. 



46                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Το λεωφορείο μπαίνει στη Χαλκοκονδύλη. Η ώρα εννιά και δέκα. Πάλι 
καλά, ανακουφίζεται ο Κώστας. Πάλι καλά που δεν έφτασε στις εννιάμιση. 
Ό,τι και να του προσάψει ο προσωπάρχης, ο Κώστας θα σταθεί βράχος κι ως 
οφείλει θα καλύψει το τέταρτο που χρωστάει στον εργοδότη του με 
επιπρόσθετη εργασία μέχρι τις πέντε και δεκαπέντε. Τον πονούν οι ωμοπλάτες 
του. Πιάστηκε. Είναι κι ο Μάιος. Μήνας υγρός, να λέμε του στραβού το δίκιο. 
Το Β9 αράζει. Αυτό ήταν και για σήμερα... το πρωί γιατί το ίδιο σκηνικό θα 
επαναληφθεί το απόγευμα αντίστροφα... από τη Χαλκοκονδύλη προς στη 
Λυκόβρυση. Πώς υπέμεινε και πάλι μπόχα, φασαρία και κίνηση πάνω από μία 
ώρα, ούτε που ξέρει ο Κώστας. Και πώς κυρίως μετά από τέτοιο ταξίδι, θα 
περάσει οχτώ ώρες εργασίας κι αυτό άγνωστο του είναι... Μαθημένα τα βουνά 
απ’ τα χιόνια, αυτοεμψυχώνεται και με ανοιχτούς δρασκελισμούς βιάζεται για 
το γραφείο. 

 



Και μετά θα ζήσω τη ζωή μου        47 
_______________________________________________________________________________________________________________________________________________________________________________________________________________ 

 

 

Το 37 δεν είναι πυρετός 
 

Αστραπές και βροντές συντάραζαν συθέμελα την Αθήνα, το πρωινό εκείνο 
της Κυριακής. Φεβρουάριος, βλέπεις, χειμώνας. Αν δε βρέξει τέτοια εποχή, 
πότε θα βρέξει; Και τι καλύτερο από το να κάνει κρύο, να ρίχνει 
καρεκλοπόδαρα, ο χειμώνας να βρίσκεται στο αποκορύφωμά του και την ίδια 
στιγμή να ‘ναι Κυριακή, αργία; Να είσαι κουκουλωμένος κάτω από τα ωραία 
σου παχιά σκεπάσματα, κάτω από τις μάλλινες κουβέρτες σου, τα 
πουπουλένια παπλώματά σου και να χαίρεσαι που έξω επικρατεί κακοκαιρία, 
γιατί απλούστατα δε σε νοιάζει καθότι η μέρα είναι Κυριακή και κανείς δεν 
είναι υποχρεωμένος να εγκαταλείψει το ζεστό του κρεβάτι για να βγει έξω! 
Την Κυριακή κανείς δε δουλεύει. Όλοι ξεκουράζονται, κοιμούνται 
περισσότερη ώρα, χουζουρεύουν, μένουν στο σπίτι, τρώνε οικογενειακά το 
αχνιστό κοκκινιστό τους, νοικιάζουν κανένα ντι-βι-ντι το οποίο βλέπουν με 
παρέα φίλων κι έτσι ενισχύουν τις μπαταρίες τους για τη Δευτέρα. Έτσι 
συνηθίζουν να κάνουν όλοι λίγο-πολύ σ’ αυτή την πόλη. Όλοι εκτός από την 
Αρετή που εκείνο το παγωμένο πρωινό του Φλεβάρη είχε ξυπνήσει από τις έξι 
τα χαράματα. Όχι μόνο δε χάρηκε το Κυριακάτικο πρωινό αλλά αγχώθηκε κι 
από πάνω αφού η βάρδια της στην ιδιωτική κλινική στην οποία εργαζόταν ως 
νοσηλεύτρια ξεκινούσε στις επτά και μ’ αυτή την κακή καιρική κατάσταση συν 
το γεγονός ότι ήταν Κυριακή και στους δρόμους η κίνηση ήταν μειωμένη, 
κυρίως η κίνηση των λεωφορείων που περνούν στη χάση και στη φέξη, 
φοβήθηκε μην καθυστερήσει κι η διευθύνουσά της την κατσαδιάσει. 

 Όχι πως ήταν ασυνεπής κι αργούσε ποτέ... Α, πα πα πα! Ίσα-ίσα που 
αυτή η δουλίτσα στην κλινική πίσω από το Χίλτον την ενδιέφερε αφάνταστα, 
γιατί την είχε απόλυτη ανάγκη. Απ’ αυτή περίμενε να ζήσει και να πληρώσει 
το ενοίκιό της στο διαμερισματάκι στο Μεταξουργείο, στην πενταόροφη 
γκρίζα πολυκατοικία, της οποίας ήταν ένοικος εδώ και πέντε χρόνια από τότε 
που άφησε το μικρό παραλίμνιο χωριό της στα Γιάννενα κι ήρθε στην 
πρωτεύουσα για να φοιτήσει στο Τ. Ε. Ι. Νοσηλευτικής. Τι τα ‘θελε...! Ενώ μια 
χαρά την οδηγούσαν τα μόρια που είχε συγκεντρώσει, στην ίδια σχολή στη 
γενέτειρά της, εκείνη είχε δηλώσει ως πρώτη προτίμηση την Αθήνα στο 
μηχανογραφικό της.  «Σιγά μη φτάνουν τα μόριά μου για Αθήνα, ρε μπαμπά... Έτσι 
τη δηλώνω... Γιάννενα θα μπω, μη στενοχωριέσαι!» καθησύχαζε τον πατέρα της 
για να τον ψήσει την ημέρα που συμπλήρωνε τις σχολές με σειρά 
προτεραιότητας. Δήθεν δε θα έφταναν οι βαθμοί της... Δεν ομολογούσε ότι 



48                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

καιγόταν να έρθει στη μεγαλούπολη, να ζήσει με τρέλα, να γευτεί την πίεση 
μέσα στα τσιμέντα, να εισπνεύσει το νέφος. Βαρέθηκε τον καθαρό αέρα, τη 
λίμνη και την ομορφιά της, τις κατσίκες και τα γιδοπρόβατα που έβοσκε ο 
πατέρας της και κληροδότησε κατόπιν στον αδελφό της. Η ψυχούλα της 
σπαρταρούσε για μια νέα ζωή, μακριά από τους βλάχους και τα κουτσομπολιά, 
πέρα από την πληκτική ζωή της επαρχίας. 

 Δεν είχε υπολογίσει όμως ότι παντού, σε όλα τα μήκη και τα πλάτη της 
γης υπάρχουν προβλήματα, κακώς κείμενα, φτηνός κόσμος, φόβοι, 
στενοχώριες, μικρότητες... Παντού... Πόσο μάλλον μέσα στην ίδια χώρα. Κι 
όντως, να ‘τος ο θηλυκός ποντικός μέσα στο κλουβί των τριάντα 
τετραγωνικών, να στριφογυρίζει κι ο τόπος να μην τον χωράει. Να πνίγεται 
και να τρέμει, Κυριακή έξι το πρωί κι έξω ανεμοθύελλα. 

 Σε μια πλαστική τσάντα από γνωστό κατάστημα καλλυντικών, 
στρίμωξε τα τελείως απαραίτητα προσωπικά της αντικείμενα. Με παλιές 
μαύρες φλατ φθαρμένες μπότες και μια κόκκινη ομπρέλα κατέβηκε στην 
είσοδο της πολυκατοικίας. Πόσο θα ‘θελε να είχε ένα αυτοκινητάκι δικό της, 
παρκαρισμένο εκεί πιο πέρα, να χωθεί μέσα, να βάλει το κλειδί στη μίζα, να 
πατήσει γκάζι και σε δέκα λεπτάκια το πολύ να βρεθεί στη δουλειά της! Πήγε 
να ανοίξει την ομπρέλα μα του κάκου...! Πού να κρατηθεί η ομπρέλα ανοιχτή 
με τέτοιο παλαβό αέρα! Με το ζόρι περπάτησε ως την πλατεία Καραϊσκάκη με 
το πρόσωπο να κοιτάζει χάμω στο πεζοδρόμιο, οι πλάγιες επιθετικές σταγόνες 
της βροχής να τη στραβώνουν όταν πήγαινε να σηκώσει το βλέμμα της, οι 
μπότες να πλατσουράνε μέσα στα λασπόνερα κι άνθρωπος πουθενά, ψυχή 
ζώσα! Έψαξε απεγνωσμένα για ταξί τα πρώτα δέκα λεπτά. Στην πιάτσα, 
κανείς. Μαρτύρησε για να βρει έναν ταξιτζή κατά τύχη, ο οποίος πήγαινε να 
παραδώσει το όχημα στο συνέταιρο μετά από μια κουραστική νυχτερινή 
βάρδια. Στην ολιγόλεπτη κουβέντα που έπιασαν μέχρι να την κατεβάσει στην 
κλινική, βρήκε, θα έλεγε κανείς, μια ανακουφιστική κατανόηση. 
Επαρχιωτάκια κι οι δύο, φτωχαδάκια, μεροδούλι-μεροφάι μοιράστηκαν την 
πίκρα τους στα πλαίσια μιας στιχομυθίας που επιβεβαίωνε το πόσο δύσκολη 
είναι η ζωή. ‘ Καλή ξεκούραση ’ του φώναξε η νυσταγμένη νοσηλεύτρια 
κλείνοντας την πόρτα του συνοδηγού με το γνωστό αυτοκόλλητο «Σιγά τις 
πόρτες» το οποίο και τη φρέναρε τελευταία στιγμή ευτυχώς, πριν βαρέσει 
δυνατά την πόρτα με σκοπό να την κλείσει σίγουρα ή και να ξεσπάσει πάνω 
της όλο της το μίσος για τη μαύρη μοίρα της. 

 Στο ισόγειο του θεραπευτηρίου την περίμενε συνοφρυωμένη η 
διευθύνουσά της. «Πάλι κατσούφα είναι αυτή» είπε από μέσα της η Αρετή. Αφού 



Και μετά θα ζήσω τη ζωή μου        49 
_______________________________________________________________________________________________________________________________________________________________________________________________________________ 

 

 

καλημέρισε η μία την άλλη μέσα από τα δόντια, η Αρετή χτύπησε όπως πάντα 
την κάρτα της κι ευθύς αμέσως κατευθύνθηκε στο δωματιάκι όπου άλλαζαν 
όλες οι νοσοκόμες και νοσηλεύτριες. Χωρίς να χρονοτριβήσει, ανέβηκε τις 
σκάλες κι ανέλαβε όλο το δεύτερο όροφο, για τον οποίο ήταν εξολοκλήρου 
υπεύθυνη εκείνη την ημέρα. Η συνάδελφος της βραδινής βάρδιας, που δεν 
έβλεπε την ώρα να πάει στο σπιτάκι της να ξεραθεί στον ύπνο, την κατατόπισε 
πλήρως όσον αφορούσε την κατάσταση των ασθενών, ποιος βελτιώθηκε, 
ποιος χειροτέρεψε, ποιος υποτροπίασε... Ποιος νέος εισήχθη, από τι έπασχε... 
Ένα σκληρό οχτάωρο ξεκινούσε και πάλι. Το πώς θα το έφερνε εις πέρας η 
Αρετούλα ούτε κι αυτή ήξερε. Έτσι έλεγε κάθε φορά που ένιωθε τις δυνάμεις 
της να την εγκαταλείπουν, που εργαζόταν περίεργες βάρδιες, που είχε πολλή 
δουλειά να βγάλει για λογαριασμό του ‘θα τα πάρει στον τάφο του’ . Έτσι 
αποκαλούσαν όλοι οι εργαζόμενοι, από τις καθαρίστριες μέχρι τους 
χειρουργούς γιατρούς, τον άτεκνο κι άκληρο εξηντάρη ιδιοκτήτη και πρόεδρο 
της επιχείρησης. Είχε αγανακτήσει η καημένη η Αρετή! Τόσο απαιτητικό 
επάγγελμα κι ο μισθός τρεις κι εξήντα. Και φοβόταν και μη τη διώξουν. «Με το 
χαμόγελο θα είστε συνέχεια, μην  ακούσω το παραμικρό παράπονο» δεν παρέλειπε 
να τους τονίζει το αφεντικό. 

 Η νοσηλεία άρχισε με προσοχή κι υπομονή αφού αρχικά η κοπέλα 
διάβασε προσεχτικά το βιβλιαράκι με την αγωγή του καθενός νοσηλευόμενου. 
Εργασία στην οποία δε χωράνε και δε συγχωρούνται λάθη, συνοδευόμενη με 
βογγητά των ασθενών που υπέφεραν, με κουδούνια που χτυπούσαν διαρκώς 
και ζητούσαν τη βοήθεια της πελαγωμένης νοσηλεύτριας, γιατροί που 
αξίωναν από την Αρετή πλήρη αναφορά για το διαβήτη, τη χοληστερόλη, το 
ουρικό οξύ του κάθε ασθενούς και φάρμακα που χρειάζονταν συνετή χρήση 
και χορήγηση καθώς και χειρόγραφη καταγραφή  προς ενημέρωση του 
Υπουργείου Υγείας, κυρίως σχετικά με αυτά που δίδονται στους 
καρκινοπαθείς και των οποίων τα άδεια μπουκαλάκια αποστέλλονταν στο 
ίδιο υπουργείο. Ένας πανικός και πάλι, τόσο μέσα στην κλινική όσο και έξω, 
όπου ο παλιόκαιρος ακόμα μαινόταν. 

 Ρουτίνα ακόμα και την Κυριακή το πρωί. Τι σημασία είχε που ήταν 
Κυριακή; Ο πόνος δε γνωρίζει μέρες κι εποχές. Οχτώ η ώρα κι η πρωινή 
νοσηλεία τελείωσε. Σειρά είχε το πρωινό γεύμα. Τάισμα στο στόμα, κανονικό. 
Άλλος με σωληνάκι, άλλος κατάκοιτος, άλλος πολύ κοντά στη συμπλήρωση 
εκατονταετίας, παίδευαν τη δύστυχη την Αρετή που πάσχιζε να τους 
βοηθήσει. Τέλος και το πρωινό. Ώρα για αλλαγή σεντονιών και κατόπιν 
καθαριότητα σώματος. Χριστέ και Κύριε! Μόνο ένας άνθρωπος με το κουράγιο 



50                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

της Αρετής θα μπορούσε να υφίσταται καθημερινά αυτή τη σιχαμερή μα και 
τόσο ανθρώπινη ταυτόχρονα ταλαιπωρία. Έντεκα το πρωί κι ήρθε η ώρα για 
το δεκατιανό γιαουρτάκι. Άλλες φορές πρόσφεραν κρεμούλα. Δώδεκα κι η 
δεύτερη νοσηλεία μέσα στην ημέρα έπρεπε να διεκπεραιωθεί πριν τη μία με 
μιάμιση, οπότε και οι ασθενείς έπαιρναν το μεσημεριανό τους για να 
ξανακαταπιούν φάρμακα γύρω στις δύο. Την έφαγε η ορθοστασία και το 
τρέξιμο, από το ένα δωμάτιο του ορόφου στο άλλο, τη δόλια την Αρετή. 
Ψόφησε στην κούραση. Το ρολόι έδειξε τρεις η ώρα κι επιτέλους η Αρετή 
ολοκλήρωσε τις υποχρεώσεις της, αφού συνέλεξε τα ούρα των ασθενών κι 
ενημέρωσε με τη σειρά της την επόμενη νοσηλεύτρια στην οποία έδινε τη 
σκυτάλη του απογευματινού αγώνα δρόμου. 

 Χτύπησε τυπικά την κάρτα της πριν την αναχώρησή της κι εξερχόμενη 
της κλινικής διαπίστωσε με χαρά ότι ο λυσσασμένος άνεμος είχε πάρει 
διαζύγιο από την άπιστη βροχή που τον εγκατέλειψε και σταμάτησε, 
αφήνοντάς τον μόνο να πνέει πολύ πιο ήρεμος πενθώντας κατά κάποιο τρόπο 
για το χωρισμό τους. Αυτή τη φορά η Αρετή επέλεξε το μετρό για την 
επιστροφή της στο σπίτι. Τα πόδια της δεν την κρατούσαν. Μόλις μπήκε στη 
γκαρσονιέρα, η οποία έτσι μικρή και στενόχωρη που ήταν στενοχωρούσε και 
την ίδια την ενοικιάστριά της, όρμησε με μιας στο ντους και πλύθηκε να 
απομακρύνει τη χολέρα που ένιωθε ότι είχε μαζέψει τόσες ώρες, ανάμεσα 
στους ιούς και τα μικρόβια. Έπειτα, ικανοποίησε το επίμονο στομάχι της 
τρώγοντας ψητό κοτόπουλο με πατάτες που είχε μαγειρέψει από το 
προηγούμενο βράδυ και τέλος αναζήτησε καταφύγιο στο διπλό κρεβάτι της, 
το οποίο ονειρευόταν αδιάκοπα το τελευταίο ημίωρο της εργασίας της. Η ώρα 
είχε φτάσει κιόλας τέσσερεις. Καλυμμένη μέχρι τα μάτια με το πάπλωμά της 
και κάτω απ’ αυτό με μια ακόμη σκουρόχρωμη κουβέρτα, δεν έλεγε να 
κοιμηθεί παρά μόνο σκεφτόταν. Σκεφτόταν τη ζωή της στην Αθήνα, τη 
δουλειά της στην κλινική, τη μοναξιά της, την οικογένειά της στα Γιάννενα. 
Αναρωτήθηκε πότε θα έκανε η ίδια οικογένεια. Είχε πατήσει ήδη τα 
εικοσιεννιά κι όχι απλά δεν ήταν παντρεμένη προκαλώντας σχόλια από τη 
μεριά των συγγενών στο χωριό της, αλλά δεν είχε καν σχέση. Μια σχέση 
σοβαρή, με προοπτική να καταλήξει μια ωραία μέρα σε γάμο, όχι σχέση για τη 
σωματική εκτόνωση κάθε Σάββατο βράδυ ή για τον καφέ με την πρώτη 
ευκαιρία μέσα στη βδομάδα. Έκλεισε τα μάτια. Αποφάσισε να κοιμηθεί λιγάκι. 
Αν δεν το έκανε θα αισθανόταν κομμάτια όλο το υπόλοιπο της ημέρας. Το 
διπλό κρεβάτι είναι προορισμένο για δύο. Η Αρετή όμως ήταν μόνη. 



Και μετά θα ζήσω τη ζωή μου        51 
_______________________________________________________________________________________________________________________________________________________________________________________________________________ 

 

 

 Οχτώ το απόγευμα. Πίσσα η νύχτα έξω. Η Αρετή κοιμόταν του καλού 
καιρού. Δεν την ξυπνούσε ούτε κανόνι. Και γιατί να ξυπνήσει δηλαδή; Τη 
βάρδια της την έκανε, με τη μάνα της είχε μιλήσει στο κινητό την ώρα που 
μετακινούνταν με το μετρό, τηλεφώνημα δεν περίμενε από κανένα... Άρα θα 
απολάμβανε προφανώς την ησυχία της μέχρι το βράδυ. 

 Να όμως! Κουδούνι...σμα! Ναι, δεν ήταν η εξώπορτα αλλά το 
τηλέφωνο. Ποιος θρασύς πετούσε την Αρετή από τον ιερό της ύπνο; Από την 
κλινική; Τι θέλουν; Έκανε κανένα λάθος μήπως το πρωί; Θεός φυλάξοι! Τι;; 
Να πάει βραδινή επειδή αρρώστησε η συνάδελφος; Αδύνατον! Ήταν 
εξαντλημένη. Δεν έχουν ποιον να βάλουν, είναι ανάγκη; Αμάν, τι αμαρτίες 
είχε κάνει και δεν το ήξερε...! Με τι δύναμη να αφήσει το σπίτι της και να 
ξαναπιάσει δουλειά και μάλιστα όλη τη νύχτα; Ας όψεται η ρημάδα η 
ανέχεια!!! Σηκώθηκε, νίφτηκε κι έβρασε ένα διπλό καφέ για να την κρατήσει 
όλο το βράδυ. Ντύθηκε, ετοίμασε την ίδια πλαστική σακούλα με τα προσωπικά 
της πράγματα και στις δέκα πήρε το δρόμο για την περιοχή του Χίλτον. Ξανά 
τα ίδια: μετρό μέχρι τον Ευαγγελισμό, περπάτημα, χτύπημα κάρτας, αλλαγή 
στο καμαράκι με τις λευκές φόρμες, ενημέρωση τι είχε συμβεί το απόγευμα, 
νοσηλεία κτλ. Αμφέβαλλε σοβαρά για το κατά πόσο θα ήταν το ίδιο αποδοτική 
με το πρωί. Εκσφενδονίστηκε στο δωμάτιο 223. Από κει άκουσε το πρώτο 
κουδούνι. Ένας κύριος πενήντα ετών με κίρρωση του ήπατος δεν ένιωθε 
καλά. Κάτι σα φούντωμα. Την ίδια στιγμή μπήκε στο δωμάτιο κι ο παθολόγος. 
Ένας τριανταπεντάρης, ψηλός, μελαχρινός, σκέτη κόλαση! Κι από ότι 
διαδιδόταν μεταξύ των νοσηλευτριών που τον εποφθαλμιούσαν, ε λ ε ύ θ ε ρ ο 
ς!!! δηλαδή ανύπαντρος και χωρίς επίσημη σχέση με βάση τα λεγόμενα του 
ιδίου. 

 Ρώτησε την Αρετή τι συνέβαινε. Αμέσως της ζήτησε να του βάλει 
θερμόμετρο, για να δουν αν είχε πυρετό. Εκείνη, υπακούοντας πιστά στην 
εντολή του, τοποθέτησε το θερμόμετρο κάτω από τη μασχάλη του ασθενούς, 
του συνέστησε να μην κινηθεί, ενώ από την ντροπή της ούτε που τόλμησε να 
σηκώσει τα μάτια της στο γιατρό. Άσε που φοβόταν ότι είχε κοκκινίσει και δεν 
επιθυμούσε σε καμιά περίπτωση να τη μυριστεί ο ελκυστικός παθολόγος. 
Μετά από λίγα λεπτά, ο γιατρός ενδιαφέρθηκε για τη θερμοκρασία του άντρα 
με την κίρρωση αφού προηγουμένως είχε ασχοληθεί με το διπλανό ακριβώς 
νοσηλευόμενο ο οποίος υπέφερε από το στομάχι του κι είχε εισαχθεί με 
γαστρορραγία πριν δύο μέρες. «Τριανταεπτά, κύριε Μητρόπουλε» τον 
πληροφόρησε με σιγανή φωνή η Αρετή. 



52                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 «Το 37 δεν είναι πυρετός, Αρετούλα...» της υπέδειξε εκείνος 
υπογραμμίζοντάς της ότι λίγο μόλις πάνω από τον κλασικό μέσο όρο 36,6 δε 
θεωρείται εμπύρετη κατάσταση. ‘Εξάψεις έχει, θα του περάσουν’, διέγνωσε. 
Ακολούθως, της χαμογέλασε γλυκά, τη χτύπησε ελαφριά στην πλάτη και της 
ευχήθηκε ‘καλή συνέχεια’ στη βάρδια της. Η χαριστική βολή δόθηκε λίγο πριν 
φύγουν κι οι δυο από το 223, όταν εκείνος δυσανασχέτησε που τον αποκάλεσε  
«κύριο Μητρόπουλο» λες κι ήταν γέρος και την απείλησε πως αν στο εξής δεν 
τον προσφωνούσε ‘Αντώνη’ χρησιμοποιώντας το φιλικό ενικό αριθμό αντί 
του αυστηρού και απόμακρου πληθυντικού, θα θύμωνε ιδιαιτέρως μαζί της 
ενώ δε θα το ήθελε καθόλου κάτι τέτοιο. Η Αρετή παρέβλεψε την περιττή 
παρατήρησή του, καθώς εκείνη κατείχε πολύ καλά τον ορισμό του πυρετού κι 
ένιωσε να φουντώνει όπως ακριβώς ο αλκοολικός ασθενής. Σαν να την 
κόλλησε.... Οι παλμοί της ανέβηκαν, η καρδιά της κόντεψε να σπάσει. Ο 
γιατρός υπήρξε τόσο διαχυτικός, τόσο εκδηλωτικός, ήταν σίγουρη για την 
ξεχωριστή συμπάθεια που έτρεφε ο κούκλος για το πρόσωπό της. 

 Η διάθεσή της πέρασε από τη φάση της μιζέριας και της απελπισίας στη 
φάση της αισιοδοξίας και της χαράς. Ο ανύπαντρος παθολόγος γύρευε μια πιο 
κοντινή σχέση μαζί της. Όχι ξερή, συναδελφική κι άχρωμη όπως είχε με όλες 
τις άλλες, αλλά μια σχέση πιο προσωπική που ίσως κάποια στιγμή στο 
προσεχές μέλλον δραπέτευε από τους τοίχους της εξαώροφης κλινικής κι 
εξελισσόταν σε ένα τρυφερό ρομάντζο, μέσα σε διακριτικά καφέ για 
ζευγαράκια, σε ταινίες με ιστορίες αγάπης, σε θερινά σινεμά, σε ταβερνάκια με 
νόστιμους μεζέδες -δε λένε ότι η αγάπη περνάει πρώτα από το στομάχι; - και 
κοντός ψαλμός αλληλούια σε αρραβώνες στα Γιάννενα στο χωριό της! 

 Στην εκπνοή της τρίτης πρωινής ώρας τον ξανασυνάντησε στο 
διάδρομο. Τα χαμόγελα και των δύο έφτασαν ως τα αυτιά. Σχολίασαν κομμάτι 
την κατάσταση των ασθενών κι ο τολμηρός Αντώνης της ζήτησε το κινητό 
της τηλέφωνο. Ε, ήταν πια φανερό! Χωριό που φαίνεται κολαούζο δε θέλει. 
Ήταν θέμα χρόνου η πρόταση γάμου. Τι ευτυχία! Τη λυπήθηκε ο Θεός. Την 
είδε πώς τυραννιόταν μέσα στη φτώχεια της και τη μοναξιά της και της 
έστειλε αυτόν τον κούρο να της αλλάξει ριζικά τη ζωή. Το υπόλοιπο του 
οχταώρου ούτε που το κατάλαβε. Τι κι αν ήταν διαλυμένη από τη διπλοβάρδια 
και το ξενύχτι! Τελείωναν τα βάσανά της. Σύντομα θα παντρευόταν το γιατρό 
και δε θα ήταν μόνη της σ’ αυτό τ’ ανηφόρι που το λένε ‘ζωή’. Οχτώ η ώρα το 
πρωί χτύπησαν κι οι δύο την κάρτα τους. Τότε σχόλασαν. Ο Αντώνης την 
αποχαιρέτισε με μια υπόσχεση για βολτίτσα στην παραλιακή το απόγευμα 
αφού είχαν ξυπνήσει από τον απαραίτητο ύπνο τους. Θα την έπαιρνε εκείνος 



Και μετά θα ζήσω τη ζωή μου        53 
_______________________________________________________________________________________________________________________________________________________________________________________________________________ 

 

 

τηλέφωνο μία ώρα πριν περάσει να την πάρει από το σπίτι της με το 
αυτοκίνητό του. 

 Η Αρετή επέστρεψε κατενθουσιασμένη στο σπίτι. Προβληματιζόταν τι 
να φορέσει. Πώς να βαφτεί, πώς να χτενίσει τα μαλλιά της για να του αρέσει. 
Εκείνη τη Δευτέρα είχε την τιμητική της. Αφού την πήρε ο ύπνος μέχρι τις 
τρεις το μεσημέρι, τινάχτηκε από το κρεβάτι της, του οποίου το άλλο μισό θα 
γέμιζε σύντομα, και μούλιασε στο αφρόλουτρο επί μία ώρα. Της χρειαζόταν 
αρκετός χρόνος για να γίνει μια θεά. Στη συνέχεια, έβαψε τα νύχια της 
κόκκινα χέρια πόδια, στέγνωσε τα μακριά καστανά μαλλιά της και τέλος 
στάθηκε αρκετή ώρα μπροστά από τα ράφια της ντουλάπας προκειμένου να 
αποφασίσει ανάμεσα σε φούστα ή φόρεμα, σε παπούτσια ίσια ή τακούνια, σε 
μπλούζα με βε ή ζιβάγκο. Η ώρα είχε πάει έξι και μισή κι ο Αντώνης άφαντος. 
‘Θα κοιμάται ακόμα’ υπέθεσε η Αρετή κι επιστράτευσε την καρτερικότητα που 
αποτελούσε το μεγαλύτερο προσόν της καταξιώνοντάς την ως την πιο 
αγαπητή νοσηλεύτρια της κλινικής, με σκοπό να μην πανικοβληθεί που ο 
παθολόγος αργούσε. 

 Οι δείκτες του ρολογιού πάνω από το τραπέζι της κουζίνας της έδειξαν 
οχτώ η ώρα. Μα καλά, τι περίμενε; Τι ώρα θα έπαιρνε; Ή μήπως ήταν τόσο 
κουρασμένος που αδυνατούσε να αφήσει το κρεβάτι; Πολύ πιθανό. Μα αν 
ήταν έτσι γιατί δεν της τηλεφωνούσε να της εξηγήσει; Μήπως του είχε τύχει 
τίποτα; Η ώρα πήγε εννιά. Άκυρη η βόλτα. Ούτε τηλέφωνο θα την έπαιρνε. 
Άκυρα και τα όνειρα. Τα τόσο βιαστικά, τα τόσο βραχύβια όνειρα ότι οι δυο 
τους θα γίνονταν ζευγάρι. Την επομένη που θα τον συναντούσε στην κλινική 
θα απαιτούσε οπωσδήποτε εξηγήσεις για το άπρεπο φέρσιμό του. Δεν είχε και 
το δικό του τηλέφωνο να τον πάρει να δει τι έγινε. Έκανε τη βλακεία και δεν 
του το ζήτησε. Σε μια στιγμή σκέφτηκε να τηλεφωνήσει στην κλινική και να 
το βρει από τη γραμματεία αλλά πήγαινε πολύ να εκθέσει τον εαυτό της κατ’ 
αυτό τον τρόπο για ένα ανεκπλήρωτο ραντεβού. 

  Τακτοποίησε τα ρούχα που είχε επιλέξει για να του κάνει καλή 
εντύπωση στο ίδιο ράφι της ντουλάπας απ’ όπου και τα είχε ξεδιπλώσει κι 
ύστερα ξέβαψε τα νύχια των χεριών της ενθυμούμενη την απαγόρευση του 
αφεντικού της για βαμμένα νύχια. Άνοιξε την τηλεόραση για να χαζέψει λίγο 
μέχρι να αφεθεί στα χέρια του Μορφέα. Δεν της κολλούσε ύπνος. Αδημονούσε 
να ‘ρθει το ξημέρωμα, να πάει στην κλινική, να τον βρει και να τον φτύσει. 

 Έτσι κι έγινε. Ο Θεός ξημέρωσε τη μέρα του, η Αρετή πήγε στο 
θεραπευτήριο κι αφού χτύπησε την κάρτα της αναζήτησε τον Αντώνη. 
Γνώριζε πως δούλευαν κι οι δύο πρωί. Άνοιξε την πόρτα του γραφείου των 



54                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

γιατρών, μα ο Μητρόπουλος πουθενά. Κανείς δεν τον είχε δει να μπαίνει στην 
κλινική εκείνο το πρωί. Για να πληροφορηθεί με εγκυρότητα πού ήταν ο 
Αντώνης, έσπευσε στη γραμματεία. Εκεί, προς κακή της έκπληξη, έμαθε ότι ο 
Αντώνης άλλαξε τη βάρδια του, την πρωινή με τη νυχτερινή. Ένιωσε το 
έδαφος να υποχωρεί κάτω από τα πόδια της. Την απέφευγε. Ο γελοίος! Ούτε 
που ήξερε τι ήθελε, τριανταπέντε χρονών μαντράχαλος. Απογοήτευση. Δε 
βαριέσαι! Δεν άξιζε τον κόπο να ασχοληθεί περισσότερο μαζί του. 

 Την άλλη μέρα, την Τετάρτη, ο Αντώνης δε δούλευε. Είχε βγει από 
νύχτα και θα κοιμόταν. Η Αρετή πάλι εργαζόταν απογευματινή. Μετά τη 
σύγχυση που την είχε κεράσει ο τύπος, είχε συνέλθει κάπως. Δεν περίμενε και 
να τον δει σε κανένα διάδρομο ή σε κανένα δωμάτιο κι αυτό την καθησύχαζε 
ακόμα περισσότερο. Εκείνη την ημέρα ήταν υπεύθυνη για τον τρίτο όροφο με 
τη βοήθεια μιας μαθητευόμενης νοσηλεύτριας. Δεν της έφταναν όλα τα άλλα, 
είχε και τη μικρή, που δεν είχε ιδέα από τη δουλειά και διαρκώς ρωτούσε τι 
είναι αυτό και τι είναι εκείνο, τι κάνουμε τώρα και τι μετά... Σε κάποια δόση 
την έχασε. Πού ήταν αυτό το θηλυκό; Έπρεπε και να την ψάχνει από πάνω; 
Μπήκε στο δωμάτιο 326 για να δει πώς ήταν η ασθενής με το χειρουργημένο 
γόνατο και μέσα εκεί τι αντίκρισε! Τη μαθητευόμενη να σαλιαρίζει με τον 
Αντώνη! Πώς κι ήταν εκεί αυτός; Αλλού τον έψαχνες κι απ’ αλλού ξεφύτρωνε 
αυτός ο άνθρωπος. 

 Τους ρώτησε τι έκαναν μαζί κι ο Μητρόπουλος της απάντησε ότι τον 
είχαν καλέσει εκτάκτως από την κλινική για την περίπτωση μιας ασθενούς 
στον τρίτο, που την παρακολουθούσε προσωπικά. Αφού ανέθεσε στη μικρή να 
αντικαταστήσει τους ορούς όλων των νοσηλευομένων στον όροφο, τράβηξε 
τον Αντώνη πιο έξω και τον ρώτησε με οργή πού είχε χαθεί. ‘Δεν κατάφερα να 
σε πάρω, κάτι μου έτυχε... Αλλά κι εσύ τι ύφος είναι αυτό; Δε νομίζεις ότι 
υπερβάλλεις; Πότε και πώς σε ξεσήκωσα, ρε Αρετή; Ξεπερνάς τα εσκαμμένα. Δε σου 
έταξα και γάμο! Επειδή σου ζήτησα να μιλάμε στον ενικό και σου πρότεινα να πάμε 
βόλτα με το αμάξι στην παραλιακή η οποία δεν έγινε ποτέ, έστω, λάθος μου, μου 
φέρεσαι λες και σου ‘φαγα τη μάνα! Μάλλον το παραπήρες σοβαρά το πράγμα. Δε θα 
σε ξαναενοχλήσω, το υπόσχομαι. Άσε με τώρα γιατί έχω δουλειά... ’ 

 Το κάθαρμα, ο άνανδρος! Τι συμπεριφορά ήταν αυτή! Βγήκε κι από 
πάνω. Αλλά κι από την άλλη πλευρά, μήπως είχε δίκιο εν μέρει; Βιάστηκε 
τόσο πολύ η ενθουσιώδης Αρετή, να ερμηνεύσει το φλερτάκι του παθολόγου 
σε ενδιαφέρον προς το άτομό της, που άγγιζε τα όρια του παραλόγου και την 
έντυνε νυφούλα στο πίτς φιτίλι. Εντάξει, την προσέγγισε κάπως πιο 
προσωπικά πριν λίγες ημέρες, όμως αυτό δε μεταφράζεται σε ερωτική σχέση. 



Και μετά θα ζήσω τη ζωή μου        55 
_______________________________________________________________________________________________________________________________________________________________________________________________________________ 

 

 

Βιάστηκε να το δέσει κόμπο η επιπόλαιη. Μα ήταν όντως επιπολαιότητα ή 
άκομψη αντίδραση, μετά από τόσο καιρό μοναξιάς κι απομόνωσης;  

«Το 37 δεν είναι πυρετός»... θυμήθηκε τα λόγια του. Δεν αρκεί μια μικρή 
αλλαγή, μια μικρή αύξηση, μια μικρή άνοδος για να αποφανθείς ότι έχεις 
πυρετό εσύ και κυρίως αυτός που θα ήθελες να έχεις. 

 
 
 
 
 
 
 
 



56                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Το ζευγάρι 
 

Ήταν η τελευταία μας βραδιά στη Νάξο, η τελευταία βραδιά των διακοπών 
μας. Μια αυγουστιάτικη νύχτα μοναδική, που θέλαμε να επωφεληθούμε όσο 
καλύτερα γινόταν. Κόντευε εννιά κι ήμασταν σχεδόν έτοιμες για τη βόλτα μας 
στο υπέροχο κάστρο της χώρας. Φορούσαμε τα καλά μας, θαρρείς και 
γιορτάζαμε κάτι το επίσημο. Είχαμε χτενιστεί, βαφτεί κι αρωματιστεί 
εκπέμποντας μια φίνα και γλυκιά μαζί θηλυκότητα. Πριν μπούμε στο 
αυτοκίνητο κι αναχωρήσουμε απ’ το Καστράκι, δεν παραλείψαμε να βγάλουμε 
και φωτογραφίες με ψηφιακή μηχανή, η οποία απέδιδε την εικόνα μας με 
χρώματα τόσο ζωντανά, τόσο ζωηρά, μας έδειχνε όμορφες, μας κολάκευε. 
Μάλιστα, ξεχώριζαν λεπτομέρειες όπως κάποια μπιζού στο λαιμό, τα οποία με 
μια κλασική μηχανή με φιλμ θα χάνονταν ή θα φαίνονταν θαμπά. 

 
 Η διαδρομή μάς ήταν ήδη γνωστή και συνηθισμένη καθότι ήμασταν στο 

νησί ήδη μια εβδομάδα. Στροφές, δρόμος, σε μεγάλο κομμάτι αφώτιστος από 
τους διάφορους δήμους, χωριά με στενά σοκάκια, όπου πορευόσουν με 
αλληλοϋποχωρήσεις σε σχέση με τα άλλα οχήματα, μύλοι παραταγμένοι στη 
σειρά, χαρακτηριστικό στοιχείο των Κυκλάδων, αλλά και έντονες και όχι και 
τόσο ευχάριστες οσμές από τα κόπρανα των ζώων που έδιναν το γάλα τους 
για τα πασίγνωστα τυριά της Νάξου. 

 
 Μπήκαμε στην πολύβουη πόλη, ύστερα από μισή ώρα. Κόσμος παντού, 

κίνηση, τουρίστες από τη βόρεια Ευρώπη κατάξανθοι, οικογένειες με μικρά 
παιδιά και καρότσια με μωρά. Θέσεις για στάθμευση λιγοστές κι όσο για 
μικροπαρανομίες πάνω σε κάποιο πεζοδρόμιο ούτε λέξη, καθώς η ύπαρξη των 
δημοτικών αστυνομικών και μόνο αποτελούσε απαγορευτικό για τέτοιου 
είδους λύσεις.  

 
 Μετά από δυο τρεις βόλτες, καταφέραμε να βρούμε μια κενή θέση στο 

πάρκιν του Αγίου Γεωργίου. Αφού βεβαιωθήκαμε ότι το αυτοκίνητο βρίσκεται 
σε ένα ‘σωστό’ σημείο, προχωρήσαμε προς το κάστρο. Με τακούνια ψηλά, δεν 
ήταν τόσο εύκολο να βαδίζουμε γρήγορα. Τα βήματά μας ήταν μικρά, κομψά, 
τόσο όσο χρειάζεται για να μην πονάμε στα δάχτυλα απ’ την πίεση των 
παπουτσιών μας. Από μέρες είχαμε συμφωνήσει το τελευταίο βράδυ να 
δειπνίσουμε στο Ενετικό, ένα εστιατόριο κοντά στην παλιά αγορά με θέα το 



Και μετά θα ζήσω τη ζωή μου        57 
_______________________________________________________________________________________________________________________________________________________________________________________________________________ 

 

 

λιμάνι. Δεν είχαμε κάνει κάποια κράτηση, ωστόσο θεωρούσαμε ότι θα 
βρίσκαμε τραπέζι χωρίς δυσκολία. Μπαίνοντας στο μαγαζί κι ακούγοντας τη 
λέξη ‘καλησπέρα’ από κάθε σχεδόν εργαζόμενο, τοποθετημένο στην υποδοχή 
και στο σερβίρισμα, τακτοποιηθήκαμε σε ένα τραπέζι, δυστυχώς λιγότερο 
άνετο από εκείνα που ακουμπούσαν στον τοίχο του καταστήματος κι 
επέτρεπαν στους πελάτες να απολαμβάνουν περισσότερο το λιμάνι και την 
περαντζάδα των ανθρώπων κατά μήκος της παραλίας. Τελικά είχε επιλέξει 
αρκετός κόσμος το Ενετικό για την τέρψη του στομαχιού του εκείνη τη βραδιά.  

 
 Ο σερβιτόρος δεν έκανε ούτε ένα λεπτό. Σχεδόν με το που κάτσαμε, 

έφερε ψωμί και πάστα ελιάς μαζί με δροσερό νερό. Πολύ ευγενικά μας έδωσε 
τον κατάλογο, για να διαλέξουμε σαλάτα και κυρίως πιάτα αφήνοντάς μας 
τον απαραίτητο χρόνο για να κατασταλάξουμε στην παραγγελία μας. 
Παράλληλα, άλλοι σερβιτόροι, θα ‘ταν σίγουρα τουλάχιστον δύο τον αριθμό, 
πηγαινοέρχονταν φέρνοντας λαχταριστά πιάτα στους άλλους ‘πεινασμένους’.  
Δεν άργησα να διακρίνω απ’ τη λίστα των φαγητών αυτό που θα έκανε τον 
στόμαχό μου να νιώθει έναν γλυκό κορεσμό. Αυτό θα ήταν μια ψητή 
μελιτζάνα σε πήλινο με πιπεριά, ντομάτα και άφθονο τοπικό τυρί. Έτσι, μέχρι 
να ανακαλύψει και η παρέα τον αντίστοιχο λόγο της ίδιας ηδονής του 
ουρανίσκου της, δεν παρέλειψα να επιθεωρήσω το χώρο πιο επισταμένα.  

 
 Έβλεπα πότε ερωτευμένα ζευγαράκια σε τραπεζάκια για δύο, 

πιάνοντας τρυφερά ο ένας το χέρι του άλλου, μιλώντας χαμηλόφωνα και 
πότε πολυμελείς συντροφιές με δυνατές ομιλίες και εύθυμη διάθεση. Το 
βλέμμα μου συνέχισε να πλανάται φιλτράροντας ακόμα περισσότερο τους 
συνδαιτυμόνες του εστιατορίου, μέχρι που σταμάτησε πάνω σε ένα απ’ τα 
ζευγάρια.  

 
 Ο σερβιτόρος εφοδίαζε το τραπέζι του με πελώρια πιάτα που περιείχαν 

ίσως τα ακριβότερα εδέσματα του καταστήματος όπως γαρίδες, καβούρια κι 
άλλα εκλεκτά θαλασσινά με εντυπωσιακές γαρνιτούρες. Η κυρία, θα ήταν 
επιεικώς εξήντα ετών, με ξανθά βαμμένα καρέ μαλλιά, καστανά μάτια, 
ντύσιμο σπορ και χείλια φουσκωτά και πεταμένα προς τα έξω, προϊόν πιθανόν 
κάποιου τσιτώματος, λίφτινγκ, τραβήγματος- πώς το λένε;-από μαχαίρι 
πλαστικού χειρουργού. Έμοιαζε ευκατάστατη και καλοζωισμένη, μα καθόλου 
αρχοντική και θελκτική. Εξέπεμπε κάτι το άγριο, το επιθετικό και συνάμα 
δεσποτικό. Ο άντρας πάλι, το πολύ τριάντα ετών, καστανός, πολύ αδύνατος, 



58                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

φορούσε ένα άσπρο λιτό μπλουζάκι κι ένα στενό σκισμένο τζιν κι είχε ένα 
ύφος λες κι ήταν χαμένος στο διάστημα. Η φωνή του βαριά και αργή, πότε 
κοιτούσε την κυρία και πότε τη θάλασσα. Κατανάλωναν κι οι δυο τους με 
περισσή όρεξη τα νόστιμα φαγητά, συχνά πασαλείβονταν από τις σάλτσες και 
τα ζουμιά, γλείφονταν σα σκυλιά και κατόπιν σκουπίζονταν άτσαλα με τις 
υφασμάτινες πετσέτες του Ενετικού. Απορούσα πού χωρούσαν τέτοιες γενναίες 
ποσότητες φαγητού στο μικρό και συρρικνωμένο στομαχάκι του νεαρού. Κι 
όμως! Τον μελετούσα... Οι πιρουνιές του ήταν τεράστιες, θαρρείς το πιρούνι 
του έμοιαζε με την τρίαινα του θεού Ποσειδώνα που προκαλούσε τρικυμία 
στην πιατέλα με τα ορεκτικά!  

 
 Η κυρία, αν και αγέλαστη και ψυχρή, έδειχνε να τον καμαρώνει. 

Ενδιαφερόταν για το αν ο συνοδός της έμενε ευχαριστημένος με το όργιο 
θαλασσινών γεύσεων που κατακυρίευε το τραπέζι τους. Κι εκείνη έτρωγε 
καλά, άρπαζε καθόλου ευκαταφρόνητα κομμάτια απ’ τις μερίδες, χωρίς 
παρόλα αυτά να εξασθενεί η έννοια της για το σύντροφό της. Τα μάτια του 
νεαρού ήταν μισόκλειστα κι η φωνή του σερνόταν. Το ζευγάρι καθόταν δεξιά 
μου. Η προσοχή μου ήταν αυξημένη κι η ματιά μου αδιάκριτη και 
φωτογραφική, κατέγραφε κάθε λεπτομέρεια που αφορούσε στους δυο τους.  

 
 Όταν το χλαπάκιασμα ολοκληρώθηκε και έφτασαν στο σημείο να 

χαϊδεύουν τις κοιλιές τους, η κυρία άναψε ένα τσιγάρο. Ο νεαρός την είδε κι 
αμέσως επιθύμησε το ίδιο. Του πρόσφερε ένα απ’ την ταμπακιέρα της. Δε 
μιλούσαν, μονάχα φύσαγαν τον καπνό. Ο νεαρός έδειχνε τόσο να το έχει 
ανάγκη... λες και αυτό υποκαθιστούσε κάποια άλλη εξάρτησή του, η οποία τον 
είχε φέρει σε εκείνο το πανάθλιο χάλι και τον είχε υποτάξει σε ‘κείνη την 
απαίσια ‘’δουλειά ή δουλεία’’ ή μάλλον προσφορά υπηρεσίας και εκδούλευση 
στην κυρία. Μια εξάρτηση που τον κρατούσε έξω απ’ τη φυσιολογική ζωή 
αλλά και του εξασφάλιζε την απαιτούμενη νοσηρή ενέργεια για το έργο του. 
Ήταν ένας κανονικός υπηρέτης, υπόδουλος πρώτα απ’ όλα του εαυτού του, 
αυτοκαταστροφικός, αδύναμος να ξεφύγει, καθηλωμένος σε μια σάπια 
πραγματικότητα, έρμαιο των κακών επιλογών του, που επιβίωνε πλέον 
περπατώντας σ’ έναν αναξιοπρεπή μονόδρομο διαπομπευόμενος. Απέφευγε να 
κοιτάξει την κυρία, το θέαμά της του γεννούσε αποστροφή. Στερούνταν όμως 
σθένους, κυρίως σθένους πνευματικού για να το βάλει στα πόδια και να 
ελευθερωθεί. 

 



Και μετά θα ζήσω τη ζωή μου        59 
_______________________________________________________________________________________________________________________________________________________________________________________________________________ 

 

 

 Αφότου έσβησαν τα τσιγαράκια τους, η κυρία όρισε πως ήταν η ώρα για 
το λογαριασμό. Με ένα νεύμα της κάλεσε το σερβιτόρο και τον ζήτησε. 
Διάβασε το ποσόν. Όχι και τόσο υψηλό για τον περίδρομο που είχαν 
κατεβάσει. Άνοιξε το κόκκινο δερμάτινο πορτοφόλι της. Αφαίρεσε σχεδόν 
επιδεικτικά δύο κολλαριστά πενηντάευρα. Ο νεαρός της υπέδειξε να αφήσει 
pourboire1*... ήταν θέμα τρόπων. Αμέσως έψαξε στη θήκη με τα νομίσματα κι 
εντόπισε ψιλά για να ευχαριστήσει το φίλο της και να εκφράσει την 
ικανοποίησή της στο σερβιτόρο. Ο τελευταίος κατέφθασε, δέχτηκε τα χρήματα 
κι έσπευσε για τα ρέστα. Οι δυο τους ετοιμάστηκαν για την έξοδο απ’ το 
εστιατόριο και μόλις έλαβαν τα χρήματα που έπρεπε, κατευθύνθηκαν προς 
την κεντρική πόρτα. Ο νεαρός πιο κοκαλιάρης κι απ’ ότι φαινόταν καθιστός, η 
κυρία πιο κοντή από εκείνον αρκετά. Φορούσε παρδαλούς συνδυασμούς 
χρωμάτων πάνω της, κόκκινα, κίτρινα, μπλε... Ήταν και το δικό της βλέμμα 
παράξενο και απλανές. Απομακρύνθηκαν... Ήταν κι οι δυο τους τόσο θλιβεροί 
και τραγικοί... καταθλιπτικοί... αξιολύπητοι... μοναχικοί... αρρωστημένα 
ταιριαστοί... ο ένας το έτερον ήμισυ του άλλου. 

Έφυγαν. Η ρομαντική αυγουστιάτικη βραδιά συνεχιζόταν... 
 
 
 

 
 
 
 
 
 
 
 
 
 
 
 
 
 
 

                                                
1
 πουρμπουάρ, (pour=για να, boire=πίνω) φιλοδώρημα 



60                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Το παιδί στο καρότσι  
 

Καλησπέρα, καλησπέρα!... Κάπως έτσι δε χαιρετά τους τηλεθεατές του ο 
Θεοδωράκης κάθε Κυριακή στο ξεκίνημα της εκπομπής του; Κάπως έτσι 
νιώθω την ανάγκη να αρχίσω κι εγώ τη συγγραφή αυτού του … κειμένου, 
άρθρου, διηγήματος; Δεν ξέρω. Η διάθεσή μου υφαίνεται από μια ποικιλία 
συναισθημάτων… δημοσιογραφικών, συγγραφικών… απλά ανθρώπινων…  

 
 Ο φακός της δικής μου «εκπομπής» επισκέπτεται το κέντρο της Αθήνας. 

Ένα κέντρο που μεταμορφώνεται (έτσι δε λένε όλοι;). Πολύπαθο, γεμάτο 
εικόνες… Κι είναι βράδυ… Σάββατο βράδυ. Κι είμαστε «πολύ» κέντρο, πιο 
κέντρο δεν πάει. Οδός Ηπείρου. Στο ύψος περίπου της Αχαρνών. Κάπου εκεί. 
Τι κάνουμε όμως εκεί; Α, ναι! Είχαμε πάει σινεμά. Ναι, είναι Απρίλης. Έχει 
φεστιβάλ γαλλόφωνου κινηματογράφου. Ναι, είδαμε μια πολύ καλή ταινία. 
Τη «Μαύρη Αφροδίτη». Περιέγραφε την οδύσσεια μιας μαύρης από το Κέιπ 
Τάουν στην Ευρώπη. Την εκμετάλλευση και τον εξευτελισμό μέχρι το θάνατο 
σε νεαρή ηλικία και τη δικαίωση στην πατρίδα της πολλά χρόνια μετά τη φυγή 
της… 

  
 Ώρα 11μιση το βράδυ. Έχουμε φάει και μια κρέπα. Αλμυρή. Με τυρί, 

μανιτάρια… Επιστρέφουμε σπίτι. Κοιτάμε… έξω από το παράθυρο του 
αυτοκινήτου. Παρατηρούμε. Κι όχι μόνο. Γινόμαστε μάρτυρες. Θλιβερές 
εικόνες. Λες ότι θες να κλείσεις τα μάτια. Λες ότι δε θες να περνάς από εκεί. 
Για να μη βλέπεις. Για να μη χαλάει η αισθητική σου. Ξέρω, δε σας λέω κάτι 
καινούργιο. Ξέρω, αυτό το γραπτό δε θα προσθέσει κάτι στη γνώση σας περί 
πραγματικότητας. Εξάλλου, δεν είστε τυφλοί. Όμως… 

 
 Όμως, αν ήμουν φωτογράφος θα έβγαζα αμέτρητες φωτογραφίες από 

εκεί. Έγχρωμες, ασπρόμαυρες ίσως (ίσως να ‘ταν καλύτερες ως ντοκουμέντο). 
Σταματάμε στο φανάρι. Είναι κόκκινο. Αριστερά μου ένας κάδος. Κάδος 
σκουπιδιών. Τιγκαρισμένος. Νομίζω έχουν απεργία τα απορριμματοφόρα. 
Μεγάλη τύχη. Ξεχειλίζουν κάθε είδους πεταμένα πράγματα. Σίδερα, 
μπουκάλια, ρούχα. Μισοφαγωμένα τρόφιμα. Άλλα είδη είναι χωμένα πιο 
μέσα. Δεν είναι ορατά. Δίπλα του ένας αλλοδαπός. Πού το ξέρω; Δεν είναι σαν 
εμάς. Έχει άλλο χρώμα δέρματος. Δεν είναι ντυμένος όπως όλοι. Θα ‘ναι δε θα 
‘ναι καμιά τριανταπενταριά. Φοράει κι ένα σκουφί μπορντό. Κάπως έτσι. 



Και μετά θα ζήσω τη ζωή μου        61 
_______________________________________________________________________________________________________________________________________________________________________________________________________________ 

 

 

Σκούρο κόκκινο, βαθύ. Και δεν είναι μόνος του. Έχει και παρέα. Ένα παιδί. 
Ένα μικρό παιδί… μάλλον είναι το παιδί του. Το παιδί που προστατεύει, που 
δεν έχει πού να το αφήσει αλλά και το παιδί που του κάνει παρέα. Δεν το 
κρατάει από το χέρι. Δεν το ‘χει αγκαλιά. Το ‘χει σ’ ένα καρότσι… Όχι, όχι, όχι! 
Μην πάει το μυαλό σας σε κανένα καρότσι από κατάστημα παιχνιδιών ή ειδών 
μπεμπέ… Άνετο, απαλό, με τρία ή τέσσερα ροδάκια ανάλογα τη μόδα κι ένα 
παιχνίδι να αιωρείται από πάνω για να το διασκεδάζει, για να το κάνει να μην 
κλαίει… και μέσα από πάνω από το κορμί του μια ζεστή κουβέρτα, γαλάζια 
πιθανόν καθότι αγόρι, να το ζεσταίνει για να μην κρυώνει. Δεν ήταν τέτοιο το 
καρότσι. Ήταν καρότσι του σούπερ μάρκετ! Ακριβώς! Ένα τέτοιο μικρό 
καρότσι. Αυτό που βρίσκουμε στην είσοδο των μεγάλων αυτών 
καταστημάτων και υπεργεμίζουμε μέχρι να κρατάμε με δυσκολία τα ψώνια 
στο ταμείο για να μην πέσουν στο πάτωμα (ή τουλάχιστον έτσι κάναμε μέχρι 
πρότινος!). Πού το βρήκε άραγε; Το έκλεψε; Το βρήκε παρατημένο; Ποιος 
ξέρει! 

 
 Μέσα σ’ ένα τέτοιο, λοιπόν, καρότσι είχε βάλει το παιδί του… Κι εκείνο 

χοροπηδούσε! Πάνω, κάτω… Μελαμψό κι αδύνατο. Χοροπηδούσε. Κι ο 
μπαμπάς του έψαχνε… έψαχνε με περισσή προσοχή τι μπορούσε να συλλέξει 
από τον κάδο. Τι ήταν σχετικά αξιοποιήσιμο… Αναζητούσε… Διάλεγε… Κι ό, τι 
καλό έβρισκε, όπως για παράδειγμα γυάλινα μπουκάλια που πουλιούνται κι 
είναι ένα κέρδος σε ρευστό, θα το τοποθετούσε στο καρότσι. Ήταν η 
συγκομιδή του. Και μετά θα τράβαγε για το… σπίτι του; Νοίκιαζε κάπου ή ήταν 
άστεγος; Κι αν ήταν άστεγος, ήταν και το παιδί στο καρότσι επίσης. 

 
 Το φανάρι άναψε. Φύγαμε. Φύγαμε για το σπίτι μας. Τα είδαμε όλα και 

άναψε το φανάρι και φύγαμε έτσι απλά. Και κάπου εδώ τελειώνει η ιστορία 
μας. Το… κείμενο που λέγαμε πριν. Το τέλος είναι κάπου εδώ, για εμάς. Γιατί 
οι άλλοι έμειναν να συνεχίζουν και ποτέ δε μάθαμε τι απέγινε το παιδί στο 
καρότσι.  

 
 Είναι η στιγμή που σας αποχαιρετώ, η στιγμή που θα πω το 

μελαγχολικό «καλό σας ξημέρωμα» που λέει κι ο δημοσιογράφος στο κλείσιμο 
κάθε κυριακάτικης εκπομπής του.  Εκεί, όπου η ώρα έχει περάσει, το κορμί 
έχει ξαπλώσει στο στρώμα γιατί το περιμένει πρωινό ξύπνημα, ενώ οι σκέψεις 
έχουν ανακατέψει περίεργα το μυαλό. Κι εκεί έρχεται το επισφράγισμα με το 
αποτελειωτικό «καλό σας ξημέρωμα».  



62                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Καλό σας ξημέρωμα, λοιπόν… 
 
 
 
 
 
 
 
 
 
 
 
 
 
 
 
 



Και μετά θα ζήσω τη ζωή μου        63 
_______________________________________________________________________________________________________________________________________________________________________________________________________________ 

 

 

Το τρανζιστοράκι 
 

Παρασκευή. Είναι μεσημέρι Παρασκευής. Η Ελένη ίσα που πέρασε για μια 
ώρα από το σπίτι της για να βάλει μια μπουκιά στο στόμα της και να φύγει 
πάλι για το μαγαζί. Η Παρασκευή είναι μια δύσκολη μέρα, κουραστική.  

 
 Κόσμος μπαίνει, κόσμος βγαίνει στο κατάστημα οπτικών που εργάζεται 

τον τελευταίο χρόνο, πάνε δυόμιση χρόνια από τότε σχεδόν που ολοκλήρωσε 
τις σπουδές της στο ΤΕΙ οπτικής στην Αθήνα. Νέες παραγγελίες, αλλαγές 
φακών, φακοί επαφής μόνιμοι ή μιας χρήσης, υγρά για τους φακούς, 
κοκάλινοι μοντέρνοι σκελετοί, ντιζαϊνάτα γυαλιά ηλίου… Στο κέντρο της 
Νέας Ιωνίας, σ’ ένα πολύ μικρό στενάκι κάθετο στην Ηρακλείου, αλλά με 
πολλή κίνηση. Μια σταλιά, όχι πολλά τετραγωνικά, αλλά με πολλές 
προοπτικές…  

 
 Ανήκει στον Κώστα, τον συμφοιτητή της και άνθρωπό… της. Ή 

τουλάχιστον έτσι την αφήνει να νομίζει εκείνος. Το άνοιξε πριν ένα χρόνο, 
όταν επέστρεψε από φαντάρος με χρήματα που είχε αφήσει ο μακαρίτης ο 
πατέρας του στη χήρα τη μάνα του. Κι η Ελένη τον στηρίζει, κάνει ό, τι 
καλύτερο μπορεί για να πουλάει το μαγαζί. Δουλεύει έξι μέρες τη βδομάδα, 
πρωί απόγευμα, χωρίς άδειες, χωρίς ρεπό, χωρίς απαιτήσεις για επιπλέον 
χρήματα. Μέχρι και που καθαρίζει το χώρο, ξεσκονίζει και κομπλιμεντάρει 
κακομούτσουνους πελάτες, που επιθυμούν να αγοράσουν γυαλιά που διόλου 
τους ταιριάζουν και τους κάνουν να φαίνονται ακόμα πιο αστείοι ή 
κακόγουστοι απ’ ό,τι είναι. Μέχρι και τη μάνα του Κώστα ανέχεται, η οποία 
δεν έχει άλλον στον κόσμο από το γιο της… Άλλο παιδί δεν μπόρεσε να 
αποκτήσει με το συγχωρεμένο τον κυρ-Τάσο κι έτσι… μόνη της παρηγοριά 
είναι να έρχεται εκεί στο κατάστημα οπτικών του Κώστα για να τον έχει 
κοντά της και να μη νιώθει μόνη της στο σπίτι τους. 

 
 Ώρα πέντε παρά τέταρτο. Η Ελένη μπήκε στο τρένο από Πατήσια προς 

Νέα Ιωνία. Τής αρκεί ένα τέταρτο για να φτάσει στο μαγαζί. Εκείνη θα το 
ανοίξει και θα περιμένει τον Κώστα που έχει κατέβει στο κέντρο της Αθήνας 
σε κάποιο συνεργάτη του. Θα πάει έξι με έξι και μισή μέχρι να ‘ρθει. 

 



64                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Να τη! Έφτασε κιόλας στο μαγαζί. Ξεκλείδωσε την πόρτα, άναψε τα 
φώτα και τη θέρμανση σε διακριτικό επίπεδο… Ίσα-ίσα να σπάει η υγρασία 
του Νοεμβρίου. Το μαγαζί το είχε συγυρίσει το μεσημέρι κι έτσι είναι στην 
εντέλεια, έτοιμο να ανταποκριθεί σ’ ένα εμπορικό απόγευμα με απαιτήσεις, 
όπως αυτό της Παρασκευής. Ησυχία παντού. Πολλή ησυχία. Ανοίγει το 
τρανζιστοράκι της. Ένα τόσο δα μικρό τρανζιστοράκι, ένα κούτσικο 
ραδιοφωνάκι του πατέρα της που δεν το χρησιμοποιεί πλέον εκείνος. 
Ακούγεται μουσική από κάποιο σταθμό. Όχι καθαρά και όχι δυνατά. Αλλά τής 
αρκεί για να τής κρατήσει συντροφιά και για να σπάσει αυτή την τρομακτική 
ησυχία. Παίζει κάποιο χαρούμενο τραγούδι, το κέφι φτιάχνει και το εργάσιμο 
απόγευμα ξεκινά με τους καλύτερους οιωνούς. 

 
 Δε θα ‘χε πάει έξι παρά όταν η Ελένη είδε τη μάνα του Κώστα να 

μπαίνει στο μαγαζί. Αντιπαθητική και με ξινή μούρη, χρησιμοποιώντας πάντα 
το δεκανίκι της, που τής είχε πια γίνει απαραίτητο μετά από εγχείρηση στο 
γόνατο που έπρεπε να κάνει, όταν γλίστρησε κι έπεσε στο κεφαλόσκαλο του 
σπιτιού τους, στα Πευκάκια. Άνοιξε την πόρτα κι άφησε ένα βαρύ βογγητό. Η 
Ελένη την καλησπέρισε, μα εκείνη δεν μπήκε στον κόπο να της απευθύνει καν 
το λόγο. Σα να μην άκουσε. Σα να ήταν κουφή ή σα να  μη μίλησε ποτέ η 
Ελένη. Κάθισε στην πολυθρόνα που είχε τοποθετήσει δίπλα στο ταμείο κι 
έβγαλε από τη σακούλα το βελονάκι με το πλεχτό που ετοίμαζε για το γιο της. 
Το τρανζιστοράκι συνέχιζε να γρατζουνάει τα αυτιά των δυο γυναικών με 
ελληνικές ποπ μελωδίες όταν μπήκε μέσα μια πελάτισσα. 

 
 Ζήτησε να δοκιμάσει σκελετούς για γυαλιά μυωπίας ενώ, ταυτόχρονα, 

έδειχνε στην Ελένη τη συνταγή του οφθαλμιάτρου. Για μια στιγμή, χρειάστηκε 
να ανεβάσει την ένταση της φωνής της για να ακουστεί καλύτερα και ξάφνου, 
χωρίς να το περιμένει κανείς, ακούστηκε ένας ήχος οξύς και μη 
συγκεκριμένος, σα γρύλισμα, σα φωνή κάποιου ζώου που κράτησε μόνο δύο 
δευτερόλεπτα. Κι αμέσως μετά κόπηκε και το τρανζιστοράκι. Τέρμα η μουσική. 
Ήταν η κυρά-Μαρία. Η μάνα του Κώστα. Ποτέ της δε συμπάθησε τη συσκευή 
της Ελένης. Την ενοχλούσε και την αποσυντόνιζε την ώρα που έπλεκε. Κι 
επίσης δεν καταλάβαινε με τι δικαίωμα μια ξένη, όπως η Ελένη, άνοιγε τη 
μουσική και μάλιστα τη στιγμή που μες στο μαγαζί ήταν πελάτης! 

 
 Η Ελένη την κοίταξε ελάχιστα με την άκρη του ματιού της και συνέχισε 

να βοηθάει την πελάτισσα με την επιλογή του σκελετού. Την είχε συνηθίσει 



Και μετά θα ζήσω τη ζωή μου        65 
_______________________________________________________________________________________________________________________________________________________________________________________________________________ 

 

 

τόσο καιρό τη μάνα του Κώστα και δεν την παρεξηγούσε πια. Έπειτα, ήταν 
ερωτευμένη με το γιο της από φοιτήτρια, είχε κάνει τόσο υπομονή να τον 
περιμένει και πλέον ήταν και βοηθός του στη δουλειά. Πίστευε ότι όπως κάθε 
μεγάλη γυναίκα και χήρα, έτσι και η κυρά-Μαρία έδειχνε υπερπροστασία για 
το παιδί της. Κι έτσι προσπερνούσε τα πάντα. Άλλωστε, και ο Κώστας της είχε 
ζητήσει να μην ξεσυνερίζεται τη μάνα του. Είχε γεράσει, όπως έλεγε. Ήταν 
τυραννισμένη στη ζωή της και γι’ αυτό γινόταν αυστηρή και ιδιότροπη πού 
και πού. Κι η Ελένη συμμεριζόταν το κάθε τι. Ειδικά όταν εκείνος τής 
υποσχόταν γάμο και παιδιά, όνειρα για μια κοινή ευτυχισμένη ζωή… Όταν θα 
γινόταν ‘κόρη’ της κυρά-Μαρίας, όλα θα άλλαζαν. Θα ήταν σα μάνα της. Κι 
έτσι υποχωρούσε σε όλα: στις παραξενιές, στις προσβολές και στις αγενείς 
υποδείξεις ακόμα και μπροστά σε πελάτες και σχεδόν ποτέ χωρίς την 
υποστήριξη του Κώστα προς το πρόσωπό της. Τα άντεχε όλα, δούλευε σκληρά 
κι υπάκουε την κυρά-Μαρία.  Έτσι, το τρανζιστοράκι δεν το ξανάνοιξε ποτέ. 
Το τρανζιστοράκι σώπασε οριστικά. 

 
 Πέρασαν δύο χρόνια. Ήταν Κωνσταντίνου και Ελένης. Γιορτάζανε και 

οι δυο τους. Αλλά γιορτάζανε χώρια. Η Ελένη είχε ήδη μετακομίσει στην 
Πάτρα, σ’ ένα σπίτι που ‘χε κληρονομήσει από τη γιαγιά της κι είχε στήσει 
εκεί, με δάνειο που πήρε απ’ την τράπεζα, ένα μικρό κατάστημα οπτικών. Ο 
Κώστας  πάλι, είχε επεκτείνει το μαγαζί στη Νέα Ιωνία ενοικιάζοντας και το 
διπλανό χώρο. Είχε, μάλιστα, παντρευτεί μια κοπέλα από το χωριό του, την 
Άννα. Η Άννα δεν ήταν συνάδελφός του, αλλά είχε μεγάλη προίκα και κυρίως 
την ενέκρινε η κυρά-Μαρία. Εκείνη μάλιστα τού την προξένεψε 
απομακρύνοντας βιαίως την Ελένη από κοντά του. Δεν ήταν αυτή για το γιο 
της. Ξεβράκωτη και χωρίς στον ήλιο μοίρα. Απλά μια καλή υπάλληλος. Τι να 
το κάνεις; Δεν αρκεί! Η Ελένη εκείνη τη μέρα είχε ανέβει στο πατάρι του 
σπιτιού, για να βρει ένα μικρό σάκο. Την επομένη θα ταξίδευε στην Αθήνα, για 
δουλειές. Έπεσε πάνω σ’ ένα τρανζιστοράκι της γιαγιάς της. Παλιό, 
ξεχασμένο, όλο σκόνη. Θυμήθηκε το δικό της. Εκείνο στο μαγαζί του Κώστα, 
τότε. Αλήθεια, τι να το ‘κανε; Ούτε που θυμόταν. 

 
 Την άλλη μέρα βρέθηκε στην Αθήνα. Με μαύρα γυαλιά και  μαζεμένα 

τα μαλλιά, πέρασε έξω από το κατάστημα του Κώστα. Κοίταξε μέσα, η κυρά-
Μαρία έλειπε. Είδε μόνο μια κοπέλα, καστανή με καρέ μαλλί. Μπήκε μέσα. 
Ζήτησε τον Κώστα με το μικρό του όνομα και έλαβε την απάντηση: 

-Πείτε μου, εμένα. Εγώ είμαι η γυναίκα του Κώστα. 



66                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 
 Η προφορά της ήταν βαριά. Το ένα της μάτι έκλεινε ελαφρώς ενώ η 

βέρα στο δεξί της χέρι λαμπύριζε εκτυφλωτικά. Τής ζήτησε συγγνώμη, δε 
θέλησε να αφήσει κάποιο μήνυμα και την αποχαιρέτισε χαμηλόφωνα. 

 



Και μετά θα ζήσω τη ζωή μου        67 
_______________________________________________________________________________________________________________________________________________________________________________________________________________ 

 

 

Το ατύχημα και το πάρτυ 
 

Η επιλογή του δρόμου της επιστροφής είχε γίνει. Από το βουνό… κι όχι απ’ 
την Αττική οδό κι ας ήταν πιο σύντομη η διαδρομή. Μια ευθεία στην 
πραγματικότητα, μια άσφαλτος στρωτή, φώτα παντού, αριστερά και δεξιά, 
λωρίδες διακριτές. Εμείς διαλέξαμε, ωστόσο, το μυστήριο του βουνού… του 
Πεντελικού όρους. Στροφές, σκοτάδι, ερημιά… πουθενά φως… Αυξημένη 
προσοχή, ίσως και λίγο άγχος, αγωνία και φόβος μη συγκρουστούμε με 
αυτοκίνητο του άλλου ρεύματος. Μα απ’ την άλλη μεριά, η μαγεία του 
αγνώστου, η πρόκληση του επικίνδυνου, η επιθυμία για θαυμασμό της θέας 
από ψηλά… μιας Αθήνας λαμπερής, μιας Αθήνας «στο πιάτο», ατελείωτης, 
αχόρταγης, ανεξάντλητης, ερωτικής και ρομαντικής… Όταν θα είχαμε για τα 
καλά ανέβει στο βουνό, αυτή η θέα θα ήταν η αποζημίωσή μας. Το δώρο μας.  

 
 Είχαμε σκαρφαλώσει αρκετά ψηλά όταν από μακριά διακρίναμε φώτα… 

σαν φάρο περιπολικού… ή κάτι παρόμοιο που αναβόσβηνε ανησυχητικά… Μα 
δεν μπορούσαμε να είμαστε βέβαιοι για το τι επρόκειτο ακριβώς. Έπρεπε να 
πλησιάσουμε περισσότερο. Κι όσο προχωρούσαμε με μια ταχύτητα σταθερή, 
τόσο τρωγόμασταν απ’ την περιέργεια. Τι ήταν αυτό που φεγγοβολούσε μέσα 
στη νύχτα πάνω εκεί; Ίσως να ήταν έλεγχος, αστυνομικοί που έκαναν 
αλκοτέστ, που ζητούσαν τυπικά άδεια κυκλοφορίας και δίπλωμα οδήγησης. 
Ίσως, πάλι, κάποιος έτρεχε υπερβολικά… Σαββατόβραδο, βλέπεις. Ίσως είχαν 
βγει τσάρκα για κλήσεις. 

 
 Φτάναμε… ήμασταν πολύ κοντά. Λίγες ακόμα στροφούλες κι η αλήθεια 

δε θα ‘ταν πια αίνιγμα. Γυαλιά παντού! Μικρά μικρά κομμάτια γυαλιών… 
Θραύσματα! Ένα αυτοκίνητο στα δεξιά διαλυμένο! Το τιμόνι δεν ξεχώριζε! 
Είχε γίνει ένα με το ανύπαρκτο πλέον παρ μπριζ. Λες και το πόδι ενός 
πελώριου γίγαντα το ‘χε πατήσει με φόρα και το ‘χε λιώσει! Πιο δίπλα ένα 
ασθενοφόρο. Κι ένα κρεβάτι… μάλλον φορείο… Κουκουλωμένο. Ένα σεντόνι, 
ένα κάλυμμα σκέπαζε το νεκρό οδηγό… Άνθρωποι στη μέση να κοιτούν… 
Απόγνωση. Κι εμείς περαστικοί. Με μια πιο κομμένη ταχύτητα, αλλά πάντα 
περαστικοί. Οι ρόδες μας κοκκίνισαν με το αίμα που σχημάτιζε λίμνη. Σοκ. 
Ταχυκαρδία. 

 Ξεμακρύναμε. Αρχίσαμε τα σενάρια εκτίμησης. Τα πιθανά σενάρια των 
συνθηκών του ατυχήματος. Μέθη, επίδειξη με τσιτωμένο γκάζι, απροσεξία, 



68                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

βιασύνη, προσπέραση, έλλειψη μυαλού, η «κακιά ώρα», υπερτίμηση 
δυνατοτήτων οδήγησης σ’ ένα τέτοιο σημείο… 

 
 Πλησιάζαμε προς τη θέα. Προς την κορυφή. Μα δε θα στεκόμασταν. Η 

πορεία μας δεν ήταν και τόσο γοητευτική τελικά. Σκέψεις, τεταμένη προσοχή, 
τρόμος για ανάλογη τύχη. Πίσω μας, ένα δυο αμάξια με άγριες διαθέσεις, μας 
προσπέρασαν, χωρίς να έχουν διδαχτεί τίποτα απ’ το ατύχημα λίγα χιλιόμετρα 
πίσω μας. ΑΞΙΟΙ ΤΗΣ ΤΥΧΗΣ ΜΑΣ ΤΕΛΙΚΑ; Μπορεί… 

 
 Η λαμπυρίζουσα Αθήνα φεγγοβολούσε στ’ αριστερά μας… Εκεί βαθιά… 

Αστραφτερή… Απαράλλαχτη… Τίποτα δε θα μπορούσε να τη σβήσει! Αυτή θα 
συνέχιζε με το ίδιο χρώμα, με την ίδια ένταση, τίποτα δε θα την πτοούσε, δε 
θα την έβγαζε απ’ το πρόγραμμά της. Τίποτα δε θα μπορούσε να την αναβάλει. 

 
 Με συγκρατημένη την έκφραση στο πρόσωπο, σοβαρή, θλιμμένη, 

σκεφτική, αποτροπιασμένη, κοντεύαμε για την Πεντέλη. Στο δρόμο μας 
συναντούσαμε, όλο και πιο συχνά, σπίτια. Η κίνηση πύκνωνε κι εκείνη, οι 
στροφές σταδιακά μειώνονταν, ο δρόμος γινόταν πιο επίπεδος και το αίσθημα 
ασφάλειας πιο ισχυρό. Στα δεξιά μας, μικρές και μεγάλες βίλλες όλο χλιδή, με 
μεγάλες μάντρες σα φρούρια, χωμένες μέσα στα πεύκα.  

 
 Κατεβαίναμε… μιλούσαμε περισσότερο, μα όχι πολύ. Ακούγαμε δυνατή 

μουσική. Αυτή τη φορά δε βλέπαμε, μα ακούγαμε. Έπαιζε Άννα Βίσση. ‘Αγάπη 
είναι…’ Εκκωφαντικά… Τρανταζόταν όλο το οδόστρωμα. Ήμασταν σχεδόν έξω 
από την πηγή της σεισμικής μουσικής. Μια πολυτελέστατη μονοκατοικία, 
πανύψηλη και ορθάνοιχτη… Λες κι ήταν ευπρόσδεκτος οποιοσδήποτε. Στην 
εξώπορτα νεαρά κορίτσια, 15 με 16 ετών, ντυμένα και χτενισμένα σαν 
εικοσιπεντάχρονες, με αποκαλυπτικά μίνι φορέματα, εξώπλατα, παρότι 
Απρίλιος ακόμη, μ’ ένα ποτό στο χέρι και το βλέμμα στο κενό, δεν ήξερες αν 
όντως διασκέδαζαν ή απλά έδιναν το παρών στον πλούσιο εορτάζοντα φίλο 
τους. Το πρόσωπό τους πάντως δε μαρτυρούσε την πρώτη περίπτωση.  

 
 Απομακρυνθήκαμε. Δεν ήξερα γιατί ένιωθα την ίδια κατάπληξη με την 

εικόνα του θανατηφόρου ατυχήματος. Τον ίδιο πόνο, την ίδια ενόχληση, το 
ίδιο τσίμπημα, την ίδια δύσπνοια. Δύο εικόνες τόσο διαφορετικές μεταξύ τους, 
μα ικανές να προκαλέσουν την ίδια αναστάτωση. Και στη μέση αυτών των 
εικόνων η παρατήρηση ότι όταν κάποιος από εμάς αφήνει την πνοή του, 



Και μετά θα ζήσω τη ζωή μου        69 
_______________________________________________________________________________________________________________________________________________________________________________________________________________ 

 

 

κάποιος άλλος τόσο κοντά μας, ταυτοχρόνως, χαλάει τον κόσμο με τα 
χρήματά του και τον ευρύ κύκλο γνωριμιών, που αυτά του επιτρέπουν να 
έχει. Η συνύπαρξη και η σύγκρουση δύο καταστάσεων που γεννούσαν τα ίδια 
συναισθήματα. Ένας άνθρωπος που γι’ αυτόν η ζωή είχε τελειώσει τόσο 
απότομα και επώδυνα και κάποια δυστυχισμένα κορίτσια που έπλητταν μέσα 
στον πλούτο και την κατασκευασμένη χαρά. 

 
 Φτάσαμε σπίτι μετά από μισή ώρα. Ξάπλωσα. Έκλεινα τα μάτια κι οι 

δυο εικόνες με τάραζαν ισόβαρα. Προσπάθησα να κοιμηθώ ευχόμενη να μην 
ονειρευτώ τα ίδια γεγονότα ή ακόμα πιο τραγικές παραλλαγές τους. 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



70                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Το τσούγκρισμα των αυγών 
 

Μεγάλη βδομάδα και στο μυαλό μου είχα συνέχεια τη φράση του 
συναδέλφου μου «νιώθω μια πέτρα στο στήθος». Ο καθένας μας βέβαια 
αντιλαμβανόταν διαφορετικά τη συγκεκριμένη πρόταση και την υιοθετούσε 
για ξεχωριστούς λόγους, το θέμα πάντως ήταν ότι τριβέλιζε το κεφάλι μου 
διαρκώς. Δε μ’ άρεσε που το Πάσχα ήταν πια ένα γεγονός και που θα το 
γιόρταζα στριμόχωρα με την οικογένειά μου στο δύο επί δύο διαμερισματάκι, 
στους Αγίους Αποστόλους. Ένιωθα τόσο κουρασμένη από τα συμβάντα και τις 
καταστάσεις του χειμώνα, είχα τόσο μεγάλη ανάγκη από λίγη ξεκούραση. 
Όμως επιλογές δεν υπήρχαν κι έτσι δεν είχα παρά να συμβιβαστώ ταπεινά και 
αδιαμαρτύρητα με το δεδομένο σχέδιο.  

 
Τη Μεγάλη Παρασκευή ξύπνησα βαριά και ταυτόχρονα μ’ ένα αίσθημα 

ανησυχίας ωσάν τον βασικό ήρωα του αβγού της Έχιδνας. Σηκώθηκα με τα 
χίλια ζόρια. Δεν είχα καμιά διάθεση να βγω έξω στα μαγαζιά. Για άλλους ίσως 
ήταν τα τελευταία ψώνια, για μένα δεν είχαν πραγματοποιηθεί καν τα πρώτα. 
Ούτε κομμωτήριο, ούτε μανικιούρ, ούτε καμιά άλλη φροντίδα δεν τράβαγε η 
καρδιά μου που ‘χε σφίξει και διπλωθεί πολλαπλές φορές. Η μητέρα μου, 
πιστή στις παραδόσεις, δεν επέτρεπε καμία δουλειά στο σπίτι. Το φαγητό της 
ημέρας ήταν απλώς βραστές πατάτες κι αυτές αλάδωτες. Το κλίμα ήταν 
περίεργο, ψαχούλευα μέσα στα συρτάρια μου για να βρω τι ρούχα θα φορούσα 
τη βραδιά της Ανάστασης. Ποσώς βέβαια μ’ ενδιέφερε αλλά κάτι έπρεπε να 
κανονίσω. Μια κομψή φουστίτσα, μια λαμέ μπλουζίτσα, κάτι σε στυλ πιο 
επίσημο τέλος πάντων. 

 
Το να περάσεις το Πάσχα με την οικογένειά σου στην ηλικία των 

εικοσιοχτώ δεν είναι ό,τι καλύτερο. Ειδικά αν θυμάσαι στη ζωή σου και 
καλύτερες περιόδους. Πιο ξένοιαστες, πιο συντροφικές και πιο ερωτευμένες. 
Όπως το ακριβώς προηγούμενο Πάσχα στην πανέμορφη Βουλγαρία...Τι 
διαπεραστική μελαγχολία, τι πλήξη κι απογοήτευση! Μουντή άνοιξη, γκρίζα 
και χωρίς καμιά έκπληξη. Χωρίς ένα ρομαντικό θαύμα. 

 
Το μόνο νέο στοιχείο του Πάσχα εκείνου ήταν η Κατερίνα. Θα την είχαμε 

μαζί μας τη βραδιά της Ανάστασης, καθώς και στο ψήσιμο του οβελία. Πέντε 
χρόνια σχέση με τον αδελφό μου, μπορούσε κανείς να πει ότι ήταν το έκτο 



Και μετά θα ζήσω τη ζωή μου        71 
_______________________________________________________________________________________________________________________________________________________________________________________________________________ 

 

 

μέλος της οικογένειάς μου. Ξένο σώμα και νέο αίμα. Αδιαφορούσα για τον 
ερχομό της. Εγώ επρόκειτο να είμαι ο εαυτός μου ό,τι και να γινότανε. Δε με 
ένοιαζαν τα όποια σχόλιά της, είτε της άρεσε, είτε όχι μου έκανε το ίδιο. Ούτε 
φυσικά ανησυχούσα για τυχόν παρεκκλίνουσα συμπεριφορά κάποιου μέλους 
της οικογένειάς μου. Η κοπέλα για μένα ήταν άχρωμη, άοσμη και άνοστη.  

 
 
Άνοιξα τα μάτια μου στις δώδεκα το μεσημέρι του Μεγάλου Σαββάτου. 

Ένιωσα ξανά την ‘πέτρα στο στήθος μου’ αυτή τη φορά ακόμα πιο βαριά, τραχιά 
και κοφτερή. Θυμήθηκα πάλι τα λόγια του Γιώργου του συναδέλφου... δεν 
είχε κι άδικο. Εκπαιδευτικός βιδωμένος σε μια καρέκλα ενός σηπτικού 
γραφείου να δίνει πρωτόκολλα, να σφραγίζει έγγραφα, να σηκώνει 
τηλέφωνα, να συνδιαλέγεται με το κοινό. Τι διαβρωτική αλλοτρίωση! Να 
συνθλίβεσαι, να καταπιέζεσαι και να δυσφορείς αντί να διδάσκεις, να 
ξεδιπλώνεις την ψυχή σου, να προσφέρεις, να μεταδίδεις, να επικοινωνείς, να 
πλάθεις και να πλάθεσαι!  

 
Στριφογύριζα. Μια ανατριχιαστική μοναξιά ανακατεμένη με κακοκεφιά με 

διατηρούσε νοσηρά στο κρεβάτι και υπερνικούσε τη θέλησή μου για ένα 
ανάλαφρο και χαρούμενο πρωινό ξύπνημα. Η ψυχολογία μου πεσμένη, 
ηθικόν κάθε άλλο παρά ακμαιότατον. Με τη μούρη κολλημένη στο πάτωμα 
έπιασα τη μικρή μου βαλίτσα και πέταξα μέσα ‘κει άτσαλα βασικά είδη 
ρουχισμού, ελάχιστα καλλυντικά, μια μαύρη σατέν κρουαζέ μπλούζα και μια 
επίσης σατέν καφέ φούστα τύπου μπαλούν. Αυτά ήταν τα ‘καλά’ ρούχα για να 
μην εμφανιστώ στην εκκλησία ατημέλητη.  

 
 
Ευτυχώς, δεν είχαμε και πολλά χιλιόμετρα να διανύσουμε. Σε μια ωρίτσα 

θα ήμασταν εκεί. Διπλοκλειδώσαμε το σπίτι και κατεβήκαμε στην αυλή. Η 
μητέρα μου κλασικά είχε σηκωθεί από τις έξι το πρωί κι είχε ετοιμάσει 
μαγειρίτσα, τυρόπιτα, τυροκαυτερή, τζατζίκι, σαλάτες, είχε και τα κόκκινα 
αβγά ήδη έτοιμα, βαμμένα από τη Μεγάλη Πέμπτη... της τα είχε στείλει η 
αδελφή της από το Αιτωλικό. Είχε δικές της κότες, της εξέτρεφε προσωπικά. 
Τα αβγά ήταν μεγάλα και λαχταριστά με κατακίτρινο κρόκο, ιδανικά για την 
αύξηση της χοληστερόλης! Τώρα όμως ήταν Πάσχα και ο προορισμός τους 
ήταν όχι τόσο η κατανάλωσή τους όσο ο εορτασμός του εθίμου που δεν ήταν 



72                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

άλλο απ’ το τσούγκρισμά τους και την ανάδειξη του νικητή και του ηττημένου 
ανάλογα με το ράγισμα. 

 
 
Στην αυλή συνάντησα την Κατερίνα. Μας περίμενε να κατέβουμε. Από 

διακριτικότητα αλλά και από δική μας βιασύνη δεν ανέβηκε πάνω. Της 
χαμογέλασα, τη φίλησα τυπικά στο μάγουλο και αφού τιγκάραμε το πορτ-
μπαγκάζ σαν κλασικοί παρακμιακοί Έλληνες που για να λείψουν δύο μέρες 
κουβαλάνε ακόμα και τα τούβλα του σπιτιού τους, φύγαμε για το εξοχικό.  

 
Στη διαδρομή μας δεν έλειψαν η μουσική, τα σχόλια και ο χαβαλές. Οι δικοί 

μου πάντα πιο αισιόδοξοι και πιο χαρωποί από μένα, γελούσαν και έδειχναν 
να απολαμβάνουν τη φυγή μας από την ανυπόφορη Αθήνα. Στο τιμόνι ο 
Νίκος, στη θέση του συνοδηγού η Κατερίνα, στο πίσω κάθισμα εγώ και οι 
γονείς μου με κολλημένα τα μπούτια. Ο άλλος μου αδερφός, πάντα ιδιότροπος 
και παράξενος, ακολουθούσε μόνος του με το δικό του αυτοκίνητο και φυσικά 
δεν ανεχόταν κανέναν μαζί του.  

 
 
Φτάσαμε γρήγορα και χωρίς να συναντήσουμε ιδιαίτερη κίνηση. 

Ξεφορτώσαμε ρούχα και τρόφιμα και ανοίξαμε την τηλεόραση. Η μητέρα μου 
ένιωθε κουρασμένη. Εμείς πάλι όχι και τόσο. Είχαμε όρεξη για ένα καφέ στη 
θάλασσα... Έκανε ψυχρούλα κι ήταν όμορφα. Γλυκό ρίγος του Απρίλη... 
Καθίσαμε στο μπαλκονάκι ενός καφέ, παραγγείλαμε φυσικούς χυμούς και 
απολαύσαμε το ηλιοβασίλεμα. Υπέροχα ζεστά χρώματα... πορτοκαλί, κόκκινο 
και κίτρινο στο γαλάζιο ουρανό... εγώ, τα αδέρφια μου και η Κατερίνα...Ο 
κόσμος σουλάτσαρε πάνω κάτω στην παραλία λίγες ώρες πριν 
ξανασυναντηθεί μαζικά και ποδοπατηθεί στην εκκλησία μέσα σε δέκα λεπτά. 
Γύρω στις οχτώ σηκωθήκαμε και γυρίσαμε στο σπιτάκι.  

 
Πήραμε σειρά για μπάνιο. Από ευγένεια δώσαμε προτεραιότητα στην 

Κατερίνα. Την περιεργαζόμουν. Έδειχνε χαρούμενη, ενθουσιασμένη... 
χαμογελούσε και χαζογελούσε... έμοιαζε να ευχαριστιέται το όλο κλίμα. Από 
μέσα μου αναρωτιόμουν αν της έλειπε η μητέρα της. Ζούσε μόνιμα στις 
Βρυξέλλες, λόγω της δουλειάς της στην Ευρωπαϊκή Ένωση. Εκείνο το Πάσχα 
δεν είχε καταφέρει να έρθει στην Αθήνα. Η Κατερίνα δεν πολυμιλούσε για 
εκείνη. Έκρυβε λόγια ...  



Και μετά θα ζήσω τη ζωή μου        73 
_______________________________________________________________________________________________________________________________________________________________________________________________________________ 

 

 

 
Η μητέρα της ήταν νεότατη. Με την κόρη της δεν είχε παρά μόνο είκοσι 

χρόνια διαφορά. Την έφερε στον κόσμο πολύ μικρή. Βιάστηκε να παντρευτεί -
μη χάσει!- και πάνω στο χρόνο χώρισε. Προικοθήρας ο πρώην σύζυγος, είχε 
την απαίτηση να γράψει στο όνομά του τα ακίνητα περουσιακά της στοιχεία. 
Πήραν διαζύγιο αμέσως. Εκείνος έφυγε για τη Θεσσαλονίκη, εκείνη πήρε την 
κόρη της και μετακόμισαν στο Βέλγιο. Ήταν νέα. Ήθελε και δικαιούταν να 
ξαναφτιάξει τη ζωή της. Αγόρασε μια μεγάλη μονοκατοικία με προνομιακό 
δάνειο... Γνώρισε Έλληνα, συνέζησαν οχτώ ολόκληρα χρόνια. Η Κατερίνα τον 
θυμάται χαρακτηριστικά. Δεν παντρεύτηκε ποτέ τη μητέρα της. Χώρισαν. Η 
Κατερίνα δεν τον δέχτηκε ποτέ κι ούτε συγχώρησε τη μητέρα της, που πάντα 
έβαζε την προσωπική της ζωή πάνω απ’ την κόρη της. Στα δεκαοχτώ της ήρθε 
για σπουδές στην Ελλάδα. Έκανε μια νέα αρχή. Στα εικοσιτέσσερά της έκανε 
σχέση με τον αδελφό μου. 

 
Βγήκε απ’ το μπάνιο με το τουρμπάνι στο κεφάλι. Το γέλιο της είχε 

διάρκεια και ήταν ελαφρώς εκνευριστικό. Μου έκανε εντύπωση που όλα της 
φαίνονταν αστεία. Στέγνωσε τα μαύρα της μαλλιά και φόρεσε ένα μωβ 
φουστάνι. Βάφτηκε διακριτικά και περίμενε να ετοιμαστούμε όλοι και να 
φύγουμε για την εκκλησία.  

 
Αναχωρήσαμε στις έντεκα και μισή. Αμετανόητοι Ελληνάρες. Αγοράσαμε 

άσπρα κεριά από πλανόδιο πωλητή στο δρόμο και ανηφορίσαμε με τα πόδια 
για το ναό. Όπως ήταν αναμενόμενο, ο κόσμος ήταν πάρα πολύς, ξεχείλιζε και 
πλημμύριζε το δρόμο. Όλοι, περιποιημένοι, άστραφταν. Οι γυναίκες 
χτενισμένες στην τρίχα, μακιγιαρισμένες με γόβες στιλέτο ήταν έτοιμες για τα 
μπουζούκια.  

 
Στις δώδεκα ακριβώς ανταλλάξαμε φιλιά. Οι καμπάνες ηχούσαν 

χαρμόσυνα. Ήταν Ανάσταση κι η επομένη Πάσχα: το πέρασμα του ανθρώπου 
από την αμαρτία στη λύτρωση της ψυχής. 

 
Η λαμπάδα παρόλο το προστατευτικό είχε στάξει πάνω στο δείκτη μου και 

με είχε κάψει. Φυσήξαμε τα κεριά για να σβήσουν κι εναποθέσαμε το χρέος 
μεταφοράς του φωτός στην Κατερίνα ωσάν τιμώμενο πρόσωπο. Αν και το 
σπίτι δε μας ανήκε, θεωρήσαμε φρόνιμο να μαυρίσουμε με σταυρό το κατώφλι 
του. 



74                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 
Πεινούσαμε σα λύκοι. Στρώσαμε σύντομα το τραπέζι, καθώς 

ανυπομονούσαμε για την απόλαυση των εδεσμάτων. Ο πατέρας μου γέμισε τα 
ποτήρια όλων με άσπρο κρασί κι αφού ευχηθήκαμε όλοι μεταξύ μας το Χριστός 
Ανέστη και τα Χρόνια πολλά για μια ακόμα φορά, ορμήσαμε στα πιάτα μας σα 
στραβοί.  

Η μαγειρίτσα έπαιρνε άριστα, ενώ η πίτα ήταν αλμυρή και πεντανόστιμη. 
Δε μιλούσα πολύ, ήξερα ότι αφού καταβροχθίζαμε τα περιεχόμενα των 
πιάτων μας, θα χαζεύαμε λίγο το χαζοκούτι με τα μαγνητοσκοπημένα 
γλέντια, των οποίων οι πρωταγωνιστές είθισται να είναι ηθοποιοί και 
τραγουδιστές και μετά θα αποκοιμιόμασταν με το που θα ακουμπούσαμε τα 
κεφάλια μας στο μαξιλάρι. Ανιαρά και αδιάφορα. 

 
Είχα σκάσει από το φαγητό, όταν η Κατερίνα πρότεινε να τσουγκρίσουμε τα 

αυγά. Διάλεξα ένα μυτερό-μυτερό και σφίγγοντάς το σθεναρά δοκίμασα την 
τύχη μου, πρώτα με το μικρό μου αδερφό. Δε θυμάμαι καν αν ράγισε το δικό 
μου ή το δικό του. Η ματιά μου μαγνητιζόταν από την εξωτερική δράση της 
φιλοξενούμενής μας. Το πρόσωπό της έδειχνε τόσο φωτεινό. Έλαμπε. Το 
δέρμα της πιο λευκό από ποτέ έκανε αντίθεση με τα σκούρα της μαλλιά. 
Διασκέδαζε τόσο πολύ με το γιορτινό τραπέζι. Απολάμβανε τη διαδικασία 
τσουγκρίσματος των αβγών, ήταν κάτι που την έκανε τόσο ευτυχισμένη!!! Το 
αβγό της κατάφερε να σπάσει και του Νίκου και του πατέρα μου... πώς κοίταγε 
τον τελευταίο... μέσα στα μάτια, αχόρταγα...! Κουνιόταν ολόκληρη πάνω στην 
καρέκλα της, ακτινοβολούσε ζωή, ερχόμενη σε σύγκρουση με ‘μένα που ήμουν 
σωστό ψοφίμι.  

 
Ξάφνου, μια σειρά συνειρμών πέρασαν απ’ το μυαλό μου. Η Κατερίνα 

καθόταν για πρώτη φορά στα τριάντα της χρόνια σε τραπέζι με μια πλήρη 
οικογένεια. Δεν είχε ποτέ της πατέρα κι ως επικείμενη νύφη αναγνώριζε στο 
πρόσωπο του δικού μου μπαμπά και δικού της μέλλοντα πεθερού την πατρική 
παρουσία που της είχε λείψει, που τόσο είχε στερηθεί... Ήταν μαθημένη στα 
χλωμά Πάσχα, μόνη της, με τη μαμά της, με τον τότε σύντροφο της μητέρας 
της, στο Βέλγιο και λίγες φορές στην Αθήνα στο δυαράκι, που είχε 
κληρονομήσει απ’ τη γιαγιά της στην πλατεία Αμερικής. Αθόρυβα, 
ανέκφραστα, ελλειμματικά.  

 



Και μετά θα ζήσω τη ζωή μου        75 
_______________________________________________________________________________________________________________________________________________________________________________________________________________ 

 

 

Αυτή η εμπειρία, αυτό το πρωτόγνωρο οικογενειακό αίσθημα, με μια 
μητέρα, έναν πατέρα και αδέρφια, καθισμένοι όλοι γύρω από ένα τραπέζι με 
όλα τα αγαθά πάνω εκεί, μαζί και τη χαρά του ‘διαγωνισμού’ στο τσούγκρισμα 
των αβγών ήταν πράγματα τα βίωνε για πρώτη της φορά!!! Αυτό που για μένα 
ήταν η ενσάρκωση της πλήξης και ακυρωνόταν μέσα μου, καθώς το είχα ζήσει 
επανειλημμένως από τότε που θυμόμουν τον ίδιο μου τον εαυτό, για εκείνη 
ήταν ευτύχημα, επιτυχία, πραγματική γιορτή, λόγος για να χαμογελάς, για να 
νιώθεις ότι ανήκεις κάπου, ότι δεν είσαι μόνος σου, ότι περιβάλλεσαι από 
οικογένεια κι ότι είσαι μέλος της κι εσύ. Όντως. Ήταν οικογενειακή γιορτή κι 
αυτή είχε και γονείς και αδέρφια κι ένα τραπέζι αντάξιο του χαρακτηρισμού 
‘γιορτινό’. Τι άλλο χρειάζεται ένας άνθρωπος για να νιώθει ικανοποιημένος, 
τόσο που να το εκφράζει με την κίνηση όλου του σώματος; Με το γέλιο του, με 
τα μάτια του που πετάνε σπίθες, με το κορμί του που τραντάζεται πάνω στην 
καρέκλα; Στιγμή δεν ενοχλήθηκε που ήταν σε μια μικρή κουζίνα, ενός 
νοικιασμένου διαμερίσματος στο Υπόλοιπο Αττικής. Για εκείνη ήταν ένα 
μικρό παλάτι. Την ώρα που το δικό μου πνεύμα ταξίδευε στο εξωτερικό σε 
ευρωπαϊκές πρωτεύουσες και διψούσε για μνημεία και καινούργια τοπία, 
εκείνη είχε ήδη ανακαλύψει το δικό της παράδεισο... 

 
Η διαπίστωσή μου ήταν ένα γερό χαστούκι και μια απότομη προσγείωση. 

Μέσα σε λίγα λεπτά κατάλαβα ότι δεν εκτιμούσα αρκετά αυτά που είχα, αυτά 
που αντιμετώπιζα σχεδόν με περιφρόνηση και αχαριστία, γιατί πολύ απλά τα 
είχα δεδομένα τη στιγμή που άλλοι άνθρωποι δεν τα είχαν ποτέ και μάλιστα 
χωρίς δικό τους φταίξιμο. Το μήνυμα που είχα λάβει ήταν καθοριστικό. 

 
Βοήθησα τη μητέρα μου να πλύνουμε τα πιάτα και ξάπλωσα στο κρεβάτι 

ήρεμη χωρίς να με βαραίνει πια καμία πέτρα. Ευχαρίστησα, από μέσα μου, την 
Κατερίνα που αποτέλεσε την αφορμή κι ευχήθηκα να έχω πάντα δίπλα μου 
τους ανθρώπους, με τους οποίους μεγάλωσα. Παραδόθηκα στα χέρια του 
Μορφέα σχεδόν αμέσως και κοιμήθηκα αφυπνισμένη. Ξημέρωνε Πάσχα. Ένα 
ακόμη όμορφο Πάσχα! 
 
 
 



76                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Όσο κι αν κανείς προσέχει2… 
 

Σκεφτική κι αμίλητη, ανορεκτική κι αμήχανη, προβληματισμένη και 
στεναχωρημένη, η Σοφία μπλέκει το πιρούνι της ανάμεσα στα κοκκινιστά 
μακαρόνια, ενώ σε λίγο τα τύμπανά της τρυπιούνται από το διαπεραστικό 
κλάμα της μιας από τις δύο δίδυμες κόρες της. Δε σηκώνεται από το τραπέζι. 
Νιώθει τόσο εξαντλημένη. Τα πάλαι ποτέ παχουλά και νυν κοκκαλιάρικα 
πόδια της, που λουφάζουν κάτω από τη μακριά μαύρη φούστα, δε βρίσκουν το 
κουράγιο να τρέξουν πάνω από την κούνια της Ελπίδας. Η Ελπίδα κλαίει πιο 
συχνά από την Ελευθερία. Το κλάμα της ξεχωρίζει. Είναι τσιριχτό και 
δικαιολογημένο. Την πονάνε τα ματάκια της, τα πνευμονάκια της, τα 
ποδαράκια της. Η Ελευθερία πάλι είναι σε καλύτερη κατάσταση. Δεν 
αντιμετωπίζει τόσα προβλήματα υγείας όσα η αδελφή της. Δεν είναι όμως και 
τελείως καλά. Αδυνατεί να κουνήσει το δεξί χεράκι της και γι’ αυτό το λόγο  
επιβάλλεται φυσιοθεραπεία μία φορά την εβδομάδα. 

 Το κλειδί της εξώπορτας γυρίζει. Είναι ο Γρηγόρης. Ο μπαμπάς των 
μωρών και σύζυγος της Σοφίας. Εκείνη, με καρφωμένο το βλέμμα στην 
τζαμόπορτα της κουζίνας, είναι αμφίβολο αν έχει πάρει χαμπάρι την είσοδο 
του άντρα της στο σπίτι. Χάνεται, συχνά, τώρα τελευταία στον κόσμο της. Ο 
χαζομπαμπάς Γρηγόρης επιστρέφει από το φαρμακείο, όπου ψώνισε τα 
φάρμακα των παιδιών. Προηγουμένως πέρασε κι από το σούπερ μάρκετ να 
αγοράσει πάνες και φρουτόκρεμες. 

 Ακουμπάει τα ψώνια πάνω στο τραπέζι και ρωτάει τη γυναίκα του τι 
κάνει, γιατί δεν τρέχει στο παιδί που ‘χει σκάσει στο κλάμα. Μην 
εισπράττοντας καμιά απάντηση, σπεύδει στο παιδικό δωμάτιο κι αγκαλιάζει 
την κόρη του. Τη χαïδεύει και τη φιλά, ενώ ταυτόχρονα ακουμπάει με τα 
χείλη του το μετωπάκι της για να διαπιστώσει μήπως το κοριτσάκι του έχει 
πυρετό. Με το μωρό στην αγκαλιά, αρπάζει το φορητό τηλέφωνο και 
τηλεφωνεί στον παιδίατρο. Τον ενημερώνει ότι η Ελπίδα ψήνεται στον 
πυρετό και του ζητά να έλθει από το σπίτι το συντομότερο δυνατό. Μέχρι να 
γίνει αυτό, τοποθετεί θερμόμετρο στη μασχάλη του παιδιού και το φυλάει 
προσεκτικά, μη τυχόν αυτό κουνηθεί και φύγει από τη θέση του το 
θερμόμετρο. 

                                                
2 Στίχος από το ποίημα του Οδυσσέα Ελύτη «Το παράπονο» 



Και μετά θα ζήσω τη ζωή μου        77 
_______________________________________________________________________________________________________________________________________________________________________________________________________________ 

 

 

 Θλίβεται και αγχώνεται με τη γυναίκα του, η οποία βρίσκεται στα 
πρόθυρα κατάθλιψης κι εγκαταλείπει σταδιακά τις προσπάθειες της επίλυσης 
των προβλημάτων τους με τα παιδιά, αφήνοντάς τον μόνο του στο δύσκολο 
αγώνα. Θυμάται πόσο ευτυχισμένοι ήταν σα ζευγάρι μέχρι πριν δεκαοχτώ 
μήνες, όταν ήρθαν στη ζωή πρόωρα τα δυο άτυχα κοριτσάκια κι η ευτυχία 
κατεπνίγη από την ισόβια αντίπαλό της, τη δυστυχία. Τότε που ήταν τόσο 
ερωτευμένοι κι εξακολουθούν να είναι, αλλά δεν έχουν την ψυχική 
πολυτέλεια να το εκφράσουν και να το ζήσουν. Ενθυμείται επίσης πώς τη 
γνώρισε, την πρώτη μέρα που τα βλέμματά τους συναντήθηκαν κι ο έρωτας, 
αυτός ο αιώνιος θεός της καρδιάς τους όρισε να μείνουν για πάντα μαζί. Μαζί 
στη σχολή, συμφοιτητές στο τμήμα Χημικών μηχανικών του Πολυτεχνείου 
της Πάτρας όπου και γνωρίστηκαν. Μαζί στη δουλειά, στην πιο γνωστή 
επιχείρηση άντλησης και παραγωγής αλατιού στο Μεσολόγγι. Μαζί και στη 
ζωή, αρραβωνιασμένοι επί δύο χρόνια, όσο ο Γρηγόρης χρειάστηκε να 
υπηρετήσει στο στρατό, παντρεμένοι δύο μήνες μετά την απόλυσή του και 
τώρα γονείς. Γονείς δύο παιδιών που γεννήθηκαν λίγες μέρες πριν η Σοφία 
μπει στον έβδομο μήνα της κυήσεώς της. Έτσι απρόσμενα και ξαφνικά. Ο 
οργανισμός της δεν μπόρεσε να τα κρατήσει μ’ αποτέλεσμα να γεννηθούν το 
ένα κυριολεκτικά με μισό πνευμόνι και αρκετό στραβισμό και το άλλο με 
δυσκινησία. Κι ενώ ενάμιση χρόνο μετά τη γέννησή τους θα έπρεπε να 
περπατάνε όπως όλα τα φυσιολογικά παιδιά, ο παιδίατρος απαγόρευσε 
αυστηρά, προς το παρόν τουλάχιστον, όσο διαρκεί η θεραπεία τους, να 
πατήσουν τα πόδια τους στο έδαφος. 

 Αναπολεί πόσο ευτυχισμένος είχε αισθανθεί όταν ο γυναικολόγος τους 
ανακοίνωσε με πλατύ χαμόγελο ότι χτυπούν δύο καρδιές. ‘Μ’ ένα σμπάρο, δυο 
τρυγόνια’ είχε αναφωνήσει ο περιχαρής μέλλων πατέρας. Διπλή χαρά και στις 
δύο οικογένειες, του Γρηγόρη αφενός και της Σοφίας αφετέρου. Σ’ αυτές τις 
οικογένειες που συνεχίζουν να στηρίζουν το βασανιζόμενο ζευγάρι, τόσο 
οικονομικά όσο και ψυχολογικά. 

 
 «Θα το περάσουμε μαζί» του ‘χε υποσχεθεί η Σοφία όταν, αν και 

σοκαρισμένη από τον πρόωρο τοκετό, είδε να ορθώνεται πανύψηλο μπροστά 
τους το βουνό που καλούνταν από τη μοίρα να ανεβούν. Τότε την είχε νιώσει 
τόσο δυνατή. Η αποφασιστικότητά της τον είχε πείσει ότι η ίδια δε φοβόταν 
να δοκιμαστεί. Ότι δε λιγοψυχούσε έτσι απλά, ότι τραβούσε στην ανηφόρα.  
«Τα προβλήματα δένουν τα ζευγάρια» του χε πει.  «Κι όταν τα λύνουν, τα 
ανακαλούν στη μνήμη τους και βλέπουν ότι τελικά αξίζει να είναι μαζί». Τόσο 



78                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

έτοιμη να πονέσει είχε δηλώσει η αγάπη του κι εκείνος την ερωτεύτηκε ακόμα 
πιο πολύ διαβεβαιωμένος ότι η Σοφία ήταν η μόνη γυναίκα με την οποία θα 
μπορούσε ποτέ να ταιριάξει. Τη θαύμαζε όπως τη θαύμαζαν κι όλοι στο σόι της 
και τον περίγυρό της. Τα ‘χε βάλει όλα τόσο όμορφα και σοφά στη σειρά. Είχε 
προσέξει τόσο πολύ. 

 Όταν έφτασε στο λύκειο διάβαζε πυρετωδώς να περάσει στο 
πανεπιστήμιο. Η μεγαλύτερη αδελφή της, η Νικολίτσα, είχε παντρευτεί από τα 
δεκαέξι της χωρίς να τελειώσει καν το γυμνάσιο, αποτελώντας για τη Σοφία 
παράδειγμα προς αποφυγή. Οι γονείς τους, γεωργοί από τον κάμπο 
Αιτωλοακαρνανίας, δεν είχαν την οικονομική δυνατότητα, τα χρόνια εκείνα 
που χρωστούσαν ακόμα το επαγγελματικό δάνειο στην τράπεζα, να 
πληρώσουν και πολλά φροντιστήρια για την κόρη τους. Μόνο τα τελείως 
απαραίτητα, τα βασικά, τα αναπόφευκτα. Την είχαν γράψει λοιπόν σ’ ένα 
φροντιστήριο μέσης εκπαίδευσης της σειράς στην πόλη του Μεσολογγίου 
ελπίζοντας ότι η Σοφία θα καταβάλει τα μέγιστα στην προσπάθειά της κι 
ευχόμενοι να πέσουν οι υψηλές πάντα βάσεις των σχολών του Πολυτεχνείου. 
Λεφτά για ιδιαίτερα μαθήματα, όπως άλλες φιλόδοξες κι ανταγωνιστικές 
συνυποψήφιες της κόρης τους, ούτε για αστείο δεν υπήρχαν. Έλιωσε η Σοφία 
στο διάβασμα τη χρονιά που φοιτούσε στην τρίτη τάξη του λυκείου. Μα 
δυστυχώς δεν κατόρθωσε να εισαχθεί στο ΑΕΙ που  επιθυμούσε αλλά σ’ ένα ΤΕΙ 
που την άφηνε παντελώς αδιάφορη. Με τα μυαλά πάντα μέσα στο κεφάλι της, 
απλώς ενεγράφη για καλό και για κακό στη σχολή που ‘χε πετύχει και 
μαζεύοντας τα κομμάτια της ξεκίνησε εκ νέου διάβασμα με στόχο πάντα το 
τμήμα των Χημικών μηχανικών. Ο βαρύς και τραχύς χειμώνας που 
ακολούθησε δεν απεδείχθη ικανός να πτοήσει το δυναμικό κορίτσι, το οποίο 
έφτασε εν τέλει το στόχο του με τη δεύτερη φορά. Κι άξιζε τον κόπο καθότι 
μια σχολή του Πολυτεχνείου και μάλιστα από τις πιο περιζήτητες της 
εξασφάλιζε μια θέση εργασίας στο εργοστάσιο της πατρίδας της που είχε 
ανάγκη από προσωπικό με τη συγκεκριμένη ειδικότητα. 

 Πέντε χρόνια στην Πάτρα, η Σοφία κοιτούσε να είναι όσο πιο συνεπής 
μπορούσε. Πάσχιζε να μη χάνει ούτε μάθημα στις εξεταστικές περιόδους με 
σκοπό να μην καθυστερήσει ούτε ένα εξάμηνο επιβαρύνοντας τον πατέρα της 
με επιπλέον έξοδα. Μάλιστα για να του κάνει οικονομία συμβιβάστηκε στη 
συγκατοίκηση με μια συγχωριανή τους που σπούδαζε νηπιαγωγός. Τα 
καλοκαίρια, όταν η σχολή έκλεινε, έκλεινε κι η Σοφία τα βιβλία για να 
καταπιαστεί με τις γεωργικές εργασίες του πατέρα της. Τόσο φιλότιμη ήταν 
και τόσο πολύ αναγνώριζε την υπομονή που έκαναν οι γονείς της για να γίνει 



Και μετά θα ζήσω τη ζωή μου        79 
_______________________________________________________________________________________________________________________________________________________________________________________________________________ 

 

 

αυτή επιστήμονας. Τη σχέση της με το Γρηγόρη τη διατηρούσε πάντα σε 
υψηλά επίπεδα ποιότητας καθώς ξεκίνησε από την αρχή σοβαρά με προοπτική 
να καταλήξει ένα Σάββατο απόγευμα του Ιουλίου του 2001 σε γάμο, όπου 
έγινε χαλασμός Κυρίου από τον κόσμο που μοιράστηκε μαζί τους τις χαρές. Κι 
ήταν γάμος από αίσθημα κι όχι από προξενιό, όπως η συζυγική κατάληξη για 
την πλειοψηφία των άλλων κοριτσιών του χωριού. Κι ακόμα, πριν ντυθεί 
νυφούλα, η Σοφία είχε φροντίσει να αποκατασταθεί επαγγελματικά κατά 
προτίμηση στον ίδιο χώρο με τον αρραβωνιαστικό της για να μην της λείπει 
ούτε στιγμή. Να ξυπνάνε μαζί το πρωί, να παίρνουν το δρόμο για την ίδια 
δουλειά, να εξασκούν το ίδιο επάγγελμα, να κατανοούν ο ένας την εργασία 
του άλλου και το απόγευμα να γυρνούν και πάλι μαζί στο διαμέρισμα, που 
τους αγόρασαν από κοινού οι γονείς της και τα πεθερικά της στην περιοχή του 
Αγρινίου. 

 Και τα δύο χρόνια που ο Γρηγόρης ήταν μακριά της για το φανταριλίκι 
του, στιγμή δε σκέφτηκε να γυρίσει να κοιτάξει άλλον άντρα, παρά μόνο 
εργαζόταν μανιωδώς κι έβαζε στην άκρη όσο πιο πολλά χρήματα μπορούσε 
για το γάμο τους. Αγαπούσε πολύ το Γρηγόρη κι ήταν σίγουρη για την επιλογή 
της, ότι δηλαδή είχε βρει ‘παιδί για σπίτι’, από καλή οικογένεια με τον οποίο θα 
άνοιγε κάποια στιγμή, στο εγγύς μέλλον, το δικό της σπιτικό με επιτυχία. Κι 
όντως έτσι ήταν. Ο Γρηγόρης είναι πιστός, μονογαμικός, νοικοκύρης, 
εργατικός, φρόνιμος, μυαλωμένος και μορφωμένος όπως ακριβώς κι αυτή. Δε 
βιάστηκε να προχωρήσει σε σχέση μαζί του, πόσο μάλλον να τον παρουσιάσει 
επιπόλαια ως γαμπρό στους δικούς της και τελικά να τον παντρευτεί. Όλα 
έγιναν στην ώρα τους μετά από σκέψη, αγώνα κι υπομονή. Η Σοφία είχε 
ελαχιστοποιήσει με τις αποφάσεις και τις ενέργειές της την πιθανότητα 
σφάλματος άρα και καταστροφής επαγγελματικής και προσωπικής. 

 Γιατί, επομένως, αφού η καημένη η κοπέλα είχε κάνει τα πάντα για να 
είναι ολοκληρωμένη και τακτοποιημένη πληρώνεται κατ’ αυτό τον τρόπο απ’ 
τη ζωή; Γιατί ο Θεός της χάρισε δυο παιδιά άρρωστα που κάνουν το ζευγάρι 
και τις δύο οικογένειες εκατέρωθεν να μαρτυράνε και να μαρτυρούν και τα 
ίδια, χωρίς κανείς παιδίατρος να μπορεί να εγγυηθεί την πλήρη ανάρρωσή 
τους; Τι στράβωσε; Ποιον πείραξε και τιμωρείται; Ήταν πάντα φιλήσυχη, ποτέ 
δεν ενόχλησε κανένα. Γιατί να το περνάει τώρα αυτό; Στην εγκυμοσύνη 
ακολούθησε με ευλάβεια τις υποδείξεις του γυναικολόγου της. Ούτε 
καταχρήσεις, ούτε βάρη. Μέχρι κι από τη δουλειά είχε ζητήσει να της 
αναθέσουν αποκλειστικά εργασία γραφείου, ώστε να γίνει μανούλα με 
ασφάλεια. Γιατί τώρα υφίσταται αυτό το χάλι; ΓΙΑΤΙ; Αυτό το πελώριο 



80                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

ερωτηματικό τυραννάει αλύπητα το μυαλό της, το πάντα τετράγωνο και 
συγκροτημένο, κατά κοινή ομολογία και παραδοχή, μυαλό της που πια έχει 
κολλήσει και δεν παράγει άλλες ιδέες, που ‘χει κατεβάσει ρολά, έχει κλείσει 
διακόπτες μεταβιβάζοντας όλες τις ευθύνες και τις υποχρεώσεις στο Γρηγόρη 
πρώτα απ’ όλους και σε δεύτερη φάση στους στενούς συγγενείς. 

 «Έχει το όνομα, έχει και τη χάρη», έλεγαν όλοι στο χωριό που την 
καμάρωναν. Και τώρα η συμπεριφορά της τους αναιρεί και τους προδίδει, τους 
απογοητεύει αλλά και τους προξενεί τον οίκτο που έστω κι αν είναι αληθινός, 
δεν τη βοηθά διόλου να συνέλθει, πόσο μάλλον να γιατρέψει τις κόρες της. 
Έναν οίκτο που πολλές φορές έχει λάβει κυνικές διαστάσεις. με την ευχή να 
‘χαν πεθάνει τα δυο μωρά καθώς αφού ζουν, μόνο μπελάδες δημιουργούν 
στους άλλους και στους εαυτούς τους. Κι όσο κι αν καταθλιμμένη είναι η 
απελπισμένη μάνα, γεγονός που καθρεφτίζεται φυσικά και στην αισθητά 
πεσμένη απόδοσή της στ’ αλάτια, ούτε που τολμά να φανταστεί ένα τέτοιο 
ενδεχόμενο ως απαλλαγή και λύτρωση. Προτιμάει να το παλέψει μέχρι τέλους 
έστω κι αν χρειάζεται να κρατιέται και να υποβαστάζεται μονίμως απ’ το 
Γρηγόρη. Ποιο είναι όμως το τέλος; Πότε αναμένεται να έρθει; Πόσο 
διαβρωτική είναι αυτή η αναμονή...! 

 Το κουδούνι χτυπάει. Ερέθισμα που κεντρίζει την προσοχή της. 
Στηρίζει όλο το βάρος του σώματός της πάνω στα δυο της χέρια που 
εφάπτονται στο τραπέζι και με μια εκπληκτική κίνηση κατευθύνεται προς την 
εξώπορτα προκειμένου ν’ ανοίξει. Ο Γρηγόρης την κοιτά απορημένος. Ο 
γιατρός χαιρετά το νεαρό ζευγάρι και ρωτάει τι γίνεται με τη μικρή. Η Σοφία 
τον οδηγεί στο δωμάτιο και του δείχνει το μωρό που είναι άρρωστο. Ο 
Γρηγόρης τον πληροφορεί για την ακριβή θερμοκρασία του παιδιού. 
Τριανταοχτώ κι εννιά. Κανονικός πυρετός που συνοδεύεται το τελευταίο 
τέταρτο κι από ένα ενοχλητικό βηχάκι. Μετά τη δεκάλεπτη αλλά λεπτομερή 
εξέταση, ο γιατρός τους ενημερώνει ότι η μικρή έχει γρίπη και τους συνιστά 
αντιπυρετικά υπόθετα ενώ τους γράφει στο βιβλιάριο υγείας συνταγή με 
σιροπάκι. Δεν είναι τίποτα σοβαρό και δε σχετίζεται με τις λοιπές παθήσεις της 
μπέμπας. Ανακούφιση. Ο Γρηγόρης αμείβει τον παιδίατρο και τον 
καληνυχτίζει. Πηγαίνει στο φαρμακείο που ‘χουν εγκαταστήσει μέσα στην 
τουαλέτα και παίρνει το υπόθετο για το παιδί. Έπειτα, μεταφέρει την κούνια 
της Ελευθερίας στο σαλόνι. Δε θέλει να κολλήσει το ένα μωρό από το άλλο. Η 
Σοφία στέκεται και τον παρατηρεί. Κιχ δεν έχει βγάλει όλο το απόγευμα, αφού 
γύρισαν από τη δουλειά στέλνοντας και τη μάνα της, που εκτελεί χρέη 
μπέιμπι σίτερ, να κοιμηθεί. 



Και μετά θα ζήσω τη ζωή μου        81 
_______________________________________________________________________________________________________________________________________________________________________________________________________________ 

 

 

 Ο Γρηγόρης την κοιτάζει στα μάτια και κρατώντας της τρυφερά τα 
χέρια της λέει: «Μη μου το κάνεις αυτό... Εγώ έπαιρνα κουράγιο από ‘σένα, όχι εσύ 
από μένα. Το ξέχασες; Μη μ’ εγκαταλείπεις. Μην το βάζεις κάτω, δε θα το αντέξω. 
Σε παρακαλώ. Μην τα παρατάς. Χαμογέλασε ξανά. Θέλω να ξαναδώ αυτό το 
χαμόγελο που με τράβηξε όταν πρωτομπήκα στο εργαστήριο της ανόργανης στο 
πρώτο έτος».  

 Τα μάτια της Σοφίας βουρκώνουν. Αναστενάζει δυο-τρεις φορές και 
του δίνει ένα φιλί στο στόμα. Ένα φιλί αντί για λεκτική υπόσχεση ότι δε θα 
αφήσει το πεδίο της μάχης και θα τον συντροφεύσει έτσι όπως είχε ορκιστεί 
μπροστά στον παπά που τους πάντρεψε. Ο άντρας της αναθαρρεύει και 
πηγαίνει στο δωμάτιο να ελέγξει τον πυρετό της Ελπίδας. Η Σοφία σκουπίζει 
τα δάκρυά της, φυσάει τη μύτη της κι ανοίγει το ραδιόφωνο που βρίσκεται 
πάνω από την ψωμιέρα στην κουζίνα. Η φωνή της Ελευθερίας Αρβανιτάκη 
πλημμυρίζει με μελαγχολικές μελωδίες το χώρο: 

 
Όοοοσο κι αν κανείς προσέχει 
Όοοοσο κι αν το κυνηγά 
Πάντα, πάντα θα ‘ναι αργά  
Δεύτερη ζωήηη, δεν έχει... 

 



82                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Παιδί ενός κατώτερου Θεού 
 

Ήταν εννιά και μισή το πρωί. Σάββατο. Η Ελένη ντυνόταν αθόρυβα αλλά 
βιαστικά μέσα στο δωμάτιό της. Ο καφές της την περίμενε πάνω στο τραπέζι 
της κουζίνας αλλά η ίδια δεν ήταν σίγουρη αν θα προλάβαινε να 
συντροφεύσει τους γονείς της σ’ αυτή την απλή καθημερινή πρωινή 
απόλαυση. Η θέση της στο ταμείο του σούπερ μάρκετ την περίμενε και καθότι 
Σάββατο, η επιχείρηση ανέμενε πολύ κόσμο να τιμήσει με τις αγορές του το 
υποκατάστημα της γνωστής αλυσίδας. Ο αδελφός της, ο Νίκος, πλενόταν στο 
μπάνιο κι η Ελένη, ετοιμοπόλεμη πάντα, άρχιζε να χάνει την ψυχραιμία της, 
καθώς ο Νίκος καθυστερούσε. Όλα έδειχναν ότι ξεκινούσε ένα σύνηθες 
Σάββατο με τους ρυθμούς πιο χαλαρούς για τα τρία από τα τέσσερα μέλη της 
οικογένειας και κάπως πιο φρενήρεις για την κόρη της φαμίλιας, η οποία όχι 
απλώς αγχωνόταν μην αργήσει στη δουλειά της αλλά αυτό το πρωινό 
κυριολεκτικά είχε πεταχτεί από τον ύπνο της, δεν είχε ξυπνήσει από το 
ξυπνητήρι, αλλά από ένα φρικτό εφιάλτη που τη βασάνιζε όλη νύχτα. Έβλεπε 
το βαφτιστήρι του πατέρα της, τον Γιώργο, δύο χρόνια μικρότερο απ’ αυτή, να 
τη χαιρετάει και να της χαμογελάει. Είχε δυο χρόνια να τον δει και γενικά τα 
πάρε-δώσε τους με τη μητέρα του, την κουμπάρα τους, είχαν αραιώσει 
υπερβολικά το τελευταίο έτος. Κάποτε μοιράζονταν όλες τις γιορτές και τις 
αργίες μαζί. Πολλές φορές και τα Σαββατοκύριακα. Τώρα τίποτα. Οι όποιες 
επαφές τους ήταν περιορισμένες σε τυπικά τηλεφωνήματα τις μέρες των 
ονομαστικών εορτών, Χριστούγεννα και Πάσχα. Δηλαδή, σε μία εβδομάδα που 
θα ήταν 23 Απριλίου και ο Γιώργος θα είχε τη γιορτή του ‘όφειλαν’ να φανούν 
συνεπείς στο ραντεβού τους και να σηκώσουν το ακουστικό για να του 
ευχηθούν. 

 Χτυπάει το τηλέφωνο. Χριστέ μου! Τι κουδούνισμα είναι αυτό; Ποιος 
θα πιάσει το ακουστικό; Μα καλά, πρώτη φορά χτυπάει το τηλέφωνο; Κανείς 
δεν παίρνει τα πόδια του να πάει μέχρι το τραπεζάκι στο σαλόνι, όπου 
αδημονεί το κακόμοιρο το σταθερό να παίξει το ρόλο του μεσολαβητή 
ανάμεσα στις δυο γραμμές: σ’ αυτή που καλεί λυσσασμένα και σ’ αυτή που 
κάνει πείσματα και χρονοτριβεί στην απάντησή της; Ποιος μπορεί να είναι; 
Σπανίως τους καλούν πρωί Σαββάτου. Μήπως από τη δουλειά της Ελένης; 
Μπα, τι να θέλουν; Δέκα η ώρα ξεκινάει η βάρδια της κι εκτείνεται ως τις έξι, 
οπότε και το σούπερ μάρκετ κλείνει. Μήπως κανένας φίλος του Νίκου; 
Απίθανο ακούγεται κι αυτό αφού όλο το προηγούμενο βράδυ το πέρασαν 



Και μετά θα ζήσω τη ζωή μου        83 
_______________________________________________________________________________________________________________________________________________________________________________________________________________ 

 

 

παρέα σε κλαμπάκια στο Μπουρνάζι. Ή μήπως είναι η αδελφή της   κυρα-
Ζωής, της μητέρας της Ελένης, η κυρα-Γιωργία; Μα κι αυτή τηλεφώνησε χτες 
το βράδυ ανανεώνοντας το δελτίο ενημέρωσης της ρουτινιάρικης ζωής της 
στη Λαμία όπου και διαμένει μόνιμα. Ποιος λοιπόν μπορεί να καλεί 
Σαββατιάτικα και τι να θέλει; Και ποιος θα φιλοτιμηθεί να το πάρει, τι 
απάθεια είναι αυτή! Μόνο η Ελένη ταράζεται κι αυτή αδυνατεί να το 
απαντήσει γιατί ντύνεται. Ας δει κάποιος την αναγνώριση κλήσης, να 
τελειώνει το θέμα! Αν είναι αριθμός αντιπαθητικού προσώπου ή απόκρυψη, 
καλύτερα ας μην απαντηθεί καθόλου. Τι την έχουμε την τεχνολογία; 

 Η μητέρα της Ελένης επιτέλους εγκατέλειψε τον ελληνικό της κι 
αποφάσισε να διαπιστώσει ποιος διακόπτει την κουβεντούλα που ‘χε πιάσει με 
το σύζυγό της. Κοίταξε την αναγνώριση κλήσης πρώτα. Μπα! Η κουνιάδα της 
η Αγγελική. Πώς και τους θυμήθηκε; Είχε να πάρει πάνω από μήνα. 

 
- Έλα, Αγγελική… 
- Καλημέρα, Ζωή. Είστε καλά; 
- Καλά, εσείς; Ο Γιάννης, τα παιδιά; 
- Εμείς μια χαρά είμαστε. Δε σε παίρνω όμως για καλό… 
- Τι έγινε; 
- Κακά μαντάτα, νυφούλα μου… 
- Τι συνέβη; 
- Σε μία ώρα κηδεύεται ο Γιώργος της Χρυσάνθης, της κουμπάρας σου… 
- ΠΩΣ!!! 
- Ναι, σε μία ώρα. Στο νεκροταφείο του Κόκκινου Μύλου. 
- Τι λες παιδί μου;; 
- Πέθανε από ναρκωτικά. Η καρδιά του σταμάτησε, ανακοπή δηλαδή, την 
Πέμπτη τα ξημερώματα. 

 Οι φωνές της κυρα-Ζωής αναστάτωσαν όλη την οικογένεια. Ο κυρ-
Μπάμπης εκτινάχθηκε ωσάν ελατήριο από την καρέκλα του στην κουζίνα και 
κόλλησε κατ’ ευθείαν δίπλα από το αυτί της γυναίκας του στο σαλόνι. Ο Νίκος 
με μισοκατεβασμένα τα παντελόνια και το πρόσωπο να στάζει χοντρές 
σταγόνες νερού με σαπουνάδα, παράτησε το πρωινό του λαβαμπό κι ανήσυχος 
ρώτησε τον πατέρα του τι είχε γίνει πραγματικά, ενώ κατά ένα περίεργο τρόπο 
η Ελένη στεκόταν πετρωμένη χωρίς να βγάλει άχνα και δίχως να ρωτήσει 
αμέσως τι ακριβώς τους είχε ανακοινώσει η θεία της. Το βλέμμα της πάγωσε, 
η γλώσσα της δέθηκε. Είχε αντιληφθεί πολύ καλά ότι η θεία της η Αγγελική 
μεταφέρε νέα θανάτου. Αν ζούσε στην αρχαία Ελλάδα, θα τη σκότωναν. 



84                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Η κυρα-Ζωή σοκαρισμένη έκλεισε αργά το ακουστικό. Πήρε βαθιές ανάσες 
για να αναγγείλει το θλιβερό γεγονός στην οικογένειά της. 

 
- Η αδερφή σου ήταν… 
- Τι σου είπε; 
- Πέθανε ο Γιώργος, ο βαφτισιμιός σου… 
- Πότε; Πώς; 
- Πέμπτη ξημερώματα. Ναρκωτικά… 
- Έπαιρνε ο Γιώργος ναρκωτικά; 
- Προφανώς… για να πεθάνει απ’ αυτό… 
- Δεν το χωράει το μυαλό μου! Απίστευτο! Εκοσιτριών χρονών παλικάρι… 
- Σε μία ώρα είναι η κηδεία. Ντύσου γιατί δε θα προφτάσουμε. 
- Για περίμενε, ρε γυναίκα. Το παιδί είναι νεκρό από την Πέμπτη κι εμείς το 
μαθαίνουμε ΤΩΡΑ; ΜΙΑ ΩΡΑ πριν την ταφή; 
- Εμένα ρωτάς; Στην αδερφή σου να τα πεις. Αυτή μένει στο αποκάτω 
διαμέρισμα. 
- Καλά, ας ντυθούμε τώρα και θα της μιλήσω στο νεκροταφείο. 

 
 Ο Νίκος έπιασε τη μακριά βαμβακερή πετσέτα του μπάνιου και 

σκουπίστηκε όπως-όπως. Στη συνέχεια, εισήλθε στο δωμάτιό του για να πάρει 
το μαύρο φούτερ του από την ντουλάπα. Κάτι ανάλογο έκανε κι η Ζωή. 
Έβγαλε τη ρόμπα που δεν αποχωριζόταν με τίποτα μέσα στο σπίτι και ρίχτηκε 
στην αναζήτηση σκουρόχρωμων, αν όχι απαραιτήτως μαύρων ρούχων για το 
ύψος της περίστασης. Ακολούθως, έβγαλε τα μαύρα πασουμάκια της από την 
παπουτσοθήκη που έδρευε στο διάδρομο του διαμερίσματος και με μια εύκολη 
και γρήγορη κίνηση τα φόρεσε ψάχνοντας τώρα πια το επίσης μαύρο της 
μακρόστενο τσαντικό. Ο κυρ-Μπάμπης ξετρύπωσε τη μαύρη του γραβάτα από 
τη δική του ντουλάπα και την έδεσε σφιχτά σαν να ήθελε καθόλη τη διάρκεια 
της κηδείας να πνίγεται για τον άδικο χαμό του άτυχου παιδιού. Όλοι λοιπόν 
ήταν σχεδόν έτοιμοι για τη νεκρώσιμη τελετή. Όλοι πλην της Ελένης. 
- Τι κάθεσαι, κορίτσι μου; Τι περιμένεις; Ντύσου και πάρε τηλέφωνο στη 
δουλειά να ειδοποιήσεις πως θα αργήσεις... 
- Δε θα έρθω. 
- Γιατί; Φοβάσαι ότι θα σε διώξουν επειδή έχεις να παρεβρεθείς σε μια 
κοινωνική υποχρέωση; 
- Δε θα έρθω, τελείωσε. Δεν μπορώ. Αδυνατώ. Θα τρέμω όλη μέρα. Πώς θα 
δουλέψω μετά; Όχι, δεν πάω σε κηδείες εγώ. Κι ειδικά αυτή που είναι νέου 



Και μετά θα ζήσω τη ζωή μου        85 
_______________________________________________________________________________________________________________________________________________________________________________________________________________ 

 

 

ανθρώπου, αποκλείεται! Και δεν είναι μόνον αυτό. Το χειρότερο της υπόθεσης 
είναι ότι δεν ήξερα τίποτα. Ζούσα στην άγνοιά μου και μου ‘ρθε ξαφνικό. Κι 
αυτή η θεία, αν έχει το Θεό της! Ο άνθρωπος είναι νεκρός τόσες μέρες και μας 
παίρνουν μια ώρα πριν την κηδεία να μας το πουν; Ίσα-ίσα για να μη 
διαμαρτυρηθούμε εκ των υστέρων ότι τον έθαψαν κι εμείς δεν ακούσαμε 
τίποτα; Είναι απαράδεκτο! Φαίνεται σαν κακόγουστη φάρσα. Να μην έχω 
ιδέα... 
- Μα μήπως εμείς το ξέραμε; Από πού να το ξέρουμε κιόλας; Αφού οι επαφές 
μας είχαν λιγοστέψει και τώρα καταλαβαίνουμε και το γιατί. 
- Δεν μπορεί να μην το γνώριζε κανείς. Η αδερφή του μπαμπά θα το είχε μάθει 
σίγουρα. 
Αλλά μήπως μιλούσαμε και μ’ αυτή; Εγκλωβισμένη κι εκείνη στα δικά της, τη 
συναντάμε μόνο σε γάμους. Κι όταν μας τηλεφωνεί όπως σήμερα, 
παραξενευόμαστε. 
- Η θεία σου μπορεί να το γνώριζε εξαρχής αλλά αυτό δεν αλλάζει κάτι. Θα 
έρθεις τώρα; Ο πατέρας σου κι αδελφός σου ήδη κατέβηκαν κάτω. 
- Πάρε αυτά τα ευρώ. Να του ανάψεις μια λαμπάδα εκ μέρους μου. 

 Η Ελένη, τρομαγμένη από το γεγονός αλλά κι απηυδισμένη καθώς το 
μυαλό της κυριευόταν από υποψίες ότι ο κόσμος το ‘χε τούμπανο και μόνο η 
δική της οικογένεια δεν είχε ιδέα, έφυγε για το σούπερ μάρκετ στο οποίο 
εργαζόταν τα τελευταία τρία χρόνια. Εκεί, δούλεψε σκυφτή το κλασικό της 
οχτάωρο, χωρίς πολλά υποκριτικά χαμόγελα, που συνήθιζε να μοιράζει 
κατόπιν αυστηρής εντολής του διευθυντή της, που κάθε τόσο θύμιζε στις 
ταμίες το καθήκον τους να χαμογελούν και γενικότερα να είναι ευγενικές με 
τους πελάτες. Εκείνη την ημέρα όχι απλά δεν τους έγλειψε αλλά κανα δυο 
φορές έβγαλε και γλώσσα για τριμμένα πεντάευρα, που ορισμένοι επιθύμησαν 
να ξεφορτωθούν. Μόλις το ρολόι σήμανε έξι το απόγευμα, έβγαλε την 
μπλούζα με το λογότυπο και τα χρώματα της υπεραγοράς και πήρε το δρόμο 
για το σπίτι με τα αυτιά της να βουΐζουν, το κορμί της να πονά, τα χέρια της 
να ναι πιασμένα και τα πόδια της μυρμηγκιασμένα τόσες ώρες πάνω στο 
άβολο σκαμπό δίπλα από την ταμειακή μηχανή. Παρέλασαν και πάλι πολλές 
δεκάδες πελάτες από το ταμείο της με τα καρότσια να ξεχειλίζουν από 
τρόφιμα, απορρυπαντικά και χαρτικά. 

 Στο μυαλό της ερχόταν διαρκώς ο Γιώργος. Ακούς εκεί ναρκωτικά...! 
Τόσο νέος, δε λυπήθηκε τη ζωή που είχε μπροστά του. Σκληρή στην κριτική 
της εναντίον του, δεν τον συγχωρούσε για την επιλογή του. 



86                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Άνοιξε την εξώπορτα και με μεγάλα βήματα μπήκε στην κουζίνα. Οι 
δικοί της θα είχαν μάθει όλες τις λεπτομέρειες για τον βαφτισιμιό τους, το 
πότε, το πώς, το πόσο, το γιατί. 

«Αγράμματο παιδί» της τόνισε ο πατέρας της στην αγόρευσή του. «Ευαίσθητο 
αλλά και χαϊδεμένο. Τον έφαγαν οι κακές συναναστροφές, τα ξενύχτια, οι 
γκόμενες» Τα στοιχεία αυτά όντως αλήθευαν για την προσωπικότητα του 
Γιώργου. Ήταν ελαφρόμυαλος και χωρίς κρίση. Η μητέρα του, του ‘χε μεγάλη 
αδυναμία. Ποτέ της δεν έκοψε τον ομφάλιο λώρο που τον έδενε μαζί της. Δεν 
του χαλούσε χατίρι. Ήταν ο γιόκας της, το καμάρι της. Κι ας ήταν αφελής. 
Εκείνη το παρέβλεπε. Αλλά από τη χαζομάρα μέχρι την αυτοκτονία υπάρχει 
απόσταση. Ή μήπως όχι; 

«Ήταν πάνω από χρόνο μπλεγμένος. Η κουμπάρα το μυρίστηκε από την πρώτη 
στιγμή αλλά ήθελε να το λύσει μόνη της το πρόβλημα. Ντρεπόταν φρικτά... Η 
αδερφή μου το μαθε μετά από δυο μήνες όταν είδε τη Χρυσάνθη να λιποθυμάει μια 
μέρα στη λαϊκή αγορά στην όψη ενός πρεζονιού που ζητιάνευε. Έτσι φαντάστηκε 
ότι θα καταντούσε σύντομα και το δικό της παιδί...Κι ο αδερφός μου το ξερε κι οι 
ξαδέρφες σου. Το ‘μαθαν από την Αγγελική. Υπερβολική δόση είπαν ή νοθευμένη». 

 Το ξεραν; Το ξεραν! Είναι φοβερό! Όλοι το ξεραν τελικά. Και κανείς δε 
μίλησε έγκαιρα. Σκέφτηκαν όλοι πως αν δεν έπαιρνε ο Γιώργος ναρκωτικά 
ποιος θα έπαιρνε; Το θεώρησαν «πολύ φυσιολογικό!». Φυσικό επόμενο της 
έλλειψης αντίληψης, πυγμής, μόρφωσης, προτύπων κι ιδανικών. Ήταν ένα 
παλικάρι χωρίς οικονομικό και κοινωνικό υπόβαθρο. Κοιμισμένο, 
ανυπεράσπιστο, μικρό, αδύναμο, χωρίς στήριξη από την οικογένειά του. Χωρίς 
κάποιον να τον συμβουλεύσει. Χωρίς αξία, ούτε επιρροή. Ποιος να του ‘δινε 
σημασία και γιατί; Για ποιον υπήρχε ο Γιώργος εκτός από την κακομοίρα την 
κυρα-Χρυσάνθη; ΓΙΑ ΚΑΝΕΝΑΝ ΔΕΝ ΥΠΗΡΧΕ!  Τρεις φορές είχε φύγει από το 
σπίτι ο πατέρας του και γυρνούσε κάθε φορά που δεν είχε φράγκο. 
Καθαρίστρια δούλευε η μάνα του, βιοπαλαίστρια ήταν. Κι ο ίδιος ο θανών ως 
χαμάλης απασχολούνταν σε εργοστάσιο της γειτονιάς του, στον Περισσό. 
Μέχρι το γυμνάσιο είχε φτάσει κι αυτό με το ζόρι. Πάνω σ’ ένα μηχανάκι 
γυρνούσε όλη μέρα κι έκανε παρέα μ’ όλα τα κωλόπαιδα. Πληρούσε όλες τις  
«καλές» προϋποθέσεις να πέσει στα ναρκωτικά. Αν δεν το πάθαινε αυτός, 
ποιος θα το πάθαινε; Πόσοι «Γιώργηδες» χάνονταν καθημερινά...! Θεωρία κι 
εξήγηση του κόσμου που τον γνώριζε φέρνοντας στο μυαλό σημειώσεις για 
έκθεση ιδεών στο λύκειο. 

 Αυτά είχαν μόνο να πουν. Δε σήμαιναν όμως τίποτα απολύτως για την 
Ελένη. Κυνικοί στο πόρισμά τους, οι συγγενείς της συμπεριφέρονταν λες κι 



Και μετά θα ζήσω τη ζωή μου        87 
_______________________________________________________________________________________________________________________________________________________________________________________________________________ 

 

 

είχε ψοφήσει σκύλος. Όχι ότι δεν κύλησαν δάκρυα στην κηδεία του-
απεναντίας οι γονείς της τής περιέγραψαν ένα κλίμα πολύ φορτισμένο-αλλά 
ο θάνατος του Γιώργου δεν ήταν θάνατος πχ. από ατύχημα. Να μπει ξαφνικά 
στο αντίθετο ρεύμα μια νταλίκα και να τον κονιορτοποιήσει μέσα σ’ ένα 
λεπτό. Ήταν θάνατος αργός, βασανιστικός, σκοτεινός. Το πρόβλημά του το 
κατείχαν όλοι, μα κανείς δεν έκανε τον κόπο να τους το πει. Το έκριναν 
περιττό. Κάτι τέτοιοι συνήθως αργοπεθαίνουν εξαιτίας της κόκας. Άνθρωποι 
δειλοί, χωρίς όνειρα, που τους αρέσει να δοκιμάζουν τα πάντα και στο τέλος 
να αυτοκαταστρέφονται... Κανείς δεν πήρε την πρωτοβουλία να βοηθήσει μ’ 
ένα καλό ψυχίατρο, με μια αποτοξίνωση που χωρίς να είναι βέβαιο ότι θα τον 
έκανε τελείως καλά, σίγουρα θα του έδινε την ευκαιρία να αναθεωρήσει τις 
απόψεις του για τη ζωή. Άφησαν την κουμπάρα μόνη της να βουρλίζεται. 
Φτωχιά γυναίκα, μ’ έναν άντρα να τον πάρει ο διάολος, τι μπορούσε να 
προσφέρει στο Γιώργο; Με ηρεμιστικά κατόρθωσε να σταθεί στην κηδεία του. 
Ήταν τόσο κουρασμένη, της μαρτύρησε της Ελένης, ο αδελφός της ο Νίκος. 
Μέχρι και ξύλο της έδινε ο γιος της τον τελευταίο καιρό, απαιτώντας επίμονα 
χρήματα για τη δόση του. 

 Όλοι σιώπησαν. Κοινό μυστικό που δεν τολμούσαν να κουβεντιάσουν. 
Κι ούτε ήθελαν. Να όμως που η σιωπή σκοτώνει. Μια σιωπή που γεννά ο 
οίκτος κι η αδιαφορία για ένα παιδί ενός κατώτερου Θεού. Έναν άνθρωπο 
δεύτερης κατηγορίας. Αλλά κι ένας φόβος μήπως προξενήσουν πρόβλημα 
στους εαυτούς τους. Δε γινόταν να περπατήσουν πάνω σε δρόμους που καίνε 
επειδή ο Γιώργος έψαχνε τρόπο να διαλυθεί. Δεν είχαν καμιά διάθεση να 
κινδυνεύσουν. Τα κυκλώματα των ναρκωτικών δεν αστειεύονταν. 

 Η Ελένη ούτε που άγγιξε το φαγητό της. Μπουκιά δεν κατέβαινε. 
Σκέψεις, σκέψεις και πάλι σκέψεις. Υποθέσεις, εικασίες, πιθανά σενάρια σε 
περίπτωση που το ‘χε μάθει από την αρχή. Κατηγορίες κατά των συγγενών της 
που το είχαν πληροφορηθεί και το προσπέρασαν έτσι απλά, που δεν τον 
υπολόγισαν για άνθρωπο μα τον άφησαν να τρέχει με σπασμένα φρένα στην 
κατηφόρα .Αλλά και μομφή απέναντι στον ίδιο της τον εαυτό που δεν 
αναρωτήθηκε γιατί η κουμπάρα είχε κόψει τη γέφυρα επικοινωνίας, που η 
ίδια δεν την επισκέφτηκε ούτε μια φορά τον τελευταίο χρόνο, που δεν 
ενδιαφέρθηκε να καταλάβει γιατί έσβησε η παλιά τους οικογενειακή φιλία, 
που δεν κινήθηκε μόνη της και περίμενε τους άλλους να ευαισθητοποιηθούν. 
Τώρα πια ήταν αργά και οι συλλογισμοί και τα λόγια δεν είχαν κανένα νόημα.  

 Η ώρα πήγε οχτώ. Άρχισε να σουρουπώνει. Η Ελένη κλείστηκε στο 
δωμάτιό της, ξάπλωσε στο κρεβάτι της και θυμήθηκε το Γιώργο και τα παιδικά 



88                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

τους χρόνια. Όταν αυτός, ως μικρότερος, της ζητούσε να τον παίξει κι 
εκείνον. Το μυαλό της γέμισε εικόνες από το παρελθόν της παιδικής ηλικίας. 
Μετά σκέφτηκε την ονομαστική του εορτή και την τραγική ειρωνεία σε σχέση 
με το θάνατό του. Έκανε κάτι γλέντια η κουμπάρα τέτοια μέρα! Στη συνέχεια 
φαντάστηκε τους ανθρώπους που θα τον πίεζαν. Τα βαποράκια αλλά και τους 
πιο υψηλά ιστάμενους, τους εμπόρους που θησαυρίζουν. Στην κηδεία 
ακούστηκε ότι ο Γιώργος είχε μπλεχτεί γερά στα δίχτυα τους και δεν 
μπορούσε πια να ξεφύγει. Τον τελευταίο μήνα τους είχε δηλώσει ευθαρσώς 
ότι λαχταρούσε να σταματήσει οριστικά κι εκείνοι τον ξυλοφόρτωσαν και τον 
απείλησαν ότι θα τον καθάριζαν. Ήθελαν τα λεφτά. Πενήντα ευρώ κάθε 
δεύτερη μέρα. Σαν ταινία στην τηλεόραση έμοιαζαν όλα αυτά τα 
συγκλονιστικά και δυσκολοχώνευτα. Αγριεύτηκε. Σηκώθηκε από το κρεβάτι 
της κι ακριβώς όπως την εποχή που ήταν παιδάκι, κρύφτηκε στο διπλό 
κρεβάτι των γονιών της που οριζοντιωμένοι παρακολουθούσαν το κεντρικό 
δελτίο ειδήσεων. 

 
 
 
 
 
 
 
 
 
 
 
 
 
 
 
 
 
 
 
 
 
 



Και μετά θα ζήσω τη ζωή μου        89 
_______________________________________________________________________________________________________________________________________________________________________________________________________________ 

 

 

Το δικό μου το παιδί 
 

Στο αίμα της κυλούσε πάντα η δίψα για εκδίκηση. Μια δίψα για την 
άρρωστη εκείνη ικανοποίηση που προσφέρει η χαρά του να πονάς τον άλλο 
μετά από ένα χτύπημά του, που αλύπητα σε πόνεσε και σένα. Έτσι και τότε, 
εκείνο το μεσημέρι της Παρασκευής πονούσε πολύ. Η ανάγκη για μετάδοση 
της οδύνης ήταν απόλυτη. Ήθελε τόσο πολύ να μεταγγίσει εκείνα τα 
τσιμπήματα της καρδιάς, που αισθανόταν ότι τίποτα δε θα τη σταματούσε. Και 
είχε ταλέντο σ’ αυτό. Ήξερε να χειριστεί με τέχνη λίγες μόνο κουβέντες, που 
θα ξεστομίζονταν με τέτοια γεύση που θα δηλητηρίαζαν το θύμα. Κι αυτό δεν 
ήταν άλλο παρά η μάνα της. Ναι, η μάνα της. Το πιο εύκολο. Σ’ εκείνη θα 
ξέσπαγε. Σε κείνη την αντιφατική, που επί τέσσερα χρόνια προσπαθούσε να τη 
νουθετήσει επαναλαμβάνοντάς της πόσο κακή επιλογή συντρόφου είχε κάνει 
και σε κείνη που αμέσως μετά το χωρισμό την επέπληξε για την απερίσκεπτη 
απόφασή της. Δεν πετάνε στο καλάθι των αχρήστων μια τετράχρονη σχέση 
ούτε είναι εξάλλου εύκολη η εύρεση ενός νέου καλύτερου συντρόφου. 

 
 Και οι δυο τους βρίσκονταν στην κουζίνα. Η μητέρα κλασικά έπλενε 

πιάτα στο νεροχύτη, ενώ η κόρη ακουμπούσε την πλάτη της στο καλοριφέρ. 
Ήταν ένα παγωμένο μεσημέρι. Την κοιτούσε επίμονα. Με πόση περισσή 
ευλάβεια έτριβε με το σφουγγαράκι τα κατσαρολικά και πώς μετά τα ξέπλενε 
με προσοχή και τα τοποθετούσε δεξιά στο ανοξείδωτο στραγγιστήρι. Ήταν 
τόσο απορροφημένη...τίποτα δεν προμήνυε το τσίμπημα της έχιδνας. Η κόρη 
της την ήξερε καλά, ήξερε ότι μπορούσε να την τσούξει. Ίσως αυτό να μην 
διαρκούσε πολύ, αλλά έστω και λίγα λεπτά ηδονής της αρκούσαν. Λίγα λεπτά 
ηδονής που χαρίζει το τρύπημα της ψυχής αυτού που ‘χει κεράσει πίκρα. 

 
 Έπρεπε να της πιάσει την κουβέντα. Κάπως να μπει στο θέμα. Κάπως 

να το φέρει, να το πασάρει. Να μην καρφωθεί όμως, να μη φανεί ότι ο σκοπός 
της ήταν αυτός. Να έρθει όσο γίνεται πιο φυσικά η συζήτηση εκεί, στο 
επιθυμητό σημείο. Αποφάσισε λοιπόν να της αρχίσει την κουβέντα για την 
πώληση ακινήτων. Γύρισε λίγο λοξά κι η ματιά της έπεσε δήθεν στην 
απέναντι πολυκατοικία. Έκανε παρατήρηση ότι πολλά διαμερίσματα 
παραμένουν ακόμα απούλητα. Φταίνε οι τιμές στην περιοχή. Σε αντίθεση με 
άλλες περιοχές, όπου το τετραγωνικό κοστολογείται πολύ πιο οικονομικά. Να, 
όπως στο Μεταξουργείο φερ’ ειπείν. Η περιοχή, όπου βρισκόταν το πατρικό 



90                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

σπίτι εκείνου. Εκεί είχαν δοθεί πολλά οικόπεδα αντιπαροχή σε 
κατασκευαστικές εταιρείες. Στη θέση τους είχαν υψωθεί πολυώροφα κτίσματα 
κι είχαν αγοραστεί πολλά απ’ τα ακίνητα χάρη στις χαμηλές τιμές. Το θύμα 
ανυποψίαστο αλλά και ανήμπορο να αντισταθεί, σαν αντιλόπη που θα την 
καταβρόχθιζε το λιοντάρι δεν είχε αντιληφθεί ότι ο δολοφόνος του πλησίαζε 
πισώπλατα με το μαχαίρι ακονισμένο έτοιμο να το μπήξει στη σάρκα του τόσο 
φιλήδονα.  

 
 Ένας από τους αγοραστές των νεόδμητων είναι κι ο Μάρκος. Τα τύμπανα 

της μητέρας ερεθίστηκαν. Πάλθηκαν. Το σώμα της τσιτώθηκε και ήρθε σε 
ευθεία γραμμή. Τα χέρια της εγκατέλειψαν την ασχολία τους και ξεπλύθηκαν. 
Ίσως με κρύο νερό που η μητέρα ούτε καν θα είχε αισθανθεί. Είχε μείνει 
έκπληκτη. Γνώριζε καλά ότι εκείνος πάντα δείλιαζε μπροστά σε ένα τέτοιο 
βήμα, πάντα αποζητούσε τη στήριξη άλλων, δεν έπαιρνε αποφάσεις, δεν 
τολμούσε. Αυτή του η ενέργεια σημαίνει μεγάλη μεταστροφή. Όσο διατηρούσε 
σχέση με την κόρη της ούτε για αστείο δεν ήθελε να προβεί σε ανοιχτές 
κινήσεις, τώρα τι τον ώθησε; Μάλιστα χλεύαζε μια τέτοια πρωτοβουλία, τη 
θεωρούσε ίσως και επικίνδυνη και έκρινε φρονιμότερο να περιμένει. Επί 
τέσσερα χρόνια είχε σταθερή στάση, τώρα τι τον είχε μεταβάλει ή ίσως και 
μεταλλάξει; Η  μητέρα ένιωθε προβληματισμένη και ελαφρώς 
απογοητευμένη. Σύγκρινε μοιραία το πριν και το τώρα. Την έλλειψη 
βούλησης και αποφασιστικότητας με την αγορά ενός ακινήτου και μάλιστα σε 
‘δύσκολες’ εποχές. Το δεύτερο κι αποτελειωτικό χτύπημα πλησίαζε. Τώρα όσο 
ακόμα το μαχαίρι ήταν μέσα στο κρέας αλλά όχι αρκετά βαθειά. Η μητέρα δεν 
αιμορραγούσε αρκετά. 

 
 Συγκατοικεί με μια κοπέλα. Τη γνώρισε λίγο πριν τις γιορτές των 

Χριστουγέννων και ζούνε μαζί. Μαζί στο νεόκτιστο διαμέρισμά του, στο 
Μεταξουργείο, κοντά στο πατρικό του. Η μητέρα πάγωσε. Ο δολοφόνος την 
είχε διαπεράσει με το φονικό του όπλο. Ήταν άφωνη. Η μαχαιριά ήταν 
κτηνώδης. Την είχε αποτελειώσει. Ο στόχος επετεύχθη. Το θύμα δεν ανέπνεε 
καλά. Τα μάτια του είχαν γουρλώσει. Το πάτωμα της κουζίνας είχε γεμίσει 
αίματα... Λίμνη αίματος. Το θύμα αβοήθητο όπως του άξιζε. Ο δολοφόνος είχε 
κάνει τη δουλειά του. Η ανακούφισή του τεράστια. Η ψυχούλα του 
ξαλαφρωμένη. 

 



Και μετά θα ζήσω τη ζωή μου        91 
_______________________________________________________________________________________________________________________________________________________________________________________________________________ 

 

 

 Η κόρη βγήκε απ’ την κουζίνα. Δεν είχε πια δουλειά εκεί. Αυτό που 
επιζητούσε νοσηρά είχε ολοκληρωθεί. Τώρα περίμενε να δει τις αντιδράσεις 
της μητέρας και να χαμογελάσει χαιρέκακα. Η μητέρα σκούπισε τα χέρια της 
με τη βαμβακερή πετσέτα που ήταν πάνω στο τραπέζι. Κάθισε στην καρέκλα 
του τραπεζιού και κοίταζε το πάτωμα. Δάγκωσε τα χείλη της και για λίγα 
λεπτά δε μιλούσε. Ήταν εμφανές πόσο την είχε πειράξει το νέο. Η 
συγκλονιστική είδηση. Αναστέναξε μια-δυο φορές και μετά πήγε στο σαλόνι. 
Άνοιξε το φύλλο του συνθέτου και πήρε το ουίσκι. Μετά έπιασε ένα καλό 
κρυστάλλινο ποτήρι από το δεύτερο ράφι και το γέμισε με το οινόπνευμα. 
Ξαναγύρισε στην κουζίνα. Έκατσε πάλι στην καρέκλα. Καμπούριαζε. Το 
πρόσωπό της είχε μαυρίσει. Είχε σκοτεινιάσει. Ήταν μουδιασμένη. Έπινε το 
ουίσκι. Αγχωμένα, όχι με ρέγουλα. Μόνο αυτό ήταν ικανό να την κατευνάσει. 
Το σώμα της κουνιόταν κατά κάποιο τρόπο πέρα δώθε, μπροστά πίσω. 
Μαρτυρούσε τον πόνο της μαχαιριάς. Μουρμούριζε. Τι άραγε; Τι ήταν αυτά 
που ψέλλιζε; Η κόρη πλησίασε ψύχραιμη προς τη μεριά της μάνας. Την 
κοιτούσε με μεγάλη ευχαρίστηση. Όμως δε μιλούσε. Στάθηκε λίγο πιο κει. 
Έστησε αυτί. 

 
Το δικό μου το παιδί δεν το αγάπησε κανένας πραγματικά. Περαστική ήταν απ’ 

τις ζωές όλων. Την πούλησε κανονικά. Το δικό μου το παιδί... κανείς... κι οι λέξεις 
στάζαν αίμα.  

 
Η είσπραξη είχε γίνει. Κάπου έπρεπε να διοχετευθεί το δηλητήριο. Η κόρη 

θυμήθηκε ότι είχε εξωτερικές δουλειές. Φόρεσε το μπουφάν της, πήρε τα 
κλειδιά του σπιτιού και το πορτοφόλι της και αναχώρησε προς άγνωστη για 
τη μητέρα κατεύθυνση.. 

 
 



92                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

Το δις εξαμαρτείν 
 

Η Αννούλα ήταν πάντα ένα πρόθυμο κι εργατικό κορίτσι. Με τα γράμματα 
δεν τα κατάφερνε πολύ καλά, αλλά ήταν σκυλί στη δουλειά κι οι αντοχές της 
ανεξάντλητες, η υπομονή της αστείρευτη. Βέβαια, συνήθιζε να περιαυτολογεί 
κι ελαφρά τη καρδία να κρίνει τους πάντες γύρω της. Αλλά μέχρι τα δεκαοχτώ 
της και τον ερχομό της στην Αθήνα μετά της μεγαλύτερης αδελφής της, της 
Νίτσας, δεν είχε δώσει δείγματα μυαλοκομμένης προσωπικότητας που δε 
ζυγίζει τα πράγματα και δεν ξέρει πού θα ξημερωθεί και πώς. 

 Η Ναύπακτος ήταν πολύ μικρή για τις δυο πάμπτωχες αδελφούλες, που 
αναζητούσαν απεγνωσμένα δουλειά καθότι οι γονείς τους, αγράμματοι 
κτηνοτρόφοι από τη Στράνομα, ένα ορεινό χωριό της Ναυπακτίας με θέα την 
υπέροχη κοιλάδα του Θέρμου, δεν είχαν απολύτως τίποτα να τους 
προσφέρουν για ένα πιο εύκολο αύριο, για ένα πιο εξασφαλισμένο μέλλον. Η 
μεγαλύτερη αδελφή τους η Σία είχε ήδη εγκαταλείψει, θέλοντας και μη, το 
γραφικό χωριό για το Κιάτο από τα δώδεκά της χρόνια, όπου μόλις και μετά 
βίας είχε χρηστεί κάτοχος του απολυτηρίου Δημοτικού. Στη μικρή πόλη του 
Κιάτου διέμενε η θεία τους η Τασία, η οποία διατηρούσε βιοτεχνία ρούχων. 
Όχι ότι ‘κονομούσε και πολλά, αλλά μια εργάτρια για να γαζώνει της ήταν 
απαραίτητη. Κι έτσι έδωσε απλόχερα την ευκαιρία στη Σία. Η Σία ήταν η 
μεγαλύτερη, η Σία πρόλαβε και κατέλαβε το πόστο στο μικρό φασονάδικο. Κι 
έτσι η Νίτσα και η Αννούλα πήραν το δρόμο για την πρωτεύουσα με 
προορισμό την Καλλιθέα και προοπτική να γίνουν συναδέλφισσες της 
αδελφής τους σε εργοστάσιο γυναικείων ρούχων της περιοχής. 

 Η Νίτσα, πιο συνετή και πιο συντηρητική, αποταμίευε με αιματηρές 
οικονομίες όσα λεφτουδάκια μπορούσε, με σκοπό να τα αξιοποιήσει γόνιμα 
επιλέγοντας στο προσεχές μέλλον μια ιδιωτική σχολή τύπου βοηθός λογιστή, 
βοηθός οδοντιάτρου ή τέλος πάντων βοηθός κάποιου επαγγελματία. 
Ονειρευόταν να φύγει μια μέρα από το εργοστάσιο, να μη γεράσει 
δουλεύοντας κουμπί-κουμπότρυπα. Η Αννούλα πάλι, πέντε χρόνια πιο νέα και 
πιο αφελής, ήθελε να ζήσει τη ζωή της, να την πιει μέχρι την τελευταία 
σταγόνα της. Της άρεσε να ζει έντονα, να διασκεδάζει, να ερωτεύεται πέρα 
από κανόνες και πρέπει. Λάτρευε τη νύχτα και γενικότερα τη νυχτερινή ζωή. 
Ξενυχτούσε συχνά, παρόλα τα δυσμενή σχόλια και τις παρατηρήσεις της 
Νίτσας. Ο καθωσπρεπισμός δεν της άρμοζε καθόλου. Παρορμητική και 
νευρική, γέμιζε το εικοσιτετράωρό της με τουλάχιστον δέκα ώρες εργασίας 



Και μετά θα ζήσω τη ζωή μου        93 
_______________________________________________________________________________________________________________________________________________________________________________________________________________ 

 

 

πάνω από πουκάμισα και παντελόνια κι άλλες τόσες σε βόλτες για καφέ, 
τσιγάρο, ποτό και φλερτ... με τους άντρες αλλά και με την ίδια τη ζωή, που 
πολλές φορές ελλοχεύει κινδύνους, κρύβει παγίδες και τιμωρεί αυστηρά 
ακόμα και για ένα μικρό λαθάκι. Πόσο μάλλον για λάθη ασυγχώρητα, 
απαράδεκτα κι επαναλαμβανόμενα. 

Κι έτσι γνώρισε τον Τάκη. Τάκης από Παναγιωτάκης. Εικοσιτριών ετών, 
επάγγελμα άνεργος. Κοντογειτονιά με την Αννούλα, της ερχόταν πολύ βολικά 
καθώς είχε την ευτυχία  να τον συναντάει καθημερινά και να βιώνει μαζί του 
τον πρώτο της δυνατό Αθηναïκό έρωτα... Κι αυτό γιατί δεν ήταν η πρώτη 
φορά που η καρδούλα της δεχόταν τα βέλη του (έρωτα). Τότε όμως ήταν με 
τον Θανάση, τον δασοφύλακα στο χωριό της. Τι περιπέτεια και τι αγωνία 
μπορεί να έχει ένας τέτοιος έρωτας; Α, όχι! Στην Αθήνα ήταν αλλιώς. Ο Τάκης 
είχε άλλον αέρα. Κι όταν την έπιανε με τα δυο του στιβαρά μπράτσα, τα 
γεμάτα τατουάζ με φίδια, σκορπιούς και διάφορα άλλα ερπετά και 
δηλητηριώδη ζώα, την τρέλαινε! Της έδειχνε πώς είναι ο άντρας ο βαρύς, ο 
ζόρικος, ο αληθινός, ο ορίτζιναλ. Κι έτσι χανόταν μέσα στην αγκαλιά του, 
πνιγόταν με τα φιλιά του, ξαναγεννιόταν με τα χάδια του. 

Οι μήνες περνούσαν κι η Νίτσα ανησυχούσε για την πορεία της μικρής της 
αδελφής. Με ποιον τραβιόταν η Αννούλα; Ποιος ήταν αυτός, από πού 
κρατούσε η σκούφια του, τι ζητούσε από την Άννα; Φασαρίες και κακό μέσα 
στο φτωχό δυαράκι της εξαώροφης πολυκατοικίας της Καλλιθέας. Δυο μήνες 
κράτησε η αναστάτωση, μέχρι που η Αννούλα έκανε έκκληση στον Τάκη να 
δουν σοβαρά το δεσμό τους και να δώσουν μια απάντηση στην πιεστική και 
πεζή Νίτσα. Ο Τάκης δεν είχε καμία αντίρρηση να επισημοποιήσουν τη σχέση 
τους και γιατί όχι να προχωρήσουν σε αρραβώνες με δαχτυλίδια, βραχιόλια κι 
άλλα τέτοια χρυσαφικά που επιβάλλει το έθιμο στα μέρη της ενθουσιασμένης 
μέλλουσας νύφης. Κι έτσι κι έγινε. Τα τελειώματα δεν άργησαν να έρθουν. 
Χαρές και γλέντια στη Στράνομα, χορός και φαγοπότι με ψητά στη σούβλα κι 
ευχές από συγγενείς και συγχωριανούς για την ώρα την καλή, που η Αννούλα 
θα ερχόταν σε κοινωνία γάμου με τον εκλεκτό της καρδιάς της. 

 Το τι θα έτρωγε η οικογένεια  που πήγαινε να δημιουργηθεί, το σπίτι 
που επρόκειτο να ανοίξει, άφηνε αδιάφορο το γαμπρό και τους γονείς του, οι 
οποίοι δεν ήταν καλύτεροι του γιου τους. Κι ήταν φυσικό, αφού το μήλο κάτω 
απ’ τη μηλιά θα πέσει. Όλες τις υποχρεώσεις του γάμου, τα έξοδα, τα 
τρεξίματα, τα ανέλαβαν οι γερο-κτηνοτρόφοι, οι οποίοι έδωσαν όχι μόνο τις 
πενιχρές οικονομίες τους, που ωστόσο αρκούσαν για να αγοραστούν οι 
ηλεκτρικές συσκευές και τα έπιπλα του σαλονιού και της κρεβατοκάμαρας, 



94                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

αλλά και την ίδια τους την ψυχή, που σπαρταρούσε από συγκίνηση αλλά και 
ανακούφιση -τουλάχιστον πάντρευαν τη μια από τις τρεις θυγατέρες τους- για 
τον επικείμενο γάμο της μικρής τους κορούλας. 

 Για τις 11 Ιουνίου ορίστηκε το ευτυχές γεγονός στη μοναδική εκκλησία 
που διέθετε το χωριουδάκι της Αννούλας. Μάλιστα, ο Τάκης για να κάνει τον 
καλό τόσο στη γυναίκα του όσο και στα πεθερικά και τις κουνιάδες του, που 
δεν τον πολυσυμπαθούσαν, αλλά για χάρη της αδελφής τους έκαναν μόκο, 
πήρε την απόφαση και πήγε στο γιατρό για να αφαιρέσει τα αντιαισθητικά 
τατουάζ από τα χέρια του, που αγρίευαν τα πεθερικά του και προκαλούσαν 
πικρόχολα σχόλια εκ μέρους των υπολοίπων συγγενών και φίλων. 

 Καλοκαίρι του 1990 κι η Αννούλα ήταν κιόλας παντρεμένη. Δεν είχε 
κλείσει χρόνο στην Αθήνα κι είχε ήδη ανοίξει το δικό της σπιτικό με τον 
άντρα της που διόλου άλλαξε ύστερα από το γάμο. Απεναντίας, δουλειά 
αρνιόταν πεισματικά να βρει, περίμενε και απαιτούσε τα πάντα από την 
Αννούλα, που αύξησε τις υπερωρίες στο εργοστάσιο- εργαζόμενη πια δώδεκα 
ώρες την ημέρα και τα Σάββατα μέχρι το μεσημέρι. Εκείνη ήλπιζε μήπως ο 
Τάκης λογικευτεί, συνειδητοποιήσει την κατάσταση και κάνει κάτι για το 
σπίτι τους μα εκείνος πήγαινε από το κακό στο χειρότερο. Είχε αρχίσει να 
αργεί τα βράδια, πολλές φορές επέστρεφε μεθυσμένος, εξοργίζοντας τη 
γυναίκα του που αγανακτούσε συνεχώς, ενώ οι συναναστροφές του με τον 
υπόκοσμο άρχισαν να πληθαίνουν και να κινούν τις υποψίες της Άννας ότι ο 
Τάκης έχει μπλέξει άσχημα και δε θα ‘χαν καλό τέλος. 

 Ένα μεσημέρι Κυριακής κι ενώ έτρωγαν στο σπίτι της κουμπάρας τους, 
ο Τάκης πρότεινε να βάλουν μουσική και να χορέψουν για να δώσουν κέφι 
στο γεύμα που κατ’ αυτόν εξελισσόταν ‘ξενέρωτα’. Η κουμπάρα δεν του 
χάλασε το χατίρι κι επέλεξε μια κασέτα του Μάκη Χριστοδουλόπουλου για να 
λικνιστούν σε ρυθμούς κλαρίνου και τσιφτετελιού. Ο Τάκης πιωμένος και 
μαστουρωμένος μαζί δεν έλεγχε το μυαλό του, ούτε τις κινήσεις του κι άρχισε 
ν’ αγκαλιάζει την κουμπάρα αισθησιακά και προκλητικά τόσο για τη γυναίκα 
του όσο και για τον κουμπάρο. Τα πρώτα λεπτά δε μίλησε κανείς. Θεώρησαν 
όλοι ότι ο Τάκης είναι ορεξάτος και απλώς γέλασαν. Όταν όμως το κακό 
άρχισε να παραγίνεται, η Αννούλα άρπαξε το κουτί με τα τσιγάρα της και 
ζήτησε καταφύγιο στην κουζίνα, όπου με τα μάτια κλαμένα παλουκώθηκε σε 
μια καρέκλα κι άρχισε να φουμάρει νευρικά, αναθεματίζοντας την ώρα και τη 
στιγμή που τον πήρε. Για τα ναρκωτικά δεν ήταν εκατό τοις εκατό σίγουρη 
αλλά κι απ’ την άλλη πλευρά δεν άντεχε να τα σκαλίσει. Ήδη μ’ αυτά που 



Και μετά θα ζήσω τη ζωή μου        95 
_______________________________________________________________________________________________________________________________________________________________________________________________________________ 

 

 

γνώριζε και περνούσε ένιωθε απαίσια και μετάνιωνε που δεν άκουσε ούτε για 
μια στιγμή την αδερφή της τη Νίτσα. 

Δύο μήνες μετά βρισκόταν κιόλας στο δικηγόρο υποβάλλοντας αίτηση 
διαζυγίου. Ο Τάκης είχε εισαχθεί στην ψυχιατρική κλινική στο Δαφνί κι έδινε 
τη δική του μάχη για επιβίωση. 

 Τα χρόνια που ακολούθησαν κύλησαν ήσυχα και σαφώς πιο ανέμελα. Η 
Αννούλα συνέχισε τη σκληρή δουλειά στο ίδιο πάντα εργοστάσιο, η Νίτσα 
αποφοίτησε από τη σχολή που ήθελε μετά από διετή παρακολούθηση ενώ στο 
καπάκι της λήψης του διπλώματός της παντρεύτηκε ένα μουντρούχαλο άντρα 
που απεδείχθη παρόλα αυτά ιδανικός οικογενειάρχης. Σύντομα απέκτησε και 
δύο κόρες οι οποίες ολοκλήρωσαν το γάμο της και την έβαλαν στο κανάλι της 
ανατροφής τέκνων, της συμβατικής συμβίωσης και της καθημερινής βαρετής 
εργασίας στο σπίτι, με το μαγείρεμα και την καθαριότητα. 

 Η Αννούλα ζούσε πιο ξένοιαστα από ποτέ. Απαλλαγμένη από τον Τάκη 
και μην επιθυμώντας κανένα σταθερό άντρα πάνω από το κεφάλι της, 
κοιτούσε να απολαμβάνει τη ζωή της όπως και πρώτα, την προ Τάκη εποχή. 
Κάθε Σάββατο βράδυ, έπαιρνε την παρέα της και γυρνούσε στα ακριβότερα 
ξενυχτάδικα. Έτρωγε, έπινε, το ριχνε έξω χωρίς να την αφορά το αύριο. 
Χαλούσε πάρα πολλά χρήματα, σχεδόν δεν ψώνιζε να φάει. Πολλές φορές την 
τραπέζωνε η αδελφή της, η Σία, που στο μεταξύ είχε κι αυτή παντρευτεί και 
κατοικούσε πλέον μόνιμα στην Αθήνα και μάλιστα κοντά στην Αννούλα, στην 
περιοχή του Ταύρου. Το μεροκάματο λοιπόν δεν έφτανε για να έχει η Άννα 
όλα τα λούσα που τραβούσε η ψυχή της. Γι’ αυτό έπρεπε να βρει κάποια άλλη 
πηγή προέλευσης χρημάτων. Αποφάσισε έτσι να πουλήσει μερικά 
πραγματάκια από αυτά που με στερήσεις της είχαν παράσχει οι καημένοι οι 
γονείς της. Και πρώτα απ’ όλα την τηλεόραση. Τι να την κάνει; Είχε πήξει από 
τα σόου της δεκαετίας του ενενήντα μεσημέρι-βράδυ. Αν ήθελε ενημέρωση 
και ψυχαγωγία είχε το ραδιόφωνό της. Έπειτα, το σαλόνι της. Τι να την κάνει 
μια εργένισσα την τραπεζαρία; Της ήταν απολύτως περιττή. Άσε που δε 
δεχόταν κι επισκέψεις ποτέ, πλην των αδελφών της που πια δεν την 
παρεξηγούσαν. Μα και το κρεβάτι της; Το ίδιο της το κρεβάτι, όπου έριχνε το 
αποκαμωμένο κορμί της όταν επέστρεφε το βράδυ από τη δουλειά; Ναι. 
Πούλησε ακόμα κι αυτό και πέταξε χάμω το στρώμα το οποίο άφησε 
αδιάφορους τους αγοραστές των συναρμαλογούμενων ξύλων του κρεβατιού 
όχι όμως και τους εραστές που μπαινόβγαιναν πλέον συχνά πυκνά στο σπίτι 
και το κορμί της. 



96                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

 Εφτά χρόνια πέρασαν κι η Αννούλα εξακολουθούσε να βρίσκεται στην 
ίδια κατάσταση με τη δουλειά αφενός και  την κρεπάλη αφετέρου, που είχαν 
καταντήσει σωστή ρουτίνα. Οι αδελφές της πάλι ζούσαν τη δική τους 
καθημερινότητα με τις ευθύνες των οικογενειών τους, ευθύνες που στα δικά 
τους μάτια φάνταζαν ανυπόφορες κι ασήκωτες, ενώ στα μάτια της μοναχικής 
κατ’ ουσία Αννούλας ήταν πιο γλυκές κι από πετιμέζι. Γι’ αυτό το λόγο, 
αποφάσισε να επιδοθεί επειγόντως στην ανεύρεση συζύγου. 

 Ήταν μεσημεράκι Σαββάτου, όταν μετά τη δουλειά μια συνάδελφός 
της, της πρότεινε να πάνε για καφέ. Δε θα ήταν μόνες. Το αγόρι της θα έφερνε 
μαζί του και κάποιο φίλο του που είχε γνωρίσει πρόσφατα. Η Άννα δεν έλεγε 
ποτέ όχι σε εξόδους κι έτσι είπε το ναι στο ραντεβού που της φιξάριζε η ζωή 
με τον πόνο και την καταστροφή. Τον έλεγαν Σωτήρη κι ήταν τριανταεννιά 
ετών. Μελαχρινός, γοητευτικός και το κυριότερο πολύ έμπειρος. Κέρδισε 
αμέσως την επιπόλαιη Αννούλα, η οποία πάτησε την μπανανόφλουδα  που 
της πέταξε χωρίς να το καταλάβει, ο σατανικός σαραντάρης. 

 Τα ‘φτιαξαν αμέσως. Ο Σωτήρης ήταν καλλιτέχνης στο ψέμα κι ήξερε 
καλά να τουμπάρει την Άννα, όταν η τελευταία εξέφραζε κάποια 
μικροπαραπονάκια για μικροατασθαλίες του Σωτήρη που κατά βάθος λίγο την 
ένοιαζαν. Αυτό που την ένοιαζε ήταν να τον παντρευτεί για να γίνει κι αυτή 
μανούλα, όπως οι αδελφές της κι όλες οι ευτυχισμένες κι ολοκληρωμένες 
γυναίκες. Ο Σωτήρης ήταν επίσης ζωντοχήρος κι η Αννούλα θεωρούσε ότι σ’ 
αυτό το σημείο ταυτίζονταν, νιώθοντας αλληλοκατανόηση. 

 Πάνω στον ένα μήνα γνωριμίας η Αννούλα έμεινε κιόλας έγκυος, 
εκπλήσσοντας κι εξαγριώνοντας τις αδελφές της, που της θύμιζαν για μια 
ακόμη φορά πόσο κοκορόμυαλη ήταν, λες και το ‘χε βάλει αμέτι μου χαμέτι 
να στείλει τους γονείς τους στα θυμαράκια. 

 Η Άννα δεν άκουγε κανένα, ως συνήθως. Ζούσε στο δικό της κόσμο. Η 
εγκυμοσύνη την είχε κάνει πιο γλυκιά, πιο τρυφερή, πιο χαριτωμένη από 
ποτέ. Ήταν έξι μηνών όταν ανέβηκε τα σκαλιά της εκκλησίας με το μούτρο 
που ‘χε διαλέξει για πατέρα του παιδιού της. Κι ευτυχώς, ενόσω ήταν σε 
ενδιαφέρουσα δε σταμάτησε να ιδρωκοπάει στο εργοστάσιο βάζοντας στην 
άκρη τα χρήματα που κέρδιζε για τη γέννα. Γιατί αν περίμενε από το Σωτήρη, 
σώθηκε! Υποτίθεται ότι επαγγελλόταν ελαιοχρωματιστής και μάλιστα με δικό 
του συνεργείο, αυτός όμως μια μπογιάτιζε και δέκα κοπροσκύλιαζε. Και τι 
συνεργείο ήταν αυτό, που δε διέθετε δικό του αυτοκίνητο για να μεταφέρεται 
στα εκάστοτε βαψίματα που και καλά έκλεινε με σπίτια και μαγαζιά; Ακόμα 
και το μηχανάκι που οδηγούσε ο τύπος ήταν δανεικό. 



Και μετά θα ζήσω τη ζωή μου        97 
_______________________________________________________________________________________________________________________________________________________________________________________________________________ 

 

 

 Η Αννούλα έγινε μάνα μια νύχτα του Δεκέμβρη. Μια νύχτα παγωμένη 
όσο και ο γάμος της με το Σωτήρη, που δεν ήταν παρών στον ερχομό του γιου 
τους. Και πού ήταν, ένας Θεός ήξερε. Εκείνη απορροφημένη με το παιδί που 
της άλλαξε τη ζωή, δεν έβρισκε χρόνο και ενέργεια για να τον κυνηγήσει, 
όπως έκανε άλλοτε με τον Τάκη. 

 Τα οικονομικά προβλήματα όμως δεν την άφηναν σε ησυχία. Το νοίκι 
έτρεχε, το παιδί είχε ανάγκη από κρέμες, ρουχαλάκια και κυρίως από έναν 
παιδίατρο. Η Άννα δεν μπορούσε πια να εργαστεί όπως πρώτα. Ο μπέμπης 
χρειαζόταν φροντίδα και δεν υπήρχε κανείς για να τον βρεφοκομίσει, ώστε 
και η Άννα να βρει το χρόνο για να δουλέψει. 

 Και τα χειρότερα ήρθαν δυο μήνες μετά. Όταν ο Σωτήρης άρχισε να 
εξαφανίζεται για πολλές μέρες, μέχρι και μήνα, με τη δικαιολογία ότι όφειλε 
να απουσιάσει στην επαρχία για να βάψει τοίχους. Η μιζέρια κι η ανέχεια 
δηλητηρίασαν την ψυχή της Άννας, που για δεύτερη φορά αποτύγχανε στην 
προσωπική της ζωή κι ήταν πολύ πολύ χειρότερα τα πράγματα και πιο 
επώδυνα από την πρώτη. 

 Ο Σωτήρης σίγουρα δούλευε, όχι όμως την μπαντανόβουρτσα αλλά την 
ίδια του τη γυναίκα. Ο γιος τους, ο Χάρης, είχε συμπληρώσει τους οχτώ μήνες 
ζωής όταν η Άννα ανακοίνωσε στο Σωτήρη πως θέλει διαζύγιο κι εκείνος της 
απάντησε με απειλή να τη σκοτώσει. Τρομοκρατημένη, τα μάζεψε και πήγε 
στους δικούς της στη Στράνομα. Τουλάχιστον εκεί ο Χαρούλης θα είχε λίγο 
γαλατάκι από την κατσίκα και κανένα φρέσκο αυγουλάκι από τις κότες του 
μπαρμπα-Χαράλαμπου. Έσπασαν τα τηλέφωνα από τον ανισόρροπο το 
Σωτήρη, που την εκλιπαρούσε να γυρίσει πίσω. Αδύναμη κι επιρρεπής, λύγισε 
και πήρε το δρόμο της επιστροφής. Δέκα μήνες μετά έμεινε πάλι έγκυος, 
φέρνοντας τους δικούς της στο αμήν. Αδιόρθωτη και μοιρολάτρης έγινε για 
δεύτερη φορά μητέρα φέρνοντας στον κόσμο το δεύτερο γιο της. 

 Κι όπως ήταν αναμενόμενο τα προβλήματα διογκώθηκαν. Η Άννα δεν 
τολμούσε πια να κλαφτεί για τα βάσανά της στις αδελφές της οι οποίες αν και 
την πονούσαν, λέξη δεν ήθελαν ν’ ακούσουν αφού την είχαν προειδοποιήσει 
πολλάκις για τις συνέπειες των απερίσκεπτων ενεργειών της. 

 Ήταν βράδυ Τετάρτης όταν η Άννα, μόνη με τα δυο αγγελούδια της 
στο σαλόνι του σπιτιού της, άκουσε το κουδούνι της εξώπορτας να χτυπά και 
ξαφνιάστηκε. Ήταν η διαχειρίστρια, η οποία επί ματαίω πάλευε επί δύο 
εβδομάδες να βρει την Άννα για να της δώσει τα χρήματα για τα κοινόχρηστα. 
Ποια κοινόχρηστα; Εδώ χρωστούσε το νοίκι τρεις μήνες κι η υπομονή της 
σπιτονοικοκυράς, που ευτυχώς δεν έμενε κοντά, είχε τελειώσει. Παρακάλεσε 



98                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 

τα αγόρια να μείνουν ήσυχα μέχρι να παραιτηθεί η διαχειρίστρια, αλλά τι να 
καταλάβουν τα μωρά; Η κυρα-Λένη πήρε χαμπάρι ότι η Άννα δεν έλειπε κι 
έχοντας ακούσει διάφορα κουτσομπολιά από τους ενοίκους της 
πολυκατοικίας, της ζήτησε ν’ ανοίξει, ήταν για καλό. Πονόψυχη και τρελή για 
τα μικρά παιδιά, καθότι ο Θεός δεν την είχε αξιώσει να αποκτήσει δικά της, 
της πρόσφερε κρεατόσουπα, γάλα και γιαούρτι και τη διαβεβαίωσε ότι θα ήταν 
εκεί για όποτε τη χρειαζόταν. 

 Με πιο αισιόδοξη διάθεση ότι τελικά υπάρχουν άνθρωποι σ’ αυτό τον 
κόσμο, η Άννα, αφού τάισε τα παιδιά της και τα έβαλε για ύπνο, κούρνιασε 
στον καναπέ για να κοιμηθεί κι η ίδια. Μη νυστάζοντας ακόμα είπε να ανάψει 
την τηλεόραση, αλλά κανένα πρόγραμμα δεν την ευχαριστούσε. Και γι’ αυτό 
σκέφτηκε να ξεφυλλίσει ένα παλιό περιοδικό ποικίλης ύλης που σκονιζόταν 
παρατημένο πάνω από χαρτιά και απλήρωτους λογαριασμούς. Προκειμένου 
να μη βλέπει τις εκκρεμείς οφειλές και να αγχώνεται ή να μελαγχολεί, 
τράβηξε το συρτάρι του κομοδίνου δίπλα από την τηλεόραση για να τις 
καταχωνιάσει εκεί. Πόσο καιρό είχε να το συγυρίσει και με τι δύναμη εξάλλου 
μ’ όλα αυτά που συνέβαιναν... Και τότε προς μεγάλη της έκπληξη, ανακάλυψε 
ένα εξιτήριο από ψυχιατρική κλινική. Ασθενής; Ο Σωτήρης! Περίοδος 
νοσηλείας; Μια από τις περιόδους που ο Σωτήρης εργαζόταν φανταστικά στην 
επαρχία επί ένα μήνα! Και νόσημα; Σχιζοφρένεια! 

 Τηλεφώνησε αμέσως στην αδελφή της τη Σία, που ήταν πιο 
υποχωρητική σε σχέση με τη Νίτσα. Ένας Γολγοθάς ξεκίνησε για την Άννα 
και τα δυο παιδάκια της μέχρι να βγει το διαζύγιο. Αίτηση βοήθειας από την 
Κακοποιημένη Γυναίκα, δικηγόρος ευτυχώς από το ίδιο το κράτος αφού και να 
‘θελε άλλον η Αννούλα δεν είχε σε καμιά περίπτωση τη δυνατότητα να τον 
αμείψει, ασφαλιστικά μέτρα διότι η περίπτωσή της δεν ήταν καθόλου απλή κι 
ο ψυχασθενής αποτελούσε κίνδυνο για την απροστάτευτη μητέρα,  που έχρηζε 
κι αυτή με τη σειρά της ψυχολογικής στήριξης και τέλος μια άρον-άρον 
μετακόμιση στη Ναύπακτο, όπου η Άννα έπιασε δουλειά καθαρίστρια σε 
εργοστάσιο κλωστοϋφαντουργίας δεχόμενη ταυτόχρονα την υποστήριξη των 
γονέων της από τη Στράνομα. Κουρέλι από τις ταλαιπωρίες, ορκίστηκε να 
ζήσει με περισσότερη σοβαρότητα κι υπευθυνότητα μην όντας πλέον μόνη 
της, αλλά σέρνοντας μαζί της και δυο αθώα πλάσματα που θα μεγάλωναν 
οριστικά πια δίχως πατέρα. 
 
 
 



Και μετά θα ζήσω τη ζωή μου        99 
_______________________________________________________________________________________________________________________________________________________________________________________________________________ 

 

 

  



100                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 



Και μετά θα ζήσω τη ζωή μου        101 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα νέων συγγραφέων θα 
συνομιλούν άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις και 
περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 
 



102                  Μαρίνα Αποστόλου 
_____________________________________________________________________________________________________________________________________________ __________________________________________________________________ 
 

 
  

Τα διηγήματα που θα διαβάσετε γράφτηκαν σε διάρκεια εννιά 
ετών. Έχουν να κάνουν με την καθημερινή ζωή κυρίως στην 
Αθήνα. Οι ήρωες και οι περιπέτειές τους θα σας προξενήσουν 
ανάμεικτα συναισθήματα: Πότε πόνο και λύπη, πότε οργή και 
αγανάκτηση πότε συμπάθεια και κατανόηση. Με κάποιους θα 
ταυτιστείτε, σε κάποιους πάλι θα αναγνωρίσετε πρόσωπα που 
ήδη συναντήσατε στη ζωή σας. Θα κερδίσουν άραγε μια 
δεύτερη ευκαιρία ή θα ταπεινωθούν οριστικά μέσα από τις 
μοιραίες επιλογές τους; 

ISBN: 978-618-5040-25-3 


