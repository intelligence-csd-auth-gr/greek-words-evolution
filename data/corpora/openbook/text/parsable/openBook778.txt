




















ΙΝΣΤΙΤΟΥΤΟ ΤΕΧΝΟΛΟΓΙΑΣ ΥΠΟΛΟΓΙΣΤΩΝ ΚΑΙ ΕΚΔΟΣΕΩΝ

«ΔΙΟΦΑΝΤΟΣ»

  

  

ΛΕΞΙΚΟ 
ΛΟΓΟΤΕΧΝΙΚΩΝ 
ΟΡΩΝ

 
 

     

ΥΠΟΥΡΓΕΙΟ ΠΑΙ ΕΙΑΣ, ΕΡΕΥΝΑΣ ΚΑΙ ΘΡΗΣΚΕΥΜΑΤΩΝ

ΙΝΣΤΙΤΟΥΤΟ ΕΚΠΑΙΔΕΥΤΙΚΗΣ ΠΟΛΙΤΙΚΗΣ

Δ



ΛΕΞΙΚΟ
ΛΟΓΟΤΕΧΝΙΚΩΝ ΟΡΩΝ

ΥΠΟΥΡΓΕΙΟ ΠΑΙΔΕΙΑΣ, ΕΡΕΥΝΑΣ ΚΑΙ ΘΡΗΣΚΕΥΜΑΤΩΝ
ΙΝΣΤΙΤΟΥΤΟ ΕΚΠΑΙΔΕΥΤΙΚΗΣ ΠΟΛΙΤΙΚΗΣ

ΙΝΣΤΙΤΟΥΤΟ ΤΕΧΝΟΛΟΓΙΑΣ ΥΠΟΛΟΓΙΣΤΩΝ ΚΑΙ ΕΚΔΟΣΕΩΝ «ΔΙΟΦΑΝΤΟΣ»

•  ΠΑΡΙΣΗΣ ΙΩΑΝΝΗΣ
•  ΠΑΡΙΣΗΣ ΝΙΚΗΤΑΣ

 
Ανάδοχος Έργου

Σ. Πατάκης Α.Ε. 

Η συγγραφή και η επιστηµονική επιµέλεια του βιβλίου πραγµατοποιήθηκε 
υπό την αιγίδα του Παιδαγωγικού Ινστιτούτου

       



ΣΤΟΙΧΕΙΑ ΑΡΧΙΚΗΣ ΕΚ∆ΟΣΗΣ

ΣΤΟΙΧΕΙΑ ΕΠΑΝΕΚ∆ΟΣΗΣ
Η επανέκδοση του παρόντος βιβλίου πραγματοποιήθηκε 
από το Ινστιτούτο Τεχνολογίας Υπολογιστών & Εκδόσεων 
«Διόφαντος» μέσω ψηφιακής μακέτας, η οποία δημιουργή-
θηκε με χρηματοδότηση από το ΕΣΠΑ / ΕΠ «Εκπαίδευση 
& Διά Βίου Μάθηση» / Πράξη «ΣΤΗΡΙΖΩ».

Οι διορθώσεις πραγματοποιήθηκαν κατόπιν έγκρισης του Δ.Σ. του Ινστιτούτου Εκπαιδευτικής Πολιτικής

ΣΥΓΓΡΑΦΙΚΗ ΟΜΑΔΑ:
Παρίσης Ιωάννης, Καθηγητής Φιλόλογος, 
Παρίσης Νικήτας, Καθηγητής Φιλόλογος

ΥΠΕΥΘΥΝΟΣ ΣΤΟ ΠΛΑΙΣΙΟ 
ΤΟΥ ΠΑΙΔΑΓΩΓΙΚΟΥ ΙΝΣΤΙΤΟΥΤΟΥ:
Κων/νος Μπαλάσκας, Σύμβουλος Π.Ι.

ΔΙΟΡΘΩΣΕΙΣ:
Πατίστα Άρτεμις 

ΜΑΚΕΤΑ ΕΞΩΦΥΛΛΟΥ:
Αρβανίτης Δημήτρης

       



3

ΕΙΣΑΓΩΓΙΚΟ ΣΗΜΕΙΩΜΑ
 

Υπάρχουν πολλών ειδών λεξικά. Το κάθε είδος, ανάλογα και με το «υλικό» που περιέχει 
και με το στόχο που θέτει, εξυπηρετεί συγκεκριμένες ανάγκες. Τα πιο γνωστά λεξικά είναι 
αυτά που συνήθως τα χαρακτηρίζουμε με τη γενική ονομασία «ορθογραφικά-ερμηνευτικά».  
Σ’ αυτά ανατρέχουμε, όταν θέλουμε να λύσουμε κάποια απορία μας σχετικά με την ορθή 
γραφή ή τις σημασίες μιας λέξης.

Αυτός ο τρόπος χρήσης και αξιοποίησης των λεξικών φανερώνει πολλά. Κυρίως αποκα-
λύπτει το λειτουργικό τους χαρακτήρα και τον ειδικό στόχο που εξυπηρετούν. Μ’ ένα λόγο 
πιο απλό, θα λέγαμε ότι τα λεξικά δε γράφονται για να διαβάζονται όπως ένα άρθρο, μια 
μελέτη, ένα μυθιστόρημα, ένα ιστορικό βιβλίο κτλ. Γι’ αυτό και τα λεξικά χαρακτηρίζονται 
ως βιβλία αναφοράς. Αυτό σημαίνει ότι ανατρέχει κανείς σ’ ένα λεξικό, όταν ζητάει να μά-
θει κάτι περισσότερο για μια λέξη.

Το παρόν λεξικό, όπως εξάλλου το δείχνει και η ονομασία του, είναι πολύ διαφορετικό 
από τα γνωστά και τα κλασικού τύπου λεξικά. Το θέμα του και ιδιαίτερα ο στόχος του είναι 
πολύ στενότερος. Καταρχήν, δημιουργήθηκε για να εξυπηρετήσει πρωτίστως τις διδακτικές 
ανάγκες, που συνδέονται άμεσα με τη διδασκαλία της νεότερης, ελληνικής και ξένης, λο-
γοτεχνίας.

Αυτή, ακριβώς, η σύνδεση του λεξικού με τη διδακτική πράξη προκαθόρισε, σε μεγά-
λο ποσοστό, τη φύση, το χαρακτήρα, τη μορφή, την έκταση και κυρίως τους στόχους του 
λεξικού. Συγκεκριμένα, στο λεξικό καταγράφονται λήμματα που ανήκουν στην ευρύτερη 
κατηγορία των λογοτεχνικών όρων. Η καταγραφή όμως δεν είναι εξαντλητική. Ειδικότερα, 
για την επιλογή των λημμάτων ή, καλύτερα, των συγκεκριμένων λογοτεχνικών όρων, λει-
τούργησε ένα απόλυτα ασφαλές κριτήριο: το λημματολόγιο δηλαδή καταρτίσθηκε με βάση 
και κριτήριο τη συχνότητα χρήσης του κάθε λογοτεχνικού όρου στην καθημερινή διδακτική 
πράξη. Αυτό σημαίνει ότι λογοτεχνικοί όροι, καταχωρισμένοι στα πιο έγκυρα ξένα λεξικά, 
αποκλείσθηκαν από το παρόν λεξικό, με κριτήριο τη μη χρήση τους στη διδακτική πράξη.

Η εφαρμογή αυτού του κριτηρίου μπορεί να περιόρισε  κάπως τον αριθμό των λημμά-
των. Απ’ την άλλη όμως πλευρά, κράτησε το λεξικό σ' ένα λογικό όγκο και σε μια λογική 
έκταση, στοιχείο που το καθιστά περισσότερο λειτουργικό και πιο εύχρηστο. Αυτό, εξάλ-
λου, ήταν και μια από τις βασικές προδιαγραφές που είχε θέσει το Παιδαγωγικό Ινστιτούτο.

Η άμεση σύνδεση του λεξικού με τη διδακτική πράξη καθορίζει και τους απόλυτα ειδι-
κούς στόχους του. Οι στόχοι αυτοί, σε μια συνοπτική περιγραφή, θα μπορούσαν να προσ-
διορισθούν ως εξής:

       



4

α)   πρωταρχικός στόχος του λεξικού είναι να περιγράψει, να ερμηνεύσει και να διευκρινίσει 
λογοτεχνικούς όρους που είναι κάπως δυσνόητοι ή ασαφείς ή περιέχουν μικρά ή μεγάλα 
ποσοστά σύγχυσης και νοηματικής ρευστότητας

β)   ένας δευτερογενής αλλά εξίσου ουσιαστικός στόχος του λεξικού, είναι να βοηθήσει στην 
καθιέρωση μιας ενιαίας διδακτικής ορολογίας. Η καθιέρωσή της, στο μέτρο του δυνα-
τού, θα συντελέσει σε κάτι που είναι διδακτικά αναγκαίο: να μην προκαλείται σύγχυση 
στους μαθητές, όταν αλλάζουν τάξη, σχολείο ή και διδάσκοντα

γ)   υπάρχει και ένας ακόμη εξίσου σημαντικός στόχος: να έχει ο μαθητής στη διάθεσή του 
ένα βιβλίο αναφοράς· να μπορεί να ανατρέχει κάθε φορά σ’ αυτό και να αναζητάει μια 
λύση στις τυχόν απορίες του και, κυρίως, σ’ αυτές που απορρέουν από τη διδασκαλία 
των νεότερων λογοτεχνικών κειμένων.

Η ουσιαστική και η πρακτική αποτελεσματικότητα του λεξικού εξαρτάται από τον τρό-
πο με τον οποίο το χρησιμοποιεί και το αξιοποιεί κάποιος. Γι’ αυτό, θα πρέπει εξαρχής να 
διευκρινιστεί το εξής: το λεξικό δε διαβάζεται με τον ίδιο τρόπο που μελετά κανείς ένα 
άλλο σχολικό βιβλίο. Δεν αποτελεί εξεταστέα ούτε μια συστηματικά διδασκόμενη ύλη. Η 
σωστή του χρήση και αξιοποίηση προϋποθέτουν συγκεκριμένη αφορμή και συγκεκριμένο 
ερέθισμα, που απορρέει μέσα από το περιεχόμενο, τη μορφή, τον τρόπο οργάνωσης, τις 
συγγραφικές τεχνικές και τη λογική των λογοτεχνικών κειμένων. Συγκεκριμένα, κατά τη δι-
δασκαλία ενός λογοτεχνικού κειμένου ακούγονται διάφοροι όροι: μύθος, πλοκή, περιπέτεια, 
αφηγητής, εγκιβωτισμένη αφήγηση κτλ. Οι όροι αυτοί πρωτοβάθμια βιώνονται και κατανο-
ούνται μέσα στην τάξη. Η στενότητα όμως του χρόνου και η οικονομία της διδασκαλίας δεν 
επιτρέπουν μεγάλα ανοίγματα και πληθωρικές διευκρινίσεις. Σε όλες αυτές τις περιπτώσεις 
και σε κάθε άλλη ανάλογη, το λεξικό θα λειτουργήσει επικουρικά. Προσφέρει δηλαδή ένα 
μεθοδικά οργανωμένο συμπληρωματικό και υποβοηθητικό υλικό στη μαθησιακή διαδικα-
σία. Ο μαθητής, με αφορμή πάντα τη διδασκαλία ενός λογοτεχνικού κειμένου, θα ανατρέξει 
στο λεξικό όχι με στόχο να απομνημονεύσει τα όσα αναφέρονται σε έναν όρο. Αντίθετα, θα 
ανατρέξει στο λεξικό για να συμπληρώσει τα όσα ενδεχομένως γνωρίζει και, κυρίως, για να 
επιβεβαιώσει τα όσα πρωτοβάθμια βίωσε μέσα στην τάξη.

Για τη σύνταξη του λεξικού αξιοποιήθηκε όλη σχεδόν η υπάρχουσα, ελληνική και ξένη,  
βιβλιογραφία. Όμως τα πράγματα προσαρμόστηκαν στις ανάγκες της διδακτικής πράξης. 
Γι’ αυτό και καταβλήθηκε προσπάθεια τα χρησιμοποιούμενα κάθε φορά παραδείγματα να 
είναι αντλημένα από τα διδασκόμενα λογοτεχνικά κείμενα. Γι’ αυτό και η επιλογή των λημ-
μάτων είχε, κυρίως, ως καθοδηγητικό γνώμονα πρώτα τη διδασκαλία και μετά την ποικι-
λία των χρησιμοποιούμενων λογοτεχνικών όρων. Εξάλλου, επειδή το λεξικό απευθύνεται 
κυρίως σε μαθητές, δε χρησιμοποιήθηκαν οι συντομογραφίες που συνήθως συναντάμε στα 
λεξικά, για να μην υπάρξουν δυσχέρειες στην ανάγνωση και προκληθεί σύγχυση.

Και μια καταληκτική διευκρίνιση. Η έκταση του κάθε λήμματος καθορίστηκε ανάλογα 
με το βαθμό δυσκολίας. Όσοι δηλαδή λογοτεχνικοί όροι κρίθηκαν ότι είναι πιο γνωστοί και 
περισσότερο οικείοι στο μαθητή, αναπτύχθηκαν με συνοπτικότερο τρόπο. Αντίθετα, στους 

       



5

λογοτεχνικούς όρους που θεωρήθηκαν πιο δύσβατοι και που περιέχουν και στοιχεία θεω-
ρίας λογοτεχνίας, δόθηκε μεγαλύτερη έκταση. Για κάποιους μάλιστα όρους, στο τέλος του 
κυρίως κειμένου και πάντα μέσα σε αγκύλες, δόθηκαν περισσότερα πληροφοριακά στοι-
χεία. Τα στοιχεία αυτά, που ανήκουν σε ένα επίπεδο προσαύξησης των γνώσεων, κρίθηκαν 
αναγκαία πιο πολύ για το διδάσκοντα και σε δεύτερη μοίρα για το μαθητή.

Και κάτι ακόμη, τελευταίο: κρίναμε σκόπιμο να παραλείψουμε λήμματα που δε σχετί-
ζονται άμεσα με τα νεότερα λογοτεχνικά κείμενα ή που ανήκουν σε άλλες περιόδους της 
ελληνικής γραμματείας. Έτσι λ.χ. δε γίνεται λόγος για λήμματα όπως διθύραμβος, κομμός, 
κοντάκιο, μέλος, παιάνας κτλ., που σχετίζονται περισσότερο με αρχαιοελληνικά ή βυζαντι-
νά κείμενα. Εξάλλου, τους όρους αυτούς οι μαθητές τους γνωρίζουν μέσα από τη διδασκα-
λία άλλων μαθημάτων. Οι παραλείψεις αυτές, που είναι σύμφωνες και με τις προδιαγραφές 
του Παιδαγωγικού Ινστιτούτου, πιστεύουμε ότι απάλλαξαν το λεξικό από ένα περιττό ή και 
υπερβολικό φόρτο. Αυτονόητο, βέβαια, ότι καταχωρίστηκαν στο λεξικό και κάποιοι όροι 
της αρχαιοελληνικής γραμματείας (π.χ. κάθαρση, από μηχανής θεός κτλ.), που όμως εξακο-
λουθούν να χρησιμοποιούνται στη διδακτική των νεότερων λογοτεχνικών κειμένων.

Οι συγγραφείς

       



       



7

Αλληγορία Αλληγορία

Αλληγορία

Υπάρχουν πολλοί τρόποι να προσεγγίσουμε 
και να κατανοήσουμε την έννοια της αλληγο-
ρίας. Ένας πρώτος τρόπος είναι ο καθαρά 
ετυμολογικός. Σύμφωνα, λοιπόν, με την ετυμο-
λογία της λέξης, η αλληγορία είναι ένας μετα-
φορικός εκφραστικός τρόπος, ο οποίος κρύβει 
νοήματα διαφορετικά από εκείνα που φανε-
ρώνουν οι χρησιμοποιούμενες συγκεκριμένες 
λέξεις. Όλες λ.χ. οι παροιμίες κρύβουν νοή-
ματα διαφορετικά από εκείνα που άμεσα του-
λάχιστον δηλώνουν και εκφράζουν οι λέξεις. 
Άλλα δηλαδή λένε και άλλα εννοούν. Από την 
άποψη αυτή, όλες οι παροιμίες συνιστούν έναν 
αλληγορικό και, επομένως, μεταφορικό τρόπο 
έκφρασης. Η παροιμία π.χ.

Το ένα χέρι νίβει τ’ άλλο και τα δυο το πρό-
                        σωπο     

στη λεκτική της επιφάνεια μιλάει για την καθη-
μερινή διαδικασία της ατομικής καθαριότητας 
και υγιεινής. Στο νοηματικό της όμως υπόστρω-
μα, η παροιμία κρύβει και, τελικά, υποδηλώνει 
ένα διαφορετικό νόημα: μιλάει για την ανάγκη 
και την αξία της αλληλοσυμπαράστασης, της 
αλληλοβοήθειας, της αλληλεγγύης και της συ-
νεργασίας μεταξύ των ανθρώπων. Και επειδή 
με την παροιμία μεταφερόμαστε από το επί-
πεδο μιας καθημερινής ασχολίας σ’ ένα άλλο 
και διαφορετικό επίπεδο εννοιών και αξιών, 
γι’ αυτό ακριβώς η αλληγορία της παροιμίας 

συνιστά ένα μεταφορικό εκφραστικό τρόπο.
Ύστερα από αυτή την πρώτη προσέγγιση, 

φαίνεται καθαρά ότι η αλληγορία είναι μια 
εκφραστική τεχνική με την οποία επιδιώκεται 
και επιτυγχάνεται η απόκρυψη του πραγμα-
τικού νοήματος. Συνεπώς, οπουδήποτε λει-
τουργεί η έννοια της αλληγορίας, χρειάζεται 
και απαιτείται μια ειδική ανάγνωση για την 
αποκωδίκευση και την κατανόηση του πραγ-
ματικού νοήματος. Αυτή η ειδική ανάγνωση 
προϋποθέτει την ικανότητα να διαβάζουμε ένα 
αλληγορικό κείμενο «κάτω από τις λέξεις», 
για να αποκαλύψουμε τα κρυμμένα ή, έστω, τα 
δυσδιάκριτα νοήματα.

Στο χώρο τώρα της λογοτεχνίας, η αλλη-
γορία είναι μια ιδιαίτερα συχνή συγγραφική 
τεχνική. Συγκεκριμένα, ο πεζογράφος ή ο 
ποιητής, για να προσδώσει στα νοήματα του 
μεγαλύτερη υποβλητικότητα και για να τα κα-
ταστήσει περισσότερο αισθητά και, επομένως, 
ζωντανά, καταφεύγει συχνά στην τεχνική και 
στους τρόπους της αλληγορίας. Ο ποιητής π.χ. 
Αλκαίος, τον 6ο αι. π.Χ., θέλησε να μιλήσει για 
τις οδυνηρές συνέπειες που προκαλούνται απ’ 
τις εμφύλιες διαμάχες. Δε μίλησε όμως για το 
θέμα αυτό με τρόπο άμεσο, ευθύ και ανοικτό· 
αντίθετα, χρησιμοποίησε τον τρόπο της ποιη-
τικής αλληγορίας. Συγκεκριμένα, περιέγρα-
ψε μια κατάσταση άγριας βαρυχειμωνιάς και 
θαλασσοταραχής (=κοινωνικές αναταραχές, 
πολιτικές διαμάχες, εμφύλιες συρράξεις, έλ-
λειψη σύμπνοιας και ομοψυχίας)· έγραψε για 

Α

       



8

ΑναγνώρισηΑμφισημία

ένα καράβι που θαλασσοδέρνεται και τσακί-
ζεται (=η ταραγμένη πολιτεία που κινδυνεύει 
να καταποντισθεί)· για τους ναύτες που επίσης 
θαλασσοδέρνονται, κινδυνεύουν και πνίγο-
νται (ναύτες = οι πολίτες). Μ’ αυτό το σχήμα 
αλληγορίας, ο Αλκαίος, στην επιφάνεια της 
ποιητικής γραφής μοιάζει να μιλάει για μια 
κατάσταση θαλασσοταραχής. Μ’ αυτή δηλαδή 
την αλληγορική περιγραφή και εικόνα «απέ-
κρυψε» τα πραγματικά και τα κρυμμένα νοή-
ματα. Αυτή, ακριβώς, η αλληγορική απόκρυψη 
κατέστησε, τελικά, τα νοήματα πιο υποβλητικά 
και, παράλληλα, απέτρεψε τον κίνδυνο να με-
τατραπεί το ποίημα σε πολιτική και αγοραία 
ρητορεία.

Αμφισημία (ή αμφιλογία)

Με τον όρο «αμφισημία» (ή «αμφιλογία») χα-
ρακτηρίζουμε το γλωσσικό φαινόμενο κατά το 
οποίο μια λέξη ή και μια ολόκληρη φράση χρη-
σιμοποιείται με τέτοιο τρόπο, ώστε να αποκτά 
μια διφορούμενη σημασία και, τελικά, να γίνε-
ται κατανοητή με δύο διαφορετικούς τρόπους. 
Σε μια τέτοια περίπτωση που στο λόγο λειτουρ-
γεί το φαινόμενο της αμφισημίας, η λέξη ή η 
φράση μπορούν να διαβασθούν και να κατανο-
ηθούν με δύο διαφορετικούς τρόπους. Το ιδιαί-
τερο χαρακτηριστικό της αμφισημίας είναι ότι 
και οι δύο τρόποι ανάγνωσης και κατανόησης 
θεωρούνται νοηματικά έγκυροι και αποδεκτοί.

Το στοιχείο που παρουσιάζει ξεχωριστό 
ενδιαφέρον στην περίπτωση της αμφισημίας 
είναι ότι οι διάφορες σημασίες μιας αμφίση-
μης λέξης ή φράσης δε διαθέτουν κάποιο κοι-
νό νοηματικό πυρήνα και ανάμεσά τους δεν 
υπάρχει κανενός είδους σχέση. Για το λόγο 
αυτό, είναι αδύνατον να εξηγήσει κανείς τη 
μια σημασία με τη βοήθεια της άλλης ή να θε-
ωρήσει ότι και οι δύο προκύπτουν από κάποια 
αρχική θεμελιώδη έννοια· δεν πρόκειται, δη-
λαδή, για κάποιο είδος συνωνυμίας. Συνεπώς, 
αν μια αμφίσημη έκφραση έχει δυο σημασίες, 

η χρήση της με την πρώτη ή τη δεύτερη αντι-
στοιχεί σε δυο εντελώς ξεχωριστές επιλογές, 
σαν να επρόκειτο για δυο διαφορετικές εκ-
φράσεις.

Στην καθημερινή χρήση της γλώσσας ή σε 
κείμενα όπου απαιτείται σαφήνεια και ακρί-
βεια (π.χ. στα επιστημονικά), η αμφισημία 
θεωρείται γενικά μειονέκτημα, καθώς ενδέχε-
ται να προκαλέσει προβλήματα κατανόησης. 
Όταν, όμως, χρησιμοποιείται ηθελημένα και 
πετύχει το στόχο της, τότε είναι ένα αδιαμφι-
σβήτητο προτέρημα (π.χ. στους αρχαίους χρη-
σμούς ή στην κωμωδία, προκειμένου να δημι-
ουργηθεί μια κωμική κατάσταση). Ειδικά στη 
λογοτεχνία, το γεγονός ότι μια λέξη ή φράση 
μπορεί να αναπαριστά την ίδια στιγμή και σε 
απόλυτη ισοδυναμία δύο τουλάχιστον διαφο-
ρετικά πράγματα είναι ένα από τα πλέον ση-
μαντικά και θετικά στοιχεία.

Στη διάρκεια του 20ού αιώνα, υπήρξαν αρ-
κετοί κριτικοί που τόνισαν την ιδιαίτερη σημα-
σία του φαινομένου της αμφισημίας. Κάποιοι 
το θεώρησαν φυσικό χαρακτηριστικό της γλώσ-
σας, το οποίο όμως εμφανίζεται με πολύ πιο 
έντονο τρόπο στη λογοτεχνία, και κυρίως στην 
ποίηση· κι αυτό, διότι η ποιητική γλώσσα είναι 
πολύ πιο πυκνή σε νοήματα. Ένας Άγγλος κρι-
τικός, ο William Empson, ο οποίος ασχολήθη-
κε ιδιαίτερα με το ζήτημα της αμφισημίας, την 
όρισε ως εξής: «κάθε λεκτική απόχρωση, όσο 
λεπτή και αν είναι, η οποία δίνει το έναυσμα 
για εναλλακτικές αντιδράσεις στο ίδιο απόσπα-
σμα». Στη συνέχεια, τη χρησιμοποίησε για να 
περιγράψει τον πλούτο των συσχετισμών που 
συναντάμε στη μοντέρνα (νεοτερική) ποίηση.

(Βλ. Πολυσημία)

Αναγνώριση

Στη γνωστή παραλογή (βλ. λέξη) που τιτλοφο-
ρείται «Η επιστροφή του ξενιτεμένου [συζύ-
γου]», ο μύθος του τραγουδιού, σε συνοπτική 
απόδοση, παρουσιάζει την ακόλουθη εξέλιξη: 

       



9

ΑναγνώρισηΑναγνώριση

ένας ξενιτεμένος, ύστερα από πολλά χρόνια, 
επιστρέφει ξαφνικά στον τόπο του. Βρίσκει τη 
γυναίκα του στη βρύση και την αναγνωρίζει. Η 
γυναίκα όμως δεν αναγνωρίζει τον ξενιτεμέ-
νο. Τότε αυτός, για να ξεπεράσει και τις δικές 
του αμφιβολίες, της διηγείται μια πλαστή ιστο-
ρία: ότι τάχα ο άντρας της πέθανε στην ξενιτιά 
και ότι αυτός τον φρόντισε στα στερνά του και 
τον έθαψε. Της ζητάει να του πληρώσει όσα 
εκείνος πρόσφερε στο νεκρό της άντρα, μαζί 
και ένα φιλί. Όταν η γυναίκα δηλώνει ότι εί-
ναι πρόθυμη όλα να τα ξεπληρώσει εκτός από 
εκείνο το φιλί, ο ξενιτεμένος αποκαλύπτει 
ξαφνικά την ταυτότητά του:

Κόρη μ’, εγώ ’μαι, ο άνδρας σου, εγώ ’μαι 
ο καλός σου

 

Η αναγνώριση του Οδυσσέα απ’ την Πηνελόπη  
(σκίτσο που αναπαριστά μια τοιχογραφία απ’ την 

Πομπηία). Η αφήγησή της από τoν Όμηρο στο ψ της 
Οδύσσειας λειτούργησε ως πρότυπο για όλες τις κατοπι-

νές σκηνές αναγνώρισης.
 

Η γυναίκα όμως δεν πείθεται· δυσπιστεί 
και ζητάει αποδείξεις, τα περίφημα σημάδια. 
Tα σημάδια αναπτύσσονται σε τρεις διαδοχι-
κές κλίμακες: πρώτα ακούγονται τα σημάδια 

της αυλής, μετά του σπιτιού και τέλος του κορ-
μιού:

 
—   Αν είσ’ εσύ ο άνδρας μου, αν είσαι ο κα-

λός μου,
δείξε σημάδια του σπιτιού κι απέκει να 

σ’ ανοίξω.
—   Μηλιάν έχεις στην πόρταν σου και κλήμα 

στην αυλήν σου,
κάμνει σταφύλια ροζακιά και το κρασί 

του μέλι.
Το πίνει η Γιανιτζαριά και πά’ να πολε-

μήσει.
το πίνει κι η φτωχολογιά και λησμονά τα 

χρέη.
—   Αυτά τα ξεύρει η γειτονιά, τα ξεύρει ο κό-

σμος όλος·
δείξε σημάδια του κορμιού κι απέκει να 

σ’ ανοίξω.
—   Ελιάν έχεις στο μάγουλο, ελιάν εις την 

μασχάλην.
—   Βάγιες, τρεχάτ’ ανοίξατε· αυτός είν’ ο κα-

λός μου!

Παρατηρούμε δηλαδή ότι τα σημάδια στις 
δύο πρώτες κλίμακες (=της αυλής και του σπι-
τιού) δεν είναι πειστικά. Μόνο όταν θα ακου-
σθούν τα σημάδια της τρίτης κλίμακας, η γυ-
ναίκα θα αναγνωρίσει, τελικά, τον άντρα της. 
Τα σημάδια δηλαδή του κορμιού για τον άντρα 
λειτουργούν και έχουν σημασία ηθική, ενώ για 
τη γυναίκα έχουν αξία βεβαιωτική.

Αυτός είναι ο πιο συνηθισμένος και πιο 
κλασικός τρόπος με τον οποίο λειτουργεί το 
μοτίβο της αναγνώρισης, που κατά κανόνα 
στηρίζεται στις ακόλουθες προϋποθέσεις:

α)   δύο πρόσωπα, μετά από πολύχρονο χωρι-
σμό, ανταμώνουν και πάλι, χωρίς το ένα να 
αναγνωρίζει το άλλο

β)   όταν το ένα από τα δύο πρόσωπα θα απο-
καλύψει την ταυτότητά του, το άλλο θα εξα-
κολουθήσει να δυσπιστεί και θα ζητήσει 
αποδείξεις, τα λεγόμενα σημάδια

       



10

ΑνάγνωσηΑναγνώριση

γ)   τα σημάδια θα κλιμακωθούν ανάλογα με 
το βαθμό πειστικότητας. Το πιο πειστικό θα 
είναι το τελευταίο, πάνω στο οποίο και θα 
στηριχθεί η αμοιβαία αναγνώριση μεταξύ 
των δύο προσώπων

Η διπλή αναγνώριση Ιφιγένειας και Ορέστη στην τρα-
γωδία του Ευριπίδη Ιφιγένεια η εν Ταύροις (Επίδαυρος 

1958, σκηνοθεσία Κ. Μιχαηλίδη)

Το μοτίβο του αναγνωρισμού το συναντά-
με πρώτα στην ομηρική Οδύσσεια. Συγκεκρι-
μένα, στην Οδύσσεια έχουμε πέντε αναγνω-
ρίσεις: την αναγνώριση του Οδυσσέα από τον 
Τηλέμαχο (π 180 κ.εξ.), απ’ την Ευρύκλεια (τ 
466 κ.εξ.), από τον Εύμαιο και τους δύο βο-
σκούς του (φ 187 κ.εξ.) απ’ την Πηνελόπη (ψ 
110 κ.εξ.) και απ’ το Λαέρτη (ω 316 κ.εξ.).

Η αναγνώριση του Οδυσσέα απ’ την Πηνε-
λόπη παρουσιάζει πολλές ομοιότητες με αυτή 
που είδαμε στην παραλογή «Ο γυρισμός του 
ξενιτεμένου». Υποστηρίχθηκε μάλιστα η άπο-
ψη ότι το μοτίβο της αναγνώρισης πέρασε στο 
δημοτικό τραγούδι ως ομηρική επιβίωση. Το 
σωστό, βέβαια, είναι και ο Όμηρος το θέμα 
του αναγνωρισμού το πήρε από τη σύγχρονή 
του λαϊκή ποίηση και μέσα από μιαν αδιάσπα-
στη πολιτιστική και ποιητική παράδοση πέρα-

σε και διασώθηκε και στο δημοτικό τραγούδι.
Μία από τις πιο έντεχνες αναγνωρίσεις 

είναι αυτή που περιέχεται στην τραγωδία του 
Ευριπίδη Ιφιγένεια η εν Ταύροις. Στην ουσία, 
πρόκειται για διπλή αναγνώριση: αναγνωρίζει 
πρώτα ο Ορέστης την Ιφιγένεια και μετά η Ιφι-
γένεια τον Ορέστη.

Η πρώτη αναγνώριση γίνεται με τρόπο 
άμεσο και χωρίς σημάδια. Στη δεύτερη, όμως, 
αναγνώριση, η Ιφιγένεια ζητάει πρώτα από τον 
Ορέστη τα λεγόμενα «σημάδια». Και σ’ αυτή 
την περίπτωση τα σημάδια ακολουθούν τριπλή 
κλιμάκωση: από το λιγότερο στο περισσότερο 
πειστικό. Μόνο όταν θα ακουσθεί το τρίτο «ση-
μάδι» (=η λόγχη του Πέλοπα), η Ιφιγένεια θα 
πεισθεί και θα αναγνωρίσει τον Ορέστη.

Ανάγνωση

Ο όρος «ανάγνωση» είναι πολύσημος, έχει 
δηλαδή πολλές σημασίες. Πρώτα απ’ όλα, 
πρόκειται για έναν όρο που δε συνδέεται απο-
κλειστικά με τη λογοτεχνία αλλά με το γραπτό 
λόγο γενικότερα. Με αυτή την έννοια, πριν 
από οτιδήποτε άλλο, η ανάγνωση είναι μια 
περίπλοκη διαδικασία, η οποία προϋποθέτει 
τη γνώση και τη χρήση ενός συγκεκριμένου 
γλωσσικού κώδικα. Εξάλλου, κάθε αναγνώ-
στης πρέπει να έχει συνειδητοποιήσει ότι η 
γραπτή μορφή αυτού του κώδικα αντιστοιχεί 
στην προφορική και μεταδίδει κάποιο νόημα, 
καθώς και ότι ανάμεσα στις δυο αυτές μορφές 
υπάρχει μια σχετική ανεξαρτησία.

Οι προϋποθέσεις αυτές κρύβουν χωρίς αμ-
φιβολία αρκετές δυσκολίες. Το γεγονός αυτό 
δικαιολογεί ως ένα βαθμό το — υπαρκτό ακό-
μη και σήμερα — πρόβλημα του αναλφαβητι-
σμού ή και του λεγόμενου λειτουργικού αναλ-
φαβητισμού.

Ακόμη και αν θελήσουμε να αναφερθούμε 
μόνο στην ανάγνωση λογοτεχνικών κειμένων, 
ο όρος παραμένει πολύσημος και δείχνει να 
καλύπτει ένα εξαιρετικά ευρύ φάσμα δρα-

       



11

ΑνάγνωσηΑνάγνωση

στηριοτήτων. Ειδικά σε σχέση με την ποίηση, 
η ανάγνωση σήμαινε καταρχήν την απαγγε-
λία, δηλαδή τη φωνητική εκφορά του ποιητι-
κού κειμένου, συνήθως από ένα πρόσωπο με 
ξεχωριστή ικανότητα· αλλά η συγκεκριμένη 
σημασία τείνει πια να χαθεί, καθώς την αντι-
στρατεύεται ανάμεσα στ’ άλλα και η ίδια η 
σύγχρονη ποίηση, η οποία δεν προσφέρεται 
ιδιαίτερα για απαγγελία. Από εκεί και πέρα, 
στην πιο στενή της ίσως έννοια, η ανάγνωση 
ταυτίζεται σήμερα με την ατομική, μοναχική, 
ιδιωτική επαφή με κάποιο κείμενο, που σε 
αντίθεση με την απαγγελία, είναι εξ ορισμού 
σιωπηλή.

Από τον απλό αυτό ορισμό γεννιέται ένα 
πολύ ενδιαφέρον ερώτημα, το οποίο αφορά το 
χαρακτήρα της αναγνωστικής πράξης, με τον 
τρόπο που την περιγράψαμε ως εδώ: πρόκει-
ται άραγε για μια διαδικασία παθητική, όπου 
ο αναγνώστης απλώς «αποκωδικοποιεί» τα 
γραπτά σημεία του κειμένου και ανακαλύπτει 
το νόημα των λέξεων; Ή μήπως περιλαμβάνει 
και αυτό που θα ονομάζαμε κατανόηση, δηλα-
δή την εύρεση της σημασίας και των κάθε εί-
δους υποδηλώσεων ή συνδηλώσεων του έργου;

Αν η απάντησή μας στο δεύτερο σκέλος 
αυτού του ερωτήματος είναι καταφατική, αυτό 
σημαίνει ότι θεωρούμε την ιδιωτική ανάγνω-
ση ως μια διαδικασία δημιουργική, κατά την 
οποία ο αναγνώστης ανασύρει απ’ το κείμε-
νο νοήματα, ερμηνείες, ιδέες, απόψεις κτλ. Σ’ 
αυτή, λοιπόν, την περίπτωση ο σιωπηλός ανα-
γνώστης μοιάζει να συνδυάζει τις λειτουργίες 
του σκηνοθέτη, του ηθοποιού και του κοινού 
στο θέατρο ή τον κινηματογράφο, καθένας απ’ 
τους οποίους «ερμηνεύει» με το δικό του τρόπο 
το αρχικό κείμενο ή σενάριο (αντίστοιχο παρά-
δειγμα έχουμε και στη μουσική, όπου ο σολίστ 
ή η ορχήστρα «ερμηνεύουν» το έργο όπως το 
«διαβάζουν» από την παρτιτούρα — γι’ αυτό 
και έχουμε πολλές διαφορετικές εκτελέσεις 
του ίδιου έργου, όπως έχουμε και πολλές δια-
φορετικές σκηνοθετικές απόπειρες κτλ.).

Πολλοί από τους σύγχρονους μελετητές της 
λογοτεχνίας, όπως π.χ. οι υποστηρικτές των 
λεγόμενων θεωριών της ανάγνωσης, δείχνουν 
να πιστεύουν ότι ο όρος «ανάγνωση» καλύπτει 
ένα ολόκληρο φάσμα σημασιών, απ’ την πιο 
απλή αποκωδικοποίηση των γραπτών σημείων 
ως την πιο περίπλοκη ερμηνεία ενός κειμένου. 
Και στη γλώσσα μας, άλλωστε, ο όρος χρησι-
μοποιείται τις τελευταίες δεκαετίες και με την 
έννοια της ερμηνείας (π.χ. μιλάμε συχνά για 
μιαν «ανάγνωση» του τάδε σεφερικού ποιήμα-
τος ή συνολικά του έργου του Ελύτη, εννοώ-
ντας μία ερμηνευτική προσέγγιση).

Αυτή η σύνδεση μεταξύ αναγνωστικής και 
ερμηνευτικής διαδικασίας, η οποία φαίνεται 
να κυριαρχεί στη σύγχρονη θεωρία λογοτεχνί-
ας, μας οδηγεί σε ένα ακόμη σημαντικό ερώ-
τημα, που δεν έχει σταματήσει να τίθεται τις 
τελευταίες δεκαετίες: υπάρχουν σωστές και 
λανθασμένες αναγνώσεις ή, για να το πούμε 
διαφορετικά, αυτή η δημιουργικότητα του ανα-
γνώστη για την οποία μιλήσαμε παραπάνω, 
μπορεί άλλοτε να είναι έγκυρη και άλλοτε όχι;

Όπως είναι φυσικό, το ερώτημα αυτό 
επιδέχεται πολλές διαφορετικές απαντήσεις 
και παραμένει ως σήμερα ανοιχτό. Για παρά-
δειγμα, ξεχωριστό ενδιαφέρον παρουσιάζει η 
άποψη του Γιώργου Βελουδή, ο οποίος θεωρεί 
ότι η επαφή ενός απλού αναγνώστη μ’ ένα συ-
γκεκριμένο λογοτεχνικό κείμενο οδηγεί σε μία 
ερμηνεία «πρωτόγονη», απλοϊκή και προσωπι-
κή, η οποία δεν μπορεί βέβαια να συγκριθεί με 
τις αναγνώσεις των ειδικών. Αυτές συνιστούν 
επιστημονικές-γραμματολογικές ερμηνείες, οι 
οποίες βασίζονται σε εντελώς διαφορετικά δε-
δομένα, όπως π.χ. σε συγκεκριμένες μεθόδους, 
ευρύτερη γνώση του αντικειμένου, ανάλυση σε 
διάφορα επίπεδα, αντικειμενικότητα κτλ.

Από τα παραπάνω καταλαβαίνουμε ότι 
δραστηριότητες όπως η ανάγνωση, η κριτική 
και η ερμηνεία, δεν είναι εύκολο να διαχω-
ριστούν με τρόπο απόλυτο. Μια επαρκής και 
ολοκληρωμένη αναγνωστική διαδικασία περι-

       



12

ΑναδίπλωσηΑναγνώστης

λαμβάνει όλες αυτές τις δραστηριότητες, του-
λάχιστον ως ένα βαθμό· και όσο πιο εξασκη-
μένος είναι ο αναγνώστης, τόσο μεγαλύτερη 
είναι και η σύγκλιση όλων αυτών των δραστη-
ριοτήτων σε μια.
(Βλ. Αναγνώστης, Ερμηνεία)

 
Αναγνώστης

Αν θεωρήσουμε ότι η λογοτεχνία είναι μια 
μορφή επικοινωνίας, όπως υποστηρίζουν οι 
γλωσσολόγοι, τότε οι πιο σημαντικοί παράγο-
ντες αυτής της ιδιόμορφης οπωσδήποτε επικοι-
νωνίας είναι τρεις: ο συγγραφέας, το κείμενο 
και ο αναγνώστης. Μέχρι τις αρχές του 20ού 
αιώνα, ως κεντρικό παράγοντα στη λογοτεχνι-
κή επικοινωνία θεωρούσαμε το συγγραφέα 
και το ενδιαφέρον των μελετητών στρεφόταν 
γύρω από αυτόν. Στη συνέχεια, στο επίκεντρο 
του ενδιαφέροντος βρέθηκε το κείμενο, που 
από ένα σημείο και μετά θεωρήθηκε αυτόνομο 
και ανεξάρτητο από το δημιουργό του. Τέλος, 
από τη δεκαετία του 1960 και μετά, την πρωτο-
καθεδρία έχει χωρίς αμφιβολία ο αναγνώστης.

Πράγματι, γύρω από τον αναγνώστη και 
την ανάγνωση αναπτύχθηκε τα τελευταία 
τριάντα περίπου χρόνια μια ολόκληρη σειρά 
θεωριών, τις οποίες συνοπτικά ονομάζουμε 
αναγνωστικές θεωρίες. Σύμφωνα με αυτές, ο 
ρόλος του αναγνώστη στη λογοτεχνική επικοι-
νωνία δεν είναι ο παθητικός ρόλος του δέκτη, 
που απλά προσπαθεί να ανακαλύψει αυτό που 
«λέει» ο συγγραφέας ή το κείμενο. Κάθε άλλο: 
η ανάγνωση είναι μια καθαρά δημιουργική δι-
αδικασία, μέσα από την οποία ο αναγνώστης 
δίνει ένα συγκεκριμένο νόημα στο κείμενο 
που διαβάζει.

Πώς ακριβώς όμως εξελίσσεται αυτή η 
αναγνωστική διαδικασία και ποιοι παράγο-
ντες την επηρεάζουν; Μ’ άλλα λόγια, τι ακρι-
βώς συμβαίνει στο νου του αναγνώστη κατά τη 
διάρκεια της ανάγνωσης; Σήμερα πιστεύουμε 
ότι η αναγνωστική πράξη είναι ένας συνδυα-

σμός πολλών παραγόντων. Ορισμένοι από αυ-
τούς είναι οι εξής:
—   το ίδιο το κείμενο, που ως ένα βαθμό κα-

τευθύνει τον αναγνώστη, χωρίς αυτό να ση-
μαίνει ότι του στερεί κάθε ελευθερία

—   ο ψυχισμός του αναγνώστη
—   οι γνώσεις και οι εμπειρίες του αναγνώστη 

σε σχέση τόσο με τον πραγματικό κόσμο 
όσο και με τη λογοτεχνία.
Ανεξάρτητα, πάντως, από την ακριβή φύση 

της αναγνωστικής διαδικασίας, ο ενεργός και 
δημιουργικός ρόλος του αναγνώστη μπορεί 
να εξηγήσει πολύ καλύτερα από οποιαδήπο-
τε άλλη θεωρία ένα σημαντικό ζήτημα: πώς, 
δηλαδή, το ίδιο λογοτεχνικό έργο γίνεται 
αντιληπτό με εντελώς διαφορετικό τρόπο από 
εποχή σε εποχή και από άνθρωπο σε άνθρω-
πο· ακόμη και ο ίδιος άνθρωπος πολλές φορές 
ερμηνεύει διαφορετικά το ίδιο κείμενο, αν το 
διαβάσει σε δύο διαφορετικές περιόδους της 
ζωής του.

Το τελευταίο ερώτημα που μένει να απαντη-
θεί, είναι αν οποιαδήποτε ερμηνεία από κάθε 
τυχαίο αναγνώστη μπορεί να γίνει αποδεκτή. 
Σ’ αυτό το σημείο οι απόψεις των μελετητών 
διίστανται: άλλοι δέχονται μόνο μία σωστή ερ-
μηνεία, αν και δυσκολεύονται να εξηγήσουν τα 
κριτήρια με τα οποία την επιλέγουν· άλλοι θεω-
ρούν ότι οι ερμηνείες είναι άπειρες και ότι δεν 
μπορούμε να κάνουμε διάκριση ανάμεσα σε 
σωστές και λανθασμένες. Τα τελευταία χρόνια, 
πάντως, η άποψη που τείνει να επικρατήσει, 
βρίσκεται κάπου ενδιάμεσα: υπάρχουν πολλές 
ερμηνείες για κάθε λογοτεχνικό έργο, όπως 
άλλωστε αποδεικνύει και η ιστορία, ασφαλώς 
όμως τα ίδια τα έργα θέτουν κάποιους περιορι-
σμούς στους αναγνώστες τους.

(Βλ. Ανάγνωση, Ερμηνεία)
 

Αναδίπλωση

Υπάρχουν δύο τρόποι για να προσδιορίσουμε 
την έννοια της αναδίπλωσης. Ο ένας είναι ο 
στενός και καθιερωμένος και ο άλλος είναι ο 

       



13

ΑναδρομήΑναδρομή

ευρύτερος και ουσιαστικότερος.
Σύμφωνα με τον πρώτο τρόπο, η αναδίπλω-

ση είναι ένα σχήμα λόγου (ή ένας εκφραστικός 
τρόπος), σύμφωνα με το οποίο μια λέξη (ή και 
μια φράση) τίθεται στο λόγο μια φορά και 
αμέσως μετά επαναλαμβάνεται. Έτσι, η ίδια 
λέξη ακούγεται στο λόγο δύο φορές, χωρίς 
όμως ανάμεσά τους να μεσολαβεί κάτι άλλο.

π.χ. Απρίλη, Απρίλη δροσερέ και Μάη με 
τα λουλούδια

Η αναδίπλωση αυτής της μορφής, από άπο-
ψη αισθητικής και νοηματικής λειτουργίας, 
αποσκοπεί στο να προβάλει με ιδιαίτερη έντα-
ση και έμφαση την επαναλαμβανόμενη έννοια.

Στα ποιητικά, όμως, κείμενα, η έννοια της 
αναδίπλωσης λειτουργεί και με έναν ευρύ-
τερο, πιο ελεύθερο και πολύ πιο ουσιαστικό 
τρόπο. Αυτό θα φανεί καλύτερα, αν δούμε τα 
ακόλουθα παραδείγματα

Δακρυσμένο πουλί, στην Κύπρο τη θαλασ- 
σοφίλητη

που έταξαν για ν α μου θυμίζει την πατρί-
δα, 

άραξα μοναχός μ’ αυτό το παραμύθι,
αν είναι αλήθεια πως αυτό είναι παραμύθι,
αν είναι αλήθεια πως οι άνθρωποι δε θα 

ξαναπιάσουν
τoν παλιό δόλο των θεών·
αν είναι αλήθεια πως κάποιος άλλος Τεύ-

κρος, ύστερα από χρόνια...

Σ’ αυτό το απόσπασμα από το ποίημα 
Ελένη του Γιώργου Σεφέρη, ο εκφραστικός 
τρόπος της αναδίπλωσης χρησιμοποιείται και 
αξιοποιείται με έναν πολύ πιο ελεύθερο τρό-
πο. Συγκεκριμένα, ο ποιητής χρησιμοποιεί και 
επαναλαμβάνει τρεις φορές την ίδια έκφραση 
(=αν είναι αλήθεια) στην αρχή ισάριθμων στί-
χων. Με την τριπλή αυτή αναδίπλωση ο ποιη-
τής θέτει εμφατικά, δηλαδή με ιδιαίτερη έντα-
ση, το γεγονός ότι και στο μέλλον ο άνθρωπος 
θα ξαναζήσει την ίδια περιπέτεια ενός μάται-
ου πολέμου σαν ένας άλλος Τεύκρος.

Κάτι ανάλογο συμβαίνει και στους εξής 
στίχους του Οδυσσέα Ελύτη:

φωτιά ωραία φωτιά μη λυπηθείς τα κού-
τσουρα

φωτιά ωραία φωτιά μη φτάσεις ως τη στάχτη 
φωτιά ωραία φωτιά καίγε μας, λέγε μας 

τη ζωή

Η επανάληψη-αναδίπλωση της ίδιας λέξης 
(=φωτιά) έχει ως στόχο να προβάλει με έμφα-
ση την έννοια της επίκλησης και της παράκλη-
σης που ο ποιητής απευθύνει προς τη «φωτιά».

Αναδρομή

Στα αφηγηματικά κείμενα (=διήγημα, νου-
βέλα, μυθιστόρημα, ποίημα με αφηγηματικό 
χαρακτήρα), ο κλασικός τρόπος με τον οποίο 
εξιστορούνται τα διάφορα γεγονότα και πε-
ριστατικά, είναι η λεγόμενη ευθύγραμμη αφή-
γηση: τα εξιστορούμενα, δηλαδή, περιστατικά 
παρατάσσονται και παρουσιάζονται με τη σει-
ρά που έγιναν· η αφήγηση τα παρακολουθεί 
στη χρονική τους τάξη και αλληλουχία (από το 
Α προς το Β, από το Β προς το Γ κ.ο.κ.)

Αυτός ο αφηγηματικός τρόπος είναι, βέ-
βαια, ο πιο απλοϊκός αλλά παράλληλα είναι κι 
ο πιο μονότονος. Δημιουργεί τη λεγόμενη αφη-
γηματική μονοτροπία: στερεί από την αφήγηση 
την ποικιλία, τις εναλλαγές στην αφηγηματική 
ένταση και τις περισσότερες φορές μειώνει το 
αναγνωστικό ενδιαφέρον.

Γι’ αυτό στα αφηγηματικά κείμενα, τις πε-
ρισσότερες φορές, δεν ακολουθείται η λεγό-
μενη ευθύγραμμη αφήγηση. Ο αφηγητής, είτε 
συμμετέχει ο ίδιος στη δράση είτε βρίσκεται 
έξω από αυτή, επιλέγει και εφαρμόζει και ποι-
κίλες άλλες αφηγηματικές τεχνικές.

Μία από αυτές τις τεχνικές είναι η ακό-
λουθη: κάποια στιγμή διακόπτεται η κανονική 
ροή της αφήγησης και ο αφηγητής, μετατοπι-
ζόμενος από το «τώρα» στο «τότε» της ιστο-

       



14

Αναδρομή Ανοικείωση

ρίας που αφηγείται, ανάγεται σε γεγονότα 
χρονικά προγενέστερα και παλαιότερα. Αυτή 
η χρονική μετατόπιση της αφήγησης προς το 
παρελθόν ονομάζεται αναδρομή ή ανάληψη. 
Όπως γίνεται κατανοητό, με την αναδρομή, 
η αφήγηση «εγκαταλείπει» το συγκεκριμένο 
χρονικό σημείο στο οποίο βρίσκεται μια ορι-
σμένη στιγμή, και ανάγεται σε προγενέστερες 
χρονικές στιγμές.

Με την τεχνική της αναδρομής η αφήγη-
ση παύει να είναι επίπεδη και ευθύγραμμη 
και αποκτά χρονικό βάθος. Παράλληλα, φω-
τίζονται γεγονότα και καταστάσεις που η αι-
τία τους ανάγεται στο παρελθόν και όχι στο 
«τώρα» του αφηγηματικού μύθου.

Συμβολικά και παραστατικά, την αναδρο-
μή μπορούμε να την απεικονίσουμε με το ακό-
λουθο σχήμα:

Το σημείο Α συμβολίζει την κανονική ροή 
της αφήγησης. Στο σημείο x η ροή διακόπτε-
ται και η αφήγηση, ανατρέχοντας στο παρελ-
θόν, παρεμβάλλει την αναδρομή που συμβο-
λίζεται με το σημείο Β. Μετά την ολοκλήρωση 
της αναδρομής, η αφήγηση επανέρχεται στην 
κανονική της ροή, που συμβολίζεται με το ση-
μείο Α΄.

Φυσικά, στη διάρκεια μιας αφήγησης, 
μπορεί να συμβεί και το αντίθετο: ο αφηγητής 
δηλαδή από το «τώρα» της ιστορίας να ανα-
χθεί στο μέλλον και να εκθέσει πράγματα που 
πιστεύει ή γνωρίζει ή εικάζει ότι θα συμβούν 
μελλοντικά. Αυτή η αναγωγή στο μέλλον ονο-
μάζεται προβολή ή πρόληψη.

Η Οδύσσεια, που είναι ένα από τα πρώτα 
αφηγηματικά κείμενα στον κόσμο, στηρίζεται 
και στην τεχνική της αναδρομής. Συγκεκριμένα, 

όταν ο Οδυσσέας θα φτάσει στο νησί των Φαι-
άκων και θα συναντηθεί με τον Αλκίνοο, θα του 
διηγηθεί τις θαλασσινές του περιπέτειες. Στην 
ουσία, αυτή η εξιστόρηση είναι μια αναδρομή. 
Η αφήγηση μετατοπίζεται από το «τώρα» της 
συζήτησης Οδυσσέα-Αλκίνοου και ανάγεται 
στο παρελθόν. Έτσι, ο αναγνώστης πληροφο-
ρείται γεγονότα και περιστατικά που τον μετα-
κινούν χρονικά και τον ανάγουν στο παρελθόν 
του ήρωα και της αφηγηματικής πράξης.

(Βλ. Χρόνος αφηγηματικός).

 
Ανοικείωση

Η «ανοικείωση» είναι ένας όρος που εισή-
γαγαν οι Ρώσοι φορμαλιστές γύρω στο 1920, 
προκειμένου να εξηγήσουν μιαν από τις βασι-
κές — κατά τη γνώμη τους — λειτουργίες της 
λογοτεχνίας. Οι Ρώσοι φορμαλιστές ήταν μια 
ολόκληρη ομάδα μελετητών της λογοτεχνίας, 
που ανέπτυξαν τις απόψεις τους στα χρόνια 
1915-1930 περίπου. Είναι ίσως οι πρώτοι που 
προσπάθησαν να καθιερώσουν την επιστημο-
νική μελέτη της λογοτεχνίας, διατυπώνοντας 
μια ολοκληρωμένη θεωρία για το αντικείμενό 
τους. Επειδή το ενδιαφέρον και η προσοχή 
τους στράφηκαν κυρίως προς τα μορφολογικά 
χαρακτηριστικά της λογοτεχνίας, οι θεωρητι-
κοί τους αντίπαλοι τους ονόμασαν περιφρονη-
τικά «φορμαλιστές».

Οι Ρώσοι φορμαλιστές ξεκινούν απ’ τη δι-
απίστωση ότι το βασικό μέσο που χρησιμοποι-
εί η λογοτεχνία, δηλαδή η γλώσσα, έχει και άλ-
λες χρήσεις, μη λογοτεχνικές. Κάνουν, λοιπόν, 
μια πρώτη διάκριση ανάμεσα στην πρακτική 
και την ποιητική γλώσσα: η πρώτη είναι η 
γλώσσα που χρησιμοποιούμε στην καθημερινή 
μας ζωή, ενώ η δεύτερη είναι η γλώσσα της λο-
γοτεχνίας. Όπως παρατηρούν οι φορμαλιστές, 
ο πρακτικός καθημερινός λόγος «αποκρύπτει» 
τα μορφολογικά χαρακτηριστικά και τις λει-
τουργίες του, ώστε να μπορούμε να τον προ-
σλαμβάνουμε με αμεσότητα, ευκολία και τα-

A

B

x
A´

› ›

       



15

Αντικειμενική συστοιχίαΑνοικείωση

χύτητα· να μη στεκόμαστε, δηλαδή, στις ίδιες 
τις λέξεις, ή τις φράσεις και στον τρόπο κατα-
σκευής και λειτουργίας τους, αλλά να πηγαί-
νουμε απευθείας στο περιεχόμενό τους. Άρα, 
έχουμε συνηθίσει να αντιλαμβανόμαστε μηχα-
νικά και σχεδόν αυτόματα όχι μόνο τον ίδιο το 
λόγο αλλά και τα πράγματα για τα οποία μιλά-
ει. Αυτή η συνήθεια, μέσα στην οποία εντάσ-
σεται και η γλώσσα της καθημερινότητας, μας 
οδηγεί σε μιαν αυτόματη, μηχανική και ανυπο-
ψίαστη σχέση με τη γύρω πραγματικότητα, η 
οποία μας φαίνεται απολύτως οικεία.

Από την άλλη πλευρά, η γλώσσα της λογο-
τεχνίας, έχει την ικανότητα να παρεμποδίζει, 
να διασπά και τελικά να καταργεί αυτό τον 
αυτοματισμό της αντίληψης, προσδίδοντας 
στα πράγματα μια νέα μορφή, ανοίκεια, ξένη 
και παράξενη, και αναγκάζοντάς μας να τα 
δούμε όλα μέσα από μια διαφορετική οπτι-
κή γωνία. Η πραγματική λογοτεχνία, λένε οι 
φορμαλιστές, δεν πρέπει να αντανακλά απλώς 
την πραγματικότητα αλλά να την παρουσιάζει 
μέσα από ένα ιδιόμορφο πρίσμα, έναν παρα-
μορφωτικό και ανοικειωτικό φακό· μόνο με 
αυτό τον τρόπο μπορεί να κλονίσει και να δια-
ψεύσει τις αντιλήψεις που μας έχουν επιβληθεί 
από την τετριμμένη καθημερινή γλώσσα και με 
τη βοήθεια των οποίων αντιλαμβανόμαστε τον 
κόσμο.

Με λίγα λόγια, τα λογοτεχνικά κείμενα 
έχουν τη μοναδική ικανότητα να ανοικειώνουν 
τη συμβατική γλώσσα της καθημερινότητας 
και, συνεπώς, την ανθρώπινη εμπειρία, ανα-
τρέποντας τους καθιερωμένους τρόπους με 
τους οποίους αντιλαμβανόμαστε την πραγμα-
τικότητα. Πώς όμως επιτυγχάνεται η ανοικεί-
ωση αυτή;

Σύμφωνα με τους φορμαλιστές, η ποιητική 
γλώσσα επιτυγχάνει την ανοικείωση, επειδή 
είναι πολύ πιο συστηματική και έχει υψηλό-
τερο βαθμό οργάνωσης από την πρακτική. 
Συγκεκριμένα, η γλώσσα των λογοτεχνικών 
κειμένων έχει στη διάθεσή της μια σειρά από 

μηχανισμούς, με τη βοήθεια των οποίων δυ-
σκολεύει τον αναγνώστη και τον εξαναγκά-
ζει να προβληματιστεί, καθιστώντας αδύνατη 
την αυτόματη πρόσληψη του περιεχομένου. 
Στους μηχανισμούς αυτούς, οι φορμαλιστές 
κατέτασσαν το μέτρο, το ρυθμό, την ιδιόμορφη 
σύνταξη, τη μεταφορά, τη μετωνυμία, την ομοι-
οκαταληξία, τις κάθε είδους αφηγηματικές 
τεχνικές κτλ. — μ’ άλλα λόγια, ένα ευρύ φά-
σμα μορφολογικών στοιχείων, προς τα οποία 
έστρεψαν τελικά την προσοχή τους.

Έχοντας διατυπώσει αυτή τη θεωρία της 
ανοικείωσης, οι φορμαλιστές ενδιαφέρθηκαν 
ιδιαίτερα, όπως ήταν φυσικό, για τη μοντέρνα 
λογοτεχνία· κι αυτό, διότι είναι μια λογοτεχνία 
που δεν προσπαθεί να κρύψει ή να καλύψει το 
γεγονός ότι είναι μια κατασκευή αλλά, αντίθε-
τα, προβάλλει ξεκάθαρα τις τεχνικές διαδικα-
σίες και τους μηχανισμούς που χρησιμοποιεί. 
Αυτή η πλήρης αποκάλυψη ή απογύμνωση των 
μηχανισμών, σημειώνουν οι φορμαλιστές, μας 
υπενθυμίζει συνεχώς ότι αυτό που διαβάζουμε 
είναι κάτι υλικό και τεχνητό, μια καλλιτεχνική 
κατασκευή που είναι αυτόνομη και δεν έχει 
άμεση σχέση με την πραγματικότητα. Η αληθι-
νή τέχνη, λοιπόν, δεν πρέπει να είναι μια σκιά 
της πραγματικότητας ή μια αντανάκλαση του 
κόσμου γύρω μας αλλά μια ιδιόμορφη αναδι-
οργάνωση και ανασημασιοδότησή του.

(Βλ. Αποστασιοποίηση, Μοντερνισμός)
 

Αντικειμενική συστοιχία

Ο όρος «αντικειμενική συστοιχία» είναι αρκε-
τά παλαιός αλλά με την έννοια που μας ενδια-
φέρει εδώ χρησιμοποιήθηκε για πρώτη φορά 
στα 1919 από το μεγάλο Βρετανό ποιητή Τ. S. 
Eliot. Σύμφωνα με τον Eliot, ο μόνος τρόπος 
για να εκφράσουμε τη συγκίνηση μέσα από τη 
λογοτεχνία είναι να ανακαλύψουμε μια αντι-
κειμενική συστοιχία, δηλαδή ένα αντικείμενο, 
μια κατάσταση ή μια ακολουθία γεγονότων 
που θα ανακαλεί το συγκεκριμένο τύπο συγκί-
νησης στο νου του αναγνώστη.

       



16

Αντικειμενική συστοιχίαΑντικειμενική συστοιχία

 

Τ. S. Eliot (1888-Ι965): αξιοποίησε συστηματικά την αντι-
κειμενική συστοιχία στην ποίησή του, ενώ την ανέλυσε 

και θεωρητικά.

Σε ό,τι αφορά τη νεοελληνική λογοτεχνία, 
ο ποιητής που ασχολήθηκε όχι μόνο θεωρητι-
κά αλλά και προσπάθησε να εφαρμόσει μ’ ένα 
δικό του προσωπικό τρόπο τη μέθοδο της αντι-
κειμενικής συστοιχίας είναι ο Γιώργος Σεφέ-
ρης. Συγκεκριμένα, για να εκφράσει τον τύπο 
συγκίνησης ή γενικότερα την ιδέα που τον εν-
διαφέρει, ο Σεφέρης χρησιμοποιεί συχνά στοι-
χεία από το μύθο ή την ιστορία, δημιουργώντας 
μιαν αντιστοιχία μεταξύ παρόντος και παρελ-
θόντος, συνήθως αρχαιοελληνικού ή μυθικού 
(π.χ. στο ποίημα Ο βασιλιάς της Ασίνης ή στη 
συλλογή Μυθιστόρημα). Η μέθοδός του αυτή 
θα μπορούσε να ονομαστεί «μυθική» ή «μυθι-
κο-ϊστορική αντικειμενική συστοιχία» και έχει 
δώσει πολύ ενδιαφέροντα αποτελέσματα στην 
ποίηση του. Εξάλλου, ο ίδιος ο Σεφέρης, στην 
περίφημη διάλεξή του «Κ. Π. Καβάφης, Θ. Σ. 
Έλιοτ· παράλληλοι» (1946), επισημαίνει κάτι 
ανάλογο και στα λεγόμενα ιστορικά ποιήματα 
του Καβάφη· θα πρέπει, όμως, να δεχθούμε 
ότι πρόκειται περισσότερο για σύμπτωση: ο 
Καβάφης χρησιμοποιεί ίσως την αντικειμενική 

συστοιχία όχι όμως συνειδητά, όπως τη χρησι-
μοποίησε αργότερα ο Σεφέρης, διότι ως τότε 
κανείς δεν είχε θίξει θεωρητικά αυτό το θέμα.

Γ. Σεφέρης (1900-1971): μεταφραστής και μελετητής του 
Τ. S. Eliot, αξιοποίησε στην ποίησή του την αντικειμενική 

συστοιχία με έναν καθαρό προσωπικό τρόπο.

 
Ένας από τους πρώτους που ασχολήθη-

καν με το ζήτημα αυτό, της χρησιμοποίησης 
δηλαδή της αντικειμενικής συστοιχίας από 
το Σεφέρη, είναι ο Αμερικανός μεταφραστής 
και μελετητής του σεφερικού έργου Edmund 
Keeley. Μάλιστα, ο Keeley καθιέρωσε κατά 
κάποιο τρόπο και τον όρο «μυθική μέθοδος», 
τον οποίο δανείστηκε από μια κριτική του Τ. 
S. Eliot για το μυθιστόρημα Οδυσσέας του Ιρ-
λανδού συγγραφέα James Joyce. Σύμφωνα με 
τον Αμερικανό κριτικό, η μυθική μέθοδος απο-
τελεί βασικό χαρακτηριστικό της ποίησης του 
Σεφέρη και μπορούμε να παρακολουθήσουμε 
την εξέλιξή της στο έργο του. Ωστόσο, θα πρέ-
πει να σημειώσουμε ότι ο Keeley δεν ταυτίζει 
τους όρους «μυθική μέθοδος» και «αντικειμε-
νική συστοιχία», καθώς θεωρεί ότι στην πρώ-
τη, όπως τουλάχιστον την όρισε ο Τ. S. Eliot, 
δεν υπάρχει τίποτε σχετικό με την αντικειμε-

       



17

Από μηχανής θεόςΑπό μηχανής θεός

νική έκφραση της εμπειρίας. Σύμφωνα με τον 
Eliot, η μυθική μέθοδος λειτουργεί μέσα από 
νύξεις ή αναφορές σε διάφορες μυθικές αφη-
γήσεις, που εντασσόμενες στο ίδιο κειμενικό 
πλαίσιο, φωτίζουν τόσο το πλαίσιο αυτό όσο 
και η μια την άλλη, με τρόπους συχνά απρό-
σμενους (χαρακτηριστικό δείγμα εφαρμογής 
της μυθικής μεθόδου, και μάλιστα με εκπλη-
κτική πυκνότητα, είναι βέβαια η Έρημη Χώρα 
του ίδιου του Eliot).

Με την άποψη αυτή του Keely διαφωνεί ο 
Έλληνας μελετητής του Σεφέρη Νάσος Βαγε-
νάς, ο οποίος υποστηρίζει ότι η μυθική μέθο-
δος είναι ένα είδος αντικειμενικής συστοιχί-
ας και εξηγεί τον ορισμό του Eliot με τρόπο 
εντελώς διαφορετικό. Ανεξάρτητα, όμως, από 
αυτή τη θεωρητική διαφωνία, το σημαντικό εί-
ναι ότι ο Σεφέρης ήξερε τη συγκεκριμένη μέ-
θοδο από τον Eliot, τον οποίο μελετούσε, και 
χωρίς αμφιβολία προσπάθησε συνειδητά να 
την προσαρμόσει στην ποίησή του με τον τρό-
πο που ο ίδιος θεωρούσε πιο πρόσφορο.

 
Από μηχανής θεός

Ο όρος «από μηχανής θεός» προέρχεται από 
την αρχαία ελληνική δραματική ποίηση και ει-
δικότερα απ’ την τραγωδία. Συγκεκριμένα, σε 
αρκετές περιπτώσεις, ο τραγικός ποιητής οδη-
γούσε σταδιακά την εξέλιξη του μύθου σ’ ένα 
σημείο αδιεξόδου, με αποτέλεσμα η εξεύρεση 
μιας λύσης να είναι πολύ δύσκολη, αν όχι αδύ-
νατη. Τότε, προκειμένου το θεατρικό έργο να 
φτάσει σε ένα τέλος, συνέβαινε το εξής: εισα-
γόταν στο μύθο ένα θεϊκό πρόσωπο, που με την 
παρέμβασή του έδινε μια λύση στο αδιέξοδο 
και το έργο μπορούσε πλέον να ολοκληρωθεί 
ομαλά. Η έκφραση «ο από μηχανής θεός» καθι-
ερώθηκε, επειδή το θεϊκό αυτό πρόσωπο εμφα-
νιζόταν στη σκηνή του θεάτρου με τη βοήθεια 
μιας «μηχανής», δηλαδή ενός ξύλινου γερανού, 
ώστε να φαίνεται ότι έρχεται από ψηλά.

 

Η εμφάνιση του από μηχανής θεού στην τραγωδία του 
Ευριπίδη Ιφιγένεια η εν Ταύροις (Επίδαυρος 1958, σκη-

νοθεσία Κ. Μιχαηλίδη).

 
Ουσιαστικά, δηλαδή, πρόκειται για μια 

περίπτωση επιφάνειας (=θεϊκής εμφάνισης 
στους θνητούς), που συνέβαινε στο τέλος μιας 
τραγωδίας, διευκολύνοντας τον τραγικό ποιη-
τή να δώσει μια φυσική λύση στο μύθο του έρ-
γου του. Ένα από τα πιο γνωστά παραδείγμα-
τα είναι στην τραγωδία του Ευριπίδη Ιφιγένεια 
η εν Ταύροις: όταν στο τέλος ο μύθος οδηγείται 
σε αδιέξοδο και καμία λύση δεν είναι άμεσα 
ορατή, ο τραγικός ποιητής εισάγει στο έργο το 
πρόσωπο της θεάς Αθηνάς, για να δώσει την 
οριστική λύση στο μύθο.

Στην εποχή μας, βέβαια, η έκφραση «ο 
από μηχανής θεός» έχει πλέον περάσει στον 
καθημερινό λόγο· συνήθως, χρησιμοποιείται 
μεταφορικά και σημαίνει το πρόσωπο που πα-
ρουσιάζεται ξαφνικά και μας βγάζει από μια 
ιδιαίτερα δύσκολη και αδιέξοδη κατάσταση. 
Εξάλλου, σε ό,τι αφορά τη λογοτεχνία, ο όρος 
έχει πλέον διεθνοποιηθεί και έχει ξεφύγει ορι-
στικά από το στενό εννοιολογικό πλαίσιο της 
αρχαιοελληνικής τραγωδίας· (αυτό οφείλεται 
και στο γεγονός ότι από τα αρχαία ελληνικά 
πέρασε στα λατινικά, ως deus ex machina, και 
από εκεί σε όλες σχεδόν τις νεότερες ευρωπα-
ϊκές γλώσσες). Σήμερα, λοιπόν, η έκφραση «ο 
από μηχανής Θεός» μπορεί να χρησιμοποιηθεί 
για το τέλος ενός οποιουδήποτε αφηγηματικού 
έργου, εφόσον ένα πρόσωπο — όχι απαραί-

       



18

Αποδέκτης της αφήγησηςΑποδέκτης της αφήγησης

τητα θεϊκό — εμφανίζεται ξαφνικά και δίνει 
λύση στο μύθο, που ως εκείνη τη στιγμή έμοια-
ζε να περιέρχεται σε αδιέξοδο.

 
Αποδέκτης της αφήγησης

Εάν δεχθούμε ότι κάθε αφήγηση, τόσο στην 
πραγματική ζωή όσο και στη λογοτεχνία, είναι 
μια προσπάθεια για επικοινωνία, τότε λογικά 
θα πρέπει να υπάρχει ένας πομπός και ένας 
δέκτης. Πράγματι, στην καθημερινή ζωή, όταν 
κάποιος αφηγείται ένα γεγονός ή μια ιστορία, 
λογικά απευθύνεται σε κάποιον άλλο, ο οποί-
ος τον ακούει. Το ίδιο ισχύει και στη λογοτε-
χνία: σε ένα αφηγηματικό κείμενο, ο πομπός 
είναι ο αφηγητής, από τον οποίο εκφέρεται η 
αφήγηση. Από την άλλη πλευρά, εκείνος που 
προσλαμβάνει την ίδια αυτή αφήγηση είναι ο 
λεγόμενος «αποδέκτης».

Ο αφηγητής και ο αποδέκτης είναι δύο από 
τους πλέον σημαντικούς παράγοντες μιας αφή-
γησης και γι’ αυτό αποτελούν εδώ και μερικές 
δεκαετίες ένα από τα βασικά αντικείμενα τα 
οποία μελετά η αφηγηματολογία. Εκτός από 
πολύ σπάνιες και ειδικές περιπτώσεις, ο απο-
δέκτης της αφήγησης δεν πρέπει να ταυτίζεται 
με τον αναγνώστη, ακριβώς όπως δεν πρέπει 
να ταυτίζουμε τον αφηγητή με το συγγραφέα. 
Δεν πρέπει να ξεχνάμε ότι, ενώ ο συγγραφέας 
και ο αναγνώστης είναι πρόσωπα του πραγμα-
τικού κόσμου (ο ένας γράφει βιβλία και ο άλ-
λος τα διαβάζει), ο αφηγητής και ο αποδέκτης 
της αφήγησης ανήκουν στον κόσμο του κει-
μένου, που είναι καθαρά μυθοπλαστικός και, 
επομένως, τεχνητός και κατασκευασμένος.

Σύμφωνα με τη διάκριση του Γάλλου μελε-
τητή Gerard Genette, οι αποδέκτες της αφή-
γησης — όπως και οι αφηγητές — είναι είτε 
εξωδιηγητικοί είτε ενδοδιηγητικοί. Ο εξωδιη-
γητικός αποδέκτης ταυτίζεται πάντα με κάποιο 
πρόσωπο έξω από την ιστορία και σπανίως με 
τον αναγνώστη· αντίθετα, ο ενδοδιηγητικός 

αποδέκτης είναι ένας απ’ τους χαρακτήρες 
που συμμετέχουν ενεργά στην ιστορία και κά-
ποια στιγμή βρίσκεται στη θέση του ακροατή 
ή συνομιλητή. Στα δύο προοίμια του Ομήρου, 
για παράδειγμα, η επίκληση του αφηγητή στη 
Μούσα απευθύνεται σε έναν εξωδιηγητικό 
αποδέκτη. Αντίθετα, όταν ο Οδυσσέας αφη-
γείται στους Φαίακες τις περιπέτειές του, ο 
αποδέκτης είναι ενδοδιηγητικός.

Πώς, όμως, μπορούμε να διακρίνουμε με 
βεβαιότητα τον αποδέκτη μιας αφήγησης; Στο 
σημείο αυτό μας βοηθά ο Αμερικανός Gerald 
Prince, που έχει μελετήσει συστηματικά όλα τα 
ζητήματα τα σχετικά με τον αποδέκτη της αφή-
γησης. Σύμφωνα, λοιπόν, με τον Prince, για να 
μπορέσει κανείς να διακρίνει την παρουσία 
του αποδέκτη μιας αφήγησης, πρέπει να εντο-
πίσει τα «σήματα» που απευθύνονται προς αυ-
τόν και υπάρχουν στο κείμενο. Ορισμένα από 
αυτά είναι τα εξής:
α)   χρήση της προσωπικής αντωνυμίας στο 

πρώτο πληθυντικό πρόσωπο·
β)   ερωτήσεις ή ψευδοερωτήσεις, που χρησι-

μοποιούνται για να εξάψουν την περιέρ-
γεια του αναγνώστη·

γ)   χρήση ρητορικών ερωτήσεων, προκειμένου 
να εξηγηθεί ένα ιδιόρρυθμο στοιχείο του 
κειμένου·

δ)   αρνητικές απαντήσεις με στόχο τη διόρθω-
ση μιας ενδεχόμενης παρανόησης από μέ-
ρους του αποδέκτη·

ε)   τέλος, τμήματα του κειμένου στα οποία κά-
ποιος όρος δεν αναφέρεται σε άλλο σημείο 
του ίδιου κειμένου αλλά σε άλλο κείμενο ή 
σε κάποιον άλλο κόσμο, γνωστό τόσο στον 
αφηγητή όσο και στον αποδέκτη.

Ακόμη, ο Prince διατυπώνει την άποψη ότι 
οι αποδέκτες διαθέτουν ορισμένα σταθερά χα-
ρακτηριστικά:
α)   γνωρίζουν τη γλώσσα, τον προσωπικό λόγο 

του αφηγητή, καθώς και τη γραμματική της 
αφήγησης

       



19

ΑπομνημονεύματαΑποδέκτης της αφήγησης

β)   είναι σε θέση να κατανοήσουν τις προϋπο-
θέσεις ή τις συνέπειες ενός γεγονότος και 
διαθέτουν καλή μνήμη, τουλάχιστον σε ό,τι 
αφορά τα γεγονότα της αφήγησης·

γ)   στερούνται κάθε στοιχείου προσωπικότη-
τας ή κοινωνικού χαρακτηριστικού

δ)   δεν μπορούν να παρακολουθήσουν μιαν 
αφήγηση παρά μόνο μέσα από ένα σαφώς 
προσδιορισμένο νόημα

ε)   δε γνωρίζουν τίποτε για τα γεγονότα ή τα 
πρόσωπα που τους μιλούν· δε γνωρίζουν τις 
συμβάσεις

στ)   δεν έχουν λογική ή προηγούμενες εμπει-
ρίες· χωρίς τη βοήθεια του αφηγητή δεν 
μπορούν να ερμηνεύσουν την αξία μιας 
πράξης ούτε να κατανοήσουν τις προεκτά-
σεις της

ζ)   είναι ανίκανοι να προσδιορίσουν την ηθική 
ή την υπερβολή μιας περιγραφής, την πει-
στικότητα ενός αντιλόγου, τη σατιρική πρό-
θεση ενός αποσπάσματος

η)   έννοιες, όπως αληθοφάνεια και σχέση αι-
τίου-αιτιατού, δεν έχουν νόημα γι’ αυτούς.
Τέλος, ο Prince ταξινομεί τους αποδέκτες 

με βάση τέσσερα κριτήρια: την αφηγηματική 
τους κατάσταση, τη θέση τους σε σχέση με τον 
αφηγητή, τα πρόσωπα της αφήγησης και την 
ίδια την αφήγηση. Για παράδειγμα, στην περί-
πτωση του μυθιστορήματος, τον αποδέκτη που 
έχει πρόσβαση σε όλα τα συμβάντα της αφή-
γησης ο Prince τον ονομάζει κύριο αποδέκτη· 
αντίθετα, τους αποδέκτες που έχουν πρόσβα-
ση σε ένα ή σε μερικά από τα συμβάντα αυτά 
τους ονομάζει δευτερεύοντες αποδέκτες. Όσο 
για τις λειτουργίες που μπορεί να επιτελέσει 
ο αποδέκτης, είναι αρκετές: για παράδειγμα, 
ενδέχεται να αποτελεί έναν κρίκο επικοινω-
νίας μεταξύ συγγραφέα και αναγνώστη ή να 
βοήθα στον προσδιορισμό του πλαισίου της 
αφήγησης ή στο χαρακτηρισμό του αφηγητή· 
ακόμη να προβάλλει ορισμένα θέματα ή να 
συντελεί στην εξέλιξη της πλοκής· τέλος, να 

συνιστά τον απολογητή της ηθικής του έργου.
(Βλ. Αφηγητής)
 

Απομνημονεύματα

Με τον όρο «απομνημονεύματα» χαρακτηρί-
ζουμε συνήθως την από μνήμης γραπτή έκθεση 
ή αφήγηση γεγονότων, που ο συγγραφέας τα 
έζησε από πολύ κοντά, ως αυτόπτης μάρτυρας, 
ή πήρε κι ο ίδιος μέρος σ’ αυτά. Μ’ άλλα λό-
για, τα απομνημονεύματα είναι ένα κείμενο στο 
οποίο ο συγγραφέας αφηγείται ένα μέρος από 
την ιστορία της ζωής του. Διαφέρουν, όμως, απ’ 
την αυτοβιογραφία γιατί στα απομνημονεύμα-
τα ο συγγραφέας-πρωταγωνιστής δεν αφηγεί-
ται ολόκληρη τη ζωή του αλλά μόνο το κομμάτι 
εκείνο που συνδέεται με τη συμμετοχή του σε 
σημαντικά γεγονότα της εποχής του· κι αυτό, 
επειδή έχει συνείδηση ότι στάθηκε μάρτυρας ή 
και συντελεστής σε ένα μεγάλο γεγονός και, συ-
νεπώς, νιώθει την ανάγκη να πει κάτι για τους 
μεταγενέστερους, ενώ ενδεχομένως ενδιαφέ-
ρεται και για την υστεροφημία του.

Μακρυγιάννης (1797-1864): Έμαθε γράμματα σε μεγάλη 
ηλικία, με στόχο να γράψει ο ίδιος τα Απομνημονεύματά 
του, που θεωρήθηκαν πρότυπο λογοτεχνικής γλώσσας.

       



20

ΑποστασιοποίησηΑπομνημονεύματα

Στις περισσότερες περιπτώσεις, τα απομνημο-
νεύματα αναφέρονται σε σημαντικά πολιτικά 
ή στρατιωτικά γεγονότα και πρόσωπα. Φυσι-
κά, αφού είναι γραμμένα από άνθρωπο που 
έζησε τα συγκεκριμένα γεγονότα, έχουν ένα 
χαρακτήρα και ένα ύφος καθαρά προσωπικό 
και υποκειμενικό. Για το λόγο αυτό, παρ’ όλο 
που συγγενεύουν με την ιστορία, δεν μπορούν 
να θεωρηθούν ιστορικά κείμενα· έχουν, όμως, 
αδιαμφισβήτητη ιστορική αξία και πολύ συχνά 
χρησιμοποιούνται ως ιστορική πηγή, αν και με 
πολλές επιφυλάξεις (όλες οι πληροφορίες που 
αντλούμε από απομνημονεύματα, πρέπει να 
ελεγχθούν και να διασταυρωθούν από άλλες 
πηγές, πιο αντικειμενικές).

Τα απομνημονεύματα ενδιαφέρουν και το 
μελετητή της λογοτεχνίας, όταν έχουν να πα-
ρουσιάσουν κάποια ιδιαίτερη λογοτεχνική και 
αισθητική αξία (π.χ. ζωντανή αφήγηση, ξεχω-
ριστό ύφος και ξεχωριστή χρήση της γλώσσας 
κτλ.). Ήδη από την αρχαιότητα, από τα έργα 
του Ξενοφώντα και του Ιουλίου Καίσαρα, μπο-
ρούμε να βρούμε απομνημονεύματα με λογο-
τεχνική αξία. Στα νεότερα χρόνια, το είδος αν-
θεί σε όλη τη δυτική λογοτεχνία. Ειδικά σε ό,τι 
αφορά τη νεοελληνική λογοτεχνία, τα απομνη-
μονεύματα συνδέονται κυρίως με τους αγω-
νιστές και την Επανάσταση του 1821. Πολλοί 
θέλησαν να καταθέσουν μια γραπτή μαρτυρία 
για τα σπουδαία γεγονότα το οποία έζησαν και 
αρκετοί από αυτούς κατόρθωσαν να αφήσουν 
σημαντικά κείμενα. Αξίζει να αναφέρουμε τις 
προσπάθειες των Χρ. Περραιβού, Εμμανουήλ 
Ξάνθου, Παναγή Σκουζέ, Παλαιών Πατρών 
Γερμανού, Φωτάκου κ.ά. Ωστόσο, τα κείμενα 
που παρουσιάζουν το μεγαλύτερο ενδιαφέρον, 
τόσο από ιστορικής όσο και από λογοτεχνικής 
πλευράς, είναι τρία: τα Στρατιωτικά Ενθυμή-
ματα του Κασομούλη, τα Απομνημονεύματα 
του Μακρυγιάννη και η Διήγησις συμβάντων 
της ελληνικής φυλής, που είναι μια προφορική 
αφήγηση του Θ. Κολοκοτρώνη καταγραμμένη 
από το λόγιο της εποχής Γεώργιο Τερτσέτη (ο 

ίδιος κατέγραψε και τις αφηγήσεις του Νικη-
ταρά και του Δήμου Τσέλιου).

Όπως βλέπουμε, ο όρος «απομνημονεύμα-
τα» είναι περισσότερο ένας ειδολογικός χαρα-
κτηρισμός και όχι ο τίτλος των έργων αυτών, 
πολλά από τα οποία ονομάζονται από τους 
ίδιους τους συγγραφείς τους «ενθυμήματα», 
«υπομνήματα», «διηγήσεις» κτλ.

(Βλ. Αυτοβιογραφία. Ημερολόγιο, Λογοτε-
χνικά γένη/είδη)

Αποστασιοποίηση

Ο μεγάλος Γερμανός θεατρικός συγγραφέας 
Bertolt Brecht εισήγαγε τον όρο «αποστασι-
οποίηση», σε μια προσπάθεια να εξηγήσει 
θεωρητικά τον πρωτοποριακό και πειραματι-
κό χαρακτήρα των θεατρικών του έργων. Στη 
γλώσσα μας, ο όρος έχει αποδοθεί και ως πα-
ραξένισμα, ενώ φαίνεται να έχει κάποια κοι-
νά σημεία με την έννοια της ανοικείωσης των 
Ρώσων φορμαλιστών, που προηγούνται κατά 
μερικά χρόνια (o Brecht, όμως, δε φαίνεται να 
είχε υπόψη του το έργο τους, οπότε θα πρέπει 
να θεωρήσουμε ότι πρόκειται απλώς για σύ-
μπτωση απόψεων).

Σύμφωνα με τον Brecht, τα παραδοσιακά 
θεατρικά έργα είναι πάνω απ’ όλα ρεαλιστικά: 
επιδιώκουν, δηλαδή, να δημιουργήσουν μια 
ψευδαίσθηση της πραγματικότητας, να αναπα-
ραγάγουν, με όσο το δυνατό μεγαλύτερη ακρί-
βεια τον πραγματικό κόσμο. Δημιουργούν μια 
θεατρική ψευδαίσθηση, ένα αληθοφανές σύνο-
λο, το οποίο προσπαθεί επιμελώς να αποκρύψει 
ότι είναι κατασκευασμένο. Με τον τρόπο αυτό, 
το κοινό σαγηνεύεται και παρασύρεται σε μια 
συναισθηματική κυρίως συμμετοχή· γίνεται ο 
παθητικός καταναλωτής ενός τελειωμένου και 
αμετάβλητου έργου τέχνης που του προσφέρε-
ται ως πραγματικό, και δεν είναι σε θέση να 
σκεφθεί δημιουργικά και κριτικά επάνω στην 
παράσταση. Ο Brecht πιστεύει ότι η αισθητική 
αυτή αντανακλά την ιδεολογική πεποίθηση ότι 

       



21

ΑποστασιοποίησηΑποστασιοποίηση

ο κόσμος είναι σταθερός, αμετάβλητος και δε-
δομένος και ότι λειτουργία του θεάτρου είναι 
να παρέχει διασκέδαση φυγής σε όσους έχουν 
παγιδευτεί σε τούτη την παραδοχή.

 

Bertolt Brecht (1898-1956): ο Γερμανός δημιουργός εφάρ-
μοσε την πράξη την έννοια της αποστασιοποίησης στα 

θεατρικά του έργα, ενώ την υποστήριξε και θεωρητικά.

  
Στους αντίποδες αυτού του παραδοσιακού 

θεάτρου, ο Brecht τοποθετεί το δικό του πει-
ραματικό και πρωτοποριακό θέατρο, που το 
ονομάζει «επικό». Βασικός στόχος αυτού του 
νέου τύπου θεάτρου δεν είναι να αντανακλά 
την κοινωνική πραγματικότητα αλλά να στο-
χάζεται πάνω σ’ αυτήν, συμπαρασύροντας σ’ 
αυτό το στοχασμό και το κοινό. Στο θέατρο του 
Brecht, το έργο παρουσιάζεται ασυνεχές, δι-
ακοπτόμενο, μορφικά ανόμοιο και με πολλές 
εσωτερικές αντιφάσεις· αντιπαραθέτει σκηνές 
με τρόπο που δεν ανταποκρίνεται στις προσδο-
κίες του κοινού, ενώ δεν έχει καθορισμένο τέ-
λος. Εξάλλου, η εσωτερική ενότητα του έργου 
κυριολεκτικά διαλύεται με τη χρήση διαφορε-

τικών μορφών τέχνης (π.χ. κινηματογράφος, 
προβολή εικόνων, τραγούδι, χορογραφία), οι 
οποίες δεν επιδέχονται αρμονικό σμίξιμο με-
ταξύ τους και περισσότερο συγκρούονται με 
τη δράση παρά ενσωματώνονται σ’ αυτή. Οι 
ηθοποιοί διδάσκονται να ερμηνεύουν τους ρό-
λους τους κρατώντας μιαν απόσταση και όχι 
να ταυτίζονται μ’ αυτούς, δείχνοντας έτσι με 
σαφή τρόπο ότι πρόκειται για ηθοποιούς που 
παίζουν θέατρο. Σύμφωνα με τον Brecht, απο-
τέλεσμα όλων αυτών των τεχνασμάτων είναι η 
αποστασιοποίηση του κοινού από την παρά-
σταση: η συναισθηματική ταύτιση με το έργο 
παρεμποδίζεται και ενθαρρύνεται η κριτική 
θεώρηση, που παραμένει πρόσφορη σε διά-
φορες αλληλοσυγκρουόμενες εκδοχές. Με τον 
τρόπο αυτό, το θέατρο του Brecht προσπαθεί 
να δείξει πώς οι χαρακτήρες και η δράση πα-
ράγονται ιστορικά, πώς θα μπορούσαν να εί-
ναι και πώς μπορούν να γίνουν διαφορετικοί. 
Το κοινό γίνεται ένας ειδικός συνεργάτης και 
όχι ο αποδέκτης ενός ολοκληρωμένου προϊό-
ντος. Το κείμενο είναι πάντοτε υπό αίρεση (ο 
Brecht συχνά το ξαναέγραφε με βάση τις αντι-
δράσεις του κοινού και ενθάρρυνε κι άλλους 
να συμμετάσχουν στο ξαναγράψιμό του), ενώ 
το ίδιο το έργο είναι ένα πείραμα που ανα-
τροφοδοτείται από το αποτέλεσμα της παρά-
στασης και ολοκληρώνεται μόνο μέσα από την 
πρόσληψή του από το κοινό. 

Με βάση τα παραπάνω, μπορούμε να πού-
με ότι ο Brecht συμβαδίζει με τη λογοτεχνία 
του μοντερνισμού, που χρησιμοποιεί συνειδη-
τά διάφορα τεχνάσματα, με στόχο την κατάρ-
γηση των συμβάσεων και την αφύπνιση του 
αναγνώστη. Μ’ άλλα λόγια, ο Brecht είχε ανα-
καλύψει το σημαντικό ρόλο του κοινού, του 
«αναγνώστη», πολύ πριν οι μελετητές της λο-
γοτεχνίας αρχίσουν να ασχολούνται συστημα-
τικά μ’ αυτό το ζήτημα. Από την άποψη αυτή, 
συγκαταλέγεται αναμφίβολα ανάμεσα στους 
ανθρώπους που ενέπνευσαν τις σύγχρονες 
αναγνωστικές θεωρίες της λογοτεχνίας.

       



22

ΑρχέτυποΑποστασιοποίηση

[Μια πρώτη σημαντική θεωρητική διάκρι-
ση που προαναγγέλλει κατά κάποιο τρόπο 
ο Brecht, είναι αυτή ανάμεσα σε ανοιχτά και 
κλειστά έργα, την οποία διατύπωσε στις αρχές 
της δεκαετίας του 1960 ο διάσημος σήμερα Ιτα-
λός θεωρητικός και συγγραφέας Umberto Eco. 
Σύμφωνα με τον Eco, ένα κλειστό έργο δε θέ-
τει κανενός είδους περιορισμό στον αναγνώστη 
και γι’ αυτό μπορεί να δεχθεί μια οποιαδήποτε 
ερμηνεία· από την άλλη πλευρά, ένα ανοιχτό 
έργο λαμβάνει υπόψη του το ρόλο του αναγνώ-
στη και, συνεπώς, θέτει συγκεκριμένα πλαίσια 
μέσα στα οποία πρέπει να κινούνται οι διάφο-
ρες ερμηνείες. Με αυτή την έννοια, ένα ανοιχτό 
έργο έχει τη δυνατότητα να γεννά συνεχώς νέες 
και παράλληλα έγκυρες αναγνωστικές εμπειρί-
ες και ερμηνείες (συνεπώς, είναι πιο σημαντικό 
από ένα κλειστό έργο που δέχεται κάθε ερμη-
νεία ή σχόλιο, ακόμη και το πιο εξωφρενικό, 
και δε δείχνει την όποια αξία του).
Μια δεύτερη σημαντική θεωρητική διάκριση 
που προαναγγέλλουν οι απόψεις του Brecht, 
είναι αυτή ανάμεσα σε αναγνώσιμα και εγγρά-
ψιμα κείμενα, την οποία διατύπωσε στα τέλη 
της δεκαετίας του 1960 ο Γάλλος θεωρητικός 
Roland Barthes. Σύμφωνα με τον Barthes, τα 
έργα της παραδοσιακής λογοτεχνίας βασίζο-
νται σε μια σειρά από συμβάσεις, τις οποίες 
γνωρίζουν και συμμερίζονται τόσο οι συγγρα-
φείς όσο και οι αναγνώστες. Το γεγονός αυτό 
έχει ως αποτέλεσμα τον περιορισμό και τη σχε-
τική σταθερότητα του νοήματος. Τα κείμενα 
αυτά ο Barthes τα ονομάζει «αναγνώσιμα», με 
την έννοια ότι έχουν δημιουργηθεί απλώς για 
να καταναλωθούν από έναν παθητικό αναγνώ-
στη. Υποστηρίζει, μάλιστα, ότι τα αναγνώσιμα 
κείμενα αποτελούν το μεγαλύτερο μέρος της 
παγκόσμιας λογοτεχνίας. Από την άλλη πλευ-
ρά, ο Γάλλος θεωρητικός τοποθετεί τα κείμενα 
που αμφισβητούν ή και καταργούν τις συμβά-
σεις, προβληματίζοντας τον αναγνώστη και πα-
ρακινώντας τον σε μια συνεχή αναζήτηση ερμη-
νειών. Τα κείμενα αυτά ο Barthes τα ονομάζει 
«εγγράψιμα» και τα ταυτίζει με τη μοντερνιστι-
κή λογοτεχνία του αιώνα μας. Φυσικά, τα θε-

ωρεί πολύ ανώτερα σε ποιότητα: στόχος κάθε 
αληθινού λογοτεχνικού έργου, λέει ο Barthes, 
είναι να πάρει τον αναγνώστη από τη θέση του 
αποδέκτη και να τον φέρει κοντά στο δημιουρ-
γό· αυτό, ακριβώς, επιτυγχάνουν τα εγγράψιμα 
κείμενα, προκαλώντας τον αναγνώστη να συμ-
μετάσχει στη διαδικασία της γραφής και ανα-
γκάζοντάς τον να γίνει δημιουργικός, σχεδόν 
όσο και ο ίδιος ο συγγραφέας του κειμένου.]

(Βλ. Αναγνώστης, Ανοικείωση, Μοντερνι-
σμός, Σύμβαση)

 
Αρχέτυπο

Στην αρχαιότητα, διατυπώνοντας την περίφη-
μη «θεωρία των ιδεών», ο Πλάτωνας χρησι-
μοποιούσε τον όρο «αρχέτυπο» είτε ως ουσι-
αστικό, στη θέση του δικού του όρου «ιδέα», 
είτε ως επίθετο, προκειμένου να χαρακτηρίσει 
γενικά τις «ιδέες». Κατ’ επέκταση, με βάση την 
πλατωνική θεωρία, αρχέτυπο είναι το αρχικό ή 
το ιδανικό πρότυπο, που ενδέχεται να αναπα-
ραχθεί σε μια σειρά προσώπων ή πραγμάτων.

Στον αιώνα μας, και σε σχέση με τη λογο-
τεχνία, πολύ χονδρικά, μπορούμε να πούμε ότι 
με τον όρο «αρχέτυπο» εννοούμε κάθε τυπικό 
ή επαναλαμβανόμενο θέμα (π.χ. έρωτας-θά-
νατος), ανθρώπινο χαρακτήρα (π.χ. ο επανα-
στάτης νέος), ενέργεια (π.χ. το μοιρολόγισμα 
του νεκρού), εικόνα (π.χ. ο μαυροφορεμένος 
Χάρος), κατάσταση (π.χ. το μαράζι του ξενι-
τεμένου), αφηγηματικό σχέδιο ή οποιοδήποτε 
άλλο φαινόμενο, το οποίο επανέρχεται με τέ-
τοια συχνότητα και επιμονή, ώστε κατά κάποιο 
τρόπο, να θεωρείται παγκόσμιο. Τα αρχέτυπα 
εντοπίζονται ευκολότερα στη λαϊκή λογοτεχνι-
κή παραγωγή· απαντώνται, όμως, στο σύνολο 
της λογοτεχνίας και γι’ αυτό είναι δυνατόν να 
χρησιμεύσουν ως βάση σύνδεσης ενός έργου 
με κάποια άλλα, ενώ καθιστούν τους ανα-
γνώστες ικανούς να ενσωματώνουν και να 
ενοποιούν τη λογοτεχνική τους εμπειρία. Για 
παράδειγμα, ορισμένα αρχέτυπα έχουν χρη-

       



23

ΑρχέτυποΑρχέτυπο

σιμοποιηθεί από συγκεκριμένα λογοτεχνικά 
είδη σε τέτοιο βαθμό, ώστε έχουν καταλήξει 
να θεωρούνται συμβάσεις ή έστω ένα από τα 
διακριτικά στοιχεία των ειδών αυτών.

 

Carl Gustav Jung (1875-1961): μαθητής του Sigmund 
Freud, εισήγαγε στην ψυχολογία και την ψυχανάλυση την 

έννοια του αρχέτυπου.

 Ο όρος «αρχέτυπο» εισήχθηκε στις λογο-
τεχνικές σπουδές στις αρχές της τρίτης δεκα-
ετίας του αιώνα μας, προερχόμενος από δυο 
πηγές καθαρά εξω-λογοτεχνικές: τις θεωρίες 
του Ελβετού ψυχολόγου και ψυχιάτρου Karl C. 
Jung, μαθητή του Sigmund Freud, και τις με-
λέτες του Σκοτσέζου εθνολόγου και ανθρωπο-
λόγου Sir James Frazer. Σύμφωνα με το Jung, 
ο όρος «αρχέτυπο» αναφέρεται σε κάποιες 
πρωταρχικές ιδέες, σκέψεις, πράξεις, εικό-
νες κτλ., οι οποίες πηγάζουν από τις πρώιμες 
εμπειρίες της ανθρωπότητας και για το λόγο 
αυτό έχουν περάσει στο λεγόμενο «συλλογικό 
ασυνείδητο» του ανθρώπινου γένους· επομέ-
νως, βρίσκονται στο ασυνείδητο του καθενός, 
απ’ όπου συνήθως αναδύονται είτε στις συλ-
λογικές συμβολικές εικόνες, δηλαδή στους 
μύθους, τις θρησκείες, τις λαϊκές παραδόσεις 

κτλ., είτε στα έργα τέχνης, τα όνειρα και τις 
διάφορες φαντασιώσεις ή νευρωτικές διατα-
ραχές. Για παράδειγμα, βασικό παράγωγο του 
συλλογικού ασυνείδητου είναι ο λεγόμενος 
«μύθος του ήρωα», που συνιστά μια παρουσί-
αση της ενηλικίωσης του παιδιού στη γλώσσα 
του παραμυθιού. Πρόκειται, δηλαδή, για έναν 
αρχετυπικό μύθο, που οι λεπτομέρειές του 
ενδέχεται να διαφέρουν ανάλογα με το πού, 
πώς και κάτω από ποιες συνθήκες θα αναδυ-
θεί, αλλά τα βασικά του σημεία παραμένουν 
πάντοτε ίδια. Σύμφωνα με τον Jung, όλες οι 
αρχετυπικές καταστάσεις έχουν ισχυρό συναι-
σθηματικό νόημα και συνιστούν εκφράσεις τυ-
πικών ανθρώπινων εμπειριών, οι οποίες έχουν 
αποκτήσει πολύ μεγάλη σημασία για όλους 
ανεξαιρέτως τους ανθρώπους.

Από την άλλη πλευρά, ο Sir James Frazer 
επιχείρησε να μελετήσει τις πολύμορφες και 
πολύπλοκες διασυνδέσεις που αναπτύχθηκαν 
ανάμεσα στη μυθολογία, τη θρησκεία και την 
τέχνη, στη διάρκεια μιας μακράς διαδικασίας 
μετάδοσης και μεταμόρφωσης. Πιο συγκεκρι-
μένα, ο Frazer αναζήτησε αρχέτυπους μύθους 
και έθιμα στις φανταστικές ιστορίες και τις 
τελετουργίες διάφορων πολιτισμών, προσφέ-
ροντας στην κριτική μιαν εκτεταμένη συλλογή 
και περιγραφή τους. Μ’ άλλα λόγια, ο Frazer 
συνέταξε ένα είδος γραμματικής της ανθρώπι-
νης φαντασίας. Από την άποψη αυτή, το έργο 
του εξετάζει το συμβολικό τρόπο με τον οποίο 
λειτουργεί το ασυνείδητο στην κοινωνική του 
διάσταση, συμπληρώνοντας με τον τρόπο αυτό 
τις θεωρίες των Freud και Jung, που αναφέ-
ρονται περισσότερο στον ιδιωτικό συμβολισμό 
των ονείρων, φαντασιώσεων, νευρώσεων κτλ.

Οι απόψεις των Jung και Frazer έστρεψαν 
μια σειρά μελετητών — που δε συνδέονται 
άμεσα μεταξύ τους — προς μια πιο προσεκτική 
εξέταση της σχέσης αρχετύπων και λογοτεχνί-
ας. Πολύ γρήγορα, λοιπόν, γεννήθηκε μια νέα 
τάση στη μελέτη της λογοτεχνίας: πρόκειται 
για τη λεγόμενη αρχετυπική κριτική (επίσης, 

       



24

Άστοχα ερωτήματαΑρχέτυπο

συχνά αποκαλείται «μυθική κριτική», αφού ο 
μύθος είναι ένας απ’ τους βασικούς τρόπους 
μετάδοσης των αρχετύπων και πολλές φορές 
οι δυο έννοιες ταυτίζονται).

Μπορούμε, λοιπόν, να ορίσουμε την «αρ-
χετυπική κριτική» ως μια προσέγγιση της λο-
γοτεχνίας η οποία εστιάζει την προσοχή της σε 
όλα τα γενικά, συμβατικά και επαναλαμβανό-
μενα στοιχεία που παρατηρούνται στα λογοτε-
χνικά κείμενα και δεν μπορούν να εξηγηθούν 
ως ιστορική παράδοση ή επιδράσεις. Από την 
άποψη αυτή, η αρχετυπική κριτική περιγράφει, 
ερμηνεύει και αξιολογεί το λογοτεχνικό έργο 
μέσα από τη σχέση του με άλλα έργα, σε ό,τι 
αφορά τη συχνή χρήση των ίδιων καταστάσε-
ων, χαρακτήρων, εικόνων, θεμάτων ή πλοκής. 
Εξάλλου, καθώς δέχεται ότι τα αρχέτυπα είναι 
παρόντα στο σύνολο της λογοτεχνίας, μελετά 
κάθε έργο ως μέρος ενός ευρύτερου συνόλου, 
αποτολμώντας παρατηρήσεις και συσχετι-
σμούς ευρύτερης ισχύος και φτάνοντας ως την 
ιδέα της παγκόσμιας λογοτεχνίας.

Στη διάρκεια του 20ού αιώνα, οι κριτικοί 
που ασχολήθηκαν με τέτοιου είδους μελέτες 
κατόρθωσαν να ανιχνεύσουν αρχέτυπα ακό-
μη και στην πλέον μοντερνιστική και πρωτο-
ποριακή λογοτεχνία. Θα πρέπει, μάλιστα, να 
πούμε ότι η ιδέα της ύπαρξης αρχετύπων στη 
λογοτεχνία επηρεάζει όλες τις απόψεις και 
θεωρίες που σχετίζονται με την πρωτοτυπία 
του δημιουργού, και συνδέεται σαφώς με την 
έννοια της διακειμενικότητας. Η κριτική που 
θα μπορούσε κάποιος να ασκήσει στις μελέτες 
αυτές είναι ότι αγνοούν τα όρια και τις διαφο-
ρές ανάμεσα στην τέχνη από τη μια πλευρά και 
το μύθο, τη θρησκεία ή τη φιλοσοφία από την 
άλλη, καθώς και ότι πολύ συχνά έχουν χαρα-
κτήρα υπερβολικά απλουστευτικό, περιορίζο-
ντας, θα λέγαμε, την τέχνη σε μια σειρά από 
μονότονα επαναλαμβανόμενα μοντέλα.

(Βλ. Διακειμενικότητα, Σύμβαση)
 

Άστοχα ερωτήματα

Το δημοτικό τραγούδι Της Δέσπως (Κείμενα 
Νεοελληνικής Λογοτεχνίας, Α΄ Λυκείου, σσ. 
105-106) αρχίζει με τους εξής τέσσερις πρώ-
τους στίχους:

 Αχός βαρύς ακούεται, πολλά τουφέκια 
πέφτουν.  1

Μήνα σε γάμο ρίχνονται, μήνα 
σε χαροκόπι;  2

Ουδέ σε γάμο ρίχνονται, ουδέ σε 
χαροκόπι,    3

η Δέσπω κάνει πόλεμο με νύφες και μ’ 
αγγόνια.  4

 
Ο πρώτος στίχος εισάγει τον ακροατή (σή-

μερα τον αναγνώστη) στο «κέντρο» της ποιη-
τικής αφήγησης: δηλαδή σ’ έναν κυριολεκτικά 
φοβερό «χαλασμό» που προκαλείται από τις 
πολλές τουφεκιές που πέφτουν. Αυτός ο πρώ-
τος στίχος δε διευκρινίζει την αιτία για την 
οποία «πολλά τουφέκια πέφτουν». Έτσι, είναι 
φυσικό σε κάποιον απόμακρο ακροατή-μάρτυ-
ρα να προκαλείται μια εύλογη απορία.

Η απορία αυτή διατυπώνεται με το δεύτε-
ρο στίχο, που έχει μορφή συγκεκριμένου (και 
μάλιστα διπλού) ερωτήματος. Το ερώτημα 
αυτό, που προκλήθηκε από την αοριστία και 
τη σκόπιμη ασάφεια του πρώτου στίχου, ονο-
μάζεται άστοχο ερώτημα.

Ο τρίτος στίχος, με τις ίδιες ακριβώς λέξεις 
και εκφράσεις με τις οποίες διατυπώθηκε το 
ερώτημα, αίρει την απορία. Τελικά, ο επόμε-
νος στίχος, τέταρτος στη σειρά, δίνει τη λύση, 
δηλαδή απαντά στο ερώτημα-απορία. Όπως 
φαίνεται από αυτόν το σύντομο σχολιασμό, 
στα λεγόμενα άστοχα ερωτήματα, που είναι 
τόσο συχνά στα δημοτικά μας τραγούδια, δι-
απλέκονται τέσσερις συνολικά στίχοι. Ο καθέ-
νας από αυτούς τους στίχους λειτουργεί με τον 
ακόλουθο τρόπο:
στ. 1ος: με το περιεχόμενό του προκαλεί την 

απορία και το ερώτημα που ακολουθεί

       



25

ΑυτοβιογραφίαΑυτοβιογραφία

στ. 2ος: θέτει και διατυπώνει την απορία με τη 
μορφή του άστοχου ερωτήματος

στ. 3ος: με τον τρίτο στίχο αίρεται, παύει δη-
λαδή να ισχύει το ερώτημα-απορία, όπως 
διατυπώθηκε με τον προηγούμενο στίχο

στ. 4ος: δίνεται, τελικά, η λύση στο ερώτημα 
- απορία.
Τα άστοχα ερωτήματα είναι μια τεχνική 

και ένας τρόπος που διευκολύνει την προώθη-
ση-εξέλιξη της ποιητικής αφήγησης. Παράλλη-
λα, επειδή το ερώτημα, καθώς διατυπώνεται 
εμφατικά, επιζητεί άμεσα την απάντηση, κορυ-
φώνεται η ποιητική ένταση και ο λόγος γίνεται 
ιδιαίτερα δραστικός.

Άστοχα ερωτήματα υπάρχουν και στον 
Όμηρο. Αυτό συνηγορεί και μας πείθει ότι 
αυτή η ποιητική τεχνική πρέπει να έχει λαϊ-
κή προέλευση και να απηχεί τη λογική και τις 
φραστικές τεχνικές του καθημερινού προφο-
ρικού λόγου. Πράγματι, στην καθημερινή μας 
συνομιλία, όταν διατυπώνουμε ερώτημα-α-
πορία, ακολουθούμε μια ανάλογη τεχνική. 
Εξάλλου, τα δημοτικά μας τραγούδια, ως προ-
φορική λογοτεχνία, είναι φυσικό να απηχούν 
τεχνικές του καθημερινού λόγου.

 
Αυτοβιογραφία

Με τον όρο «αυτοβιογραφία» χαρακτηρίζου-
με συνήθως ένα συνεχές αφηγηματικό κείμε-
νο, στο οποίο ένας άνθρωπος γράφει ο ίδιος 
την ιστορία της ζωής του (ή ενός μέρους της). 
Η αυτοβιογραφία πρέπει να διακρίνεται απ’ 
τα «απομνημονεύματα», όπου πάνω απ’ όλα 
δίνεται έμφαση στη συμμετοχή του συγγραφι-
κού υποκειμένου σε σημαντικά ιστορικά γε-
γονότα της εποχής του· (π.χ. τα απομνημονεύ-
ματα των πολεμιστών του 1821, εκτός του ότι 
δεν είναι πάντα γραμμένα από τους ίδιους, δεν 
αναφέρονται τόσο στη ζωή των ηρώων αυτών 
όσο στη συμμετοχή τους στον Αγώνα για την 
ανεξαρτησία). Επίσης με την αυτοβιογραφία 
συγγενεύει και το «ημερολόγιο», με τη διαφο-

ρά ότι το τελευταίο είναι ένα κείμενο χωρίς 
ιδιαίτερη συνοχή, που συνήθως γράφεται με 
μικρή ή μηδαμινή χρονική απόσταση από τα 
συμβάντα που καταγράφει. Η αυτοβιογραφία, 
αντίθετα, στις περισσότερες περιπτώσεις γρά-
φεται σε χρόνο αρκετά μεταγενέστερο από τα 
όσα εξιστορεί και σ’ αυτό οφείλει τουλάχιστον 
ένα μέρος της λογοτεχνικότητάς της.

Απόπειρες αυτοβιογραφικές έχουμε ήδη 
από την αρχαιότητα· αλλά η ιστορία της σύγ-
χρονης αυτοβιογραφίας ουσιαστικά ξεκινά 
προς το τέλος του 18ου αιώνα, με τις περίφη-
μες Εξομολογήσεις του Γάλλου διαφωτιστή 
Jean-Jacques Rousseau. Δεν είναι, άλλωστε, 
τυχαίο ότι ο όρος «αυτοβιογραφία» αρχίζει 
να εμφανίζεται συστηματικά στις ευρωπαϊκές 
γλώσσες μετά το 1800.

Το γεγονός, όμως, ότι ο ίδιος ο όρος αρχί-
ζει να χρησιμοποιείται δε σημαίνει και πολλά 
πράγματα. Για μεγάλο διάστημα, σχεδόν μέχρι 
τα μέσα του 20ού αιώνα, η αυτοβιογραφία θα 
θεωρείται ένα δευτερεύον βιογραφικό είδος, 
κάπου μεταξύ ανεκδοτολογίας και ιστοριογρα-
φίας: ικανοποιεί κυρίως τους φιλοπερίεργους 
και μπορεί ενδεχομένως να χρησιμοποιηθεί 
ως πηγή πληροφοριών· πρόκειται περισσότε-
ρο για μια προσωπική μαρτυρία, που σίγουρα 
δεν μπορεί να είναι αντικειμενική ή αξιόπιστη.

Καθώς πλησιάζουμε προς τον 20ό αιώνα, 
τα πράγματα αρχίζουν να αλλάζουν: από τη 
μια πλευρά, έχουμε συνεχή αύξηση των αυτο-
βιογραφιών που δημοσιεύονται· από την άλλη 
πλευρά, η ανάπτυξη της κοινωνιολογίας και 
της ψυχανάλυσης προσφέρει νέους τρόπους 
προσέγγισης του είδους. Η αυτοβιογραφία 
χρησιμεύει πλέον για να κατανοήσουμε πώς 
ένας άνθρωπος, συνήθως επώνυμος, βλέπει 
τον εαυτό του και την κοινωνία στην οποία ζει.

Από πλευράς λογοτεχνικής, θα πρέπει να 
πούμε ότι η αυτοβιογραφία προϋποθέτει έναν 
ιδιαίτερο τρόπο ανάγνωσης, καθώς είναι το 
μοναδικό είδος όπου ο αναγνώστης γνωρίζει 
εκ των προτέρων ότι συγγραφέας, αφηγητής 

       



26

ΑυτοβιογραφίαΑυτοβιογραφία

και κεντρικός ήρωας ταυτίζονται — πρόκει-
ται δηλαδή για το ίδιο πρόσωπο, και μάλιστα 
υπαρκτό! Βέβαια, πολλοί αμφιβάλλουν γι’ 
αυτή την τριπλή ταύτιση, υποστηρίζοντας ότι ο 
συγγραφέας μπορεί να είναι το ίδιο πρόσωπο 
με τον κεντρικό ήρωα αλλά σε διαφορετική 
ηλικία, ενώ ο αφηγητής κινείται συνεχώς ανά-
μεσα στα δυο αυτά επίπεδα. Το ζήτημα είναι 
σίγουρα πολύ πιο περίπλοκο απ’ όσο φαίνεται 
αρχικά.

Η δυσπιστία που ορισμένοι δείχνουν απέ-
ναντι στην αυτοβιογραφία εντείνεται από τις 
πρόσφατες εξελίξεις στο είδος αυτό. Συγκε-
κριμένα, τα τελευταία χρόνια παρατηρούμε 
μια συνεχώς εντεινόμενη τάση για τη δημοσί-
ευση «αυτοβιογραφιών» διαφόρων προσώπων 
της επικαιρότητας, που πολλές φορές δεν είναι 
πάνω από τριάντα ετών και, πάντως, απέχουν 
πολύ από το τέλος της ζωής τους! Στις περισ-
σότερες περιπτώσεις, τα κείμενα αυτά έχουν 
γραφεί κατά παραγγελία όχι από τον ίδιο 
τον «αυτοβιογραφούμενο» αλλά από κάποιον 
επαγγελματία συγγραφέα και απευθύνονται σ’ 
ένα κοινό όχι απλά φιλοπερίεργο αλλά αδιά-
κριτο, το οποίο θέλει απλώς να εισχωρήσει στο 
άδυτο της ιδιωτικής ζωής ενός δημοσίου προ-
σώπου. Μοναδικός στόχος τέτοιων εγχειρη-
μάτων είναι, βέβαια, οι υψηλές πωλήσεις που 
εξασφαλίζονται από το διάσημο όνομα του 
«αυτοβιογραφούμενου». Πρόκειται, φυσικά, 
για έναν πραγματικό εκφυλισμό του είδους, 
στο όνομα του κέρδους.

Τέλος, θα πρέπει να πούμε ότι, παρ’ όλες 
τις μελέτες που έχουν γίνει, παραμένει προ-
βληματική η σχέση της αυτοβιογραφίας με τα 
υπόλοιπα είδη πεζογραφίας και ιδίως με το 
μυθιστόρημα. Ειδικά στην εποχή μας, το ζήτη-
μα παρουσιάζεται ιδιαίτερα περίπλοκο, καθώς 
δημοσιεύεται πλέον ένας μεγάλος αριθμός μυ-
θιστορημάτων που δεν είναι εύκολο να διακρι-
θούν απ’ τις καθαυτό αυτοβιογραφίες, μια και 
περιέχουν έντονα αυτοβιογραφικά στοιχεία. 
Από την άλλη πλευρά, η αυτοβιογραφία χρη-

σιμοποιούσε πάντοτε πολλές από τις τεχνικές 
και τις δομές του μυθιστορήματος. Σήμερα, 
πολλές αυτοβιογραφίες παρουσιάζονται ως 
μυθιστορήματα, ενώ η συνήθεια να παρουσι-
άζονται τα μυθιστορήματα ως αυτοβιογραφίες 
χρονολογείται από την εποχή του Ροβινσόνα 
Κρούσου και των Ταξιδιών του Γκιούλιβερ, 
όταν συγγραφείς όπως ο Daniel De Foe ή ο 
Jonathan Swift αντίστοιχα, ήθελαν να δώσουν 
μιαν αίσθηση πραγματικότητας στα έργα τους.

Αυτή η διαπλοκή μεταξύ αυτοβιογραφίας 
και μυθιστορήματος, η οποία φέρνει για μιαν 
ακόμη φορά στην επιφάνεια το εξαιρετικά πε-
ρίπλοκο ζήτημα των σχέσεων της λογοτεχνίας 
με την πραγματικότητα, παρατηρείται και στη 
νεοελληνική λογοτεχνία. Ειδικά τα τελευταία 
χρόνια, τα μυθιστορήματα που εμπεριέχουν 
αυτοβιογραφικά στοιχεία είναι άφθονα, ενώ 
από τον περασμένο κιόλας αιώνα, πολλά μυ-
θοπλαστικά έργα παρουσιάζονταν ως χειρό-
γραφα άλλων προσώπων που αφηγούνταν την 
ιστορία της ζωής τους, ολόκληρης ή ενός μέ-
ρους (π.χ. ο Θάνος Βλέκας του Παύλου Καλ-
λιγά, ο Λουκής Λάρας του Δημήτριου Βικέλα, 
η Μετανάστις και οι Έμποροι των εθνών του 
Αλέξανδρου Παπαδιαμάντη· και στον αιώνα 
μας, η Ζωή εν τάφω του Στράτη Μυριβήλη, ο 
Κίτρινος φάκελος του Μ. Καραγάτση κτλ.). 
Στην κατηγορία αυτή, ειδική αναφορά αξίζει 
να γίνει στο πιο πρόσφατο Συναξάρι του Αν-
δρέα Κορδοπάτη του Θανάση Βαλτινού, όπου 
υποτίθεται ότι καταγράφονται οι εμπειρίες της 
ζωής ενός από τους πρώτους Έλληνες μετανά-
στες στην Αμερική, στις αρχές του αιώνα, με 
τον τρόπο που ο ίδιος τις αφηγήθηκε στο συγ-
γραφέα. Το κείμενο αυτό είναι ίσως το πλέον 
χαρακτηριστικό παράδειγμα του έντονου εν-
διαφέροντος που δείχνει η εποχή μας για τις 
αυτοβιογραφίες απλών ή και περιθωριακών 
πολλές φορές ατόμων, που μπορούν να μας 
βοηθήσουν να συλλάβουμε το διαφορετικό, 
να δούμε δηλαδή κάποιες άλλες πλευρές της 
ζωής.

       



27

Αφηγηματικό επίπεδοΑφήγημα

Το πρόβλημα στη χώρα μας είναι ότι μέχρι 
σήμερα τουλάχιστον η αυτοβιογραφία δεν έχει 
αποτελέσει αντικείμενο ξεχωριστής μελέτης. 
Κυρίως εκλαμβάνεται ως ντοκουμέντο ή μαρ-
τυρία, δηλαδή ως πληροφοριακό υλικό είτε για 
το ίδιο το πρόσωπο που αυτοβιογραφείται είτε 
για την εποχή του. Αυτό είναι πιθανό να οφεί-
λεται και στο γεγονός ότι δεν έχουν γραφεί 
πολλές αυτοβιογραφίες επώνυμων Ελλήνων 
(ενώ, αντίθετα, έχουμε στη διάθεσή μας μιαν 
αρκετά πλούσια σειρά απομνημονευμάτων). 
Ξεχωρίζουν μόνο ορισμένες αυτοβιογραφίες 
Ελλήνων λογοτεχνών ή πνευματικών ανθρώ-
πων, όπως για παράδειγμα του Αδαμάντιου 
Κοραή (Εκλεκτές σελίδες), του Επτανήσιου 
Ανδρέα Λασκαράτου που την έγραψε στα ιτα-
λικά στα τελευταία είκοσι χρόνια της ζωής του 
και δεν έπαψε να συμπληρώνει το κείμενο ως 
την παραμονή σχεδόν του θανάτου του, του 
Γεώργιου Δροσίνη (Σκόρπια φύλλα της ζωής 
μου), του Γρηγόριου Ξενόπουλου (Η ζωή μου 
σαν μυθιστόρημα), του Κωστή Παλαμά (Τα 
χρόνια μου και τα χαρτιά μου), του ποιητή Να-
πολέοντα Λαπαθιώτη (Η ζωή μου) και άλλων. 
Επίσης, αυτοβιογραφία θα μπορούσε να θεω-
ρηθεί και το έργο Αναφορά στο Γκρέκο του 
Νίκου Καζαντζάκη (έχει χαρακτηριστεί «ποι-
ητική αυτοβιογραφία»)· και σε πιο πρόσφατα 
χρόνια, το Φοβερό βήμα του Κώστα Ταχτσή, 
που δημοσιεύθηκε μετά τον ξαφνικό και βίαιο 
θανατά του.

(Βλ. Απομνημονεύματα, Βιογραφία, Ημερο-
λόγιο, Λογοτεχνικά γένη/είδη, Μυθιστόρημα).

 
Αφήγημα

Ο όρος «αφήγημα» δε χρησιμοποιήθηκε ποτέ 
ευρέως, κυρίως επειδή η ακριβής σημασία του 
παραμένει ακόμη και σήμερα ασαφής και εξα-
κολουθεί να αποτελεί αντικείμενο διαφωνιών.

Σύμφωνα με μια πρώτη άποψη, μπορούμε 
να χρησιμοποιήσουμε τον όρο «αφήγημα» για 
να χαρακτηρίσουμε κάθε πεζό λογοτεχνικό 

κείμενο που αφηγείται μια ιστορία. Φυσικά, 
εφόσον δεχθούμε έναν τέτοιο ορισμό, τότε ο 
όρος «αφήγημα» αποκτά ένα περιεχόμενο 
πολύ γενικό και κατά κάποιο τρόπο υπερκα-
λύπτει εννοιολογικά ορισμένους άλλους πολύ 
γνωστούς όρους, όπως το «μυθιστόρημα», το 
«διήγημα» ή τη «νουβέλα». Μ’ άλλα λόγια, 
κάθε διήγημα, μυθιστόρημα κτλ. είναι πρώτα 
απ’ όλα αφήγημα, πράγμα που φέρνει τον όρο 
αυτό να ταυτίζεται σχεδόν με τον όρο «πεζο-
γραφία». Προς το παρόν, όμως, δεν μπορούμε 
να πούμε ότι αυτή η χρήση του όρου θεωρείται 
δόκιμη και αποδεκτή από όλους.

Εξάλλου, τα τελευταία χρόνια έχει διατυ-
πωθεί η άποψη ότι θα πρέπει να χρησιμοποιή-
σουμε τον όρο «αφήγημα» προκειμένου να δη-
λώσουμε το προϊόν, δηλαδή το αποτέλεσμα της 
αφηγηματικής πράξης (μέχρι στιγμής, για να 
δηλώσουμε τόσο την ίδια την πράξη της αφή-
γησης όσο και το αποτέλεσμά της, χρησιμοποι-
ούμε τον όρο «αφήγηση». Ωστόσο, κι αυτή η 
χρήση του όρου παρουσιάζει κάποια προβλή-
ματα: για παράδειγμα, υιοθετώντας μια τέτοια 
λογική, θα πρέπει στη συνέχεια να δεχθούμε 
ως αφηγήματα ένα κόμικ, ένα κινηματογραφι-
κό έργο, ένα αφηγηματικό ποίημα και πολλά 
ακόμα είδη, που χωρίς αμφιβολία συνιστούν 
προϊόντα αφηγηματικής πράξης (αφηγούνται 
δηλαδή μια ιστορία). Ίσως αυτός να είναι ο λό-
γος που ο όρος «αφήγημα» δε χρησιμοποιείται 
ευρέως ούτε με αυτή την έννοια.

(Βλ. Αφήγηση)

 

Αφηγηματικό επίπεδο

Στην προσπάθειά του για μια πληρέστερη 
μελέτη της αφηγηματικής πράξης, ο Γάλλος 
αφηγηματολόγος Gérard Genette εισάγει την 
έννοια του αφηγηματικού επιπέδου, του επι-
πέδου δηλαδή στο οποίο κινείται κάθε φορά 
η αφήγηση. Πιο συγκεκριμένα, ο Genette δια-
κρίνει τρία είδη αφηγηματικών επιπέδων:

       



28

ΑφήγησηΑφηγηματικό επίπεδο

α)   το εξωδιηγητικό επίπεδο, το οποίο περι-
λαμβάνει την αφήγηση γεγονότων ή πρά-
ξεων τα οποία είναι εξωτερικά σε σχέση 
με το κείμενο και συνήθως αναφέρονται 
στις συνθήκες διήγησης ή δημιουργίας του 
(π.χ. όλοι οι πρόλογοι μυθιστορημάτων που 
υποτίθεται ότι αναπαράγουν ξεχασμένες ή 
χαμένες επιστολές, ημερολόγια, χειρόγρα-
φα κτλ.)

β)   το διηγητικό ή ενδοδιηγητικό επίπεδο, το 
οποίο συγκροτείται από τα γεγονότα που 
ανήκουν στην κύρια αφήγηση

γ)   το μεταδιηγητικό ή υποδιηγητικό επίπε-
δο, που περιλαμβάνει κάθε δευτερεύουσα 
αφήγηση, η οποία ενσωματώνεται στην κυ-
ρία (π.χ. στις Χίλιες και μια νύχτες, η ηρω-
ίδα της κύριας αφήγησης αφηγείται κάθε 
βράδυ μια νέα ιστορία, προκειμένου να 
σώσει τη ζωή της)
Ένα ολοκληρωμένο παράδειγμα γι’ αυτή 

την κατηγοριοποίηση των επιπέδων μας προ-
σφέρει η Οδύσσεια του Ομήρου: η επίκληση 
του ποιητή στη Μούσα ανήκει στο εξωδιηγη-
τικό επίπεδο, οι περιπέτειες του Οδυσσέα από 
το νησί της Καλυψώς ως την Ιθάκη συνιστούν 
το ενδοδιηγητικό επίπεδο, ενώ τα παλαιότερα 
γεγονότα που ο ίδιος αφηγείται στους Φαία-
κες ανήκουν στο μεταδιηγητικό επίπεδο.

Ειδικά για τις μεταδιηγητικές αφηγήσεις, 
ο Genette επεξεργάστηκε μια τυπολογία των 
λειτουργιών που είναι δυνατόν να επιτελούν. 
Για παράδειγμα, σε μερικές περιπτώσεις, οι 
αφηγήσεις αυτές αναλαμβάνουν να επεξηγή-
σουν την κύρια ιστορία· ή έχουν χαρακτήρα 
επιβραδυντικό ή αποτρεπτικό, όπως στην πε-
ρίπτωση του έργου Χίλιες και μια νύχτες, όπου 
η βασική ηρωίδα αφηγείται συνεχώς για να 
κερδίσει χρόνο και να σώσει τη ζωή της. Άλ-
λοτε πάλι εγκαθιδρύουν μια καθαρά θεματική 
— αντιθετική ή αναλογική — σχέση με την κύ-
ρια αφήγηση. Μία ιδιαίτερη μορφή αναλογι-
κής θεματικής σχέσης είναι το μεταδιηγητικό 
επίπεδο να αντικατοπτρίζει σε μικρογραφία 
το διηγητικό.

Ο Genette συμπληρώνει το σχήμα αυτό 
με ορισμένες παρατηρήσεις σχετικά με τη 
μετάβαση από το ένα αφηγηματικό επίπεδο 
στο άλλο, η οποία φυσικά πραγματοποιείται 
με την πράξη της αφήγησης. Αρκετές φορές, 
όμως, αυτή η αλλαγή επιπέδου δε γίνεται με 
τρόπο ομαλό, γεγονός που προκαλεί σύγχυση 
στη διάκριση των αφηγηματικών κόσμων και 
δημιουργεί κωμικές, παράξενες ή φανταστικές 
καταστάσεις. Αυτή την παραβίαση της ομαλό-
τητας, ο Genette την ονομάζει αφηγηματική 
μετάληψη.

Ανάμεσα σε πολλά παραδείγματα μετά-
ληψης, ο Genette αναφέρει ένα διήγημα του 
Αργεντινού Julio Cortazar, όπου ένας άνδρας 
δολοφονείται από κάποιο πρόσωπο του μυθι-
στορήματος που μόλις διάβαζε, καθώς και το 
πολύ γνωστό Tristram Shandy του Lawrence 
Sterne, όπου ο αφηγητής ζητά από τον αναγνώ-
στη να κλείσει την πόρτα ή να βοηθήσει έναν 
από τους χαρακτήρες να φτάσει στο κρεβάτι 
του. Η χρήση της αφηγηματικής μετάληψης, 
ιδιαίτερα συχνή στη σύγχρονη πεζογραφία, 
καθιστά δυσδιάκριτα και αβέβαια τα όρια 
ανάμεσα στην αφήγηση και την ιστορία, ανά-
μεσα στη μυθοπλασία και την πραγματικότητα.

(Βλ. Αφηγητής, Εγκιβωτισμός)

 
Αφήγηση

Ο όρος «αφήγηση» καλύπτει στη γλώσσα μας 
ένα αρκετά ευρύ φάσμα εννοιών. Συγκεκρι-
μένα, μπορούμε να διακρίνουμε τρεις τουλά-
χιστον έννοιες, τις οποίες συναντάμε και σε 
άλλες ευρωπαϊκές γλώσσες. Πρώτα απ’ όλα, 
αφήγηση ονομάζουμε την πράξη επικοινωνί-
ας με την οποία παρουσιάζεται, προφορικά ή 
γραπτά, ένα γεγονός ή μια σειρά γεγονότων, 
πραγματικών ή μυθοπλαστικών. Με την έν-
νοια αυτή, η αφήγηση είναι μια διαδικασία 
που δε συνδέεται αποκλειστικά με τη λογοτε-
χνία αλλά τη συναντάμε τόσο σε άλλες μορφές 
τέχνης (π.χ. στον κινηματογράφο) όσο και 

       



29

ΑφηγητήςΑφήγηση

στην καθημερινή μας ζωή. Η διαδικασία αυτή 
προϋποθέτει τη συμμετοχή διάφορων παραγό-
ντων, με πιο σημαντικούς τον πομπό (=αφηγη-
τή), το δέκτη (=αποδέκτη της αφήγησης) και 
το μήνυμα (=θέμα, περιεχόμενο).

Αυτό, ακριβώς, το τελευταίο στοιχείο, 
δηλαδή το περιεχόμενο, μπορεί επίσης να 
δηλωθεί με τον όρο «αφήγηση». Μ’ άλλα λό-
για, η ίδια η ιστορία στην οποία αναφέρεται 
η παραπάνω αφηγηματική διαδικασία, η δια-
δοχή των γεγονότων και οι ποικίλες σχέσεις 
που αναπτύσσονται μεταξύ τους, συνιστούν κι 
αυτά μιαν «αφήγηση». Τέλος, ως «αφήγηση» 
μπορούμε να χαρακτηρίσουμε και το προϊόν, 
το αποτέλεσμα της αφηγηματικής διαδικασί-
ας, δηλαδή το κείμενο, εφόσον βέβαια μιλάμε 
για λογοτεχνία (για την τελευταία αυτή σημα-
σία έχει εδώ και λίγα χρόνια προταθεί ο όρος 
«αφήγημα» — βλ. το σχετικό λήμμα).

Τα παραπάνω μπορούν να γίνουν ευκο-
λότερα κατανοητά αν λάβουμε υπόψη μας το 
εξής παράδειγμα από το χώρο της λογοτεχνί-
ας: αφήγηση είναι το γεγονός ότι ο ραψωδός 
Όμηρος απευθύνεται σ’ ένα ακροατήριο ευ-
γενών, που περιμένει από αυτόν να ακούσει 
κάποιες ιστορίες και την εξέλιξή τους· αυτές 
οι ίδιες οι ιστορίες — ο θυμός του Αχιλλέα, οι 
περιπέτειες του Οδυσσέα κτλ. — συνιστούν 
επίσης αφηγήσεις· τέλος, αφηγήσεις είναι και 
τα κείμενα που προκύπτουν τελικά από αυτήν 
την εξιστόρηση του Ομήρου, δηλαδή η Ιλιάδα 
και η Οδύσσεια, που τις διαβάζουμε και τις με-
λετούμε μέχρι σήμερα.

Ξεφεύγοντας λίγο από το χώρο της λογο-
τεχνίας και διευρύνοντας την οπτική μας, θα 
πρέπει να πούμε ότι τις τελευταίες δεκαετίες, 
έχει διεθνώς εκφραστεί η άποψη ότι ο όρος 
«αφήγηση» δε σχετίζεται αποκλειστικά ούτε 
με τη λογοτεχνία ούτε και με τη γλώσσα: αφή-
γηση μπορούμε καταρχήν να έχουμε στην κα-
θημερινή ζωή αλλά και σε άλλες τέχνες, όπως, 
για παράδειγμα, στον κινηματογράφο ή ακό-
μη και σ’ ένα έργο ζωγραφικής ή γλυπτικής 

(π.χ. τα γλυπτά της ζωφόρου του Παρθενώνα 
συνιστούν σύμφωνα με την άποψη αυτή μιαν 
«αφήγηση»). Γενικότερα, πολλοί σήμερα υπο-
στηρίζουν ότι ο άνθρωπος έχει την έμφυτη ικα-
νότητα να οργανώνει με τρόπο αφηγηματικό 
τις εμπειρίες του. Από την άποψη αυτή, ο όρος 
«αφήγηση» είναι ασφαλώς ένας από τους ση-
μαντικότερους της εποχής μας, όχι μόνο για τη 
μελέτη της λογοτεχνίας αλλά για όλες σχεδόν 
τις επιστήμες του ανθρώπου.

 [Τα τελευταία τριάντα περίπου χρόνια, στα 
πλαίσια των λογοτεχνικών σπουδών, αναπτύχθηκε 
ένας ξεχωριστός κλάδος που ονομάστηκε αφηγη-
ματολογία και έχει ως αντικείμενο την αφήγηση 
στην ευρύτερη έννοιά της, όπως την είδαμε παρα-
πάνω. Πιο συγκεκριμένα, η αφηγηματολογία ενδι-
αφέρεται για το ζήτημα του αφηγητή, του αφηγη-
ματικού χρόνου και της πλοκής, των χαρακτήρων 
και του ρόλου τους, της περιγραφής κτλ. Μ’ άλλα 
λόγια, η αφηγηματολογία αναλύει τα αφηγηματικά 
κείμενα, προκειμένου να ανακαλύψει τις βασικές 
έννοιες και αρχές της αφήγησης.

Η αφηγηματολογία έχει τις ρίζες της σε κά-
ποιες θεωρίες Άγγλων μελετητών ήδη από τα τέλη 
του προηγούμενου αιώνα. Στην ουσία, όμως, γεν-
νιέται στη Γαλλία κατά τη δεκαετία του 1960 και 
αργότερα αναπτύσσεται ιδιαίτερα σε αρκετές χώ-
ρες, ανάμεσα στις οποίες και οι ΗΠΑ. Σήμερα, 
θεωρείται από τους πλέον αναπτυγμένους κλάδους 
στο χώρο των λογοτεχνικών σπουδών.]

(Βλ. Αποδέκτης της αφήγησης, Αφήγημα, 
Αφηγηματικό επίπεδο, Αφηγητής. Ελεύθερος 
πλάγιος λόγος, Ιστορία/πλοκή, Χρόνος αφηγη-
ματικός)

 
Αφηγητής

Με τον όρο «αφηγητής» χαρακτηρίζουμε συ-
νήθως το πρόσωπο που αφηγείται, που μετα-
φέρει δηλαδή λεκτικά —γραπτά ή προφορι-
κά— σε κάποιους άλλους, μιαν ιστορία. Μ’ 
άλλα λόγια, σ’ ένα αφηγηματικό κείμενο, ο 
αφηγητής είναι η «φωνή» που αναλαμβάνει 
την ευθύνη της αφηγηματικής πράξης. Στις μη 

       



30

ΑφηγητήςΑφηγητής

μυθοπλαστικές αφηγήσεις, η φωνή αυτή ταυτί-
ζεται με το υποκείμενο που μιλά και κυριολε-
κτικά παράγει και εκπέμπει τον αφηγηματικό 
λόγο· στα μυθοπλαστικά κείμενα, όμως, η ταύ-
τιση αυτή δεν ισχύει: ο αφηγητής είναι απλά ο 
φορέας της αφήγησης, ένα γλωσσικό υποκεί-
μενο που εκφράζεται σε μια γλώσσα η οποία 
συγκροτεί το κείμενο· είναι, δηλαδή, μια λει-
τουργία του κειμένου και όχι ένα πρόσωπο. 
Πράγματι, στην περίπτωση της λογοτεχνίας, 
δεν πρέπει σε καμία περίπτωση να συγχέει 
κανείς τον αφηγητή με το συγγραφέα του κει-
μένου ή του βιβλίου που κρατά στα χέρια του. 
Από τα ίδια τα κείμενα, άλλωστε, γίνεται φα-
νερό ότι η αφήγηση δεν είναι η γραφή με την 
οποία ο συγγραφέας παράγει το κείμενό του. 
Αυτός που μιλά στην αφήγηση δεν ταυτίζεται 
με εκείνον που γράφει στη ζωή: ο συγγραφέ-
ας είναι ένα ιστορικό δεδομένο, ένα υπαρκτό 
πρόσωπο που ανήκει στον πραγματικό κόσμο 
και εκπέμπει μια πλαστή ιστορία προς ένα 
άλλο υπαρκτό πρόσωπο, τον αναγνώστη· από 
την άλλη πλευρά, ο αφηγητής αποτελεί μέλος 
του μυθοπλαστικού κόσμου του κειμένου και 
απευθύνεται σε ένα άλλο μέλος αυτού του κό-
σμου, το λεγόμενο αποδέκτη της αφήγησης. Μ’ 
άλλα λόγια, τα ζεύγη συγγραφέα / αναγνώστη 
και αφηγητή / αποδέκτη της αφήγησης ανή-
κουν σε δύο διαφορετικές πραγματικότητες, 
οι οποίες ως ένα βαθμό συνδέονται χάρη σε 
μιαν ευρύτερα αποδεκτή σύμβαση: ο συγγρα-
φέας μιλά σα να ήταν εκείνος ο αφηγητής και 
ο αναγνώστης αποδέχεται το μήνυμα σαν να 
ήταν ο αποδέκτης της αφήγησης. Κατά κά-
ποιο τρόπο, λοιπόν, ο αφηγητής συνιστά την 
εγγραφή του συγγραφέα στο κείμενο· δεν εί-
ναι τίποτε περισσότερο από μια περσόνα, ένα 
μυθοπλαστικό υποκείμενο, μια αυτόνομη κα-
τασκευασμένη μυθοπλαστική ταυτότητα που 
μιλά και ανήκει στον κόσμο του λογοτεχνικού 
έργου, όπως και τα πρόσωπα· ενδεχομένως να 
επιδέχεται κάποιου είδους σύγκριση ή να εμ-

φανίζει κάποια μορφή συγγένειας με το υπαρ-
κτό, με το ιστορικό πρόσωπο που ονομάζουμε 
συγγραφέα, αλλά σε καμία περίπτωση δεν 
ταυτίζεται με αυτόν.

Σε παλαιότερες εποχές, η ταύτιση του αφη-
γητή με το ιστορικό πρόσωπο του συγγραφέα 
ήταν μία από τις αιτίες που οδήγησαν στην άν-
θηση της βιογραφικής κριτικής μεθόδου, που 
στην ουσία ασχολούνταν ελάχιστα με το ίδιο 
το κείμενο. Στον αιώνα μας, όμως, η μελέτη 
της λογοτεχνίας ξέφυγε σταδιακά από τέτοιου 
είδους λάθη και άρχισε να βλέπει τα πράγμα-
τα με διαφορετικό πνεύμα. Σήμερα, μπορούμε 
να πούμε ότι η μελέτη του αφηγητή απασχό-
λησε κατά καιρούς — και εξακολουθεί να 
απασχολεί — σχεδόν όλους τους θεωρητικούς 
της αφήγησης. Καθώς μάλιστα η αφηγηματο-
λογία είναι ίσως ο πιο αναπτυγμένος κλάδος 
της σύγχρονης θεωρίας της λογοτεχνίας, υπάρ-
χει μια μεγάλη ποικιλία απόψεων, που άλλοτε 
αντικρούουν και άλλοτε συμπληρώνουν η μια 
την άλλη, σχετικά με τη θέση, το ρόλο και τα 
είδη των αφηγητών.

Βασικό αξίωμα της σύγχρονης αφηγη-
ματολογίας είναι ότι δεν μπορεί να υπάρξει 
αφήγηση χωρίς αφηγητή. Η αφήγηση είναι 
μια μορφή λόγου· συνεπώς, εκφέρεται από 
κάποιον, ο οποίος αναγκαστικά αφήνει στο 
κείμενο κάποια ίχνη, λιγότερο ή περισσότερο 
αισθητά. Με βάση αυτό το σκεπτικό, μπορού-
με να διακρίνουμε τις αφηγήσεις σε διαφανείς 
ή ελάχιστες και σε αδιαφανείς. Στις πρώτες, ο 
αφηγητής προσπαθεί να περάσει απαρατήρη-
τος· παραμένει σχεδόν άφαντος μέσα στο κεί-
μενο και περιορίζεται στη μετάδοση των γεγο-
νότων χωρίς καμία ανάμειξη από μέρους του. 
Ο αναγνώστης ξεχνά την ύπαρξή του, βρίσκε-
ται, θα λέγαμε, μέσα στα γεγονότα, τα οποία 
βιώνει ως αληθινά. Ο αφηγητής αυτού του 
τύπου απαντάται συχνά στο αστυνομικό ή και 
το περιπετειώδες μυθιστόρημα, καθώς και στα 
ιστορικού χαρακτήρα κείμενα. Ο Αμερικανός 

       



31

ΑφηγητήςΑφηγητής

θεωρητικός Seymour Chatman τον ονομάζει 
καλυμμένο (covert)· δεν παραλείπει όμως να 
τονίσει ότι όσο και αν ο αφηγητής επιθυμεί να 
παραμείνει αφανής, υπάρχουν πάντοτε ορι-
σμένα στοιχεία του κειμένου που προδίδουν 
την παρουσία του.

Από την άλλη πλευρά, στις λεγόμενες αδι-
αφανείς αφηγήσεις, ο αφηγητής προσδιορίζε-
ται και παράλληλα προβάλλεται ως ο παραγω-
γός ή και ο εμπνευστής της αφήγησης. Έχει 
δηλαδή, επίγνωση της αφηγηματικής λειτουρ-
γίας που επιτελεί, μιλά για την ιδιότητά του, 
σχολιάζει τη δράση, τους χαρακτήρες και την 
ίδια την αφήγησή του, και φυσικά εντοπίζεται 
εύκολα από τον αναγνώστη. Πρόκειται για το 
είδος του αφηγητή που ο Chatman ονομάζει 
φανερό (overt). Ανάλογα με την ένταση της 
παρουσίας του, η ρεαλιστική ψευδαίσθηση και 
η αληθοφάνεια υπονομεύονται ή και καταρ-
γούνται εντελώς. Ο αναγνώστης δεν μπορεί 
πια να ζήσει αθώα την ιστορία ούτε να παρα-
συρθεί από τα γεγονότα.

Ένας άλλος Αμερικανός μελετητής, ο 
Wayne C. Booth, υιοθετεί μια μεγάλη ποικιλία 
και διαχωρίζει τους αφηγητές σε:
α)   δραματοποιημένους και μη δραματοποιη-

μένους: οι πρώτοι συμμετέχουν στην ανα-
παράσταση των γεγονότων, εμφανίζονται 
δηλαδή ως πρόσωπα της ιστορίας που αφη-
γούνται· αντίθετα, οι δεύτεροι δε μετέχουν 
στην αναπαράσταση των γεγονότων και 
εμφανίζονται ως απλές φωνές (ακόμη, οι 
δραματοποιημένοι αφηγητές μπορούν να 
διακριθούν σε παρατηρητές και σε δρώ-
ντες, ανάλογα με το αν συμμετέχουν στην 
ιστορία ως απλοί μάρτυρες ή ως δρώντα 
πρόσωπα)

β)   αυτοσυνειδητοποιημένους και μη συνειδη-
τοποιημένους· οι πρώτοι έχουν πλήρη συ-
νείδηση του γεγονότος ότι αφηγούνται μιαν 
ιστορία, ενώ οι δεύτεροι όχι

γ)   προνομιακούς και περιορισμένους, ανά-
λογα με το αν έχουν βαθιά ή επιφανεια-

κή γνώση των γεγονότων που αφηγούνται 
(π.χ. αν ο αφηγητής είναι ένα μικρό παιδί, 
είναι λογικό να έχει περιορισμένες δυνατό-
τητες κατανόησης σε σχέση με τα γεγονότα 
που αφηγείται)

δ)   αξιόπιστους και αναξιόπιστους: ο αναγνώ-
στης μπορεί να εμπιστευθεί τα λεγόμενα 
και τις κρίσεις των πρώτων, όχι όμως και 
των δεύτερων, που ενδέχεται κάποια στιγ-
μή είτε να διορθώσουν οι ίδιοι τον εαυτό 
τους είτε να διορθωθούν από κάποιον άλλο 
αφηγητή.

Την πιο ουσιαστική αλλά και την πιο πλήρη 
μελέτη του αφηγητή την οφείλουμε στο Γάλλο 
αφηγηματολόγο Gérard Genette, ο οποίος 
αποφάσισε να ταξινομήσει τους αφηγητές με 
βάση δύο κριτήρια: τη συμμετοχή τους στην 
ιστορία που αφηγούνται και το αφηγηματικό 
επίπεδο όπου ανήκουν. Σύμφωνα με το πρώτο 
κριτήριο, υπάρχουν οι ομοδιηγητικοί αφηγη-
τές, που συμμετέχουν στην ιστορία την οποία 
αφηγούνται είτε ως πρωταγωνιστές (αυτοδι-
ηγητικές αφηγήσεις) είτε ως παρατηρητές και 
αυτόπτες μάρτυρες, και οι ετεροδιηγητικοί 
αφηγητές, οι οποίοι δεν έχουν καμία συμμετο-
χή στην ιστορία που αφηγούνται. Σύμφωνα με 
το δεύτερο κριτήριο, οι αφηγητές είναι εξωδι-
ηγητικοί η ενδοδιηγητικοί (βλ. το λήμμα «αφη-
γηματικό επίπεδο»).

Με βάση το συνδυασμό των δύο αυτών κρι-
τηρίων, λέει ο Genette, προκύπτουν οι παρα-
κάτω τέσσερις βασικοί τύποι αφηγητή:
α.   Ο εξωδιηγητικός-ετεροδιηγητικός τύ-

πος. Πρόκειται για έναν αφηγητή πρώτου 
βαθμού, που αφηγείται μιαν ιστορία στην 
οποία δε μετέχει. Παράδειγμα: ο Όμηρος 
(δηλαδή ο αφηγητής της Ιλιάδας και της 
Οδύσσειας).

β.   Ο εξωδιηγητικός-ομοδιηγητικός τύπος. 
Πρόκειται για έναν αφηγητή πρώτου βαθ-
μού, ο οποίος διηγείται την ιστορία του. 
Παράδειγμα αυτού του τύπου αποτελούν 
όλες οι αυτοβιογραφικές αφηγήσεις.

       



32

ΑφηγητήςΑφηγητής

γ.   Ο ενδοδιηγητικός-ετεροδιηγητικός τύπος. 
Πρόκειται για έναν αφηγητή δευτέρου βαθ-
μού, ο οποίος δε μετέχει στην ιστορία που 
αφηγείται. Παράδειγμα: η Σεχραζάτ (Χί-
λιες και μία νύχτες), πρόσωπο της κύριας 
ιστορίας, απουσιάζει από τις δευτερεύου-
σες ιστορίες που αφηγείται.

δ.   Ο ενδοδιηγητικός-ομοδιηγητικός τύπος. 
Πρόκειται για έναν αφηγητή δευτέρου βαθ-
μού, ο οποίος αφηγείται την ιστορία του. 
Παράδειγμα: ο Οδυσσέας στις ραψωδίες θ 
έως μ.

[Ένα ζήτημα που θα πρέπει να εξεταστεί 
παράλληλα με τον αφηγητή, είναι αυτό της 
αφηγηματικής σκοπιάς ή προοπτικής· της οπτι-
κής γωνίας, δηλαδή, από την οποία γίνεται η 
αφήγηση. Πρόκειται για ένα ιδιαίτερα περί-
πλοκο ζήτημα, που οι πρώτες απόπειρες για 
την προσέγγισή του χρονολογούνται ήδη από 
την αρχαιότητα. Συγκεκριμένα, στον πιο διά-
σημο ίσως πλατωνικό διάλογο, την Πολιτεία, 
ο Σωκράτης αναφέρει κάποια στιγμή δύο τρό-
πους με τους οποίους μπορεί να παρουσιαστεί 
ο λόγος: ο πρώτος τρόπος είναι η «διήγησις», 
κατά την οποία ομιλητής είναι ο ίδιος ο ποιητής 
και όλες οι άλλες φωνές αφομοιώνονται από το 
δικό του γλωσσικό ιδίωμα· ο δεύτερος τρόπος 
είναι η «μίμησις», όπου ο ποιητής προσπαθεί 
να δημιουργήσει την ψευδαίσθηση ότι δεν εί-
ναι εκείνος που μιλά αλλά οι ίδιοι οι ήρωες του.

Η αφηγηματολογική θεωρία του αιώνα μας 
επανέφερε στο προσκήνιο την πλατωνική αυτή 
άποψη. Πράγματι, η διάκριση μεταξύ «λέγω» 
(telling») και «δείχνω» («showing»), την οποία 
εισήγαγε στη θεωρία της λογοτεχνίας ο Βρε-
τανός συγγραφέας και κριτικός Henry James, 
προέρχεται σαφώς απ’ την αντίστοιχη αρχαι-
οελληνική θεώρηση. Πρόκειται, δηλαδή, για 
τους δύο βασικούς τρόπους με τους οποίους 
μπορεί να οργανώσει το υλικό του ο αφηγητής. 
Στην πρώτη περίπτωση («λέγω»), ο αφηγητής 
κρατά ο ίδιος το λόγο και μας μεταφέρει εκεί-
νος τόσο τα διάφορα γεγονότα, επεισόδια ή κα-
ταστάσεις της αφήγησης όσο και τα λόγια των 

χαρακτήρων. Αντίθετα, στη δεύτερη περίπτω-
ση («δείχνω»), ο αφηγητής δίνει το λόγο στους 
ήρωές του· πριμοδοτεί, δηλαδή, το διάλογο και 
στην ουσία δεν αφηγείται τα γεγονότα, τις κα-
ταστάσεις κτλ. αλλά τα αφήνει να διαφανούν 
μέσα από τα λεγόμενα των χαρακτήρων της 
αφήγησης, τα «δείχνει». Εννοείται, βέβαια, ότι 
οι δυο αυτές αφηγηματικές επιλογές δεν απα-
ντώνται ποτέ αμιγείς αλλά πάντοτε συνδυάζο-
νται μεταξύ τους. Μ’ άλλα λόγια, ένα αφηγημα-
τικό κείμενο δεν μπορεί να εμφανίζεται μόνο 
ως «λέγω» ούτε μόνο ως «δείχνω». Απλώς, ένας 
απ’ τους δυο τρόπους κυριαρχεί και επισκιάζει 
τον άλλο, ενώ οι συγκεκριμένες επιλογές του 
αφηγητή (σε ποιο σημείο της αφήγησης αντι-
στοιχεί κάθε τεχνική) προδίδουν ως ένα βαθμό 
τις προθέσεις του.

Μέχρι και τη δεκαετία του 1960, όλοι οι θε-
ωρητικοί της αφήγησης στηρίζονταν σ’ αυτή τη 
θεώρηση του Henry James, καθώς και στη σαφή 
του προτίμηση προς το «δείχνω». Έτσι, συνέδε-
αν τον αφηγητή με την αφηγηματική σκοπιά και 
προσπαθούσαν να διαμορφώσουν πλήρεις τυ-
πολογίες της οπτικής γωνίας. Τελικά, ο Genette 
απέδειξε ότι όλες οι αυτές οι προσπάθειες 
ήταν άνευ νοήματος, διότι βασίζονταν σε μια 
φοβερή σύγχυση. Καταρχήν, διακρίσεις όπως 
η πλατωνική «μίμησις»/«διήγησις» και η νεό-
τερη αγγλοσαξονική «λέγω»/«δείχνω», είναι 
στην ουσία πλασματικές: η αφήγηση δεν μπο-
ρεί ποτέ να είναι καθαρή μίμηση, αφού πρόκει-
ται για ένα είδος λεκτικό και, συνεπώς, ακόμη 
και η απλή παράθεση των όσων λένε οι ήρω-
ες προϋποθέτει την παρουσία ενός αφηγητή, 
ο οποίος μας μεταφέρει τα λόγια των ηρώων· 
ακόμη και το «δείχνω», λοιπόν, ισχυρίζεται ο 
Genette, δεν είναι παρά μια μορφή του «λέγω». 
Από εκεί και πέρα, πολύ σωστά ο Genette έκα-
νε τη διάκριση ανάμεσα στο «ποιος βλέπει» και 
στο «ποιος μιλά», υπονοώντας ότι σ’ ένα έργο, 
ο αφηγητής δεν ταυτίζεται αναγκαστικά με την 
οπτική γωνία μέσα απ’ την οποία φιλτράρεται 
η αφηγηματική πληροφορία. Μ’ άλλα λόγια, ο 
αφηγητής δεν είναι πάντοτε ο εικονολήπτης της 
ιστορίας που αφηγείται.

       



33

ΑφηγητήςΑφηγητής

Αυτό που τελικά προτείνει ο Genette, είναι 
η έννοια της «εστίασης»: το πρόσωπο μέσα από 
το οποίο εστιάζεται η ιστορία που παρακολου-
θούμε, δε συμπίπτει απαραίτητα με τον αφη-
γητή. Συγκεκριμένα, ο Genette διακρίνει τρεις 
βασικές περιπτώσεις:

α.   αφήγηση χωρίς εστίαση ή με μηδενι-
κή εστίαση: στην περίπτωση αυτή, δεν 
υπάρχουν όρια ή εμπόδια στην πληρο-
φόρηση του αναγνώστη, σχετικά με τις 
σκέψεις των αφηγηματικών προσώπων 
και τα γεγονότα. Ο αφηγητής γνωρίζει, 
ή μάλλον λέει, περισσότερα από όσα ξέ-
ρει οποιοσδήποτε από τους ήρωες. Αν 
προσπαθούσαμε να σχηματοποιήσουμε 
με όρους μαθηματικούς, θα είχαμε την 
ανισότητα Αφηγητής > Πρόσωπα.

β.   αφήγηση με εσωτερική εστίαση: στην πε-
ρίπτωση αυτή, η θέαση είναι περιορισμένη 
και συνήθως ανήκει σε έναν από τους χαρα-
κτήρες του έργου. Η μαθηματική τυποποίη-
ση του δεύτερου αυτού τρόπου θα ήταν μια 
εξίσωση: Αφηγητής = Πρόσωπα. Πιο ανα-
λυτικά, η εσωτερική εστίαση υποδιαιρείται 
σε «σταθερή», όπου το σύνολο της αφηγη-
ματικής πληροφορίας περνά από ένα μόνο 

ήρωα, σε «μεταβλητή», όπου οι ήρωες που 
εστιάζουν εναλλάσσονται, και, τέλος, σε 
«πολλαπλή», όπου παρακολουθούμε το ίδιο 
γεγονός μέσα από τα μάτια πολλών διαφο-
ρετικών ηρώων.

γ.   αφήγηση με εξωτερική εστίαση: ο ήρωας δρα 
μπροστά στα μάτια του αναγνώστη, χωρίς ο 
τελευταίος να έχει πρόσβαση στις σκέψεις 
ή τα συναισθήματα του ήρωα. Ο αφηγητής 
λέει πολύ λιγότερα από όσα γνωρίζουν τα 
πρόσωπα. Συνεπώς, Αφηγητής< Πρόσωπα.

Ο Genette ολοκληρώνει την τυπολογία του 
διευκρινίζοντας ότι στην ουσία η εστίαση δεν 
είναι ποτέ σταθερή σ’ ένα εκτενές αφηγηματι-
κό κείμενο, με εξαίρεση ίσως κάποιες ακραίες 
περιπτώσεις νεοτερικών ή πρωτοποριακών έρ-
γων. Σε κάθε κείμενο, όμως, υπάρχει ένα είδος 
εστίασης που κυριαρχεί και σε συγκεκριμένα 
σημεία παραβιάζεται. Ο Genette ονομάζει το 
φαινόμενο αυτό «εναλλαγές στην εστίαση» και 
διακρίνει δύο περιπτώσεις: στην πρώτη, έχουμε 
περισσότερες πληροφορίες από όσες επιτρέπει 
ο κυρίαρχος τύπος εστίασης, ενώ στη δεύτερη 
έχουμε λιγότερες.]

(Βλ. Αποδέκτης της αφήγησης, Αφηγημα-
τικό επίπεδο, Αφήγηση, Χαρακτήρας)

       



34

ΒιογραφίαΒιογραφία

Βιογραφία

Βιογραφία ονομάζουμε την αφήγηση, σε 
πεζό λόγο, της ζωής ενός επιφανούς — συνή-
θως — ανθρώπου, ενός ιστορικού προσώπου, 
γραμμένη όχι από τον ίδιο αλλά από κάποιο 
άλλο πρόσωπο, το βιογράφο του. Η ιδανική 
βιογραφία οφείλει να είναι εμπεριστατωμένη, 
τοποθετημένη στην εποχή του προσώπου που 
βιογραφείται και, φυσικά, εστιασμένη στην 
προσωπικότητα, το χαρακτήρα, τον τρόπο 
σκέψης και το έργο του. Μ’ άλλα λόγια, μια 
βιογραφία δεν πρέπει απλώς να στοχεύει στην 
αποκάλυψη της προσωπικής ζωής του βιογρα-
φούμενου αλλά να επιδιώκει τη συνολική και 
συστηματική παρουσίαση όλων των πτυχών 
της ύπαρξής του· και για να το πετύχει αυτό, 
χωρίς φυσικά να προδώσει την ιστορική αλή-
θεια, πρέπει να στηριχθεί σε πραγματικά και 
αποδεδειγμένα γεγονότα και να εμβαθύνει 
στη μελέτη του συγκεκριμένου ατόμου και της 
εποχής του.

Η βιογραφία είναι χωρίς αμφιβολία το πιο 
σημαντικό από τα λεγόμενα βιογραφικά είδη, 
στα οποία συμπεριλαμβάνονται επίσης οι βίοι, 
τα συναξάρια, η μυθιστορηματική βιογραφία, 
τα απομνημονεύματα, η αυτοβιογραφία, το βι-
ογραφικό και αυτοβιογραφικό σημείωμα, τα 
ημερολόγια κτλ. Το πρώτο και σημαντικότερο 
πρόβλημα σχετικά με όλα αυτά τα είδη, και ει-
δικότερα με τη βιογραφία, είναι κατά πόσον 
έχουμε πράγματι να κάνουμε μ’ ένα λογοτεχνι-
κό είδος ή όχι. Οι μελετητές διαφωνούν: άλλοι 

θεωρούν ότι η βιογραφία πρέπει να ενταχθεί 
στη λογοτεχνία και άλλοι τη χαρακτηρίζουν ως 
ένα ιστορικό, μη λογοτεχνικό είδος, που προ-
σεγγίζει περισσότερο την επιστημονική μελέ-
τη. Τελικό συμπέρασμα σ’ αυτή τη θεωρητική 
διαμάχη δε θα υπάρξει εύκολα, κυρίως επειδή 
οι διάφορες βιογραφίες διαφέρουν τόσο πολύ 
μεταξύ τους, που είναι σχεδόν αδύνατον να τις 
συμπεριλάβουμε όλες στην ίδια κατηγορία.

Μια ματιά στο παρελθόν μπορεί εύκολα 
να επιβεβαιώσει τα παραπάνω προβλήματα. 
Πράγματι, από την κλασική αρχαιότητα και το 
περίφημο έργο του Πλουτάρχου (Βίοι παράλ-
ληλοι) ως τους μεσαιωνικούς «βίους αγίων» (ή 
μαρτύρων), τα συναξάρια και τις βιογραφίες 
διάφορων ηγεμόνων της εποχής (γραμμένες 
κατά παραγγελία), καθώς και τις αναγεννησι-
ακές βιογραφίες λογοτεχνών και καλλιτεχνών, 
η βιογραφία — που ακόμη δεν ονομάζεται 
έτσι — κινείται πιο κοντά στην ιστορία. Σε όλα 
αυτά τα έργα υπάρχουν, βέβαια, και στοιχεία 
φανταστικά· αλλά αυτό που κυρίως ενδιαφέ-
ρει τους συγγραφείς, είναι να προβάλουν ένα 
πρότυπο συμπεριφοράς, μέσα από τα στοιχεία 
της πραγματικής ζωής ενός σημαντικού ιστορι-
κού προσώπου.

Μόνο από το 17ο αιώνα και μετά αρχίζει, 
λοιπόν, να χρησιμοποιείται συστηματικά ο 
όρος «βιογραφία». Από τότε και μέχρι σήμε-
ρα, ο αριθμός των βιογραφιών που γράφονται 
και εκδίδονται, αυξάνεται συνεχώς. Ανάλογα 
με την εποχή και το συγγραφέα, τα χαρακτηρι-

B

       



35

ΒιογραφίαΒιογραφία

στικά μιας βιογραφίας μπορεί να διαφέρουν: 
το κυρίαρχο ζήτημα είναι άλλοτε οι λογοτε-
χνικές αρετές, άλλοτε η αντικειμενικότητα, η 
αυθεντικότητα και η ιστορική αξία του έργου, 
άλλοτε η ηθικο-διδακτική και ψυχαγωγική του 
αξία κτλ. Για παράδειγμα, το 18ο αιώνα, η βιο-
γραφία προσεγγίζει αρκετά τη λογοτεχνία και 
ύψιστη αρετή του βιογράφου θεωρείται η προ-
σωπική του γνωριμία με το βιογραφούμενο· την 
ίδια στιγμή, όμως, οι περισσότερες βιογραφίες 
έχουν στην ουσία υμνητικό χαρακτήρα, καθώς 
τα ήθη της εποχής υποχρεώνουν το βιογράφο 
να είναι διακριτικός και να μην αποκαλύπτει 
τα αρνητικά στοιχεία από την προσωπική ζωή 
του βιογραφούμενου. Αντίθετα, στη διάρκεια 
του 19ου αιώνα, που είναι ο αιώνας της ιστο-
ρίας και της επιστήμης, οι βιογραφίες γίνονται 
πολύτομα έργα γεμάτα μαρτυρίες και ιστορικά 
στοιχεία, καθώς οι συγγραφείς επιζητούν την 
αντικειμενικότητα και θέλουν τα έργα τους 
να έχουν ιστορική αξία. Τέλος, στη διάρκεια 
του 20ού αιώνα, η βιογραφία μετατρέπεται σε 
ανεξάρτητη καλλιτεχνική μορφή, κάπου ανά-
μεσα στην ιστορία και το μυθιστόρημα. Το εν-
διαφέρον των βιογράφων στρέφεται τώρα όχι 
μόνο στη συλλογή στοιχείων αλλά κυρίως στην 
καλλιτεχνική εκμετάλλευσή τους.

Το μεγάλο πλεονέκτημα της εποχής μας σε 
σχέση με το παρελθόν, είναι η συνειδητοποίη-
ση ότι, στον τομέα της ανθρώπινης δημιουργί-
ας, στόχοι όπως είναι η αντικειμενικότητα και 
η αυθεντικότητα, είναι αδύνατον να επιτευ-
χθούν πλήρως, όση καλή θέληση και αν υπάρ-
χει, όση προσπάθεια κι αν καταβληθεί. Ειδικά 
στην περίπτωση της βιογραφίας, είναι φανερό 
ότι ακόμη και η επιλογή του βιογραφούμενου 
απ’ το βιογράφο συνιστά μια παρέμβαση του 
δεύτερου· πόσο μάλλον όταν φτάνουμε σε ζη-
τήματα σχετικά με τις αναγκαστικές επιλογές 
που πρέπει να γίνουν από την πληθώρα του βι-
ογραφικού υλικού ή με τη στάση που θα κρα-
τήσει ο βιογράφος απέναντι στο βιογραφούμε-
νο. Γενικότερα, μπορούμε να πούμε ότι ακόμη 

και όταν δεν το επιδιώκει, ο βιογράφος — και 
μέσα από αυτόν ολόκληρη η εποχή του — είναι 
εκ των πραγμάτων «παρών» στο βιογραφούμε-
νο. Άλλωστε, σήμερα θεωρούμε δεδομένο ότι 
κάθε βιογραφικό έργο μάς αποκαλύπτει πολ-
λά όχι μόνο για το βιογραφούμενο αλλά και 
για τον ίδιο το βιογράφο.

Στις πρώτες δεκαετίες του 20ού αιώνα 
γεννιέται και η λεγόμενη μυθιστορηματική 
βιογραφία, που θα πρέπει να την εξετάσουμε 
ως ένα ξεχωριστό είδος. Στη μυθιστορηματι-
κή βιογραφία, ο συγγραφέας ξεκινά από τα 
πραγματικά γεγονότα της ζωής ενός ανθρώ-
που· προσθέτει, όμως, πολλές ανεξακρίβωτες 
πληροφορίες ή και δικές του επινοήσεις, ώστε 
να προσδώσει στο έργο του πραγματική λογο-
τεχνική αξία. Θα μπορούσε κανείς να πει ότι 
πρόκειται για ένα μυθιστόρημα γραμμένο με 
αφορμή τη ζωή ενός υπαρκτού προσώπου, του 
βιογραφούμενου, γύρω από τον οποίο περι-
στρέφεται όλη η δράση· (δεν πρέπει, βέβαια, 
να συγχέεται με το «ιστορικό μυθιστόρημα», 
που είναι κάτι εντελώς διαφορετικό).

Η μυθιστορηματική βιογραφία συνεχίζει 
να έχει επιτυχία ως και στην εποχή μας, τη 
στιγμή που η καθαυτό βιογραφία βρίσκεται 
μάλλον σε παρακμή τις τελευταίες δεκαετίες. 
Χαρακτηριστικό δείγμα αυτής της παρακμής 
είναι οι συνεχείς δημοσιεύσεις βιογραφι-
ών προσώπων της επικαιρότητας, με βασικό 
στόχο την ικανοποίηση της σκανδαλοθηρικής 
περιέργειας ενός ευρύτατου κοινού και, κατά 
συνέπεια, τις υψηλές πωλήσεις. Γενικότερα, 
άλλωστε, είναι γεγονός ότι στη θέση της βι-
ογραφίας προβάλλουν σήμερα «βιογραφικά 
είδη» κάθε είδους, όπως οι εξομολογήσεις, οι 
υποτιθέμενες αυτοβιογραφίες ή τα προσωπικά 
ημερολόγια διάφορων επωνύμων (που όμως 
έχουν γραφτεί κατά παραγγελία από άλλους), 
καθώς και μυθιστορήματα που υιοθετούν τις 
δομές και τις τεχνικές της βιογραφίας και πε-
ριλαμβάνουν άφθονα βιογραφικά ή αυτοβιο-
γραφικά στοιχεία.

       



36

ΒιογραφίαΒιογραφία

Το συμπέρασμα που μπορούμε να αντλή-
σουμε από όλα τα παραπάνω είναι ότι στη δι-
άρκεια των αιώνων η βιογραφία έχει διαγρά-
ψει μια πορεία που σταδιακά την απομάκρυνε 
από την ιστορία και την έφερε πιο κοντά στη 
μυθοπλαστική αφήγηση και το μυθιστόρημα· 
ή, για να το πούμε διαφορετικά, η βιογραφία 
προσπάθησε να ξεφύγει από την επιστήμη, 
προκειμένου να γίνει τέχνη. Πράγματι, καθώς 
πλησιάζουμε προς την εποχή μας, οι περισσό-
τεροι βιογράφοι χρησιμοποιούν όλο και πιο 
συστηματικά διάφορες αφηγηματικές τεχνι-
κές, όπως, για παράδειγμα, το παιχνίδι με το 
χρόνο ή την εναλλαγή της αφηγηματικής προ-
οπτικής, με αποτέλεσμα να «ξεχνούν» ως ένα 
βαθμό τις υποχρεώσεις τους απέναντι στην 
αλήθεια. Αυτή η ανάμειξη του πραγματικού με 
το μυθοπλαστικό έχει αρκετές διαβαθμίσεις 
και μπορεί να πάρει ποικίλες μορφές, γεννώ-
ντας ένα είδος ετερόκλητο με πολύ μεγάλες 
δυνατότητες.

Τέλος, σε ό,τι αφορά τη νεοελληνική λο-
γοτεχνία, θα πρέπει να πούμε ότι η βιογραφία 
ως είδος ποτέ δε γνώρισε ιδιαίτερη ανάπτυξη. 
Βέβαια, είναι γνωστό ότι η ιστοριογραφία της 
ελληνικής επανάστασης στηρίχθηκε αρχικά 
σε κείμενα αυτοβιογραφικά, που γρήγορα 
μετατράπηκαν σε βιογραφικά, με την παρέμ-
βαση των λογίων. Τα περισσότερα από αυτά 
τα έργα, όμως, έχουν γραφεί χωρίς να έχει 
προηγηθεί η απαραίτητη προσεκτική και επι-
στημονική έρευνα, η οποία άλλωστε συναντά 
πολλές δυσκολίες στη χώρα μας. Γενικά, δε 
διαθέτουμε πολλές αξιόπιστες βιογραφίες για 
τους σημαντικούς Έλληνες του παρελθόντος, 
μακρινού ή κοντινού, ενώ ορισμένες πρό-
σφατες αξιόλογες προσπάθειες (π.χ. ο Ρήγας 
Βελεστινλής του Γιάννη Σπανδωνή) κινούνται 
πιο πολύ στο χώρο της μυθιστορηματικής βιο-

γραφίας, ακολουθώντας όπως είναι φυσικό τα 
δεδομένα της εποχής μας. Άλλωστε, η μυθιστο-
ρηματική βιογραφία είναι το είδος που κατε-
ξοχήν προσέλκυσε τους Έλληνες συγγραφείς, 
έστω και αν το αποτέλεσμα δεν ήταν πάντα το 
επιθυμητό. Ενδεικτικά μόνο αξίζει να αναφέ-
ρουμε τα έργα των Σπύρου Μελά (Μιαούλης, 
Ο Γέρος του Μοριά για το Θεόδωρο Κολοκο-
τρώνη), Νίκου Καζαντζάκη (Ο φτωχούλης του 
Θεού για τον Άγιο Φραγκίσκο της Ασίζης) και 
Κ. Χρηστομάνου (Το βιβλίο της αυτοκράτει-
ρας Ελισάβετ), καθώς και τις «αγιογραφικές» 
— όπως έχουν χαρακτηριστεί — βιογραφίες 
του Μιχάλη Περάνθη (Ο τσέλιγκας για τον 
Κ. Κρυστάλλη, Ο κοσμοκαλόγερος για τον 
Α. Παπαδιαμάντη, Ο αμαρτωλός για τον Κ. 
Π. Καβάφη). Σε ό,τι αφορά τον Καβάφη, ξε-
χωριστό ενδιαφέρον παρουσιάζει η ιδιότυπη 
κριτική βιογραφία του ποιητή, που έγραψε ο 
Άγγλος Robert Lidell. Ιδιαίτερη αναφορά θα 
πρέπει να γίνει και στον πεζογράφο Τάσο 
Αθανασιάδη, που ανάμεσα στ’ άλλα έγραψε 
και αρκετές μυθιστορηματικές βιογραφίες (ο 
ίδιος προτιμούσε τον όρο «μυθιστορηματική 
αναπαράσταση»): για τον Καποδίστρια, για 
τον Dostoievski, για τους Hugo, Dostoievski, 
Tolstoi (Τρία παιδιά του αιώνα τους) και για 
τον Α. Schweitzer. Τέλος, στις μυθιστορημα-
τικές βιογραφίες δείχνει να ειδικεύεται τα 
τελευταία χρόνια και ο δημοσιογράφος-συγ-
γραφέας Φρέντυ Γερμανός, που ήδη έχει δη-
μοσιεύσει τα βιβλία Η εκτέλεση (για τον Ίωνα 
Δραγούμη), Ακριβή μου Σοφία (για τη Σοφία 
Μινέικο-Παπανδρέου), Έλλη Λαμπέτη και 
Τερέζα (για επώνυμη Αθηναία του αιώνα μας, 
την οποία δεν κατονομάζει).

(Βλ. Αυτοβιογραφία, Λογοτεχνικά γένη/
είδη, Μυθιστόρημα).

       



37

Γλώσσα – ΟμιλίαΓλώσσα – Ομιλία

Γλώσσα – Ομιλία

Όπως το λέει και η λέξη, γλωσσολογία είναι 
η επιστήμη που μελετά τη γλώσσα· όχι όμως 
μια συγκεκριμένη γλώσσα απ’ τις χιλιάδες που 
μιλιούνται στη γη αλλά το φαινόμενο της γλώσ-
σας γενικά. Η γλωσσολογία, όπως τη γνω-
ρίζουμε σήμερα, γεννήθηκε ουσιαστικά στις 
αρχές του αιώνα μας, χάρη στις θεωρητικές 
καινοτομίες που εισήγαγε ο Ελβετός γλωσσο-
λόγος Ferdinand de Saussure.

Με ποιον ακριβώς τρόπο μπορεί κανείς να 
μελετήσει το φαινόμενο της γλώσσας γενικά, 
χωρίς να βασιστεί σε μια συγκεκριμένη γλώσ-
σα, που θα τον οδηγούσε ίσως σε λανθασμένα 
συμπεράσματα; Ξεκινώντας απ’ αυτό τον προ-
βληματισμό, ο Saussure πρότεινε τη διάκριση 
μεταξύ γλώσσας και ομιλίας. Η «γλώσσα» εί-
ναι ολόκληρη η σειρά κανόνων, συμβάσεων, 
κωδίκων, δομών κτλ. που επιτρέπουν γενικά 
σε οποιαδήποτε γλώσσα να λειτουργήσει και 
να μπορεί να χρησιμοποιηθεί και να γίνει 
κατανοητή. Απ’ την άλλη πλευρά, η «ομιλία» 
είναι η καθημερινή γλωσσική χρήση, δηλαδή 
ο καθαρά προσωπικός και ιδιαίτερος τρόπος 
με τον οποίο χρησιμοποιεί τη γλώσσα κάθε άν-
θρωπος χωριστά. Μ’ άλλα λόγια, η «γλώσσα» 
μάς προσφέρει όλες τις γλωσσικές δυνατότη-
τες που χρειαζόμαστε για την καθημερινή μας 
επικοινωνία· το πώς ακριβώς θα τις χρησιμο-
ποιήσουμε εξαρτάται απ’ τον καθένα από μας, 
από τη μόρφωσή του, την κοινωνική του θέση, 
τις ιδιαίτερες ικανότητές του κτλ.

Ο Saussure δηλώνει ευθύς εξαρχής ότι ως 
αντικείμενο μελέτης τον ενδιαφέρει μόνον η 
γλώσσα. Αυτό που θέλει να ανακαλύψει, δη-
λαδή, είναι οι μηχανισμοί που ενυπάρχουν στη 
γλώσσα και επιτρέπουν σε κάθε άνθρωπο να 
τη χρησιμοποιεί με τον τρόπο που αυτός θέλει 
ή κρίνει σκόπιμο.

Εφαρμόζοντας αυτή τη διάκριση στο χώρο 
της λογοτεχνίας, μπορούμε να παρατηρήσουμε 
τα εξής: αν ως αντικείμενο μελέτης μάς ενδι-
αφέρουν τα διάφορα λογοτεχνικά έργα που 
έχουν γραφτεί κατά καιρούς από συγγραφείς 
σε όλο τον κόσμο, τότε έχουμε στρέψει το ενδι-
αφέρον μας στις επιμέρους εκδηλώσεις του γε-
νικότερου φαινομένου της λογοτεχνίας, δηλα-
δή σ’ αυτό που ο Saussure ονομάζει «ομιλία»· 
θα μπορούσαμε, όμως, να ενδιαφερθούμε όχι 
για μεμονωμένα έργα αλλά για την ανακάλυ-
ψη των γενικών μηχανισμών που επιτρέπουν 
να υπάρξει και να λειτουργήσει η λογοτεχνία, 
να στρέψουμε δηλαδή την προσοχή μας σ’ 
αυτό που ο Saussure ονομάζει «γλώσσα».

Υπάρχουν τέτοιοι μηχανισμοί; Αυτό σήμε-
ρα θεωρείται βέβαιο και όσοι μελετητές τούς 
αναζήτησαν δεν άργησαν να οδηγηθούν σε 
ενδιαφέρουσες παρατηρήσεις και συμπερά-
σματα. Τους πιο σημαντικούς από αυτούς τους 
μελετητές, ακριβώς επειδή αναζητούσαν τις 
γενικές δομές που κρύβονται πίσω απ’ όλα τα 
λογοτεχνικά έργα του κόσμου, τους ονομάζου-
με δομιστές. Οι δομιστές μάς πρόσφεραν πολ-
λούς νέες γνώσεις και πολλές νέες μεθόδους 

Γ

       



38

ΓραμματολογίαΓραμματεία

για να μελετάμε τη λογοτεχνία και, κυρίως, την 
αφήγηση.

(Βλ. Αφήγηση)

 
Γραμματεία

Συνήθως χρησιμοποιούμε τον όρο «γραμμα-
τεία» για να αναφερθούμε στο σύνολο των 
γραπτών μνημείων ενός έθνους· ή, πιο συγκε-
κριμένα, στο σύνολο των κειμένων που έχουν 
γραφεί σε μια γλώσσα, στη διάρκεια μιας ορι-
σμένης χρονικής περιόδου. Έτσι, για παρά-
δειγμα, η ελληνική γραμματεία περιλαμβάνει 
όλα τα γραπτά μνημεία της ελληνικής, δηλαδή 
όλα τα κείμενα που στη διάρκεια των αιώνων 
έχουν γραφεί σε ελληνική γλώσσα. Εξάλλου, 
για να είμαστε πιο συγκεκριμένοι, συνήθως μι-
λάμε για αρχαία, μεσαιωνική ή βυζαντινή και 
νεοελληνική γραμματεία, διακρίνοντας και τις 
αντίστοιχες χρονικές περιόδους.

Βέβαια, όταν λέμε όλα τα κείμενα, θα πρέ-
πει να διευκρινίσουμε ότι εννοούμε από τη μια 
πλευρά τη λογοτεχνία και από την άλλη όλα 
τα κείμενα με κάποια ιδιαίτερη ιδεολογική ή 
πολιτισμική αξία (π.χ. φιλοσοφικά, ιστορικά, 
πολιτικά κτλ.). Αντίθετα, ο όρος «γραμματεία» 
δεν περιλαμβάνει κείμενα που στην εποχή 
τους είχαν χαρακτήρα καθαρά χρηστικό (π.χ. 
συμφωνητικά, συμβόλαια, διατάγματα, απο-
φάσεις κτλ.)· διότι, όσο κι αν έχουν σήμερα 
μια ιστορική αξία, δεν είναι κείμενα με χροιά 
ιδεολογική ή πολιτισμική.

 
Γραμματολογία

Με τον όρο «γραμματολογία» δηλώνουμε σή-
μερα την επιστήμη που ως αντικείμενό της έχει 
καταρχήν τη γραμματεία και κατά δεύτερο 
λόγο τη λογοτεχνία· εξετάζει, δηλαδή, γενικά 
όλα τα γραπτά μνημεία και ειδικότερα τα λο-
γοτεχνικά κείμενα ενός έθνους, μιας εποχής 
ή περισσότερων. Η μελέτη αυτή μπορεί να 

εντοπιστεί είτε σε ένα κείμενο είτε σε ομάδες 
κειμένων και να ρίξει το βάρος είτε στις συ-
γκεκριμένες μορφές που παίρνουν τα κείμενα 
αυτά σε μια δεδομένη χρονική στιγμή, είτε 
στην ιστορική τους εξέλιξη και πορεία· επίσης, 
μπορεί να εξετάσει ένα κείμενο καθαυτό ή σε 
σύγκριση με άλλα, είτε της ίδιας γραμματείας 
και εποχής είτε και διαφορετικής. Βασικός 
στόχος της γραμματολογίας είναι να προσδι-
ορίσει τους νόμους που καθορίζουν την παρα-
γωγή, τη δομή και τη λειτουργία των μνημείων 
της γραμματείας και της λογοτεχνίας, καθώς 
και τους τρόπους με τους οποίους τα μνημεία 
αυτά επιδρούν στην ανθρώπινη κοινωνία και 
ιστορία.

Με βάση αυτά τα δεδομένα, η γραμματο-
λογία ανήκει στις λεγόμενες επιστήμες του 
ανθρώπου (ή θεωρητικές επιστήμες). Μάλι-
στα, με πολλές από αυτές διατηρεί μια ιδιαί-
τερα στενή σχέση, αφού συχνά χρησιμοποιεί 
τις μεθόδους και τα πορίσματά τους (π.χ. με 
τη φιλοσοφία, την κοινωνιολογία, την ιστο-
ρία, την ιστορία της τέχνης, τη γλωσσολογία 
κτλ.). Εξάλλου, όπως κάθε επιστήμη, έτσι και 
η γραμματολογία έχει πολλούς επιμέρους κλά-
δους, όπως για παράδειγμα τη θεωρία ή την 
ιστορία της λογοτεχνίας, την κριτική, τη φι-
λολογία, τη συγκριτική γραμματολογία κτλ. 
Εννοείται, βέβαια, ότι τα όρια μεταξύ των 
κλάδων αυτών είναι σχετικά ρευστά και ότι η 
ανάπτυξή τους διαφέρει από εποχή σε εποχή.

 [Η ορολογία η σχετική με αυτό που ονο-
μάζουμε μελέτη της λογοτεχνίας-γραμματείας, 
λογοτεχνικές σπουδές ή επιστήμη της λογοτε-
χνίας, παρουσιάζει προβλήματα σε όλες σχε-
δόν τις ευρωπαϊκές γλώσσες. Σε ό,τι αφορά τη 
γλώσσα μας, ο όρος «γραμματολογία» χρησι-
μοποιείται ήδη από τα μέσα του 19ου αιώνα, 
χωρίς όμως να έχει καθιερωθεί με μια σταθε-
ρή έννοια: άλλοι τον ταυτίζουν με την κλασική 
γραμματεία της αρχαιότητας, άλλοι τον χρησι-
μοποιούν για να δηλώσουν τον επιστημονικό 
κλάδο που μελετά τη λογοτεχνία- γραμματεία, 

       



39

ΓραμματολογίαΓραμματολογία

άλλοι για να δηλώσουν τον ειδικότερο κλάδο 
της ιστορίας της λογοτεχνίας. Τέλος, πολύ συ-
χνή υπήρξε και η παράλληλη χρήση του όρου 
«φιλολογία». Αυτή η σύγχυση εξακολουθεί γε-

νικά να υπάρχει, αν και τα τελευταία χρόνια 
γίνεται προσπάθεια να καθιερωθεί οριστικά ο 
όρος «γραμματολογία» με την έννοια που του 
δώσαμε παραπάνω.]

       



40

Δεκαπεντασύλλαβος [ιαμβικός]Δεκαπεντασύλλαβος [ιαμβικός]

Δεκαπεντασύλλαβος  
[ιαμβικός] 

Στον παρακάτω στίχο που προέρχεται από τη 
δημοτική μας ποίηση:
 
ο γέ | ρο Δή | μος πέ | θανε || ο  γέ | ρο Δή | μος πά| ει
1  2 |  3    4  | 5      6 | 7   8 || 9 10 | 11 12 | 13 14  | 15
μπορούμε να παρατηρήσουμε το εξής:
α)   ο στίχος αποτελείται από δεκαπέντε συ-

νολικά συλλαβές, γι’ αυτό και ονομάζεται 
δεκαπεντασύλλαβος

β)   ο στίχος αποτελείται από τονισμένες και 
άτονες συλλαβές. Ο τόνος (γραμματικός ή 
μουσικός) πέφτει σε κάθε δεύτερη συλλα-
βή· τονίζονται δηλαδή οι εξής συλλαβές: 2, 
4, 6, 8, 10, 12, 14

γ)   ο συνδυασμός μιας άτονης (συμβολίζεται 
με το σημείο: ∪ ) και μιας τονισμένης συλ-
λαβής (συμβολίζεται με το σημείο: ´ ) δη-
μιουργεί το μετρικό πόδι που ονομάζεται 
ίαμβος (= ∪ ´ ), ενώ το μέτρο του στίχου 
καλείται ιαμβικό. Επομένως ο προαναφε-
ρόμενος στίχος είναι ιαμβικός δεκαπεντα-
σύλλαβος

δ)   η τελευταία λέξη του στίχου τονίζεται στην 
παραλήγουσα (=παροξύτονος στίχος)

ε)   ο στίχος μοιράζεται σε δύο ημιστίχια. Το 
σημείο που ο στίχος κόβεται σε δύο ημιστί-
χια ονομάζεται τομή. Η τομή, που γίνεται 
μετά την όγδοη συλλαβή, συμπίπτει με το 
σημείο που παίρνουμε μια μικρή ανάσα, 
όταν απαγγέλλουμε το στίχο

στ)   ο στίχος εκφράζει ένα πλήρες νόημα· πα-
ρουσιάζει, δηλαδή, νοηματική αυτοτέλεια 
και συντακτική αυτονομία. Παράλληλα, το 
δεύτερο ημιστίχιο αποτελεί στην ουσία νο-
ηματική επανάληψη του πρώτου.

Συμπέρασμα: με βάση αυτές τις διαπιστώ-
σεις, ο προαναφερόμενος στίχος χαρακτηρί-
ζεται: ιαμβικός δεκαπεντασύλλαβος παροξύ-
τονος με την τομή μετά την όγδοη συλλαβή· 
χωρίζεται σε δύο ημιστίχια από τα οποία το 
πρώτο έχει οκτώ συλλαβές και το δεύτερο 
επτά.

Όλα αυτά τα χαρακτηριστικά περιγρά-
φουν τον ιαμβικό δεκαπεντασύλλαβο στην 
κλασική και τη στερεότυπη μορφή του. Στα 
δημοτικά μας τραγούδια, που στο μεγαλύτερο 
ποσοστό τους είναι γραμμένα σε δεκαπεντα-
σύλλαβο στίχο, κυριαρχεί η κλασική μορφή 
του στίχου:

 

Αχός βαρύς ακούγεται, πολλά τουφέκια πέ-
φτουν

 

Παράλληλα, όμως, ο ιαμβικός δεκαπε-
ντασύλλαβος χρησιμοποιήθηκε ευρύτατα και 
καλλιεργήθηκε πολύ από πολλούς νεότερους 
και μεγάλους ποιητές. Αποτέλεσμα αυτής της 
ευρύτατης χρήσης και της συστηματικής καλ-
λιέργειας, ήταν να δημιουργηθούν αποκλίσεις 
από την κλασική και στερεότυπη μορφή και να 
δημιουργηθούν έτσι ποικίλες, κυρίως τονικές, 
παραλλάξεις του δεκαπεντασύλλαβου στίχου.

Δ

       



41

Δήλωση - Συνδήλωση Δήλωση - Συνδήλωση 

Ο ιαμβικός δεκαπεντασύλλαβος είναι ο 
πιο εύχρηστος και ο πιο διαδεδομένος στί-
χος στη νεοελληνική ποίηση. Από το 10ο μ.Χ. 
αιώνα μέχρι και σήμερα, μεγάλο μέρος της 
νεοελληνικής ποίησης είναι γραμμένο σε δε-
καπεντασύλλαβους στίχους. Αυτή η ευρύτατη 
χρήση, τόσο στη δημοτική ποίηση όσο και στην 
προσωπική, υπήρξε η βασική αιτία να αποκλη-
θεί εθνικός στίχος.

Στο φυσικό κυματισμό της νεοελληνικής 
γλώσσας και στην καθημερινή ροή της ομιλίας 
μας υπάρχει δυνάμει ο ιαμβικός δεκαπεντα-
σύλλαβος. Γι’ αυτό πολλές φορές μιλώντας φυ-
σικά και αβίαστα, σχηματίζουμε χωρίς να το 
καταλάβουμε φράσεις που έχουν το μετρικό 
ρυθμό του δεκαπεντασύλλαβου στίχου. Αυτό 
και μόνο μας πείθει ότι ο δεκαπεντασύλλαβος 
έχει λαϊκή προέλευση. Θα πρέπει να ξεκίνησε 
από αυτοσχέδιους λαϊκούς «ποιητές» που εί-
χαν έμφυτη τη χάρη να συνθέτουν στίχους για 
διάφορα επίκαιρα συνήθως θέματα.

(Βλ. Μέτρο)

Δήλωση - Συνδήλωση 
(ή συνυποδήλωση)

Οι άνθρωποι επικοινωνούν καθημερινά μετα-
ξύ τους χρησιμοποιώντας διάφορους τρόπους, 
μεθόδους και τεχνικές. Όπως όμως μας βεβαι-
ώνει η γλωσσολογία, ο βασικός τρόπος επικοι-
νωνίας μεταξύ των ανθρώπων είναι η γλώσσα.

Πώς ακριβώς εξασφαλίζεται αυτή η γλωσ-
σική επικοινωνία; Ποιο είναι, δηλαδή, το στοι-
χείο που μας εξασφαλίζει ότι, εφόσον μιλάμε 
την ίδια γλώσσα με το συνομιλητή μας (π.χ. ελ-
ληνικά), θα συνεννοηθούμε οπωσδήποτε μαζί 
του χωρίς ιδιαίτερα προβλήματα; Είναι πολύ 
απλό: αυτό που μοιραζόμαστε με το συνομιλη-
τή μας είναι — πριν από οτιδήποτε άλλο — ένα 
κοινό λεξιλόγιο· ξέρουμε, δηλαδή, ότι οι λέξεις 
και οι φράσεις που χρησιμοποιούμε στο λόγο 
μας, προφορικό ή γραπτό, έχουν μια ορισμένη 
σημασία ή, ενδεχομένως, και περισσότερες· 

παράλληλα ξέρουμε ότι αυτές οι σημασίες εί-
ναι γνωστές όχι μόνο στο συνομιλητή μας αλλά 
και σε όλους όσους μιλούν την ίδια γλώσσα μ’ 
εμάς. Για παράδειγμα, όσοι μιλούν ελληνικά, 
γνωρίζουν ότι «νησί» είναι κάθε τμήμα γης 
που περιβρέχεται από θάλασσα ή ότι ο χρυσός 
είναι ένα πολύτιμο μέταλλο, εύπλαστο και κί-
τρινου χρώματος κτλ. Στη χειρότερη περίπτω-
ση, αν μια λέξη είναι πολύ σπάνια ή δύσκολη 
και τυχαίνει να μην τη γνωρίζουμε, μπορούμε 
να αναζητήσουμε τη σημασία ή τις σημασίες 
της σε ένα λεξικό.

Το φαινόμενο που μόλις περιγράψαμε εί-
ναι σε γενικές γραμμές αυτό που η γλωσσο-
λογία ονομάζει δήλωση. Κάθε λέξη, δηλαδή, 
έχει μια σειρά από σημασίες οι οποίες είναι 
κοινές για όλους όσους μιλούν τη γλώσσα στην 
οποία ανήκει αυτή η λέξη. Πρόκειται για τις 
λεγόμενες δηλωτικές σημασίες, οι οποίες είναι 
γενικά σταθερές, δίνοντάς μας τη δυνατότητα 
και την ευκαιρία να συνεννοούμαστε μεταξύ 
μας. Για παράδειγμα, όλοι όσοι χρησιμοποι-
ούν τη λέξη «Αθήνα», γνωρίζουν ότι πρόκειται 
για την πρωτεύουσα της Ελλάδας, όπως όλοι 
ξέρουν ότι «κόκορας» είναι ένα συγκεκριμένο 
πτηνό, καθώς και ο μηχανισμός εκπυρσοκρό-
τησης ενός κλασικού περιστρόφου· ή, κι αν δεν 
το γνωρίζουν, μπορούν εύκολα να το πληρο-
φορηθούν.

Λέγοντας «δήλωση», λοιπόν, εννοούμε τη 
συγκεκριμένη σημασία μιας λέξης ή φράσης, 
που είναι κοινή για όλους τους χρήστες μιας 
γλώσσας και έχει καταγραφεί στα λεξικά. 
Ωστόσο, η γλώσσα δε λειτουργεί με τρόπο 
τόσο απλό και ξεκάθαρο. Όπως έχει διαπιστω-
θεί από τη γλωσσολογία, κάθε λέξη ή φράση 
«κουβαλά» μαζί της μια ολόκληρη σειρά από 
συνειρμούς, εντυπώσεις, εικόνες, συναισθήμα-
τα κτλ., στοιχεία τα οποία διαφέρουν από άτο-
μο σε άτομο και είναι ανεξάρτητα ή ακόμη και 
σε αντιδιαστολή με τη δηλωτική σημασία μιας 
λέξης. Αυτές είναι οι λεγόμενες συνδηλώσεις 
ή συνδηλωτικές σημασίες. Για παράδειγμα, η 

       



42

Δημοτική ποίησηΔήλωση - Συνδήλωση 

λέξη «νησί» που αναφέραμε παραπάνω, για 
πολλούς ανθρώπους συνδυάζεται με έννοιες 
όπως «ήλιος», «θάλασσα», «παραλία», «κα-
λοκαίρι», «διακοπές», ενώ για άλλους ενδεχο-
μένως οι συνδηλώσεις είναι «μοναξιά», «απο-
μόνωση», «έλλειψη επικοινωνίας» κτλ. Με την 
ίδια λογική, η δηλωτική σημασία της λέξης 
«μητέρα» είναι «γονέας θηλυκού γένους»· 
όμως η ίδια αυτή λέξη έχει και συνδηλωτικές 
σημασίες, που για τους περισσότερους ανθρώ-
πους είναι «ζεστασιά», «αγάπη», «ασφάλεια», 
«ανατροφή» κτλ.

Με λίγα λόγια, οι συνδηλωτικές σημασί-
ες κάθε λέξης είναι ποικίλες και διαφέρουν 
ανάλογα με το άτομο, την ηλικία, το φύλο, την 
κοινωνία. Υπάρχουν, δηλαδή, συνδηλώσεις 
ατομικές, που συνήθως συνδέονται με τις προ-
σωπικές εμπειρίες του καθενός ή συλλογικές, 
τις οποίες συνήθως μοιράζονται άνθρωποι 
με κοινό γλωσσικό, εθνικό, πολιτισμικό, κοι-
νωνικό, επαγγελματικό κτλ. υπόβαθρο. Για 
παράδειγμα, η λέξη «κτίριο» ενδέχεται να 
έχει κοινές συνδηλώσεις για αρχιτέκτονες ή 
πολιτικούς μηχανικούς, ακριβώς εξαιτίας του 
επαγγέλματος.

Συμπερασματικά, μπορούμε να πούμε ότι 
το φαινόμενο της δήλωσης και της συνδήλω-
σης είναι κατεξοχήν γλωσσικό, αν και θα μπο-
ρούσαμε να το εντοπίσουμε σε κάθε είδους 
εικόνα (π.χ. ζωγραφική, κινηματογράφος 
κτλ.), στις χειρονομίες, στα διάφορα σχήματα 
ή χρώματα. Σε ό,τι αφορά τη γλώσσα, πάντως, 
αυτό που πρέπει να γνωρίζουμε είναι ότι το 
φαινόμενο της δήλωσης και της συνδήλωσης 
το εκμεταλλευόμαστε όλοι στην καθημερινή 
γλωσσική μας επικοινωνία, έστω και αν δεν το 
συνειδητοποιούμε. Εξάλλου, υπάρχουν είδη 
λόγου που βασίζονται κυρίως στο φαινόμενο 
της δήλωσης: οι επιστήμονες λ.χ. επιδιώκουν 
πάντα να χρησιμοποιούν κάθε λέξη με την 
ακριβή της σημασία, έτσι ώστε ο λόγος τους 
να σημαίνει για όλους το ίδιο. Αντίθετα, η λο-
γοτεχνία, και ιδιαίτερα η ποίηση, βασίζεται σε 

μεγάλο βαθμό στο φαινόμενο της συνδήλωσης, 
αφού χάρη σ’ αυτό κυρίως κατορθώνει να προ-
καλέσει διαφορετικές αντιδράσεις, σκέψεις, 
συναισθήματα σε κάθε αναγνώστη. Όπως έχει 
ειπωθεί, η λογοτεχνία είναι ο κατεξοχήν τομέ-
ας της συνδήλωσης.

 

Δημοτική ποίηση

Η ποίηση γενικά διακρίνεται σε προσωπι-
κή και απρόσωπη. Στην προσωπική ποίηση 
ανήκουν όλα τα ποιητικά κείμενα που έχουν 
γραφεί από γνωστούς δόκιμους ποιητές (π.χ. 
Κάλβος, Σολωμός, Παλαμάς, Καβάφης, Σικε-
λιανός, Σεφέρης, Ελύτης κ.ά.).

Στη λεγόμενη απρόσωπη ποίηση ανήκουν 
όλα τα ποιητικά κείμενα για τα οποία δεχό-
μαστε καταρχήν ότι δημιουργός τους είναι ο 
λαός. Τα ποιητικά κείμενα αυτής της κατηγο-
ρίας, που ο αρχικός τους δημιουργός παραμέ-
νει άγνωστος και ανώνυμος και τα αποδίδουμε 
στη λαϊκή ποιητική δημιουργία, τα ονομάζου-
με γενικά δημοτικά τραγούδια.

Το πρόβλημα του πώς δημιουργούνται τα 
δημοτικά τραγούδια το αντιμετώπισε πρώτος ο 
Νικόλαος Πολίτης. Συγκεκριμένα, στη μελέτη 
του Γνωστοί ποιηταί λαϊκών ασμάτων, ο Ν. Πο-
λίτης υποστήριξε και θεμελίωσε τις ακόλουθες 
απόψεις: ποίηση ομαδική, δηλαδή ποίηση που 
να δημιουργείται με τρόπο συλλογικό από μια 
ομάδα προσώπων, δεν μπορεί να υπάρξει. 
Έτσι, πίσω από κάθε δημοτικό τραγούδι κρύ-
βεται πάντοτε ένας δημιουργός που όμως δεν 
είχε τη φιλοδοξία της ατομικής προβολής και 
γι’ αυτό παρέμεινε άγνωστος και ανώνυμος.

Αυτή, ακριβώς, η ποιητική δημιουργία του 
ενός, του άγνωστου και ανώνυμου, επειδή σε 
μια ορισμένη στιγμή εκφράζει και απηχεί την 
ψυχική κατάσταση και τα συναισθήματα μιας 
ευρύτερης ομάδας ή γενικότερα του λαού, γί-
νεται κτήμα και αγκαλιάζεται από πολλούς. 
Έτσι, το ποίημα από τον αρχικό και ανώνυμο 

       



43

Δημοτική ποίησηΔημοτική ποίηση

δημιουργό, περνάει σταδιακά με τη λεγόμενη 
προφορική παράδοση (=από στόμα σε στόμα) 
στην ολότητα και υφίσταται μια συνεχή δευτε-
ρογενή επεξεργασία. Ο αποδέκτης, δηλαδή, 
λαός αφαιρεί (ή και προσθέτει) οτιδήποτε δεν 
ταιριάζει στη δική του ψυχοσύνθεση και στη 
δική του εκφραστική. Αυτή τη σταδιακή επε-
ξεργασία, μέχρι να φθάσει το ποίημα στην 
τελική του και ολοκληρωμένη μορφή, ο Ν. Πο-
λίτης την ονομάζει «φθαρτική». Ο όρος αυτός 
έχει την έννοια ότι ο λαός αφαιρεί ή προσθέ-
τει στοιχεία που αλλοιώνουν (=φθείρουν) την 
αρχική ποιητική δημιουργία και την προσαρ-
μόζουν στην έκφραση του ομαδικού λαϊκού 
πνεύματος.

Ένα δημοτικό τραγούδι (π.χ. ένα μοιρολόι 
ή ένα κλέφτικο) είναι δυνατό να μας έχει πα-
ραδοθεί σε διάφορες μορφές. Έτσι, πολλά δη-
μοτικά τραγούδια μπορεί να έχουν το ίδιο θέμα 
ή να αναφέρονται στο ίδιο πρόσωπο αλλά να 
παρουσιάζονται με διαφορετικές μορφές. Αυ-
τές τις διαφορετικές μορφές τις ονομάζουμε 
παραλλαγές. Ο Ν. Πολίτης συνήθιζε, με βάση 
τις διαφορετικές παραλλαγές του ίδιου τρα-
γουδιού, να συνθέτει μια «νέα» τελική μορφή, 
ως συνισταμένη όλων των παραλλαγών. Αυτή 
όμως η μέθοδος θεωρείται σήμερα λαθεμένη, 
επειδή τελικά παραβιάζει και παραχαράσσει 
τη μορφή και το χαρακτήρα των παραλλαγών.

Τα δημοτικά τραγούδια μπορούμε να τα 
χωρίσουμε σε τρεις μεγάλες κατηγορίες:
α)   στην πρώτη κατηγορία κατατάσσουμε όλα 

τα δημοτικά τραγούδια που αναφέρονται 
γενικά στο λεγόμενο δημόσιο βίο (π.χ. 
ακριτικά, κλέφτικα, θρήνοι για την άλωση 
πόλεων κτλ.)

β)   στη δεύτερη κατηγορία κατατάσσουμε όσα 
δημοτικά τραγούδια αναφέρονται σε εκδη-
λώσεις και συνήθειες του ιδιωτικού βίου 
(π.χ. της ξενιτιάς, μοιρολόγια, νανουρίσμα-
τα, της αγάπης κτλ.)

γ)   στην τρίτη κατηγορία θα ενταχθούν οι λε-
γόμενες παραλογές (βλ. λέξη), που απο-

τελούν από μόνες τους μιαν ιδιότυπη και 
ξεχωριστή μορφή δημοτικών τραγουδιών. 
Τα δημοτικά τραγούδια παρουσιάζουν 

ορισμένα ιδιαίτερα μορφολογικά χαρακτηρι-
στικά. Τα κυριότερα από αυτά είναι τα εξής:
α)   τα περισσότερα δημοτικά τραγούδια, εκτός 

ελαχίστων εξαιρέσεων, είναι γραμμένα 
σε μέτρο ιαμβικό και σε στίχο δεκαπεντα-
σύλλαβο, που χωρίζεται σε δύο ημιστίχια 
(το πρώτο είναι οκτασύλλαβο, το δεύτερο 
επτασύλλαβο) 

π.χ.
Από μακριά τη χαιρετά || κι από κοντά της λέγει
 1 2  3   4  5  6  7  8    9  10 11  12 13 14 15

 
β)   πολύ συχνά το δεύτερο ημιστίχιο αποτελεί 

επανάληψη και νοηματική αναδίπλωση του 
πρώτου

π.χ. Εδώ είσαι σκλάβα του πασά, σκλάβα των
 Αρβανίτων

γ)   κανονικά η ομοιοκαταληξία είναι στοιχείο 
που δε χαρακτηρίζει τα δημοτικά τραγού-
δια· σπάνια και σε ορισμένα μόνο είδη 
δημοτικών τραγουδιών, όπως είναι λ.χ. τα 
λιανοτράγουδα, θα συναντήσουμε το φαι-
νόμενο της ομοιοκαταληξίας

δ)   στα δημοτικά τραγούδια, ο κάθε στίχος 
εκφράζει κανονικά ένα πλήρες και ολο-
κληρωμένο νόημα· χαρακτηρίζεται δηλαδή 
ο κάθε στίχος και από συντακτική αυτοτέ-
λεια και από νοηματική πληρότητα.

π.χ. Ο Χάρος έτρωγε ψωμί, κι η κόρη τον 
κερνούσε

Υπάρχουν όμως και περιπτώσεις που η 
αρχή και το χαρακτηριστικό γνώρισμα 
«στίχος και νόημα» παραβιάζεται (ιδιαί-
τερα όταν ο στίχος περιέχει κλητική προ-
σφώνηση)

       



44

Διακειμενικότητα Διακειμενικότητα

π.χ. Ήλιε μου και τρισήλιε μου και κοσμογυ-
ριστή μου

ε)   η γλωσσά των δημοτικών τραγουδιών είναι 
ιδιαίτερα δραστική, ζωντανή και παρα-
στατική· αυτό οφείλεται στο γεγονός ότι 
η ποιητική εκφραστική στηρίζεται κυρίως 
στην πληθωρική χρήση του ρήματος και του 
ουσιαστικού

π.χ. Κατέβηκε, αγκαλιάστηκαν κι απέθαναν 
κι οι δύο

 
στ)   σε πολλά δημοτικά τραγούδια συναντάμε 

το χαρακτηριστικό γνώρισμα των άστο-
χων ερωτημάτων (βλ. λέξη)

π.χ. Μήνα σε γάμο ρίχνονται, μήνα σε χαροκό-
πι;

 
ζ)   ένα άλλο χαρακτηριστικό είναι οι σταθεροί 

εκφραστικοί τρόποι που, καθώς χρησιμο-
ποιούνται αναλλοίωτοι από ποίημα σε ποί-
ημα, αποτελούν πλέον τα λεγόμενα εκφρα-
στικά μοτίβα

η)   ιδιαίτερο επίσης χαρακτηριστικό των δημο-
τικών τραγουδιών είναι ο λεγόμενος παμ-
ψυχισμός: όλα δηλαδή τα άψυχα (βουνά, 
ποτάμια, δέντρα κτλ.) αποκτούν φωνή και 
συμπεριφέρονται ως ανθρώπινες οντότητες

π.χ. Ο Όλυμπος κι ο Κίσσαβος, τα δυο βουνά 
μαλώνουν

(Βλ. Αναγνώριση, Άστοχα ερωτήματα, Δε-
καπεντασύλλαβος, Θρήνοι, Μοιρολόγια, Πα-
ραλογή, Προφορική Λογοτεχνία)

 
Διακειμενικότητα

Η έννοια της διακειμενικότητας είναι σχετικά 
πρόσφατη, καθώς αναπτύχθηκε από τους θεω-
ρητικούς της λογοτεχνίας στις τρεις τελευταίες 

δεκαετίες του 20ού αιώνα. Φυσικά, υπήρξαν 
και νωρίτερα μελετητές οι οποίοι είχαν θίξει 
το ίδιο ζήτημα, έστω και έμμεσα ή επιφανει-
ακά, αλλά ο ίδιος ο όρος αρχίζει να χρησιμο-
ποιείται στις ευρωπαϊκές γλώσσες από το 1967 
και μετά.

 

Julia Kristeva: μυθιστοριογράφος και καθηγήτρια πανε-
πιστημίου στο Παρίσι, όπου διδάσκει ψυχανάλυση και 

λογοτεχνία· στα τέλη της δεκαετίας του ’60, εισήγαγε την 
έννοια της διακειμενικότητας στη μελέτη της λογοτεχνίας.

 Η προσέγγιση της έννοιας της διακειμενι-
κότητας παρουσιάζει αρκετά μεγάλες δυσκο-
λίες, καθώς αναφέρεται σε ένα ιδιαίτερα περί-
πλοκο ζήτημα. Γι’ αυτό και θα περιοριστούμε 
να εξετάσουμε την πιο απλή εκδοχή της.

Σύμφωνα, λοιπόν, με τη θεωρία της δια-
κειμενικότητας τα λογοτεχνικά κείμενα δεν 
αναφέρονται απαραίτητα στην εξωτερική 
πραγματικότητα αλλά σε πολλές περιπτώσεις 
αναφέρονται άμεσα σε άλλα κείμενα. Γεννιέ-
ται έτσι η έννοια του διακειμένου, των διάφο-
ρων δηλαδή κειμενικών στοιχείων τα οποία 
μπορούμε να εντοπίσουμε σε περισσότερα 
από ένα λογοτεχνικά έργα.

Όταν λέμε ότι τα κείμενα μιλούν για άλλα 
κείμενα, δεν πρέπει να μας έρχονται απα-
ραίτητα στο νου οι επιδράσεις που ασφαλώς 
υπάρχουν μεταξύ λογοτεχνών. Σύμφωνα με τη 
θεωρία της διακειμενικότητας, είναι πολύ πι-
θανό δύο κείμενα να συνδέονται μεταξύ τους 
χωρίς να το έχουν συνειδητοποιήσει οι δημι-
ουργοί τους (π.χ. μπορεί να αγνοούσαν ο ένας 
την ύπαρξη του άλλου τη στιγμή που έγραφαν 

       



45

ΔιασκελισμόςΔιασκελισμός

τα έργα τους ή να πρόκειται για κείμενα δύο 
εντελώς διαφορετικών εποχών κτλ.). Μ’ άλλα 
λόγια, είναι δυνατόν τα κείμενα να «συνομι-
λούν» μεταξύ τους, ανεξάρτητα από τη θέλη-
ση ή τους αρχικούς στόχους των δημιουργών 
τους. Συνεπώς, καθήκον του αναγνώστη και, 
κυρίως, του μελετητή είναι να μπορέσει να 
εξηγήσει αυτή τη συνομιλία και στη συνέχεια 
να ελέγξει κατά πόσον επηρεάζεται από αυ-
τήν η ερμηνεία του κάθε κειμένου. Για να το 
επιτύχει αυτό, θα πρέπει όχι μόνο να αναλύσει 
το κάθε κείμενο καθαυτό ή σε σχέση με την 
εξωκειμενική πραγματικότητα, αλλά να επι-
χειρήσει τη λεγόμενη διακειμενική ανάγνωση 
και ερμηνεία· να επιχειρήσει, δηλαδή, μια πα-
ράλληλη προσέγγιση των δύο (ή και περισσό-
τερων) κειμένων, προκειμένου να καταδείξει 
καταρχήν τη σχέση που υπάρχει μεταξύ τους 
και στη συνέχεια να την ερμηνεύσει.

Με αυτή την έννοια, η θεωρία της διακει-
μενικότητας συνδέεται σαφώς με τη συγκρι-
τική προσέγγιση και μελέτη της λογοτεχνίας 
και αναδεικνύει με τον πιο ξεκάθαρο τρόπο τη 
σημασία αλλά και το δημιουργικό χαρακτήρα 
της αναγνωστικής πράξης και του ρόλου του 
αναγνώστη. Δεν είναι, άλλωστε, τυχαίο ότι η 
έννοια της διακειμενικότητας αναπτύχθηκε 
σχεδόν παράλληλα με τις λεγόμενες αναγνω-
στικές θεωρίες.

 
Διασκελισμός

Στους τρεις παρακάτω στίχους του Δ. Σολω-
μού:

 
Κάθισε, για να πούμε ύμνο στα κάλλη 
της Σελήνης· αυτήν εσυνηθούσε
ο τυφλός ποιητής συχνά να ψάλλει

παρατηρούμε τα εξής: ο πρώτος στίχος, ως φρά-
ση και ως νόημα, προεκτείνεται και συνεχίζε-
ται και στον επόμενο στίχο. Επίσης, το νόημα 
του δεύτερου στίχου συνεχίζεται στον τρίτο. Το 

φαινόμενο αυτό ονομάζεται διασκελισμός.
Ο διασκελισμός, ως φαινόμενο συνέχισης 

της «ροής» και του νοήματος ενός στίχου στον 
αμέσως επόμενό του, στην ουσία καταργεί 
μιαν αρχή και ένα αξίωμα της ποιητικής τέ-
χνης: ότι δηλαδή κάθε στίχος πρέπει να εκ-
φράζει ένα πλήρες και ολοκληρωμένο νόημα. 
Σ’ αυτήν, ακριβώς, την κατάργηση διαφαίνεται 
η επιθυμία του ποιητή να αποδεσμευθεί από 
την ασφυκτική πειθαρχία που επιβάλλει το πα-
ραπάνω αξίωμα.

Η αποδέσμευση αυτή δίνει στον ποιητή 
πολύ μεγαλύτερα ποσοστά ποιητικής ελευθε-
ρίας: μπορεί πλέον να εκφράσει το ποιητικό 
νόημα και να «ανοίξει» την ποιητική πρότα-
ση-φράση, χωρίς να είναι υποχρεωμένος να 
την «κλείνει» με το τέλος του κάθε στίχου. 
Έτσι, η ποιητική δημιουργία γίνεται περισσό-
τερο άνετη, ελεύθερη και πιο ευκίνητη.

Η έννοια και η λειτουργία του διασκελι-
σμού φαίνεται καλύτερα, αν θυμηθούμε τα 
όσα ισχύουν στα δημοτικά μας τραγούδια. Συ-
γκεκριμένα, στα δημοτικά τραγούδια ισχύει η 
αρχή: κάθε στίχος, συντακτικά και νοηματικά, 
είναι αυτοτελής και εκφράζει ένα πλήρες και 
ολοκληρωμένο νόημα.

 π.χ. Του Κίτσου η μάνα κάθονταν στην 
άκρη στο ποτάμι· 

 με το ποτάμι μάλωνε και το πετροβολούσε.

 Το να παρουσιάζει ο κάθε στίχος νοηματι-
κή πληρότητα και συντακτική αυτονομία ήταν 
κάτι που το χρειαζόταν το δημοτικό τραγούδι. 
Ως προφορική ποίηση και ως ποιητικός λόγος 
που τραγουδιόταν, τα δημοτικά τραγούδια 
έπρεπε να διευκολύνουν και να υποβοηθούν 
τη γρήγορη και άνετη απομνημόνευση.

Βέβαια, και στα δημοτικά τραγούδια 
υπάρχουν περιπτώσεις που παρατηρούμε φαι-
νόμενα συγκρατημένου διασκελισμού. Όταν 
λ.χ. ένας στίχος περιέχει αποκλειστικά μια 
προσφώνηση, ως φράση και νόημα δεν κλείνει 

       



46

ΔιαφωτισμόςΔιαφωτισμός

στο τέλος αυτού του στίχου αλλά συνεχίζεται 
και στον επόμενο:

 
π.χ. Ήλιε μου και τρισήλιε μου και κοσμογυ-
ριστή μου,
εψές έχασα μια λυγερή, μιαν αρχοντοθυγατέρα.

 
Βλέπουμε, λοιπόν, ότι ακόμη και στα δημο-

τικά τραγούδια, όπου η πειθαρχία σε κάποιους 
κανόνες και αρχές ήταν σχεδόν απόλυτα πα-
γιωμένη, παρατηρούμε, έστω και σπανιότερα, 
φαινόμενα διασκελισμού.

 
Διαφωτισμός

Με τον όρο «διαφωτισμός» δηλώνουμε καταρ-
χήν την πνευματική και ιδεολογική κίνηση που 
παρουσιάστηκε στην Ευρώπη κυρίως κατά το 
17ο και 18ο αιώνα (περ. 1688-1789), με πρω-
ταγωνιστές τους Βολταίρο (Voltaire), Ντενίς 
Ντιντερό (Denis Diderot), Ντ’ Αλαμπέρ (D’ 
Alembert), Μοντεσκιέ (Montesquieu), Ζαν-
Ζακ Ρουσό (Jean-Jacques Rousseau), Άνταμ 
Σμιθ (Adam Smith) κ.ά.

Ο Διαφωτισμός υπήρξε ένα πολύ σημαντι-
κό κίνημα, που κυριολεκτικά άλλαξε τις νο-
οτροπίες και τον τρόπο σκέψης σε ολόκληρη 
την Ευρώπη, επηρεάζοντας όλους σχεδόν τους 
τομείς (οικονομία, κοινωνία, πολιτική ζωή, 
επιστήμες κτλ.) και οδηγώντας τελικά στη Γαλ-
λική Επανάσταση (1789). Οι διαφωτιστές δεν 
είχαν, βέβαια, όλοι τις ίδιες ακριβώς αντιλή-
ψεις· υπάρχουν, όμως, συγκεκριμένα σημεία 
στα οποία οι απόψεις τους συγκλίνουν. Για πα-
ράδειγμα, ο γενικός στόχος του Διαφωτισμού 
υπήρξε η ουσιαστική βελτίωση της καθημερι-
νής ζωής των ανθρώπων αλλά και της ανθρώ-
πινης κοινωνίας γενικότερα. Πιο συγκεκριμέ-
να, οι διαφωτιστές σε όλη την Ευρώπη:
-   πίστευαν ότι ο άνθρωπος έχει τη δυνατότητα να 

φτάσει στην ευτυχία, μέσα από τη συνεχή βελ-
τίωση και εξέλιξη τόσο σε ατομικό όσο και σε 

συλλογικό επίπεδο (π.χ. κοινωνία, πολιτισμός)
-   για να μπορέσει, όμως, να το επιτύχει αυτό 

ο άνθρωπος, πρέπει πρώτα να απαλλαγεί 
από κάθε πρόληψη και δεισιδαιμονία και 
να μάθει να βασίζεται μόνο στην ικανότητα 
και τη δύναμη της λογικής και της μάθησης 
(φωτισμός)· πρέπει να ελέγχει κριτικά κάθε 
παράδοση και κάθε αυθεντία και να ασκεί 
κριτική σε όλες τις θεωρίες για τη φύση, τη 
γνώση, την κοινωνία, τη θρησκεία, την πολι-
τική οργάνωση, τους θεσμούς κτλ.

-   μόνο εξασκώντας ελεύθερα το ερευνητικό 
και κριτικό πνεύμα του θα μπορέσει ο άν-
θρωπος να γνωρίσει πραγματικά τόσο το φυ-
σικό κόσμο όσο και τον ίδιο του τον εαυτό, 
ώστε να μπορέσει τελικά να αναπλάσει και 
να αναμορφώσει την ανθρώπινη κοινωνία 
προς το καλύτερο (στο σημείο αυτό, είναι 
εμφανής η επιρροή των διαφωτιστών από 
τις φυσικές επιστήμες, που την εποχή εκείνη 
έχουν ήδη αρχίσει να σημειώνουν σημαντική 
πρόοδο).

Αδαμάντιος Κοραής (1748-1833) και Ρήγας Βελεστινλής 
(1757-1798): οι δύο σημαντικότερες μορφές του Νεοελλη-

νικού Διαφωτισμού.

Θέτοντας τέτοιους στόχους, ήταν απόλυτα φυ-
σικό οι διαφωτιστές να δείξουν ξεχωριστό εν-
διαφέρον για τις επιστήμες και τα συστήματα 
αγωγής, αφού η μάθηση και ο φωτισμός των 
ανθρώπων ήταν απαραίτητη προϋπόθεση για 
όλα τα υπόλοιπα. Παράλληλα, οι διαφωτιστές 

       



47

ΔιαφωτισμόςΔιαφωτισμός

κηρύσσουν την προστασία της αξιοπρέπειας 
του ανθρώπου, την ανεξιθρησκεία και, γενι-
κά, την ελευθερία και την απαλλαγή του αν-
θρώπου από κάθε καταναγκασμό. Αναζητούν 
συχνά την έμπνευσή τους στην κλασική αρχαι-
ότητα και, παράλληλα, προάγουν την καλλιέρ-
γεια των ζωντανών γλωσσών και των εθνικών 
ιδιωμάτων, αφού μόνο μέσα από αυτά μπορεί 
να επιτευχθεί η πνευματική αφύπνιση των πλη-
θυσμών.

Όπως ήταν φυσικό, ο Διαφωτισμός επη-
ρέασε κάποια στιγμή και τον ελληνισμό, τόσο 
στις τουρκοκρατούμενες περιοχές όσο και στις 
παροικίες. Σταδιακά, λοιπόν, διαμορφώθηκε 
μια ιδιαίτερη πνευματική κίνηση, την οποία 
ονομάζουμε «Νεοελληνικό Διαφωτισμό». Χρο-
νολογικά, τα ακραία όρια αυτής της κίνησης 
είναι το 1669 και το 1821 και μπορούμε να τη 
χωρίσουμε σε δύο περιόδους: η πρώτη είναι η 
περίοδος της προετοιμασίας (1669-1774) και 
η δεύτερη η περίοδος της ακμής (1774-1821), 
φυσικά με κάποια καθυστέρηση σε σχέση με 
τον ευρωπαϊκό διαφωτισμό.

Οι φιλελεύθερες ιδέες του ευρωπαϊκού 
Διαφωτισμού φτάνουν στον ελληνικό χώρο 
καταρχήν χάρη στους Έλληνες που σπουδά-
ζουν την εποχή εκείνη στην Ευρώπη (π.χ. οι 
Φαναριώτες συγκαταλέγονται ανάμεσα στους 
πιο μορφωμένους ανθρώπους της εποχής, γι’ 
αυτό και καταλαμβάνουν υψηλές θέσεις στην 
οθωμανική αυτοκρατορία). Επίσης, σημαντι-
κός είναι και ο ρόλος των Ελλήνων εμπόρων, 
που συνήθως συνδυάζουν τη μόρφωση και τα 
πνευματικά ενδιαφέροντα με τις συνεχείς με-
τακινήσεις και την οικονομική ευρωστία. Ως 
ενδιάμεσοι σταθμοί για τη μεταφορά αυτή των 
ιδεών του Διαφωτισμού, λειτουργούν οι ελλη-
νικές παροικίες της Ευρώπης (π.χ. Βιένη, Βε-
νετία, Τεργέστη) και οι παραδουνάβιες ηγεμο-
νίες, όπου το πνευματικό επίπεδο είναι σαφώς 
υψηλότερο απ’ ό,τι στον ελλαδικό χώρο.

Εξαιτίας των ιδιαίτερων συνθηκών στις 
οποίες ζει τότε ο ελληνισμός, ο Νεοελληνι-
κός Διαφωτισμός παρουσιάζει ορισμένες 
ιδιομορφίες και δεν έχει ακριβώς τα ίδια χα-
ρακτηριστικά με τον ευρωπαϊκό Διαφωτισμό. 
Μπορούμε να πούμε ότι, σε γενικές γραμμές, 
πρόκειται για μια εποχή έντονων πνευματικών 
ζυμώσεων, προβληματισμών και αντιπαραθέ-
σεων. Το έντονο ενδιαφέρον για την αγωγή, 
τις φυσικές επιστήμες, τον ορθό λόγο, το κριτι-
κό πνεύμα και τις νέες φιλοσοφικές και ηθικές 
απόψεις υπάρχει, βέβαια, και στο νεοελληνικό 
διαφωτισμό. Ωστόσο, τελικοί στόχοι του κινή-
ματος είναι, κυρίως, η εθνική αφύπνιση και η 
προσπάθεια για απελευθέρωση του Γένους, 
που σύμφωνα με τους διαφωτιστές μπορούν να 
επιτευχθούν μόνο αν προηγηθεί η πνευματική 
καλλιέργεια και αφύπνιση.

Στα χρόνια του Νεοελληνικού Διαφωτι-
σμού, λοιπόν, παρατηρείται ένα συνεχές ενδι-
αφέρον για την έκδοση των αρχαίων συγγρα-
φέων, καθώς και για μεταφράσεις ευρωπαϊκών 
έργων της εποχής. Παράλληλα, ιδρύονται νέα 
σχολεία και εκπαιδευτήρια, ενώ σημαντικός 
είναι ο ρόλος των ελληνόφωνων εφημερίδων 
και περιοδικών, που εκδίδονται στις παροικί-
ες, ιδιαίτερα κατά τα τελευταία χρόνια πριν 
την επανάσταση. Τέλος, το ενδιαφέρον για τις 
φυσικές επιστήμες, την ιστορία, τη γεωγραφία, 
την ηθική και τη φιλοσοφία, καθώς και για την 
ανανέωση της λογοτεχνίας, πρέπει να θεωρεί-

Αυτόγραφο του Ρήγα, που συμπυκνώνει σε μία φράση το 

πνεύμα τόσο το δικό του όσο και του Διαφωτισμού.

       



48

Διδακτική ποίησηΔιαφωτισμός

ται δεδομένο. Μέσα σε όλα αυτά, βέβαια, ένα 
σημαντικό ζήτημα που απασχολεί τους εκπρο-
σώπους του Νεοελληνικού Διαφωτισμού είναι 
αυτό της γλώσσας: οι πιο προοδευτικοί και φι-
λελεύθεροι θεωρούν ότι οι νέες ιδέες θα έχουν 
κάποιο αποτέλεσμα μόνο αν αγγίξουν το σύ-
νολο του ελληνικού λαού, πράγμα που μπορεί 
να επιτευχθεί μόνο με τη λαϊκή γλώσσα· από 
την άλλη πλευρά, όσοι τρέφουν μια σχετική 
δυσπιστία απέναντι στις νέες ιδέες επιμένουν 
κυρίως στη χρήση της αρχαΐζουσας, ώστε οι 
Έλληνες να μην παρεκκλίνουν από το αρχα-
ϊκό τους παρελθόν.

Όλοι σχεδόν οι εκπρόσωποι του Νεοελ-
ληνικού Διαφωτισμού υπήρξαν λόγιοι, κληρι-
κοί ή έμποροι και στράφηκαν κυρίως προς τη 
γαλλική παιδεία· γι’ αυτό και ο Νεοελληνικός 
Διαφωτισμός επηρεάζεται με τη σειρά από 
τις ιδέες του Βολταίρου, του Ντιντερό και των 
Εγκυκλοπαιδιστών, καθώς και των Ιδεολόγων 
της Γαλλικής Επανάστασης. Ως πιο σημαντι-
κούς φορείς του Νεοελληνικού Διαφωτισμού 
μπορούμε να αναφέρουμε καταρχήν τους 
Φαναριώτες και στη συνέχεια τον Κοσμά τον 
Αιτωλό, τον Ευγένιο Βούλγαρη, τον Ιώσηπο 
Μοισιόδακα, το Δημήτριο Καταρτζή, τον Αδα-
μάντιο Κοραή, που είναι ασφαλώς η κορυφαία 
μορφή του Νεοελληνικού Διαφωτισμού, τους 
Δανιήλ Φιλιππίδη και Γρηγόριο Κωσταντά, 
το Ρήγα, τον Παναγιώτη Κοδρικά, το Νεόφυ-
το Δούκα, τον Αθανάσιο Ψαλίδα, τον Άνθιμο 
Γαζή, τον Κωνσταντίνο Κούμα, το Θεόφιλο 
Καΐρη κ.ά. Τέλος, θα πρέπει να πούμε ότι ορι-
σμένα από τα πιο σημαντικά έργα του Νεοελ-
ληνικού Διαφωτισμού, όπως ο «Ανώνυμος του 
1789» και η «Ελληνική Νομαρχία», εκδόθηκαν 
ανώνυμα και, συνεπώς, δεν μπορούμε να είμα-
στε βέβαιοι για τους συγγραφείς τους.

(Βλ. Σχολή, ρεύμα, κίνημα)

 

Διδακτική ποίηση

Η ποίηση γενικά, από τα χρόνια του Ομή-
ρου μέχρι και σήμερα, λειτουργεί, με ευρεία 
έννοια, και ως ένας «δάσκαλος» του ανθρώ-
που. Ο ουσιαστικός, βέβαια, στόχος της ποί-
ησης δεν είναι να προσφέρει στον άνθρωπο/
αναγνώστη, με τρόπο άμεσο και ανοιχτό, ένα 
σύστημα παραινέσεων, συμβουλών, ηθικών 
αρχών και κανόνων για τη ζωή. Κάτι τέτοιο θα 
υποβίβαζε την ουσία της ποίησης και θα την 
καθιστούσε λόγο κηρυγματικό και ηθικοδιδα-
κτικό. Ο βασικός στόχος της ποίησης είναι να 
προσφέρει στον αναγνώστη απόλαυση και συ-
γκίνηση αισθητικής ποιότητας.

 

Κ. Π. Καβάφης (1863-1933): κατέτασσε ο ίδιος τα ποι-
ήματά του σε ιστορικά, ερωτικά και φιλοσοφικά· στην 

τελευταία κατηγορία τοποθετούσε όσα εμείς ονομάζουμε 
διδακτικά.

 
Υπήρξαν όμως και ποιητές που έγραψαν 

ποιήματα τα οποία διαπνέονται και χαρακτηρί-
ζονται από ένα πνεύμα καθαρού διδακτισμού. 

       



49

ΔιήγημαΔιδακτική ποίηση

Τα ποιήματα αυτά προσφέρουν, με τρόπο άμε-
σο και ευθύ, το στοιχείο μιας συμβουλευτικής 
προς τον άνθρωπο. Μακρινός πρόγονος αυτού 
του είδους της διδακτικής/συμβουλευτικής 
ποίησης θεωρείται ο Ησίοδος, που υπήρξε και 
ο εισηγητής του λεγόμενου διδακτικού έπους 
(κυρίως με το έπος του Έργα και ημέραι).

Στη νεότερη ελληνική λογοτεχνία η διδα-
κτική ποίηση δεν ευδοκίμησε ιδιαίτερα. Αυτό 
δεν οφείλεται μόνο σε αδυναμία των ποιητών. 
Φαίνεται ότι η ποίηση, όταν προδίδει τον ου-
σιαστικό της χαρακτήρα και μεταβάλλεται 
σε κακότεχνο και ρηχό διδακτισμό, παύει να 
λειτουργεί ως καθαρά αισθητικό γεγονός. Βέ-
βαια, ποιητές μεγάλου αναστήματος, όπως ο 
Κίπλινγκ (Kipling Rudyard), μας έχουν δώσει 
ποιητικά κείμενα διδακτικού περιεχομένου, 
που παράλληλα αποτελούν και δείγματα άρ-
τιας και υψηλής ποιητικής τέχνης (π.χ. το ποίη-
μα «Αν» του Κίπλινγκ, στα Κείμενα Ευρωπαϊ-
κής Λογοτεχνίας της Β΄ Λυκείου.)

Εκείνος, πάντως, που στη νεότερη ελληνι-
κή ποίηση μπόρεσε να συνδυάσει με εκπληκτι-
κό και άρτιο τρόπο το ήθος της πραγματικής 
ποίησης με το στοιχείο του διδακτισμού είναι 
ο ποιητής Κ. Π. Καβάφης. Όπως είναι γνωστό, 
πολλά από τα ποιήματά του χαρακτηρίζονται 
από τους μελετητές του έργου του ως διδακτι-
κά. Σ’ αυτή την κατηγορία ανήκει και το πολύ 
γνωστό καβαφικό ποίημα που τιτλοφορείται 
«Ιθάκη». Το διδακτικό χαρακτήρα αυτού του 
ποιήματος τον διαπιστώνουμε και από τα εξής 
στοιχεία, που αποτελούν και τα γενικότερα 
γνωρίσματα της διδακτικής ποίησης:
–   ο ποιητικός λόγος στο σύνολό του εκφέρε-

ται σε β΄ ενικό πρόσωπο· έτσι προσλαμβάνει 
και αποκτά ένα επιστολικό ύφος και χαρα-
κτήρα, αφού το β΄ ενικό πρόσωπο αποτελεί 
το γραμματικό τύπο και κανόνα που συνηθί-
ζουμε στις επιστολές

–   ο επιστολικός χαρακτήρας του κειμένου 
προϋποθέτει έναν αποδέκτη, δηλαδή ένα 
πρόσωπο στο οποίο απευθύνεται η ποιητική 

γραφή. Ως αποδέκτης, βέβαια, λειτουργεί ο 
αναγνώστης. Μ’ αυτό τον τρόπο, το ποίημα 
αποκτά μια καθολικότητα, επειδή ακριβώς 
ο κάθε αναγνώστης μεταβάλλεται και σε 
αποδέκτη

–    το β΄ ενικό πρόσωπο προσδίδει στο ποίημα 
ένα χαρακτήρα συμβουλευτικό και παραι-
νετικό. Ο ποιητής είναι ο συμβουλεύων και 
ο αναγνώστης (ή και ο ακροατής) είναι ο 
αποδέκτης των συμβουλών και των παραι-
νέσεων. Έτσι, μέσα στο ποίημα λειτουργεί, 
με τρόπο άμεσο και ευθύ, ένα είδος έντονου 
και χαρακτηριστικού διδακτισμού. Αυτός 
όμως ο τόνος του διδακτισμού δε γίνεται με 
τρόπο φωναχτό, άκομψο, ανοίκειο, ρητορι-
κό και κηρυγματικό. Το ποίημα (επομένως 
και ο διδακτικός του χαρακτήρας) λειτουρ-
γεί με τρόπο οικείο, φιλικό και υποβλητικό. 
Εξάλλου, αυτός ο τόνος του υποβλητικού 
διδακτισμού, μαζί με το γενικότερο περιε-
χόμενο του κειμένου, δικαιολογεί απόλυτα 
την κατάταξη της «Ιθάκης» στα διδακτικά 
ποιήματα του Καβάφη.

–   το β΄ ενικό πρόσωπο προσδίδει στο κείμενο 
ένα χαρακτηριστικό τόνο οικειότητας, φιλι-
κής κουβέντας και επικοινωνιακής αμεσότη-
τας. Ο αναγνώστης ζει την ψευδαίσθηση ότι 
το ποίημα γράφτηκε αποκλειστικά γι’ αυτόν. 
Μ’ αυτή την αίσθηση ο αναγνώστης ζει μια 
κατάσταση άμεσης ταύτισης με το κείμενο: 
κείμενο και αναγνώστης συγκλίνουν απόλυ-
τα και, τελικά, ταυτίζονται.

 
Διήγημα

Μαζί με τη νουβέλα και το μυθιστόρημα, το 
διήγημα είναι ένα από τα τρία βασικά είδη 
της αφηγηματικής πεζογραφίας. Οι ρίζες του 
χάνονται στη λογοτεχνία της αρχαιότητας· με 
τη μορφή όμως που το γνωρίζουμε σήμερα, 
εμφανίστηκε στη δυτική λογοτεχνία στις αρχές 
του 19ου αιώνα και, κυρίως, από το 1830 και 
μετά. Πολλά από τα χαρακτηριστικά του διη-

       



50

ΔιήγημαΔιήγημα

γήματος που θα παρουσιάσουμε στη συνέχεια, 
καθορίστηκαν από το γεγονός ότι για μεγάλο 
χρονικό διάστημα, τα διηγήματα δημοσιεύο-
νταν κυρίως στις εφημερίδες, που τα ζητούσαν 
επίμονα, γιατί είχαν μεγάλη ανταπόκριση στο 
αναγνωστικό τους κοινό.

Το πρώτο χαρακτηριστικό ενός διηγήμα-
τος είναι η συντομία του. Η έκταση του, βέ-
βαια, δεν είναι επακριβώς καθορισμένη και 
μπορεί να ποικίλλει αλλά σε γενικές γραμμές 
έχουμε να κάνουμε με μια σύντομη αφήγηση. 
Αυτή η συντομία οδηγεί στο δεύτερο βασικό 
χαρακτηριστικό του διηγήματος, που είναι 
ένας συνδυασμός λιτότητας και πυκνότητας, 
τόσο στη γλώσσα όσο και στο περιεχόμενο. 
Συγκεκριμένα, ο μύθος, η ιστορία δηλαδή που 
αφηγείται ένα διήγημα, επικεντρώνεται συνή-
θως γύρω από ένα βασικό γεγονός, με έναν 
κεντρικό ήρωα. Μ’ άλλα λόγια, κάθε διήγη-
μα αποτυπώνει ένα επεισόδιο από τη ζωή του 
πρωταγωνιστή, το οποίο όμως αποδεικνύεται 
ιδιαίτερα σημαντικό για τη ζωή και τη μοίρα 
του και γι’ αυτό αξίζει να προσεχθεί ιδιαίτερα.

Το βασικό πρόβλημα που έχει να αντιμε-
τωπίσει ο διηγηματογράφος είναι, ακριβώς, να 
μπορέσει να περάσει από το ειδικό στο γενικό: 
μέσα δηλαδή από την αφήγηση ενός μεμονω-
μένου επεισοδίου, να μπορέσει να προσφέρει 
στον αναγνώστη μια πλήρη ηθογράφηση και 
ψυχογραφία του πρωταγωνιστή, καθώς και μια 
συνολική αίσθηση της ζωής του. Για να το επι-
τύχει αυτό, δεν αρκούν μόνο η λιτότητα και η 
πυκνότητα· χρειάζεται επίσης μια προσεκτική 
επιλογή του θέματος, ένας επιτυχημένος συν-
δυασμός αφήγησης, διαλόγου και περιγραφής, 
σωστή χρήση της γλώσσας, αρχιτεκτονική δι-
άρθρωση της πλοκής κτλ. Για παράδειγμα, ένα 
διήγημα μπορεί να περιλαμβάνει και κάποια 
δευτερεύοντα πρόσωπα ή επεισόδια, τα οποία 
όμως θα είναι πολύ σύντομα και θα έχουν ως 
βασικό τους στόχο να φωτίσουν το βασικό γε-
γονός ή να συμπληρώσουν την ψυχογραφία 
του πρωταγωνιστή.

Ανάλογα με το θέμα τους, τα διηγήματα 
μπορούν να διακριθούν σε ηθογραφικά, ρε-
αλιστικά, κοινωνικά, ιστορικά, ψυχολογικά, 
αστυνομικά κτλ. Στην παραδοσιακή τους μορ-
φή παρουσιάζουν όλα τα χαρακτηριστικά που 
συνήθως συναντάμε στην πεζογραφία: αλη-
θοφάνεια, συγκεκριμένο χρόνο και τόπο, θέ-
ματα από την καθημερινή ζωή κτλ. Βέβαια, το 
σύγχρονο διήγημα πολύ συχνά αμφισβητεί όλα 
αυτά τα παραδοσιακά γνωρίσματα.

 

Γ. Μ. Βιζυηνός (1846-1896). Πολλοί τον θεωρούν ως τον 

εισηγητή του διηγήματος στη νεοελληνική λογοτεχνία.

 
Σε ό,τι αφορά τη νεοελληνική λογοτεχνία, 

το διήγημα αναπτύχθηκε κυρίως από τη γε-
νιά του 1880 και έκτοτε καλλιεργείται συστη-
ματικά απ’ τους πιο σημαντικούς Έλληνες 
πεζογράφους. Μάλιστα, μπορούμε να πούμε 
ότι το νεοελληνικό διήγημα έχει δώσει έργα 
υψηλής ποιότητας, πολύ περισσότερα απ’ ό,τι 
το μυθιστόρημα. Σημαντικοί Έλληνες διηγη-
ματογράφοι θεωρούνται γενικά ο Γεώργιος 
Βιζυηνός, ο Αλέξανδρος Παπαδιαμάντης, ο 

       



51

ΔοκίμιοΔοκίμιο

Ανδρέας Καρκαβίτσας, ο Δημοσθένης Βου-
τυράς, ο Κωνσταντίνος Θεοτόκης, ο Άγγελος 
Τερζάκης, ο Δημήτρης Xατζής, ο Αντώνης Σα-
μαράκης κ.ά.

(Βλ. Λογοτεχνικά γένη/είδη, Μυθιστόρη-
μα, Νουβέλα)

 

Δοκίμιο

Δεν είναι εύκολο να ορίσει κανείς με σαφή-
νεια και καθαρότητα την έννοια του δοκιμί-
ου. Ίσως είναι ευκολότερο να προσδιορισθεί 
καταρχήν η έννοια του δοκιμίου αρνητικά· να 
πει, δηλαδή, κανείς πρώτα τι δεν είναι δοκί-
μιο. Μια τέτοια προσπάθεια καταλήγει στο 
λεγόμενο αρνητικό ορισμό του δοκιμίου. Είναι 
όμως γνωστό ότι κάθε αρνητικός ορισμός είναι 
ατελής. Αν π.χ. πει κάποιος «ο ηλεκτρισμός 
δεν είναι μαγνητισμός», δεν ορίζει την έννοια 
του ηλεκτρισμού· απλώς λέγει τι δεν είναι.

Αν, πάντως, ακολουθήσουμε αυτή την τα-
κτική του αρνητικού ορισμού, μπορούμε να 
καταλήξουμε σ’ ένα πρώτο συμπέρασμα. Συ-
γκεκριμένα, μπορούμε να πούμε ότι το δοκί-
μιο, παρ’ όλο που συγγενεύει, δεν ταυτίζεται 
με την πραγματεία, τη διατριβή, την επιστημο-
νική μελέτη και το άρθρο. Και τα τέσσερα αυτά 
είδη λόγου εκθέτουν απόψεις και θέσεις, που 
είναι απόλυτα τεκμηριωμένες και εκφράζουν 
την αλήθεια της επιστήμης που υπηρετούν.

Το δοκίμιο δεν έχει χαρακτήρα επιστη-
μονικής μελέτης και δεν εκφράζεται με τον 
αυστηρό τρόπο που χαρακτηρίζει κάθε επι-
στημονικό μελέτημα ή άρθρο. Αντίθετα, είναι 
κυρίως προϊόν και αποτέλεσμα προσωπικού 
στοχασμού. Το στοιχείο αυτό υποδηλώνει ότι 
στο δοκίμιο υπάρχει μια ιδιαίτερα χαρακτηρι-
στική απόχρωση προσωπικών-υποκειμενικών 
σκέψεων.

Προσδιορίζοντας αναλυτικότερα και με 
θετικό τώρα τρόπο τα χαρακτηριστικά γνωρί-
σματα του δοκιμίου, μπορούμε να καταλήξου-
με στα εξής:

α)   το δοκίμιο είναι ένα ιδιότυπο γραμματεια-
κό είδος που βρίσκεται στο μεταίχμιο, στο 
ενδιάμεσο δηλαδή διάστημα, ανάμεσα στα 
καθαρώς λογοτεχνικά κείμενα και στις σύ-
ντομες μελέτες. Αυτό σημαίνει ότι δεν ταυ-
τίζεται με τα λογοτεχνικά κείμενα ούτε, βέ-
βαια, και με τις εμπεριστατωμένες μελέτες

β)   πραγματεύεται συνήθως ένα θέμα (π.χ. κοι-
νωνικό, φιλοσοφικό, επιστημονικό κτλ.), 
που το εξετάζει στις πιο βασικές του πλευ-
ρές, χωρίς όμως και να το εξαντλεί, και κατά 
κανόνα είναι σύντομο στην έκτασή του

γ)   δηλώνει περισσότερο και εκφράζει την υπο-
κειμενική-προσωπική οπτική του δημιουρ-
γού σχετικά με το θέμα που πραγματεύεται

δ)   όταν είναι αυστηρά δοκίμιο στοχαστικού 
τύπου, η γλώσσα και γενικά η όλη του εκ-
φραστική ακολουθούν ένα πιο σοβαρό 
ύφος που ταιριάζει στον αποκαλούμενο 
δοκιμιακό λόγο (ή δοκιμιακή γλώσσα)

ε)   όταν το δοκίμιο δεν ακολουθεί αυστηρά τη 
μορφή της δοκιμιακής γλώσσας αλλά ανα-
πτύσσει το θέμα του με τρόπο πιο άνετο και 
ελεύθερο, αποκτά μιαν εντονότερη λογοτε-
χνική χροιά

στ)   σχετικά με τον τρόπο οργάνωσης και δι-
άρθρωσης των νοημάτων, ακολουθεί συ-
νήθως μια τετράπτυχη δομή και ανάπτυξη:
–  θέση-παρουσίαση του θέματος
–   έκθεση-ανάπτυξη των βασικών απόψε-

ων του δοκιμιογράφου
–   απόδειξη-τεκμηρίωση των θέσεων με 

αναφορά σε συγκεκριμένο αποδεικτικό 
υλικό

–   συμπερασματική-επιλογική κατακλείδα

[Μορφές δοκιμιακού λόγου υπήρχαν ήδη 
από την αρχαιότητα. Άλλωστε, πίσω από τη 
γραπτή μορφή του σύγχρονου δοκιμίου κρύβε-
ται η προφορική παράδοση της ρητορικής, που 
αναπτύχθηκε κυρίως στην κλασική αρχαιότητα, 
ελληνική και ρωμαϊκή. Η παράδοση αυτή κλη-
ροδότησε στο δοκίμιο τις τεχνικές πειθούς που 
χρησιμοποιεί. Εξάλλου, αυτές οι προφορικές 

       



52

Δοκίμιο Δομή

μορφές πειθούς χρησιμοποιούνται και σήμερα 
από πολλούς ανθρώπους, όπως, για παράδειγ-
μα, από τους πολιτικούς, τους δικηγόρους και 
άλλους που είναι αναγκασμένοι να πείσουν ένα 
ακροατήριο για ένα συγκεκριμένο θέμα.

Ανεξάρτητα, πάντως, από την καταγωγή 
του, το είδος που σήμερα αποκαλούμε «δοκί-
μιο» αποτελεί γέννημα-θρέμμα των νεότερων 
χρόνων και συνδέεται σαφώς με τη σταδιακή 
άνοδο της αστικής τάξης κατά την περίοδο 
αυτή· κι αυτό, γιατί η ανάπτυξη του δοκιμίου 
προϋποθέτει την ύπαρξη ενός σχετικά καλλι-
εργημένου αστικού αναγνωστικού κοινού. Δεν 
είναι, άλλωστε, τυχαίο ότι οι πρώτες χώρες στις 
οποίες παρατηρείται ακμή του δοκιμίου είναι 
η Γαλλία (Montaigne, 1580), η Αγγλία (Francis 
Bacon, 1597) και η Γερμανία (18ος αι.), όπου 
έχουμε και ανάπτυξη της αστικής τάξης.

Πατέρας του σύγχρονου δοκιμίου θεωρεί-
ται σήμερα ο Γάλλος συγγραφέας του 16ου αι. 
Michel de Montaigne, ο οποίος επινόησε και 
τον όρο «δοκίμιο» (essai), θέλοντας να δείξει 
ότι πρόκειται για μια απόπειρα διερεύνησης 
ενός θέματος και όχι για μιαν οριστική τοποθέ-
τηση και ανάλυση ενός προβλήματος.

Σε ό,τι αφορά τη χώρα μας και τη νεοελ-
ληνική γραμματεία, ο γαλλικός όρος essai (ή ο 
αγγλικός essay) αποδίδεται για πρώτη φορά ως 
«δοκίμιον» ήδη από το 18ο αιώνα, από τον Ευ-
γένιο Βούλγαρη. Στην ουσία, όμως, το δοκίμιο 
αποτελεί υπόθεση του 20ού αιώνα, στη διάρ-
κεια του οποίου εντάσσεται στο λεξιλόγιο του 
λογοτεχνικού και κριτικού λόγου. Για ένα διά-
στημα, το συναντάμε μόνο στα λογοτεχνικά πε-
ριοδικά της εποχής. Το 1929, όμως, για πρώτη 
φορά, ένα ολόκληρο βιβλίο χαρακτηρίζεται ως 
δοκίμιο: πρόκειται για το πολύ γνωστό Ελεύθε-
ρο πνεύμα του Γιώργου Θεοτοκά, που εκ των 
υστέρων θεωρήθηκε ως το μανιφέστο της λεγό-
μενης γενιάς του τριάντα. Γενικότερα, μπορού-
με να πούμε ότι στα χρόνια του μεσοπολέμου 
το δοκίμιο γνωρίζει πολύ μεγάλη ανάπτυξη 
στη χώρα μας· από την περίοδο αυτή, άλλωστε, 
προέρχονται οι πιο σημαντικοί Έλληνες δοκι-
μιογράφοι: Γιώργος Θεοτοκάς, Φώτος Πολί-

της, I. Μ. Παναγιωτόπουλος, Γιώργος Σεφέρης, 
Άγγελος Τερζάκης, Αιμίλιος Χουρμούζιος, Ευ-
άγγελος Παπανούτσος κ.ά.

Ειδικά για το Γιώργο Θεοτοκά, θα πρέ-
πει να πούμε ότι είναι ο πρώτος Έλληνας που 
τόλμησε να εντάξει το δοκιμιακό λόγο στο μυ-
θιστόρημα (π.χ. στην Αργώ). Η πρακτική της 
ενσωμάτωσης αποσπασμάτων δοκιμιακής υφής 
σε ευρύτερες μυθιστορηματικές συλλήψεις 
συνιστά εύρημα του αιώνα μας και συνδέεται 
σαφώς με τις σύγχρονες τάσεις της πεζογρα-
φίας· την έχουν, άλλωστε, εφαρμόσει μερικοί 
από τους πιο πρωτοποριακούς συγγραφείς της 
εποχής μας, όπως ο Γερμανός Tomas Mann, ο 
Αυστριακός Robert Musil, ενώ απαντάται και 
σε πιο πρόσφατα χρόνια, σε συγγραφείς όπως 
ο Τσέχος Milan Kundera κ.ά. Αυτή η συσσω-
μάτωσή του σε ένα άλλο αμιγώς λογοτεχνικό 
είδος, δίνει στο δοκίμιο τη δυνατότητα να επι-
τελέσει εντελώς νέες λειτουργίες. Χάρη στις 
λειτουργίες αυτές, αντισταθμίζεται ως ένα 
βαθμό η παρακμή του ως ανεξάρτητου και αυ-
θύπαρκτου είδους, μια παρακμή που παρατη-
ρείται κυρίως στην εποχή μας, με την ταχύτατη 
ανάπτυξη των καθαρά επικοινωνιακών και δη-
μοσιογραφικών ειδών.]

(Βλ. Λογοτεχνικά γένη/είδη).

 
Δομή

Ένα λογοτεχνικό κείμενο (ποίημα, διήγημα, 
νουβέλα, μυθιστόρημα, θεατρικό έργο) αποτε-
λείται από μέρη. Τα μέρη αυτά δεν είναι ασύν-
δετα μεταξύ τους. Αντίθετα, συνδέονται στενά 
και είναι έτσι οργανωμένα, ώστε όλα μαζί να 
συναποτελούν και να αναδεικνύουν ένα ενιαίο 
και σφιχτοδεμένο σύνολο. Αυτός, ακριβώς, ο 
τρόπος οργάνωσης και σύνδεσης των μερών 
σε ένα «καλοχτισμένο» σύνολο, αποτελεί τη 
δομή του λογοτεχνικού κειμένου».

Από την καλή ή κακή οργάνωση και σύνδε-
ση των μερών σε όλο, καθορίζεται και εξαρτά-
ται ο βαθμός συνοχής και σωστής διάρθρωσης 
του λογοτεχνικού κειμένου. Συγκεκριμένα, 

       



53

ΔράμαΔομή

όταν ένα λογοτεχνικό κείμενο μας φαίνεται 
ασύνδετο, ανοργάνωτο ή και χασματικό, λέμε 
ότι έχει κακή ή χαλαρή δομή και διάρθρωση.

Ο Οδυσσέας Ελύτης ονομάζει τη δομή αρ-
χιτεκτονική επινόηση. Ο όρος αυτός είναι ιδι-
αίτερα εύστοχος και εύγλωττος. Ο Ελύτης τον 
εξηγεί και εννοεί το αρχιτεκτονικό σχέδιο, τον 
τρόπο χτισίματος ενός λογοτεχνικού κειμένου. 
Ο ίδιος σε δύο κυρίως έργα του (Άξιον Εστί, Ο 
Μικρός Ναυτίλος) ακολούθησε έναν ιδιαίτερα 
πολύπλοκο τρόπο οργάνωσης των μερών σε 
ενιαίο σύνολο.

Με βάση όλα τα προαναφερόμενα, θα 
μπορούσαμε να καταλήξουμε στο ακόλου-
θο οριστικό και καταληκτικό συμπέρασμα: η 
δομή είναι ο τρόπος και η τεχνική με την οποία 
τα μέρη ενός κειμένου οργανώνονται σε σύ-
νολο. Με αυτή την οργάνωση εξασφαλίζεται 
ο μέγιστος βαθμός συνοχής του λογοτεχνικού 
κειμένου.
[Η λέξη δομή, που συχνά συγχέεται με τον όρο 
πλοκή (βλ. λέξη), παράγεται από το αρχαιοελ-
ληνικό ρήμα δέμω (=χτίζω). Αυτή η ετυμολογι-
κή συσχέτιση μας διευκολύνει να καταλάβουμε 
ότι: με τον όρο δομή υπονοούνται δύο πράγμα-
τα: α) τα μέρη από τα οποία αποτελείται ένα 
λογοτεχνικό κείμενο και β) ο τρόπος με τον 
οποίο τα μέρη αυτά «χτίζονται» σε οργανωμέ-
νο σύνολο]

 

Δράμα

Ο όρος «δράμα» προέρχεται απ’ την αρχαιό-
τητα και η ετυμολογία του από το ρήμα «δρῶ» 
δεν αφήνει πολλές αμφιβολίες για τη σημασία 
του: δράμα είναι το λογοτεχνικό έργο το οποίο 
εμπεριέχει δράση αληθινών προσώπων και γι’ 
αυτό δε διαβάζεται απλώς αλλά παριστάνεται 
στη σκηνή, στο θέατρο.

Η δραματική τέχνη γεννήθηκε, βέβαια, 
στην κλασική Ελλάδα και με την αρχική της 
μορφή λειτούργησε ως πρότυπο για αιώνες. 

Οι Λατίνοι, για παράδειγμα, μιμήθηκαν τους 
αρχαίους Έλληνες τόσο στη μορφή όσο και 
στο περιεχόμενο, ενώ οι νεότεροι Ευρωπαίοι 
εμπνεύστηκαν με τη σειρά τους και από το ελ-
ληνικό και από το λατινικό δράμα.

Στην αρχαιότητα, τα δραματικά είδη ήταν 
τρία και ήταν όλα έμμετρα: η τραγωδία, η κω-
μωδία και το σατυρικό δράμα. Αργότερα, στη 
διάρκεια του Μεσαίωνα, συναντάμε τα λεγό-
μενα «μυστήρια», που στην ουσία είναι δρά-
ματα λειτουργικά ή θρησκευτικά. Τέλος, στα 
νεότερα χρόνια, το δράμα στρέφεται σιγά σιγά 
προς τον πεζό λόγο, ακολουθεί τα ρεύματα 
κάθε εποχής, ενώ νέα είδη γεννιούνται συνε-
χώς: τραγικωμωδία, μελόδραμα, κωμειδύλλιο, 
κωμωδία χαρακτήρων, κωμωδία ηθών, φαρ-
σοκωμωδία, αστικό δράμα, κοινωνικό δράμα, 
θέατρο του παραλόγου, μιούζικαλ κτλ.

Το δράμα ήταν, βέβαια, μια σύνθετη τέ-
χνη ήδη από την αρχαιότητα. Στην εποχή μας, 
όμως, ο σύνθετος αυτός χαρακτήρας του δρά-
ματος τονίζεται ακόμη περισσότερο, καθώς μια 
παράσταση προϋποθέτει πλέον τη συνεργασία 
μιας ομάδας ειδικών, όπως π.χ. του θεατρικού 
συγγραφέα, του ηθοποιού, του σκηνογράφου, 
του χορογράφου, του ενδυματολόγου κτλ., που 
όλοι εργάζονται κάτω από την επίβλεψη του 
σκηνοθέτη. Μ’ άλλα λόγια, το δράμα συνδυά-
ζει κείμενο, υποκριτική ερμηνεία, σκηνοθεσία 
και παρουσία του κοινού.

Στην εποχή μας, η αρχική έννοια του όρου 
«δράμα» έχει στην ουσία αντικατασταθεί από 
τη λέξη «θέατρο», που στην αρχαιότητα σή-
μαινε απλά το χώρο της αναπαράστασης του 
δράματος και πιο συγκεκριμένα τις θέσεις των 
θεατών. Για τους περισσότερους ανθρώπους 
σήμερα, όμως, η λέξη «δράμα» συνδέεται με 
την έννοια του δραματικού, του τραγικού. 
Ωστόσο, η αρχική σημασία διασώζεται ακόμη 
σε σύνθετα όπως δραματουργός, δραματουρ-
γία, δραματογραφία κτλ.

(Βλ. Λογοτεχνικά γένη/είδη).

       



54

ΕγκιβωτισμόςΕγκιβωτισμός

Εγκιβωτισμός

Στην πιο απλή του μορφή, ένα αφηγηματικό 
κείμενο αναπτύσσει μια ιστορία από την αρχή 
ως το τέλος. Ωστόσο, αυτή η απλή μορφή είναι 
κυρίως ένα θεωρητικό σχήμα και δεν απαντά-
ται συχνά στα λογοτεχνικά αφηγηματικά κεί-
μενα. Πράγματι, σε ένα λογοτεχνικό κείμενο 
με αφηγηματικό χαρακτήρα (π.χ. μυθιστόρη-
μα, διήγημα, νουβέλα), συνήθως υπάρχει μια 
βασική ιστορία, η λεγόμενη κύρια αφήγηση, η 
οποία όμως διανθίζεται, εμπλουτίζεται και συ-
μπληρώνεται από άλλες δευτερεύουσες ιστο-
ρίες, που παρεμβάλλονται στην εξέλιξη της 
αρχικής.

Μ’ άλλα λόγια, πολύ συχνά σε ένα αφη-
γηματικό λογοτεχνικό κείμενο, η ιστορία που 
έχουμε ξεκινήσει να διαβάζουμε διακόπτεται, 
για να αρχίσει η αφήγηση μιας άλλης ιστορί-
ας, μικρότερης σε έκταση από την αρχική· μό-
λις αυτή ολοκληρωθεί, επανερχόμαστε στην 
αφήγηση της αρχικής ιστορίας. Οι δύο αυτές 
αφηγήσεις-ιστορίες συνδέονται φυσικά με-
ταξύ τους με κάποιο τρόπο: για παράδειγμα, 
ενδέχεται να έχουν το ίδιο θέμα, τους ίδιους 
ήρωες κτλ.

Το φαινόμενο που μόλις περιγράψαμε 
ονομάζεται εγκιβωτισμός. Κάθε φορά, δηλα-
δή, που έχουμε την ενσωμάτωση μιας αφήγη-
σης μέσα σε μιαν άλλη, έχουμε εγκιβωτισμό. 
Το πιο κλασικό παράδειγμα εγκιβωτισμού, 
που είναι γνωστό σε όλους μας, προέρχεται 

από την Οδύσσεια. Στο ομηρικό αυτό έπος, η 
κύρια αφήγηση καλύπτει τις τελευταίες σαρά-
ντα μέρες από τις περιπέτειες του Οδυσσέα 
κατά την επιστροφή του από την Τροία στην 
Ιθάκη: ξεκινά από τη ραψωδία α και το συμ-
βούλιο των θεών, ενώ ο Οδυσσέας βρίσκεται 
στο νησί της Καλυψώς και ο Τηλέμαχος ανα-
ζητά τα ίχνη του στην Πύλο και Σπάρτη, και 
ολοκληρώνεται με την επιστροφή στην Ιθάκη, 
την τιμωρία των μνηστήρων και την αναγνώρι-
ση του ήρωα από την Πηνελόπη και το Λαέρ-
τη. Ενδιάμεσα, όμως, μια νύχτα στο νησί των 
Φαιάκων, ο ίδιος ο Οδυσσέας παίρνει το λόγο 
και αφηγείται στον Αλκίνοο και τους άλλους 
Φαίακες που τον φιλοξενούν, τις περιπέτειές 
του από τότε που έφυγε από την Τροία· με τον 
τρόπο αυτό τις πληροφορούμαστε κι εμείς οι 
αναγνώστες. Αυτή η αφήγηση των περιπετει-
ών του Οδυσσέα από τον ίδιο διακόπτει την 
εξέλιξη της κύριας αφήγησης του Ομήρου για 
αρκετές ραψωδίες, παρεμβάλλεται δηλαδή 
και ενσωματώνεται στο εσωτερικό της πρώ-
της αφήγησης. Συνεπώς, έχουμε το φαινόμενο 
του εγκιβωτισμού και η αφήγηση του Οδυσ-
σέα ονομάζεται εγκιβωτισμένη. Αν θα θέλαμε, 
λοιπόν, να αναπαραστήσουμε το αφηγηματι-
κό σχέδιο της Οδύσσειας με ένα απλό σχήμα, 
αυτό θα ήταν ως εξής:

 
αφήγηση Ομήρου (α-ι) [ αφήγηση Οδυσσέα 

(ι-μ) ] αφήγηση Ομήρου (ν-ω)

Ε

       



55

Εθνική λογοτεχνίαΕθνική λογοτεχνία

Αυτή η μορφή εγκιβωτισμού που αναλύσα-
με εδώ και τη συναντάμε στον Όμηρο είναι η 
πιο απλή: ξεκινά μια ιστορία και κάποια στιγ-
μή η εξέλιξή της διακόπτεται για να παρεμ-
βληθεί μια άλλη ιστορία· όταν αυτή η δεύτερη 
ιστορία ολοκληρωθεί, μπορεί να συνεχιστεί 
και η αρχική, για να φτάσει στο τέλος της.

Ωστόσο, σε πιο πρόσφατα χρόνια και ιδίως 
στη σύγχρονη λογοτεχνία, συναντάμε πολύ πιο 
περίπλοκες μορφές εγκιβωτισμού: για παρά-
δειγμα, είναι δυνατόν η κύρια και η εγκιβωτι-
σμένη αφήγηση να διακόπτουν η μια την άλλη 
διαδοχικά και πολλές φορές και να ολοκληρώ-
νονται σχεδόν παράλληλα στο τέλος του έρ-
γου· επίσης, είναι δυνατόν να έχουμε συνεχώς 
αφηγήσεις που ξεκινούν και λίγο μετά διακό-
πτονται για να δώσουν τη θέση τους σε άλλες, 
που με τη σειρά τους διακόπτονται κι αυτές 
κ.ο.κ., με αποτέλεσμα να μην μπορούμε να 
αποφασίσουμε ποια είναι η κύρια και ποιες οι 
εγκιβωτισμένες ή δευτερεύουσες αφηγήσεις. 
Τέλος, σε πολλές περιπτώσεις, δεν είναι κα-
θόλου απαραίτητο να έχουμε αλλαγή αφηγητή 
για να έχουμε εγκιβωτισμό, όπως συμβαίνει 
στην Οδύσσεια. Μπορεί ο ίδιος αφηγητής να 
διακόψει την αρχική ιστορία και να παρεμβά-
λει μιαν άλλη, προτού επανέλθει τελικά στην 
κύρια αφήγησή του.

(Βλ. Αφηγηματικό επίπεδο, Αφήγηση, 
Aφηγητής).

Εθνική λογοτεχνία

Όπως δηλώνουν και οι ίδιες οι λέξεις, εθνική 
είναι η λογοτεχνία που παράγεται, γράφεται 
από μια συγκεκριμένη εθνότητα. Ωστόσο, 
όπως θα δούμε, δεν πρόκειται για έναν όρο 
τόσο απλό· σε αρκετές περιπτώσεις, η χρήση 
του γεννά πολλά ερωτηματικά και ο ίδιος απο-
δεικνύεται ασαφής ή και ανεπαρκής.

Από ιστορικής πλευράς, η γέννηση της έν-
νοιας «εθνική λογοτεχνία» συνδέεται σαφώς 
με τη μακρόχρονη πορεία της αστικής τάξης, 
που ξεκινά από την Αναγέννηση, περνά από 

τις περιόδους του Ανθρωπισμού και του Δι-
αφωτισμού και καταλήγει, το 18ο και το 19ο 
αιώνα, στην κατάληψη της εξουσίας και την 
εγκαθίδρυση αστικών εθνικών κρατών. Στα 
πλαίσια της πορείας αυτής, οι λόγιοι της επο-
χής εγκαταλείπουν σταδιακά τη μελέτη των 
κλασικών λογοτεχνιών της αρχαιότητας, της 
ελληνικής και της λατινικής, για να στραφούν 
στην ανακάλυψη και τη μελέτη των νεότερων 
εθνικών λογοτεχνιών. Είναι προφανές ότι τα 
έθνη, και πολύ περισσότερο τα νεοσύστατα 
εθνικά κράτη, χρειάζονται τη λογοτεχνία: πρό-
κειται για ένα λόγο ο οποίος απευθύνεται στο 
άτομο, προτείνοντάς του μια ταυτότητα. Ας 
μην ξεχνάμε ότι σε σχέση με τη λογοτεχνία, τα 
έθνη έχουν πολύ πιο σύντομη ιστορία και πα-
ρελθόν. Δεν είναι, άλλωστε, τυχαίο ότι σε αρ-
κετές περιπτώσεις (π.χ. Ιταλία, Ελλάδα κτλ.), 
η λογοτεχνία προηγείται της εθνικής ιδέας και 
ως ένα βαθμό τη γονιμοποιεί ή την προετοιμά-
ζει, συνοδεύοντας με τον τρόπο αυτό τη δια-
μόρφωση του κράτους. Από την άποψη αυτή, 
κάθε έθνος πρέπει να έχει τη λογοτεχνία του: 
την αρχαία και τη λόγια, τις ανακαλύπτει, τις 
αποκαθιστά, τις επιδεικνύει και, στην ανάγκη, 
τις επινοεί· τη λαϊκή, τη συγκεντρώνει. Γραφή 
χωρίς παράδοση πίσω της δεν υπάρχει: η εθνι-
κή έμπνευση προσφέρει θέματα, χαρακτήρες, 
λογοτεχνικές μορφές και πολλά άλλα στοιχεία, 
εξασφαλίζοντας στο συγγραφέα ένα κοινό.

Με βάση τα παραπάνω, λοιπόν, θα πρέπει 
να θεωρήσουμε απόλυτα φυσικό το γεγονός 
ότι οι σύγχρονες γραμματολογικές σπουδές 
αρχίζουν να αναπτύσσονται παράλληλα με 
τη συγκρότηση των πρώτων εθνικών κρατών. 
Ήδη το 18ο αιώνα, έχουμε τη συγγραφή των 
πρώτων «εθνικών» ιστοριών λογοτεχνίας 
στη Γαλλία και την Αγγλία, ενώ το 19ο αιώ-
να ο όρος «εθνική λογοτεχνία» καθιερώνεται 
και στη Γερμανία, με μια μάλλον εθνικιστική 
απόχρωση. Εξάλλου, στη διάρκεια του 19ου 
αιώνα, η μελέτη των εθνικών λογοτεχνιών συ-
γκροτείται σε επιστήμη, σε ολόκληρο σχεδόν 
το δυτικό κόσμο.

       



56

Εθνική λογοτεχνίαΕθνική λογοτεχνία

Ποια είναι, όμως, τα κριτήρια στα οποία 
έχει στηριχθεί η διάκριση των εθνικών λογο-
τεχνιών; Ευθύς εξαρχής, κάθε εθνική λογο-
τεχνία συνδέθηκε αναπόσπαστα με την αντί-
στοιχη εθνική γλώσσα. Ακόμη και σήμερα, το 
βασικό κριτήριο για τη διάκριση των εθνικών 
λογοτεχνιών παραμένει η γλώσσα. Πρόκειται 
όμως για ένα κριτήριο μάλλον επισφαλές, που 
δημιουργεί αρκετά προβλήματα· κι αυτό, διότι 
σε πολλές περιπτώσεις, λογοτεχνία και γλώσ-
σα δε συμπίπτουν μέσα στα όρια ενός εθνικού 
κράτους. Για παράδειγμα, αν έχουμε ως μονα-
δικό κριτήριο τη γλώσσα, πώς θα διακρίνουμε 
ανάμεσα στην αγγλική, την αμερικανική και 
την ιρλανδική λογοτεχνία ή ανάμεσα στην αυ-
στριακή και τη γερμανική; Ή πού θα κατατά-
ξουμε κείμενα γραμμένα σε αποικίες αλλά στη 
γλώσσα της μητρόπολης; Από την άλλη πλευ-
ρά, θα πρέπει, για παράδειγμα, να δεχθούμε 
ότι στην περίπτωση της Ελβετίας υπάρχουν 
τέσσερις «εθνικές» λογοτεχνίες μόνο και μόνο 
επειδή υπάρχουν τέσσερις «εθνικές» γλώσσες;

Επομένως, είναι προφανές ότι εκτός από 
τη γλώσσα, θα πρέπει να λάβει κανείς υπόψη 
και ορισμένους άλλους παράγοντες, προκει-
μένου να καθορίσει τα όρια μιας εθνικής λο-
γοτεχνίας· και είναι προφανές ότι οι παράγο-
ντες αυτοί συνδέονται κυρίως με την ιστορική, 
κοινωνική, πολιτική ή και θρησκευτική πορεία 
ενός τόπου ή ενός πληθυσμού. Αυτό γίνεται 
ακόμη πιο φανερό, όταν για μεθοδολογικούς 
κυρίως λόγους ομαδοποιούμε κάποιες εθνικές 
λογοτεχνίες με βασικό κριτήριο τη γλωσσική 
συγγένεια: για παράδειγμα, μιλάμε συχνά για 
σλαβικές λογοτεχνίες, ενώ γνωρίζουμε ότι 
μέσα στο σύνολο αυτό υπάρχουν βαθιά ριζω-
μένες διαφορές. Αντίθετα, μπορούμε ευκολό-
τερα να μιλήσουμε για άλλου τύπου ομάδες, 
όπως για παράδειγμα για τις βαλκανικές λο-
γοτεχνίες, που παρά τις τεράστιες γλωσσικές 
διαφορές, παρουσιάζουν αξιοσημείωτες ομοι-
ότητες, οι οποίες οφείλονται σε ιστορικούς κυ-
ρίως λόγους.

Ειδικά σε ό,τι αφορά τη νεοελληνική λο-

γοτεχνία, τα προβλήματα είναι σχετικά λίγα. 
Πράγματι, πρόκειται για μια από τις περιπτώ-
σεις εκείνες, στις οποίες το κριτήριο της γλώσ-
σας είναι το πλέον κατάλληλο. Στην ουσία, 
όλοι οι ιστορικοί της λογοτεχνίας μας συμφω-
νούν: κάθε λογοτεχνικό κείμενο γραμμένο σε 
νεοελληνική γλώσσα ανήκει στη νεοελληνική 
λογοτεχνία, ανεξάρτητα από ποιον ή πού έχει 
γραφεί. Από εκεί και πέρα, υπάρχουν κάποια 
προβλήματα, καταρχήν εξαιτίας του χρόνιου 
γλωσσικού διχασμού που υπήρχε στην Ελλάδα 
σχεδόν ως τις μέρες μας· ακόμη, δεν είναι βέ-
βαιο ότι θα πρέπει να δεχθούμε ως μοναδικό 
κριτήριο τη γλώσσα για τις πρώτες περιόδους 
της νεοελληνικής λογοτεχνίας (10ος-17ος αιώ-
νας), όπου εντοπίζονται και οι περισσότερες 
διαφωνίες μεταξύ των μελετητών.

Σήμερα, είναι γεγονός ότι η εθνική ιδέα 
έχει χάσει μεγάλο μέρος από τη δύναμή της 
(η αναβίωση των εθνικιστικών τάσεων που 
παρατηρείται τα τελευταία χρόνια, δεν έχει 
ακόμη επηρεάσει τον κόσμο της λογοτεχνίας 
και των λογοτεχνικών σπουδών). Οι τοπικοί 
πολιτισμοί και γλώσσες, καθώς και η λεγόμενη 
κουλτούρα των μειονοτήτων, κεντρίζουν όλο 
και περισσότερο το ενδιαφέρον των μελετη-
τών, οι οποίοι παραδέχονται πλέον ανοιχτά 
ότι το εθνικιστικό σχήμα που επιζητεί ένα λαό, 
ένα έθνος, ένα κράτος, μια γλώσσα και μια λο-
γοτεχνία είναι μια σπανιότατη, αν όχι ανύπαρ-
κτη, περίπτωση. Είναι, βέβαια, προφανές ότι 
για ένα αρκετά μεγάλο χρονικό διάστημα, η 
λογοτεχνία ενέπνευσε την εθνική ιδέα, και το 
αντίστροφο· αλλά η ιδεολογία του έθνους απο-
δείχθηκε βλαβερή για την ιστορία της λογοτε-
χνίας: αρκεί να σκεφθούμε πόσους τεχνητούς 
διαχωρισμούς και αβέβαιες τομές προϋποθέ-
τουν αυτού του είδους οι μελέτες, καθώς και 
το συχνότατο ολίσθημα να χρησιμοποιείται το 
παρελθόν, προκειμένου να εξηγηθούν και να 
δικαιολογηθούν οι σημερινές δομές.

Πάντως, ανεξάρτητα από τα παραπάνω 
προβλήματα, οι περισσότεροι σύγχρονοι με-
λετητές συμφωνούν ότι η μελέτη των εθνικών 

       



57

ΕιρωνείαΕιρωνεία

λογοτεχνιών είναι ιδιαίτερα χρήσιμη και δε 
θα πρέπει με κανένα τρόπο να εγκαταλειφθεί. 
Ωστόσο, οφείλουμε να έχουμε πάντοτε κατά 
νου ότι το λογοτεχνικό φαινόμενο είναι ενιαίο 
και ότι η λογοτεχνία ως σύνολο αναπτύσσεται 
και εξελίσσεται ανεξάρτητα από γλωσσικές ή 
άλλες διακρίσεις. Mε λίγα λόγια, η λογοτεχνία 
δεν αποτελείται από πολλά «κλειστά» εθνικά 
συστήματα και, συνεπώς, είναι προτιμότερο 
κάθε εθνική λογοτεχνία να μην εξετάζεται ως 
ένα αυτοτελές και αυτόνομο σύνολο, αποκομ-
μένο από τον υπόλοιπο κόσμο.

(Βλ. Λογοτεχνία)
 

Ειρωνεία

Η πιο παλιά και η πιο συνηθισμένη μορφή ει-
ρωνείας είναι αυτή που όλοι μας, πολύ συχνά, 
χρησιμοποιούμε στον καθημερινό μας λόγο. 
Σ’ αυτή την περίπτωση, η ειρωνεία είναι ένας 
λεκτικός τρόπος (ή ένα λεκτικό σχήμα), σύμ-
φωνα με τον οποίο το πραγματικό νόημα είναι 
διαφορετικό ή και αντίθετο από αυτό που αρ-
χικά φανερώνουν οι λέξεις.

π. χ. – Καλός είσαι κι εσύ!

Μια τέτοια χρήση της ειρωνείας είναι συ-
χνή στα ρητορικά κείμενα και ιδιαίτερα στα 
δικανικά. Η κλασική μάλιστα ρητορική ταύ-
τισε αυτή την ειρωνεία με την αλληγορία (βλ. 
λέξη).

Μια άλλη μορφή ειρωνείας είναι αυτή που 
βρίσκουμε συχνά στα πλατωνικά κείμενα και 
που την ενσαρκώνει ο Σωκράτης. Γι’ αυτό και 
λέγεται σωκρατική ειρωνεία. Σ’ αυτή τη μορ-
φή ειρωνείας, το πρόσωπο (=ο Σωκράτης) 
που συζητάει με άλλους, προσποιείται άγνοια 
για το συζητούμενο θέμα και λέει άλλα ή πολύ 
λιγότερα από αυτά που γνωρίζει. Αυτή η μορ-
φή ειρωνείας έχει ως στόχο να εκμαιεύσει ο 
προσποιούμενος άγνοια από τους συνομιλητές 
του αυτά που θέλει ή να οδηγήσει τη συζήτηση 
στην κατεύθυνση που εκείνος επιθυμεί.

Η πιο γνωστή μορφή ειρωνείας είναι η 
λεγόμενη τραγική ή δραματική. Ο όρος ει-
σάγεται για πρώτη φορά το 1833 από τον C. 
Thirwall και από τότε καθιερώνεται οριστικά.

Η τραγική ειρωνεία μπορεί να παρουσιά-
ζεται με δύο μορφές: τη λεκτική και την ειρω-
νεία της κατάστασης ή καταστασιακή. Η πρώ-
τη μορφή στηρίζεται στο γεγονός ότι οι λέξεις 
και οι φράσεις που χρησιμοποιεί ένα πρόσωπο 
της τραγωδίας, έχουν διαφορετικό νόημα για 
το ίδιο και διαφορετικό για τους θεατές. Πρό-
κειται, δηλαδή, για περίπτωση στην οποία οι 
χρησιμοποιούμενες λέξεις έχουν διφορούμενη 
σημασία και το βαθύτερο νόημα είναι διαφο-
ρετικό από το προφανές. Τέτοιες μορφές λε-
κτικής τραγικής ειρωνείας βρίσκουμε συχνά 
στον Οιδίποδα Τύραννο του Σοφοκλή αλλά και 
σε άλλες τραγωδίες.

Η δεύτερη μορφή τραγικής ειρωνείας (η 
λεγόμενη καταστασιακή) απορρέει από την 
ίδια την πλοκή του έργου. Ο μύθος δηλαδή της 
τραγωδίας εξελίσσεται με τέτοιο τρόπο, ώστε 
οι θεατές να γνωρίζουν περισσότερα από τον 
ίδιο τον ήρωα: ο θεατής γνωρίζει την αλήθεια, 
ενώ ο τραγικός ήρωας την αγνοεί ή βρίσκε-
ται σε μια κατάσταση αυταπάτης. Ουσιαστι-
κά πρόκειται για μιαν αντίθεση ανάμεσα στη 
γνώση (που την κατέχουν οι θεατές) και στην 
άγνοια (που τη ζει ο τραγικός ήρωας).

Σ’ αυτή τη δεύτερη κυρίως μορφή εντάσσε-
ται και ανήκει η ειρωνεία που παρατηρούμε 
συχνά στα ομηρικά έπη και τη χαρακτηρίζου-
με ως επική. Πιο συγκεκριμένα, επική ειρω-
νεία έχουμε όταν ο ακροατής/αναγνώστης του 
έπους γνωρίζει κάτι που όμως τα πρόσωπα του 
έπους το αγνοούν. Κλασική περίπτωση επικής 
ειρωνείας περιέχεται στη σκηνή της συνάντη-
σης Οδυσσέα-Τηλέμαχου στην π ραψωδία. Ο 
Τηλέμαχος βρίσκεται σε κατάσταση άγνοιας 
σχετικά με το μεταμφιεσμένο Οδυσσέα και 
δεν αναγνωρίζει ότι πρόκειται για τον πατέ-
ρα του. Ο ακροατής όμως ή ο αναγνώστης του 
έπους γνωρίζει την αλήθεια για το πρόσωπο 
του Οδυσσέα.

       



58

ΈκφρασηΕιρωνεία

Γενικότερα, στην τραγική ή δραματική ει-
ρωνεία αυτής της μορφής, ο ήρωας ενός έργου 
(θεατρικού, αφηγηματικού, κινηματογραφικού 
κτλ.) δεν κατανοεί τη δύσκολη κατάσταση στην 
οποία βρίσκεται. Γι’ αυτό, χωρίς να το καταλα-
βαίνει, ενεργεί με τρόπο αντίθετο από το λογικό, 
το φυσιολογικό και τον αναμενόμενο, στοιχείο 
και γεγονός που το ξέρει και το καταλαβαίνει 
ο θεατής ή ο αναγνώστης του έργου. Το απο-
τέλεσμα αυτής της άγνοιας είναι ο ήρωας του 
έργου να επιδιώκει και, τελικά, να επισπεύδει 
ο ίδιος την καταστροφή του. Ο Οιδίποδας π.χ., 
στην ομώνυμη τραγωδία του Σοφοκλή, επιμένει 
να αποκαλύψει το φονιά του Λάιου, αγνοώντας 
ότι ο ίδιος είναι ο φονιάς του πατέρα του, λε-
πτομέρεια που οι θεατές τη γνωρίζουν.

Στα νεότερα λογοτεχνικά έργα (π.χ. στο 
Μοιρολόι της φώκιας του Αλ. Παπαδιαμάντη), 
η έννοια της ειρωνείας αποκτά ευρύτερο νόη-
μα και λειτουργεί με τον εξής τρόπο: ο εξωδι-
ηγητικός αφηγητής, που δε συμμετέχει ο ίδιος 
στη δράση και θα μπορούσε να χαρακτηριστεί 
ως αφηγητής-παντογνώστης, γνωρίζει πολύ 
περισσότερα από ό,τι οι ήρωες του έργου. 
Μέσω του αφηγητή, κατέχουν τη γνώση και 
την αλήθεια και οι αναγνώστες του έργου, ενώ 
την αγνοούν οι ήρωες της αφήγησης.

Καταληκτικά, θα πρέπει να σημειώσουμε 
το εξής: οι πολλαπλοί τρόποι με τους οποίους 
εμφανίζεται και λειτουργεί η ειρωνεία στα 
λογοτεχνικά έργα δεν μπορούν να καλυφθούν 
μ’ ένα γενικό ορισμό αυτής της έννοιας. Μπο-
ρούμε, όμως, να πούμε ότι σε κάθε μορφή 
ειρωνείας υπάρχει μια αναντιστοιχία ή μια 
ασυμφωνία ή μια αντίθεση μεταξύ λέξεων και 
νοήματος, πράξεων και αποτελεσμάτων, απα-
τηλής και αντικειμενικής πραγματικότητας.

 
 

Έκφραση

Ο όρος έκφραση προέρχεται από την αρχαία 
ελληνική γραμματεία («έκφρασις»). Συγκε-
κριμένα, κατά την αρχαιότητα, «εκφράσεις» 

ονομάζονταν οι περιγραφές (π.χ. ανθρώπων, 
τόπων, αντικειμένων, εποχών κτλ.). Μάλιστα, 
οι σοφιστές τις χρησιμοποιούσαν και ως ασκή-
σεις, προκειμένου να ελέγξουν τις ρητορικές 
ικανότητες των μαθητών τους. Στόχος της έκ-
φρασης ήταν να παρουσιάσει ολοζώντανο το 
οποιοδήποτε αντικείμενο στον αναγνώστη ή 
τον ακροατή.

Αρκετούς αιώνες αργότερα, και κυρίως 
κατά τα μεσαιωνικά χρόνια, ο όρος «έκφρασις» 
απέκτησε μια στενότερη σημασία και άρχισε 
να σημαίνει την περιγραφή ενός έργου τέχνης. 
Μέχρι και σήμερα, πολλοί θεωρούν ότι αυτή 
και μόνο είναι η πραγματική του σημασία.

Ανεξάρτητα, πάντως, αν θα δεχθούμε την 
ευρύτερη ή τη στενότερη σημασία του όρου, 
αυτό που έχει σημασία είναι ότι εκφράσεις 
συναντάμε σε πολλά παλαιότερα κείμενα, ξε-
κινώντας από τον Όμηρο: στην Ιλιάδα έχου-
με τη λεπτομερειακή περιγραφή της ασπίδας 
του Αχιλλέα, την ώρα που την κατασκευάζει 
ο Ήφαιστος (Σ 483-608), ενώ στην Οδύσσεια 
έχουμε την περιγραφή του ειδυλλιακού φυσι-
κού περιβάλλοντος της Ωγυγίας, του νησιού της 
Καλυψώς (ε 63-75), καθώς και του παλατιού 
του βασιλιά των Φαιάκων Αλκίνοου (η 84-132).

Στους αιώνες που ακολούθησαν, οι ομη-
ρικές εκφράσεις αποτέλεσαν αντικείμενο 
έμπνευσής και μίμησης, τόσο από Έλληνες 
όσο και από Ρωμαίους συγγραφείς. Εξάλλου, 
εκφράσεις συναντάμε και στη βυζαντινή γραμ-
ματεία, καθώς και στις δυτικο-ευρωπαϊκές λο-
γοτεχνίες του Μεσαίωνα. Μάλιστα, την εποχή 
αυτή, η έκφραση καλλιεργείται και ως αυτό-
νομο λογοτεχνικό είδος: γράφονται, δηλαδή, 
ολόκληρα έργα που είναι απλά εκφράσεις. 
Αλλά και στη νεότερη εποχή, εκφράσεις συνα-
ντάμε ακόμη και στους ρομαντικούς ποιητές.

Τέλος, εκφράσεις συναντάμε και σε κά-
ποια έργα που χρονολογούνται από τις απαρ-
χές της νεοελληνικής λογοτεχνίας. Για παρά-
δειγμα, στα πέντε ιπποτικά μυθιστορήματα 
που σώζονται από την εποχή της Φραγκοκρα-
τίας (13ος-17ος) υπάρχουν αρκετές εκφρά-

       



59

Ελεύθερος πλάγιος λόγοςΕλεγειακό ποίημα

σεις, τις οποίες συνήθως εξηγούμε ως λόγιες 
επιδράσεις που δέχθηκαν οι δημιουργοί τους 
από τη βυζαντινή γραμματεία.

Ελεγειακό ποίημα

Από τη λέξη έλεγος (=θρήνος), που είναι φρυ-
γική, παράγεται η λέξη ελεγεία. Η ελεγεία εί-
ναι το παλαιότερο είδος λυρικής ποίησης που 
αναπτύχθηκε στην αρχαία Ελλάδα γύρω στα 
τέλη του 7ου αιώνα π.Χ. Η ελεγεία, ως είδος 
της λυρικής ποίησης, ήταν μονοφωνικό τρα-
γούδι και αρχικά είχε θρηνητικό χαρακτήρα. 
Αργότερα, βέβαια, η ελεγεία έπαψε να είναι 
αποκλειστικά θρηνητική και απέκτησε μεγα-
λύτερο θεματικό εύρος.

Από αυτό το είδος της αρχαίας λυρικής 
ποίησης, διατηρήθηκε κυρίως το επίθετο ελε-
γειακός, για να χαρακτηρισθούν με αυτό ποι-
ητές και ποιητικά κείμενα που συγκεντρώνουν 
ορισμένα ειδικά χαρακτηριστικά. Συγκεκριμέ-
να, ένα ποίημα (ή ένας ποιητής) θα χαρακτη-
ρισθεί ελεγειακό όταν ως περιεχόμενο εκφρά-
ζει: έναν έντονο μελαγχολικό χαρακτήρα, μιαν 
απαισιόδοξη στάση στη ζωή και μια σταθερή 
πεισιθάνατη διάθεση. Τα ποιήματα αυτά είναι 
κατεξοχήν λυρικά, αφού εκφράζουν μια νο-
σηρή συναισθηματική κατάσταση του ποιητή 
και μια στάση άρνησης της ζωής. Ως ποιητικά 
κείμενα συνιστούν μια ιδιαίτερη κατηγορία 
γκρίζου και «συνοφρυωμένου» λυρισμού που 
αντιτίθεται στο φωτεινό, αίθριο και υγιή ποι-
ητικό λυρισμό. Από την άποψη του ύφους και 
του ποιητικού τόνου, τα ελεγειακά ποιήματα 
είναι κείμενα χαμηλόφωνα, γνήσια λυρικά και 
με υπερβολικά ήπιους και μαλακούς ποιητι-
κούς τρόπους.

Ως γνήσιους ελεγειακούς ποιητές μπορού-
με να χαρακτηρίσουμε τους: Λορέντζο Μαβί-
λη, Κώστα Ουράνη, Λάμπρο Πορφύρα, Κ. Γ. 
Καρυωτάκη κ.ά.

Ένα από τα γνησιότερα λυρικά-ελεγειακά 
ποιήματα είναι η «Λήθη» του Λ. Μαβίλη:

 

Καλότυχοι οι νεκροί που λησμονάνε
την πίκρα της ζωής. Όντας βυθίσει
ο ήλιος και το σούρουπο ακολουθήσει,
μην τους κλαις, ο καημός σου όσος και να ‘ναι.
 
Τέτοιαν ώρα οι ψυχές διψούν και πάνε
στης λησμονιάς την κρουσταλλιένα βρύση·
μα βούρκος το νεράκι θα μαυρίσει
α στάξει γι’ αυτές δάκρυ όθε αγαπάνε.
 
Κι αν πιουν θολό νερό ξαναθυμούνται,
διαβαίνοντας λιβάδια από ασφοδήλι,
πόνους παλιούς που μέσα τους κοιμούνται,
 
— Α δε μπορείς παρά να κλαις το δείλι,
 τους ζωντανούς τα μάτια σου ας θρηνήσουν:
θέλουν — μα δε βολεί να λησμονήσουν.

(Βλ. Λογοτεχνικά γένη/είδη).

Ελεύθερος πλάγιος λόγος

Στην αφηγηματική λογοτεχνία, όπως άλλωστε 
και στην πραγματική ζωή, προκειμένου να πα-
ρουσιαστεί ο λόγος ενός προσώπου απ’ τον 
αφηγητή, υπάρχουν δύο βασικές δυνατότητες: 
ο ευθύς και ο πλάγιος λόγος. Στον πρώτο, ο 
αφηγητής μεταφέρει κατά λέξη τα λόγια του 
ήρωα, τα οποία στην έντυπη μορφή τους συνή-
θως ξεχωρίζουν και από τυπογραφικής πλευ-
ράς, καθώς τοποθετούνται είτε μέσα σε εισα-
γωγικά είτε μετά από παύλα. Αντίθετα, στη 
δεύτερη περίπτωση, ο λόγος του προσώπου 
ενσωματώνεται σ’ εκείνον του αφηγητή και 
ο αποδέκτης της αφήγησης (ή ο αναγνώστης) 
δε μαθαίνει τις ακριβείς λέξεις που «πρόφε-
ρε» ο ήρωας αλλά μόνο το περιεχόμενο τους 
— και μάλιστα το μαθαίνει όπως ακριβώς του 
το «προσφέρει» ο αφηγητής, ο οποίος έχει τη 
δυνατότητα να υπερτονίσει, να προσπεράσει, 
να υποβαθμίσει ή και να αποσιωπήσει τα ση-
μεία που εκείνος επιθυμεί. Μπορούμε να θεω-
ρήσουμε τις δυο αυτές βασικές δυνατότητες ως 
τα δυο άκρα ενός άξονα, ο οποίος περιλαμβά-

       



60

Ελεύθερος πλάγιος λόγοςΕλεύθερος πλάγιος λόγος

νει και αρκετές ενδιάμεσες επιλογές. Μια απ’ 
αυτές είναι και ο ελεύθερος πλάγιος λόγος.

Πράγματι, ο κλασικός τρόπος για να ορίσει 
κανείς τον ελεύθερο πλάγιο λόγο είναι να τον 
θεωρήσει ως ένα ενδιάμεσο στάδιο ανάμεσα 
στον ευθύ και τον πλάγιο λόγο. Σύμφωνα με 
τους υποστηρικτές της άποψης αυτής, ο ελεύ-
θερος πλάγιος λόγος αποτελεί στην ουσία το 
συνδυασμό δύο φωνών: του αφηγητή και του 
συγκεκριμένου προσώπου του οποίου τα λό-
για μεταφέρει ο αφηγητής. Ακόμη, όσοι απο-
δέχονται αυτό το σκεπτικό υποστηρίζουν ότι 
ο μεικτός χαρακτήρας του ελεύθερου πλάγιου 
λόγου αποδεικνύεται και από το γεγονός ότι 
δανείζεται γραμματικά χαρακτηριστικά και 
από τις δυο άλλες τεχνικές, τα οποία και ανα-
μιγνύει. Όλα αυτά φαίνονται αρκετά καθαρά 
στο παρακάτω παράδειγμα:

 
...μας πλησίασε. «Την αγαπώ», είπε.

(Ε.Λ.)
...μας πλησίασε και ομολόγησε ότι την αγα-
πούσε. 

(Π. Λ.)
...μας πλησίασε. Την αγαπούσε.

(Ε.Π.Λ)
 

Εννοείται, βέβαια, πως το παράδειγμα 
αυτό είναι ενδεικτικό, αφού πρόκειται για την 
απλούστερη ίσως μορφή ελεύθερου πλάγιου 
λόγου, ενώ τα δείγματα που συνήθως συνα-
ντάμε στην παγκόσμια λογοτεχνία είναι πολύ 
πιο περίπλοκα και γεννούν πολύ περισσότερα 
προβλήματα. Ο ελεύθερος πλάγιος λόγος εί-
ναι μια τεχνική με πολλές λεπτές παραλλαγές 
και αποχρώσεις, που είναι δύσκολο να ανα-
γνωριστούν και να ταξινομηθούν με απόλυτη 
ακρίβεια και πολύ συχνά φέρνουν σε δύσκολη 
θέση τους μελετητές.

Αυτό που μπορούμε να πούμε, λαμβάνο-
ντας υπόψη και το παραπάνω παράδειγμα, 
είναι ότι ο ελεύθερος πλάγιος λόγος αποτελεί 
μια συγκεκριμένη τεχνική, η οποία δίνει στον 
αφηγητή τη δυνατότητα να μεταφέρει τα λό-

για, τις σκέψεις, τις διαθέσεις ή τα συναισθή-
ματα ενός άλλου προσώπου, χωρίς να αλλάξει 
την τριτοπρόσωπη αφήγηση ούτε το βασικό 
αφηγηματικό χρόνο (συνήθως παρωχημένο). 
Από ιστορικής πλευράς, ο ελεύθερος πλάγιος 
λόγος γεννήθηκε το 19ο αιώνα και αναπτύ-
χθηκε παράλληλα με το λεγόμενο ψυχολογικό 
μυθιστόρημα. Από τότε και μέχρι σήμερα δεν 
έπαψε ποτέ να συνιστά αφηγηματικό στοιχείο 
πρωταρχικής σημασίας, καθώς παρουσιάζει 
ορισμένα χαρακτηριστικά τα οποία στη σύγ-
χρονη πεζογραφία λειτουργούν ως πλεονεκτή-
ματα. Για παράδειγμα, στον ελεύθερο πλάγιο 
λόγο, οι λέξεις ή οι φράσεις ενός ήρωα μετα-
φέρονται από τον αφηγητή χωρίς την ύπαρξη 
κάποιου λεκτικού ρήματος που να τις εισάγει 
ή και να τις χαρακτηρίζει· το γεγονός αυτό μας 
απαλλάσσει από την ενοχλητική παρουσία του 
αφηγητή: ο λόγος ή οι σκέψεις του ήρωα της 
αφήγησης αποδίδονται στο δικό του προσω-
πικό «ιδίωμα», πράγμα που εξασφαλίζει τη 
διατήρηση όλων των αποχρώσεων της δικής 
του «πρωτότυπης» διατύπωσης. Με τον τρόπο 
αυτό, ο αποδέκτης της αφήγησης αποκτά τη 
δυνατότητα άμεσης πρόσβασης στις σκέψεις ή 
το λόγο ενός ήρωα της αφήγησης, όπως συμ-
βαίνει και με τον ευθύ λόγο· με τη διαφορά 
ότι στην περίπτωση του ελεύθερου πλάγιου 
λόγου, δεν μπορεί ποτέ να είναι βέβαιος για 
το αν πρόκειται πραγματικά για σκέψεις ή για 
αρθρωμένο λόγο, για προβληματισμούς του 
αφηγητή ή του ήρωα κτλ. Συμπερασματικά, 
δηλαδή, θα λέγαμε ότι ο ελεύθερος πλάγιος 
λόγος, συνδυάζοντας κατά κάποιο τρόπο τα 
πλεονεκτήματα του άμεσου και του πλάγιου 
λόγου, επιτυγχάνει μια έντονη αμφισημία και 
προσφέρει σημαντική αφηγηματική ευελιξία 
— κι αυτό είναι που τον κάνει τόσο απαραίτη-
το για τη σύγχρονη πεζογραφία αλλά και τόσο 
προσφιλές αντικείμενο μελέτης.

Τέλος, θα πρέπει να πούμε ότι ο ελεύθερος 
πλάγιος λόγος είναι σχετικά εύκολο να ανα-
γνωριστεί, καθώς διαθέτει ορισμένα σταθερά 
γλωσσικά και γραμματικά χαρακτηριστικά. Τα 

       



61

Ελεύθερος στίχοςΕλεύθερος στίχος

πρώτα απ’ αυτά τα έχουμε ήδη αναφέρει: είναι 
το τρίτο πρόσωπο (ενδεχομένως και η τριτο-
πρόσωπη αντωνυμία) και ο παρελθοντικός 
χρόνος, που είναι και ο βασικός χρόνος της 
αφήγησης στην οποία εντάσσεται το απόσπα-
σμα που μας ενδιαφέρει. Ένας άλλος σημα-
ντικός δείκτης είναι οι διάφοροι ιδιωματισμοί, 
οι συντμήσεις, οι περικοπές, καθώς και άλλα 
στοιχεία που ανήκουν στον προφορικό λόγο 
και δε θα τα συναντούσαμε εύκολα στο λόγο 
του αφηγητή. Ακόμη, ενδεικτική του ελεύθε-
ρου πλάγιου λόγου είναι και η παρουσία κά-
ποιων δεικτικών, που συνήθως αναφέρονται 
στον ιδιαίτερο χώρο ή χρόνο του συγκεκριμέ-
νου χαρακτήρα, του οποίου ο λόγος ή οι σκέ-
ψεις μεταφέρονται εκείνη τη στιγμή. Πάντως, 
υπάρχουν και αρκετές περιπτώσεις στις οποί-
ες ο ελεύθερος πλάγιος λόγος εμφανίζεται χω-
ρίς κανένα από αυτά τα χαρακτηριστικά και 
τότε μπορούμε να τον αναγνωρίσουμε μόνο με 
τη βοήθεια του περιεχομένου του συγκεκριμέ-
νου αποσπάσματος.

(Βλ. Χαρακτήρας)

Ελεύθερος στίχος

Με τον όρο «ελεύθερος στίχος» χαρακτηρί-
ζουμε συνήθως το στίχο που από μορφικής 
πλευράς αμφισβητεί και δεν υπακούει στις στι-
χουργικές δεσμεύσεις της παραδοσιακής ποί-
ησης. Μ’ άλλα λόγια, ο ελεύθερος στίχος ξε-
περνά την αυστηρή δομή που συναντάμε στην 
παραδοσιακή ποίηση (π.χ. σε ένα σονέτο):
—  δεν έχει συγκεκριμένο μέτρο
—  δεν επιδιώκει την ομοιοκαταληξία
—   δεν έχει συγκεκριμένο αριθμό συλλαβών 

(η έκτασή του δεν είναι καθορισμένη)
—   συνήθως συνοδεύεται από ελλιπή στίξη και 

διαταραγμένη σύνταξη.
Μιλώντας για την παγκόσμια λογοτεχνία, 

θα πρέπει να πούμε ότι η συστηματική και συ-
νειδητή χρήση του ελεύθερου στίχου ξεκινά 
στο δεύτερο μισό του 19ου αιώνα, κυρίως στο 

γαλλόφωνο και αγγλόφωνο χώρο· φυσικά, κο-
ρυφώνεται στον 20ό αιώνα, με όλους σχεδόν 
τους σημαντικούς ποιητές, σε όλο τον κόσμο, 
να γράφουν σε ελεύθερο στίχο. Η καθιέρωση 
του ελεύθερου στίχου, δηλαδή, είναι ένα από 
τα στοιχεία που σηματοδοτούν το πέρασμα 
από την παραδοσιακή στη μοντέρνα ή νεοτε-
ρική ποίηση.

Οι λόγοι που οδήγησαν την ποίηση προς 
τον ελεύθερο στίχο εξακολουθούν να αποτε-
λούν αντικείμενο έρευνας και οι μελετητές δεν 
έχουν καταλήξει σε οριστικά συμπεράσματα. 
Πολλοί απ’ αυτούς αποδίδουν τη μετάβαση 
αυτή σε εξωλογοτεχνικούς κυρίως παράγο-
ντες. Για παράδειγμα, θεωρούν ότι γεγονότα 
όπως ο πρώτος παγκόσμιος πόλεμος, η ανα-
κάλυψη του υποσυνείδητου από το Sigmund 
Freud κτλ. μετέβαλαν την ιδέα που είχε ο άν-
θρωπος τόσο για τον κόσμο όσο και για τον 
εαυτό του. Με τη σειρά του, το γεγονός αυτό 
είχε σοβαρό αντίκτυπο στην τέχνη, η οποία 
απέκτησε νέους στόχους και περιεχόμενο· και 
όπως ήταν φυσικό, αναζήτηση νέες μορφές για 
να το εκφράσει. Στην ποίηση, μία απ’ τις νέες 
αυτές μορφές ήταν ο ελεύθερος στίχος.

Η άποψη αυτή βρίσκεται αναμφίβολα πολύ 
κοντά στην αλήθεια και δύσκολα θα μπορούσε 
να την αμφισβητήσει κανείς. Μια παρατήρηση 
που θα μπορούσαμε να κάνουμε είναι ότι οι 
αιτίες της τεράστιας αυτής αλλαγής — από την 
αυστηρή δόμηση στην ελευθερία του στίχου — 
θα πρέπει να αναζητηθούν και μέσα στο ίδιο το 
φαινόμενο της ποίησης. Εξάλλου, όπως είναι 
γνωστό, ο ελεύθερος στίχος δεν αποτελεί μια 
ξαφνική και αναπάντεχη ανακάλυψη των ποι-
ητών αλλά την κατάληξη μιας μακράς πορεί-
ας, οι απαρχές της οποίας εντοπίζονται στον 
περασμένο αιώνα, δηλαδή πολύ πριν τα γεγο-
νότα που αναφέραμε προηγουμένως. Ακόμη, η 
μετάβαση προς τον ελεύθερο στίχο θα πρέπει 
να συνεξεταστεί με τα υπόλοιπα στοιχεία που 
οδήγησαν την ποίηση από την παράδοση στο 
μοντερνισμό· μπορούμε μάλιστα να την εντά-
ξουμε σε μια γενικότερη πορεία της τέχνης του 

       



62

Ελεύθερος στίχοςΕλεύθερος στίχος

20ού αι. προς όλο και λιγότερο οργανωμένες 
μορφές, κάτι που φαίνεται ακόμα πιο καθαρά 
στη ζωγραφική (αφηρημένη τέχνη) αλλά και 
στις σύγχρονες μουσικές ή και αρχιτεκτονικές 
μορφές.

Ειδικότερα σε ό,τι αφορά τη νεοελληνική 
ποίηση, η έρευνα έχει δείξει ότι δεν περνάμε 
απευθείας από την παραδοσιακή στιχουργική 
στον ελεύθερο στίχο. Μεσολαβεί ένα μετα-
βατικό στάδιο, που οι ειδικοί μελετητές ονο-
μάζουν ελευθερωμένο στίχο. Τα βασικά χα-
ρακτηριστικά ενός ποιήματος γραμμένου σε 
ελευθερωμένο στίχο είναι τα εξής:
—   έχει οπωσδήποτε μέτρο, και μάλιστα το 

ίδιο σε όλους τους στίχους (οι στίχοι του 
είναι, όπως λέμε, ομοιόμετροι)

—   είναι πολύ πιθανό να διαθέτει ομοιοκατα-
ληξία, αν και δεν είναι απαραίτητο

—   οι στίχοι του είναι ανισοσύλλαβοι, δεν 
έχουν δηλαδή την ίδια έκταση.
Το τελευταίο αυτό στοιχείο αποτελεί όχι 

μόνο τη βασική καινοτομία του ελευθερωμέ-
νου στίχου αλλά και το πρώτο σημαντικό βήμα 
προς τη σύγχρονη ποίηση και τον ελεύθερο 
στίχο, ο οποίος δεν έχει ομοιοκαταληξία, είναι 
ανισοσύλλαβος και ετερόμετρος (και πολλές 
φορές τελείως άμετρος, τουλάχιστον με βάση 
την παραδοσιακή μετρική).

Άγγελος Σικελιανός (1884-1951) και Τάκης Παπατσώνης 
(1895-1979): από πλευράς μορφής η ποίησή τους κινείται 

ανάμεσα στον ελευθερωμένο και τον ελεύθερο στίχο.

 

Στη νεοελληνική ποίηση, ο ελευθερωμένος 
στίχος σημαδεύει τα χρόνια 1890-1920, προ-
λειαίνοντας το έδαφος για τον ελεύθερο στί-
χο της γενιάς του Τριάντα. Συγκεκριμένα, σε 
ελευθερωμένο στίχο έγραψαν ποιητές όπως 
ο Κωστής Παλαμάς, ο Αλέξανδρος Πάλλης, 
ο Κώστας Χατζόπουλος, ο Αριστομένης Προ-
βελέγγιος, ο Ιωάννης Γρυπάρης, ο Κώστας 
Ουράνης κ.ά., ενώ το όριο μεταξύ ελευθερω-
μένου και ελεύθερου στίχου αποτελούν ο Άγ-
γελος Σικελιανός, ο Τάκης Παπατσώνης, ο Κ. 
Π. Καβάφης και σε ορισμένες περιπτώσεις ο 
Κ. Γ. Καρυωτάκης. Τέλος, σε ελεύθερο στίχο 
γράφουν όλοι σχεδόν οι ποιητές από τη γε-
νιά του τριάντα και μετά: Γιώργος Σεφέρης, 
Οδυσσέας Ελύτης, Γιάννης Ρίτσος, Νικηφόρος 
Βρεττάκος, Ανδρέας Εμπειρίκος, Νίκος Εγγο-
νόπουλος, Νίκος Γκάτσος, Νάνος Βαλαωρίτης, 
Άρης Αλεξάνδρου, Μανώλης Αναγνωστάκης 
και πολλοί ακόμα, ως τις μέρες μας.

Με λίγα λόγια, η χρήση του ελεύθερου 
στίχου στη λογοτεχνία μας ταυτίζεται με την 
καθιέρωση της λεγόμενης νεοτερικής ποίησης. 
Θα πρέπει, λοιπόν, να τονίσουμε ότι η μεγά-
λη διαφορά ανάμεσα στον ελευθερωμένο και 
τον ελεύθερο στίχο δε σχετίζεται τόσο με τα 
μορφολογικά στοιχεία που αναφέραμε παρα-
πάνω, όσο με ένα πιο ουσιαστικό θέμα: το γε-
γονός, δηλαδή, ότι ο ελεύθερος στίχος υπήρξε 
φορέας ενός νέου ποιητικού περιεχομένου και 
μιας νέας αντίληψης για τη φύση και τη λει-
τουργία του ποιητικού λόγου· ενώ ο ελευθερω-
μένος στίχος, παρά τις μορφολογικές καινοτο-
μίες που αποτολμά, κατά βάθος εκφράζει μια 
παραδοσιακή ποιητική αντίληψη. Μπορούμε, 
λοιπόν, να υποστηρίξουμε ότι ο ελεύθερος 
στίχος απομακρύνεται οριστικά από αυτή την 
αντίληψη του ποιήματος-τραγουδιού.

Θα πρέπει ακόμη να προσθέσουμε ότι, 
σύμφωνα με κάποιες νεότερες αντιλήψεις, τις 
οποίες όμως δε συμμερίζονται όλοι οι μελετη-
τές, ο ελεύθερος στίχος πρέπει να διακρίνεται 
και από τον πεζό στίχο και από την πεζόμορ-

       



63

ΕμπρεσιονισμόςΕμπρεσιονισμός

φη ποίηση. Τα τελευταία αυτά είδη έχουν μιαν 
εντελώς διαφορετική εκφραστική λειτουργία, 
που τα φέρνει πιο κοντά στον πεζό λόγο, αφού 
το μήκος του πεζού ή και του πεζόμορφου στί-
χου ενδέχεται να υπερβαίνει το μήκος μιας τυ-
πωμένης γραμμής.

Τέλος, θα πρέπει να αναφέρουμε ότι πολ-
λοί νεότεροι ερευνητές, όχι μόνο στην ελληνική 
αλλά και στη διεθνή βιβλιογραφία, υποστηρί-
ζουν πως και ο ελεύθερος στίχος είναι «έμμε-
τρος», αλλά μ’ έναν τρόπο εντελώς διαφορετι-
κό από εκείνος που καθορίζει η παραδοσιακή 
μετρική. Στον ακριβή καθορισμό αυτού του 
τρόπου δε συμφωνούν όλοι οι μελετητές· άλλοι 
θεωρούν ότι υπάρχει ένας εσώτερος ποιητικός 
ρυθμός, άλλοι μιλούν για τονικότητα του στί-
χου κτλ. Ταυτόχρονα, γίνεται μια προσπάθεια 
κατηγοριοποίησης του ελεύθερου στίχου με 
διάφορα κριτήρια, όπως για παράδειγμα το 
μήκος του, που είναι ίσως το πλέον καθολικό 
μορφικό κριτήριο, ή τα συστατικά στοιχεία του 
ρυθμού, είτε αυτά είναι τονικο-συλλαβικά είτε 
γραμματικο-συντακτικά σχήματα. Βέβαια, σε 
ό,τι αφορά την Ελλάδα, οι στιχουργικές αυτές 
μελέτες βρίσκονται ακόμη στα πρώτα τους βή-
ματα.

(Βλ. Μέτρο, Μοντερνισμός, Μορφή/Περι-
εχόμενο, Νεοτερική ποίηση, Ομοιοκαταληξία)

 
Εμπρεσιονισμός

Ο όρος “εμπρεσιονισμός” ή “ιμπρεσιονισμός” 
αποτελεί απόδοση στα ελληνικά του γαλλι-
κού όρου impressionisme, που κι αυτός με τη 
σειρά του προέρχεται από τη γαλλική λέξη 
impression (=εντύπωση). Πρόκειται για έναν 
όρο ο οποίος χρησιμοποιείται κυρίως για τη 
ζωγραφική και πιο συγκεκριμένα για μια τάση 
που εμφανίστηκε στη Γαλλία στα τέλη του 19ου 
αιώνα (από το 1870 και μετά), με κυριότε-
ρους εκπροσώπους ορισμένους από τους πλέ-
ον διάσημους σήμερα ζωγράφους, όπως τον 
Claude Monet, τον Paul Cezanne, τον Camille 

Pissarro, τον Auguste Renoir, τον Alfred Sisley, 
τον Édouard Manet κ.ά. Μάλιστα, θα πρέπει να 
πούμε ότι ο όρος “impressionisme” δημιουρ-
γήθηκε με αφορμή τον πίνακα του Monet με 
τίτλο “Impression, soleil levant” (=Εντύπωση, 
ανατολή ηλίου).

Βασικός στόχος των εμπρεσιονιστών είναι 
να αναπαραστήσουν την πραγματικότητα όχι 
με τρόπο αντικειμενικό, ακριβή και ρεαλιστι-
κό αλλά όπως την αντιλαμβάνονται οι αισθή-
σεις· προσπαθούν, δηλαδή, να αποδώσουν την 
εντύπωση που αποκομίζει ο παρατηρητής μιας 
οποιασδήποτε σκηνής ή ενός τοπίου, με βάση 
το παιχνίδι του φωτός και των χρωμάτων. Με 
άλλα λόγια, ο εμπρεσιονισμός επιδιώκει την 
όσο το δυνατόν πιο αυθόρμητη και πηγαία έκ-
φραση, καθώς και την απόδοση των συναισθη-
μάτων που προκαλεί η φευγαλέα εντύπωση 
μιας εικόνας, ενός προσώπου ή ενός τοπίου σε 
μιαν απόλυτα συγκεκριμένη στιγμή.

Από τη ζωγραφική, ο όρος “εμπρεσιονι-
σμός” μεταφέρθηκε και στη λογοτεχνία αλλά 
με περιεχόμενο μάλλον ασαφές. Υπάρχουν 
εμπρεσιονιστές λογοτέχνες; Κατά καιρούς, ο 
χαρακτηρισμός αυτός έχει αποδοθεί σε πολύ 
διαφορετικούς ποιητές, όπως π.χ. στους Γάλ-
λους συμβολιστές ή σε κάποιους Άγγλους 
ή Αμερικανούς, όπως ο Oscar Wilde, ο Ezra 
Pound κ.ά., ενώ σε ό,τι αφορά την πεζογρα-
φία, χρησιμοποιείται συχνά για να χαρακτη-
ρίσει όσους καλλιεργούν την τεχνική του εσω-
τερικού μονολόγου. Γενικά, θα μπορούσαμε 
να πούμε ότι όποιος δείχνει να αμφισβητεί 
το ρεαλισμό και την προσπάθεια για ακριβή 
και λεπτομερειακή ανάπλαση της πραγματι-
κότητας, μπορεί να θεωρηθεί εμπρεσιονιστής, 
με την έννοια ότι μας προσφέρει μια υποκει-
μενική, εφήμερη και φευγαλέα εντύπωση για 
τον κόσμο γύρω μας. Είναι, όμως, φανερό ότι 
αυτός ο ορισμός είναι υπερβολικά γενικός και 
δεν προσφέρεται πραγματικά για κάποια κα-
τηγοριοποίηση· γι’ αυτό, άλλωστε, και ο όρος 
δεν επικράτησε ποτέ πραγματικά σε σχέση με 

       



64

ΕξπρεσιονισμόςΕξπρεσιονισμός

τη λογοτεχνία αλλά εξακολουθεί να συνδέεται 
κυρίως με τη ζωγραφική.

Ωστόσο, θα πρέπει να πούμε ότι ο ίδιος 
όρος χρησιμοποιείται αρκετά συχνά για να 
χαρακτηρίσει ένα ορισμένο είδος λογοτεχνι-
κής κριτικής. Ειδικά στη χώρα μας, μιλάμε 
συχνά για εμπρεσιονιστική κριτική. Πρόκειται 
για έναν χαρακτηρισμό με αρνητική χροιά: 
ο εμπρεσιονιστής κριτικός βασίζεται κυρίως 
στην εντύπωση που του προκαλεί η ανάγνωση 
ενός έργου, αντιμετωπίζει τη λογοτεχνία ως 
προσωπικό βίωμα και δεν προχωρά πέρα από 
ζητήματα που αγγίζουν τις δικές του ευαισθη-
σίες. Με άλλα λόγια, δεν κάνει κανενός είδους 
προσπάθεια να υπερβεί την υποκειμενικότητά 
του: δεν επιζητεί την ερμηνεία του έργου ούτε 
την επιστημονική του προσέγγιση, με βάση πα-
ρατηρήσεις που να μπορούν να αιτιολογηθούν 
και να αποδειχθούν αντικειμενικά, στο βαθμό 
που αυτό είναι δυνατόν.

(Βλ. Εσωτερικός μονόλογος, Κριτική, Συμ-
βολισμός)

 
Εξπρεσιονισμός

Καλλιτεχνικό και λογοτεχνικό κίνημα που 
αναπτύχθηκε στις τρεις πρώτες δεκαετίες του 
20ού αιώνα, αρχικά με επίκεντρο τη Γερμανία, 
και πιο συγκεκριμένα τις πόλεις Δρέσδη, Βε-
ρολίνο και Μόναχο, και στη συνέχεια σε πολ-
λές ακόμη κέντρο-ευρωπαϊκές πόλεις, όπως η 
Βιέννη, η Πράγα κτλ. Μαζί με ορισμένα άλλα 
κινήματα της ίδιας περίπου εποχής, όπως ο 
φουτουρισμός, το νταντά και ο υπερρεαλι-
σμός, συγκροτεί αυτό που σήμερα ονομάζουμε 
καλλιτεχνική πρωτοπορία των αρχών του αι-
ώνα μας και, φυσικά, συνδέεται άμεσα με το 
ευρύτερο μοντερνιστικό ρεύμα, που την εποχή 
εκείνη είχε ήδη κάνει την εμφάνισή του. Ο εξ-
πρεσιονισμός εκφράστηκε μέσα απ’ όλες σχε-
δόν τις μορφές της τέχνης: πρώτα με τη ζωγρα-
φική, έπειτα με τη λογοτεχνία και το θέατρο 
και, τέλος, με τη μουσική, τον κινηματογράφο 

ή ακόμη και την αρχιτεκτονική. Μάλιστα, θα 
μπορούσαμε να πούμε ότι η λογοτεχνία δεν 
αποτελεί το κατεξοχήν μέσο έκφρασης του εξ-
πρεσιονισμού και έχει μάλλον δευτερεύοντα 
ρόλο στο ευρύτερο εξπρεσιονιστικό κίνημα.

Ωστόσο, βασικό χαρακτηριστικό του εξ-
πρεσιονιστικού κινήματος είναι οι πολύ στενοί 
δεσμοί ανάμεσα στις διάφορες μορφές τέχνης 
και δε θα πρέπει να θεωρήσουμε καθόλου 
τυχαίο το γεγονός ότι υπάρχουν ζωγράφοι 
που την ίδια στιγμή είναι και θεατρικοί συγ-
γραφείς, ποιητές που συνθέτουν μουσική κτλ. 
Γενικά, όπως όλοι οι εκπρόσωποι των πρωτο-
ποριών, οι εξπρεσιονιστές έδρασαν συνειδητά 
ως οργανωμένη ομάδα και έδωσαν συλλογικό 
χαρακτήρα σε όλες σχεδόν τις προσπάθειές 
τους: ίδρυσαν σχολές και περιοδικά μέσα απ’ 
τα οποία εξέφρασαν τις ιδέες και τους στόχους 
τους, οργάνωσαν ομαδικές εκθέσεις και άλλες 
κοινές εκδηλώσεις, ακόμη και στα καφενεία ή 
τα καμπαρέ της εποχής.

Ειδικά σε ό,τι αφορά τη λογοτεχνία, ο εξ-
πρεσιονισμός εμφανίζεται ως αντίδραση στο 
ρεαλισμό, το νατουραλισμό και το συμβολι-
σμό. Το πρώτο και κυριότερο χαρακτηριστικό 
του εξπρεσιονισμού είναι ο διακαής πόθος για 
επανάσταση ενάντια σε όλα όσα αντιπροσω-
πεύουν την παράδοση, καθώς και μια λαχτάρα 
για καθετί καινούριο. Οι εξπρεσιονιστές θέ-
λουν να αναδειχθούν σε κήρυκες ενός ριζικά 
νέου κόσμου, μέσα από μια ριζικά νέα τέχνη. 
Την ίδια στιγμή, δίνουν ιδιαίτερη σημασία 
στην κοινωνική διάσταση των έργων τους, 
αφού η κοινωνική κριτική αποτελεί γι’ αυτούς 
στάση ζωής (αυτή η σύνδεση τέχνης και ζωής, 
σε συνδυασμό με το αίτημα για μια νέα τέχνη 
που θα αλλάξει και τη ζωή, αποτελεί κοινό 
τόπο για όλα τα πρωτοποριακά κινήματα).

Το πρώτο βήμα προς τη νέα τέχνη, σύμ-
φωνα με τους εξπρεσιονιστές, είναι η άρνη-
ση κάθε αληθοφάνειας ή ευλογοφάνειας και 
η εγκατάλειψη κάθε προσπάθειας για πιστή 
και ρεαλιστική απόδοση της πραγματικότη-
τας. Πιο συγκεκριμένα, οι εξπρεσιονιστές δεν 

       



65

ΕξπρεσιονισμόςΕξπρεσιονισμός

επιδιώκουν την αντικειμενική απεικόνιση του 
εμπειρικού κόσμου αλλά θέλουν να εκφρά-
σουν εσωτερικά αισθήματα και βιώματα: τους 
ενδιαφέρει η προβολή του κόσμου όπως αυτός 
εμφανίζεται στη φαντασία του καλλιτέχνη, ή 
όπως τον φαντάζονται ή τον νιώθουν τα πρό-
σωπα του έργου. Στην πράξη, αυτό μεταφρά-
ζεται σε μια συμβολική και αφαιρετική ανα-
παράσταση της πραγματικότητας. Παράλληλα, 
τα έργα των εξπρεσιονιστών έχουν μια τάση 
προς την υπερβολή: είναι γεμάτα με έντονη 
συγκίνηση, πάθος, παρορμητική διάθεση και 
συναισθηματική φόρτιση, ενώ το αλλόκοτο, το 
πρωτόγονο, το κραυγαλέο, το ονειρικό και το 
φαντασιακό κυριαρχούν.

Σε ό,τι αφορά τη μορφή, οι εξπρεσιονιστές 
καταργούν κάθε είδους δέσμευση: στίχος και 
λεξιλόγιο απελευθερώνονται, η εικόνα και η 
μεταφορά αναδεικνύονται σε κυρίαρχα λεκτι-
κά σχήματα, ενώ χρησιμοποιούνται στοιχεία 
που ως τότε θεωρούνταν αντι-ποιητικά. Ειδικά 
στο θέατρο, έχουμε επιπλέον κατάργηση της 
ενότητας του χρόνου, παρεμβολή εντυπωσια-
κών διαλόγων, σκηνοθετικά τεχνάσματα, ανα-
ντιστοιχία ανάμεσα στη σκέψη και στη δράση 
των προσώπων κτλ.

Από πλευράς θεματογραφίας, ο εξπρε-
σιονισμός εκφράζει καταρχήν την έκσταση 
και ταυτόχρονα την απόγνωση του ανθρώπου 
μπροστά στη μηχανή και τη μεγαλούπολη, 
ενώ καταγγέλλει την κοινωνική κατάσταση 
της εποχής. Ωστόσο, κεντρικό θέμα για όλους 
τους εξπρεσιονιστές είναι, βέβαια, ο πόλεμος 
και γενικά η βία και οι επιπτώσεις της στον 
άνθρωπο. Σύμφωνα με τους εξπρεσιονιστές, 
ο πόλεμος έχει διπλή λειτουργία: από τη μια 
πλευρά είναι η καταστροφή του ανθρώπου κι 
απ’ την άλλη το απαραίτητο καθαρτήριο για τη 
γέννηση μιας νέας ανθρωπότητας. Γενικότε-
ρα, μπορούμε να πούμε ότι ο εξπρεσιονισμός 
διακηρύσσει τη διάλυση και παράλληλα την 
αναγέννηση της κοινωνίας: όλοι οι εκπρόσω-
ποί του διακατέχονται από έναν αγωνιώδη 
προβληματισμό σχετικά με την καταστροφή 

στην οποία οδηγείται ο κόσμος, και την ίδια 
στιγμή εκφράζουν ένα είδος μυστικιστικής 
ελπίδας για την ολοκληρωτική ανανέωση της 
ανθρωπότητας.

Οι πιο σημαντικοί εξπρεσιονιστές λογο-
τέχνες είναι οι ποιητές Jakob van Hoddis, 
Alfred Lichtenstein, Georg Heym, August 
Stramm, Georg Trakl, Gottfried Benn, Franz 
Werfel κ.ά., καθώς και τους πεζογράφους 
Alfred Döblin και Carl Einstein. Εξάλλου, σε 
ό,τι αφορά το θέατρο, αξίζει ίσως να αναφέ-
ρουμε τους Ernst Toller, Georg Kaiser, Oskar 
Kokoschka, Carl Sternheim, August Stramm, 
Walter Hasenclever, Ernst Barlach, Reinhard 
Goering κ.ά.

Η πορεία του εξπρεσιονιστικού κινήματος 
υπήρξε σχετικά σύντομη: έπειτα από μια γρή-
γορη και εντυπωσιακή ανάπτυξη στα πρώτα 
χρόνια του 20ού αιώνα, δέχθηκε ένα ισχυρό-
τατο πλήγμα από τον Α΄ Παγκόσμιο πόλεμο: 
πολλοί εξπρεσιονιστές δημιουργοί σκοτώθη-
καν στο μέτωπο, άλλοι αυτοκτόνησαν, ορισμέ-
να από τα περιοδικά έπαψαν να εκδίδονται 
και γενικά οι καλλιτεχνικές εξπρεσιονιστικές 
ομάδες ουσιαστικά διαλύθηκαν. Με το τέλος 
του πολέμου, ο εξπρεσιονισμός γνώρισε μια 
δεύτερη άνθηση και στα πρώτα χρόνια του με-
σοπολέμου, οι δημιουργίες των εκπροσώπων 
του ήταν πολύ δημοφιλείς. Γρήγορα, όμως, το 
κίνημα δέχθηκε τη χαριστική βολή από τους 
ναζί, που δε δίστασαν να κατατάξουν τον εξ-
πρεσιονισμό —μαζί με ολόκληρο το μοντερνι-
σμό— στη λεγόμενη Entartete Kunst («εκφυ-
λισμένη τέχνη»).

Στο μεταξύ, όμως, ο εξπρεσιονισμός είχε 
προλάβει να περάσει τα σύνορα της Γερμανί-
ας. Η απήχησή του έφτασε ως τις Η.Π.Α. και 
το Μεξικό· γενικά, η επίδρασή του στην τέχνη 
του 20ού αιώνα υπήρξε καταλυτική, σε όλους 
σχεδόν τους τομείς: εκτός του ότι προαναγγέλ-
λει το νταντά και τον υπερρεαλισμό, εξπρεσι-
ονιστικές επιρροές και επιβιώσεις συναντάμε 
στα έργα πολλών μεγάλων συγγραφέων και 
καλλιτεχνών του αιώνα μας.

       



66

ΕπίγραμμαΕπίγραμμα

Ωστόσο, τα παραπάνω δεν ισχύουν ούτε 
στο ελάχιστο για τη νεοελληνική λογοτεχνία, 
όπου σε αντίθεση με άλλα μοντερνιστικά κι-
νήματα, που διέγραψαν μια λαμπρή πορεία 
(π.χ. υπερρεαλισμός), ο εξπρεσιονισμός δεν 
ευδοκίμησε. Μάλιστα, δύσκολα θα μπορούσε 
κανείς να ανιχνεύσει ακόμη και κάποιες έμ-
μεσες και πολύ μακρινές επιδράσεις ή επιβι-
ώσεις. Οι ακριβείς λόγοι αυτής της «άρνησης» 
δεν έχουν ακόμη διερευνηθεί. Πάντως, ως ένα 
βαθμό, ευθύνεται αναμφίβολα η ιστορική συ-
γκυρία της εποχής: στις αρχές του 20ού αιώ-
να, η Ελλάδα βρισκόταν πολύ μακριά από το 
κλίμα που οδήγησε στη γέννηση του εξπρεσι-
ονισμού στην Ευρώπη, και δεν ήταν καθόλου 
έτοιμη για τέτοιου είδους καλλιτεχνικές και 
ιδεολογικές διεργασίες. Άλλωστε, τα χαρα-
κτηριστικά του εξπρεσιονισμού προσιδιάζουν 
κυρίως στην καλλιτεχνική παράδοση της Κε-
ντρικής και Βόρειας Ευρώπης· η μεταφορά 
τους σε μια χώρα όπως η Ελλάδα, θα φάνταζε 
μάλλον τεχνητή και δύσκολα θα μπορούσε να 
στεφθεί με επιτυχία και να συγκινήσει, καθώς 
δε θα είχε καθόλου ρίζες στην παράδοση της 
χώρας.

(Βλ. Μοντερνισμός, Νταντά, Σχολή, ρεύ-
μα, κίνημα, Υπερρεαλισμός, Φουτουρισμός)

 
Επίγραμμα

Το επίγραμμα είναι ένα υπερβολικά ολιγόστι-
χο ποίημα με λυρικό συνήθως χαρακτήρα. Η 
κειμενική του έκταση δεν είναι αυστηρά καθο-
ρισμένη. Μπορεί λ.χ. ένα επίγραμμα να αποτε-
λείται από δύο μόνο στίχους (δίστιχο επίγραμ-
μα) ή από τέσσερις ή και από περισσότερους. 
Το παρακάτω π.χ. επίγραμμα του Δ. Σολωμού, 
που θεωρείται το κορυφαίο και το αρτιότερο 
σε ολόκληρη τη νεοελληνική ποίηση, αποτελεί-
ται από έξι συνολικά στίχους:

 

Στων Ψαρών την ολόμαυρη ράχη
περπατώντας η δόξα μονάχη,
μελετά τα λαμπρά παλικάρια,
και στην κόμη στεφάνι φορεί
γενωμένο από λίγα χορτάρια
που ‘χαν μείνει στην έρημη γη.
 
Το βασικό όμως χαρακτηριστικό γνώρισμα 

των επιγραμμάτων δεν είναι μόνο η υπερβολι-
κή τους συντομία, η περιορισμένη δηλαδή κει-
μενική τους έκταση. Το πιο ουσιαστικό τους 
χαρακτηριστικό είναι η θαυμαστή αρτιότητα 
στη μορφή και η νοηματική πυκνότητα στο 
περιεχόμενο: το να συνδυάζει δηλαδή το επί-
γραμμα την άρτια επεξεργασμένη μορφή, με 
τη δυνατότητα να εκφράζει το ουσιώδες και το 
καίριο μέσα σε ελάχιστους στίχους.

Το επίγραμμα λ.χ. που λέγεται ότι συνέθε-
σε ο Αισχύλος για να χαραχθεί στον τάφο του 
(= επιτύμβιο επίγραμμα),

 
Αἰσχύλου Εὐφορίωνος τόδε κεύθει
μνῆμα καταφθίμενον πυρόφοροιο Γέλα·
ἀλκὴν δ’ εὐδόκιμον Μαραθώνιον ἄλσος  
  ἂν εἴποι
καὶ βαθυχαιτήεις Μῆδος ἐπιστάμενος.
 

[=Σ’ αυτό το μνήμα είναι θαμμένος ο Αισχύ-
λος, ο γιος του Ευφορίωνα· καταγόταν απ’ την 
Αθήνα και πέθανε στη Γέλα, που βγάζει πολύ 
στάρι. Για την παλικαριά του μπορεί να μιλήσει 
το άλσος του Μαραθώνα και ο μακρυμάλλης 
Μήδος που τη γνώρισε καλά.]

 
μέσα σε τέσσερις μόνο στίχους μάς δίνει: το 
όνομα του ποιητή που σκεπάζει ο τάφος, το 
πατρώνυμο, την καταγωγή, τον τόπο θανάτου, 
ένα ιδιαίτερο χαρακτηριστικό αυτού του τό-
που, την καύχηση του ποιητή για την πολεμική 
του αρετή, το χώρο στον οποίο εκδηλώθηκε 
αυτή, το όνομα του αντιπάλου και ένα εξω-
τερικό του χαρακτηριστικό. Αυτή, ακριβώς, 
η έκφραση των πολλών, των καίριων και των 
ουσιαστικών μέσα σε ελάχιστους στίχους συ-

       



67

ΕπιστολογραφίαΕπιστολογραφία

νιστά το χάρισμα και το χαρακτηριστικό της 
νοηματικής πυκνότητας.

Το επίγραμμα πρωτοκαλλιεργήθηκε από 
μεγάλους αρχαίους Έλληνες ποιητές. Ο πιο 
ονομαστός υπήρξε ο Σιμωνίδης ο Κείος. Από 
τα χρόνια της κλασικής κυρίως Ελλάδας μέχρι 
και σήμερα, το επίγραμμα ανήκει στο λυρικό 
είδος της ποίησης. Ανάλογα όμως με τη χρήση 
του και το ξεχωριστό του περιεχόμενο, μπο-
ρεί να διακρίνεται σε διάφορα είδη: ηρωικό, 
επιτάφιο, επιτύμβιο, ερωτικό, σατιρικό κτλ. Το 
παρακάτω λ.χ. επίγραμμα, γραμμένο από τον 
Κ. Σκόκο, ανήκει στο σατιρικό είδος επιγραμ-
μάτων:

 
«Η ακαδημία»
 
Τι ησυχία ιερά!
Τι σιωπή, τι λήθη!
θαρρείς υπό τους θόλους της
το πνεύμα απεκοιμήθη
 
Αντίθετα, το παρακάτω επίγραμμα του Δ. 

Σολωμού ανήκει στο καθαρά λυρικό είδος:
 
«Γαλήνη»
 
Δεν ακούγεται ούτ’ ένα κύμα
εις την έρμη ακρογιαλιά.
Λες κι η θάλασσα κοιμάται
μες στης γης την αγκαλιά.

(Βλ. Λογοτεχνικά γένη/είδη)
 

Επιστολογραφία

Η επιστολή μπορεί να ενδιαφέρει τον αναγνώ-
στη ή το μελετητή της λογοτεχνίας από πολλές 
πλευρές. Πρώτα απ’ όλα, η επιστολή υπήρξε 
ήδη από την αρχαιότητα ένα ξεχωριστό είδος, 
το οποίο καλλιεργήθηκε από πολύ μεγάλους 
συγγραφείς, όπως είναι ο Δημοσθένης, ο Ισο-
κράτης, ο Πλάτων, ο Κικέρων, ο Οράτιος, ο 
Απόστολος Παύλος κ.ά. Ενδεχομένως, το πε-

ριεχόμενο των επιστολών τους να μην μπορεί 
να θεωρηθεί λογοτεχνικό με τη σημερινή έν-
νοια της λέξης· δεν υπάρχει, όμως, καμία αμ-
φιβολία ότι πρόκειται για κείμενα επεξεργα-
σμένα ως και την τελευταία τους λεπτομέρεια, 
με πολλές λογοτεχνικές αρετές. Όσο για τις 
έμμετρες επιστολές συγγραφέων, όπως είναι ο 
Οβίδιος ή ο Οράτιος, μάλλον δικαιούνται να 
χαρακτηρισθούν ως λογοτεχνικές.

Όλοι οι παραπάνω έχουν κι ένα άλλο κοι-
νό σημείο: οι επιστολές τους δεν ανήκουν τόσο 
στην ιδιωτική ή προσωπική αλληλογραφία 
αλλά κυρίως μοιάζουν με ό,τι θα ονομάζαμε 
σήμερα «ανοιχτές επιστολές»· έχουν, δηλαδή, 
δημόσιο χαρακτήρα και απευθύνονται είτε σε 
κάποιο πρόσωπο της δημόσιας ζωής είτε σε 
ένα ευρύτερο σύνολο ανθρώπων, με στόχους 
πολιτικούς, ηθικο-πλαστικούς, θρησκευτικούς 
κτλ.

Ωστόσο, μεγάλο ενδιαφέρον παρουσιάζει 
πολλές φορές και η ιδιωτική ή προσωπική αλ-
ληλογραφία των σημαντικών ανθρώπων κάθε 
εποχής, όπως για παράδειγμα των πολιτικών, 
των στρατιωτικών, των καλλιτεχνών κ.ά. Αλλη-
λογραφίες αυτού του είδους εκδίδονται κάθε 
τόσο, μετά την κατάλληλη επεξεργασία και 
επιμέλεια, και χρησιμεύουν ως πηγές πληρο-
φοριών τόσο για τους συντάκτες τους όσο και 
για πολλά άλλα πρόσωπα, γεγονότα και κατα-
στάσεις ή για την εποχή τους γενικότερα. Για 
παράδειγμα, σε ό,τι αφορά τη νεοελληνική λο-
γοτεχνία, μεγάλο ενδιαφέρον παρουσιάζουν 
οι επιστολές που αντάλλασσαν άνθρωποι όπως 
ο Αδαμάντιος Κοραής ή Γιώργος Σεφέρης με 
άλλους πνευματικούς ανθρώπους της εποχής 
τους· διότι εκτός του ότι έχουν αδιαμφισβήτη-
τη λογοτεχνική αξία, μας προσφέρουν και ένα 
ολόκληρο πλήθος ανεκτίμητων πληροφοριών 
για πρόσωπα και πράγματα.

Τέλος, η επιστολή παρουσιάζει ενδιαφέ-
ρον διότι πολλά λογοτεχνικά έργα δανείζονται 
τη μορφή της, όπως για παράδειγμα το Γράμ-
μα σ’ ένα νέο ποιητή του Αυστριακού ποιητή 
Reiner Maria Rilke. Σε άλλα, όπως στα έμμε-

       



68

ΈποςΈπος

τρα ιπποτικά μυθιστορήματα του Μεσαίωνα, η 
επιστολή παίζει σημαντικό ρόλο: πολύ συχνά, 
ερωτευμένοι που είναι αναγκασμένοι να ζουν 
μακριά ο ένας απ’ τον άλλο συντηρούν τον 
ερωτά τους ανταλλάσσοντας φλογερές ερωτι-
κές επιστολές, μέσα από τις οποίες ο αναγνώ-
στης ή ο ακροατής πληροφορείται την εξέλιξη 
της ιστορίας. Επιπλέον, υπάρχει μια ολόκληρη 
κατηγορία μυθιστορημάτων στα οποία η επι-
στολή χρησιμοποιείται ως αφηγηματικό μέσο ή 
παίζει ουσιαστικό ρόλο στην εξέλιξη της πλο-
κής. Πρόκειται για τα λεγόμενα επιστολικά ή 
επιστολογραφικά μυθιστορήματα, τα οποία 
έχουν τη μορφή αλληλογραφίας ανάμεσα 
στους διάφορους ήρωες της δράσης, με κάθε 
επιστολή να αντιστοιχεί σε ένα κεφάλαιο.

Έργα που χρησιμοποιούν τον επιστολικό 
λόγο υπάρχουν και στη νεοελληνική λογοτε-
χνία. Αρκεί να θυμηθούμε τη Ζωή εν τάφω του 
Στράτη Μυριβήλη, όπου κάθε κεφάλαιο είναι 
και μια επιστολή του πρωταγωνιστή προς την 
αγαπημένη του.

(Βλ. Λογοτεχνικά γένη/είδη)

 
Έπος

Τα έπη είναι πολύστιχα ποιήματα αφηγηματι-
κού χαρακτήρα. Το κύριο εξωτερικό χαρακτη-
ριστικό τους δηλαδή είναι η υπερβολική κει-
μενική τους έκταση, ενώ το βασικό εσωτερικό 
τους γνώρισμα είναι ότι ανήκουν στο ευρύτερο 
αφηγηματικό είδος του λόγου.

Για την ελληνική λογοτεχνία, το έπος είναι 
το πρώτο είδος έντεχνου λόγου που αναπτύ-
χθηκε τον 8ο αιώνα π.Χ. στην αρχαία Ελλάδα, 
με πιο αντιπροσωπευτικά έργα την ομηρική 
Ιλιάδα και Οδύσσεια. Και τα δύο αυτά έργα 
ανήκουν στο λεγόμενο ηρωικό έπος. Ο δεύτε-
ρος επικός ποιητής στην αρχαία Ελλάδα είναι 
ο Ησίοδος, ο οποίος και θεωρείται ο εισηγη-
τής του λεγόμενου διδακτικού έπους. Σ’ αυτή 
την κατηγορία ανήκει το ησιόδειο έπος Έργα 
και ημέραι.

 

Σελίδες του Έπους του Διγενή Ακρίτα από  
το χειρόγραφο Άνδρου-Αθηνών.

 
Στη νεότερη ελληνική λογοτεχνία, που αρ-

χίζει από το 10ο αιώνα μ.Χ., δε γράφονται έπη 
της αξίας και του μεγέθους των αντίστοιχων 
ομηρικών. Αν εξαιρέσουμε το Έπος του Διγε-
νή Ακρίτα, μπορούμε να πούμε ότι το είδος της 
επικής ποίησης έχει περιέλθει σε παρακμή. 
Πολύστιχα, βέβαια, ποιήματα με αφηγηματι-
κό χαρακτήρα γράφονται αλλά δεν ανήκουν 
απόλυτα στο γνήσιο είδος της επικής ποίησης. 
Ενδεικτικό παράδειγμα είναι ο Ερωτόκριτος 
του Βιτσέντζου Κορνάρου, που θα μπορούσε 
να χαρακτηριστεί επικολυρικό ποίημα (ανήκει 
στη λεγόμενη κρητική λογοτεχνία).

Επίσης, οι δυο μεγάλες ποιητικές συνθέ-
σεις του Κωστή Παλαμά — Η φλογέρα του 
βασιλιά και Ο Δωδεκάλογος του γύφτου — 
ανήκουν κι αυτές στο επικολυρικό είδος του 
λόγου. Εξαίρεση ίσως μπορεί να αποτελέσει 
η Οδύσσεια του Νίκου Καζαντζάκη, που είναι 
το εκτενέστερο έπος της λευκής φυλής (33.333 
στίχοι). Σήμερα, οι γραμματολόγοι χαρακτηρί-
ζουν το έργο αυτό ως φιλοσοφικό έπος.

Η σταδιακή εξαφάνιση του έπους οφείλε-
ται στο γεγονός ότι μετεξελίχθηκε το αφηγη-
ματικό είδος του λόγου: από το ποιητικό έπος 
περάσαμε βαθμιαία στο πεζό μυθιστορηματι-
κό είδος. Οι μεγάλες «επικές» μυθιστορημα-
τικές συνθέσεις (π.χ. Πόλεμος και Ειρήνη του 
μεγάλου Ρώσου συγγραφέα Λέον Τολστόι) 
αποτελούν ένα είδος μετεξέλιξης του έπους, 

       



69

ΕρμηνείαΕρμηνεία

που, τελικά, το εξαφάνισαν και θα λέγαμε 
ότι πήραν τη θέση του. Συνεπώς, το μυθιστό-
ρημα, ιδίως όταν έχει τη μορφή μιας εκτενούς 
πολυ-επεισοδιακής αφήγησης, αποτελεί κατά 
κάποιο τρόπο το έπος της νεότερης εποχής.

Σήμερα, βέβαια, στη γλώσσα της κριτικής 
και της ερμηνείας των κειμένων, έχει διατη-
ρηθεί και είναι ιδιαίτερα εύχρηστο το επίθετο 
«επικός». Συγκεκριμένα, όταν μια αφηγηματι-
κή σύνθεση έχει έναν πολυ-επεισοδιακό και 
ηρωικό χαρακτήρα, τη χαρακτηρίζουμε ως 
επική, επειδή ακριβώς συντηρεί κάποια από 
τα βασικά χαρακτηριστικά των επών.

(Βλ. Λογοτεχνικά γένη/είδη, Μυθιστόρη-
μα).

 
Ερμηνεία

Ο όρος «ερμηνεία» δε συνδέεται αποκλειστι-
κά με τη λογοτεχνία ή την τέχνη γενικότερα. 
Μπορούμε να ερμηνεύσουμε ένα φυσικό φαι-
νόμενο, ένα όνειρο, μια οποιαδήποτε ένδειξη 
για κάτι, τη συμπεριφορά, τη νοοτροπία ή τον 
τρόπο σκέψης ενός ανθρώπου ή μιας ομάδας 
ανθρώπων ή ακόμα και τον κόσμο ολόκληρο. 
Σ’ όλες τις παραπάνω περιπτώσεις, μπορούμε 
να πούμε ότι σε γενικές γραμμές, η ερμηνεία 
είναι μια προσπάθεια να φτάσει κανείς σε ένα 
λογικό συμπέρασμα, να δείξει πώς συνέβησαν 
ή πώς έχουν τα πράγματα. Τι σημαίνει, όμως, 
ερμηνεύω ένα λογοτεχνικό κείμενο; Και ποιος 
ακριβώς είναι ο ρόλος της ερμηνείας;

Για τους περισσότερους ανθρώπους που 
ασχολούνται σήμερα με τη λογοτεχνία, ο όρος 
«ερμηνεία» δηλώνει μια διαδικασία, που με τη 
σειρά της περιλαμβάνει μια ολόκληρη δέσμη 
ενεργειών: από την απλή ανάγνωση και τη 
γλωσσική εξομάλυνση ενός κειμένου, ως την 
πιο περισπούδαστη ανάλυση της μορφής, του 
περιεχομένου και των τεχνικών που έχει χρη-
σιμοποιήσει ο συγγραφέας του, με κεντρικό 

πάντοτε στόχο να έρθει στο φως η κρυμμένη 
νοηματική πληρότητα του λογοτεχνικού έργου, 
η θεματική του ενότητα, καθώς και η βαθύτερη 
σχέση του με τον κόσμο γύρω μας.

Στη διάρκεια του 20ού αιώνα, αναπτύχθη-
καν διάφορες προσεγγίσεις σε σχέση με την 
ερμηνεία και το ρόλο της. Για παράδειγμα, 
μία περίπτωση είναι η ερμηνεία ενός συγκε-
κριμένου λογοτεχνικού έργου· από την άλλη 
πλευρά, όμως, ερμηνεία μπορεί να θεωρηθεί 
και η προσπάθεια κατανόησης του τρόπου με 
τον οποίο λειτουργεί η λογοτεχνία, παράγο-
ντας νοήματα. Οι θεωρητικοί διαφωνούν σε 
σχέση τόσο με τη φύση όσο και με το ρόλο της 
ερμηνευτικής διαδικασίας. Πίσω απ’ αυτή τη 
διαφωνία, κρύβεται μια από τις πιο σημαντι-
κές θεωρητικές διαμάχες για θέματα λογοτε-
χνίας, η οποία χωρίζει τους μελετητές σε δυο 
μεγάλες ομάδες.

Πιο συγκεκριμένα, η μια πλευρά υποστη-
ρίζει ότι η ερμηνεία θα πρέπει να αφιερώνε-
ται στην ανακάλυψη και την κοινοποίηση ενός 
προϋπάρχοντος νοήματος, το οποίο άλλοι ονο-
μάζουν νόημα του συγγραφέα και άλλοι νόη-
μα του κειμένου. Οι υποστηρικτές της άποψης 
αυτής, που κατά κάποιο τρόπο θεωρείται και η 
πιο παραδοσιακή, θεωρούν ότι ο ρόλος του ερ-
μηνευτή είναι σαφώς περιορισμένος και πολύ 
συγκεκριμένος: έγκειται στην εύρεση του ενός 
και μοναδικού, του οριστικού νοήματος του 
κειμένου. Μ’ άλλα λόγια, υπάρχει μόνο μία 
ορθή ερμηνεία για κάθε κείμενο: είναι εκείνη 
που ανακαλύπτει αυτό το οποίο ήθελε να πει ο 
συγγραφέας του ή, γενικότερα, αυτό που λέει 
το κείμενο· όλα τα υπόλοιπα είναι υποθέσεις 
και σκέψεις των κριτικών που δε συνδέονται 
άμεσα με το κείμενο, και μια προσεκτική εξέ-
ταση του τελευταίου αποδεικνύει πάντοτε τον 
αυθαίρετο χαρακτήρα τους.

Η άλλη πλευρά θεωρεί ότι ένα λογοτεχνι-
κό κείμενο είναι αδύνατο να «λέει» μόνο ένα 
πράγμα και ότι εκείνος που έχει τη δυνατό-

       



70

ΕρμηνείαΕρμηνεία

τητα —και την υποχρέωση— να το κάνει να 
πει περισσότερα είναι ακριβώς ο ερμηνευτής. 
Με λίγα λόγια, οι υποστηρικτές της δεύτερης 
αυτής άποψης αντιμετωπίζουν την ερμηνεία 
ως μια δραστηριότητα καθαρά δημιουργική, 
ως προέκταση του κειμένου, με τον ερμηνευ-
τή να κινείται με μεγάλη ελευθερία, όχι ανα-
καλύπτοντας κάποιο καλά κρυμμένο νόημα 
αλλά δημιουργώντας νέα νοήματα. Συνεπώς, 
οι πιθανές ερμηνείες ενός κειμένου είναι —
θεωρητικά τουλάχιστον— άπειρες· συνδέ-
ουν το κείμενο όχι μόνο με την εξωκειμενική 
πραγματικότητα αλλά και με άλλα κείμενα και 
την ίδια στιγμή συνομιλούν μεταξύ τους, ανα-
δεικνύοντας την πολυσημία του λογοτεχνικού 
φαινομένου. Το ζήτημα της ορθότητας δεν τί-
θεται καν: εφόσον το κείμενο σημαίνει κάτι 
για έναν αναγνώστη, τότε αυτό το κάτι αποτε-
λεί μέρος του νοήματος του κειμένου. Όσο για 
την πρόθεση του συγγραφέα, εκτός του ότι δεν 
μπορεί να ανακαλυφθεί και να παρουσιαστεί 
με απόλυτη βεβαιότητα, δεν είναι καν βέβαιο 
ότι υπάρχει· μ’ άλλα λόγια, δεν είναι καθόλου 
βέβαιο ότι κάθε συγγραφέας έχει μια σαφώς 
διατυπωμένη άποψη ή ένα συγκεκριμένο και 
ξεκάθαρο στόχο, όταν γράφει ένα λογοτεχνι-
κό κείμενο.

Όπως κάθε σημαντική θεωρητική διαμάχη, 
έτσι και αυτή δύσκολα θα καταλήξει σε κάποιο 
οριστικό συμπέρασμα. Θα πρέπει, πάντως, 
να πούμε ότι τα τελευταία χρόνια, υπάρχουν 
αρκετοί θεωρητικοί οι οποίοι προσπαθούν 
να γεφυρώσουν το χάσμα ανάμεσα στις δύο 
πλευρές. Ανάμεσά τους, ο πιο διάσημος είναι 
αναμφίβολα ο Umberto Eco. Συγκεκριμένα, 
η άποψη που προωθεί με τις πιο πρόσφατες 
μελέτες του ο μεγάλος Ιταλός θεωρητικός και 
μυθιστοριογράφος, μπορεί πολύ συνοπτικά να 
διατυπωθεί ως εξής: σίγουρα δεν υπάρχει μία 
και μοναδική ορθή ερμηνεία αλλά ούτε και 
άπειρες· ένα κείμενο μπορεί να δεχθεί μεγά-
λο αριθμό ερμηνειών αλλά πάντοτε θέτει και 
κάποιους περιορισμούς στον ερμηνευτή, έστω 

και πολύ χαλαρούς. Με λίγα λόγια, υπάρχουν 
ερμηνείες τόσο εξωφρενικές που κανείς δε 
δηλώνει έτοιμος να τις αποδεχθεί και κάποιες 
άλλες που δείχνουν σαφώς πιο επιτυχημένες, 
καθώς ενθαρρύνονται, ως ένα βαθμό, από το 
ίδιο το κείμενο.

Από την πλευρά μας, χωρίς να σταθούμε 
στη συγκεκριμένη διαμάχη, μπορούμε απλά 
να ορίσουμε την ερμηνεία ενός λογοτεχνικού 
έργου ως μια προσπάθεια να μάθουμε κάτι 
περισσότερο τόσο για το συγκεκριμένο έργο 
όσο και για το λογοτεχνικό φαινόμενο γενι-
κότερα. Η ανάγκη για ερμηνεία γεννιέται για 
δύο κυρίως λόγους: ο πρώτος είναι το γεγονός 
ότι έχουμε να κάνουμε με ένα γραπτό κείμενο 
και ο δεύτερος είναι η χρονική απόσταση που 
δημιουργείται σταδιακά ανάμεσα στο κείμε-
νο και τον αναγνώστη του. Με λίγα λόγια, η 
σχέση μεταξύ ερμηνείας και λογοτεχνίας είναι 
μια σχέση αμφίδρομη: από τη μια πλευρά, ερ-
μηνεία δεν είναι φυσικά δυνατόν να υπάρξει 
χωρίς λογοτεχνία· αλλά και η λογοτεχνία έχει 
ανάγκη την ερμηνεία για να υπάρξει, αφού 
δίχως την ερμηνευτική παρέμβαση, όπως και 
αν την ορίζουμε αυτή, η πολυσημία της λογο-
τεχνίας παραμένει αδρανής και το λογοτεχνι-
κό έργο δεν ολοκληρώνεται. Από την άποψη 
αυτή, ακόμη και η πιο απλοϊκή ανάγνωση είναι 
μια μορφή ερμηνείας, έστω και πρωτοβάθμιας 
(δεν πρέπει, άλλωστε, να ξεχνάμε ότι σε ορι-
σμένες τέχνες, όπως για παράδειγμα στη μου-
σική, το χορό ή το θέατρο, ερμηνεία ονομάζου-
με ακόμη και την «εκτέλεση» του έργου ή του 
ρόλου). Βέβαια, από την ιδιωτική, προσωπική 
«ερμηνεία» του μοναχικού αναγνώστη ως την 
επιστημονική, γραμματολογική ερμηνεία του 
μελετητή, η απόσταση είναι μεγάλη: η πρώτη 
θα μπορούσε ενδεχομένως να θεωρηθεί απλο-
ϊκή και προσωπική και ως το αποτέλεσμα της 
επαφής ενός μεμονωμένου αναγνώστη μ’ ένα 
συγκεκριμένο λογοτεχνικό κείμενο· από την 
πλευρά της, η δεύτερη βασίζεται σε εντελώς 
διαφορετικά δεδομένα, όπως οι συγκεκρι-

       



71

Ερμηνεία Ερμηνεία

μένες μέθοδοι που χρησιμοποιεί, η ευρύτερη 
γνώση του αντικειμένου, η ανάλυση σε διάφο-
ρα επίπεδα, η αντικειμενικότητα κτλ.

 
[Με την ερμηνευτική διαδικασία συνδέεται 

και η έννοια της αξιολόγησης. Πράγματι, για 
πολλούς μελετητές, ερμηνεύω ένα κείμενο ή 
μια ομάδα κειμένων σημαίνει ότι είμαι εκ των 
πραγμάτων σε θέση να εντοπίσω και να εξη-
γήσω την αισθητική του αξία· μπορώ, δηλαδή, 
να πω γιατί ένα έργο ή ένα σύνολο έργων εί-
ναι πιο ωραίο από κάποιο άλλο ή γιατί υπήρ-
ξαν έργα που θαυμάστηκαν σ’ όλες σχεδόν τις 
εποχές και από όλες τις κοινωνίες και άλλα 
που έπεσαν στη λήθη κτλ. Από μία άποψη, η 
αξιολόγηση είναι μια διαδικασία στην οποία 
εμπλέκονται —άμεσα ή έμμεσα, συνειδητά ή 
ασυνείδητα— όλοι όσοι έχουν κάποια επαφή 
με τη λογοτεχνία, έστω και ελάχιστη. Μ’ άλλα 
λόγια, n λογοτεχνία αξιολογείται ανά πάσα 
στιγμή από όλους μας: από τον πιο ανυποψί-
αστο αναγνώστη ως τον πλέον καταρτισμένο 
ειδικό μελετητή. Ας μην ξεχνάμε ότι ακόμη και 
η επιλογή ενός συνηθισμένου μέσου αναγνώ-
στη να διαβάσει ένα συγκεκριμένο βιβλίο αντί 
για οποιοδήποτε άλλο, είναι κι αυτή μια μορφή 
αξιολόγησης· το ίδιο ισχύει και για την επιλο-
γή του κριτικού, του ανθολόγου, του μελετητή 
ή του ερευνητή που αποφασίζει να ασχοληθεί 
με ένα συγκεκριμένο έργο, να το συμπεριλάβει 
στη μελέτη ή στην ανθολογία που ετοιμάζει, σε 
μια ιστορία λογοτεχνίας κτλ.

Από ποιους παράγοντες εξαρτάται η αξία 
ενός λογοτεχνικού έργου και πού θα πρέπει να 
αναζητηθεί; Ποια κριτήρια πρέπει να χρησιμο-
ποιήσει κανείς, προκειμένου να αξιολογήσει 
τα λογοτεχνικά έργα; Πώς μπορεί να ελπίζει 
ότι η κρίση του θα έχει κάποια αξία ή θα τύ-
χει μιας σχετικής αποδοχής; Σε όλα αυτά τα 
ερωτήματα είναι πολύ δύσκολο να δοθεί μια 
ολιστική και τελεσίδικη απάντηση. Υπάρχουν 
μελετητές που πιστεύουν ότι όλα τα λογοτεχνι-
κά έργα μπορούν να εκτιμηθούν με βάση μια 
σαφώς καθορισμένη ομάδα κριτηρίων, που θα 
είναι πάντοτε τα ίδια. Οι υποστηρικτές αυτής 
της άποψης θεωρούν την αισθητική αξία εσω-

τερικό χαρακτηριστικό του έργου και την ανα-
ζητούν σε συγκεκριμένες κειμενικές ιδιότητες, 
που δε μεταβάλλονται ούτε χάνονται ποτέ, κα-
θώς δεν επηρεάζονται από εξωτερικούς παρά-
γοντες. Όπως εύκολα αντιλαμβάνεται κανείς, 
η θεώρηση της αξίας ως εγγενούς ιδιότητας του 
κειμένου οδηγεί στο συμπέρασμα ότι η αξιολό-
γηση είναι μια διαδικασία ουδέτερη, αντικειμε-
νική, επαληθεύσιμη και, φυσικά, οριστική. Μ’ 
άλλα λόγια, εφόσον τα κριτήρια είναι πάντοτε 
τα ίδια, η αξιολόγηση ενός λογοτεχνικού έργου 
ή ενός ολόκληρου είδους παραμένει κι αυτή 
πάντοτε απαράλλαχτη. Για παράδειγμα, αυτό 
ίσχυε σε παλαιότερες εποχές, όταν η αξιολόγη-
ση όλων ανεξαρτήτως των λογοτεχνικών έργων 
γινόταν με βάση τους κλασικούς· αλλά και σε 
πιο πρόσφατα χρόνια, υπήρξαν κριτικοί που 
αναζήτησαν την αξία ενός λογοτεχνικού έργου 
αποκλειστικά μέσα στο κείμενο, χωρίς καμία 
αναφορά έξω απ’ αυτό.

Από την άλλη πλευρά, η άποψη που τείνει 
να επικρατήσει σήμερα, είναι ότι τα λογοτε-
χνικά έργα μπορούν να αξιολογηθούν με πολ-
λούς διαφορετικούς τρόπους. Αυτό μπορεί να 
σημαίνει δύο διαφορετικά πράγματα: πρώτον, 
ότι κάθε έργο θα πρέπει να κριθεί με βάση 
τους δικούς του ειδικούς όρους (και πράγμα-
τι, υπάρχουν πολλοί μελετητές που πιστεύουν 
ότι ως ένα βαθμό, το έργο είναι εκείνο που θα 
αποκαλύψει τα κριτήρια με τα οποία πρέπει να 
αξιολογηθεί)· και, δεύτερον, ότι κάθε δεδομέ-
νο έργο είναι δυνατόν να εκτιμηθεί με βάση 
ποικίλους τρόπους.

Οι υποστηρικτές της άποψης αυτής θεω-
ρούν την αισθητική αξία ως αποτέλεσμα των 
σχέσεων του λογοτεχνικού έργου με στοιχεία ή 
παράγοντες εξωτερικούς προς αυτό, όπως είναι 
ο αναγνώστης/κριτικός που αξιολογεί, η ιστορι-
κή συγκυρία, το γενικότερο πνεύμα της εποχής 
κτλ. Με αυτά τα δεδομένα, η αποτίμηση ενός 
λογοτεχνικού έργου δεν είναι ποτέ τελεσίδικη 
αλλά έχει σχετική μόνο αξία και είναι έγκυρη 
σε σχέση με μια συγκεκριμένη αλληλουχία κα-
ταστάσεων. Μ’ άλλα λόγια, δεν υπάρχουν στη 
λογοτεχνία νόμοι με καθολική ισχύ ούτε συντα-
γές επιτυχίας. Ακόμη και τα έργα που έχουν θε-

       



72

Ερμηνεία Εσωτερικός μονόλογος

ωρηθεί ως διαχρονικά αριστουργήματα, αξιο-
λογούνται ίσως θετικά σε όλες τις εποχές αλλά 
για διαφορετικούς κάθε φορά λόγους.

Η τελευταία αυτή άποψη βρίσκεται, κατά 
πάσα πιθανότητα, πολύ πιο κοντά στην αλήθεια. 
Αρκεί να αναλογιστούμε πόσο έχουν αλλάξει 
στη διάρκεια των αιώνων ορισμένα από τα κρι-
τήρια μας για την αξιολόγηση της λογοτεχνίας: 
για παράδειγμα, από την εποχή του ρομαντι-
σμού και μετά επιβραβεύουμε τη φαντασία, τη 
δημιουργικότητα, το ταλέντο, την πρωτοτυπία 
και τους νεοτερισμούς του δημιουργού· αντίθε-
τα, στην αρχαιότητα, η λογοτεχνία στηριζόταν 
σε μεγάλο βαθμό στη μίμηση. Μ’ άλλα λόγια, 
ένα λογοτεχνικό έργο πρέπει να κρίνεται μέσα 
από ένα συσχετισμό αξιών και κριτηρίων: της 
εποχής ή του πολιτισμού στον οποίο ανήκει και 
της εποχής ή του πολιτισμού που το αξιολογεί.

Συνεπώς, η αξιολόγηση είναι μια διαδι-
κασία η οποία εξαρτάται από πολλούς παρά-
γοντες. Η αισθητική αξία ενός λογοτεχνικού 
έργου δεν έγκειται σε μιαν απλή υποκειμενική 
κρίση· ούτε, όμως, υπάρχει καθαυτό ομορφιά, 
που να είναι ορατή σε όλους. Γενικότερα, η 
όποια αξιολογική ή αισθητική κρίση δεν είναι 
δυνατόν να απομονωθεί ούτε από το άτομο που 
την εκφέρει αλλά ούτε από τις συγκεκριμένες 
περιστάσεις εκφοράς της. Η αισθητική αξία 
είναι μια κατηγορία λίγο πολύ σχετική, αστα-
θής και ιστορικά εξαρτημένη, όπως και η ίδια η 
λογοτεχνία. Ας μην ξεχνάμε ότι αξιολογώ ένα 
έργο σημαίνει εκφράζω —έστω και έμμεσα— 
την άποψή μου για την ίδια τη λογοτεχνία στο 
σύνολό της. Κάθε αξιολογικό σύστημα στηρίζε-
ται σε μια θεωρία, έστω και αν δεν το ομολο-
γεί ανοιχτά· συνεπώς, εξετάζοντας ένα τέτοιο 
σύστημα μπορεί κανείς να συλλάβει τον τρόπο 
με τον οποίο αντιλαμβάνεται το λογοτεχνικό 
φαινόμενο όχι μόνο ένας συγκεκριμένος κρι-
τικός αλλά μια ολόκληρη εποχή. Σε τελευταία 
ανάλυση, μπορούμε να πούμε ότι η αξιολόγηση 
—όπως και η κριτική— είναι μια διαδικασία 
αμφίδρομη, η οποία μας αποκαλύπτει εξίσου 
πολλά στοιχεία όχι μόνο για το αντικείμενο που 
αξιολογείται αλλά και για το υποκείμενο που 
αξιολογεί.]

(Βλ. Ανάγνωση, Αναγνώστης, Διακειμενι-
κότητα, Πολυσημία)

 
Εσωτερικός μονόλογος

Ο όρος «εσωτερικός μονόλογος» χρησιμοποι-
είται εδώ και ένα αιώνα περίπου, για να δη-
λωθεί μία συγκεκριμένη τεχνική της πεζογρα-
φίας. Κύριος στόχος της τεχνικής αυτής είναι 
να φέρει στην επιφάνεια την αδιάκοπη ροή 
σκέψεων, εικόνων, αναμνήσεων, συνειρμών 
και εντυπώσεων που διασχίζουν την ψυχή και 
το νου του ήρωα, σαν να ήταν δυνατόν να δια-
τυπωθούν όλα αυτά σε λόγο αυτόματα, τη στιγ-
μή ακριβώς που γεννιούνται. Πρόκειται για 
ένα εντελώς ιδιόμορφο είδος αφηγηματικού 
λόγου, που δίνει την εντύπωση ότι προσπαθεί 
να μας εισαγάγει στην εσώτερη ζωή του ήρωα, 
σαν να μην είχαμε κανενός είδους συγγραφι-
κή παρέμβαση: ακόμη και η συντακτική οργά-
νωση του λόγου είναι υποτυπώδης, σα να μιλά 
πραγματικά το υποσυνείδητο.

Από γλωσσικής πλευράς, ο εσωτερικός μο-
νόλογος προϋποθέτει μια γραφή ελλειπτική, 
ασυνεχή, διακοπτόμενη και αντιφατική. Είναι 
λόγος που δε στοχεύει στην επικοινωνία και, 
συνεπώς, η όποια πληροφορία παρέχεται με 
τρόπο υπαινικτικό και φευγαλέο και ο ανα-
γνώστης καλείται να συμπληρώσει τα κενά 
(από την άποψη αυτή, δεν είναι τυχαίο ότι 
στην αρχή ο εσωτερικός μονόλογος συνδέθηκε 
αρκετά στενά με το συμβολισμό). Είναι πολύ 
πιθανό να προκαλέσει σύγχυση στον αναγνώ-
στη, διότι σε πολλά σημεία μοιάζει με τον ευθύ 
λόγο· παράλληλα, όμως, δεν υπάρχει κανενός 
είδους εισαγωγική φράση και τα τυπογραφικά 
στοιχεία (π.χ. εισαγωγικά, παύλες) του ευθύ 
λόγου απουσιάζουν. Τέλος, η χρήση του δεύτε-
ρου προσώπου σε μερικές περιπτώσεις, καθώς 
και κάποια ρητορικά ερωτήματα που ενδέχε-
ται να διατυπωθούν, μπορούν κι αυτά να προ-
καλέσουν προβλήματα κατανόησης.

 

       



73

Εσωτερικός μονόλογοςΕσωτερικός μονόλογος

James Jοyce (1882-1941): με τη χρησιμοποίηση της 
τεχνικής του εσωτερικού μονολόγου στο μυθιστόρημά του 

Οδυσσέας (1922), ο Ιρλανδός συγγραφέας λειτούργησε 
ως πρότυπο για αρκετούς Έλληνες πεζογράφους.

 

Ξεχωριστό ενδιαφέρον στην περίπτωση 
του εσωτερικού μονολόγου παρουσιάζει το ζή-
τημα του χρόνου. Πράγματι, καθώς έχουμε να 
κάνουμε με ένα υλικό ασυνεχές και αποσπα-
σματικό, το παρελθόν, το παρόν και το μέλλον 
μοιάζουν να συμπλέκονται σε ένα αξεδιάλυ-
το μίγμα και ο χρόνος εμφανίζεται κατακερ-
ματισμένος· παύει, δηλαδή, να αποτελεί ένα 
εύπλαστο στοιχείο στη διάθεση του αφηγητή 
και το γεγονός ότι εξακολουθεί να κυλά δη-
λώνεται μόνο από τη διαδοχή των λέξεων επά-
νω στο χαρτί. Καθώς μάλιστα ο γραμματικός 
χρόνος εκφοράς είναι συνήθως ο ενεστώτας, 
σχηματίζουμε την εντύπωση ότι βρισκόμαστε 
σε ένα συνεχές «τώρα». Μ’ άλλα λόγια, εξαι-
τίας ακριβώς της έλλειψης οποιασδήποτε προ-
σπάθειας για λογική επεξεργασία ή γλωσσική 
οργάνωση του λόγου, ο εσωτερικός μονόλογος 
μας προσφέρει την ψευδαίσθηση ότι ο χρόνος 
που μεσολαβεί ανάμεσα στην παραγωγή και 
την «καταγραφή» του λόγου είναι μηδενικός, 
ή τουλάχιστον τείνει προς το μηδέν (κι αυτή εί-

ναι μια σημαντική διαφοροποίηση σε σχέση με 
την απλή αφήγηση σε πρώτο πρόσωπο).

Από ιστορικής πλευράς, φαίνεται ότι ο 
πρώτος που εφάρμοσε τη νέα τεχνική στην 
πράξη, υπήρξε ο Γάλλος συγγραφέας Ε. 
Dujardin, το 1887. Ο ίδιος είναι, άλλωστε, 
που προσπάθησε πρώτος να προσεγγίσει τον 
εσωτερικό μονόλογο και θεωρητικά, σε μια 
μελέτη που δημοσίευσε το 1931, κι ενώ είχε 
στο μεταξύ προηγηθεί η υποδειγματική χρήση 
της νέας τεχνικής από τον Ιρλανδό συγγραφέα 
James Joyce (Οδυσσέας, 1922). Μάλιστα, όπως 
ο ίδιος ο Joyce ομολογεί, οφείλει πολλά στον 
Dujardin.

Μιλώντας γενικότερα, πάντως, θα πρέπει 
να συνδέσουμε την εμφάνιση του εσωτερικού 
μονολόγου με το ευρύτερο κίνημα του μοντερ-
νισμού, που εκδηλώθηκε κάπου ανάμεσα στα 
τέλη του 19ου αιώνα και στις αρχές του 20ού, 
φέρνοντας σημαντικές αλλαγές σε όλες τις 
μορφές τέχνης. Ειδικά σε ό,τι αφορά το μυθι-
στόρημα, που μας ενδιαφέρει πιο άμεσα εδώ, 
αρκεί να αναφέρουμε ορισμένους από τους 
πιο σημαντικούς συγγραφείς της εποχής, όπως 
π.χ. τους Γάλλους Marcel Proust (Αναζητώ-
ντας το χαμένο χρόνο, 1913-1927) και André 
Gide (Οι κιβδηλοποιοί, 1925), τον Ιρλανδό 
James Joyce (Οδυσσέας, 1922), το Γερμανό 
Thomas Mann (Το μαγικό βουνό, 1924) και την 
Αγγλίδα Virginia Woolf (Η κυρία Dallaway, 
1925, Τα κύματα, 1931), για να αντιληφθούμε 
ότι το λογοτεχνικό αυτό είδος γνωρίζει βαθιές 
μεταβολές: αποβάλλοντας το ρεαλιστικό και 
νατουραλιστικό του υπόβαθρο, έχει στραφεί 
προς ένα είδος υποκειμενικού ή και ψυχολογι-
κού ρεαλισμού· την ίδια στιγμή, οι συγγραφείς 
έχουν ανακαλύψει νέες τεχνικές, όπως για πα-
ράδειγμα την προσωπική, υποκειμενική αλλά 
και την πολλαπλή αφήγηση, φτάνοντας στη 
λεγόμενη στοχαστική πεζογραφία. Μέσα σ’ 
αυτό το πλαίσιο εμφανίζεται και ο εσωτερικός 
μονόλογος, ως μια προσπάθεια να αποδοθεί ο 
εσωτερικός δυναμισμός του ανθρώπου και τα 
άμεσα δεδομένα της συνείδησής του, στην πιο 

       



74

Εσωτερικός μονόλογοςΕσωτερικός μονόλογος

καθαρή μορφή τους, χωρίς κανενός είδους δι-
αμεσολάβηση. Από την άποψη αυτή, ο εσωτε-
ρικός μονόλογος εκφράζει με τον πιο ξεκάθα-
ρο τρόπο το περιεχόμενο της συνείδησης και 
καλεί τον αναγνώστη να συμμετάσχει ενεργά 
στα «δρώμενα».

Το γεγονός ότι ο εσωτερικός μονόλογος 
αποτελεί μιαν απ’ τις πολλές συνιστώσες του 
μοντερνισμού στην πεζογραφία και στην ου-
σία σημάδεψε μια συγκεκριμένη εποχή, απο-
δεικνύεται και από την τύχη που είχε στα κα-
τοπινά χρόνια. Πράγματι, με τον καιρό, και 
ιδιαίτερα στη μεταπολεμική περίοδο, ο εσωτε-
ρικός μονόλογος έπαψε σταδιακά να αποτελεί 
ένδειξη νεοτερισμού και η χρήση του άλλαξε: 
λιγοστά και μάλλον ελάσσονα είναι πλέον τα 
έργα που στηρίζονται αποκλειστικά στην τε-
χνική αυτή· αντίθετα, παρουσιάζεται όλο και 
πιο συχνά το φαινόμενο διάφορες μορφές 
εσωτερικού μονολόγου να ενσωματώνονται 
σε αφηγηματικά έργα κάθε είδους. Μ’ άλλα 
λόγια, σιγά σιγά, ο εσωτερικός μονόλογος με-
ταβλήθηκε σε μιαν από τις πολλές τεχνικές της 
πεζογραφίας.

Ειδικά σε ό,τι αφορά την πρόσληψη του 
εσωτερικού μονολόγου στη χώρα μας, είναι 
ιδιαίτερα ενδιαφέρον το γεγονός ότι η καθυ-
στέρηση υπήρξε πολύ μικρή: μέσα στη δεκαε-
τία του 1930, έχουμε σχεδόν παράλληλα τόσο 
τη θεωρητική παρουσίαση της νέας τεχνικής 
μέσα από μια σειρά σημειωμάτων, άρθρων και 
μεταφράσεων, όσο και τις πρώτες απόπειρες 
εφαρμογής της από Έλληνες πεζογράφους. 
Αυτή η άμεση εκδήλωση ενδιαφέροντος θα 
πρέπει να αποδοθεί στο ιδιόμορφο πνευμα-
τικό κλίμα της εποχής, που ήταν ανοικτό και 
δεκτικό σε κάθε νεοτερισμό.

 

Στέλιος Ξεφλούδας (1901-1984): υπήρξε ένας από τους 
εισηγητές του εσωτερικού μονολόγου στη νεοελληνική 

πεζογραφία.

 
Ήδη, λοιπόν, από τα πρώτα χρόνια της δε-

καετίας του 1930, έργα συγγραφέων όπως ο Ε. 
Dujardin, ο James Joyce, η Virginia Woolf, ο 
Marcel Proust, ο André Gide, ο Reiner-Maria 
Rilke κ.ά., μεταφράζονται στα ελληνικά —
έστω και αποσπασματικά— από πνευματικούς 
ανθρώπους, λογοτέχνες και κριτικούς (π.χ. 
Τάκης Παπατσώνης, Νικόλαος Γαβριήλ Πε-
ντζίκης, Γιώργος Δέλιος κ.ά.). Οι μεταφράσεις 
αυτές δημοσιεύονται κυρίως στα λογοτεχνικά 
περιοδικά της εποχής και συνήθως συνοδεύ-
ονται από κάποια εισαγωγή ή ένα σημείωμα, 
προκειμένου να ενημερωθεί ο αναγνώστης γι’ 
αυτό το νέο είδος αφήγησης. Εξάλλου, το πλέ-
ον εμπεριστατωμένο άρθρο για τον εσωτερικό 
μονόλογο δημοσιεύεται στο περιοδικό Κύκλος 
(τεύχ. 4, Ιούνιος 1933), δυο μόλις χρόνια μετά 
τη μελέτη του Dujardin, και υπογράφεται από 
το Δημήτρη Μετζέλο, έναν πολλά υποσχόμενο 
κριτικό, που δυστυχώς πέθανε λίγο αργότερα, 
σε νεαρή ηλικία (ο ίδιος δημοσίευσε και το 
πρώτο σημαντικό άρθρο για τον υπερρεαλισμό 
στη χώρα μας).

       



75

Εσωτερικός μονόλογοςΕσωτερικός μονόλογος

Όσο για τις πρώτες απόπειρες να εισαχθεί 
και πρακτικά η νέα τεχνική στη νεοελληνική 
πεζογραφία, σημαντικό ρόλο έπαιξαν οι λο-
γοτεχνικοί κύκλοι της Θεσσαλονίκης και πιο 
συγκεκριμένα η ομάδα του περιοδικού Μα-
κεδονικές Ημέρες, με πρωτοπόρους το Στέλιο 
Ξεφλούδα (Τα τετράδια του Παύλου Φωτεινού, 
1930, Εσωτερική συμφωνία, 1932) και το Νίκο 
Γαβριήλ Πεντζίκη (Το μυθιστόρημα της κυρί-
ας Έρσης, 1935, Ο πεθαμένος και η ανάσταση, 
1938 [δημοσίευση 1944]). Ειδικά ο πρώτος θέ-
λησε να τοποθετηθεί και θεωρητικά απέναντι 
στον εσωτερικό μονόλογο, δηλώνοντας ότι 
επιχειρεί να εκφράσει «τον εσωτερικό κό-
σμο, τις εσωτερικές καταστάσεις που περνούν 
μέσα μας σα μια μουσική που διαλύεται στο 
άπειρο», ενώ παρέμεινε πιστός στην τεχνική 
αυτή μέχρι το τέλος της ζωής του. Επίσης, εί-
ναι γενικά αποδεκτό ότι από τη νέα τεχνική 
εμπνεύστηκαν πολύ γρήγορα και άλλοι πε-
ζογράφοι, όπως η Μέλπω Αξιώτη (Δύσκολες 
νύχτες, 1938), ο Αλκιβιάδης Γιαννόπουλος κι 
ο Γιώργος Δέλιος, αν και στην εκτίμηση αυτή 
δε συμφωνούν όλοι οι μελετητές της νεοελλη-
νικής λογοτεχνίας. Εξάλλου, σε πιο πρόσφατα 
χρόνια, μετά το δεύτερο παγκόσμιο πόλεμο, 
ο εσωτερικός μονόλογος χρησιμοποιήθηκε σε 
διάφορες μορφές από αρκετούς πεζογράφους, 
όπως για παράδειγμα από τον Αλέξανδρο Κο-

τζιά, την Κωστούλα Μητροπούλου κ.ά.
Συμπεραίνοντας, μπορούμε να πούμε ότι 

η τεχνική του εσωτερικού μονολόγου δε βοή-
θησε τη νεοελληνική λογοτεχνία να δημιουρ-
γήσει μεγάλα αριστουργήματα, πράγμα που 
αναμφίβολα κατόρθωσαν η αγγλοσαξονική 
και σε μικρότερο βαθμό η γαλλική παράδοση. 
Στην προσπάθειά του να εντοπίσει τα αίτια 
του φαινομένου αυτού, ο Mario Vitti αναφέ-
ρεται στην καθυστέρηση με την οποία έφθασε 
η νέα τεχνική στην Ελλάδα, η οποία, αν και 
μικρή σε σχέση με άλλες περιπτώσεις, υπήρξε 
οπωσδήποτε καθοριστική, αφού στο μεταξύ 
ο υπερρεαλισμός είχε προλάβει να απλώσει 
την κυριαρχία του στην τέχνη. Πράγματι, είναι 
γεγονός ότι στην Ελλάδα, πολλοί συγγραφείς 
που εφάρμοσαν τη νέα τεχνική, όπως η Μέλ-
πω Αξιώτη, επηρεάστηκαν εξίσου και από τον 
υπερρεαλισμό, με αποτέλεσμα να μην μπορού-
με να διακρίνουμε με ευκολία πού οφείλονται 
οι συγκεκριμένες καινοτομίες τους. Μάλιστα, 
ο Mario Vitti φθάνει στο σημείο να αμφισβητεί 
αν αυτό που γενικά ονομάζουμε «εσωτερικό 
μονόλογο» στα έργα της δεκαετίας του 1930, 
είναι πράγματι εσωτερικός μονόλογος ή μήπως 
θα έπρεπε να βρεθεί κάποια άλλη ονομασία. 
Πάντως, δεν προτείνει τίποτε συγκεκριμένο.

(Βλ. Μοντερνισμός, Υπερρεαλισμός, Χα-
ρακτήρας)

       



76

ΗθογραφίαΗθογραφία

Ηθογραφία

Με τον όρο «ηθογραφία» χαρακτηρίζουμε μια 
τάση της νεοελληνικής πεζογραφίας, που ξεκι-
νά λίγο μετά το 1880 και συνεχίζεται ως και τις 
πρώτες δεκαετίες του 20ού αιώνα. Όπως φαί-
νεται και από τις χρονολογίες αυτές, η ηθογρα-
φία συνδέεται άμεσα με τη λογοτεχνική γενιά 
του 1880, καθώς και με την ανάπτυξη του νεο-
ελληνικού διηγήματος.

Τι ακριβώς σημαίνει «ηθογραφία» όμως; 
Σε σχέση με τη λογοτεχνία, ο όρος απαντάται 
για πρώτη φορά το 1770· και στα τελευταία 
χρόνια του 19ου αιώνα χρησιμοποιείται ήδη με 
το νόημα που του αποδίδουμε και σήμερα: για 
να προσδιορίσει μια συγκεκριμένη κατηγορία 
πεζών κειμένων με πολλά κοινά χαρακτηριστι-
κά.

Όλα τα ηθογραφικά κείμενα, λοιπόν, 
έχουν ως βασικό τους στόχο την όσο το δυ-
νατόν πιο πιστή παρουσίαση της ζωής στην 
ελληνική ύπαιθρο και στο ελληνικό χωριό, με 
τις τοπικές παραδόσεις, τα ήθη και τα έθιμα, 
καθώς και τις συνήθειες, το χαρακτήρα και τη 
νοοτροπία του απλού ελληνικού λαού. Οι ήρω-
ες της ηθογραφικής πεζογραφίας είναι σχεδόν 
πάντα οι απλοί άνθρωποι της υπαίθρου.

Η ηθογραφία είναι ένα φαινόμενο καθαρά 
ελληνικό. Σε σχέση με τα όσα συμβαίνουν την 
εποχή εκείνη στις άλλες ευρωπαϊκές χώρες, 
μπορούμε να πούμε ότι η ηθογραφία είναι η 
ελληνική εκδοχή του ρεαλισμού και, ως ένα 
βαθμό, του νατουραλισμού. Παράλληλα, έχει 

επηρεαστεί από το πνεύμα του θετικισμού, κα-
θώς και από την επιστήμη της λαογραφίας, που 
αρχίζει να αναπτύσσεται στη χώρα μας από το 
1870 και μετά, με κυριότερο εκπρόσωπο το Νι-
κόλαο Πολίτη.

 

Αλέξανδρος Παπαδιαμάντης (1857-1911): παρ’ όλο που 
ξεκίνησε να γράφει μυθιστορήματα, έγινε γνωστός κυρίως 

για τα διηγήματά του, χάρη στα οποία αναδείχθηκε σε 
έναν από τους σημαντικότερους ηθογράφους της νεοελλη-

νικής κοινωνίας της εποχής του.

 
Από πλευράς λογοτεχνικής, το έργο που 

προετοιμάζει το έδαφος για την ηθογραφική 
πεζογραφία, είναι το μυθιστόρημα του Δημή-

Η

       



77

ΗθογραφίαΗθογραφία

τριου Βικέλα Λουκής Λάρας, που δημοσιεύεται 
το 1879. Η ηθογραφία, όμως, γεννιέται πραγ-
ματικά το 1883, όταν το περιοδικό Εστία, ένα 
από τα πλέον σημαντικά της εποχής, προκη-
ρύσσει διαγωνισμό για συγγραφή διηγήματος 
«με θέμα ελληνικό». Ο διαγωνισμός αυτός κι-
νεί το ενδιαφέρον πολλών νέων πεζογράφων, 
καθώς και των άλλων περιοδικών και εφη-
μερίδων της εποχής, που αρχίζουν να ζητούν 
συνεχώς ελληνικά διηγήματα για δημοσίευση. 
Αυτό έχει ως αποτέλεσμα, μέσα στην πενταε-
τία 1883-1888, να εμφανιστούν όλοι σχεδόν οι 
σημαντικοί εκπρόσωποι της ηθογραφίας: κα-
ταρχήν ο Γεώργιος Βιζυηνός, που θεωρείται 
ο βασικός εισηγητής του ηθογραφικού διηγή-
ματος, καθώς και οι Γεώργιος Δροσίνης, Μι-
χαήλ Μητσάκης, Αλέξανδρος Παπαδιαμάντης, 
Κώστας Κρυστάλλης, Ανδρέας Καρκαβίτσας, 
Χρήστος Χρηστοβασίλης, Ιωάννης Κονδυλά-
κης, Γρηγόριος Ξενόπουλος, Γιάννης Βλαχο-
γιάννης, Αργύρης Εφταλιώτης κ.ά.

Οι ηθογράφοι καλλιέργησαν σχεδόν απο-
κλειστικά το διήγημα και δεν υπάρχει αμφι-
βολία ότι συνέβαλαν αποφασιστικά στην ανά-
πτυξη του είδους και στην καθιέρωσή του στη 
νεοελληνική λογοτεχνία. Εξάλλου, σε ό,τι αφο-
ρά τα ιδιαίτερα γνωρίσματα της ηθογραφίας, 
θα πρέπει να σημειώσουμε τα εξής:
—   τα ηθογραφικά διηγήματα χαρακτηρίζο-

νται συνήθως από έναν έντονο λυρισμό και 
εμπνέονται σε πολύ μεγάλο ποσοστό από 
τα προσωπικά βιώματα και τις εμπειρίες 
των ίδιων των συγγραφέων· πολύ συχνό, 
μάλιστα, είναι το φαινόμενο κάθε πεζογρά-
φος να χρησιμοποιεί τον τόπο καταγωγής 
του ως πλαίσιο για τα έργα του

—   οι περισσότεροι συγγραφείς αρέσκονται 
στην εθιμογραφία και τη λαογραφία, στην 
αναλυτική δηλαδή καταγραφή των εθίμων 
και των ηθών του λαού, που πολλές φορές 
αποβαίνει σε βάρος της λογοτεχνικής αξί-
ας των έργων τους (υπάρχουν π.χ. διηγήμα-
τα που απλώς καταγράφουν έθιμα, χωρίς 

να πετυχαίνουν τίποτε περισσότερο)· σε 
άλλες περιπτώσεις, βέβαια, όταν τα έθιμα 
εντάσσονται φυσιολογικά στον αφηγηματι-
κό κορμό και στο μύθο του διηγήματος, το 
αποτέλεσμα είναι πολύ επιτυχημένο

Αυτόγραφο του Αλέξανδρου Παπαδιαμάντη· πρόκειται 
για απόσπασμα από το διήγημα Ο αντίκτυπος του νου.

—   δεν πρέπει να απορούμε που το ελληνικό 
διήγημα συνδέθηκε σχεδόν αμέσως με την 
απεικόνιση της ζωής στην ύπαιθρο και το 
χωριό· στα τέλη του 19ου αιώνα, αυτή είναι 
η κυρίαρχη εικόνα ελληνικής ζωής (αστική 
ζωή δεν έχει πραγματικά αρχίσει να υπάρ-
χει στην Ελλάδα)

—   η γενιά του 1880 συνδέεται με το γλωσσι-
κό ζήτημα, στο οποίο πήρε θέση υπέρ του 
δημοτικισμού· δεν πρέπει να ξεχνάμε ότι 
το ηθογραφικό διήγημα συνιστά την πρώ-
τη συστηματική προσπάθεια για συγγραφή 
πεζών λογοτεχνικών έργων στη δημοτική 
γλώσσα (σ’ αυτό βοήθησε και το γεγονός 

       



78

ΗμερολόγιοΗμερολόγιο

ότι οι ήρωες είναι άνθρωποι του λαού, που 
φυσικά μιλούν μεταξύ τους στη δημοτική, 
χρησιμοποιώντας τους γλωσσικούς ιδιωμα-
τισμούς της περιοχής τους, τους οποίους οι 
συγγραφείς ενδιαφέρονται να αναπαρά-
γουν πιστά)

—   υπάρχουν αρκετοί ηθογράφοι συγγραφείς 
που το έργο τους δεν παρουσιάζει ουσι-
αστική εξέλιξη και μοιάζουν να επανέρ-
χονται συνεχώς σε παραλλαγές του ίδιου 
θέματος· άλλοι, όμως, έδωσαν σπουδαία 
έργα και οδήγησαν σταδιακά στο πέρασμα 
από την ηθογραφία προς το ρεαλισμό και 
το νατουραλισμό

—   η ηθογραφία χρησιμοποιήθηκε συχνά ως 
μέσο για την επίτευξη στόχων εντελώς ξέ-
νων προς τη λογοτεχνία, όπως τα διάφορα 
ηθικοπλαστικά διδάγματα, η συστηματική 
καλλιέργεια ενός πατριωτικού φρονήμα-
τος και μιας εθνικής ιδεολογίας κτλ.· κι 
αυτό ισχύει τόσο για τους συγγραφείς όσο 
και για τους κριτικούς ή μελετητές
(Βλ. Σχολή, ρεύμα, κίνημα).

Ημερολόγιο

Με τον όρο «ημερολόγιο» εννοούμε τη συ-
στηματική καταγραφή από ένα άτομο των πιο 
σημαντικών γεγονότων της προσωπικής του 
ζωής, καθώς και της δημόσιας ζωής της εποχής 
του. Πρόκειται για μια συνήθεια που οι απαρ-
χές της χάνονται στα βάθη των αιώνων.

Το ημερολόγιο είναι κείμενο με προσωπι-
κό χαρακτήρα. Κατά κανόνα, δηλαδή, δε γρά-
φεται για να δημοσιευθεί ή για να διαβαστεί 
από άλλους πλην του ίδιου του συγγραφέα του. 
Γι’ αυτό και χαρακτηρίζεται από ελλειπτική ή 
και συνθηματική πολλές φορές γραφή, ενώ πε-
ριέχει σχόλια, παρατηρήσεις, κρίσεις, σκέψεις 
και, γενικά, μια προσωπική και υποκειμενική 
καταγραφή όλων όσων απασχολούν το άτο-
μο που κρατά το ημερολόγιο. Από την άποψη 
αυτή, διαφέρει από την αυτοβιογραφία, όπου 

ο συγγραφέας παρουσιάζει τη ζωή του σε συ-
νεχή αφήγηση, χωρίς κενά και με ειρμό, με 
στόχο να διαβαστεί και να γίνει κατανοητή 
από τους άλλους.

 

Γ. Σεφέρης (1900-1971): Tο προσωπικό του ημερολόγιο, 
που καλύπτει το μεγαλύτερο μέρος της ζωής του, έχει 
εκδοθεί σε πολύτομη σειρά με το γενικό τίτλο Μέρες.

 
Όπως είναι φυσικό, τα ημερολόγια διάση-

μων ανθρώπων της τέχνης, των γραμμάτων ή 
της επιστήμης, καθώς και των δημοσίων προ-
σώπων γενικά, προξενούν το ενδιαφέρον του 
κοινού και πολλές φορές δημοσιεύονται μετά 
από την απαραίτητη επεξεργασία. Τέτοιου 
είδους κείμενα προσφέρουν συχνά πολύτιμες 
πληροφορίες όχι μόνο για τα ίδια τα άτομα 
αλλά και για την εποχή τους. Ειδικά τα ημερο-
λόγια των μεγάλων συγγραφέων ενδιαφέρουν 
για δύο κυρίως λόγους: από τη μια πλευρά εί-
ναι ανεξάντλητες πηγές πληροφοριών και από 
την άλλη, πολύ συχνά, είναι κείμενα με μεγάλη 
λογοτεχνική αξία· κι αυτό, γιατί πολλοί συγ-
γραφείς κρατούν ημερολόγιο έχοντας κατά 
νου ότι είναι πολύ πιθανό να δημοσιευθεί.

Σε ό,τι αφορά τη νεοελληνική λογοτεχνία, 
τα πιο διάσημα ημερολόγια είναι, βέβαια, 
αυτά του ποιητή Γιώργου Σεφέρη, που κατέ-

       



79

ΗμερολόγιοΗμερολόγιο

γραψε συστηματικά σχεδόν ολόκληρη τη ζωή 
του. Σήμερα, τα ημερολόγια αυτά έχουν δημο-
σιευθεί σε πολλούς τόμους, με το γενικό τίτλο 
Μέρες. Ακόμη, ο Σεφέρης κρατούσε και πολι-
τικό ημερολόγιο, το οποίο έχει επίσης δημοσι-
ευθεί σε δυο τόμους και παρουσιάζει εξαιρε-
τικό ενδιαφέρον, ακριβώς εξαιτίας της θέσης 
του ποιητή στο ελληνικό διπλωματικό σώμα 
(ήταν σε θέση να έχει καλή πληροφόρηση για 
πολλά γεγονότα της εποχής).

Γενικότερα, η γενιά του τριάντα, επηρεα-
σμένη από το μεγάλο Γάλλο συγγραφέα André  
Gide, χρησιμοποιεί συχνά την ημερολογιακή 
γραφή. Ο ίδιος ο Γ. Σεφέρης καταφεύγει στο 
ημερολόγιο, προκειμένου να διασώσει υλικό 
από την άχαρη καθημερινή ζωή· από εκεί, 
το υλικό αυτό περνά στα έργα του, που πολύ 
συχνά έχουν κι αυτά «ημερολογιακή» μορφή 

(π.χ. τα τρία Ημερολόγια καταστρώματος, το 
μυθιστόρημα Έξι νύχτες στην Ακρόπολη). Γε-
νικά, η χρήση της ημερολογιακής γραφής στα 
λογοτεχνικά έργα είναι χαρακτηριστικό στοι-
χείο της γενιάς του τριάντα. Ακόμη και ένας 
πρωτοποριακός συγγραφέας όπως ο Στέλιος 
Ξεφλούδας, δεν ξεφεύγει από αυτόν τον κα-
νόνα (Τα τετράδια του Παύλου Φωτεινού). 
Τέλος, θα πρέπει να αναφέρουμε ένα ακόμη 
είδος ημερολογίου, που έγραψε ο Γιώργος 
Θεοτοκάς, επίσης επηρεασμένος απ’ το Gide. 
Πρόκειται για το Ημερολόγιο της Αργώς, όπου 
καταγράφεται με τρόπο συστηματικό όλη η 
διαδικασία της σύνθεσης του ομώνυμου μυθι-
στορήματος του Θεοτοκά.

(Βλ. Αυτοβιογραφία, Λογοτεχνικά γένη/
είδη, Μυθιστόρημα)

       



80

ΘέμαΘέμα

Θέμα

Στην πρώτη και απλούστερη έννοιά του, ο 
όρος «θέμα» υποδηλώνει το ζήτημα για το 
οποίο μιλάει ή γράφει κανείς. Βέβαια, η χρή-
ση του όρου για να δηλωθεί το ζήτημα, η ιδέα 
ή γενικότερα το υλικό στο οποίο βασίζει ένας 
ποιητής —ένας λογοτέχνης, θα λέγαμε σήμε-
ρα— το έργο του, είναι κι αυτή πολύ παλαιά, 
αφού είναι ήδη ορατή στη «Ρητορική» του 
Αριστοτέλη. Ωστόσο, θα πρέπει να πούμε ότι η 
λέξη «θέμα» εμφανίζεται ως κριτικός όρος μό-
λις τον 20ό αιώνα (το ίδιο ισχύει και για τους 
συγγενικούς όρους «θεματογραφία», «θε-
ματολογία», «θεματική», «θεματικό κέντρο» 
κτλ.). Σε παλαιότερες εποχές, θεωρούνταν 
περισσότερο δόκιμοι διάφοροι διδακτικής και 
ηθικοπλαστικής φύσεως όροι, σαφώς ξεπερα-
σμένοι σήμερα (π.χ. «ηθικό δίδαγμα», «κεντρι-
κή ιδέα»), οι οποίοι είχαν να κάνουν κυρίως 
με το σύνολο των ιδεών που περιέχονται σ’ ένα 
λογοτεχνικό έργο.

Η μεταβολή αυτή στην ορολογία συνδέεται 
με τις εξελίξεις όχι μόνο στη θεωρία της λογο-
τεχνίας αλλά και στο χώρο της μουσικής, όπου 
το θέμα ορίζεται ως η βασική αρχή της σύνθε-
σης. Το γεγονός αυτό διαμόρφωσε τη γραφή 
ορισμένων μοντερνιστών συγγραφέων, όπως 
για παράδειγμα του Γερμανού Thomas Mann. 
Μάλιστα, κάποιοι κριτικοί, επηρεασμένοι από 
τον τρόπο με τον οποίο ανέπτυξαν και εκμε-
ταλλεύθηκαν το θέμα οι μουσικοί, μιλούν για 
«θέματα και παραλλαγές» ή για «παραλλαγές 

σ’ ένα θέμα». Η παραλλαγή είναι μια τεχνική 
σύνθεσης η οποία προέρχεται απ’ τη μουσική 
και έχει ως κύριο στόχο τη δημιουργία μιας 
καλλιτεχνικής τάξης, μέσα από την εκμετάλ-
λευση ενός θέματος. Ανάμεσα στ’ άλλα, έχει 
χρησιμοποιηθεί στη φιλοσοφία, τη ζωγραφική 
και, βέβαια, τη λογοτεχνία. Συγκεκριμένα, η 
παραλλαγή συνιστά μιαν από τις βασικές τε-
χνικές του μυθιστορήματος του 20ού αιώνα 
και απαντάται σε συγγραφείς όπως ο Γάλλος 
Marcel Proust, ο Αυστριακός Hermann Broch, 
ο Αμερικανός William Faulkner, ο Thomas 
Mann, ο Τσέχος Milan Kundera κ.ά. Σύμφωνα 
με τους συγγραφείς αυτούς, ένα θέμα που επα-
νέρχεται συνεχώς σ’ ένα έργο δε συνιστά ποτέ 
απλή επανάληψη, αφού το νόημά του διαφέρει 
σε κάθε φάση της ανάπτυξής του· συνεπώς, η 
ταυτότητα κάθε θέματος διαμορφώνεται από 
το σύνολο των παραλλαγών του.

Η ένταξη του όρου «θέμα» στο σύγχρονο 
κριτικό λεξιλόγιο προκάλεσε πολλές αντιδρά-
σεις και αντιρρήσεις. Πολλοί υποστήριξαν ότι 
ένας όρος με τόσο γενικό και ασαφές περιε-
χόμενο δεν είναι πραγματικά χρήσιμος. Από 
μία άποψη, αυτό είναι σωστό: δεν υπάρχει 
σχεδόν κανένα στοιχείο του κειμένου, που 
με λίγη καλή θέληση να μην μπορεί να χαρα-
κτηριστεί ως θέμα. Επιπλέον, σε ό,τι αφορά 
τα προβλήματα που παρουσιάζει η ορολογία, 
χαρακτηριστική είναι η σύγχυση η οποία επι-
κρατεί διεθνώς, ανάμεσα στους όρους «θέμα» 
και «μοτίβο». Συνοπτικά, η κατάσταση παρου-

Θ

       



81

ΘρήνοιΘέμα

σιάζεται ως εξής: πολλοί μελετητές χρησιμο-
ποιούν τους δυο όρους ως ταυτόσημους· άλλοι 
τους διακρίνουν, θεωρώντας το μοτίβο μικρό-
τερη μονάδα από το θέμα, κάτι σαν «υπο-θέ-
μα», το οποίο έχει μικρότερη σημασία για το 
κείμενο ως όλο· τέλος, υπάρχουν και αρκετοί 
οι οποίοι αντιμετωπίζουν το μοτίβο ως εξωκει-
μενική νοηματική μονάδα, σαφώς ευρύτερη 
από το θέμα.

Η αλήθεια είναι ότι η παραδοσιακή διά-
κριση μεταξύ «θέματος» και «μοτίβου» συμπί-
πτει λίγο πολύ με τη δεύτερη από τις παραπά-
νω απόψεις. Συνήθως ορίζουμε το θέμα ως μια 
ιστορία, μικρότερη ή μεγαλύτερη αλλά πάντως 
ολοκληρωμένη, όπως αυτή υπάρχει πριν και 
έξω από τη λογοτεχνία ή το συγκεκριμένο λο-
γοτεχνικό κείμενο στο οποίο την εντοπίζουμε· 
αντίθετα, το μοτίβο είναι μια απλή αφηγημα-
τική μονάδα αυτής της ιστορίας που δεν επι-
δέχεται περαιτέρω ανάλυση, γι’ αυτό και στις 
περισσότερες περιπτώσεις επισημαίνεται με 
μια μόνο λέξη.

Η μελέτη της λογοτεχνίας με βάση τα θέ-
ματα ονομάζεται «θεματική κριτική» ή «θεμα-
τολογία» και μπορεί να πάρει πολλές διαφο-
ρετικές μορφές:
—   μελέτη της θεματογραφίας ενός συγκεκρι-

μένου λογοτεχνικού έργου· διερεύνηση 
δηλαδή του αριθμού των θεμάτων που συ-
ναντάμε στο έργο αυτό, του τρόπου με τον 
οποίο τα χρησιμοποιεί ο συγγραφέας, των 
μεταξύ τους σχέσεων, των παραλλαγών 
τους κτλ.

—   μελέτη ενός συγκεκριμένου θέματος ή μιας 
σειράς θεμάτων σε πολλά διαφορετικά κεί-
μενα και σύγκριση των παραλλαγών που 
συναντάμε, των τρόπων με τους οποίους 
χρησιμοποιείται το ίδιο θέμα σε διάφο-
ρους συγγραφείς κτλ. (αυτή η περίπτωση 
βρίσκεται σχετικά κοντά στη λεγόμενη δι-
ακειμενική ανάγνωση).

 

Θρήνοι

Οι θρήνοι αποτελούν ιδιαίτερη κατηγορία δη-
μοτικών τραγουδιών. Έχουν ιστορικό χαρα-
κτήρα, γιατί αναφέρονται και έχουν ως θέμα 
την άλωση (=το «κούρσος») διάφορων πόλε-
ων και ιδίως της Κωνσταντινούπολης. Ο ιστο-
ρικός χαρακτήρας των θρήνων τούς εντάσσει 
στα δημοτικά τραγούδια που αναφέρονται γε-
νικά στο δημόσιο και μάλιστα στον εθνικό βίο.

Η Κωνσταντινούπολη μετά την Άλωση. Οι περισσότεροι 
από τους θρήνους της δημοτικής μας ποίησης αναφέρο-

νται στην πόλη αυτή.

 
Οι περισσότεροι και οι σημαντικότεροι θρή-
νοι έχουν γραφεί για την άλωση της Κωνστα-
ντινούπολης (29 Μαΐου 1453). Το πέσιμο της 
βασιλεύουσας των πόλεων ήταν φυσικό να 
συγκλονίσει την ελληνική ψυχή. Το κέντρο του 
ελληνισμού και της ορθοδοξίας είχε πέσει στα 
χέρια των απίστων. Η θλίψη, ο πόνος, ο βα-
θύς συγκλονισμός, η απογοήτευση, όλα αυτά 
που ένιωσε ο ανώνυμος λαϊκός τραγουδιστής, 
τα εξέφρασε με τρόπο ζωντανό και γνήσιο, 
σε μια σειρά δημοτικών τραγουδιών με θρη-
νητικό χαρακτήρα. Έτσι, με αφορμή το γεγο-
νός της Άλωσης, δημιουργήθηκε ένας κύκλος 
δημοτικών τραγουδιών που είναι γνωστά με 
το χαρακτηρισμό «θρήνοι για την Άλωση της 
Πόλης». Σ’ αυτή την κατηγορία ανήκει και ο 
γνωστός θρήνος «Πήραν την Πόλη πήραν την».

       



82

Θρήνοι Θρήνοι

Ένα ιδιαίτερο χαρακτηριστικό αυτών των 
τραγουδιών είναι ότι ο θρήνος, η θλίψη και ο 
βαθύς πόνος διαπλέκονται με την ελπίδα, την 
πίστη και τη βεβαιότητα ότι η χαμένη πόλη θα 
γυρίσει ξανά στα χέρια των Ελλήνων. Αυτή, 
ακριβώς, η ελπίδα συντήρησε, στη διάρκεια 
της πολύχρονης σκλαβιάς, τη βεβαιότητα της 
ανάστασης και της ελευθερίας.

Οι θρήνοι διαφέρουν από τα μοιρολόγια. 
Τα μοιρολόγια εκφράζουν το βαθύ πόνο για 
την απώλεια ενός συγκεκριμένου προσώπου. 
Αντίθετα, οι θρήνοι εκφράζουν το συγκλονι-
σμό της ελληνικής ψυχής για την απώλεια μιας 
συγκεκριμένης πόλης.

(Βλ. Δημοτική ποίηση, Λογοτεχνικά γένη/
είδη, Μοιρολόγια).

       



83

In medias resIn medias res

In medias res

Ο απλούστερος και ο πιο φυσικός τρόπος να 
αφηγηθεί κανείς μια ιστορία, είναι ο εξής: 
να διατάξει και να παρουσιάσει τα γεγονότα 
σύμφωνα με τη χρονική τους σειρά και τάξη. 
Μια τέτοια αφήγηση λέμε ότι έχει ως προς την 
πλοκή το χαρακτηριστικό της χρονικής αλλη-
λουχίας.

Όμως η αφήγηση που παρουσιάζει τα 
πράγματα με τη σειρά που έγιναν δεν εξασφα-
λίζει πάντα και το μέγιστο αναγνωστικό ενδια-
φέρον. Γι’ αυτό, οι συγγραφείς αφηγηματικών 
κειμένων επινοούν ποικίλες αφηγηματικές τε-
χνικές, για να κρατήσουν αδιάπτωτο το ενδια-
φέρον και την προσοχή του αναγνώστη.

Μια τέτοια τεχνική είναι να αρχίζει ένα 
κείμενο in medias res. Αυτή η λατινική φράση, 
μεταφραζόμενη κατά λέξη και κυριολεκτικά 
σημαίνει: στο μέσο των πραγμάτων, στο μέσο 
της υπόθεσης, στο μέσο της πλοκής. Δεν πρέ-
πει, όμως, με βάση την κυριολεκτική σημασία, 
να σχηματίσουμε την εντύπωση ότι η αφήγηση 
αρχίζει από το μέσο της υπόθεσης. Η ακριβής 
σημασία του όρου είναι η εξής: η αφήγηση δεν 
παρακολουθεί τα γεγονότα του μύθου και δεν 
τα παρουσιάζει στη χρονική τους σειρά και αλ-
ληλουχία. Η αφήγηση αρχίζει από το «κέντρο» 
του μύθου, δηλαδή από το γεγονός που αποτε-
λεί την «καρδιά» της πλοκής· από το πιο ουσι-
αστικό και το πιο καίριο περιστατικό.

Όταν ένα αφηγηματικό κείμενο αρχίζει in 
medias res, δημιουργείται στον αναγνώστη ένα 

αφηγηματικό κενό, δηλαδή κάποια απορία και 
ορισμένα ερωτηματικά για τα γεγονότα που 
χρονικά προηγούνται και τα οποία ο αναγνώ-
στης προς το παρόν αγνοεί.

Το αφηγηματικό κενό προκαλεί το ενδια-
φέρον και διεγείρει την προσοχή του αναγνώ-
στη, επειδή ακριβώς του δημιουργεί εύλογες 
απορίες. Στη συνέχεια, βέβαια, οι απορίες 
και το «κενό» του αναγνώστη αίρονται, γιατί 
ο συγγραφέας βρίσκει την ευκαιρία, με ανα-
δρομική αφήγηση, να αναφερθεί στα όσα προ-
ηγούνται χρονικά. Μ’ αυτή την αναδρομική 
αφήγηση αποκαθίσταται η ομαλή ροή και εξέ-
λιξη του μύθου.

Στο δημοτικό π.χ. τραγούδι Ο θάνατος του 
Διγενή, που έχει αφηγηματικό χαρακτήρα, η 
ποιητική αφήγηση αρχίζει in medias res· προ-
βάλλει δηλαδή πρώτο το πιο καίριο γεγονός, 
που είναι το ψυχομαχητό του Διγενή. Ο ανα-
γνώστης, βέβαια, απορεί: πώς είναι δυνατόν 
ένας Διγενής να ψυχομαχεί; Η απορία αυτή 
σταδιακά αίρεται με την αναδρομική αφήγηση 
του Διγενή, που αναφέρεται στα όσα προηγή-
θηκαν του ψυχομαχητού.

Το αντίθετο, ακριβώς, του in medias res 
δηλώνεται με τον επίσης λατινικό όρο ab ονο. 
Ο όρος αυτός, που οφείλεται στο Λατίνο ποι-
ητή Οράτιο (τον καθιερώνει στο έργο του Ars 
Poetica [=Ποιητική]), κατά λέξη σημαίνει «από 
το αυγό». Ως λογοτεχνικός όρος, όμως, δηλώ-
νει μια συγκεκριμένη αφηγηματική τεχνική ή, 
απλούστερα, έναν τρόπο να αφηγηθεί κανείς 

Ι

       



84

Ιπποτικά μυθιστορήματαΙπποτικά μυθιστορήματα

μια ιστορία σε ένα εκτενές επικό κείμενο ή σε 
ένα μυθιστόρημα. Συγκεκριμένα, ο όρος αυτός 
δηλώνει ότι η αφήγηση μιας ιστορίας ξεκινάει 
απ’ την αρχή και παρακολουθεί τα γεγονότα 
σε μια ευθύγραμμη, λεπτομερειακή και χρο-
νική σειρά και τάξη. Αυτός ο γραμμικός και 
λεπτομερειακός τρόπος παρουσίασης και γε-
γονότων σε μιαν αφήγηση δημιουργεί τελικά 
αφηγηματικό κείμενο κουραστικό, ανιαρό και 
υπερβολικά εκτενές.

(Βλ. Ιστορία/Πλοκή, Πλοκή, Χρόνος αφη-
γηματικός)

 
Ιπποτικά μυθιστορήματα

Ο όρος «ιπποτικά μυθιστορήματα» αναφέρε-
ται σε πέντε συγκεκριμένα κείμενα που μας 
έχουν σωθεί από την εποχή της φραγκοκρα-
τίας (13ος-15ος αιώνας). Πρόκειται για πέντε 
μακροσκελή αφηγηματικά ποιήματα, γραμμέ-
να σε στίχο ιαμβικό δεκαπεντασύλλαβο και 
σε γλώσσα λαϊκότερη, σε σχέση με άλλα έργα 
της ίδιας εποχής· Τα ονομάζουμε «ιπποτικά» 
επειδή και στα πέντε είναι πολύ έντονη η πα-
ρουσία του κόσμου της ιπποσύνης και των ιπ-
ποτών, όπως τον συναντάμε τα χρόνια εκείνα 
στη Δυτική Ευρώπη.

Οι συγγραφείς των ιπποτικών μυθιστορη-
μάτων μάς είναι ουσιαστικά άγνωστοι και η 
έρευνα για τον εντοπισμό τους συνεχίζεται. 
Από τα στοιχεία που μας παρέχουν τα ίδια τα 
κείμενα, υποθέτουμε ότι πρόκειται για ελληνι-
κής καταγωγής λόγιους, με πολύ πλούσια παι-
δεία, τόσο ελληνική όσο και δυτική· κι αυτό, 
διότι και τα πέντε ιπποτικά μυθιστορήματα 
είναι, βέβαια, γραμμένα σε ελληνική γλώσ-
σα αλλά βασίζονται σε πρότυπα δυτικά, από 
την ιταλική ή τη γαλλική λογοτεχνία, όπου τέ-
τοιου είδους έργα αφθονούν την εποχή αυτή. 
Μάλιστα, η σύγχρονη φιλολογική έρευνα έχει 
εντοπίσει με ακρίβεια ορισμένα από αυτά τα 
πρότυπα.

Βέβαια, όταν λέμε ότι τα πέντε ιπποτικά 
μυθιστορήματα έχουν γραφεί με βάση συγκε-

κριμένα δυτικά πρότυπα, αυτό δε σημαίνει 
ότι πρόκειται για έργα χωρίς ιδιαίτερη αξία. 
Ορισμένα από αυτά, πράγματι, δεν είναι τίπο-
τε περισσότερο από απλές διασκευές, σχεδόν 
μεταφράσεις. Υπάρχουν, όμως, και άλλα, στα 
οποία οι συγγραφείς έχουν αξιοποιήσει με 
αρκετά δημιουργικό τρόπο τα στοιχεία που 
άντλησαν από το πρότυπό τους.

Αυτό που χωρίς αμφιβολία κρατούν απ’ 
τα πρότυπά τους και τα πέντε ιπποτικά μυθι-
στορήματα είναι ο πυρήνας της υπόθεσης. Η 
βασική ιδέα είναι πάντα η ίδια: ένα ζευγάρι 
ερωτευμένων νέων αναγκάζεται ξαφνικά να 
χωρίσει και στα χρόνια που ακολουθούν, ανα-
ζητούν επίμονα ο ένας τον άλλο· τελικά, έπει-
τα από πολλές και σκληρές δοκιμασίες και 
περιπέτειες, ξανασμίγουν για πάντα. Κάθε 
κείμενο, βέβαια, εμπλουτίζεται με διάφορα 
επιμέρους στοιχεία και λεπτομέρειες, ενώ συ-
ναντάμε αρκετές παραλλαγές σχετικά με την 
αιτία του ξαφνικού χωρισμού των δύο νέων ή 
τις περιπέτειες και τις δοκιμασίες της αναζή-
τησης. Ιδιαίτερα έντονο είναι πάντοτε το ερω-
τικό στοιχείο· γι’ αυτό και πολύ συχνά μιλάμε 
για «ερωτικά ιπποτικά μυθιστορήματα».

Οι τίτλοι των ιπποτικών μυθιστορημάτων 
δεν έχουν καμία ιδιαίτερη πρωτοτυπία και 
περιλαμβάνουν πάντοτε τα ονόματα των δύο 
νέων. Τα πέντε ερωτικά ιπποτικά μυθιστορή-
ματα που μας έχουν σωθεί είναι τα εξής:

- Λίβιστρος και Ροδάμνη
- Καλλίμαχος και Χρυσορρόη
- Φλώριος και Πλατζιαφλώρα
- Ιμπέριος και Μαργαρώνα
- Βέλθανδρος και Χρυσάντζα

 
Το πιο ενδιαφέρον στοιχείο στα κείμενα 

αυτά είναι ότι αντανακλούν με πολύ πετυχη-
μένο τρόπο τον ετερόκλητο κόσμο της Φρα-
γκοκρατίας, στον οποίο αναμειγνύονται η 
ανατολή και η δύση, το βυζαντινό και το νεοελ-
ληνικό, το παλαιό και το νέο κτλ. Η ονομασία 
«ιπποτικά» τονίζει ίσως υπερβολικά ένα μόνο 

       



85

Ιστορία / ΠλοκήΙστορία λογοτεχνίας

από αυτά τα στοιχεία. Στην πραγματικότητα, 
τα πέντε έμμετρα ιπποτικά μυθιστορήματα χα-
ρακτηρίζονται από επιδράσεις:
-   δυτικές (π.χ. το στοιχείο της αναζήτησης και 

της περιπέτειας, η ολοκληρωτική υποταγή 
των ηρώων στον έρωτα, οι μονομαχίες και 
τα κονταροχτυπήματα και γενικά ο κόσμος 
της ιπποσύνης κτλ.)

-   λόγιες (π.χ. οι «εκφράσεις», δηλαδή οι λό-
γιες μακροσκελείς περιγραφές χώρων, αντι-
κειμένων, έργων τέχνης κτλ.)

-   ανατολικές (π.χ. όλα στοιχεία από τον κόσμο 
της φαντασίας και του παραμυθιού, όπως οι 
μάγισσες, οι φοβεροί δράκοι, τα δαχτυλίδια 
με τις μαγικές δυνάμεις κτλ.)

-   νεοελληνικές (π.χ. ο δεκαπεντασύλλαβος 
στίχος, η γλώσσα και, κυρίως, η παρουσία 
ολόκληρων δημοτικών τραγουδιών, όπως 
είναι τα καταλόγια και τα μοιρολόγια, που 
παρεμβάλλονται στην αφήγηση).

Τέλος, σε ό,τι αφορά την ποιότητα και τη 
λογοτεχνική αξία των πέντε ιπποτικών μυθι-
στορημάτων, μια απλή σύγκριση αποδεικνύει 
ότι τα κείμενα αυτά είναι αρκετά άνισα. Ήδη 
αναφέραμε ότι κάποια είναι απλές διασκευές, 
αν όχι μεταφράσεις. Το ίδιο ισχύει και για το 
στίχο, που άλλοτε είναι πολύ καλά επεξεργα-
σμένος και άλλοτε όχι, καθώς και για τη γλώσ-
σα, που ανάλογα με το κείμενο, ενδέχεται να 
τείνει προς τη λόγια ή προς την απλή νεοελλη-
νική. Εξάλλου, σε ορισμένα ιπποτικά μυθιστο-
ρήματα παρατηρούμε περίπλοκες αφηγηματι-
κές τεχνικές, καθώς και μια προσπάθεια να 
αποδοθεί καλύτερα η ψυχολογία των ηρώων. 
Σε γενικές γραμμές, πάντως, η αξία των έργων 
αυτών είναι περισσότερο ιστορική και γλωσσι-
κή παρά λογοτεχνική.

 

Ιστορία λογοτεχνίας

Ιστορίες λογοτεχνίας ονομάζουμε τα έργα 
που μελετούν ιστορικά τη λογοτεχνία. Πρό-
κειται, δηλαδή, για επιστημονικά έργα, που 
ακολουθούν τις μεθόδους της ιστοριογραφίας· 

αντικείμενό τους, όμως, δεν είναι τα ιστορικά 
γεγονότα γενικά αλλά τα όσα συμβαίνουν στο 
χώρο της λογοτεχνίας. Για παράδειγμα, μια 
ιστορία λογοτεχνίας εξετάζει την εξέλιξη της 
λογοτεχνίας σε δεδομένο χώρο και χρόνο, τη 
διαίρεσή της σε περιόδους, γενιές, σχολές, 
ρεύματα και κινήματα, τους αντιπροσωπευ-
τικούς συγγραφείς και τα μεγάλα έργα κάθε 
περιόδου, τους ελάσσονες δημιουργούς κτλ. 
Εννοείται, βέβαια, ότι για να μελετήσει και 
να αναλύσει όλα αυτά τα στοιχεία, ο ιστορικός 
της λογοτεχνίας λαμβάνει επίσης υπόψη του τη 
γενική ιστορία, την ιστορία των άλλων μορφών 
τέχνης, καθώς και τις ευρύτερες πνευματικές 
και πολιτισμικές αναζητήσεις κάθε εποχής και 
κοινωνίας· διότι η λογοτεχνία επηρεάζεται 
από όλους αυτούς τους χώρους αλλά και τους 
επηρεάζει.

Σε ό,τι αφορά τη νεοελληνική λογοτεχνία, 
οι πιο γνωστές και έγκυρες ιστορίες είναι 
τρεις: η Ιστορία της νεοελληνικής λογοτεχνί-
ας του Κ. Θ. Δημαρά, καθώς και τα ομότιτλα 
έργα των Λίνου Πολίτη και Mario Vitti. Παρά 
την προσπάθεια κάθε ιστορικού για αντικειμε-
νικότητα, δεν υπάρχει αμφιβολία ότι καθένα 
από τα τρία αυτά έργα δίνει μια κάπως διαφο-
ρετική εικόνα της λογοτεχνίας μας.

Ιστορία / Πλοκή

Πίσω από τους όρους «ιστορία» και «πλοκή» 
κρύβεται μια διάκριση, που θεωρείται σήμερα 
θεμελιώδης για τη μελέτη της λογοτεχνίας, και 
ειδικά της αφήγησης. Οι εισηγητές της διάκρι-
σης αυτής είναι οι Ρώσοι φορμαλιστές. Πιο 
συγκεκριμένα, επιθυμώντας να μελετήσουν 
την εσωτερική οργάνωση των λογοτεχνικών 
έργων, οι φορμαλιστές απέρριψαν την πα-
ραδοσιακή διάκριση μεταξύ μορφής και πε-
ριεχομένου. Κατά τη γνώμη τους, η διάκριση 
αυτή αφήνει να εννοηθεί ότι κάθε λογοτεχνικό 
έργο αποτελείται από δύο σαφώς διαχωρισμέ-
να στρώματα· στην πράξη, όμως, είναι λάθος 
να εξετάζουμε το ένα χωριστά από το άλλο, 

       



86

Ιστορία / Πλοκή Ιστορία / Πλοκή

καθώς συνδέονται πολύ στενά μεταξύ τους: το 
περιεχόμενο μπορεί να εμφανιστεί μόνο μέσα 
απ’ τη μορφή, που αποτελεί την καλλιτεχνική 
του επένδυση· διαφορετικό περιεχόμενο ση-
μαίνει οπωσδήποτε και διαφορετική μορφή.

Στη θέση, λοιπόν, της διάκρισης μεταξύ 
μορφής και περιεχομένου, οι φορμαλιστές ει-
σήγαγαν καταρχήν τη διάκριση ανάμεσα στο 
«υλικό» και την «τεχνική», η οποία αφορά στο 
σύνολο των λογοτεχνικών κειμένων. Σύμφω-
να με τους φορμαλιστές, η διάκριση αυτή εί-
ναι μεθοδολογικά πιο σωστή, διότι τα δυο της 
σκέλη αντιστοιχούν στις δυο φάσεις της δημι-
ουργικής διαδικασίας: την προ-αισθητική και 
την αισθητική. Μ’ άλλα λόγια, το υλικό είναι 
η «πρώτη ύλη» του λογοτεχνικού έργου, ενώ η 
τεχνική είναι το σύνολο των αισθητικών αρχών 
που μετατρέπουν αυτή την πρώτη ύλη σε έργο 
τέχνης, δηλαδή σε ένα αντικείμενο που μπορεί 
κανείς να το βιώσει καλλιτεχνικά.

Ειδικά σε ό,τι αφορά τη μελέτη της αφή-
γησης, αυτή η διάκριση ανάμεσα σε «υλικό» 
και «τεχνική» παίρνει μια πιο συγκεκριμένη 
μορφή και καθιερώνεται η διάκριση ανάμεσα 
σε «ιστορία» και «πλοκή». Σύμφωνα με τους 
ίδιους τους φορμαλιστές, η ιστορία αποτε-
λείται από μια σειρά γεγονότων, αληθινών ή 
μυθοπλαστικών, διευθετημένων με βάση τις 
χρονικό-αιτιολογικές σχέσεις που υπάρχουν 
μεταξύ τους· πλοκή είναι η αφήγηση αυτών 
των γεγονότων, η οποία αυτόματα συνεπά-
γεται την καλλιτεχνική τους αναδιάρθρωση, 
μέσα απ’ την κατάργηση των χρονικών και 
αιτιακών σχέσεων, την προσθήκη σχολίων ή 
παρεκβάσεων κτλ. Με βάση τον ορισμό αυτό, 
είναι προφανές ότι η ίδια ιστορία μπορεί να 
δοθεί μέσα από πολλές διαφορετικές πλοκές, 
θεωρητικά άπειρες.

Ένας κάπως πιο αυστηρός ορισμός θα 
ήταν ο εξής: η «ιστορία» είναι μια ακολουθία 
αφηγηματικών μοτίβων στη χρονολογική τους 
σειρά, όπως δηλαδή υποτίθεται ότι συνέβησαν 
στην εξω-κειμενική ή προ-λογοτεχνική «πραγ-

ματικότητα». Τα ίδια αυτά μοτίβα, με τον τρό-
πο που αναδιαρθρώνονται, διατάσσονται και 
παρουσιάζονται μέσα στο λογοτεχνικό κείμε-
νο, συνιστούν την πλοκή, δηλαδή μια συγκε-
κριμένη αφηγηματική απόδοση της ιστορίας.

Ένα παράδειγμα μπορεί να μας βοηθήσει 
να κατανοήσουμε καλύτερα τα παραπάνω:
—   η «ιστορία» των περιπετειών του Οδυσσέα 

έχει διάρκεια δέκα περίπου χρόνια και 
μπορούμε να τη βρούμε πολύ εύκολα, βά-
ζοντας σε χρονολογική σειρά όλα όσα του 
συνέβησαν από τη στιγμή που έφυγε από 
την Τροία μέχρι την άφιξή του στην Ιθάκη 
και τη θανάτωση των μνηστήρων (Τροία - 
Κίκονες - Λωτοφάγοι - Κύκλωπες - Αίολος 
- Λαιστρυγόνες - Κίρκη - Άδης - Σειρήνες 
- Σκύλλα και Χάρυβδη - Θρινακρία - Ωγυ-
γία - Νησί των Φαιάκων - Ιθάκη)

—   η «πλοκή» της Οδύσσειας, δηλαδή του ομη-
ρικού έπους που αφηγείται την παραπάνω 
«ιστορία», είναι εντελώς διαφορετική· κι 
αυτό, διότι ο ποιητής αναδιαρθρώνει τα 
γεγονότα, προκειμένου να επιτύχει τους 
δικούς του καλλιτεχνικούς και αισθητικούς 
στόχους (π.χ. για να κρατήσει αμείωτο το 
ενδιαφέρον του ακροατή/αναγνώστη, να 
τονίσει τους χαρακτήρες όπως εκείνος θέ-
λει κτλ.): επιλέγει, λοιπόν, να μας αφηγη-
θεί τις τελευταίες σαράντα ημέρες από τις 
περιπέτειες του Οδυσσέα, προσθέτοντας 
όσα στοιχεία τού είναι απαραίτητα για τη 
δράση και επινοώντας ένα αφηγηματικό 
τέχνασμα, για να πληροφορηθούμε τι έχει 
συμβεί στα προηγούμενα χρόνια (Συμβού-
λιο των θεών - η Αθηνά στον Τηλέμαχο - ο 
Τηλέμαχος σε Πύλο και Σπάρτη - ο Ερμής 
στην Καλυψώ - αναχώρηση του Οδυσσέα 
από την Ωγυγία - άφιξη στο νησί των Φαι-
άκων - ο Οδυσσέας αφηγείται στους Φαία-
κες τις περιπέτειές του - άφιξη στην Ιθάκη 
- μνηστηροφονία).
Με βάση το παραπάνω παράδειγμα, μπο-

ρούμε να κάνουμε δύο ακόμη παρατηρήσεις. 

       



87

Ιστορία / ΠλοκήΙστορία / Πλοκή

Καταρχήν, η πλοκή δείχνει να είναι το κατε-
ξοχήν διακριτικό στοιχείο της αφήγησης· εί-
ναι, λοιπόν, απαραίτητη η μελέτη των μηχα-
νισμών και των τεχνικών που χρησιμοποιούν 
οι συγγραφείς για την κατασκευή της. Όπως 
ήδη είχαν παρατηρήσει οι φορμαλιστές, οι 
μηχανισμοί αυτοί συνήθως αιτιολογούνται με 
τρόπους ρεαλιστικούς και ο αναγνώστης τούς 
αποδέχεται χωρίς να παραξενεύεται ή να προ-
βληματίζεται. Για παράδειγμα, στον Όμηρο, 
ο Οδυσσέας αφηγείται τις παλαιότερες περι-
πέτειές του για να ικανοποιήσει, υποτίθεται, 
την περιέργεια των Φαιάκων (στην πραγμα-
τικότητα, βέβαια, αυτό γίνεται για να τις πλη-
ροφορηθεί ο αναγνώστης). Υπάρχουν, όμως, 
και έργα —κυρίως της μοντέρνας λογοτεχνί-
ας— τα οποία παρουσιάζουν τις τεχνικές αυ-
τές στον αναγνώστη απογυμνωμένες, χωρίς να 
τις αιτιολογούν ρεαλιστικά· με τον τρόπο αυτό 

αποκαλύπτουν τις συνθήκες και τους όρους 
κατασκευής της πλοκής, καθώς και τον τεχνη-
τό χαρακτήρα των λογοτεχνικών έργων.

Το δεύτερο στοιχείο που θα πρέπει να το-
νίσουμε, είναι ότι η φυσική σειρά της δράσης, 
η «ιστορία» δηλαδή, δε συμπίπτει ποτέ με την 
πλοκή. Όλοι οι συγγραφείς την αλλάζουν, για 
λόγους αισθητικής· αλλά ακόμη και αν ένας 
δημιουργός ήθελε να αναπαράγει τη σειρά 
αυτή με απόλυτη ακρίβεια, δε θα το κατόρθω-
νε: θα ήταν σαν να προσπαθούσε να προβάλει 
ένα πολύπλοκο σχήμα σε μια ευθεία γραμμή 
χωρίς να το αλλάξει καθόλου. Ο χρόνος της 
«ιστορίας» είναι πολυδιάστατος, ενώ ο χρόνος 
της «πλοκής» γραμμικός (αφού πρόκειται για 
κείμενο): όλα όσα στην «ιστορία» συμβαίνουν 
ταυτόχρονα, στην «πλοκή» θα εμφανιστούν 
αναγκαστικά το ένα μετά το άλλο.

(Βλ. Χρόνος αφηγηματικός).

       



88

Καθαρή ποίησηΚαθαρή ποίηση

Καθαρή ποίηση

Για να κατανοήσουμε τον όρο «καθαρή ποίη-
ση», θα πρέπει να τον συσχετίσουμε με το κί-
νημα του συμβολισμού. Ο συσχετισμός αυτός 
δικαιολογείται απόλυτα, αν λάβουμε υπόψη 
ότι η λεγόμενη καθαρή ποίηση προήλθε μέσα 
από το συμβολισμό· αποτελεί, δηλαδή, ένα εί-
δος προέκτασης του συμβολισμού και εκφρά-
ζει τα πιο ακραία του όρια.

Είναι, επομένως, αναγκαίο, για να κατα-
νοήσουμε την έννοια της καθαρής ποίησης, να 
γνωρίσουμε προηγουμένως τα βασικά γνωρί-
σματα του συμβολισμού.

 

Stéphane Mallarmé (1842-1898) και Paul Valéry (1871-
1945): οι δύο Γάλλοι ποιητές όχι μόνο καλλιέργησαν την 
καθαρή ποίηση αλλά και την υποστήριξαν θεωρητικά.

 
Όπως είναι γνωστό, ο συμβολισμός πρω-

τοεμφανίζεται στη Γαλλία, στο δεύτερο μισό 
του 19ου αιώνα. Πρόδρομοι του συμβολισμού 

θεωρούνται ο Αμερικανός ποιητής Edgar 
Allan Poe και ο Γάλλος Charles Baudelaire. 
Δημιουργοί όμως και πρωτεργάτες του συμ-
βολισμού, που γεννήθηκε ως μια αντίδραση 
στις υπερβολές κυρίως του ρομαντισμού, εί-
ναι οι Γάλλοι ποιητές Stephan Mallarmé, Paul 
Verlain, Arthur Rimbaud και Paul Valéry. Μά-
λιστα, ο Mallarmé και ο Valéry είναι εκείνοι 
που θα οδηγήσουν το συμβολισμό στην ακραία 
του έκφραση, που είναι η λεγόμενη καθαρή 
ποίηση.

Τρία είναι τα κύρια και τα βασικά χαρα-
κτηριστικά γνωρίσματα του συμβολισμού, που 
στην απόλυτη εκδοχή τους συμπίπτουν μ’ εκεί-
να της καθαρής ποίησης:
α)   στην ποίηση του συμβολισμού (επομένως 

και στην καθαρή ποίηση) το πρωταρχικό 
και το βαρύνον στοιχείο δεν είναι το νό-
ημα, το νοηματικό περιεχόμενο του ποιή-
ματος· αντίθετα, το πρωταρχικό στοιχείο 
είναι η δημιουργία μιας μουσικότητας και 
μιας υποβλητικής ατμόσφαιρας, στοιχεία 
που και τα δύο στηρίζονται στους ήχους 
και στη μελωδικότητα των λέξεων. Η επι-
δίωξη αυτής της μουσικής και υποβλητικής 
ατμόσφαιρας αναγκάζει τον ποιητή να 
επιλέγει προσεκτικά τις λέξεις, να επιδι-
ώκει καινούριους εκφραστικούς τρόπους 
και να ακολουθεί μια ιδιόρρυθμη σύντα-
ξη. Έτσι, το ποίημα, καθώς στηρίζεται στη 
μουσικότητα των λέξεων και της γλώσσας, 
απευθύνεται πιο πολύ στην ακοή και στο 

K

       



89

ΚάθαρσηΚαθαρή ποίηση

συναίσθημα του αναγνώστη και λιγότερο 
στη νόηση. Παράλληλα, η ποίηση γίνεται 
αυτό που θα έπρεπε να είναι, δηλαδή κα-
θαρή ποίηση (poésie pure), γεμάτη γοητεία 
και μαγεία.

β)   η ποίηση του συμβολισμού, μια και περιορί-
ζει στο ελάχιστο το νοηματικό περιεχόμενο 
του ποιήματος, εκφράζει κυρίως ψυχικές 
καταστάσεις και διαθέσεις του ποιητή. Γι’ 
αυτό και η ποίηση αυτή, ιδιαίτερα ως καθα-
ρή ποίηση, δημιουργεί ένα κλίμα ρευστό, 
θολό και συγκεχυμένο, που συνυπάρχει με 
μια έντονη διάθεση ρεμβασμού, μελαγχολί-
ας, ονειροπόλησης και μυστικισμού.

γ)   για το συμβολιστή ποιητή και για τον οπαδό 
της καθαρής ποίησης, η γύρω μας αισθητή 
πραγματικότητα, δηλαδή τα πράγματα του 
εξωτερικού κόσμου, δεν έχουν από μόνα 
τους κανένα ποιητικό ενδιαφέρον. Μπο-
ρούν όμως τα πράγματα και τα αντικείμενα 
του εξωτερικού κόσμου να συσχετισθούν 
με τις ψυχικές καταστάσεις και διαθέσεις 
του ποιητή. Έτσι, μια γκρίζα, συννεφια-
σμένη και βροχερή μέρα, κάτι δηλαδή που 
υπάρχει έξω από τον ποιητή, γίνεται ένα 
σύμβολο που εκφράζει τη δική του γκρίζα 
και θλιμμένη ψυχική κατάσταση.
Ένα παράδειγμα συμβολιστικής ποίησης 

(και, συνεπώς, και καθαρής) είναι το ποίημα 
του Τέλλου Άγρα «Αμάξι στη βροχή» (ΚΝΛ 
Β΄ Λυκείου, σ. 270). Πράγματι, το ποίημα αυτό 
έχει όλα τα χαρακτηριστικά γνωρίσματα του 
συμβολισμού και της καθαρής ποίησης:
α)   έχει έναν καθαρά μουσικό, υποβλητικό 

και χαμηλόφωνο τόνο· είναι ποίηση που δε 
φωνάζει, δε ρητορεύει, δεν έχει τίποτε το 
ηχηρό και μεγαλόστομο

β)   αρέσκεται στη δημιουργία και την έκφρα-
ση μιας ρευστής, διάχυτης και ακαθόριστης 
ποιητικής ατμόσφαιρας

γ)   τα πράγματα, τα αντικείμενα, ό,τι υπάρχει 
έξω από μας (π.χ. η άμαξα στο συγκεκρι-
μένο ποίημα), μεταβάλλονται σε σύμβολα, 

για να εκφραστούν ψυχικές-συναισθηματι-
κές καταστάσεις

δ)   απουσιάζει ολοκληρωτικά η προβολή ιδε-
ών, υψηλών νοημάτων και αφηρημένων 
εννοιών· η έλλειψη αυτή αναπληρώνεται 
από την έκφραση ρευστών ψυχικών κατα-
στάσεων

ε)   χαρακτηρίζεται από μια τάση προς τη σπά-
νια και ασυνήθιστη λέξη, τάση που καταλή-
γει σε επιτήδευση, λεξιθηρία (=αναζήτηση 
σπάνιων λέξεων, εξεζητημένων εκφράσε-
ων) και μανιέρα (=επιτήδευση στο ύφος)· 
αυτή η τάση λεξιθηρίας φαίνεται στο συ-
γκεκριμένο ποίημα στις λέξεις περικοκλά-
δες βαθουλές, ανώφλια, αγκωνιές, ανεμοπέ-
ραστες, έντρομες θύμησες.
(Βλ. Συμβολισμός).

Κάθαρση

Ο όρος «κάθαρση» καθιερώθηκε από τον Αρι-
στοτέλη («κάθαρσις»). Όπως είναι γνωστό, 
στο βιβλίο του Περί Ποιητικῆς, ο Αριστοτέλης 
μάς έχει δώσει τον περίφημο ορισμό της τρα-
γωδίας. Η τελευταία λέξη σ’ αυτόν τον ορισμό 
είναι ο όρος «κάθαρση» («...δι’ ἐλέου καί φό-
βου περαίνουσα τήν τῶν τοιούτων παθημάτων 
κάθαρσιν»). Βέβαια, η λέξη δε χρησιμοποι-
ήθηκε για πρώτη φορά από τον Αριστοτέλη. 
Προϋπήρχε στο λεξιλόγιο της μυστηριακής 
λατρείας, όπως επίσης και στο λεξιλόγιο της 
υποτυπώδους για την εποχή εκείνη ιατρικής. Ο 
Αριστοτέλης, όμως, είναι ο πρώτος που χρησι-
μοποίησε τη λέξη με μεταφορική σημασία και 
τη συσχέτισε με το καλλιτεχνικό φαινόμενο γε-
νικά και ειδικά με το θέατρο.

Ο Αριστοτέλης, όμως, παρ’ όλο που απο-
φάσισε να χρησιμοποιήσει τη λέξη στον καί-
ριο ορισμό του για την τραγωδία, δε φρόντισε 
ο ίδιος να επεξηγήσει και να διευκρινίσει με 
ποιο συγκεκριμένο νόημα (μεταφορικό) χρη-
σιμοποιεί αυτόν τον όρο στο έργο του. Αυτή 

       



90

Καλβική στροφή Κάθαρση

η «σιωπή» του Αριστοτέλη είχε ως αποτέλε-
σμα να δημιουργηθούν διάφορες θεωρίες και 
ερμηνείες, σχετικά πάντα με την έννοια της 
αριστοτελικής κάθαρσης. Θα πρέπει, πάντως, 
να διευκρινιστεί ότι το κοινό στοιχείο αυτών 
των διαφορετικών θεωριών είναι ένα και 
μόνο: όλες γενικά διερευνούν και αναζητούν 
να φωτίσουν τον τρόπο με τον οποίο η τέχνη 
γενικά επενεργεί επάνω στον άνθρωπο/θεατή 
ή τον άνθρωπο/αναγνώστη. Αυτό, εξάλλου, εί-
ναι και το ουσιαστικό θέμα και πρόβλημα που 
πρώτος έθεσε στον κόσμο ο Αριστοτέλης, χω-
ρίς όμως ο ίδιος να το φωτίσει επαρκώς.

Μια πρώτη άποψη που υποστηρίχθηκε για 
το νόημα του όρου «κάθαρση» είναι η ακό-
λουθη: το θέατρο και γενικότερα η τέχνη επε-
νεργεί πάνω στον άνθρωπο λυτρωτικά. Όπως 
χαρακτηριστικά παρατηρεί ο Ε. Π. Παπανού-
τσος, «η Τέχνη ενεργεί λυτρωτικά· αλαφρώνει 
το βάρος, ανακουφίζει τον πόνο, μας κάνει να 
λησμονούμε τα δεινά της ζωής, γιατρεύει τις 
πληγές της».

Πιο συγκεκριμένα, για την έννοια της αρι-
στοτελικής κάθαρσης, έχουν διατυπωθεί και οι 
εξής βασικές θεωρίες και αντιλήψεις:

 
α) η παιδαγωγική-ηθική

Η άποψη αυτή υποστηρίζει ότι ο θεατής της 
τραγωδίας εξοικειώνεται με δύο επικίνδυνα 
πάθη, το φόβο και τον έλεο, και μαθαίνει να 
τα αισθάνεται χωρίς υπερβολές και νοσηρές 
ακρότητες. Τα όσα δηλαδή έντονα πάθη ζει ο 
θεατής της τραγωδίας, μαθαίνει να τα μετριά-
ζει και να τα χειραγωγεί ο ίδιος στη ζωή. Επο-
μένως, η τέχνη διαπαιδαγωγεί τον άνθρωπο, 
τον βελτιώνει, τον κάνει καλύτερο και, τελικά, 
τον ηθικοποιεί.

 
β) η ψυχο-φυσιολογική

Σύμφωνα με αυτή τη θεωρία, ο θεατής της τρα-
γωδίας νιώθει την ψυχή του να πλημμυρίζει 
από τα έντονα πάθη των ηρώων. Ταυτόχρονα, 

όμως, η δύναμη της τέχνης σε όλα αυτά τα ψυ-
χοφθαρτικά πάθη ανοίγει και προσφέρει στον 
άνθρωπο μια εκτονωτική και ανακουφιστική 
διέξοδο: με το τέλος, τη λύση της τραγωδίας, 
τα έντονα πάθη που συγκλόνισαν την ψυχή 
του θεατή, ξεθυμαίνουν και χαλαρώνουν. Στην 
ψυχή του ανθρώπου αποκαθίσταται και πάλι 
η ηρεμία, δηλαδή η εσωτερική του καταπρά-
υνση. Έτσι, η τέχνη της τραγωδίας λειτουργεί 
σα φάρμακο που επαναφέρει την υγεία της 
ψυχής.

 
γ) η ηθικο-αισθητική

Η θεωρία αυτή πλησιάζει ίσως, περισσότε-
ρο απ’ τις προηγούμενες, το πραγματικό νόη-
μα της αριστοτελικής κάθαρσης. Υποστηρίζει 
ότι τα όσα αισθάνεται ο θεατής της τραγωδί-
ας και τα όσα τον συγκλονίζουν είναι πάθη 
«καθαρμένα», ανήκουν δηλαδή στην περιοχή 
της καλλιτεχνικής και αισθητικής λειτουργίας. 
Βοηθούν το θεατή να συλλάβει το βαθύτερο 
νόημα της ζωής και της μοίρας του ανθρώπου. 
Δεν τον κατεβάζουν στο επίπεδο των άλογων, 
των σφοδρών και των τυφλών παθών. Αντί-
θετα, ο άνθρωπος/θεατής, μέσα από την αι-
σθητική συγκίνηση που νιώθει, υψώνεται σε 
μιαν ανώτερη ηθική και πνευματική σφαίρα, 
κατορθώνοντας έτσι να συμφιλιώσει μέσα του 
τα αντίμαχα στοιχεία της ψυχής του (=το λόγο 
και το πάθος) και να κερδίσει την εσωτερική 
του γαλήνη.

 
Καλβική στροφή (ή καλβικο μέτρο)

Όλες οι ωδές του Κάλβου (συνολικά είκοσι) 
αποτελούνται από στροφές που η καθεμιά έχει 
πέντε στίχους. Από το σταθερό αριθμό των 
στίχων, οι στροφές ονομάστηκαν πεντάστιχες 
ή καλβικές.

Σε κάθε καλβική στροφή εφαρμόζεται ένα 
μετρικό σύστημα που είναι προσωπική επινό-
ηση του Κάλβου. Ο ίδιος ο ποιητής εξηγεί το 

       



91

Καλβική στροφή Καλβική στροφή 

μετρικό του σύστημα στη λεγόμενη «Επισημεί-
ωση». Η «επισημείωση» είναι ένα ολιγοσέλι-
δο κείμενο γραμμένο από τον ίδιο τον Κάλβο, 
που συνόδευε την πρώτη του ποιητική συλλογή 
(«Λύρα», Γενεύη 1824: περιέχει τις δέκα πρώ-
τες ωδές του Κάλβου και στο τέλος την «Επι-
σημείωση»).

 

Εξώφυλλο της πρώτης έκδοσης των Ωδών του  
Ανδρέα Κάλβου στη Γενεύη (1924), που περιλάμβανε 

δέκα μόνο ωδές.

Αυτόγραφο του Ανδρέα Κάλβου από την ωδή  
Εις το ιερόν λόχον.

 

Σύμφωνα, λοιπόν, με τις διευκρινίσεις που 
μας δίνει ο ίδιος ο ποιητής, σε κάθε καλβική 
στροφή παρατηρούμε τα εξής:
α)   κάθε στροφή αποτελείται σταθερά από πέ-

ντε στίχους και το γνώρισμα αυτό δεν πα-
ραβιάζεται ποτέ

β)   πουθενά δεν υπάρχει το στοιχείο της ομοιο-
καταληξίας, την οποία ο Κάλβος θεωρούσε 
βάρβαρη

γ)   το μέτρο είναι κατά βάση ιαμβικό, δηλαδή 
κάθε μετρικό πόδι είναι συνδυασμός μιας 
άτονης και μιας τονισμένης συλλαβής (∪
´ )

δ)   οι τέσσερις πρώτοι στίχοι κάθε στροφής 
έχουν σταθερό τόνο στην έκτη συλλαβή και 
μπορεί να είναι:
–   εξασύλλαβοι οξύτονοι 

π.χ. ὦ φιλτάτη πατρίς
–   επτασύλλαβοι παροξύτονοι 

π.χ. ὦ θαυμασία νῆσος

–   οκτασύλλαβοι προπαροξύτονοι  
π.χ. τοῦ ναοῦ τά παράθυρα

ε)   όταν ο στίχος είναι οκτασύλλαβος προ-
παροξύτονος (όπως ο προηγούμενος), 
οι δύο τελευταίες συλλαβές (παρά-θυ-
ρο) λογίζονται ως μία

στ)   όταν όμως ο στίχος είναι εξασύλλαβος 
οξύτονος, τελειώνει πάντα στην έκτη 
συλλαβή

 
π.χ. Κάθε χέρι, κλαδί

 
ζ) ο πέμπτος στίχος κάθε στροφής (λέγεται 

και αδώνειος) είναι πάντοτε πεντασύλλαβος 
και η τελευταία λέξη τονίζεται στην παραλή-
γουσα (παροξύτονος στίχος)

 
π.χ. ἄπειρα ἔργα

 

       



92

ΚαρυωτακισμόςΚαρυωτακισμός

Παράδειγμα πεντάστιχης-καλβικής στροφής
 
μακράν και σκοτεινήν 1
ζωήν τα παλληκάρια 2
μισούν· όνομα αθάνατον 3
θέλουν και τάφον έντιμον 4
          αντίς διά στρώμα 5
 

Αναλυτικός σχολιασμός της στροφής
 

στ. 1ος: μα | κράν | και | σκο| τει | νήν
          1 |     2    |   3   |   4   |   5  | 6

[επειδή η τελευταία λέξη τονίζεται στη λήγου-
σα —οξύτονος στίχος—, έχουμε στίχο με έξι 
συλλαβές]

στ. 2ος: ζω| ήν| τα| παλ| λη| κά | ρια
                1 |  2  |  3  |   4   |  5  |  6  |   7
[επτασύλλαβος στίχος παροξύτονος]

στ. 3ος: μι | σούν·| ό | νο | μα α| θά | να | τον
        1  |    2    | 3 |  4  |    5   |   6  |  7  |  8

[επειδή ο στίχος στην πραγματικότητα είναι 
οκτασύλλαβος προπαροξύτονος, οι δύο τελευ-
ταίες άτονες συλλαβές —αθά-νατον— λογίζο-
νται ως μία]

στ. 4ος: θέ | λουν | και | τά| φον| έ | ντι| μον
         1  |     2   |   3   |  4  |   5  | 6 |  7  |   8

[ο στίχος είναι οκτασύλλαβος προπαροξύτονος 
και οι δύο τελευταίες άτονες συλλαβές λογίζο-
νται ως μία]

 
γενικό σχόλιο: και οι τέσσερις στίχοι έχουν 
σταθερό τόνο στην έκτη συλλαβή

στ. 5ος: α| ντίς| για | στρώ| μα
       1 |   2  |   3  |    4   |   5

[πεντασύλλαβος στίχος παροξύτονος]
(Βλ. Μέτρο).
 

Καρυωτακισμός

Ο όρος «καρυωτακισμός» έχει προέλθει από 
το όνομα του ποιητή Κ. Γ. Καρυωτάκη. Με τον 
όρο αυτό εννοούμε καταρχήν την τάση ορισμέ-
νων ποιητών να μιμηθούν και να ακολουθή-
σουν τους εκφραστικούς τρόπους και, κυρίως, 
την ποιητική ιδεολογία του Κ. Γ. Καρυωτάκη. 
Η μίμηση, βέβαια, προϋποθέτει έναν ισχυρό 
επηρεασμό που άσκησε ο Καρυωτάκης, ιδιαί-
τερα μετά το τραγικό του τέλος, στους νεότε-
ρους ποιητές.

Σύμφωνα, λοιπόν, με τα προαναφερόμενα, 
ο όρος «καρυωτακισμός» λειτουργεί με μια 
διπλή έννοια και επενέργεια: πρώτα ως επί-
δραση και επιρροή του Καρυωτάκη στους με-
ταγενέστερους ποιητές και, δεύτερον, ως τάση 
μίμησης της καρυωτακικής ποίησης.

Το ουσιαστικό περιεχόμενο αυτής της ποί-
ησης εκφράζει: υπαρξιακό αδιέξοδο, πνεύμα 
παρακμής, ηττημένη στάση και όραση απένα-
ντι στη ζωή, πεισιθάνατη διάθεση και μελαγ-
χολία, στάση άρνησης και διαμαρτυρίας με 
κοινωνικές προεκτάσεις, πνεύμα κριτικής και 
σαρκασμού για όλα τα συμβαίνοντα στη ζωή.

Κ. Γ. Καρυωτάκης (1896-1928), σε χαλκογραφία του 
Γιώργου Βαρλάμου: η ποίησή του, σε συνδυασμό με την 
αυτοκτονία του, επηρέασε έντονα πολλούς δημιουργούς, 

γεννώντας την τάση που ονομάζουμε καρυωτακισμό.

 

       



93

ΚείμενοΚείμενο

Όλα, βέβαια, αυτά εκφράζουν την προ-
σωπική και την ποιητική στάση του Καρυωτά-
κη. Συνιστούν την ποιητική του ιδεολογία. Το 
τραγικό όμως τέλος της ζωής του όλα αυτά τα 
στοιχεία τα τύλιξε με τη «γοητεία» ενός μύθου, 
που σημαίνει ότι τους έδωσε ευρύτερες και 
δραματικές διαστάσεις.

 

Δύο αυτόγραφα του Κ. Γ. Καρυωτάκη:
«Κάθαρσις» και «Αισιοδοξία»

Νεότεροι μελετητές, μάλιστα, διαπιστώ-
νουν μια επιβίωση και επιρροή του Καρυωτά-
κη ακόμη και σε πολύ μεταγενέστερες γενιές 
ποιητών, όπως π.χ. στην ποιητική γενιά του 
1970. Το στοιχείο αυτό δείχνει τη μακροβιότη-
τα του «καρυωτακισμού».

(Βλ. Σχολή, ρεύμα, κίνημα).

 
Κείμενο

Με τρόπο όσο το δυνατόν απλούστερο, ο όρος 
«κείμενο» μπορεί να οριστεί ως σύστημα γρα-
πτών γλωσσικών σημείων που έχει ορισμένη 
έκταση: από μια μόνο φράση ως ένα ολόκληρο 
βιβλίο. Επειδή ακριβώς πρόκειται για ένα σύ-
στημα και όχι για μιαν απλή παράθεση γλωσ-
σικών σημείων, κάθε κείμενο έχει τη δυνατό-
τητα να σημαίνει πολύ περισσότερα απ’ ό,τι το 
σύνολο των λέξεων ή των προτάσεων απ’ τις 
οποίες αποτελείται. Με αυτή την έννοια, θα 
ήταν πολύ δύσκολο να χαρακτηρίσουμε ως 
κείμενα τα μονολεκτικά γλωσσικά σημεία· το 

ίδιο ισχύει και για τα σύνολα γραπτών γλωσ-
σικών σημείων που δε συνιστούν οργανωμένα 
συστήματα, όπως είναι για παράδειγμα τα λε-
ξικά ή οι τηλεφωνικοί κατάλογοι.

Στην κλασική ή παραδοσιακή φιλολογία, ο 
όρος «κείμενο» ουσιαστικά ταυτίζεται εννοιο-
λογικά με τους όρους «λογοτεχνικό κείμενο» ή 
«λογοτεχνικό έργο». Γι’ αυτό, άλλωστε, και η 
φιλολογία φροντίζει να ελέγξει τη γνησιότητα 
του κειμένου και προσπαθεί να το αποκατα-
στήσει —όσο αυτό είναι δυνατόν— στην αρχι-
κή του μορφή και στη συνέχεια να το εκδώσει. 
Ας μην ξεχνάμε ότι η φιλολογία, στην παρα-
δοσιακή της έννοια, σπανιότατα ασχολείται με 
κείμενα τα οποία δε θεωρεί λογοτεχνικά.

Σήμερα, όμως, η τάση που επικρατεί στις 
λογοτεχνικές σπουδές είναι να μην ταυτίζουμε 
τους όρους «κείμενο» και «έργο». Δεν πρέπει 
να ξεχνάμε ότι ο όρος «έργο» εμπεριέχει την 
έννοια της δημιουργίας και, κατά συνέπεια, της 
τέχνης: έργο, δηλαδή, είναι ένα κείμενο που σε 
δεδομένο χρόνο και τόπο, για μια σειρά από 
λόγους, αποκτά αισθητική ή καλλιτεχνική αξία. 
Με βάση αυτό τον ορισμό, κάθε έργο είναι, 
πριν από οτιδήποτε άλλο, κείμενο, αλλά κάθε 
κείμενο δεν είναι απαραίτητα και έργο (η σχέ-
ση αυτή δεν είναι σταθερή αλλά μεταβλητή). 
Ακόμη, είναι γνωστό ότι ο όρος «έργο» χρη-
σιμοποιείται ανέκαθεν για όλων των ειδών τις 
καλλιτεχνικές δημιουργίες (πρβ. έργο τέχνης).

Με βάση τα παραπάνω, ο όρος «κείμενο» 
είναι σαφώς πιο ουδέτερος, καθώς δεν εμπε-
ριέχει κάποιου είδους αξιολογική κρίση. Η 
σύγχρονη χρήση του, λοιπόν, είναι και μια προ-
σπάθεια να καταργηθεί, ή τουλάχιστον να γίνει 
λιγότερο απόλυτη, η διάκριση μεταξύ λογοτε-
χνικών και μη λογοτεχνικών κειμένων. Πολλοί 
μελετητές ορίζουν σήμερα το κείμενο ως «ολο-
κληρωμένο, δομημένο σύνολο, το οποίο αποτε-
λεί σύνθεση γλωσσικών σημείων», ορισμός που 
δεν απέχει πολύ απ’ αυτόν που δώσαμε στην 
αρχή. Άλλοι, και ειδικά όσοι είναι επηρεασμέ-
νοι από τις λεγόμενες αναγνωστικές θεωρίες, 

       



94

ΚλασικόςΚλασικισμός

αντιμετωπίζουν το κείμενο ως μια κατασκευή 
ουδέτερη και ανενεργή, η οποία μετατρέπεται 
σε έργο, δηλαδή σε κάτι που έχει νόημα και 
αξία, χάρη στον αναγνώστη και στη δημιουργι-
κή διαδικασία της ανάγνωσης.

Τέλος, θα πρέπει να πούμε ότι μια άλλη 
σύγχρονη τάση είναι να μην περιορίσουμε τη 
χρήση του όρου «κείμενο» στα γραπτά μνημεία 
αλλά, έστω και καταχρηστικά, να χρησιμοποι-
ούμε τον όρο και σε σχέση με την προφορική 
λογοτεχνία. Εξάλλου, υπάρχουν και θεωρη-
τικοί που θέλουν να καθιερώσουν τη χρήση 
του όρου και εκτός του πεδίου της γλώσσας ή 
της λογοτεχνίας: για παράδειγμα, ως κείμενο 
μπορούμε, λένε, να αντιμετωπίσουμε μια θεα-
τρική παράσταση, ένα κινηματογραφικό έργο, 
έναν πίνακα ζωγραφικής κτλ. Κάθε περίπλοκο 
σύστημα που έχει τη δυνατότητα να παράγει 
νοήματα, ακόμη και ο κόσμος ολόκληρος, μπο-
ρούν να ιδωθούν ως ένα «κείμενο» που μας 
περιμένει να το αναλύσουμε και να το εξηγή-
σουμε, ώστε να μάθουμε πώς λειτουργεί.

 

Κλασικισμός

Όπως και το επίθετο «κλασικός», από το 
οποίο προέρχεται, ο όρος «κλασικισμός» δεν 
αφορά αποκλειστικά στη λογοτεχνία αλλά σε 
όλες σχεδόν τις μορφές τέχνης. Σε γενικές 
γραμμές, μπορούμε να πούμε ότι «κλασικι-
σμό» ή «κλασικιστική περίοδο» ονομάζουμε 
κάθε περίοδο κατά την οποία κυριαρχεί η 
προσπάθεια μίμησης ή επιστροφής σε παλαι-
οτέρα πρότυπα, που θεωρούνται κλασικά. Μ’ 
άλλα λόγια, κλασικισμός είναι η τάση για μί-
μηση και προσέγγιση του κλασικού που, όπως 
έχει ιστορικά αποδειχθεί, επανέρχεται κάθε 
τόσο στη λογοτεχνία και την τέχνη.

Όταν λέμε μίμηση, εννοούμε βέβαια τη 
χρησιμοποίηση θεμάτων που θεωρούνται κλα-
σικά, καθώς και όλων των χαρακτηριστικών 
που συνδέονται με έργα κλασικά. Για παρά-
δειγμα, μια κλασικιστική γαλλική τραγωδία 

του 17ου αιώνα, εκτός του ότι δανείζεται το 
θέμα της από την αρχαία ελληνική ή τη ρωμαϊ-
κή τραγωδία, χρησιμοποιεί και τα ίδια μορφο-
λογικά στοιχεία. Αυτή η μίμηση μπορεί τελικά 
να αποδειχθεί δουλική αντιγραφή, ενδέχεται 
όμως να είναι ιδιαίτερα δημιουργική και να 
οδηγήσει σε πολύ σημαντικά έργα. Σε ό,τι 
αφορά την ευρωπαϊκή τέχνη και λογοτεχνία, 
τα κλασικιστικά στοιχεία είναι έντονα από την 
Αναγέννηση ως και το 18ο αιώνα, ενώ σε μι-
κρότερο βαθμό μπορούμε να τα ανιχνεύσουμε 
σε όλες τις εποχές.

(Βλ. Κλασικός, Σχολή, ρεύμα, κίνημα).

Κλασικός

Το επίθετο «κλασικός» δε συνδέεται αποκλει-
στικά με τη λογοτεχνία αλλά είναι ένας χαρα-
κτηρισμός που απαντάται και στις άλλες μορ-
φές τέχνης ή ακόμη και στην καθημερινή ζωή. 
Κλασικό χαρακτηρίζουμε συνήθως αυτό το 
οποίο προσεγγίζει το τέλειο και, συνεπώς, λει-
τουργεί ως πρότυπο, που όλοι επιδιώκουν να το 
μιμηθούν. Ανάλογα με την περίπτωση, η μίμηση 
αυτή είναι πιθανό να αποδειχθεί είτε δουλική 
και εντελώς άγονη αντιγραφή είτε γνήσια και 
πρόσφορη δημιουργία. Το πραγματικά κλασικό 
έργο ξεχωρίζει, πάντως, διότι έχει διαχρονική 
αξία και παραμένει πάντοτε επίκαιρο, κεντρί-
ζοντας το ενδιαφέρον των αναγνωστών.

Ο όρος «κλασικός» χρησιμοποιήθηκε 
αρχικά από τους Λατίνους, για να χαρακτη-
ρίσουν τα πιο σημαντικά έργα της αρχαίας 
ελληνικής γραμματείας, τα οποία θαύμαζαν 
και προσπαθούσαν να μιμηθούν. Στους κατο-
πινούς αιώνες, κλασικά θα θεωρούνται μόνο 
τα έργα της αρχαίας ελληνικής και λατινικής 
λογοτεχνίας, που θα αποτελέσουν τα πρότυ-
πα ολόκληρης της λογοτεχνικής παραγωγής 
του Μεσαίωνα, ενώ θα εξακολουθήσουν να 
ασκούν πολύ έντονη επιρροή και στα νεότερα 
χρόνια, σχεδόν μέχρι την εποχή μας.

Σήμερα, όμως, η έννοια του όρου «κλασι-
κός» έχει διευρυνθεί. Όλοι πια αποδέχονται 

       



95

ΚριτικήΚλιμακωτό

ότι κάθε λογοτεχνία και κάθε εποχή έχει τα 
δικά της κλασικά έργα και πρότυπα, στα οποία 
μπορεί να στηριχθεί, χωρίς να αναζητά την 
έμπνευσή της σε κείμενα εντελώς διαφορετι-
κών εποχών και κοινωνιών.

(Βλ. Κλασικισμός).

Κλιμακωτό

ψίθυρος  θόρυβος  κρότος  γδούπος  πάταγος  χαλασμός

1 2 3 4 5 6

Αν προσέξουμε τις προαναφερόμενες λέ-
ξεις-έννοιες, εύκολα θα διαπιστώσουμε το 
εξής: αρχίζουν με μια λέξη ήπιου ήχου (=ψί-
θυρος) και σταδιακά η ένταση ανεβαίνει και 
συνεχώς αυξάνεται. Έτσι, δημιουργείται μια 
διαρκώς αυξανόμενη σε ένταση κλίμακα με 
έξι διαδοχικούς αναβαθμούς. Πιο παραστατι-
κά, την κλίμακα αυτή μπορούμε να την απεικο-
νίσουμε ως εξής:

6
χαλασμός

5
πάταγος

4
γδούπος

3
κρότος

2
θόρυβος

1
ψίθυρος
 
Επειδή οι έννοιες, όπως έχουν διαταχθεί, 

σχηματίζουν μιαν ανιούσα-αναβατική κλίμα-
κα, λέμε ότι συγκροτούν ένα κλιμακωτό σχήμα.

Αν αντιστρέψουμε τη σειρά των εννοιών 
και τις διατάξουμε με αντίστροφη τάξη, θα 
έχουμε και πάλι κλιμακωτό αλλά με μειούμενη 
σταδιακά την ένταση, οπότε σχηματίζεται κα-
τιούσα κλίμακα:

χαλασμός  πάταγος  γδούπος  κρότος  θόρυβος  ψίθυρος

1 2 3 4 5 6

Όταν π.χ. στα περιγραφικά κείμενα η πε-
ριγραφή αρχίζει από τα μεγαλοδιάστατα και 
σταδιακά περνάει στα διαδοχικώς μικροδιά-
στατα, σχηματίζεται περιγραφικό κλιμακωτό 
σχήμα με διαρκώς μειούμενη την κλίμακα της 
διάστασης:

μεγαλόπρεπη εκκλησιά αγέρωχο καμπαναριό

1 2
επιβλητική θύρα            επιγραφή στο υπέρθυρο

3 4

Κάτι ανάλογο κάνει ο Σολωμός στο δεύτε-
ρο απόσπασμα από το Β΄ Σχεδίασμα των Ελεύ-
θερων Πολιορκημένων, όταν περιγράφει την 
ομορφιά της άνοιξης:

 
Λευκό βουνάκι - πεταλούδα - σκουληκάκι 

- πέτρα – χορτάρι
 
Τα περιγραφόμενα δηλαδή πράγματα πε-

ριγράφονται με έναν αξιολογικά κλιμακωτό 
τρόπο: από τα πλέον σημαντικά προς τα πιο 
ασήμαντα.

 
Κριτική

Ο όρος «κριτική» έχει πολλές σημασίες. 
Πρώτα απ’ όλα σημαίνει την πολύ γνωστή βιβλι-
οκρισία· τη δημοσίευση, δηλαδή, ενός σύντο-
μου σε έκταση κειμένου, συνήθως σε κάποια 
εφημερίδα ή περιοδικό, με το οποίο ο κριτικός 
παρουσιάζει, κρίνει και αξιολογεί ένα συγκε-
κριμένο λογοτεχνικό έργο. Οι πιο πολλοί από 
τους εκπροσώπους της νεοελληνικής κριτικής 
έμειναν γνωστοί κυρίως ως επαγγελματίες κρι-
τικοί, που κρατούσαν τη στήλη του βιβλίου σε 
κάποιο έντυπο μαζικής κυκλοφορίας.

Πέρα όμως απ’ αυτή τη συγκεκριμένη ση-
μασία, ο όρος «κριτική» έχει και μιαν άλλη 
πολύ ευρύτερη: μπορεί, δηλαδή, να σημαίνει το 
σύνολο των δραστηριοτήτων που συνδέονται 
με τη μελέτη της λογοτεχνίας: από την ανάλυση 

       



96

Κυκλικό σχήμαΚυκλικό σχήμα

ενός συγκεκριμένου έργου ή κάποιων συστα-
τικών του ως την πιο αφηρημένη θεωρητική 
ενασχόληση με το φαινόμενο που ονομάζουμε 
τέχνη. Για παράδειγμα, όταν λέμε νεοελληνι-
κή κριτική, εννοούμε όλες τις κριτικές εργασί-
ες που δημοσιεύθηκαν μέσα σε ένα ορισμένο 
χρονικό διάστημα και σε συγκεκριμένη γλώσ-
σα, από επαγγελματίες κριτικούς, φιλολόγους, 
μελετητές και θεωρητικούς της λογοτεχνίας, 
πανεπιστημιακούς κ.ά.

Με αυτή την έννοια, ο όρος «κριτική» ή 
«λογοτεχνική κριτική» μπορεί να περιλαμβά-
νει μια ολόκληρη σειρά από δραστηριότητες: 
τη φιλολογική κριτική, που συνδέεται κυρίως 
με την αποκατάσταση και έκδοση του κειμέ-
νου στην αρχική του μορφή· το σχολιασμό, την 
ερμηνεία και την ανάλυση ενός κειμένου ή 
μιας ομάδας κειμένων· την αξιολόγηση, καθώς 
και τη λεγόμενη θεωρία της λογοτεχνίας, δη-
λαδή την προσπάθεια για μιαν αντικειμενική 
και επιστημονική μελέτη της λογοτεχνίας (στο 
βαθμό που αυτό είναι δυνατόν), με τη βοήθεια 
ενός γενικότερου ερμηνευτικού και κριτικού 
συστήματος.

Η κριτική, λοιπόν, μπορεί ως έννοια να 
ταυτιστεί με κάθε απόπειρα να προσεγγίσου-
με τη λογοτεχνία. Η μέθοδος με την οποία θα 
πρέπει να γίνει η προσέγγιση αυτή προκαλού-
σε πάντα —και εξακολουθεί να προκαλεί— 
πολύ έντονες διαφωνίες μεταξύ των ειδικών. 
Άλλοι στρέφονται περισσότερο προς το δημι-
ουργό (π.χ. βιογραφική κριτική), άλλοι προς 
το ίδιο το κείμενο, το οποίο θέλουν να μελετή-
σουν καθαυτό αποκλείοντας κάθε εξωτερικό 

στοιχείο· άλλοι τονίζουν το δημιουργικό ρόλο 
του αναγνώστη και άλλοι θεωρούν ότι το κεί-
μενο πρέπει να αναλυθεί και να ερμηνευθεί με 
βάση κάποια άλλη επιστήμη ή θεωρία, όπως η 
κοινωνιολογία, η ψυχανάλυση, η γλωσσολογία 
κτλ. Οι διαφωνίες αυτές γέννησαν στη διάρ-
κεια του 20ού αιώνα το πλήθος των προσεγ-
γίσεων που έχουμε σήμερα στη διάθεσή μας 
και διαμόρφωσαν αυτό που άλλοι ονομάζουν 
«κριτική» και άλλοι «θεωρία της λογοτεχνίας».

(Βλ. Ποιητική)

 
Κυκλικό σχήμα

Το λεγόμενο κυκλικό ή κύκλιο σχήμα παρου-
σιάζεται στα κείμενα, πεζά και ποιητικά, με τις 
εξής συνήθως εκδοχές:
α)   ένας μόνο στίχος ενός ποιήματος αρχίζει 

και τελειώνει με την ίδια λέξη
β)   μια ποιητική πρόταση (ή και ολόκληρη πε-

ρίοδος λόγου), που παρουσιάζει συντακτι-
κή και νοηματική αυτοτέλεια, αρχίζει και 
τελειώνει με την ίδια λέξη ή φράση

π.χ.    Μοναχή το δρόμο επήρες,
          εξανάρθες μοναχή.

γ)   ένα ολόκληρο έργο, πεζό ή ποιητικό, αρχί-
ζει και τελειώνει με τον ίδιο φραστικό τρό-
πο. Το διήγημα π.χ. του Α. Καρκαβίτσα Η 
Γοργόνα αρχίζει και τελειώνει με την ίδια 
ακριβώς φράση: Με το μπρίκι του καπετάν 
Φαράση αρμένιζα μισοκάναλα εκείνη τη 
νύχτα.

       



97

ΛειτουργίαΛειτουργία

Λειτουργία

Ο όρος «λειτουργία» έχει χρησιμοποιηθεί 
από πολλούς διαφορετικούς μελετητές στη 
διάρκεια του αιώνα μας· συνεπώς, έχει αρκε-
τές διαφορετικές σημασίες. Οι περισσότερες, 
βέβαια, είναι παρεμφερείς και συνδέονται με 
την αφηγηματολογία, δηλαδή τη μελέτη των 
αφηγηματικών κειμένων. Εδώ, μας ενδιαφέρει 
κυρίως η έννοια που δίνει στον όρο ο Γάλλος 
μελετητής Roland Barthes, στην προσπάθειά 
του να διατυπώσει ένα γενικό τρόπο ανάλυ-
σης, που να μπορεί να εφαρμοστεί σε όλα τα 
αφηγηματικά είδη.

Συγκεκριμένα, στόχος του Barthes είναι 
να εντοπίσει τις θεμελιώδεις μονάδες από 
τις οποίες αποτελείται μια αφήγηση και στη 
συνέχεια να τις ταξινομήσει. Κάνει, λοιπόν, 
τη διάκριση ανάμεσα σε «λειτουργίες» και 
σε «ενδείξεις». Οι πρώτες είναι εκείνες που 
καθώς συνδέονται μεταξύ τους, σχηματίζουν 
μια ολοκληρωμένη αλυσίδα δράσης, δηλαδή 
το σκελετό της αφήγησης· οι δεύτερες έχουν 
ρόλο συμπληρωματικό: συνήθως παρέχουν 
πρόσθετες πληροφορίες για τους χαρακτήρες, 
εμπλουτίζουν την αφήγηση με συγκεκριμένες 
λεπτομέρειες δημιουργώντας την κατάλληλη 
ατμόσφαιρα κτλ. Οι απλούστερες μορφές αφή-
γησης (π.χ. μύθος, παραμύθι, χρονικό κτλ.) 
στηρίζονται κυρίως στις «λειτουργίες», ενώ οι 
πιο εξελιγμένες (π.χ. μυθιστόρημα, κινηματο-

γράφος κτλ.) περιλαμβάνουν και πολλές «εν-
δείξεις».

Εμπλουτίζοντας το αφηγηματικό του μο-
ντέλο, ο Barthes διακρίνει τις λειτουργίες σε 
«πυρήνες» και «καταλύτες». Πυρήνες ονομά-
ζει τις λειτουργίες εκείνες που ο ρόλος τους 
στην εξέλιξη της αφήγησης είναι θεμελιώδης 
και είναι αδύνατον να απαλειφθούν χωρίς να 
αλλοιωθεί η πλοκή· αντίθετα, οι καταλύτες 
έχουν συμπληρωματικό χαρακτήρα και στην 
ουσία απλώς επεκτείνουν τους πυρήνες. Για 
παράδειγμα, ο ξαφνικός θάνατος ενός από 
τους βασικούς χαρακτήρες της αφήγησης εί-
ναι οπωσδήποτε ένας «πυρήνας», καθώς πυ-
ροδοτεί αναμφίβολα κάποια εξέλιξη· αλλά η 
αιτία του θανάτου του —ατύχημα, αρρώστια 
κτλ.— είναι απλά ένας «καταλύτης», ο οποίος 
συμπληρώνει τον πυρήνα (θα μπορούσε ενδε-
χομένως να μην αναφέρεται, χωρίς να επηρε-
αστεί η εξέλιξη της δράσης).

Απ’ την άλλη πλευρά, οι ενδείξεις διακρί-
νονται σε «καθαυτό ενδείξεις» και σε «πληρο-
φοριοδότες». Οι πρώτες προσφέρουν κάποια 
στοιχεία —πολλές φορές υπαινικτικά— για 
τους χαρακτήρες και παράλληλα εμπλουτί-
ζουν την ατμόσφαιρα της αφήγησης· οι δεύτε-
ροι προσφέρουν κυρίως στοιχεία για το χώρο 
και το χρόνο της αφήγησης. Για παράδειγμα, 
πληροφοριοδότης είναι μια απλή και ουδέτερη 
περιγραφή του χώρου στον οποίο θα εκτυλι-
χθεί η δράση ή ένα μέρος της.

Λ

       



98

Λειτουργίες της γλώσσαςΛειτουργίες της γλώσσας

Εννοείται, βέβαια, ότι απαιτείται ιδιαίτερη 
προσοχή σχετικά με την κατηγορία στην οποία 
θα κατατάξουμε μιαν αφηγηματική μονάδα. 
Για παράδειγμα, αν η περιγραφή που μόλις 
αναφέραμε, συνδεόταν με την προσπάθεια 
του αφηγητή να δημιουργήσει την κατάλληλη 
ατμόσφαιρα, τότε θα ήταν «καθαυτό ένδειξη» 
και όχι «πληροφοριοδότης»· εξάλλου, αν στη 
συνέχεια της αφήγησης διαπιστώναμε ότι η 
ίδια αυτή περιγραφή περιείχε μια πληροφορία 
απαραίτητη για την εξέλιξη της πλοκής, τότε 
η ίδια αφηγηματική μονάδα θα μπορούσε να 
χαρακτηριστεί και πυρήνας. Συνεπώς, μόνον 
έχοντας διαβάσει το σύνολο μιας αφήγησης 
μπορούμε να αποφασίσουμε σωστά για την 
κατηγοριοποίηση των μονάδων της.

(Βλ. Αφήγηση, Δομή).

 
Λειτουργίες της γλώσσας

Ένας απ’ τους πιο διάσημους γλωσσολόγους 
του αιώνα μας, ο Ρώσος Roman Jakobson, εν-
διαφέρθηκε ιδιαίτερα για τη μελέτη και την 
ανάλυση της επικοινωνίας. Συγκεκριμένα, με-
λέτησε τις ποικίλες μορφές επικοινωνίας στις 
οποίες συμμετέχουμε όλοι καθημερινά και κα-
τέληξε στο συμπέρασμα ότι για να έχουμε μια 
πλήρη επικοινωνιακή πράξη, είναι απαραίτη-
τοι έξι παράγοντες:
α)   ο πομπός ή αποστολέας, που εκπέμπει το 

μήνυμα
β)   ο δέκτης ή παραλήπτης, που δέχεται το μή-

νυμα
γ)   το ίδιο το μήνυμα που στέλνει ο πομπός στο 

δέκτη
δ)   τα συμφραζόμενα, δηλαδή το συγκεκριμένο 

πλαίσιο (λεκτικό ή κοινωνικό), εντός του 
οποίου συντελείται η επικοινωνιακή πράξη

ε)   η επαφή ή το κανάλι, δηλαδή κάποιο είδος 
σύνδεσης, το οποίο είναι απαραίτητο για 
την εξασφάλιση της επικοινωνίας (π.χ. τη-
λέφωνο, λόγος προφορικός ή γραπτός κτλ.)

στ)   τον κώδικα, δηλαδή τη γλώσσα —με την 

ευρεία έννοια— της επικοινωνίας, που 
πρέπει να είναι κοινή για τον πομπό και 
το δέκτη (π.χ. τα ελληνικά ή οποιαδήποτε 
άλλη ανθρώπινη γλώσσα, τα σήματα μορς 
ή τα φωτεινά σήματα, κάποια ειδική ορο-
λογία, συγκεκριμένες κινήσεις κτλ.).

Ειδικά σε ό,τι αφορά τη γλωσσική επικοι-
νωνία μεταξύ δύο ατόμων, πομπός θεωρείται 
αυτός που μιλάει, δέκτης αυτός που ακούει, 
μήνυμα είναι αυτό που λέει ο πομπός, συμ-
φραζόμενα είναι αυτό για το οποίο μιλάνε (το 
γενικό πλαίσιο μέσα στο οποίο εντάσσεται η 
συζήτησή τους), επαφή είναι ο προφορικός λό-
γος, κώδικας είναι μια γλώσσα που οπωσδή-
ποτε γνωρίζουν και οι δύο.

Έχοντας κατά νου αποκλειστικά τη γλωσ-
σική επικοινωνία, ο Jakobson διακρίνει έξι 
λειτουργίες της γλώσσας, που αντιστοιχούν 
στους έξι αυτούς παράγοντες:
α)   τη συναισθηματική/βιωματική, που αντι-

στοιχεί στον πομπό (ή αποστολέα) και εκ-
φράζει τα συναισθήματα ή τις απόψεις του 
για την πράξη της επικοινωνίας (τυπικό 
παράδειγμα τα επιφωνήματα του ομιλητή)

β)   τη βουλητική/προθετική, που αντιστοιχεί 
στο δέκτη (ή παραλήπτη) και αφορά στις 
αντιδράσεις του απέναντι στην πράξη της 
επικοινωνίας, σε σχέση βέβαια και με τις 
διαθέσεις του ομιλητή (εκφράζεται συνή-
θως με τη χρήση της προστακτικής και της 
κλητικής)

γ)   την ποιητική, που αντιστοιχεί στο ίδιο το 
μήνυμα και ρίχνει το μεγαλύτερο βάρος σ’ 
αυτό

δ)   την αναφορική, που αντιστοιχεί στα συμ-
φραζόμενα, τα οποία πρέπει να είναι γνω-
στά τόσο στον πομπό όσο και στο δέκτη, 
προκειμένου να υπάρξει επικοινωνία

ε)    τη φατική, που αντιστοιχεί στην επαφή (ή 
κανάλι) και δίνει στον πομπό και το δέκτη 
τη δυνατότητα να ελέγχουν αν αυτή εξακο-
λουθεί να υφίσταται ή έχει διακοπεί (δείγ-
ματα φατικής λειτουργίας σε μια συνομι-
λία είναι τα διάφορα «ναι...ναι», «μμ...μμ», 

       



99

Λειτουργίες της γλώσσαςΛειτουργίες της γλώσσας

φράσεις όπως «άκου να δεις..» κτλ.)
στ)   τη μεταγλωσσική, που αντιστοιχεί στον 

κώδικα τον οποίο χρησιμοποιούν ο πο-
μπός και ο δέκτης και τους βοηθά να τον 
ελέγχουν ή και να τον ρυθμίζουν (δείγμα-
τα μεταγλωσσικής λειτουργίας σε μια συ-
νομιλία είναι οι φράσεις «δεν κατάλαβα», 
«τι εννοείς», «κατάλαβες;» κτλ.).

Το συμπέρασμα στο οποίο καταλήγει ο 
Jakobson μετά την ανάλυσή του είναι ότι σε 
κάθε επικοινωνιακή πράξη συνυπάρχουν ανα-
γκαστικά όλοι οι παράγοντες της επικοινωνί-
ας· ανάλογα, όμως, με την περίπτωση, το βάρος 
πέφτει σε έναν μόνο απ’ αυτούς, με αποτέλε-
σμα η λειτουργία που αντιστοιχεί στο συγκε-
κριμένο παράγοντα να γίνεται κυρίαρχη: για 
παράδειγμα, σε ένα κείμενο δημοσιογραφικό, 
που έχει ως κύριο στόχο του την ενημέρωση 
και την πληροφόρηση, το βάρος πέφτει εκ των 
πραγμάτων στα γεγονότα ή τις καταστάσεις 
για τις οποίες γίνεται λόγος, δηλαδή στα συμ-
φραζόμενα· άρα, η λειτουργία που κυριαρχεί 
είναι η αναφορική. Το ίδιο ισχύει και σ’ όλες 
σχεδόν τις περιπτώσεις καθημερινής επικοι-
νωνίας: ενδιαφερόμαστε κυρίως για το τι λέμε, 
τι ακούμε, τι συζητάμε. Ωστόσο, υπάρχουν και 
πιο ειδικές περιπτώσεις: για παράδειγμα, όταν 
ανοίγουμε ένα λεξικό για να βρούμε την ορ-
θογραφία ή τη σημασία μιας δύσκολης λέξης, 
τότε το βάρος πέφτει στον κώδικα και, συνε-
πώς, η λειτουργία που κυριαρχεί είναι η μετα-
γλωσσική.

Με βάση τα παραπάνω, μπορούμε να θεω-
ρήσουμε —όπως κάνουν οι γλωσσολόγοι— ότι 
και η λογοτεχνία είναι μια μορφή επικοινω-
νίας. Σ’ αυτή την περίπτωση, πομπός είναι ο 
συγγραφέας, δέκτης ο αναγνώστης, μήνυμα εί-
ναι το κείμενο, συμφραζόμενα αυτό στο οποίο 
αναφέρεται το κείμενο, επαφή είναι ο γραπτός 
λόγος ή το βιβλίο και κώδικας η γλώσσα στην 
οποία είναι γραμμένη το κείμενο.

Σύμφωνα με τον Jakobson, η λογοτεχνία 
είναι μια πολύ ειδική μορφή επικοινωνίας. 
Το βάρος εδώ πέφτει στο ίδιο το μήνυμα και 

η λειτουργία που κυριαρχεί είναι η ποιητική. 
Μ’ άλλα λόγια, στην περίπτωση της λογοτεχνί-
ας, δε μας ενδιαφέρει τόσο τι λέει το κείμενο 
ή πού αναφέρεται αλλά πώς το λέει αυτό που 
έχει να πει, με ποιους ακριβώς τρόπους και τε-
χνικές το μεταδίδει σ’ εμάς τους αναγνώστες. 
Στη λογοτεχνία, δηλαδή, και ιδιαίτερα στην 
ποίηση, ο στόχος είναι κυρίως εσωτερικός: το 
μήνυμα στρέφεται προς τον ίδιο του τον εαυ-
τό (συνεπώς, αν δεχθούμε τη συλλογιστική 
του Jakobson, το ενδιαφέρον μας θα στραφεί 
αναγκαστικά περισσότερο προς τη μορφή των 
λογοτεχνικών κειμένων παρά προς το περιε-
χόμενο· γι’ αυτό και ο Jakobson κατηγορήθηκε 
ότι προωθεί μια φορμαλιστική αντίληψη για τη 
λογοτεχνία).
 

[Από τις σκέψεις αυτές του Jakobson γεν-
νιέται ένα σημαντικό ερώτημα: έχει η λογοτε-
χνία αναφορική λειτουργία; Έχει, δηλαδή, τη 
δυνατότητα να αναφέρεται σε κάτι άλλο έξω 
απ’ τον εαυτό της, στον κόσμο ή τη γύρω πραγ-
ματικότητα; Πρόκειται για ένα πολύ κρίσιμο 
ερώτημα, το οποίο συνδέεται με έννοιες όπως 
η μίμηση, ο ρεαλισμός και η μυθοπλασία. Ήδη 
από την αρχαιότητα η πεποίθηση ότι η λογο-
τεχνία και, γενικά, η τέχνη μιμείται τη γύρω 
πραγματικότητα είναι ιδιαίτερα έντονη, όπως 
και η προσπάθεια για ρεαλιστική απόδοση των 
πραγμάτων. Μέχρι και σήμερα, πολλοί μελετη-
τές θεωρούν αυτονόητο το γεγονός ότι η λογο-
τεχνία αναφέρεται ως ένα βαθμό στην εξω-λο-
γοτεχνική πραγματικότητα. Δέχονται, βέβαια, 
ότι τα λογοτεχνικά έργα δεν αντιγράφουν τον 
κόσμο αλλά τον αντανακλούν με διάφορους 
τρόπους, τον αναπλάθουν και τον παραμορφώ-
νουν· αυτό, όμως, δε σημαίνει ότι η λογοτεχνία 
δεν περιέχει καμία αναφορά στον εξω-λογοτε-
χνικό κόσμο. Απόδειξη γι’ αυτό, λένε οι υπο-
στηρικτές αυτής της άποψης, είναι το γεγονός 
ότι για να κατανοήσουμε ένα λογοτεχνικό 
έργο, είναι απαραίτητες ορισμένες γνώσεις για 
τον εξω-λογοτεχνικό κόσμο.

Η έμμεση απάντηση του Jakobson σε όλα τα 
παραπάνω είναι ότι η λογοτεχνία, όπως κάθε 
μορφή επικοινωνίας, έχει αναφορική λειτουρ-

       



100

ΛογοτεχνίαΛογοτεχνία

γία· δεν είναι όμως αυτή που κυριαρχεί και άρα 
δεν είναι το πρώτο το οποίο θα πρέπει να μας 
απασχολεί στις αναλύσεις μας. Με την άποψή 
του αυτή, ο Jakobson έδωσε τη δυνατότητα σε 
πολλούς σύγχρονους μελετητές να υποστηρί-
ξουν ότι η λογοτεχνία δεν αναφέρεται στον 
εξω-λογοτεχνικό κόσμο αλλά στον εαυτό της 
(αυτο-αναφορά), σε άλλα κείμενα ή σε έννοιες· 
γι’ αυτό και συγκρίνοντας τη λογοτεχνική δημι-
ουργία με την πραγματικότητα, θα οδηγηθούμε 
σε εντελώς λανθασμένα συμπεράσματα, όπως 
άλλωστε έχει γίνει πολλές φορές μέχρι σήμε-
ρα.]

(Βλ. Συμφραζόμενα).

 
Λογοτεχνία

Οι απόπειρες που έχουν γίνει στη διάρκεια 
των αιώνων, προκειμένου να οριστεί η έννοια 
της λογοτεχνίας, είναι κυριολεκτικά αμέτρητες 
και στην πράξη έχουν όλες αποδειχθεί ανε-
παρκείς. Πράγματι, ο όρος «λογοτεχνία» είναι 
ιδιαίτερα προβληματικός· κι αυτό, διότι είναι 
ένας όρος «ανοιχτός», που δεν επιδέχεται 
έναν αυστηρό και στεγανό προσδιορισμό. Για 
να το καταλάβουμε αυτό, αρκεί να σκεφθούμε 
ποια έργα θεωρούμε σήμερα λογοτεχνικά και 
να κάνουμε μια σύγκριση με το παρελθόν, το 
μακρινό ή το πρόσφατο. Από την άποψη αυτή, 
μια απλή ιστορική αναδρομή είναι ίσως αρκε-
τή, για να μας πείσει ότι η έννοια της λογοτε-
χνίας, αλλά και της τέχνης γενικότερα, μετα-
βάλλεται διαρκώς, ανάλογα με την εποχή και 
τον πολιτισμό στον οποίο αναφερόμαστε.

Πραγματικά, λοιπόν, η σύγχρονη έννοια 
τόσο της λογοτεχνίας όσο και της τέχνης, κα-
θώς και ο συγγενικός όρος «καλές τέχνες», 
αποτελούν μια μάλλον πρόσφατη υπόθεση, η 
οποία θα πρέπει να αναχθεί στα τέλη του 18ου 
αιώνα. Νωρίτερα, από την Αρχαιότητα ως την 
Αναγέννηση, οι έννοιες αυτές δεν υπάρχουν 
ή απαντώνται με πολύ διαφορετική σημασία. 
Για παράδειγμα, στην Αρχαιότητα, η έννοια 

«τέχνη» περιλαμβάνει μια ποικιλία δημιουρ-
γικών δραστηριοτήτων, πολλές από τις οποίες 
θα τις χαρακτηρίζαμε ίσως σήμερα «χειροτε-
χνία» ή «επιστήμη». Στη συνέχεια, αν παρα-
κολουθήσουμε την εξέλιξη της ορολογίας στις 
διάφορες ευρωπαϊκές γλώσσες, θα δούμε ότι 
η έννοια της λογοτεχνίας ως συνόλου κειμέ-
νων αρχίζει να αναδύεται γύρω στις αρχές του 
18ου αιώνα. Μ’ άλλα λόγια, η ξεχωριστή κατη-
γορία που σήμερα ονομάζουμε «λογοτεχνία», 
καθιερώθηκε ουσιαστικά τους δυο τελευταί-
ους αιώνες, παράλληλα με την καθιέρωση των 
βασικών εννοιών της σύγχρονης αισθητικής, η 
οποία επιζητεί την πρωτοτυπία, την καλαισθη-
σία, τη δημιουργικότητα κτλ. Πράγματι, στην 
εποχή μας θεωρούμε την επανάληψη χαρακτη-
ριστικό της χειροτεχνίας, της βιοτεχνίας και 
της βιομηχανίας και όχι της τέχνης.

Ανάλογη είναι και η πορεία που συναντάμε 
στον ελληνικό χώρο. Ο όρος ποίηση, βέβαια, 
υπήρχε ανέκαθεν αλλά τα πεζά λογοτεχνικά 
κείμενα αρχικά δε διαχωρίζονταν από τα μη 
λογοτεχνικά, ενώ ο όρος «φιλολογία» κάλυπτε 
το σύνολο των γραπτών κειμένων. Εξάλλου, 
μέσα στο 19ο αιώνα, επικράτησε για ένα δι-
άστημα ο όρος «ελαφρά φιλολογία», προκει-
μένου να δηλωθούν τα κείμενα που σήμερα 
θα ονομάζαμε λογοτεχνικά. Τελικά, κι ενώ η 
έννοια της αισθητικής καθιερώνεται γύρω στα 
μέσα του 19ου αιώνα, ο όρος «λογοτεχνία» 
εμφανίζεται στα 1886, όταν ο I. Πανταζίδης 
δημοσιεύει στο περιοδικό Εστία ένα άρθρο 
με τον τίτλο «Φιλολογία, Γραμματολογία, Λο-
γοτεχνία» (λίγα μόλις χρόνια νωρίτερα, το 
1867, ο Α. Κυπριανός ομολογεί ότι δίστασε 
να μεταφράσει το γερμανικό όρο «literatur» 
ως «λογοτεχνία», φοβούμενος μήπως ξενίσει 
τους αναγνώστες!). Για αρκετά χρόνια, οι όροι 
«γραμματολογία», «φιλολογία», «ελαφρά φι-
λολογία» και «λογοτεχνία» χρησιμοποιούνται 
σχεδόν ως ταυτόσημοι, ώσπου τελικά, στη δι-
άρκεια των δύο πρώτων δεκαετιών του αιώνα 
μας, ο τελευταίος επιβάλλεται οριστικά και η 

       



101

ΛογοτεχνίαΛογοτεχνία

σύγχυση διαλύεται.
Από τη σύντομη αυτή αναφορά στην ιστο-

ρία των όρων, το πρώτο που θα μπορούσε να 
συμπεράνει κανείς, είναι ότι στη διάρκεια των 
αιώνων, η λογοτεχνία υπήρξε πάντα μια έν-
νοια σχετική και μεταβλητή. Για παράδειγμα, 
είναι φανερό ότι σε σχέση με το παρελθόν, το 
περιεχόμενο του όρου λογοτεχνία έχει συρρι-
κνωθεί, αφού παλαιότερα περιλάμβανε το σύ-
νολο των κειμένων μιας περιόδου ή ενός πολι-
τισμού· αντίθετα, στην εποχή μας, σε αρκετές 
ευρωπαϊκές γλώσσες —μεταξύ των οποίων 
και η ελληνική— χρησιμοποιείται διπλή ορο-
λογία: η λογοτεχνία, με τη σημερινή περιορι-
σμένη της έννοια, θεωρείται ως υποσύνολο 
του ευρύτερου όρου «γραμματεία», ο οποίος 
περιλαμβάνει και όλα τα εξωλογοτεχνικά κεί-
μενα. Εννοείται, βέβαια, ότι τα όρια ανάμεσα 
στη λογοτεχνία και στα άλλα είδη κειμένων 
κάθε άλλο παρά στεγανά είναι: αυτό που σε 
μια δεδομένη στιγμή ή σ’ ένα συγκεκριμένο 
πολιτισμικό περιβάλλον θεωρείται λογοτεχνι-
κό, μπορεί να πάψει να είναι, και το αντίστρο-
φο. Ακόμη, θα πρέπει να πούμε ότι σήμερα, 
δε συνδέουμε πια το λογοτεχνικό φαινόμενο 
αποκλειστικά με το γραπτό λόγο, καθώς είναι 
γενικά αποδεκτό ότι υπάρχει και η λεγόμενη 
«προφορική λογοτεχνία».

Όσο και αν φανεί περίεργο έπειτα από 
όλα όσα αναφέραμε, υπήρξαν κατά καιρούς 
άνθρωποι που αρνήθηκαν να δουν τον ιστο-
ρικό χαρακτήρα της έννοιας της λογοτεχνίας· 
υποστήριξαν ότι πρόκειται για έννοια διαχρο-
νική και αμετάβλητη και εξέφρασαν την πε-
ποίθηση ότι τα λογοτεχνικά έργα ξεχωρίζουν 
χάρη σε συγκεκριμένα «εσωτερικά» χαρακτη-
ριστικά. Ακόμη και σήμερα, υπάρχουν μελετη-
τές έτοιμοι να υποστηρίξουν ότι η λογοτεχνία 
υπάρχει ως κατηγορία a priori και ότι μπορεί 
να οριστεί με τη βοήθεια μιας συγκεκριμένης 
ομάδας σταθερών εγγενών χαρακτηριστικών.

Στη συντριπτική τους πλειοψηφία, πάντως, 
όσοι ασχολούνται σήμερα με τη λογοτεχνία, 

παραδέχονται ότι όλες οι προσπάθειες για 
να οριστεί το λογοτεχνικό φαινόμενο «εκ των 
έσω» δεν είχαν τα επιθυμητά αποτελέσματα. 
Πράγματι, στη διάρκεια του 20ού αιώνα έγιναν 
πολλές τέτοιες απόπειρες. Για παράδειγμα, 
πολλοί υποστήριξαν ότι η λογοτεχνία μπορεί 
να οριστεί ως μυθοπλαστική γραφή· ωστόσο, 
πέρα από το γεγονός ότι ενδέχεται να μη συμ-
φωνήσουμε σχετικά με το τι ακριβώς σημαίνει 
μυθοπλασία, η διάκριση ανάμεσα στο πραγμα-
τικό και το μυθοπλαστικό είναι αμφισβητήσι-
μη, αν θελήσουμε να αναφερθούμε σε παλαιό-
τερες εποχές, ενώ δεν πρέπει να ξεχνάμε πως 
ό,τι είναι μυθοπλασία δεν είναι αναγκαστικά 
και λογοτεχνία. Εξίσου σοβαρά είναι και τα 
προβλήματα που γεννά η προσπάθεια να ορι-
στεί η λογοτεχνία με βάση τη γλώσσα. Σχετικά 
με το ζήτημα αυτό, αναπτύχθηκαν στον αιώνα 
μας αρκετές θεωρίες. Σε γενικές γραμμές, 
μπορούμε να πούμε ότι όλες αντιμετωπίζουν 
τη λογοτεχνία ως μια ιδιαίτερη και ιδιόμορφη 
γλωσσική κατασκευή, η οποία ξεφεύγει από τη 
συνηθισμένη χρήση της γλώσσας. Το πρόβλη-
μα εδώ είναι πρώτα να καθοριστεί ποια είναι 
η συνηθισμένη χρήση της γλώσσας, ποιος είναι 
δηλαδή ο κανόνας από τον οποίο αποκλίνει η 
γλώσσα που ονομάζουμε λογοτεχνική· έπειτα, 
πρέπει να απαντηθεί το ερώτημα αν κάθε από-
κλιση δημιουργεί λογοτεχνία. Λίγο αν ασχο-
ληθούμε εκτενέστερα με το ζήτημα, θα δούμε 
ότι είναι πρακτικά αδύνατον να διαχωριστεί 
οριστικά η λογοτεχνία από τις άλλες μορφές 
λόγου. Πάντως, θα πρέπει να πούμε ότι πολ-
λοί, ακόμη και σήμερα, επεκτείνοντας αυτή τη 
σχεδόν αποκλειστικά γλωσσική αντιμετώπιση 
του λογοτεχνικού φαινομένου, υποστηρίζουν 
ότι η λογοτεχνία είναι απλά μια αυτόνομη μορ-
φή λόγου, κυρίως αυτοαναφορική, η οποία δεν 
έχει κάποια συγκεκριμένη πρακτική λειτουρ-
γία στην κοινωνία. Με αυτή τη λογική, όμως, 
σχεδόν όλα τα κείμενα μπορούν, κάτω από 
ορισμένες προϋποθέσεις, να διαβαστούν ως 
λογοτεχνικά και το αντίστροφο, καθώς είναι 

       



102

ΛογοτεχνίαΛογοτεχνία

αδύνατον να διαχωρίσουμε τις πρακτικές από 
τις μη πρακτικές χρήσεις των κειμένων.

Φτάνουμε, λοιπόν, στην άποψη που στην 
ουσία κυριαρχεί τους δυο τελευταίους αιώ-
νες, συνδέοντας τη λογοτεχνία με την αισθη-
τική λειτουργία και απόλαυση. Πράγματι, 
για το ευρύ κοινό, ο όρος «λογοτεχνία» είναι 
πάνω απ’ όλα αξιολογικός, με την έννοια ότι 
χρησιμοποιείται για να υποδηλώσει τα πλέον 
αξιόλογα κείμενα ενός πολιτισμού. Γενικά, 
οι περισσότεροι άνθρωποι έχουν την τάση να 
χαρακτηρίζουν ως λογοτεχνία τα γραπτά που 
θεωρούν καλά και ο διαχωρισμός ανάμεσα σε 
καλή και κακή λογοτεχνία ή ανάμεσα σε λογο-
τεχνία και παραλογοτεχνία προκαλεί συνήθως 
σύγχυση. Μπορούμε, επομένως, να ορίσουμε 
τη λογοτεχνία ως ένα είδος γραφής που εκτι-
μάται ιδιαίτερα, χωρίς αυτό να σημαίνει ότι 
κάθε συγκεκριμένο δείγμα του είδους αυτού 
είναι καλό εξ ορισμού. Ωστόσο, το μόνο που 
αποδεικνύει ένας τέτοιος ορισμός, είναι ότι η 
λογοτεχνία αποτελεί μια κατηγορία μεταβλητή 
και ελαστική, αφού αυτού του είδους οι κρί-
σεις δε μένουν ποτέ σταθερές. Για να το πού-
με διαφορετικά, οι λόγοι που μας κάνουν να 
εκτιμούμε ιδιαίτερα ένα συγκεκριμένο είδος 
γραφής ενδέχεται κάποια στιγμή να πάψουν 
να ισχύουν και η αξιολογική μας κλίμακα να 
υποστεί σοβαρές μεταβολές· συνεπώς, θα αλ-
λάξει και η αντίληψή μας για τη λογοτεχνία.

Αξίζει να προσθέσουμε μιαν ακόμη άπο-
ψη, που τα τελευταία χρόνια κερδίζει έδαφος. 
Οι υποστηρικτές της θεωρούν ότι η λογοτεχνία 
είναι μια έννοια η οποία αποκτά νόημα μόνο 
σε σχέση με το χώρο της κριτικής και της εκ-
παίδευσης· ο ορισμός της και η αξία της κα-
θορίζονται κυρίως από τα ενδιαφέροντα των 
διάφορων ακαδημαϊκών και πολιτιστικών 
ιδρυμάτων, που δεν είναι βέβαια σταθερά 
αλλά έχουν πάντοτε να κάνουν με την πρό-
σληψη, τη διαφύλαξη και την αναπαραγωγή 
των λογοτεχνικών κειμένων. Με λίγα λόγια, 
δηλαδή, σύμφωνα με την άποψη αυτή, λογοτε-

χνία είναι μόνον ό,τι διδάσκεται στις διάφορες 
βαθμίδες της εκπαίδευσης ή γίνεται αντικεί-
μενο κριτικής από τους κριτικούς. Όσο και αν 
αυτό δείχνει με μια πρώτη ματιά υπερβολικό, 
θα πρέπει να δεχθούμε ότι είναι αληθινό, του-
λάχιστον ως ένα βαθμό. Πρώτα απ’ όλα, η εκ-
παιδευτική διαδικασία παίζει πολύ σημαντικό 
ρόλο στην εποχή μας: οι περισσότεροι σύγχρο-
νοι αναγνώστες διαμορφώνουν τις αναγνωστι-
κές τους συνήθειες και πρακτικές μέσα από 
αυτήν, ενώ τα πανεπιστημιακά φιλολογικά 
τμήματα επιδρούν με τρόπο καταλυτικό όχι 
μόνο στον καθορισμό αυτού που θεωρούμε λο-
γοτεχνία αλλά και στον τρόπο μελέτης ή ακόμη 
και γραφής της· κατά κάποιο τρόπο δηλαδή, 
στις μέρες μας, ο λογοτεχνικός «κανόνας» δια-
μορφώνεται κυρίως μέσα από την εκπαιδευτι-
κή διαδικασία. Βέβαια, αν θελήσουμε να ανα-
λύσουμε κάπως βαθύτερα αυτή την άποψη που 
παρουσιάσαμε συνοπτικά εδώ, θα δούμε ότι 
τόσο η εκπαίδευση όσο και η κριτική είναι κι 
αυτοί θεσμοί που με τη σειρά τους εξαρτώνται 
από μια σειρά παράγοντες· συνεπώς, δεν είναι 
οι μόνοι που διαμορφώνουν τον τρόπο με τον 
οποίο αντιμετωπίζουμε τη λογοτεχνία.

Έπειτα από όλα αυτά, το μοναδικό συμπέ-
ρασμα στο οποίο μπορεί να καταλήξει κανείς 
είναι ότι κάθε απόπειρα να οριστεί η λογοτε-
χνία ελέγχεται αναπόφευκτα ως προσωρινή, 
εποχικά ή και πολιτισμικά φορτισμένη και 
κατά κάποιο τρόπο μεροληπτική. Πρόκειται 
αναμφίβολα για μια κατηγορία σχετική, μετα-
βλητή και σαφώς εξαρτημένη από διάφορους 
παράγοντες, όπως για παράδειγμα οι ιστορι-
κές και κοινωνικο-οικονομικές συνθήκες, τα 
πολιτισμικά συμφραζόμενα κτλ. Σχετικά με 
αυτό το ζήτημα των παραγόντων που διαμορ-
φώνουν την κατηγορία της λογοτεχνίας, δεν 
έχει ακόμη επιτευχθεί συμφωνία μεταξύ των 
μελετητών. Το βέβαιο είναι ότι ο όρος «λογο-
τεχνία» καλύπτει ένα φαινόμενο όχι στατικό 
αλλά δυναμικό και μπορούμε να πούμε ότι το 
περιεχόμενό του μεταβάλλεται συνεχώς, με 

       



103

Λογοτεχνικά γένη/ είδηΛογοτεχνικά γένη/είδη

την προσθήκη κάθε νέου λογοτεχνικού έργου.
(Βλ. Γραμματεία, Μυθοπλασία, Παραλο-

γοτεχνία, Προφορική λογοτεχνία)

 
Λογοτεχνικά γένη/είδη

Η λογοτεχνία είναι ένα φαινόμενο που από την 
αρχαιότητα μέχρι την εποχή μας δεν παρουσι-
άζεται με τρόπο ενιαίο και ομοιόμορφο αλλά 
μπορεί να διαχωριστεί και να ταξινομηθεί σε 
πολλές επιμέρους κατηγορίες. Μ’ άλλα λόγια, 
τα λογοτεχνικά έργα δεν είναι όλα ίδια· υπάρ-
χουν διάφοροι τύποι: έπος, λυρική ποίηση, κω-
μωδία, τραγωδία, διήγημα, μυθιστόρημα κτλ. 
Όλοι αυτοί οι τύποι δε διαφέρουν μεταξύ τους 
μόνο στη μορφή αλλά στο σύνολο σχεδόν των 
γνωρισμάτων τους: στο περιεχόμενο, το ύφος, 
το λεξιλόγιο, τον τρόπο που χρησιμοποιούν τη 
γλώσσα, το θέμα, τις συμβάσεις κτλ. Συνεπώς, 
με τους όρους «γένος» και «είδος» χαρακτηρί-
ζουμε συνήθως τους διάφορους τύπους λογο-
τεχνικών έργων. Το άθροισμα όλων αυτών των 
ειδών σχηματίζει το σύνολο των κειμένων που 
ονομάζουμε λογοτεχνία.

Γιατί όμως χρησιμοποιούμε δύο διαφορε-
τικούς όρους; Καταρχήν, θα πρέπει να πούμε 
ότι υπάρχουν αρκετοί μελετητές που δεν απο-
δέχονται αυτή τη διπλή ορολογία και χρησι-
μοποιούν τους όρους «γένος» και «είδος» σα 
να ήταν ταυτόσημοι. Άλλοι, όμως, δέχονται 
ότι τα «γένη» είναι κυρίως οι βασικές ή γενι-
κές κατηγορίες (π.χ. αφήγηση, δράμα, ποίηση 
κτλ.), ενώ τα «είδη» είναι οι επιμέρους υπο-
διαιρέσεις τους (π.χ. διήγημα, νουβέλα, μυθι-
στόρημα, τραγωδία, κωμωδία, κτλ.). Τέλος, 
θα πρέπει να αναφέρουμε και την πρόταση 
του Γιώργου Βελουδή να χρησιμοποιούμε και 
έναν τρίτο όρο («μικρό είδος»), για ορισμένες 
ακόμη μικρότερες κατηγορίες (π.χ. σονέτο, 
ιστορικό μυθιστόρημα κτλ.).

Επιχειρώντας μια σύντομη ιστορική ανα-
δρομή, διαπιστώνουμε ότι απ’ την αρχαιότητα 

μέχρι και τις αρχές του 19ου αιώνα σχεδόν, 
επικρατούσε η κλασική θεωρία, η οποία είχε 
την τάση να αντιμετωπίζει τα γένη και τα είδη 
ως θεωρητικές κατασκευές: ενδιαφερόταν όχι 
τόσο για το ποια είναι αλλά για το ποια πρέ-
πει να είναι, υπεράσπιζε με φανατισμό την 
καθαρότητά τους και είχε θεσπίσει μια συ-
γκεκριμένη ιεραρχία, με βάση συγκεκριμένα 
κριτήρια. Με λίγα λόγια, τα γένη και τα είδη 
θεωρούνταν δεδομένα και λειτουργούσαν ως 
φυσικές κατηγορίες, ως φαινόμενα διαρκή και 
αναλλοίωτα, ανεξάρτητα από τη συγκεκριμέ-
νη ιστορική και λογοτεχνική πραγματικότητα 
κάθε εποχής.

Συγκεκριμένα, σε όλους αυτούς τους αιώ-
νες, η διάκριση των ειδών στηριζόταν είτε στον 
τριμερή πλατωνικό διαχωρισμό σε «καθαρή 
μίμηση», «καθαρή διήγηση» και «μικτό είδος» 
είτε —κυρίως— στο δυαδικό σχήμα του Αρι-
στοτέλη, που περιλάμβανε το «επικό» (αφη-
γηματικό) και το «δραματικό» (παραστατικό) 
είδος, πάλι με κριτήριο την κατηγορία της 
«μίμησης». Για πάρα πολλούς αιώνες, επικρά-
τησε ο πολύ γνωστός διαχωρισμός σε «έπος», 
«λυρική ποίηση» και «δράμα». Επίσης, η αρι-
στοτελική σκέψη άσκησε ισχυρή επίδραση και 
μέσα από την έννοια της «κάθαρσης»: πολλοί, 
ακόμη και σήμερα, τείνουν να διακρίνουν τα 
λογοτεχνικά γένη και είδη, με βάση τον αντί-
κτυπό τους στο κοινό. Πάντως, στη διαμόρφω-
ση αυτής της παραδοσιακής θεωρίας των ει-
δών, σημαντικό ρόλο έπαιξαν και οι Λατίνοι, 
όπως για παράδειγμα οι ρήτορες Κικέρων και 
Κοϊντιλιανός, ο ποιητής Οράτιος κ.ά., οποίοι 
λειτούργησαν ως συνδετικός κρίκος ανάμεσα 
στην αρχαία ελληνική σκέψη και την Αναγέν-
νηση. Τέλος, εξαιτίας της ισχυρής επίδρασης 
της ρητορικής σ’ όλη τη διάρκεια της Αρχαιό-
τητας και του Μεσαίωνα, διαμορφώθηκε και 
μια τριμερής διάκριση με βάση το ύφος (υψη-
λό, μέτριο, ταπεινό).

Ωστόσο, όπως παρατηρούν οι σύγχρονοι 
μελετητές και θεωρητικοί, καμιά θεωρία περί 

       



104

Λογοτεχνικά γένη/είδηΛογοτεχνικά γένη/είδη

γενών ή ειδών δεν μπορεί να είναι ούτε περιο-
ριστική αλλά ούτε και οριστική, αφού οι ίδιες 
οι έννοιες «γένος» και «είδος» μεταβάλλονται 
συνεχώς· γι’ αυτό και κάθε εποχή ή κάθε πο-
λιτισμός έχουν τα δικά τους γένη και είδη. Και 
πραγματικά, είναι γεγονός αδιαμφισβήτητο 
ότι οι δυο αυτές έννοιες, όταν εφαρμόζονται 
στα δεδομένα της τέχνης, παύουν να έχουν τη 
σημασία που ενδεχομένως θα είχαν σε άλλα 
συμφραζόμενα· διότι η βασική ιδιομορφία του 
λογοτεχνικού γένους/είδους είναι ακριβώς ότι 
μεταβάλλεται συνεχώς, με την εμφάνιση κάθε 
νέου δείγματος, κάτι που δε συμβαίνει π.χ. 
στη φύση, παρά μόνο σε υπερβολικά μεγάλα 
χρονικά διαστήματα (γι’ αυτό, άλλωστε, και η 
απόπειρα του Γάλλου μελετητή του 19ου αι-
ώνα Ferdinard Brunetière να εφαρμόσει στη 
λογοτεχνία τη θεωρία της εξέλιξης των ειδών 
του Δαρβίνου, δε στέφθηκε με ιδιαίτερη επι-
τυχία). Δεν πρέπει να ξεχνάμε ότι κάθε λογο-
τεχνικό κείμενο διαθέτει χαρακτηριστικά τα 
οποία μοιράζεται είτε με ορισμένα άλλα έργα 
είτε με το σύνολο των λογοτεχνικών έργων· 
παράλληλα, το ίδιο αυτό κείμενο μετασχημα-
τίζει γνωρίσματα γνωστά από άλλα έργα και 
ενδεχομένως εισάγει και κάποια νέα. Μ’ άλλα 
λόγια, κάθε αληθινό λογοτεχνικό έργο κινεί-
ται εκ των πραγμάτων ανάμεσα στο απόλυτα 
γενικό, γνωστό και ανιαρό και στο εντελώς 
ειδικό, νεοτερικό και, φυσικά, ανέφικτο. Αν 
δε συμβαίνει αυτό, αν δηλαδή ένα έργο δε 
μεταβάλλει —έστω και στο ελάχιστο— την 
άποψη που είχαμε για τη λογοτεχνία πριν να 
το διαβάσουμε, τότε κατατάσσεται αυτόματα 
στην κατηγορία της «μαζικής λογοτεχνίας» ή 
«παραλογοτεχνίας».

Κρίνοντας με βάση τα παραπάνω, δεν 
υπάρχει καμία αμφιβολία ότι η σύγχρονη θε-
ωρία των γενών/ειδών, που στην ουσία ξεκινά 
απ’ το ρομαντισμό, βρίσκεται πολύ πιο κοντά 
στην ιστορική πραγματικότητα από την κλασι-
κή. Είναι περιγραφική, σαφώς πιο ευέλικτη, 
δεν επιβάλλει κανόνες και δέχεται την ανάμει-

ξη των ειδών· σε γενικές γραμμές, θεωρεί το 
γένος/είδος ως ένα σύνολο αισθητικών επινο-
ήσεων, οι οποίες είναι προσιτές στο συγγρα-
φέα και κατανοητές από τον αναγνώστη, και 
αναγνωρίζει ότι κάθε δημιουργός ως ένα βαθ-
μό συμμορφώνεται με τις επιταγές του γένους/
είδους που υπηρετεί, και ταυτόχρονα προσπα-
θεί να το τονώσει με νέες επινοήσεις, ανάλογα 
βέβαια με τις δυνατότητές του.

Οι σύγχρονοι μελετητές χρησιμοποιούν την 
έννοια του γένους ή του είδους με διάφορους 
τρόπους και στόχους: άλλοι για να εξηγήσουν 
την εσωτερική εξέλιξη της λογοτεχνίας· άλλοι 
για να αναλύσουν τη δομή των λογοτεχνικών 
έργων· άλλοι για να διερευνήσουν την επαφή 
μεταξύ του συγγραφέα και του αναγνώστη κτλ. 
Εξάλλου, στη διάρκεια του 20ού αιώνα, έγιναν 
και πολυάριθμες απόπειρες για την ταξινόμη-
ση και κατηγοριοποίηση των γενών/ειδών και 
για τη θέσπιση μιας αξιολογικής κλίμακας· 
κάθε μελετητής ή θεωρητικός χρησιμοποιού-
σε τη δική του επιχειρηματολογία και —κυρί-
ως— τα δικά του κριτήρια, από τη μορφή, το 
θέμα και το μέγεθος των έργων ως τους πιο 
ποικίλους εξωκειμενικούς παράγοντες. Σήμε-
ρα, μπορούμε πλέον να πούμε ότι έχει γίνει 
αντιληπτό πως η πλήρης καταλογογράφηση 
και η συστηματική ταξινόμηση όλων των γε-
νών/ειδών είναι ουσιαστικά αδύνατη αλλά και 
χωρίς ιδιαίτερο νόημα, καθώς δε θα μπορέσει 
ποτέ να είναι οριστική· πάντοτε θα παραμένει 
ατελής και προσωρινή, ενώ η αξία της θα είναι 
σχετική.

(Βλ. Απομνημονεύματα, Αυτοβιογραφία, 
Βιογραφία, Διήγημα, Δοκίμιο, Δράμα, Ελε-
γειακό ποίημα, Επίγραμμα, Επιστολογραφία, 
Έπος, Ημερολόγιο, Θρήνοι, Μοιρολόγια, 
Μπαλάντα, Μυθιστόρημα, Νουβέλα, Παραλο-
γή, Παρωδία, Σάτιρα, Σονέτο, Ύμνος, Χρονο-
γράφημα, Ωδή).

 

Λογοτεχνική γενιά

       



105

Λογοτεχνική γενιάΛογοτεχνική γενιά

Ανάμεσα σε μια ομάδα συγγραφέων, ποιητών, 
διανοουμένων κτλ. που εμφανίζονται την ίδια 
πάνω κάτω εποχή είναι δυνατόν να υπάρχουν 
ορισμένα κοινά χαρακτηριστικά. Συνήθως οι 
λογοτέχνες που απαρτίζουν, έστω και άτυπα, 
μια τέτοια ομάδα:
α)   είναι περίπου συνομήλικοι, στοιχείο που 

ηλικιακά τους κατατάσσει στην ίδια γενιά
β)   έχουν δεχθεί από την περιρρέουσα ατμό-

σφαιρα της εποχής τους κοινές επιδράσεις 
και βιώματα, που τους διαμόρφωσαν ως 
πρόσωπα και χαρακτήρες

γ)   συχνά τους διακρίνει μια κοινή όραση και 
αντίληψη για τη ζωή και εξίσου συχνά τους 
θερμαίνουν τα ίδια οράματα και οι ίδιοι 
στόχοι

δ)   το έργο τους, η αφηγηματική και ποιητική 
τους γραφή, παρουσιάζει κάποια κοινά τε-
χνοτροπικά χαρακτηριστικά ή και μια κοι-
νή αντίληψη για το ρόλο και τη λειτουργία 
της τέχνης στη ζωή. Βέβαια, όλα αυτά δε 
σημαίνουν ότι ο καθένας δε διατηρεί τα αυ-
στηρά προσωπικά χαρακτηριστικά (γλώσ-
σα, ύφος, θέματα κτλ.).
Όταν συντρέχουν οι προαναφερόμενες 

προϋποθέσεις (ή και κάποιες άλλες), οι λογο-
τέχνες που «συνδέονται» με κάποιους τέτοιους 
κοινούς δεσμούς, λέμε ότι απαρτίζουν μια λο-
γοτεχνική γενιά, δηλαδή μια ομάδα πνευματι-
κών ανθρώπων που συνδέονται με ορισμένα, 
συνήθως ευδιάκριτα, κοινά χαρακτηριστικά.

Για να γίνουν περισσότερο κατανοητά τα 
προαναφερόμενα, ας δούμε με ποιον τρόπο ο 
Γ. Π. Σαββίδης προσπάθησε να καθορίσει τα 
κοινά γνωρίσματα και τα χαρακτηριστικά των 
ποιητών που απαρτίζουν την πρώτη μεταπολε-
μική ποιητική γενιά. Συγκεκριμένα ο Σαββί-
δης, προσδιορίζοντας τα ληξιαρχικά στοιχεία 
αλλά και τους κοινούς δεσμούς των ποιητών 
που ανήκουν στην πρώτη μεταπολεμική γενιά, 
καταλήγει στα εξής:

 

Ποιητές, πεζογράφοι και κριτικοί της γενιάς του 30. 
Διακρίνονται όρθιοι από αριστερά οι Θ. Πετσάλης- 

Διομήδης, Ηλίας Βενέζης, Οδυσσέας Ελύτης, Γιώργος 
Σεφέρης, Ανδρέας Καραντώνης, Στέλιος Ξεφλούδας, 

Γιώργος Θεοτοκάς και καθιστοί οι Άγγελος Τερζάκης, 
Κ. Θ. Δημαράς, Γ. Κ. Κατσίμπαλης, Κοσμάς Πολίτης, 

Ανδρέας Εμπειρίκος

 
α)   οι ποιητές αυτοί έχουν γεννηθεί ανάμεσα 

στο 1918 και το 1928 και η ενηλικίωσή τους 
συντελείται, ανάλογα με το έτος γεννήσε-
ως, από το 1939 ως το 1949 (αυτό είναι το 
ληξιαρχικό κριτήριο για την ένταξη ενός 
ποιητή στη συγκεκριμένη γενιά)

β)   έχουν εκδώσει την πρώτη τους ποιητική 
συλλογή μετά το 1940, έτος που για την Ελ-
λάδα αρχίζει ο Β΄ Παγκόσμιος πόλεμος

γ)   η παιδική και η εφηβική τους ηλικία (ανά-
λογα και με το έτος γεννήσεως) σημαδεύε-
ται από το Διχασμό, τη Μικρασιατική κατα-
στροφή, τη Δικτατορία της 4ης Αυγούστου, 
τη Σοβιετική Επανάσταση, την παγκόσμια 
οικονομική κρίση και τη σκιά του επερχό-
μενου Β΄ Παγκοσμίου πολέμου

δ)   η εφηβική και η πρώτη ώριμη ηλικία των 
ποιητών αυτών σημαδεύεται από τον πόλε-
μο, την Κατοχή, τον Εμφύλιο και την πυρη-
νική ισορροπία του τρόμου

ε)   η πρώτη και η μέση ώριμη ηλικία των ποι-
ητών αυτών σημαδεύεται από ποικίλες αλ-
λαγές που μεταβάλλουν γενικά τον τρόπο 
διαβίωσης

στ)  έχουν δεχθεί έντονες επιδράσεις από τους 
ποιητές της Γενιάς του ’30, καθώς και από 
τον Καβάφη, το Σικελιανό και τον Καρυ-

       



106

Λογοτεχνική γενιάΛογοτεχνική γενιά

ωτάκη
ζ)   γράφουν συνήθως ολιγόστιχα ποιήματα που 

τα χαρακτηρίζει μια εσωστρέφεια και ένας 
ελεγειακός τόνος.
Ο όρος «λογοτεχνική γενιά» καθιερώ-

θηκε στις αρχές της δεκαετίας του ’30. Στην 
καθιέρωσή του συνέτεινε κατά πολύ και ο Γ. 
Θεοτοκάς με το βιβλίο του Ελεύθερο πνεύμα 
στο οποίο αναφέρεται συχνά ο όρος «γενιά». 
Συγκεκριμένα, στη δεκαετία του ’30, μια ομά-
δα κυρίως ποιητών αλλά και πεζογράφων που 
εξέφραζε τις νέες τάσεις στα λογοτεχνικά 
πράγματα, συσπειρώθηκε γύρω από το περι-
οδικό Τα Νέα Γράμματα (πρωτοεκδόθηκε το 
1935). Η ομάδα αυτών των λογοτεχνών, με 
πολλά κοινά χαρακτηριστικά και με κοινές 
αντιλήψεις και οράματα, είναι σήμερα γνωστή 
με το χαρακτηρισμό «Γενιά του '30». Είναι η 
πιο σημαντική λογοτεχνική γενιά του 20ού αι-
ώνα από την οποία και ξεκίνησαν τα νεοτερικά 
ρεύματα στη λογοτεχνία μας (νεοτερική ποίη-
ση, υπερρεαλισμός), καθώς και οι μεγαλύτεροι 
νεοτερικοί ποιητές (Σεφέρης, Ρίτσος, Ελύτης, 
Εμπειρίκος, Εγγονόπουλος).

Παρ’ όλο που ο όρος «γενιά» είναι ήδη κα-
θιερωμένος, δε γίνεται καθολικά αποδεκτός 
και υπάρχουν πολλοί σήμερα που τον αμφισβη-
τούν. Ο όρος, βέβαια, προσφέρει μια πρακτική 
διευκόλυνση: υποδιαιρεί τη γραμματολογική 
ύλη σε μικρότερες περιόδους, πράγμα που δι-
ευκολύνει τη μεθοδική μελέτη και σπουδή των 
λογοτεχνικών πραγμάτων.

Παράλληλα, αποθαρρύνει τη μονοδιάστατη 
μελέτη και εξέταση του έργου των διαφόρων 
ποιητών και λογοτεχνών, γιατί τους συνεξετά-
ζει σε ευρύτερα σύνολα και ομάδες αναζητώ-
ντας τα κοινά χαρακτηριστικά των έργων τους 
και της εποχής μέσα στην οποία γράφτηκαν.

Όσοι όμως αμφισβητούν τον όρο και την 
πρακτική του χρησιμότητα, ισχυρίζονται ότι 
η χρήση του κατακερματίζει τη λογοτεχνική 
παραγωγή σχεδόν ανά δεκαετίες και, τελικά, 
μπερδεύει τα πράγματα και προκαλεί συγχύ-
σεις. Αυτός ο υπερβολικός χρονικά κατακερ-

ματισμός φαίνεται καθαρά στις υποδιαιρέσεις 
που έχουν καθιερωθεί γενικά για τη μεταπο-
λεμική ποίηση. Συγκεκριμένα, για το χρονικό 
διάστημα 1940-1980, έχει προταθεί και καθι-
ερωθεί η κατανομή των ποιητών σε τέσσερις 
ποιητικές γενιές:
α)   πρώτη μεταπολεμική ποιητική γενιά (1940-

1960)
β)   δεύτερη μεταπολεμική ποιητική γενιά, η 

οποία και κυριαρχεί στη δεκαετία του '60
γ)   τρίτη μεταπολεμική ποιητική γενιά ή η γε-

νιά του '70 (λέγεται και γενιά της αμφισβή-
τησης)

δ)   τέταρτη μεταπολεμική ποιητική γενιά ή γε-
νιά του '80 (λέγεται και γενιά του ιδιωτικού 
οράματος).
Πέρα όμως από το μειονέκτημα του χρονι-

κού κατακερματισμού, οι αρνητές του όρου πι-
στεύουν ότι προκαλεί και ποικίλες συγχύσεις. 
Φρονούν δηλαδή ότι τα όρια των λογοτεχνι-
κών γενεών δεν είναι ευδιάκριτα και απόλυτα 
στεγανοποιημένα. Οι ποιητές της μιας γενιάς 
«διεισδύουν» με το έργο τους στις επόμενες 
γενιές και «αλλοιώνουν» το χαρακτήρα και 
τη φυσιογνωμία της κάθε επόμενης γενιάς. Ο 
Σεφέρης λ.χ. και ο Ελύτης, ενώ ανήκουν στη 
γενιά του '30, εξακολουθούν να ζουν και να 
παράγουν έργο· ο πρώτος μέχρι το 1971 και ο 
δεύτερος μέχρι το 1996.

Σήμερα, πάντως, το γεγονός είναι ένα: ο 
όρος «γενιά» είναι οριστικά καθιερωμένος, 
χρησιμοποιείται ευρύτατα στις σύγχρονες 
ιστορίες της λογοτεχνίας και είναι ιδιαίτερα 
εύχρηστος στη λογοτεχνική και τη φιλολογική 
κριτική.

 
[Σύμφωνα με τον Mario Vitti, έναν από τους 

πιο σημαντικούς μελετητές της νεοελληνικής 
λογοτεχνίας, ο όρος «λογοτεχνική γενιά» απα-
ντάται καταρχήν στα 1920, σε ένα κείμενο του 
κριτικού Κλέωνα Παράσχου δημοσιευμένο στο 
περιοδικό Μούσα. Λίγα χρόνια αργότερα, στα 
1929, ο Γιώργος Θεοτοκάς χρησιμοποιεί ευρέ-
ως τον ίδιο όρο στο περίφημο δοκίμιό του με 

       



107

ΛυρισμόςΛυρισμός

τον τίτλο Ελεύθερο πνεύμα, που έκτοτε θεωρεί-
ται το μανιφέστο της γενιάς του τριάντα.

Στην ουσία, πρόκειται για μεταφορά στα 
ελληνικά του αντίστοιχου γαλλικού κριτικού 
όρου (génération littéraire). Ας μην ξεχνάμε 
ότι ήδη από τις αρχές του 20ού αιώνα, κι ακόμη 
νωρίτερα, η ελληνική πνευματική ζωή επηρεά-
ζεται έντονα από τη γαλλική σε όλα σχεδόν τα 
επίπεδα. Πράγματι, στη Γαλλία, ο κριτικός και 
ιστορικός της λογοτεχνίας Albert Thibaudet 
έχει κατά κάποιο τρόπο καθιερώσει πρώτος 
τον όρο, ως απαραίτητο για τη μελέτη της ιστο-
ρίας της γαλλικής λογοτεχνίας. Από τότε, ο 
όρος εξακολουθεί να θεωρείται δόκιμος, παρ’ 
όλο που αρκετοί σύγχρονοι μελετητές έχουν 
εκφράσει αντιρρήσεις ή επιφυλάξεις ως προς 
τη χρησιμότητα και την ακρίβειά του.

Σε ό,τι αφορά τη νεοελληνική λογοτεχνία, 
ο όρος χρησιμοποιείται σήμερα ευρέως για τη 
γενιά του 1880, του 1920, του 1930, της κατοχής 
και του εμφυλίου, καθώς και για τις τέσσερις 
μεταπολεμικές γενιές που ήδη αναφέραμε. 
Ωστόσο, νεότεροι μελετητές έχουν ήδη εκφρά-
σει έντονες αντιρρήσεις γι’ αυτό τον κατακερ-
ματισμό της ιστορίας της νεοελληνικής λογοτε-
χνίας σε γενιές, σχεδόν ανά δεκαετία.]

(Βλ. Σχολή, ρεύμα, κίνημα).

 
Λυρισμός

Ο όρος «λυρισμός» αναφέρεται συνήθως σε 
ένα σύνολο γνωρισμάτων, τα οποία μπορού-
με να συναντήσουμε στη λογοτεχνία όλων των 
εποχών και όλων των λαών, τόσο στον ποιη-
τικό όσο και στον πεζό λόγο. Τα γνωρίσματα 
αυτά έχουν να κάνουν με την έκφραση των 
συναισθημάτων του ατόμου, δηλαδή του λο-
γοτέχνη. Μ’ άλλα λόγια, ο λυρισμός περιλαμ-
βάνει έντονο το στοιχείο της συναισθηματικής 
φόρτισης και εκφράζει την εσωτερική ζωή και 
τον ψυχισμό του δημιουργού, σε σχέση βέβαια 
με τους άλλους και την κοινωνική ζωή γενικό-
τερα.

Ο όρος «λυρισμός» προέρχεται, βέβαια, 
απ’ την αρχαία λυρική ποίηση, όπου η προσω-
πική έκφραση του ποιητή υπήρξε το κυρίαρχο 
χαρακτηριστικό. Ωστόσο, στα κατοπινά χρό-
νια, λυρικά ποιήματα έχουν γραφτεί σε όλες 
τις λογοτεχνίες και σε όλες τις εποχές.

       



108

Μαγικός ρεαλισμόςΜαγικός ρεαλισμός

Μαγικός ρεαλισμός

Ο όρος «μαγικός ρεαλισμός» προέρχεται από 
τις εικαστικές τέχνες και πιο συγκεκριμένα 
από τη ζωγραφική. Τον επινόησε το 1925 ο 
Γερμανός τεχνοκριτικός Franz Roh, στην προ-
σπάθειά του να χαρακτηρίσει την τάση ορι-
σμένων Γερμανών εξπρεσιονιστών ζωγράφων 
(Georg Grosz, Otto Dix, Max Beckmann κ.ά.), 
οι οποίοι παρουσίαζαν την πραγματικότητα με 
υπερβολική ακρίβεια και ταυτόχρονα με μια 
επιθετικότητα και μια ωμότητα, που οδηγούσε 
στην παραμόρφωση. Σε ό,τι αφορά τη λογο-
τεχνία, η χρήση του όρου είναι πιο πρόσφατη 
και το περιεχόμενό του κάπως διαφορετικό. 
Συγκεκριμένα, λέγοντας «μαγικός ρεαλισμός» 
στη λογοτεχνία, και κυρίως στην πεζογραφία, 
εννοούμε ένα μίγμα φαντασιακών στοιχείων 
από τη μια πλευρά, και ρεαλισμού από την 
άλλη. Μ’ άλλα λόγια, στα πεζογραφικά έργα 
του μαγικού ρεαλισμού, υπάρχουν άφθονα μη 
ρεαλιστικά στοιχεία, τα οποία προβάλλονται 
πάνω σ’ ένα ρεαλιστικό φόντο.

Μακρινός πρόγονος του μαγικού ρεαλι-
σμού μπορούν να θεωρηθούν τα φανταστικά 
ή υπερβολικά στοιχεία που συναντάμε σε ορι-
σμένα έργα του ρομαντισμού. Σήμερα, όμως, ο 
όρος «μαγικός ρεαλισμός» αναφέρεται κυρίως 
στη λατινο-αμερικανική πεζογραφία, με πιο 
διάσημο εκπρόσωπο τον μεγάλο Κολομβιανό 
συγγραφέα Gabriel Garcia Marquez. Το πιο 
γνωστό μυθιστόρημά του, με τον τίτλο Εκατό 
χρονιά μοναξιά είναι το πιο χαρακτηριστικό 

δείγμα μαγικού ρεαλισμού: ο μύθος του έχει 
υπόβαθρο ρεαλιστικό αλλά συναντάμε πολλά 
στοιχεία εντελώς εξωπραγματικά: ήρωες με 
ακαθόριστη ηλικία που φαίνεται να ζουν μέχρι 
και διακόσια χρόνια, άνθρωποι που ζουν δεμέ-
νοι σ’ έναν κορμό δέντρου για χρόνια ολόκλη-
ρα κτλ. Πέρα από τον Marquez, πολλά στοιχεία 
μαγικού ρεαλισμού μπορούμε να εντοπίσουμε 
σε αρκετούς ακόμη πεζογράφους από τη Λατι-
νική Αμερική (Ernesto Sabbato, Mario Vargas 
Llossa, Carlos Fuentes, Isabelle Allende κ.ά), 
καθώς και σε αρκετούς Ευρωπαίους, όπως για 
παράδειγμα στο Γερμανό Günther Grass. Τέ-
λος, σε πιο πρόσφατα χρόνια, μυθιστορήματα 
όπως το Άρωμα του Patrick Süskind ή το Πά-
θος της νέας Εύας της Αγγλίδας φεμινίστριας 
Angela Carter, καταδεικνύουν ίσως την ισχυρή 
επίδραση που έχει δεχθεί η ευρωπαϊκή πεζο-
γραφία από τη λατινοαμερικανική λογοτεχνία 
γενικά και το μαγικό ρεαλισμό ειδικότερα. 
Ακόμη, ένας διάσημος συγγραφέας της επο-
χής μας που κινείται πολύ κοντά στα όρια του 
μαγικού ρεαλισμού είναι ο πακιστανικής κα-
ταγωγής Salman Rushdie.

Παρόμοιες επιδράσεις μπορούμε ίσως να 
αναζητήσουμε και στην πρόσφατη νεοελλη-
νική πεζογραφική παραγωγή. Φυσικά, στην 
περίπτωση αυτή δεν μπορούμε να μιλάμε 
πραγματικά για «μαγικό ρεαλισμό» αλλά για 
κάποια δάνεια στοιχεία, τα οποία άλλωστε 
δε χρησιμοποιούνται πάντοτε με τον πιο επι-
τυχημένο τρόπο. Σχετικά επιτυχημένη εκμε-

M

       



109

ΜεταφοράΜεταφορά

τάλλευση φαντασιακών στοιχείων επάνω σ’ 
έναν κατά τ’ άλλα ρεαλιστικό ιστό έχουμε στα 
μυθιστορήματα Ο υπνοβάτης της Μαργαρίτας 
Καραπάνου και Με το φως του λύκου επανέρ-
χονται της Ζυράννας Ζατέλη, που μοιάζει αρ-
κετά επηρεασμένη από τον Marquez.

(Βλ. Ρεαλισμός).

 
Μεταφορά

Στον καθημερινό λόγο αλλά πολύ περισσότε-
ρο στα λογοτεχνικά κείμενα και, κυρίως, στα 
νεότερα ποιητικά, οι λέξεις χρησιμοποιούνται 
με δυο τρόπους: κυριολεκτικά και μεταφορι-
κά. Στο ακόλουθο λ.χ. παράδειγμα:

 
– Ένας χαμηλός πέτρινος τοίχος χώριζε τα δυο 
κτήματα, χωρίς όμως να χωρίζει και τους αν-
θρώπους που γειτόνευαν

 
το επίθετο πέτρινος χρησιμοποιείται στο λόγο 
κυριολεκτικά, δηλαδή με την αρχική, τη βασι-
κή και την ακριβή του σημασία: τοίχος φτιαγ-
μένος από πέτρα (=κυριολεκτική σημασία της 
λέξης).

Μπορούμε, όμως, το ίδιο επίθετο πέτρινος 
να το χρησιμοποιήσουμε στο λόγο και με έναν 
άλλο τρόπο: το μη κυριολεκτικό, που λέγεται 
μεταφορικός ή απλά μεταφορά. Αυτή η δεύτε-
ρη μεταφορική χρήση της λέξης φαίνεται κα-
θαρά στο επόμενο παράδειγμα:

 
– Μπροστά στο φρικτό θέαμα στεκόταν σχεδόν 
ασυγκίνητος. Το έδειχνε πλέον καθαρά: είχε 
μια πέτρινη καρδιά.

 
Σ’ αυτό το δεύτερο παράδειγμα, το επίθετο 

πέτρινος δε χρησιμοποιείται με την αρχική του 
σημασία αλλά με μιαν άλλη, δεύτερη και δι-
αφορετική σημασία, που λέγεται μεταφορική 
(πέτρινη καρδιά = σκληρή καρδιά).

Όπως εύκολα γίνεται κατανοητό, αυτή η 
δεύτερη μη κυριολεκτική χρήση της λέξης ονο-
μάστηκε μεταφορά, γιατί η λέξη «μεταφέρεται» 
από τη μια έννοια (=πέτρινος τοίχος) σε μιαν 
άλλη (=πέτρινη καρδιά). Για να είναι όμως 
δυνατή και λογικά αποδεκτή μια τέτοια «μετα-
φορά» της λέξης, θα πρέπει ανάμεσα στις δύο 
έννοιες να υπάρχει μια κοινή ιδιότητα ή ομοιό-
τητα. Στα δύο προαναφερόμενα παραδείγματα, 
η κοινή ομοιότητα και ιδιότητα είναι η σκληρό-
τητα: σκληρή η πέτρα απ’ την οποία είναι φτιαγ-
μένος ο τοίχος, σκληρή και η καρδιά. Αυτή όμως 
η έννοια μένει κρυφή. Πρέπει να τη μαντέψου-
με. Όσο πιο δύσκολο είναι να τη μαντέψουμε, 
τόσο πιο πετυχημένη είναι η μεταφορά.

Με τη μεταφορά, οι λέξεις αποκτούν μιαν 
άλλη σημασία, που είναι διαφορετική από την 
κυριολεκτική. Η ουσιαστική, επομένως, λει-
τουργία της μεταφοράς είναι ότι διευρύνει και 
μεταλλάσσει το σημασιολογικό περιεχόμενο 
των λέξεων. Αυτό σημαίνει ότι η γλώσσα και 
οι λέξεις με τη μεταφορά ανανεώνονται, «φρε-
σκάρονται», ξαναγεννιούνται με διαφορετικές 
σημασιολογικές αποχρώσεις και πλουτίζουν 
τη γλώσσα με καινούριες εκφραστικές δυνα-
τότητες.

Οι πιο τολμηρές μεταφορικές εκφράσεις 
χαρακτηρίζουν την ποιητική γλώσσα και κυ-
ρίως το νεοτερικό ποιητικό λόγο, που στην 
Ελλάδα εμφανίζεται μετά το 1930. Για παρά-
δειγμα, ο ποιητής Γιάννης Ρίτσος έδωσε σε 
μια από τις ποιητικές του συλλογές τον τίτλο 
«Πέτρινος χρόνος». Αυτή η έκφραση είναι μια 
πρωτότυπη, εύστοχη και τολμηρή μεταφορά, 
που σημαίνει: χρόνια δύσκολα· χρόνια δοκι-
μασίας και βασανισμού του ανθρώπου· χρόνια 
βαριά, ασήκωτα σαν την πέτρα· χρόνος που 
«πέτρωσε», που δεν περνάει, που έμεινε ακί-
νητος.

Επίσης, στην ποιητική σύνθεση του Οδυσ-
σέα Ελύτη Άξιον Εστί, διαβάζουμε τον ακό-
λουθο στίχο:

 
οξειδώθηκα μες στη νοτιά των ανθρώπων

       



110

ΜετρόΜετρό

που αποτελεί ένα εύστοχο παράδειγμα τολμη-
ρής μεταφοράς. Συγκεκριμένα, το ρήμα «οξει-
δώνομαι» χρησιμοποιείται κυριολεκτικά για 
τα μέταλλα που σκουριάζουν (=οξειδώνονται) 
από τη νοτιά και την υγρασία. Αυτό το ρήμα, 
όπως και το ουσιαστικό «νοτιά», στο συγκε-
κριμένο στίχο χρησιμοποιούνται μεταφορικά: 
η συνάφεια με τους ανθρώπους, η σχέση μαζί 
τους, η «νοτισμένη» από μιαν άλλη «υγρασία», 
προκαλεί αναλογικά-μεταφορικά μια ολική 
ψυχική «οξείδωση», δηλαδή μια διάβρωση και 
μια φθορά, όμοια με εκείνη που διαβρώνει και 
φθείρει τα μέταλλα.

 
Μέτρο

Θα έχουμε, φυσικά, προσέξει ότι ένας στίχος 
όταν τον διαβάζουμε φωναχτά, δημιουργεί 
ένα ευχάριστο αίσθημα ρυθμού. Ο ρυθμός 
αυτός, στη νεοελληνική παραδοσιακή ποίηση, 
γεννιέται από την κανονική εναλλαγή τονισμέ-
νων και άτονων συλλαβών.

Αυτή η εναλλαγή τονισμένων και άτονων 
συλλαβών δε γίνεται πάντα με τον ίδιο τρόπο 
και, φυσικά, δεν ακολουθεί όλες τις φορές το 
ίδιο σχήμα. Συγκεκριμένα, η εναλλαγή τονι-
σμένων και άτονων συλλαβών στη νεοελληνι-
κή ποίηση, μπορεί να γίνει με πέντε διαφορε-
τικούς συνδυασμούς, που είναι οι εξής:

 
α) ίαμβος ή ιαμβικό μέτρο
Είναι ο συνδυασμός ή η εναλλαγή μιας άτονης 
και μιας τονισμένης συλλαβής (=∪ ´ ). Η λέξη 
π.χ. “καλός”, επειδή αποτελεί συνδυασμό άτο-
νης και τονισμένης συλλαβής, αποτελεί έναν 
ίαμβο. Οι στίχοι που ακολουθούν μια τέτοια 
εναλλαγή άτονων και τονισμένων συλλαβών, 
λέμε ότι είναι γραμμένοι σε ιαμβικό μέτρο.

 
π.χ. η Δέσπω κάνει πόλεμο με νύφες και μ’ 

αγγόνια
Όταν μελετάμε ένα στίχο μετρικό, δεν 

τον χαρακτηρίζουμε μόνο με βάση το μέτρο 
στο οποίο είναι γραμμένος. Προσέχουμε και 
επισημαίνουμε και άλλα δύο στοιχεία. Αυτά 
είναι:
—   ο συνολικός αριθμός των συλλαβών από τις 

οποίες αποτελείται ένας στίχος· έτσι π.χ. 
ένας ιαμβικός στίχος, με βάση τον αριθμό 
των συλλαβών του, μπορεί να είναι επτα-
σύλλαβος, εννεασύλλαβος, ενδεκασύλλα-
βος, δεκαπεντασύλλαβος κτλ.

—   ποια είναι η τελευταία τονισμένη συλλαβή 
του στίχου· με βάση αυτό το κριτήριο, οι 
στίχοι διακρίνονται σε οξύτονους, παροξύ-
τονους και προπαροξύτονους

π.χ. Μητέρα μεγαλόψυχη στον πόνο και στη 
δόξα

 
Ο στίχος αυτός του Δ. Σολωμού είναι ιαμ-

βικός κατά το μέτρο, δεκαπεντασύλλαβος κατά 
τον αριθμό των συλλαβών και παροξύτονος με 
κριτήριο την τελευταία τονιζόμενη συλλαβή.

Πολύ συχνά συμβαίνει το εξής: σε έναν 
ιαμβικό στίχο η πρώτη συλλαβή μπορεί να τονί-
ζεται, οπότε το σχήμα του ιάμβου (∪ ´ ), αντι-
στρέφεται και γίνεται τροχαίος (∪ ´ ), όπως 
στον παρακάτω στίχο του Δ. Σολωμού:

 
Στέκει ο Σουλιώτης ο καλός παράμερα και 

κλαίει
 

β) τροχαίος ή τροχαϊκό μέτρο
Είναι ο συνδυασμός (ή η εναλλαγή) μιας το-
νισμένης και μιας άτονης συλλαβής. Η λέξη 
π.χ. «γέρος», επειδή αποτελεί συνδυασμό το-
νισμένης και άτονης συλλαβής, αποτελεί έναν 
τροχαίο. Οι στίχοι που ακολουθούν μια τέτοια 
εναλλαγή τονισμένων και άτονων συλλαβών, 
λέμε ότι είναι γραμμένοι σε τροχαϊκό μέτρο. 
Όπως, βέβαια, γίνεται άμεσα κατανοητό, το 
τροχαϊκό μέτρο είναι το αντίθετο του ιαμβι-
κού.

       



111

ΜετρόΜετρό

Αυτονόητο, επίσης, ότι και οι τροχαϊκοί στί-
χοι διακρίνονται με βάση τον αριθμό των συλ-
λαβών τους, καθώς και ανάλογα με το ποια εί-
ναι η τελευταία τονισμένη συλλαβή του στίχου.

 
π.χ. Σε γνωρίζω από την κόψη   
 του σπαθιού την τρομερή

Και οι δυο στίχοι είναι γραμμένοι σε τρο-
χαϊκό μέτρο. Ο πρώτος είναι οκτασύλλαβος 
παροξύτονος, ενώ ο δεύτερος επτασύλλαβος 
οξύτονος.

 
γ) ανάπαιστος ή αναπαιστικό μέτρο
Είναι ο συνδυασμός (ή η εναλλαγή) δύο άτονων 
και μιας τονισμένης συλλαβής (∪ ∪ ´ ). Η λέξη 
π.χ. “ποταμός”, επειδή αποτελεί συνδυασμό 
δύο άτονων και μιας τονισμένης συλλαβής, 
αποτελεί έναν ανάπαιστο. Οι στίχοι που ακο-
λουθούν μια τέτοια εναλλαγή άτονων και το-
νισμένων συλλαβών, λέμε ότι είναι γραμμένοι 
σε αναπαιστικό μέτρο.

 
π.χ. ηλιοπάτητοι δρόμοι και γύρω μπαξέδες

 
Ο στίχος αυτός του Κώστα Βάρναλη είναι 

γραμμένος σε μέτρο αναπαιστικό. Παράλλη-
λα, είναι δεκατρισύλλαβος και παροξύτονος.

 
δ) δάκτυλος ή δακτυλικό μέτρο
Το δακτυλικό μέτρο είναι το αντίθετο του ανα-
παιστικού. Συγκεκριμένα, είναι συνδυασμός 
μιας τονισμένης και δυο άτονων συλλαβών. Η 
λέξη π.χ. «άνθρωπος» αποτελεί έναν δάκτυλο, 
γιατί είναι συνδυασμός μιας τονισμένης και 
δυο άτονων συλλαβών. Το δακτυλικό μέτρο, 
επειδή ακουστικά δημιουργεί αίσθημα μονό-
τονου ρυθμού, χρησιμοποιείται σπάνια στη 
νεοελληνική ποίηση.

 
ε) μεσοτονικό μέτρο
Είναι ο συνδυασμός μιας άτονης, μιας τονι-
σμένης και μιας άτονης συλλαβής (∪ ´ ∪). 
Επειδή η τονισμένη συλλαβή βρίσκεται στη 

μέση, ανάμεσα δηλαδή σε δυο άτονες, γι’ αυτό 
το μέτρο λέγεται μεσοτονικό. Η λέξη π.χ. “δρο-
σάτος” αποτελείται από μια τονισμένη συλλα-
βή που βρίσκεται ανάμεσα σε δυο άτονες.

 
π.χ. Το χάραμα επήρα 
 του ήλιου το δρόμο 
 κρεμώντας τη λύρα 
 τη δίκαιη στον ώμο

Οι στίχοι αυτοί του Δ. Σολωμού είναι 
γραμμένοι σε μέτρο μεσοτονικό και χαρακτη-
ρίζονται εξασύλλαβοι παροξύτονοι.

 
[ - ο ιδιαίτερος κλάδος που μελετά και εξε-

τάζει τους κανόνες με τους οποίους είναι συν-
θεμένοι οι στίχοι ενός ή πολλών ποιημάτων, 
ονομάζεται μετρική.

– στη νεοελληνική ποίηση, το μέτρο και ο 
ρυθμός, όπως ήδη έγινε φανερό, καθορίζονται 
και εξαρτώνται απ’ το συνδυασμό και την εναλ-
λαγή τονισμένων και άτονων συλλαβών· γι’ 
αυτό η νεοελληνική μετρική λέγεται τονική και 
τα είδη των μέτρων επίσης τονικά. Αντίθετα, 
τα αρχαιοελληνικά μέτρα, επειδή στηρίζονταν 
στην ποσότητα των συλλαβών (στη λεγόμενη 
προσωδία), δηλαδή στην εναλλαγή μακρόχρο-
νων και βραχύχρονων συλλογών, λέγονται προ-
σωδιακά.

– ο ορισμένος κάθε φορά συνδυασμός μιας 
τονισμένης και μιας ή δυο άτονων συλλαβών 
αποτελεί τη μικρότερη μετρική μονάδα ή το μι-
κρότερο μετρικό τύπο. Αυτή, ακριβώς, η μικρό-
τερη μετρική μονάδα ονομάζεται μετρικό πόδι. 
Στο ιαμβικό και το τροχαϊκό μέτρο, το μετρικό 
πόδι είναι δισύλλαβο. Αντίθετα, στο αναπαιστι-
κό, το δακτυλικό και το μεσοτονικό μέτρο, τα 
μετρικά πόδια είναι τρισύλλαβα

π.χ. καλός (=ίαμβος - μετρικό πόδι
δισύλλαβο)

 θέρος (=τροχαίος - μετρικό πόδι 
δισύλλαβο)

 δυνατός (=ανάπαιστος - μετρικό 
πόδι

δισύλλαβο)

       



112

ΜοιρολόγιαΜετωνυμία

 θάλασσα (=δάκτυλος - μετρικό πόδι 
τρισύλλαβο)

 κεφάτος (=μεσοτονικό - μετρικό πόδι
τρισύλλαβο)

(Βλ. Δεκαπεντασύλλαβος, Ελεύθερος στί-
χος, Καλβική στροφή, Ρυθμός).

Μετωνυμία

Στο παρακάτω παράδειγμα, που ακούγεται 
συχνά στον καθημερινό λόγο,

 
«...μετά την παράσταση, έκλαιγε όλο το  

θέατρο...»
 

μπορούμε να παρατηρήσουμε τα εξής: ως 
υποκείμενο του ρήματος έκλαιγε έχει τεθεί το 
ουσιαστικό θέατρο, που λογικά και φυσιολο-
γικά, ως άψυχος χώρος, δεν μπορεί να κλαίει. 
Κανονικά, βέβαια, στη θέση του υποκειμένου 
θα έπρεπε να τεθεί η λέξη θεατές. Η γλώσσα, 
όμως, πολύ συχνά, καταστρατηγεί και ακυρώ-
νει τους φυσικούς και λογικούς νόμους, για να 
εκφράσει πιο ζωντανά και παραστατικά ένα 
συγκεκριμένο νόημα.

Το προαναφερόμενο παράδειγμα συνιστά 
και «περιγράφει» έναν εκφραστικό τρόπο (ή 
ένα σχήμα λόγου) που λέγεται μετωνυμία. 
Σύμφωνα με την ανάλυση που προηγήθηκε, η 
ουσία της μετωνυμίας είναι η εξής: στη θέση 
μιας λέξης (λ.χ. «θεατές»), που κανονικά και 
λογικά επιβάλλεται να χρησιμοποιηθεί, τίθε-
ται μια άλλη λέξη (=θέατρο), που όμως συγ-
γενεύει μαζί της.

Πιο συγκεκριμένα, μετωνυμία μπορούμε 
να έχουμε στις ακόλουθες ειδικές περιπτώ-
σεις:

α) π.χ. – ήπιε όλο το μπουκάλι
 – έφαγε όλο το τσουκάλι 
 – έκλαιγε όλο το θέατρο

Όπως φαίνεται καθαρά, στα παραδείγμα-
τα αυτά έχουν χρησιμοποιηθεί τρία ουσιαστι-

κά (=μπουκάλι, τσουκάλι, θέατρο), ενώ κανο-
νικά θα περιμέναμε εκείνο που περιέχεται σ’ 
αυτά τα ουσιαστικά (=το κρασί, το φαγητό, οι 
θεατές). Σ’ αυτή, δηλαδή, την περίπτωση, τίθε-
ται το περιέχον αντί του περιεχομένου

 
β) π.χ. – θα ληφθούν μέτρα για την τρίτη ηλι-

κία
 – όλη η Ευρώπη αντιμετωπίζει οξύ 

πρόβλημα ανεργίας
 – πᾶσα γάρ ἡ Ἑλλάς ἐσιδηροφόρει 

(Θουκυδίδης)
[=όλη η Ελλάδα οπλοφορούσε]

Στα παραδείγματα αυτά, παρατηρούμε ότι 
χρησιμοποιείται η αφηρημένη έννοια (=τρί-
τη ηλικία, Ευρώπη, Ελλάς) αντί της απόλυτα 
συγκεκριμένης (=για τους γέροντες, οι Ευρω-
παίοι, οι Έλληνες).

 
γ) π.χ. – μπορεί και διαβάζει Όμηρο στο 

πρωτότυπο
 – ο ηθοποιός απάγγειλε Σολωμό

Και στα δύο παραδείγματα βλέπουμε ότι 
χρησιμοποιείται το όνομα του δημιουργού 
(=Όμηρος, Σολωμός) αντί για τη λέξη που 
φανερώνει τη συγκεκριμένη δημιουργία του, 
δηλαδή το έργο του (=τα έπη του Ομήρου, 
ποιήματα του Σολωμού)

 
δ) π.χ.  – συνεννοούνται με τον Μαρκόνι

 
Στο παράδειγμα αυτό, έχει τεθεί το όνομα 

του εφευρέτη (=Μαρκόνι) αντί για τη λέξη 
που θα φανέρωνε τη συγκεκριμένη εφεύρεση 
(=τον ασύρματο που εφεύρε ο Μαρκόνι).

(Βλ. Συνεκδοχή).
 

Μοιρολόγια

Τα μοιρολόγια αποτελούν ιδιαίτερη κατηγο-
ρία δημοτικών τραγουδιών. Είναι τραγούδια 
λυρικά, έχουν θρηνητικό χαρακτήρα και εκ-

       



113

Μοιρολόγια Μοντερνισμός

φράζουν τον πόνο και τη θλίψη για το θάνατο 
ενός προσφιλούς προσώπου.

Η καταγωγή τους είναι πανάρχαιη, αφού 
πάντα ο άνθρωπος αντίκριζε εκστατικός, απο-
ρημένος και με δέος το γεγονός του θανάτου. 
Ήδη στην ομηρική Ιλιάδα, και συγκεκριμένα 
στις ραψωδίες Ψ και Ω, έχουμε τρία από τα 
πιο συγκλονιστικά μοιρολόγια. Στο πρώτο ο 
φίλος θρηνεί για το χαμό του φίλου. Είναι ο 
Αχιλλέας που κλαίει για το θάνατο του Πα-
τρόκλου. Στο δεύτερο η γυναίκα θρηνεί για το 
θάνατο του άντρα της· είναι η Ανδρομάχη που 
κλαίει για το χαμό του Έκτορα. Στο τρίτο η 
μάνα, η Εκάβη, θρηνεί για το θάνατο του παι-
διού της, του Έκτορα.

Τα νεότερα μοιρολόγια, που η λαϊκή ψυχή 
τα συνέθεσε κυρίως στα χρόνια της Τουρκο-
κρατίας, μπορούν να έχουν υμνητικό και επαι-
νετικό χαρακτήρα. Εξυμνούν και εγκωμιάζουν 
τις αρετές του νεκρού. Μέσα, βέβαια, από την 
εξύμνηση και το εγκώμιο διαφαίνεται και εκ-
φράζεται ο βαθύς πόνος και ο συγκλονισμός 
για την απώλεια του αγαπημένου προσώπου.

Ο επαινετικός και εγκωμιαστικός χαρα-
κτήρας των μοιρολογιών για το πρόσωπο του 
νεκρού, μπορεί να εκφραστεί με δύο τρόπους:
α)   άμεσα, όταν τα δημοτικά τραγούδια-μοι-

ρολόγια αναφέρονται με τρόπο ευθύ στις 
αρετές και τα χαρίσματα του νεκρού

β)   αλληγορικά, όταν τα μοιρολόγια, προκειμέ-
νου να εγκωμιάσουν και να θρηνήσουν το 
νεκρό, δε μιλούν άμεσα για τον ίδιο αλλά 
για κάτι άλλο πίσω απ’ το οποίο κρύβεται 
και υπονοείται το πρόσωπο του νεκρού. 
Ενδεικτικό αλλά και υποδειγματικό παρά-
δειγμα αλληγορικού μοιρολογιού, αποτε-
λεί το ακόλουθο δημοτικό τραγούδι:

Είχα μηλιά στην πόρτα μου και δέντρο στην 
αυλή μου,και τέντα κατακόκκινη το σπίτι 

σκεπασμένο,
και κυπαρίσσι ολόχρυσο κι ήμουν ακουμπι-

σμένη,

είχα κι ασημομάντηλο στο σπίτι κρεμασμένο.
Τώρα η μηλιά μαράθηκε, το δέντρο ξεριζώθη,

κι η τέντα η κατακόκκινη, κι εκείνη μαύρη 
εγίνη

το κυπαρίσσι το χρυσό, έπεσε και τσακίστη
τ’ ασημομάντηλο έσβησε, το σπίτι δε φωτάει.

(Βλ. Δημοτική ποίηση, Λογοτεχνικά γένη/είδη).

Μοντερνισμός

Με τον όρο «μοντερνισμός» δηλώνουμε 
συνήθως μια σειρά από τάσεις και κατευ-
θύνσεις στην ιστορία της λογοτεχνίας και της 
τέχνης, που η αρχή τους τοποθετείται στο 
δεύτερο μισό του 19ου αιώνα και η πλήρης 
ανάπτυξή τους στις τέσσερις πρώτες δεκαετίες 
του 20ού αιώνα. Πρόκειται στην ουσία για ένα 
πνευματικό κίνημα, που εξεγέρθηκε ενάντια 
στον παραδοσιακό αστικό πολιτισμό, με στόχο 
την κατάλυση των αξιών του Διαφωτισμού και 
του ορθού λόγου. Για παράδειγμα, αμφισβήτη-
σε τις παραδοσιακές αξίες και επιχείρησε να 
καταργήσει όλους τους καθιερωμένους κανό-
νες και συμβάσεις μέσα από ριζοσπαστικούς 
πειραματισμούς κάθε είδους, ενώ έδωσε ιδι-
αίτερη προσοχή στην υποκειμενική συνείδηση 
του ατόμου και την αλλοτρίωσή της.

Ο μοντερνισμός είναι ένα κίνημα διεθνές, 
που ξεπερνά κάθε είδους σύνορα ή όρια: εθνι-
κά, ειδολογικά, πολιτισμικά κτλ. Μέσα σε διά-
στημα μερικών δεκαετιών, εμφανίζεται σε διά-
φορες χώρες και από την άποψη αυτή, μπορεί 
κανείς να μιλήσει για αγγλόφωνο, γαλλόφωνο 
ή και νεοελληνικό μοντερνισμό· ωστόσο, πίσω 
από τις τοπικές αυτές εκδηλώσεις, υπάρχει μια 
κοινή, «διεθνής» θα λέγαμε, βάση. Εξάλλου, 
οι μοντερνιστικές εξελίξεις είναι παράλληλες 
σε όλες σχεδόν τις μορφές τέχνης: λογοτεχνία, 
ζωγραφική, μουσική, θέατρο, αρχιτεκτονική 
κτλ.

Θα πρέπει ακόμη να πούμε ότι ο μοντερ-
νισμός είναι ένα φαινόμενο που δεν περιορί-
ζεται στο χώρο της λογοτεχνίας ή της τέχνης. 
Αντίστοιχες εξελίξεις παρατηρούνται την ίδια 

       



114

ΜοντερνισμόςΜοντερνισμός

περίπου εποχή σε όλους σχεδόν τους τομείς 
της σκέψης, στις επιστήμες του ανθρώπου 
αλλά στις φυσικές επιστήμες (π.χ. στη φιλο-
σοφία, ψυχανάλυση, γλωσσολογία, φυσική 
κτλ.). Οι εξελίξεις αυτές συνδέονται με τις 
σημαντικές ιστορικές και κοινωνικές αλλαγές 
που συμβαίνουν στον κόσμο με την έλευση του 
20ού αιώνα.

Ποιες είναι, όμως, οι βασικές αρχές του 
μοντερνισμού, τουλάχιστον σ’ ό,τι αφορά τη 
λογοτεχνία, και πού θα πρέπει να τις αναζητή-
σουμε; Υπάρχουν, βέβαια, αρκετά θεωρητικά 
και κριτικά κείμενα των ίδιων των μοντερνι-
στών συγγραφέων αλλά και πολλών κριτικών 
της εποχής τους· αλλά αν θέλουμε να αντλή-
σουμε τα πιο ενδιαφέροντα στοιχεία, θα πρέ-
πει να στραφούμε στην ίδια τη μοντέρνα λογο-
τεχνική γραφή, δηλαδή στην πράξη και όχι στη 
θεωρία· θα πρέπει να εξετάσουμε προσεκτικά 
τη μοντέρνα ποίηση και πεζογραφία.

Arthur Rimbaud (1854-1891): ο Γάλλος ποιητής είναι 
ένας από τους πρώτους που εισήγαγαν την έννοια του 
μοντέρνου στην τέχνη. H φιλοσοφία του για την ποίηση 

και τη ζωή συνοψίζεται στην περίφημη φράση του «πρέ-
πει να είμαστε απόλυτα μοντέρνοι (il faut être absolument 

moderne)».

 

Προηγείται, βέβαια, η ποίηση. Ποι-
ητές όπως οι Γάλλοι Charles Baudelaire, 
Lautréamont, Stéphane Mallarmé, Arthur 
Rimbaud, Paul Verlaine εγκαινιάζουν τη 
μοντέρνα ποιητική γραφή ήδη από το δεύ-
τερο μισό του 19ου αιώνα. Εξάλλου, οι Γάλ-
λοι Guillaume Apollinaire και Paul Valéry, 
ο Γερμανός Reiner Maria Rilke, ο Βρετανός 
Τ. S. Eliot, ο Αμερικανός Ezra Pound και ο 
Ιρλανδός W. Β. Yeats αποτελούν τους επι-
φανέστερους εκπροσώπους της ποίησης του 
μοντερνισμού στο πρώτο μισό του 20ού αι-
ώνα. Τέλος, οι Γερμανοί εξπρεσιονιστές, οι 
Γάλλοι υπερρεαλιστές, ο Ρώσος φουτουριστής 
Vladimir Maïakovski και πολλοί ακόμη ποιη-
τές τοποθετούνται άλλοτε στο εσωτερικό του 
μοντερνισμού και άλλοτε στους αντίποδές του, 
θεωρούμενοι ως βασικές φυσιογνωμίες της 
πρωτοπορίας.

Βασικό γνώρισμα της ποίησης του μο-
ντερνισμού είναι η διάλυση της μορφής και η 
διάθεση για πειραματισμό. Ο ελεύθερος στί-
χος εξοστρακίζει το μέτρο και την ομοιοκα-
ταληξία· οι γραμματικοί και οι συντακτικοί 
κανόνες παραβιάζονται· οι προτάσεις γίνο-
νται αποσπασματικές και ελλειπτικές, τα ση-
μεία στίξης καταργούνται. Τα διακοσμητικά 
στοιχεία και η φροντίδα για το «ωραίο ύφος» 
εγκαταλείπονται και συχνά επιλέγονται στοι-
χεία που ως τότε θεωρούνταν αντι-ποιητικά. 
Οι τολμηρές μεταφορές και οι απροσδόκητοι 
και ετερόκλητοι συνδυασμοί λέξεων κυρι-
αρχούν· οι εικόνες ή οι ελεύθεροι συνειρμοί 
αφθονούν, ιδίως στην υπερρεαλιστική ποίηση. 
Η ποιητική γλώσσα γίνεται συμβολική, ελλει-
πτική, υπαινικτική, πολύσημη, ενώ αδιαφορεί 
για τις συμβάσεις και την ανάγκη κατανόησης.

Η θραύση —συχνά η ολοκληρωτική άρνη-
ση— της παραδοσιακής μορφής, σε συνδυα-
σμό με την έντονη επιρροή της ψυχανάλυσης 
σε πολλούς ποιητές, απελευθερώνει την κα-
ταλυτική λειτουργία της φαντασίας και του 
ονείρου, υποδηλώνοντας την κατάρρευση της 
λογικής συνοχής του κόσμου. Η αρχή της μί-

       



115

ΜοντερνισμόςΜοντερνισμός

μησης, επάνω στην οποία θεμελιώθηκε η τέχνη 
του λόγου από την αρχαιότητα μέχρι τα τέλη 
του 18ου αιώνα, εγκαταλείπεται πλέον οριστι-
κά. Η ποίηση παίρνει διαζύγιο από την αναφο-
ρά της στον εμπειρικό κόσμο και καθίσταται 
αυτάρκης και αυτόνομη. Φυσικά, το ποίημα 
εξακολουθεί να θεωρείται φορέας νοημάτων, 
με τη διαφορά ότι τα νοήματα αυτά δεν ανα-
ζητούνται πλέον στη σχέση του λογοτεχνικού 
έργου με την εξωτερική πραγματικότητα.

Δε θα πρέπει να θεωρήσουμε ότι η μο-
ντέρνα ποίηση αδιαφόρησε για την αισθητι-
κή μέριμνα, παρά τις αντίθετες απόψεις που 
έχουν ακουστεί κατά καιρούς. Πραγματικά, 
η κατάλυση των καθιερωμένων συμβατικών 
μορφών γεννά ένα ξεχωριστό ενδιαφέρον για 
τα μορφολογικά ζητήματα. Η ποίηση του μο-
ντερνισμού έχει να επιδείξει εκλεπτυσμένες, 
επεξεργασμένες αλλά και περίπλοκες φόρμες, 
ενώ η αυτοαναφορά, ο στοχασμός, δηλαδή, της 
ποιητικής γλώσσας επάνω στον ίδιο της τον 
εαυτό και τη λειτουργία της, αποτελεί μόνιμο 
γνώρισμά της.

 Σε σχέση με την ποίηση, η μοντερνιστική 
πεζογραφία εμφανίζεται με κάποια καθυστέ-
ρηση. Ο σημαντικότερος πρόδρομός της κατά 
το 19ο αιώνα είναι ο Γάλλος Gustave Flaubert, 
ενώ μερικοί σπουδαίοι εκπρόσωποί της στον 
20ό αιώνα είναι οι Γάλλοι Marcel Proust και 
André Gide, οι Άγγλοι D. Η. Lawrence και 
Virginia Woolf, ο Ιρλανδός James Joyce, ο 
Γαλλο-ιρλανδός Samuel Beckett, ο Αμερι-
κανός William Faulkner, ο Γερμανός Tomas 
Mann, ο Τσέχος Franz Kafka και οι Αυστρια-
κοί Robert Musil και Herman Broch.

Ο βασικός αντίπαλος με τον οποίο αναμε-
τρήθηκε η μοντερνιστική πεζογραφία ήταν ο 
ρεαλισμός και οι συμβάσεις του. Βέβαια, αυτό 
δε σημαίνει ότι οι πεζογράφοι του μοντερνι-
σμού εγκατέλειψαν οριστικά κάθε προσπά-
θεια να κατανοήσουν ή να αναπαραστήσουν 
τον εξω-λογοτεχνικό κόσμο. Κυρίως αμφισβή-
τησαν την αληθοφάνεια και τις σχετικές συμ-
βάσεις ως κριτήριο για την αξία του λογοτεχνι-

κού πεζού λόγου. Αν η ρεαλιστική πεζογραφία 
υπήρξε ο χώρος της αντικειμενικής αναπαρά-
στασης, ο μοντερνισμός αποτέλεσε το πεδίο 
της υποκειμενικής εποπτείας και της συνείδη-
σης. Αν ο ρεαλισμός έδειξε την προτίμησή του 
στις διαφανείς και κατανοητές αφηγηματικές 
μορφές, το μοντερνιστικό μυθιστόρημα δε δί-
στασε να θεματοποιήσει ακόμη και την ίδια τη 
διαδικασία κατασκευής του, αναγνωρίζοντας 
και αποκαλύπτοντας με τον τρόπο αυτό την τε-
χνητή φύση του λογοτεχνικού κειμένου και της 
τέχνης γενικότερα.

Η ανοιχτή και ελεύθερη μορφή του μοντέρ-
νου μυθιστορήματος αποκλίνει από τις παρα-
δοσιακές μορφές της πεζογραφίας. Η πλοκή 
παύει να είναι προσεκτικά διαρθρωμένη και 
συνεκτική, χαλαρώνει και, σε ορισμένες πε-
ριπτώσεις, εκλείπει εντελώς. Η διαδοχή των 
γεγονότων καταστρατηγεί τις αιτιολογικές 
και χρονολογικές σχέσεις, είναι αυθαίρετη, 
ασυνεχής και αντιφατική, γεμάτη χάσματα 
και κενά. Το μοντέρνο μυθιστόρημα συχνά 
δεν έχει αρχή με την παραδοσιακή έννοια του 
όρου: ο αναγνώστης «ρίχνεται» απευθείας στη 
ροή των συμβάντων και μόνο σταδιακά εξοι-
κειώνεται με τις αφηγηματικές καταστάσεις.

Αυτή η αμφισβήτηση της πλοκής συνδυάζε-
ται με την ολοκληρωτική άρνηση της πεζογρα-
φίας να αναπαριστά τον κόσμο γύρω μας. Το 
γεγονός αυτό περιορίζει την —υποχρεωτική 
ως τότε— αναφορά στον κοινωνικό και ιστο-
ρικό περίγυρο μέσα στον οποίο εκτυλισσόταν 
η πλοκή. Το μυθιστόρημα δίνει πλέον προτε-
ραιότητα στον εσωτερικό κόσμο και στην υπο-
κειμενικότητα του ατόμου. Μάλιστα, η ανα-
κάλυψη του υποσυνείδητου θα σφραγίσει τη 
μοντερνιστική πεζογραφία, αποκαλύπτοντας 
ανεξερεύνητους μέχρι τότε κόσμους. Η καλ-
λιέργεια του εσωτερικού μονολόγου και η κυ-
ριαρχία των ελεύθερων συνειρμών συνιστούν 
ενδεικτικό παράδειγμα των νέων προσανα-
τολισμών του μυθιστορήματος. Βέβαια, τα 
εξωτερικά συμβάντα δεν απουσιάζουν· εκεί-
νο, όμως, που κυρίως ενδιαφέρει είναι η υπο-

       



116

ΜοντερνισμόςΜοντερνισμός

κειμενική τους πρόσληψη. Η ενδοσκόπηση, η 
ψυχολογική ανάλυση και ο στοχασμός έχουν 
πλέον το σταθερό προβάδισμα έναντι της ανα-
παράστασης της εξωτερικής πραγματικότητας. 
Ακόμη και ο χρόνος διαθλάται μέσα από τη 
συνείδηση των προσώπων, παραμορφώνεται, 
αλλοιώνεται, χάνει την αντικειμενική του διά-
σταση και γίνεται ψυχολογικός, συνειρμικός, 
ενώ θρυμματίζεται σε ποικίλους βιωματικούς 
χρόνους. Τα γεγονότα δεν παρουσιάζονται 
πλέον με βάση τη γραμμική χρονική ακολου-
θία τους, αλλά πολύ συχνά διασπώνται και 
ανασυγκροτούνται μέσα στη ροή της συνείδη-
σης.

Εξάλλου, αντίθετα απ’ ό,τι θα περίμενε κα-
νείς, η συχνή προβολή του εσωτερικού κόσμου 
δε βοηθά στη συγκρότηση ολοκληρωμένων 
χαρακτήρων και προσωπικοτήτων κατά το ρε-
αλιστικό πρότυπο. Οι «ήρωες» του μοντέρνου 
μυθιστορήματος είναι τις πιο πολλές φορές 
λειψοί, χωρίς ολοκληρωμένη ή σταθερή ταυτό-
τητα, έρμαια του τυχαίου, του άλογου και του 
ενστίκτου, με κατακερματισμένη εσωτερική 
ζωή.

Ανάλογη είναι και η εξέλιξη του αφηγητή, 
που στα μυθιστορήματα του μοντερνισμού εμ-
φανίζεται παραιτημένος από την αξίωση για 
καθολική εποπτεία. Ο παντογνώστης αφηγη-
τής του 19ου αιώνα παραχωρεί πλέον τη θέση 
του στον αφηγητή με περιορισμένη οπτική 
γωνία ή στην αφήγηση από διαφορετικές —
συχνά αντικρουόμενες— σκοπιές. Με λίγα 
λόγια, η γνώση του αφηγητή είναι πλέον μερο-
ληπτική, αβέβαιη, σχετική.

Προβάλλοντας τη δυσαρμονία, την αταξία, 
την αποσπασματικότητα, το μοντέρνο μυθι-
στόρημα επιχείρησε να υπονομεύσει τα κα-
θιερωμένα ιδεώδη της αρμονίας, του ωραίου 
και της έλλογης τάξης και να καταδείξει ότι 
η ανθρώπινη εμπειρία είναι υποχρεωτικά κα-
τακερματισμένη και δεν μπορεί να έχει συνο-
λική εποπτεία του κόσμου. Ωστόσο, παρ’ όλη 
την αμφισβήτηση των χρονικο-αιτιακών σχέ-
σεων και τους πολλούς υφολογικούς πειρα-

ματισμούς, η μοντερνιστική πεζογραφία δεν 
εγκατέλειψε κάθε λογική ή αφηγηματική συ-
νοχή. Η χαλάρωση της παραδοσιακής πλοκής 
αντισταθμίστηκε από την επίμονη παρουσία 
συμβόλων, αρχετύπων, επαναλαμβανόμενων 
μοτίβων, εικόνων, αναλογιών, με λίγα λόγια 
στοιχείων που εξασφαλίζουν μιαν άλλου εί-
δους ενότητα, θεματική και υφολογική. Επί-
σης, το μοντέρνο μυθιστόρημα χαρακτηρίζεται 
συχνά από την ενότητα του χώρου και την προ-
σπάθεια να πλάσει ένα ξεχωριστό πρόσωπο, 
έναν κεντρικό ήρωα.

Πράγματι, κάποιοι από τους εξέχοντες 
συγγραφείς του μοντερνισμού συνδέονται μ’ 
ένα συγκεκριμένο αστικό χώρο, συνήθως μια 
μεγαλούπολη, όπου οι ίδιοι πέρασαν ένα με-
γάλο μέρος της ζωής τους και στην οποία τοπο-
θετούν τους μυθιστορηματικούς τους χαρακτή-
ρες. Για παράδειγμα, ο Proust συνδέεται με το 
Cambray, ο Joyce με το Δουβλίνο, ο Musil με 
τη Βιέννη. Συνεπώς, η ενότητα του χώρου ανα-
πληρώνει την κατάτμηση του χρόνου. Όπως 
υποστηρίζουν πολλοί μελετητές, το στοιχείο 
του χρόνου, που είχε την πρωτοκαθεδρία στο 
ρεαλιστικό μυθιστόρημα, παραχώρησε τη 
θέση του στο στοιχείο του χώρου στο μοντέρνο 
μυθιστόρημα.

Εξάλλου, η ύπαρξη ενός δεσπόζοντος μυθι-
στορηματικού χαρακτήρα, μιας κεντρικής συ-
νείδησης ικανής να ρυθμίζει και να συνδέει τα 
αντιφατικά και αλληλοσυγκρουόμενα επίπεδα 
εμπειρίας, συνιστά χαρακτηριστικό γνώρισμα 
του μοντερνιστικού μυθιστορήματος. Πολύ 
συχνά, η ίδια η πραγματικότητα δε φαίνεται 
να υφίσταται παρά μόνο μέσα από την προο-
πτική της συνείδησης αυτής. Κατά παράδοξο, 
θα λέγαμε, τρόπο, η υποκειμενική συνείδηση 
αποκτά κυρίαρχο ρόλο, τη στιγμή ακριβώς που 
το άτομο, έρμαιο του τυχαίου και του ανορθο-
λογικού, περνά βαθύτατη κρίση και απειλείται 
με οριστική διάλυση.

Τέλος, θα πρέπει να προσθέσουμε ότι η 
εγκατάλειψη του ιδεώδους της μίμησης της 
πραγματικότητας και η αυτονόμηση της πεζο-

       



117

ΜοντερνισμόςΜοντερνισμός

γραφίας απ’ τις κάθε είδους εξωτερικές απαι-
τήσεις, έστρεψε την προσοχή των δημιουργών 
στον κόσμο της γλώσσας. Όπως ακριβώς και 
στην περίπτωση της ποίησης, η κατάλυση των 
καθιερωμένων μορφών δε συνεπάγεται διό-
λου την αδιαφορία για ζητήματα αισθητικής 
τάξεως. Το μοντερνιστικό μυθιστόρημα δια-
κρίνεται για τις περίπλοκες υφολογικές του 
αναζητήσεις, ενώ η ίδια η συγγραφική δρα-
στηριότητα καθίσταται συχνά το κεντρικό του 
θέμα. Μάλιστα, σε αρκετές περιπτώσεις, το 
μυθιστόρημα παύει ξαφνικά να αφηγείται την 
ιστορία την οποία ξεκίνησε να αφηγηθεί, και 
μετατρέπεται σε εξιστόρηση των δυσκολιών 
και των εμποδίων που συναντά η ίδια η αφήγη-
ση. Σύμφωνα με την περίφημη φράση του Γάλ-
λου μυθιστοριογράφου και θεωρητικού Jean 
Ricardou, ενώ η παραδοσιακή μυθοπλασία 
ταυτίζεται με την αφήγηση μιας περιπέτειας, 
το μοντέρνο μυθιστόρημα μπορεί να οριστεί 
ως η περιπέτεια μιας αφήγησης.

Με βάση όλα τα παραπάνω γνωρίσματα, 
τόσο στην ποίηση όσο και στην πεζογραφία, 
μπορούμε να πούμε ότι ο μοντερνισμός καλ-
λιέργησε πιστά το ιδεώδες του κλειστού, εσω-
στρεφούς και αυτόνομου κειμένου. Αυτό είχε 
ως αποτέλεσμα να συγκεντρώσει τα πυρά των 
λεγόμενων πρωτοποριακών κινημάτων, που 
άνθησαν στις πρώτες δεκαετίες του 20ού αι-
ώνα.

Συγκεκριμένα, κινήματα όπως ο εξπρε-
σιονισμός, ο φουτουρισμός, το νταντά και, 
κυρίως, ο υπερρεαλισμός, κατηγόρησαν τους 
εκπροσώπους του μοντερνισμού για φορμαλι-
σμό, ελιτισμό και αδιαφορία για το κοινό και 
γενικά για τον κόσμο γύρω τους. Είναι, άλλω-
στε, γνωστές οι επιθέσεις των υπερρεαλιστών 
ενάντια στους Gide, Proust, Joyce κ.ά. Τα κινή-
ματα της πρωτοπορίας πρεσβεύουν την ουσι-
αστική κατάργηση της έννοιας της τέχνης και 
την απορρόφησή της από την πραγματικότητα· 
αντίθετα, ο σχεδόν σύγχρονός τους μοντερνι-
σμός δεν έπαψε ποτέ να διακηρύσσει την πί-
στη του στην έννοια του ολοκληρωμένου έργου 

τέχνης. Απορρίπτοντας την τέχνη ως αυτόνο-
μο θεσμό και επιδιώκοντας να καταργήσει τη 
διάκριση μεταξύ κοινού και δημιουργού, στο 
βαθμό που αυτό είναι δυνατό, η πρωτοπορία 
θεώρησε ότι η λογοτεχνία του μοντερνισμού 
εξαντλείται σε μιαν απλή ανανέωση των πα-
ραδοσιακών εκφραστικών μέσων, σε ένα παι-
χνίδι αισθητικής τάξεως, ανίκανο να διαδρα-
ματίσει έναν επαναστατικό ρόλο.

Στο σημείο αυτό, θα πρέπει να διευκρι-
νίσουμε ότι πολλοί μελετητές, ακόμη και σή-
μερα, δεν κάνουν διάκριση ανάμεσα στους 
όρους «πρωτοπορία» και «μοντερνισμός», 
θεωρώντας την πρώτη ως την πλέον ακραία 
εκδοχή του δεύτερου. Άλλοι, όμως, βασιζόμε-
νοι σε στοιχεία όπως αυτά που αναφέραμε πα-
ραπάνω, διαχωρίζουν σαφώς τους δυο όρους 
και μιλούν συγκεκριμένα για τα πρωτοπορια-
κά κινήματα των πρώτων δεκαετιών του 20ού 
αιώνα, στόχος των οποίων ήταν η ολοσχερής 
επίθεση σε κάθε είδους συμβατικά δεδομένα 
και συμπεριφορές και όχι μόνο στο χώρο της 
τέχνης. Μ’ άλλα λόγια, φαίνεται ότι οι καλλι-
τεχνικές προσπάθειες των κινημάτων της πρω-
τοπορίας υπήρξαν μέρος μιας ευρύτερης πολι-
τισμικής και πολιτικής εκστρατείας, με στόχο 
την ολοκληρωτική ανατροπή των παραδοσια-
κών αστικών αξιών. Αυτός ο ανοικτά πολιτι-
κός χαρακτήρας και το επιτακτικό κάλεσμα 
σε δράση είναι ίσως το πιο ασφαλές κριτήριο, 
ισχυρίζονται κάποιοι, για να διακρίνουμε την 
πρωτοπορία από το μοντερνισμό.

Σε ό,τι αφορά τη νεοελληνική λογοτεχνία, 
δείγματα πρωτοποριακών κινημάτων δεν πα-
ρατηρούνται. Ωστόσο, η εποχή της μοντέρνας 
ποίησης —ή νεοτερικής, όπως έχει επικρα-
τήσει να ονομάζεται— ξεκινά με μια σχετική 
καθυστέρηση στις απαρχές της δεκαετίας του 
1930, με ποιητές όπως ο Θεόδωρος Ντόρρος 
και ο Νίκος Καλαμάρης (ή Κάλας). Πριν τη ση-
μαδιακή αυτή χρονολογία, προδρομικές μορ-
φές του νεοτερικού ποιητικού λόγου μπορούν 
να θεωρηθούν ποιητές όπως ο Κ. Π. Καβάφης, 
ο Κ. Γ. Καρυωτάκης και ο Τάκης Παπατσώ-

       



118

 Μορφή/ΠεριεχόμενοΜορφή/Περιεχόμενο

νης. Εξάλλου, η οριστική επικράτηση και κα-
θιέρωση της μοντέρνας ποιητικής γραφής στη 
χώρα μας, έρχεται με τη λεγόμενη «Γενιά του 
Τριάντα». Μερικοί απ’ τους πιο σημαντικούς 
ποιητές της γενιάς αυτής, που άφησε και αρκε-
τά κριτικά κείμενα για τη μοντέρνα ποίηση, εί-
ναι οι Νικηφόρος Βρεττάκος, Οδυσσέας Ελύ-
της, Γιάννης Ρίτσος, Γιώργος Σεφέρης, καθώς 
και οι υπερρεαλιστές Νίκος Εγγονόπουλος 
και Ανδρέας Εμπειρίκος.

Εξάλλου, η δεκαετία του 1930 συνιστά ένα 
σημείο τομής και για τη νεοτερική μας πεζο-
γραφία. Στη διάρκεια της δεκαετίας αυτής 
μεταφράζονται για πρώτη φορά στα ελληνι-
κά κείμενα των Joyce, Kafka, Proust, Woolf. 
Την ίδια εποχή, η επονομαζόμενη «Σχολή της 
Θεσσαλονίκης» γίνεται το λίκνο του ελληνικού 
μοντερνιστικού μυθιστορήματος: συγκεκριμέ-
να, οι πεζογράφοι Αλκιβιάδης Γιαννόπουλος, 
Γιώργος Δέλιος, Στέλιος Ξεφλούδας και Νίκος 
Γαβριήλ Πεντζίκης συνδέονται κυρίως με την 
εισαγωγή της τεχνικής του εσωτερικού μονο-
λόγου στη νεοελληνική πεζογραφία· επίσης, 
πάντα στην ίδια δεκαετία, σημαντικά δείγμα-
τα μοντέρνας μυθιστορηματικής γραφής έχουν 
να επιδείξουν και οι Μέλπω Αξιώτη, Γιάννης 
Μπεράτης και Γιάννης Σκαρίμπας.

(Βλ. Αφηγητής, Ελεύθερος στίχος, Εξπρε-
σιονισμός, Εσωτερικός μονόλογος, Νεοτερική 
ποίηση, Νταντά, Σύμβαση, Σχολή, ρεύμα, κί-
νημα, Υπερρεαλισμός, Φουτουρισμός)

 
Μορφή/Περιεχόμενο

Η μορφή και το περιεχόμενο είναι τα δυο θε-
μελιακά στοιχεία από τα οποία αποτελούνται 
όλα τα έργα τέχνης. Συνήθως ταυτίζουμε τη 
μορφή με την εξωτερική όψη ενός καλλιτε-
χνήματος· στη λογοτεχνία, για παράδειγμα, 
μορφή μπορούν να θεωρηθούν η γλώσσα και 
τα κάθε είδους εκφραστικά μέσα που χρησι-
μοποιεί ο συγγραφέας. Από την άλλη πλευρά, 
περιεχόμενο συνήθως ονομάζουμε την ιστο-

ρία, δηλαδή το μύθο ή τη δράση, καθώς και τις 
ιδέες, τις έννοιες, τις καταστάσεις, τα συναι-
σθήματα, τις εμπειρίες, τα μηνύματα κτλ. που 
περιέχει ένα έργο.

Μπορούμε, όμως, πράγματι να διαχωρί-
σουμε τα δυο αυτά στοιχεία σε ένα λογοτεχνι-
κό έργο; Παλαιότερα, όσοι ασχολούνταν με τη 
λογοτεχνία πίστευαν πως αυτό όχι μόνο είναι 
εφικτό αλλά και επιβάλλεται: η μορφή και το 
περιεχόμενο, έλεγαν, πρέπει να μελετώνται 
χωριστά· είναι δύο εντελώς διαφορετικά στοι-
χεία, που το ένα δεν επηρεάζει το άλλο ούτε 
εξαρτάται απ’ αυτό. Μάλιστα, υπήρχε και δια-
φωνία σχετικά με τη σημασία κάθε στοιχείου: 
άλλοι έδιναν τα πρωτεία στη μορφή και άλλοι 
στο περιεχόμενο, με την έννοια ότι το βάρος 
της ερμηνείας έπρεπε να πέσει στο στοιχείο 
που είχε κατεξοχήν συμβάλει στη δημιουργία 
του έργου.

Στη διάρκεια, όμως, του 20ού αιώνα, έγινε 
σταδιακά φανερό ότι αυτός ο απόλυτος δια-
χωρισμός μεταξύ μορφής και περιεχομένου 
δημιουργούσε πολύ περισσότερα προβλήματα 
απ’ όσα υποτίθεται ότι έλυνε. Το κυριότερο: 
διχοτομούσε όλα τα έργα τέχνης μ’ έναν τρόπο 
εντελώς τεχνητό, μιλώντας για «ακατέργαστο» 
περιεχόμενο και μορφή εξωτερική και επι-
πρόσθετη. Με τον τρόπο αυτό έδινε σε κάθε 
μελετητή την ευκαιρία να εντοπίζει την αισθη-
τική αξία του έργου τέχνης στο ένα ή το άλλο 
στοιχείο, ανάλογα με τις προτιμήσεις του ή τη 
γενικότερη θεώρησή του. Σταδιακά όμως ανα-
πτύχθηκε η άποψη ότι το έργο είναι μια αδιά-
σπαστη ενότητα και, συνεπώς, μορφή και πε-
ριεχόμενο αναπτύσσονται κατά κάποιο τρόπο 
ταυτόχρονα, επηρεάζοντας και μεταβάλλοντας 
το ένα το άλλο την ώρα που γράφεται το έργο: 
διαφορετικό περιεχόμενο, λοιπόν, οδηγεί σε 
διαφορετική μορφή αλλά και το αντίστροφο.

Σήμερα, λοιπόν, πιστεύουμε ότι μορφή και 
περιεχόμενο δηλώνουν δυο όψεις του έργου 
τέχνης που είναι εντελώς αδύνατον να διαχω-
ριστούν στην πράξη. Αυτή η πολύ στενή σύνδε-

       



119

 ΜοτίβοΜοτίβο

ση και αλληλεπίδραση μεταξύ των δύο στοιχεί-
ων είναι σχετικά εύκολο να αποδειχθεί. Στην 
περίπτωση λ.χ. της νεοελληνικής λογοτεχνίας, 
αρκεί να σκεφθούμε το πέρασμα από την πα-
ραδοσιακή ποίηση στη νεοτερική: η σημαντι-
κή αυτή εξέλιξη επηρεάζει όχι μόνο τη μορφή 
(π.χ. ελεύθερος στίχος) αλλά και το περιεχό-
μενο (π.χ. νέα θέματα, νέο ποιητικό όραμα). 
Αλλά και στον ευρωπαϊκό χώρο υπάρχει το 
χαρακτηριστικό παράδειγμα των «επιφυλλι-
δικών» μυθιστορημάτων του 19ου αιώνα: το 
γεγονός ότι ένα μυθιστόρημα δημοσιευόταν 
στην εφημερίδα σε συνέχειες και με καθορι-
σμένη κάθε φορά έκταση, σαφώς επηρέαζε τη 
μορφή του· αλλά όπως έχουν δείξει οι σχετι-
κές μελέτες, στον ίδιο βαθμό επηρεαζόταν και 
το περιεχόμενό του (ανάλογη περίπτωση στη 
νεοελληνική λογοτεχνία είναι τα περισσότερα 
διηγήματα του Αλέξανδρου Παπαδιαμάντη).

Επομένως, δεν υπάρχει σήμερα αμφιβο-
λία ότι μορφή και περιεχόμενο είναι στοιχεία 
αδιαχώριστα. Το γεγονός ότι σε ορισμένες 
περιπτώσεις συνεχίζουμε να τα διαχωρίζουμε, 
όπως π.χ. κάνουμε μερικές φορές στη διδακτι-
κή πράξη, οφείλεται σε λόγους καθαρά πρα-
κτικούς και μεθοδολογικούς: είναι, δηλαδή, 
απαραίτητο για να μπορέσουμε να μιλήσουμε 
για το λογοτεχνικό έργο και να συνεννοηθού-
με. Πάντοτε, όμως, πρέπει να έχουμε κατά νου 
ότι ανάμεσα στα δύο αυτά στοιχεία υπάρχει 
συνεχής διασύνδεση και αλληλεπίδραση και 
κάθε διαχωρισμός τους είναι καθαρά τεχνη-
τός.

(Βλ. Θέμα).

 
Μοτίβο

Ο όρος μοτίβο (από την ιταλική λέξη motivo = 
κίνητρο) δε χρησιμοποιείται μόνο για τα λο-
γοτεχνικά κείμενα. Στη μουσική λ.χ., και ιδι-
αίτερα στις συμφωνικές συνθέσεις, μπορούμε 
να παρατηρήσουμε τα εξής: ένα συγκεκριμένο 

μουσικό θέμα, που είναι εύκολα αναγνωρίσιμο 
ακουστικά, επανέρχεται και επαναλαμβάνεται 
κατά διαστήματα μέσα στην ίδια μουσική σύν-
θεση. Αυτό το μουσικό θέμα που επαναλαμβά-
νεται στερεότυπα και, τελικά, γίνεται το ακου-
στικό και θεματικό γνώρισμα ενός μουσικού 
έργου, ονομάζεται μοτίβο. Το επαναλαμβανό-
μενο μοτίβο αποκτά τέτοια σημασία, ώστε γί-
νεται η ακουστική και θεματική ταυτότητα του 
μουσικού έργου.

Κάτι ανάλογο συμβαίνει και στα λογο-
τεχνικά κείμενα, ιδιαίτερα σ’ εκείνα που εκ-
φράζουν συνολικότερα ένα λαό και έχουν τη 
σφραγίδα της λαϊκής-ομαδικής δημιουργίας 
(όπως είναι λ.χ. τα δημοτικά μας τραγούδια). 
Συγκεκριμένα, στα λογοτεχνικά κείμενα, η 
έννοια του μοτίβου λειτουργεί συνήθως και 
παρουσιάζεται με τις ακόλουθες μορφές και 
περιπτώσεις:
α)   ένα συγκεκριμένο θέμα, σταδιακά και 

μέσα απ’ την πολύχρονη χρήση, παγιώνε-
ται σε μια σταθερή και στερεότυπη μορφή· 
γίνεται, τελικά, μια θεματική φόρμουλα, 
ένας ορισμένος και οριστικός θεματικός 
τύπος. Αυτό το θέμα μπορεί να επαναλαμ-
βάνεται κατά διαστήματα μέσα στο ίδιο 
λογοτεχνικό κείμενο ή σε μια σειρά συγγε-
νικών έργων ή να χαρακτηρίζει τη λογοτε-
χνική-λαϊκή δημιουργία μιας ευρύτερης γε-
ωγραφικής περιοχής (π.χ. των Βαλκανίων). 
Αυτό το στερεότυπα επαναλαμβανόμενο 
θέμα το ονομάζουμε μοτίβο.

β)   ορισμένοι φραστικοί τρόποι που επαναλαμ-
βάνονται σταθερά και αναλλοίωτα σε ορι-
σμένα ποιητικά κυρίως κείμενα, αποτελούν 
φραστικά ή εκφραστικά μοτίβα (λέγονται 
επίσης τυπικοί στίχοι, κοινοί τόποι ή κοινοί 
τύποι). Τέτοια μοτίβα (ή φόρμουλες) παρα-
τηρούμε στα ομηρικά έπη και πολύ συχνά 
στα δημοτικά μας τραγούδια.
Για να φανεί καλύτερα και η έννοια και η 

λειτουργία του μοτίβου, θα αρκούσαν τα ακό-
λουθα παραδείγματα:

       



120

ΜότοΜοτίβο

α)   η συνήθεια της «στοιχειώσεως», της θυσίας 
δηλαδή ενός ανθρώπου στα θεμέλια ενός 
σημαντικού κτίσματος, είναι ένα μοτίβο 
που διακρίνει και χαρακτηρίζει τα δημοτι-
κά τραγούδια των λαών της Βαλκανικής. Η 
συνήθεια αυτής της θυσίας, που απηχεί την 
αντίληψη ότι, για να στερεωθεί ένα κτίσμα, 
απαιτείται ανθρωποθυσία, φαίνεται πολύ 
καλά στο δημοτικό μας τραγούδι «Του γε-
φυριού της Άρτας»:

Α δε στοιχειώσετε άνθρωπο, γιοφύρι δε στε-
ριώνει

β)   στα δημοτικά μας επίσης τραγούδια, τα που-
λιά πολύ συχνά λειτουργούν ως συμβατικά 
πρόσωπα. Η πιο συνηθισμένη λειτουργία 
των πουλιών στο δημοτικό τραγούδι είναι 
εκείνη που παρουσιάζονται ως μαντατοφό-
ροι: φέρνουν στους ανθρώπους ένα καλό ή 
κακό μαντάτο. Αυτή, ακριβώς, η λειτουργία 
των πουλιών ως μαντατοφόρων είναι ένα 
μοτίβο που επαναλαμβάνεται σταθερά και 
στερεότυπα στα δημοτικά μας τραγούδια

γ)   εξάλλου, ορισμένοι εκφραστικοί τρόποι, 
επαναλαμβανόμενοι από τραγούδι σε τρα-
γούδι, παγιώνονται σε σταθερά και στε-
ρεότυπα εκφραστικά σχήματα. Αυτοί οι 
πάγιοι εκφραστικοί τρόποι αποτελούν τα 
λεγόμενα εκφραστικά μοτίβα ή φόρμουλες. 
Για παράδειγμα, ο στίχος

κυρά χρυσή, κυρά αργυρή, κυρά μαλαματένια

αποτελεί φραστικό μοτίβο που επαναλαμβά-
νεται και ακούγεται σε πολλά δημοτικά μας 
τραγούδια.

 
[ορισμένες πρόσθετες διευκρινίσεις:
α)   σχετικά με τους όρους μοτίβο και θέμα 

υπάρχει μια χαρακτηριστική σύγχυση. Πολ-
λοί μελετητές τούς θεωρούν και τους χρησι-
μοποιούν ως ταυτόσημους και ισοδύναμους. 
Άλλοι, όμως, πιστεύουν ότι το μοτίβο είναι 

έννοια στενότερη από εκείνη του θέματος. 
Θεωρούν δηλαδή το μοτίβο ως τη μικρότερη 
θεματική μονάδα· κάτι σαν «υπό-θεμα»

β)   ένα μοτίβο που επανέρχεται συνεχώς σε ένα 
λογοτεχνικό κείμενο με συγκεκριμένο ρόλο, 
ονομάζεται leitmotiv (=βασικό μοτίβο). Ο 
όρος αυτός είναι γερμανικός, χρησιμοποι-
είται κυρίως για τα μουσικά έργα και έχει 
επικρατήσει διεθνώς

γ)   για την ερμηνεία των λογοτεχνικών κειμέ-
νων είναι αναγκαίο να γνωρίζουμε ότι το 
μοτίβο μας οδηγεί στην κατανόηση του λο-
γοτεχνικού θέματος και όχι το αντίστροφο]
(Βλ. Θέμα, Στερεότυπο).

 
Μότο

Οι ποιητές κυρίως συνηθίζουν, κάτω από τον 
τίτλο ενός ποιήματος, να γράφουν ένα ρητό, 
ένα απόφθεγμα, ένα γνωμικό, στίχους κά-
ποιου άλλου ποιητή ή, ακόμη, και μια φράση 
παρμένη από άλλο κείμενο. Αυτό, ακριβώς, το 
στοιχείο (όποιας μορφής κι αν είναι από τις 
προαναφερόμενες) που ο ποιητής το τοποθε-
τεί μεταξύ του τίτλου και του ποιητικού κειμέ-
νου, ονομάζεται μότο (από την ιταλική λέξη 
motto = απόφθεγμα).

Ο Γ. Σεφέρης π.χ., στο πολύ γνωστό ποίη-
μά του που τιτλοφορείται «Ελένη», παρεμβάλ-
λει, ανάμεσα στον τίτλο και στο κυρίως ποιη-
τικό κείμενο, τρία σύντομα αποσπάσματα από 
την ομώνυμη τραγωδία του Ευριπίδη. Τα τρία 
αυτά αποσπάσματα αποτελούν το λεγόμενο 
μότο.

Αυτονόητο ότι το μότο δεν είναι άσχετο με 
το ποιητικό θέμα που αναπτύσσεται στο κυρί-
ως κείμενο. Τις περισσότερες μάλιστα φορές 
λειτουργεί ως ένας ερμηνευτικός πιλότος για 
το ποίημα που ακολουθεί. Γίνεται, δηλαδή, 
ένα κλειδί, ένας οδηγός, που μας διευκολύνει 
να κατανοούμε το ποιητικό κείμενο, ιδιαίτερα 
όταν αυτό είναι κλειστό και δύσκολο. Γενι-
κότερα, θα λέγαμε ότι το μότο μάς δίνει μια 
πρώτη ερμηνευτική κατεύθυνση ή μια πρώτη 

       



121

ΜπαλάνταΜπαλάντα

γενική νύξη για την κατανόηση του ποιητικού 
κειμένου.

Το μότο, εφόσον δεν ανήκει στο κυρίως 
ποιητικό σώμα, εντάσσεται στο λεγόμενο πε-
ρικείμενο. Υπενθυμίζεται εδώ ότι περικείμενο 
(ή περικείμενα στοιχεία) είναι κάθε στοιχείο 
(γλωσσικό ή εξωγλωσσικό) που περιβάλλει 
ένα κείμενο, βρίσκεται περί το κείμενο, γύρω 
απ’ το κείμενο και σχετίζεται με αυτό.

(Βλ. Περικείμενα στοιχεία)

 
Μπαλάντα

Ο όρος “μπαλάντα” αναφέρεται σε ένα συγκε-
κριμένο ποιητικό είδος, το οποίο συναντάμε 
καταρχήν στην ευρωπαϊκή ποίηση· γι’ αυτό και 
πρόκειται για έναν όρο ξενικό, που προέρχε-
ται από το ιταλικό ρήμα “ballare” (=χορεύω). 
Βέβαια, με τη σειρά του, το ρήμα αυτό φαίνε-
ται ότι προέρχεται από το αρχαίο «βαλλίζω» 
(=χορεύω, χοροπηδώ)· γι’ αυτό και στα ελ-
ληνικά, πολλοί —ποιητές, κυρίως— χρησιμο-
ποιούν τον όρο “βαλλίσματα” αντί να μιλούν 
για μπαλάντες. Επιπλέον, όπως θα δούμε, το 
ποιητικό είδος της μπαλάντας συγκεντρώνει 
αρκετά από τα γνωρίσματα των παραλογών 
της δημοτικής μας ποίησης.

Συγκεκριμένα, η μπαλάντα είναι ένα αφη-
γηματικό ποίημα στο οποίο συνήθως παρου-
σιάζεται μια δραματική ιστορία, συχνά με 
χαρακτήρα τραγικό ή και βίαιο. Το θέμα μιας 
μπαλάντας είναι δυνατόν να προέρχεται είτε 
από την κοινωνική και καθημερινή ζωή είτε 
από την ιστορία: για παράδειγμα, μπορεί να 
είναι η εξιστόρηση ενός άτυχου έρωτα, μιας 
σημαντικής οικογενειακής ή κοινωνικής τρα-
γωδίας, ενός ιστορικού γεγονότος ή της ζωής 
ενός ιστορικού προσώπου.

Υπάρχουν δύο είδη μπαλάντας: η λαϊκή και 
η λογοτεχνική. Χρονικά προηγείται, βέβαια, η 
λαϊκή, η οποία ανήκει στην προφορική λογο-
τεχνία και πιο συγκεκριμένα στη μεσαιωνική 
προφορική παράδοση. Ακριβώς όπως και τα 

δημοτικά τραγούδια στη χώρα μας, οι μπαλά-
ντες άρχισαν να καταγράφονται γύρω στο 19ο 
αιώνα, λίγο μετά την ανακάλυψη των παλαιών 
παραδοσιακών ποιητικών μορφών από το ρο-
μαντισμό. Σήμερα, έχουμε συγκεντρώσει λαϊ-
κές μπαλάντες κυριολεκτικά από κάθε γωνιά 
της Ευρώπης. Οι περισσότερες, μάλιστα, απα-
ντώνται σε διάφορες παραλλαγές, ανάλογα με 
την περιοχή στην οποία καταγράφηκαν.

Η λαϊκή μπαλάντα αποτελεί μετεξέλιξη 
ακόμη παλαιότερων λαϊκών χορευτικών τρα-
γουδιών. Σήμερα υποθέτουμε ότι από τα τρα-
γούδια αυτά περάσαμε κάποια στιγμή σε μι-
κρά και απλά επικά ποιήματα και τελικά σε πιο 
ευρείες ποιητικές συνθέσεις, που συνδυάζουν 
το επικο-λυρικό στοιχείο με το δραματικό και 
αφηγούνται μια ολοκληρωμένη ιστορία. Όπως 
είναι φυσικό, οι λαϊκές μπαλάντες συγκεντρώ-
νουν όλα τα χαρακτηριστικά της προφορικής 
λογοτεχνίας: απλή γλώσσα και ρυθμός, απρό-
σωπος αφηγητής, αμεσότητα στην αφήγηση με 
γρήγορη δράση και διάλογο και χωρίς ιδιαί-
τερη επιμονή σε λεπτομέρειες ή σε περιγρα-
φές, στερεότυπα κάθε είδους (=φόρμουλες), 
απλοί ήρωες, πολλά υπερφυσικά στοιχεία κτλ. 
Γενικότερα, μπορούμε να πούμε ότι στη λαϊκή 
μπαλάντα, όλες οι καλλιτεχνικές και αισθητι-
κές επιλογές του ανώνυμου δημιουργού υπο-
τάσσονται στην πλοκή και την εξυπηρετούν.

Από την πλευρά της, η λογοτεχνική μπα-
λάντα αποτελεί στην ουσία μια μελετημένη 
και προσεκτική μίμηση της ανώνυμης λαϊκής 
μπαλάντας από έναν συγκεκριμένο επώνυμο 
συγγραφέα. Εμφανίζεται σε όλες σχεδόν τις 
ευρωπαϊκές λογοτεχνίες από το 18ο αιώνα 
και μετά, όταν στα πλαίσια του ρομαντικού 
πνεύματος της εποχής, οι Ευρωπαίοι ανακα-
λύπτουν ξανά τις παλαιές μεσαιωνικές παρα-
δόσεις. Στη λογοτεχνική μπαλάντα, ο ρυθμός, 
η στιχουργική, η γλώσσα και γενικά όλα τα 
επιμέρους στοιχεία του ποιήματος είναι πολύ 
πιο προσεγμένα και επεξεργασμένα, καθώς οι 
επώνυμοι ποιητές επιδεικνύουν πάντοτε μια 

       



122

ΜυθιστόρημαΜπαλάντα

ιδιαίτερη φροντίδα για τέτοιου είδους ζητήμα-
τα. Όσο για τα θέματα, στα όσα αναφέραμε 
παραπάνω θα πρέπει να προσθέσουμε και 
ορισμένα θρησκευτικής φύσεως.

Από πλευράς μορφολογίας, υπάρχουν κα-
ταρχήν οι μπαλάντες που είναι γραμμένες σε 
ελεύθερη μορφή. Ωστόσο, η πιο συνηθισμένη 
περίπτωση, ειδικά για τις λογοτεχνικές μπαλά-
ντες, είναι η λεγόμενη σταθερή μορφή, η οποία 
περιλαμβάνει: τρεις στροφές ισόστιχες, που 
μπορεί να έχουν από οκτώ ως δώδεκα στίχους 
η καθεμιά, και μια τέταρτη στροφή τεσσάρων 
έως έξι στίχων, που λειτουργεί ως κατακλείδα 
και συμπυκνώνει όλο το νόημα του ποιήματος· 
επιπλέον, ο τελευταίος ή οι δύο τελευταίοι στί-
χοι σε κάθε στροφή είναι οι ίδιοι και λειτουρ-
γούν ως επωδός (refrain), ενώ σε ό,τι αφορά 
την ομοιοκαταληξία, συναντάμε πολλές πα-
ραλλαγές, με πιο συνηθισμένο σχήμα το αβαβ-
βγβΓ για τις τρεις στροφές και βγβΓ για την 
κατακλείδα.

Σε ό,τι αφορά τη νεοελληνική ποίηση, 
μπαλάντες έχουν γράψει ο Γ. Μ. Βιζυηνός, 
ο οποίος μάλιστα χρησιμοποιούσε τον όρο 
“βαλλίσματα”, καθώς και οι Ιωάννης Πολέ-
μης, Κωστής Παλαμάς, Παύλος Νιρβάνας, 
Ιωάννης Γρυπάρης, Μιλτιάδης Μαλακάσης 
και Κ. Γ. Καρυωτάκης. Ειδικά ο τελευταίος 
έχει γράφει την πιο γνωστή ίσως νεοελληνι-
κή μπαλάντα: πρόκειται για την Μπαλάντα 
στους άδοξους ποιητές των αιώνων, από την 
ποιητική συλλογή Νηπενθή (1921). Στο ποίημα 
αυτό, ο Καρυωτάκης ακολουθεί την πιο τυπική 
μορφή της μπαλάντας, όπως την περιγράψαμε 
παραπάνω: τρεις οκτάστιχες στροφές με τον 
τελευταίο στίχο να λειτουργεί ως επωδός, και 
μια τετράστιχη κατακλείδα, ενώ σε ό,τι αφορά 
την ομοιοκαταληξία έχουμε το συνηθισμένο 
σχήμα αβαββγβΓ για τις τρεις πρώτες στροφές 
και βγβΓ για την κατακλείδα. Η βασική δια-
φορά του ποιήματος του Καρυωτάκη σε σχέση 
με την κλασική ευρωπαϊκή μπαλάντα, είναι ότι 
δεν αφηγείται μια δραματική ή βίαιη ιστορία 
αλλά περισσότερο εκφράζει μιαν άποψη για 

την ποίηση, τη δόξα και την αθανασία, καθώς 
και για την τραγική τύχη πολλών ποιητών που 
παραμένουν άσημοι και άγνωστοι.

(Βλ. Δημοτική ποίηση, Λογοτεχνικά γένη/
είδη, Παραλογή, Προφορική λογοτεχνία, Ρο-
μαντισμός, Στερεότυπο)

 
Μυθιστόρημα

Το μυθιστόρημα είναι ένα απ’ τα τρία βασικά 
είδη του πεζού έντεχνου λόγου. Τα άλλα δύο 
είδη είναι το διήγημα και η νουβέλα. Και τα 
τρία αυτά είδη ανήκουν στο ευρύτερο γένος 
της αφηγηματικής πεζογραφίας ή του πεζού 
αφηγηματικού λόγου. Το κοινό δηλαδή γνώ-
ρισμα που τα κάνει να συγγενεύουν είναι ότι 
και τα τρία αυτά είδη περιέχουν το στοιχείο 
της αφήγησης.

Το μυθιστόρημα κανονικά είναι μια εκτε-
ταμένη (πολυσέλιδη) αφήγηση. Αντίθετα, το 
διήγημα, από την άποψη της κειμενικής έκτα-
σης, είναι μια σύντομη αφήγηση. Η νουβέλα, 
που είναι πάντοτε εκτενέστερη από το διήγημα 
αλλά συντομότερη από ένα μυθιστόρημα, το-
ποθετείται ανάμεσα σ’ αυτά τα δύο είδη.

Η έκταση, βέβαια, δεν είναι το μοναδικό 
γνώρισμα που διακρίνει και αντιδιαστέλλει 
το μυθιστόρημα από το διήγημα ή και από τη 
νουβέλα. Υπάρχουν και άλλα χαρακτηριστικά 
γνωρίσματα, περισσότερο ουσιαστικά και όχι 
τόσο εξωτερικά, που διαφοροποιούν ριζικά το 
μυθιστόρημα από τα άλλα είδη αφηγηματικού 
λόγου. Τα πιο ουσιώδη από αυτά τα χαρακτη-
ριστικά είναι τα εξής:
α)   ο μύθος, το αφηγημένο δηλαδή υλικό, στα 

μυθιστορήματα είναι εκτεταμένος, πολυε-
πεισοδιακός, πολύπτυχος και πολύ πολύ-
πλοκος στην όλη του οργάνωση, διάρθρω-
ση και εξέλιξη

β)   τα γεγονότα και τα περιστατικά που συν-
θέτουν και συγκροτούν το αφηγηματικό 
υλικό, σπάνια (ή σχεδόν ποτέ) παρουσιά-
ζονται με σειρά χρονική-εξελικτική. Συ-

       



123

ΜυθιστόρημαΜυθιστόρημα

νήθως, η πλοκή είναι τέτοια, ώστε μέσα 
στο μύθο και γενικά στην αφήγηση να δι-
απλέκονται διαφορετικά επίπεδα χρόνου. 
Μπορεί λ.χ. η αφήγηση να ξεκινήσει από 
μια παροντική στιγμή· στη συνέχεια, να δι-
αγράψει μια εκτενή αναφορά (αναδρομή) 
στο παρελθόν και να επανέλθει στο παρόν.

γ)   τα μυθιστορήματα κανονικά είναι πολυ-
πρόσωπα και οι προβαλλόμενοι ανθρώπι-
νοι χαρακτήρες, μέσα από τις πράξεις, τα 
λόγια και τις σκέψεις τους, διαγράφονται 
με πληρότητα και με ολοκληρωμένο τρό-
πο. Εξάλλου, η ύπαρξη πολλών προσώπων 
δημιουργεί πλουσιότερες, συχνότερες και 
εντονότερες καταστάσεις συγκρούσεων

δ)   ο μύθος κανονικά αναπτύσσεται και εξε-
λίσσεται σε πολλά επίπεδα χώρου, με απο-
τέλεσμα να δημιουργείται μια πολυδιάσπα-
ση της αφηγηματικής δράσης όχι μόνο σε 
διαφορετικούς χώρους αλλά και σε διαφο-
ρετικούς χρόνους.
Περισσότερο δυσδιάκριτα είναι τα όρια 

ανάμεσα στο μυθιστόρημα και στη νουβέλα. 
Γι’ αυτό και υπήρξαν συγγραφείς (Παπα-
διαμάντης, Θεοτόκης κ.ά.) που σε κάποια 
εκτεταμένα αφηγήματά τους έδωσαν μάλλον 
άστοχους χαρακτηρισμούς. Ο Κωνσταντίνος 
Θεοτόκης, για παράδειγμα, το αφήγημά του 
Ο κατάδικος το χαρακτηρίζει ως διήγημα, ενώ 
μάλλον πρόκειται για νουβέλα. Επίσης, Τα ρό-
διν’ ακρογιάλια του Αλέξανδρου Παπαδιαμά-
ντη αρχικά χαρακτηρίσθηκαν ως μυθιστόρη-
μα, ενώ πρόκειται και πάλι για νουβέλα.

Παλαιότερα, οι ίδιοι οι μυθιστοριογράφοι 
συνήθιζαν να χαρακτηρίζουν το είδος του μυ-
θιστορήματός τους (π.χ. κοινωνικό μυθιστόρη-
μα). Η συνήθεια αυτή σήμερα έχει εκλείψει. 
Αυτό όμως δε σημαίνει ότι τα μυθιστορήματα 
δεν μπορούν να διακριθούν σε κάποια είδη. 
Έτσι, ανάλογα με το θέμα και κυρίως με τις 
καταστάσεις που προβάλλουν και περιγρά-
φουν, τα μυθιστορήματα συνήθως διακρίνο-
νται σε ιστορικά, κοινωνικά, ηθογραφικά, 
ψυχολογικά, αστυνομικά κτλ. Ειδικά στη χώρα 

μας, τρεις θεωρούνται οι μεγάλοι σταθμοί του 
μυθιστορήματος: το ιστορικό, το ηθογραφικό 
και το αστικό μυθιστόρημα. Το πρώτο συνδέ-
εται με τους ρομαντικούς του 19ου αιώνα, το 
δεύτερο με τη γενιά του 1880 και το τρίτο με τη 
γενιά του 1930.

Το 1935, ο Γιώργος Σεφέρης δημοσίευσε 
την τρίτη του ποιητική συλλογή, η οποία απο-
τελείται από 24 ολιγόστιχα ποιήματα. Παρα-
βιάζοντας τους καθιερωμένους γραμματολογι-
κούς όρους, την τιτλοφόρησε «Μυθιστόρημα». 
Θέλησε, βέβαια, με αυτόν τον τίτλο να υπο-
δηλώσει ότι στο ποιητικό του κείμενο διαπλέ-
κονται στοιχεία μύθου με στοιχεία ιστορικά. 
Αυτή ακριβώς η αιρετική χρήση του όρου «μυ-
θιστόρημα» από το Σεφέρη, μας διευκολύνει 
να κατανοήσουμε πληρέστερα την έννοια του 
μυθιστορήματος. Συγκεκριμένα, ο μυθιστοριο-
γράφος αφορμάται από στοιχεία της ιστορικής 
ή της τρέχουσας πραγματικότητας, από τα βι-
ώματά του και τις προσωπικές του εμπειρίες 
αλλά, τελικά, όλα αυτά τα στοιχεία τα μετα-
πλάθει με τη δύναμη της μυθοπλαστικής του 
φαντασίας. Έτσι, ένα μυθιστόρημα θεωρεί-
ται το κατεξοχήν είδος στο οποίο λειτουργεί 
η τέχνη και η ικανότητα της μυθοπλασίας, της 
δημιουργίας δηλαδή ενός μύθου που απηχεί 
όμως το σφυγμό της πραγματικότητας.

Όσοι εξετάζουν ιστορικά-γενετικά τις 
απαρχές του μυθιστορήματος, πιστεύουν ότι 
τα ομηρικά έπη, και ιδίως η Οδύσσεια, είναι οι 
«πρόγονοι» των σύγχρονων μυθιστορημάτων. 
Ίσως θα είμαστε πιο κοντά στην αλήθεια, αν 
λέγαμε ότι το νεότερο μυθιστόρημα αποτελεί 
μια μετεξέλιξη του επικού είδους. Πάντως, 
από την εποχή των ομηρικών επών, το αφηγη-
ματικό είδος του λόγου, διαρκώς εξελισσόμε-
νο και μετασχηματιζόμενο, έφθασε σταδιακά 
στα κορυφαία μυθιστορήματα του περασμένου 
κυρίως αιώνα, που είναι και η εποχή της μεγά-
λης ακμής για το ευρωπαϊκό μυθιστόρημα.

(Βλ. Αφήγημα, Αφήγηση, Διήγημα, Λογο-
τεχνικά γένη/είδη, Μυθοπλασία, Νέο μυθιστό-
ρημα, Νουβέλα, Χαρακτήρας).

       



124

ΜυθοπλασίαΜυθοπλασία

Μυθοπλασία

Η έννοια της μυθοπλασίας, όπως και η έννοια 
του μύθου, συνδέονται κυρίως με την αφήγη-
ση. Με τον όρο «μύθος», εννοούμε το περιε-
χόμενο, την ιστορία, την υπόθεση που περιέ-
χεται σε ένα λογοτεχνικό κείμενο. Συνεπώς, 
«μυθοπλασία» είναι το πλάσιμο, δηλαδή η 
κατασκευή και σύνθεση του μύθου, που φυσι-
κά ανήκει στην επινόηση και τη φαντασία του 
συγγραφέα.

Η μυθοπλαστική αφήγηση διακρίνεται από 
την αφήγηση πραγματικών γεγονότων (π.χ. 
την ιστορική αφήγηση), διότι όλα όσα περι-
λαμβάνει —ο χώρος, τα πρόσωπα, τα γεγο-
νότα κτλ.— είναι εξ ολοκλήρου ή σε αρκετά 
μεγάλο βαθμό επινοημένα· προέρχονται από 
τη φαντασία ενός ανθρώπου και λειτουργούν 
μόνο στα πλαίσια της αφηγηματικής πράξης, 
που με τη σειρά της καθορίζεται από συγκε-
κριμένες παραδόσεις ή συμβάσεις. Μ’ άλλα 
λόγια, κάθε απόπειρα για μυθοπλασία σημαί-
νει τη δημιουργία ενός ολόκληρου κόσμου, 
που λειτουργεί με βάση τα δικά του δεδομένα 
και τη δική του λογική (αρκεί, για παράδειγμα, 
να φέρουμε στο νου μας τον κόσμο των παρα-
μυθιών).

Τι εννοούμε όμως όταν μιλάμε για επινό-
ηση ή για δημιουργία ενός κόσμου; Άραγε, οι 
μυθοπλαστικοί κόσμοι που συναντάμε στα λο-
γοτεχνικά έργα είναι αληθινοί ή ψεύτικοι; Και 
ποια είναι η σχέση τους με τον πραγματικό 
κόσμο στον οποίο ζούμε; Ως προς το ζήτημα 
αυτό, οι περισσότεροι άνθρωποι παραμένουν 
ακόμη και σήμερα δέσμιοι της θεωρίας της 
μίμησης και, συνεπώς, της ρεαλιστικής αντίλη-
ψης για τη λογοτεχνία: θεωρούν, δηλαδή, ότι 
η τέχνη αναπαράγει την πραγματικότητα και, 
επομένως, μπορούμε να αξιολογήσουμε κάθε 
έργο τέχνης και κάθε μυθοπλαστικό κόσμο 
ελέγχοντας την αληθοφάνεια και την αυθεντι-
κότητα του, σε σχέση με τον πραγματικό κό-
σμο (πράγματι, για αρκετά μεγάλο διάστημα, 
αυτό έκανε και η κριτική).

Πρόκειται για μια συνηθισμένη σύγχυση, 
με ολέθριες συνέπειες για τη λογοτεχνία και 
την τέχνη γενικότερα· διότι όταν προσεγγίζου-
με ένα έργο με βάση την «αλήθεια» του, τότε 
παύουμε να το προσεγγίζουμε ως λογοτεχνία 
και το εξισώνουμε με μια μαρτυρία ή ένα ντο-
κουμέντο. Αυτό που πρέπει να καταλάβουμε 
είναι ότι το μυθοπλαστικό δεν εμφανίζεται 
ούτε ως αληθινό ούτε ως ψεύτικο· δεν είναι 
ούτε ταυτόσημο με το πραγματικό αλλά ούτε 
και το ακριβώς αντίθετό του. Η λογοτεχνία, 
και ειδικότερα η αφήγηση, είναι ο χώρος όπου 
το πραγματικό συγχωνεύεται με το φανταστι-
κό, το επινοημένο και το ψεύτικο, δημιουργώ-
ντας έτσι ένα μίγμα κυριολεκτικά αξεδιάλυτο. 
Σε ένα μυθιστόρημα, για παράδειγμα, δεν εί-
ναι δυνατόν να διακρίνουμε τι είναι σίγουρα 
αληθινό και τι επινοημένο από το συγγραφέα. 
Μένει να δεχθούμε αυτόν τον κόσμο όπως μας 
παρουσιάζεται, έχοντας βέβαια υπόψη ότι η 
καθημερινή πραγματικότητα δεν μπορεί παρά 
να επηρεάζει τη λογοτεχνία (άλλο όμως επιρ-
ροή και άλλο αντιγραφή).

Για να το πούμε διαφορετικά, κάθε μυθο-
πλαστικός κόσμος δίνει την εντύπωση ότι ανα-
καλεί έναν εμπειρικό κόσμο και με αυτή την 
έννοια διεκδικεί μια κάποια αλήθεια, χωρίς 
όμως να επιδέχεται απευθείας σύγκριση με 
την πραγματικότητα: όλα όσα συναντάμε σε 
ένα μυθοπλαστικό έργο είναι αληθή ως προς 
την πραγματικότητα με έναν τρόπο βαθύτερο, 
έξω από τη λογική ή την υλική αλήθεια της κα-
θημερινής ζωής.

Όλα αυτά έγιναν πλήρως αντιληπτά στη 
διάρκεια του 20ού αιώνα, όταν το λογοτεχνικό 
έργο έπαψε να εκλαμβάνεται ως αντανάκλα-
ση ή αναπαράσταση της πραγματικότητας και 
άρχισε να θεωρείται το ίδιο ως μια πραγματι-
κότητα, ξεχωριστή και αυτόνομη· παράλληλα, 
η πραγματικότητα άρχισε να καθίσταται μια 
έννοια ακαθόριστη, ασαφής και προβλημα-
τική, που δύσκολα μπορεί να προσδιοριστεί 
αντικειμενικά. Όσο για τη σχέση μεταξύ των 
δύο, άρχισε να γίνεται όλο και πιο αποδεκτή 

       



125

ΜύθοςΜύθος

η άποψη ότι η λογοτεχνία, χάρη ακριβώς στις 
μυθοπλαστικές της δυνάμεις, είναι ένας απ’ 
τους τρόπους κατασκευής της πραγματικότη-
τας, καθώς διαμορφώνει αξίες με τις οποίες 
σχηματίζονται τα ιδεολογικά συστήματα κάθε 
κοινωνίας ή πολιτισμού.

Συνεπώς, αυτό που κυρίως πρέπει να κά-
νει η κριτική σήμερα είναι όχι να ελέγχει την 
ακρίβεια με την οποία ένα μυθοπλαστικό έργο 
αναπαριστά την πραγματικότητα, αλλά να 
αναζητά τους τρόπους και τις τεχνικές με βάση 
τις οποίες δημιουργείται αυτή η ψευδαίσθηση 
της πραγματικότητας. Σε πολλά έργα αυτές οι 
τεχνικές καλύπτονται με διάφορα τεχνάσματα 
του συγγραφέα, ενώ στα πιο μοντέρνα, υπερ-
τονίζονται, προκειμένου να γίνουν φανερές 
στον αναγνώστη.

(Βλ. Αφήγημα, Αφήγηση, Λογοτεχνία, Μυ-
θιστόρημα, Μύθος).

 
Μύθος

Για τα λογοτεχνικά κείμενα, και κυρίως τα 
αφηγηματικά, ο όρος «μύθος» νοείται με το 
περιεχόμενο που πρώτος του έδωσε ο Αρι-
στοτέλης. Έτσι, για ένα αφηγηματικό κείμενο 
(πεζό ή ποιητικό), μύθος είναι το περιεχόμενο, 
το αφηγημένο υλικό, η ιστορία, η υπόθεση που 
περιέχεται σ’ αυτό. Στην ομηρική λ.χ. Οδύσ-
σεια, όλες οι περιπέτειες του Οδυσσέα μέ-
χρι να φτάσει στην Ιθάκη, συνιστούν το μύθο 
(=την υπόθεση του έργου) αυτού του ομηρι-
κού έπους.

Όπως πρώτος διαπίστωσε ο Αριστοτέλης, 
μιλώντας για την αρχαία ελληνική τραγωδία, 
ο μύθος είναι το πρωταρχικό στοιχείο και το 
πρώτιστο συστατικό μιας αφήγησης. Αυτό 
σημαίνει ότι δεν μπορεί να υπάρξει αφήγηση 
χωρίς αυτή να εξιστορεί ένα μύθο, δηλαδή μια 

«ιστορία», πραγματική ή φανταστική.
Η εξιστόρηση ενός μύθου στα σύγχρονα 

αφηγηματικά κείμενα (π.χ. μυθιστορήματα, 
νουβέλες, διηγήματα, αφηγηματικά ποιήμα-
τα), προϋποθέτει την ύπαρξη ενός προσώπου 
που αφηγείται το μύθο, δηλαδή του αφηγητή. 
Την αφήγηση, βέβαια, δηλαδή το μύθο, την 
«κατασκευάζει» ο συγγραφέας. Η «κατα-
σκευή» αυτή ή η συνολική σύνθεση του μύθου 
συνιστά την πράξη ή το γεγονός της μυθοπλα-
σίας, που ανήκει στην επινόηση και τη φαντα-
σία του συγγραφέα. Η πράξη, όμως, και η δι-
αδικασία της αφήγησης, της εξιστόρησης του 
μύθου, ανήκει αποκλειστικά στον αφηγητή. Γι’ 
αυτό και ο συγγραφέας κανονικά δεν ταυτίζε-
ται με το πρόσωπο του αφηγητή.

Ο μύθος περιέχει τη συνολική αφηγημέ-
νη δράση: επεισόδια, γεγονότα, περιστατικά, 
συγκρούσεις μεταξύ των προσώπων κτλ. Ο 
τρόπος με τον οποίο εξιστορείται όλο αυτό το 
υλικό ακολουθεί ορισμένους κανόνες στους 
οποίους στηρίζεται η «κατασκευή» της αφήγη-
σης. Ο τρόπος με τον οποίο διατάσσονται, ορ-
γανώνονται, αναπτύσσονται και εξελίσσονται 
τα περιστατικά και τα γεγονότα του μύθου, 
ταυτίζεται με την πλοκή του μύθου.

Ο μύθος δεν πρέπει να ταυτίζεται και να 
συγχέεται με το θέμα του αφηγηματικού έρ-
γου. Ο μύθος είναι το πρωτογενές υλικό μιας 
αφήγησης. Το θέμα είναι κάτι το γενικότερο, 
που απορρέει μέσα από το πρωτογενές αυτό 
υλικό. Οι περιπέτειες λ.χ. του Οδυσσέα είναι 
το πρωτογενές υλικό που περιέχεται στο μύθο 
της Οδύσσειας. Μέσα απ’ αυτές τις περιπέτει-
ες απορρέει ο πόθος του νόστου, η λαχτάρα 
της επιστροφής στην πατρίδα, που είναι το κε-
ντρικό θέμα της Ομηρικής Οδύσσειας.

(Βλ. Αφήγηση, Αφηγητής, Θέμα, Μυθο-
πλασία, Πλοκή, Πυραμίδα του Freytag).

       



126

ΝατουραλισμόςΝατουραλισμός

Νατουραλισμός

Ο νατουραλισμός είναι ένα λογοτεχνικό κίνη-
μα που εμφανίζεται στη Γαλλία, τις τελευταίες 
δεκαετίες του 19ου αιώνα. Εισηγητής και πιο 
διάσημος εκπρόσωπός του είναι ο πεζογράφος 
Émile Zola.

 

Ο Γάλλος πεζογράφος Emile Zola (1840-1902) υπήρξε ο 
εισηγητής του νατουραλισμού και ο βασικός θεωρητικός 

υποστηρικτής τoυ.

Ο νατουραλισμός συνδέεται αποκλειστικά 
με την πεζογραφία και πιο συγκεκριμένα με 
το μυθιστόρημα. Στην ουσία, συνιστά το απο-

κορύφωμα, την πιο ακραία εκδοχή του ρεαλι-
σμού, με τον οποίο μοιράζεται ορισμένα κοινά 
στοιχεία. Για παράδειγμα, τόσο στο ρεαλισμό 
όσο και στο νατουραλισμό, ο συγγραφέας επι-
λέγει απλά θέματα από την καθημερινή ζωή 
και προσπαθεί να μιμηθεί, να αναπαραστή-
σει δηλαδή πιστά την πραγματικότητα. Κοινό 
στοιχείο είναι και η κριτική απέναντι στην 
κοινωνία της εποχής, η οποία όμως στο νατου-
ραλισμό γίνεται ο πρώτος στόχος και εμφανί-
ζεται πραγματικά πολύ σκληρή.

Συγκεκριμένα, ο νατουραλιστής συγγρα-
φέας καταγγέλλει μέσα από το έργο του την 
κοινωνική εξαθλίωση και, γενικά, τις απαρά-
δεκτες συνθήκες στις οποίες είναι αναγκα-
σμένοι να ζουν οι περισσότεροι άνθρωποι. Η 
κοινωνία μας και ο πολιτισμός της, υποστηρί-
ζουν οι νατουραλιστές, δεν είναι αντάξια του 
ανθρώπου· γι’ αυτό και στα έργα τους υπερ-
τονίζουν τις πιο αρνητικές και άσχημες κατα-
στάσεις της ζωής, παρουσιάζοντας την πραγ-
ματικότητα γυμνή, χωρίς καμία προσπάθεια 
για ωραιοποίηση ή συγκάλυψη των αποκρου-
στικών πλευρών της, χωρίς πρόσθετα σχόλια 
ή συναισθηματισμούς. Με αυτόν τον τρόπο, 
φιλοδοξούν να προκαλέσουν την έντονη αντί-
δραση του κοινού, ίσως και τη διαμαρτυρία ή 
την εξέγερση.

Για να επιτύχουν όλα αυτά, οι νατουραλι-
στές επιδιώκουν την πιστή, τη φωτογραφική 
σχεδόν απόδοση της πραγματικότητας, μέσα 
από πληθώρα λεπτομερειών και εξονυχιστική 

Ν

       



127

Νέο ΜυθιστόρημαΝατουραλισμός

παρατήρηση. Όπως λέει ο ίδιος ο Zola, κάθε 
μυθιστόρημα πρέπει να είναι μια «φέτα ζωής», 
ένα κομμάτι αληθινής ζωής. Οι εξαντλητικές 
περιγραφές, λοιπόν, χώρων, ανθρώπων, φυ-
σιογνωμιών αλλά και καταστάσεων είναι ένα 
από τα βασικά χαρακτηριστικά του νατουρα-
λισμού.

Ένα δεύτερο γνώρισμα, απόλυτα ταιρια-
στό με τα παραπάνω, είναι η επιλογή ιδιαίτε-
ρα προκλητικών θεμάτων από το περιθώριο 
της κοινωνικής ζωής. Οι ήρωες του νατουρα-
λισμού είναι οι απόκληροι και τα θύματα της 
κοινωνίας, οι καταπιεσμένοι και οι αδικημέ-
νοι, άτομα του υπόκοσμου, ψυχικά και σωματι-
κά άρρωστοι κτλ. Οι νατουραλιστές, μάλιστα, 
επιμένουν ιδιαίτερα στους τρόπους με τους 
οποίους διαμορφώνεται η συμπεριφορά και 
η ηθική του ανθρώπου. Σύμφωνα με τον Zola, 
η ελευθερία αλλά και η ηθική ευθύνη του αν-
θρώπου περιορίζονται δραματικά εξαιτίας 
των δυνάμεων που επιδρούν επάνω του. Οι 
δυνάμεις αυτές είναι τόσο εξωτερικές, όπως 
λ.χ. η κοινωνία, οι περιστάσεις ή η φύση, όσο 
και εσωτερικές, όπως οι βιολογικές καταβολές 
και η κληρονομικότητα, οι έμφυτες ορμές, το 
ένστικτο και γενικά οι δυνάμεις του ασυνεί-
δητου. Μ’ άλλα λόγια, ο άνθρωπος δεν έχει 
πολλά περιθώρια επιλογής και δρα κάτω από 
συνεχείς καταναγκασμούς.

Οι απόψεις αυτές του Zola είναι, βέβαια, 
επηρεασμένες απ’ τις θεωρίες της εποχής, και 
κυρίως απ’ τον ντετερμινισμό και το θετικισμό. 
Άνθρωποι όπως ο Δαρβίνος, ο Auguste Comte 
και ο Hippolyte Taine τόνιζαν τότε τη σημασία 
των κληρονομικών χαρακτηριστικών και των 
επιρροών του περιβάλλοντος για τον άνθρω-
πο. Δεν πρέπει να ξεχνάμε ότι σύμφωνα με 
το Δαρβίνο, η ζωή είναι ένας συνεχής αγώνας 
για επιβίωση, στον οποίο επικρατεί τελικά ο 
πιο ισχυρός. Υιοθετώντας τις απόψεις αυτές, ο 
Zola χαρακτηρίζει κάθε κοινωνικό πρόβλημα 
ως αναγκαίο κακό που δεν μπορεί να διορ-
θωθεί, αφού τα αίτια που το προκαλούν είναι 
φυσικά. Το μυθιστόρημα, λέει ο Zola, πρέπει 

να αποτελεί ένα είδος πειραματισμού που θα 
καταδεικνύει τα φαινόμενα αυτά και θα προ-
σπαθεί να τα εξηγήσει, ακριβώς όπως γίνεται 
και στις θετικές επιστήμες.

Ανδρέας Καρκαβίτσας (1865-1922): ο Ζητιάνος του  
είναι ίσως το πιο σημαντικό νατουραλιστικό αφήγημα 

στη νεοελληνική λογοτεχνία

 
Θα πρέπει να πούμε ότι η κοινωνική κα-

τάσταση της εποχής, όπως είχε διαμορφωθεί 
από τη βίαιη εκβιομηχάνιση και την ανεξέλε-
γκτη λειτουργία της οικονομίας της αγοράς, 
πρόσφερε άφθονο υλικό στους νατουραλιστές. 
Στη χώρα μας, δεν υπήρχαν, βέβαια, οι ίδιες 
συνθήκες. Πάντως, ο νατουραλισμός κάνει την 
εμφάνισή του και στη νεοελληνική λογοτεχνία, 
χωρίς πάντοτε να μπορεί να διακριθεί από την 
ηθογραφία. Πιο συγκεκριμένα, νατουραλιστι-
κά στοιχεία συναντάμε σε πολλά πεζά έργα 
της εποχής (τέλη 19ου - αρχές 20ού αιώνα), με 
κυριότερο το Ζητιάνο του Ανδρέα Καρκαβί-
τσα (1896).

(Βλ. Ηθογραφία, Ρεαλισμός, Σχολή, ρεύ-
μα, κίνημα)

 
Νέο Μυθιστόρημα

Ο όρος «νέο μυθιστόρημα» (nouveau roman) 
προέρχεται από τη γαλλική λογοτεχνία. Δη-
μιουργήθηκε το 1957, προκειμένου να χα-
ρακτηρίσει το έργο ορισμένων νέων Γάλλων 
μυθιστοριογράφων της εποχής, κατ’ αναλογία 

       



128

Νέο ΜυθιστόρημαΝέο Μυθιστόρημα

προς τον όρο «νέο κύμα», που χρησιμοποιόταν 
ήδη για να χαρακτηρίσει μια εντελώς νέα τότε 
τάση του σύγχρονου γαλλικού κινηματογρά-
φου. Η επιλογή ενός όρου με καταβολές κινη-
ματογραφικές ήταν ίσως μια σύμπτωση· εκ των 
υστέρων, όμως, μπορεί να θεωρηθεί απόλυτα 
επιτυχημένη, καθώς το Νέο Μυθιστόρημα 
επηρεάστηκε έντονα από τον κινηματογράφο, 
με τον οποίο δεν άργησε να αναπτύξει πολύ 
στενές σχέσεις.

Το Νέο Μυθιστόρημα, που στη χώρα μας 
αναφέρεται συχνά και ως «αντιμυθιστόρημα», 
δεν υπήρξε μια οργανωμένη λογοτεχνική σχο-
λή ή κίνημα ούτε ένα αυστηρό δόγμα με ενιαί-
ες, συγκεκριμένες, σαφείς και ομοιόμορφα δι-
ατυπωμένες αρχές ή στόχους. Επρόκειτο απλά 
για μια μικρή σχετικά ομάδα μυθιστοριογρά-
φων που είχαν ορισμένες κοινές απόψεις για 
το είδος που καλλιεργούσαν — χωρίς αυτό να 
σημαίνει ότι δεν είχαν και μεγάλες διαφορές 
μεταξύ τους. Είναι, άλλωστε, χαρακτηριστικό 
ότι στην περίπτωση του Νέου Μυθιστορήμα-
τος προηγήθηκαν τα λογοτεχνικά κείμενα και 
μόνο αργότερα οι συγγραφείς τους παρουσία-
σαν και θεωρητικά τις απόψεις τους.

 Ως βασικούς εκπροσώπους του Νέου Μυ-
θιστορήματος στη Γαλλία, μπορούμε να ανα-
φέρουμε τους Alain Robe-Grillet, Nathalie 
Sarraute, Michel Butor, Claude Simon, Claude 
Ollier και Robert Pinget. Από αυτούς, οι δύο 
πρώτοι έχουν να παρουσιάσουν και θεωρητι-
κό έργο, στο οποίο βρίσκονται συγκεντρωμέ-
νες οι βασικές αρχές και επιδιώξεις του Νέου 
Μυθιστορήματος. Επίσης, στους παραπάνω, 
πολλοί προσθέτουν ορισμένους ακόμη λογο-
τέχνες, που ως ένα βαθμό συμβάδισαν με το 
Νέο Μυθιστόρημα, με πιο γνωστούς το Samuel 
Beckett, τον Claude Mauriac και τη Marguerite 
Duras.

 Οι εισηγητές του Νέου Μυθιστορήματος 
αρνούνται τη θεωρία του κλασικού ρεαλιστι-
κού μυθιστορήματος· καταγγέλλουν κάθε προ-
σπάθεια για «ρεαλιστική ψευδαίσθηση» και 

αληθοφάνεια ως απάτη, και δε θεωρούν το λο-
γοτέχνη δημιουργό. Πιο συγκεκριμένα, αυτό 
που επιθυμούν, είναι να απαλλάξουν το μυθι-
στόρημα από κάθε είδους σύμβαση, από όλα 
τα τεχνητά ή μηχανικά στοιχεία που έχει κλη-
ρονομήσει από την κλασική παράδοση, και να 
του προσδώσουν μεγαλύτερη αμεσότητα, τόσο 
στην έκφραση όσο και στην αναπαραστατική 
του δύναμη. Οι εισηγητές του Νέου Μυθιστο-
ρήματος αντιμετωπίζουν τη λογοτεχνία ως μια 
συστηματική κατασκευή και δεν αναζητούν ως 
άλλοθι την αληθοφάνεια και την ακριβή πα-
ρατήρηση. Εναντιώνονται στην εύκολη, μηχα-
νική γραφή, επιδιώκουν την έντονη παρουσία 
του ποιητικού στοιχείου και επιζητούν μια πιο 
ενεργή συμμετοχή του αναγνώστη, θεωρώντας 
ότι το κλασικό ή παραδοσιακό μυθιστόρημα 
τον κρατά σε απόσταση. Γενικά, το Νέο Μυ-
θιστόρημα κυριολεκτικά βρίθει από πειραμα-
τισμούς και καινοτομίες και η προσπάθεια για 
κάθε είδους νεοτερισμό είναι συνεχής.

Πιο συγκεκριμένα, το Νέο Μυθιστόρημα 
υπονομεύει τρία βασικά συστατικά του κλα-
σικού μυθιστορήματος: το χρόνο, τους χαρα-
κτήρες και τη σύνδεση με μιαν ευρύτερη και 
πολυδιάστατη κοινωνική πραγματικότητα. Για 
παράδειγμα, το Νέο Μυθιστόρημα αδιαφο-
ρεί ολοκληρωτικά για κάθε είδους κοινωνικό 
θέμα και κυριολεκτικά αγνοεί τη δημόσια ζωή· 
έπειτα, τα πρόσωπα εμφανίζονται διάτρητα, 
χωρίς καμία πειστικότητα και είναι, θα λέγα-
με, «α-πρόσωπα»· Τέλος, η έννοια του χρόνου 
ουσιαστικά απουσιάζει και η δράση τοποθε-
τείται πάντοτε στο άμεσο παρόν, ενώ γίνεται 
συνεχής προσπάθεια να αποδιοργανωθεί πλή-
ρως η έννοια της αφήγησης με την υπερβολικά 
συχνή χρήση περίπλοκων τεχνικών. Μ’ αυτό 
τον τρόπο, υποστηρίζουν οι εισηγητές του 
Νέου Μυθιστορήματος, γεννιέται μια λογοτε-
χνία φτιαγμένη από και για τη λογοτεχνία.

Απομένει, βέβαια, να ερευνηθεί κατά πό-
σον όλα τα παραπάνω έγιναν πράξη στα λο-
γοτεχνικά έργα του Alain Robe-Grillet, της 

       



129

Νεοτερική ποίησηΝέο Μυθιστόρημα

Nathalie Sarraute και των υπολοίπων που θε-
ωρούνται εκπρόσωποι του Νέου Μυθιστορή-
ματος. Όπως είναι φυσικό, τα χαρακτηριστικά 
που μόλις απαριθμήσαμε, δε θα τα βρούμε πά-
ντοτε συγκεντρωμένα σε όλα τα κείμενα που η 
κριτική έχει τοποθετήσει στο χώρο του Νέου 
Μυθιστορήματος· ούτε άλλωστε τα κείμενα 
αυτά μπορούν να συρρικνωθούν στα χαρα-
κτηριστικά αυτά. Το μόνο σίγουρο είναι ότι οι 
θεωρούμενοι ως εκπρόσωποι του Νέου Μυ-
θιστορήματος, κινήθηκαν προς την κατεύθυν-
ση που περιγράψαμε συνοπτικά παραπάνω· 
τώρα, κατά πόσον πέτυχαν τους στόχους τους, 
αυτό είναι μια άλλη υπόθεση. Ανεξάρτητα, πά-
ντως, απ’ όλα αυτά, είναι γεγονός ότι η εξέλιξη 
του Νέου Μυθιστορήματος δεν υπήρξε ανάλο-
γη της δυναμικής του εμφάνισης. Στη διάρ-
κεια της δεκαετίας του 1960, βρισκόταν κατά 
κάποιο τρόπο στο επίκεντρο της προσοχής, 
τουλάχιστον στη Γαλλία. Καταρχήν, εμφανί-
στηκαν και άλλοι συγγραφείς που τα κείμενά 
τους κινούνταν στο χώρο αυτό. Επίσης, το Νέο 
Μυθιστόρημα συνδέθηκε αρκετά στενά με κά-
ποιες πρωτοποριακές τάσεις του σύγχρονου 
κινηματογράφου, με τον Alain Robe-Grillet 
και τη Marguerite Duras να γράφουν σενά-
ρια και να σκηνοθετούν κάποιες ταινίες. Το 
τελευταίο αυτό γεγονός ήταν μάλλον αναμε-
νόμενο, τουλάχιστον με βάση τις θεωρητικές 
επιδιώξεις των εισηγητών του Νέου Μυθι-
στορήματος. Αλλά το πιο σημαντικό είναι ότι 
το Νέο Μυθιστόρημα στάθηκε η αφορμή για 
μιαν έντονη θεωρητική διαμάχη γύρω από την 
έννοια του μυθιστορήματος. Ως είδος, επικρί-
θηκε σφοδρότατα, είχε όμως και φανατικούς 
υποστηρικτές.

Ωστόσο, παρ’ όλο που είχε σημαντική 
απήχηση και μεταφράστηκε πολύ, ιδίως στις 
Η.Π.Α., το Νέο Μυθιστόρημα, τουλάχιστον 
όπως το όρισαν ο Alain Robe-Grillet και η 
Nathalie Sarraute, δεν αναπτύχθηκε ποτέ 
εκτός Γαλλίας. Φυσικά, δεν υπάρχει αμφιβο-
λία ότι ως νέο είδος, διεύρυνε τους ορίζοντες 

του μυθιστορήματος, επηρεάζοντας άμεσα 
όχι μόνο πολλούς δημιουργούς αλλά και τους 
ίδιους τους αναγνώστες ή τους μελετητές, ενώ 
στάθηκε αφορμή για ιδιαίτερα χρήσιμες θεω-
ρητικές τοποθετήσεις ή αναθεωρήσεις. Πέρα 
όμως απ’ αυτό, πρόκειται για μια προσπάθεια 
που δεν έμελλε να έχει συνεχιστές. Τα αίτια 
είναι ασφαλώς πολλαπλά· ενδεικτικά μόνο, 
αναφέρουμε το γεγονός ότι δεν κατόρθωσε 
να δώσει ένα έργο που να αγγίξει πραγματι-
κά το ευρύ κοινό. Φυσιολογικά, λοιπόν, γύρω 
στο 1970, το Νέο Μυθιστόρημα έχει ήδη αρχί-
σει να φθίνει, ακόμη και στη Γαλλία, τη χώρα 
όπου γεννήθηκε. Σήμερα έχει ουσιαστικά σβή-
σει, αφού ακόμη και οι εισηγητές του έχουν 
στραφεί προς άλλες κατευθύνσεις.

Σε ό,τι αφορά την Ελλάδα, το Νέο Μυθι-
στόρημα, είχε ελάχιστη, θα λέγαμε, απήχηση. 
Το γεγονός αυτό είναι μάλλον φυσιολογικό 
και δεν πρέπει να μας εκπλήσσει, αφού για 
αρκετά χρόνια μετά το δεύτερο παγκόσμιο πό-
λεμο η νεοελληνική λογοτεχνία, και γενικότε-
ρα η νεοελληνική κοινωνία, είχε άλλου είδους 
προβληματισμούς και προσανατολισμούς, για 
ιστορικούς κυρίως λόγους. Πάντως, θα πρέ-
πει να πούμε ότι πραγματική και συνειδητή 
θητεία στο χώρο του Νέου Μυθιστορήματος 
είχε η Κωστούλα Μητροπούλου· επίσης, υπάρ-
χουν και αρκετοί συγγραφείς, με κυριότερο το 
Γιώργο Χειμωνά, στο έργο των οποίων μπορεί 
κανείς να ανιχνεύσει κάποια στοιχεία από τις 
δομές και τα χαρακτηριστικά του Νέου Μυθι-
στορήματος.

(Βλ. Μυθιστόρημα, Σχολή, ρεύμα, κίνημα)

 
Νεοτερική ποίηση

Η νεοελληνική ποίηση, με κριτήριο ορισμένα 
βασικά χαρακτηριστικά, διακρίνεται σε δυο 
μεγάλες κατηγορίες ή είδη: την παραδοσιακή 
και τη νεοτερική ποίηση.

Τα ιδιαίτερα γνωρίσματα και χαρακτηρι-
στικά που ξεχωρίζουν την παραδοσιακή από 

       



130

Νεοτερική ποίησηΝεοτερική ποίηση

τη νεοτερική ποίηση, είναι: το μέτρο, ο ρυθμός, 
η ύπαρξη συνήθως ομοιοκαταληξίας, η κατα-
νομή του ποιήματος σε στροφές με σταθερό 
αριθμό στίχων (η πιο συνηθισμένη είναι η τε-
τράστιχη) και το γεγονός ότι ο στίχος έχει ένα 
ορισμένο ποιητικό ανάπτυγμα που καθορίζε-
ται από τον αριθμό των συλλαβών του.

 
π.χ. Έπεσε το πούσι αποβραδίς
 το καραβοφάναρο χαμένο
 κι έφτασες χωρίς να σε προσμένω
 μες στην τιμονιέρα να με δεις
 

Οδυσσέας Ελύτης (1911-1996) και Γιάννης Ρίτσος (1909-
1990): μαζί με το Γιώργο Σεφέρη και τους υπόλοιπους 

ποιητές της γενιάς του τριάντα, καθιέρωσαν οριστικά τη 
νεοτερική ποίηση στη νεοελληνική λογοτεχνία.

 
Οι στίχοι αυτοί του Νίκου Καββαδία ανή-

κουν στην παραδοσιακή ποίηση: έχουν μέτρο 
(τροχαϊκό), ρυθμό, ομοιοκαταληξία (σταυρω-
τή), ο ποιητικός λόγος είναι οργανωμένος στο 
σχήμα της τετράστιχης στροφής και οι στίχοι 
έχουν σταθερό ποιητικό ανάπτυγμα: εναλλάσ-
σονται εννεασύλλαβοι με δεκασύλλαβους στί-
χους.

Αντίθετα με την παραδοσιακή ποίηση, η 
νεοτερική ποίηση δεν έχει κανένα από αυτά 
τα γνωρίσματα και χαρακτηριστικά. Πιο συ-
γκεκριμένα, τα βασικά χαρακτηριστικά της 
νεοτερικής ποίησης είναι τα ακόλουθα:

α)   ο λεγόμενος ελεύθερος στίχος που δεν έχει 
τα γνωρίσματα του μέτρου, του ρυθμού κτλ.

β)   το νεοτερικό ποίημα, ως εικόνα και μορφή 
γραπτού λόγου, δεν κατανέμεται και δεν 
οργανώνεται σε στροφές σταθερής μορφής. 
Συνήθως αναπτύσσεται και κατανέμεται σε 
άνισα «στροφικά» σύνολα ή ενότητες που 
μοιράζουν το ποίημα σε ανισομερείς ποιη-
τικές περιοχές. Πολλές, όμως, φορές συμ-
βαίνει ένα νεοτερικό ποίημα να αναπτύσ-
σεται σε ένα ενιαίο, συνεχές, αδιάσπαστο 
και συμπαγές σύνολο στίχων

γ)   οι στίχοι δεν έχουν ορισμένο αριθμό συλ-
λαβών (δεν είναι π.χ. εννεασύλλαβοι, ενδε-
κασύλλαβοι, δεκαπεντασύλλαβοι κτλ.). Στο 
ίδιο ποίημα μπορεί κάλλιστα οι στίχοι να 
έχουν άνισο ποιητικό ανάπτυγμα. Μπορεί 
λ.χ. ένας στίχος να είναι μονόλεξος (ακό-
μη και μονοσύλλαβος, όπως συμβαίνει συ-
χνά στον ποιητή Νίκο Εγγονόπουλο) ή και 
υπερβολικά πολύλεξος

δ)   ορισμένες φορές ένα νεοτερικό ποίημα δεν 
αναπτύσσεται σε μια ορισμένη στιχοποιη-
μένη μορφή· δεν κατανέμεται, δηλαδή, σε 
στίχους αλλά γράφεται με ένα τρόπο που 
σχεδόν θυμίζει πεζό λόγο. Στην περίπτω-
ση αυτή, το νεοτερικό ποίημα ονομάζεται 
πεζόμορφο. Ο Γ. Σεφέρης π.χ. έχει γράψει 
και τέτοια πεζόμορφα ποιήματα.
Εκτός από αυτά τα τέσσερα χαρακτηριστι-

κά, που περισσότερο «περιγράφουν» την εξω-
τερική της μορφή και φόρμα, η νεοτερική ποί-
ηση παρουσιάζει και άλλα, πολύ πιο ουσιώδη 
γνωρίσματα. Συγκεκριμένα, θα μπορούσε κα-
νείς να διαπιστώσει και να επισημάνει, μεταξύ 
των άλλων, τις ακόλουθες ουσιώδεις αλλαγές:
α)   μεταβάλλεται ριζικά η ποιητική γλώσσα. 

Ο νεοτερικός ποιητής δε θηρεύει πια τη 
σπάνια, την εντυπωσιακή, τη λάμπουσα και 
την ιδιαίτερα ποιητική λέξη. Η νεοτερική 
ποιητική έκφραση πλησιάζει πολύ τους τό-
νους, το χαρακτήρα και το ύφος που έχει 
η γλώσσα της καθημερινής μας ομιλίας. Γι’ 

       



131

Νεοτερική ποίηση Νουβέλα

αυτό, πολλοί μιλούν για μια ποίηση που, 
ενώ βρίσκεται πολύ κοντά στο εκφραστικό 
ήθος του καθημερινού λόγου, εντούτοις δε 
χάνει την ποιητικότητα και τη μουσικότητά 
της

β)   η ποιητικότητα της νεοτερικής ποίησης 
στηρίζεται, μεταξύ των άλλων, και στην 
εκφραστική της τόλμη. Λέξεις και έννοιες 
που στην τρέχουσα λογική της γλώσσας 
φαίνονται αταίριαστες και ασύμβατες, στη 
νεοτερική ποίηση συσχετίζονται και συν-
δέονται μεταξύ τους. Το αποτέλεσμα μιας 
τέτοιας σύνδεσης είναι ομολογουμένως εκ-
πληκτικό: οι λέξεις μοιάζουν να ξαναγεν-
νιούνται και να αποκτούν μια καινούρια 
νοηματική ταυτότητα

π.χ. – οξειδώθηκα μες στη νοτιά των αν-
θρώπων

(Οδ. Ελύτης)
– ο ουρανός αρχίζει απ’ το ψωμί

(Γ. Ρίτσος)
– διψάμε όλοι για ουρανό 

(Μ. Σαχτούρης)

γ)   η νεοτερική ποίηση δε φανερώνει και δεν 
αποκαλύπτει εύκολα τη θεματική της ου-
σία. Συνήθως κρύβει το θέμα της ή το μισο-
φωτίζει. Γι’ αυτό και την είπαν ποίηση κλει-
στή, δυσνόητη και ερμητική. Αυτός όμως ο 
κλειστός χαρακτήρας είναι που την κάνει 
και ιδιαίτερα γοητευτική στην ανάγνωση

δ)   η ερμητικότητα της νεοτερικής ποίησης 
οφείλεται κυρίως στο γεγονός ότι δεν έχει 
πάντα έναν καθαρό νοηματικό ειρμό. Εί-
ναι ποίηση των υπαινιγμών, πυκνή και όχι 
αναλυτική, κρυπτική και όχι άπλετα φωτι-
σμένη.

 
[Ο όρος νεοτερική ποίηση οφείλεται στον 

Αλέξανδρο Αργυρίου, που θεωρείται ένας από 
τους σημαντικότερους μεταπολεμικούς κριτι-
κούς της λογοτεχνίας· ο Αργυρίου, τον Ιούλιο 

του 1979, δημοσίευσε στο περιοδικό Διαβάζω 
(τευχ. 22, σσ. 28-52) τη μελέτη Σχέδιο για μια 
συγκριτική μελέτη της μοντέρνας ελληνικής ποί-
ησης, στην οποία και πρωτοεισηγήθηκε τον όρο 
«νεοτερική ποίηση».

Οι απαρχές της νεοτερικής ποίησης το-
ποθετούνται χρονικά γύρω στα 1930. Πολλοί 
μάλιστα θεωρούν ως συμβατική αφετηρία της 
νεοτερικής ποίησης το 1931. Είναι η χρονιά που 
ο Γ. Σεφέρης δημοσιεύει την πρώτη του ποιη-
τική συλλογή με τον τίτλο Στροφή. Η συλλογή 
αυτή θεωρείται ότι εγκαινιάζει μια στροφή, 
μιαν αλλαγή στα ποιητικά μας πράγματα και 
σημαδεύει το πέρασμα από την παραδοσιακή 
στη νεοτερική ποίηση.

Στην πραγματικότητα, όμως, το πέρασμα 
από τη μια ποίηση στην άλλη προετοιμάστηκε 
σταδιακά. Οι ποιητές που προκάλεσαν τα πρώ-
τα ρήγματα και υπονόμευσαν την κυριαρχία 
της παραδοσιακής ποίησης, είναι ο Κ. Π. Κα-
βάφης και ο Κ. Γ. Καρυωτάκης.

Πάντως, γύρω στα 1930, τα πρώτα σημάδια 
της αλλαγής έχουν φανεί και μέχρι το τέλος αυ-
τής της δεκαετίας η νεοτερική ποίηση έχει πα-
γιωθεί οριστικά]

(Βλ. Ελεύθερος στίχος, Μοντερνισμός, Πε-
ζόμορφο ποίημα, Υπερρεαλισμός)

 
Νουβέλα

Μαζί με το διήγημα και το μυθιστόρημα, η 
νουβέλα είναι ένα από τα τρία βασικά είδη 
της αφηγηματικής πεζογραφίας. Καθένα από 
αυτά τα είδη έχει, βέβαια, τα δικά του χαρα-
κτηριστικά· ωστόσο, πρέπει πάντοτε να έχου-
με υπόψη ότι τα όρια μεταξύ των τριών αυτών 
ειδών είναι πολλές φορές ασαφή και δυσδιά-
κριτα. Συνεπώς, η τριμερής αυτή διάκριση εί-
ναι σχετική.

Σε ό,τι αφορά την έκταση, η νουβέλα το-
ποθετείται κάπου ανάμεσα στο διήγημα και 
το μυθιστόρημα. Εξιστορεί κυρίως γεγονότα 
της σύγχρονης κοινωνικής πραγματικότητας, 
δηλαδή της εποχής κατά την οποία γράφτηκε. 

       



132

ΝταντάΝταντά

Συνήθως, σε μια νουβέλα, ο συγγραφέας ρί-
χνει το βάρος στην ηθογράφηση και την ψυχο-
γράφηση των χαρακτήρων αλλά δεν εμβαθύ-
νει εξίσου στην πλοκή και στα επεισόδια που 
αφηγείται. Γενικά, μπορούμε να πούμε ότι η 
δομή μιας νουβέλας είναι λίγο πιο περίπλοκη 
από εκείνη του διηγήματος αλλά απέχει αρ-
κετά απ’ την ευρύτητα και το περίτεχνο ενός 
μυθιστορήματος.

Ως παραδείγματα νουβέλας από τη νεοελ-
ληνική λογοτεχνία, θα μπορούσαμε να ανα-
φέρουμε Τα ρόδινα ακρογιάλια του Αλέξαν-
δρου Παπαδιαμάντη, το Ζητιάνο του Ανδρέα 
Καρκαβίτσα, τον Κατάδικο του Κωνσταντίνου 
Θεοτόκη και την Ιστορία ενός αιχμαλώτου του 
Στρατή Δούκα.

(Βλ. Αφήγημα, Αφήγηση, Διήγημα, Λογο-
τεχνικά γένη/είδη, Μυθιστόρημα, Χαρακτή-
ρας)

 
Νταντά

Με τους όρους «νταντά» ή «ντανταϊσμός» 
ονομάζουμε το λογοτεχνικό και καλλιτεχνικό 
κίνημα που γεννήθηκε στη διάρκεια του Α΄ 
Παγκοσμίου πολέμου, το 1916, στο Cabaret 
Voltaire της Ζυρίχης. Στην ουδέτερη ελβετική 
πόλη σύχναζαν τότε πολλοί νέοι πρωτοπορια-
κοί καλλιτέχνες απ’ όλη σχεδόν την Ευρώπη, 
όπως ο Ρουμάνος Tristan Tzara, που έμελλε να 
αναδειχθεί σε αρχηγό του νέου κινήματος, ο 
Αλσατός Jean Arp, ο Γάλλος Francis Picabia, 
οι Γερμανοί Hugo Ball, Richard Huelsenbeck, 
Emmy Hennings και Hans Richter, ο Αυστρια-
κός Walter Serner, ο Ουκρανός Marcel Slodki 
κ.ά. Όλοι αυτοί έχουν γνωρίσει ως ένα βαθμό 
τον εξπρεσιονισμό και το φουτουρισμό και εί-
ναι έτοιμοι για νέες αναζητήσεις. Συνεπώς, το 
νταντά είναι ένα από τα τέσσερα πρωτοπορι-
ακά κινήματα που με αποκορύφωμα τον υπερ-
ρεαλισμό, συγκλόνισαν τον κόσμο της τέχνης 
στις πρώτες δεκαετίες του 20ού αιώνα.

 

Φωνητικό ποίημα του Hugo Ball (1917). Η έλλειψη  
νοήματος είναι εμφανής.

 
To νταντά γεννιέται κυριολεκτικά μέσα 

από τις στάχτες του Α΄ Παγκοσμίου πολέμου. 
Πράγματι, το κοινό στοιχείο που ωθεί τους πα-
ραπάνω καλλιτέχνες προς τη δημιουργία είναι 
το μίσος ενάντια στον παραλογισμό και τη φρί-
κη του πολέμου: διαπιστώνοντας ότι η λογική, 
η ηθική, η θρησκεία, οι παλαιές αξίες, τα ιδα-
νικά και η υπάρχουσα τέχνη δεν κατόρθωσαν 
να αποτρέψουν τελικά τον πόλεμο, νιώθουν 
βαθιά απογοήτευση και θεωρούν ότι ο κόσμος 
βρίσκεται σε ηθική και πνευματική παρακμή 
και ότι το πολιτικό, κοινωνικό και πνευματι-
κό σύστημα έχει καταρρεύσει· οργανώνουν, 
λοιπόν, ποιητικές βραδιές και επεισοδιακές 
καλλιτεχνικές εκδηλώσεις (που πολλές φο-
ρές καταλήγουν σε διαδηλώσεις), προκειμέ-
νου να διακηρύξουν με τον πιο φανερό τρόπο 
την αντίθεσή τους σε όλη αυτή την κατάστα-
ση. Από αυτή την άποψη, το νταντά είναι ένα 
λογοτεχνικό και καλλιτεχνικό κίνημα, με όλη 
τη σημασία της λέξης: συνδέοντας άμεσα την 
τέχνη με τη ζωή, θεωρεί ότι, για να έρθει κάτι 
εντελώς νέο, θα πρέπει η πρώτη να δείξει το 
δρόμο στη δεύτερη.

       



133

ΝταντάΝταντά

Η αρχική αντίδραση των ντανταϊστών εί-
ναι η άρνηση κάθε παλαιάς ιδέας, πνευμα-
τικής ή καλλιτεχνικής, και ο μηδενισμός (=η 
πίστη στο τίποτε). Δίνουν, λοιπόν, στο κίνημά 
τους μια ονομασία επιλεγμένη στην τύχη, χω-
ρίς κανένα ιδιαίτερο νόημα και επιτίθενται 
σε καθετί καθιερωμένο, τόσο στο χώρο της 
τέχνης όσο και σε άλλους τομείς της ζωής. 
Προσπαθούν με κάθε τρόπο να προκαλέσουν 
το κοινό, ώστε να ξεφύγει από την προσήλω-
ση και την αδικαιολόγητη πίστη του σε αξίες 
πεπαλαιωμένες· θέλουν να καταστρέψουν την 
παραδοσιακή κοινωνία, παιδεία και τέχνη, για 
να φτάσουν να αγγίξουν ξανά την αυθεντική 
πραγματικότητα.

Τελικά, προτείνουν μια νέου τύπου ευαι-
σθησία, η οποία περιλαμβάνει την απόλυτη 
καλλιτεχνική ελευθερία και αποδέχεται τη δι-
ακωμώδηση των πάντων με το βίαιο χιούμορ 
και την καταλυτική ειρωνεία. Οι ντανταϊστές 
θεωρούν ότι η τέχνη δεν μπορεί και δεν πρέπει 
να έχει ως στόχο την απόδοση ή την απεικόνι-
ση της εξωτερικής πραγματικότητας· γι’ αυτό 
και απορρίπτουν σύσσωμη την παλαιότερη τέ-
χνη. Οι ίδιοι, σε μια προσπάθεια να ξεφύγουν 
από τον κόσμο των αισθήσεων, ενσωματώνουν 
στα έργα τους το στοιχείο του πηγαίου, του τυ-
χαίου και του παράλογου, την ενορατική και 
διαισθητική αντίληψη των πραγμάτων και του 
κόσμου: τόσο τα ποιήματα όσο και τα μανιφέ-
στα που δημοσιεύουν, δεν έχουν λογικό ειρμό, 
η μορφή και η δομή τους είναι αποσπασματική 
και το περιεχόμενο σχεδόν ακατανόητο. Με 
λίγα λόγια, στη θέση της πραγματικότητας και 
της λογικής της μίμησης, το νταντά προτείνει 
μια καλλιτεχνική και αισθητική αναρχία.

Όπως ήδη έγινε φανερό, το νταντά δε συν-
δέεται αποκλειστικά με τη λογοτεχνία αλλά 
βλέπει την τέχνη ως ένα αδιάσπαστο σύνολο· 
γι’ αυτό και πολύ συχνά οι ντανταϊστές οργα-
νώνουν εκδηλώσεις που εμπεριέχουν όλες σχε-

δόν τις μορφές τέχνης (σήμερα θα μιλούσαμε 
για happenings). Ειδικά σε ό,τι αφορά τη λο-
γοτεχνία, ασχολήθηκαν κυρίως με την ποίηση 
και ως βασικά τους χαρακτηριστικά μπορούμε 
να θεωρήσουμε τους εντελώς απρόσμενους 
συνδυασμούς λέξεων και φράσεων, το μοντάζ 
και το κολάζ και, γενικά, την πρωτότυπη πα-
ρουσίαση, την ειρωνεία, τη σάτιρα και το βίαιο 
χιούμορ, καθώς και την έντονη προκλητική δι-
άθεση προς το κοινό. Δεν πρέπει να ξεχνάμε 
ότι τα ποιήματα των ντανταϊστών γράφονταν 
κυρίως για να διαβαστούν ενώπιον του κοινού 
και να προκαλέσουν την αντίδρασή του.

Μετά το τέλος του πολέμου, το νταντά εξα-
πλώθηκε και σε άλλες χώρες και μέχρι το 1921 
συναντάμε ντανταϊστικές καλλιτεχνικές εκ-
δηλώσεις στη Νέα Υόρκη, στο Βερολίνο και, 
κυρίως, στο Παρίσι· στην ουσία, όμως, μετά 
τη χρονιά αυτή, το κίνημα χάνει το δυναμισμό 
και την ορμητικότητά του και αρχίζει να με-
ταλλάσσεται, οδηγώντας σταδιακά προς τον 
υπερρεαλισμό, την τελευταία και πιο σημαντι-
κή από τις πρωτοπορίες (πράγματι, ορισμένοι 
από τους πιο βασικούς εκπροσώπους του γαλ-
λικού υπερρεαλισμού συμμετείχαν αρχικά στο 
κίνημα του νταντά).

Συμπερασματικά, μπορούμε να πούμε ότι 
το νταντά επηρέασε σε αρκετά μεγάλο βαθμό 
όχι μόνο τον υπερρεαλισμό αλλά γενικά τη 
σύγχρονη ποίηση, ακόμη και ποιητές όπως τον 
Αμερικανοβρετανό Τ. S. Eliot ή τον Αμερικα-
νό Ezra Pound. Για παράδειγμα, καθιέρωσε 
το στοιχείο του παράλογου και της έλλειψης 
νοήματος, που μέχρι τις αρχές του αιώνα μας 
δεν ήταν αποδεκτό στην τέχνη. Στη χώρα μας, 
όμως, το νταντά έγινε γνωστό με πολύ μεγάλη 
καθυστέρηση και ουσιαστικά δεν επηρέασε τη 
σύγχρονη ελληνική ποίηση.

(Βλ. Μοντερνισμός, Σχολή, ρεύμα, κίνημα, 
Υπερρεαλισμός).

       



134

ΟμοιοκαταληξίαΟμοιοκαταληξία

Ο
Ομοιοκαταληξία

Στους δύο παρακάτω στίχους από τον Επιτά-
φιο του Γ. Ρίτσου:

 
πού πέταξε τ’ αγόρι μου, πού πήγε, πού μ’ 

αφήνει
χωρίς πουλάκι το κλουβί, χωρίς νερό η κρήνη

 
παρατηρούμε το εξής: οι δύο στίχοι παρου-
σιάζουν μια πλήρη ηχητική ομοιότητα από το 
τελευταίο τους τονισμένο φωνήεν και μετά: 
αφήνει - κρήνη. Αυτή, ακριβώς, η πλήρης ομοι-
ότητα, όπως επισημάνθηκε στα προαναφερό-
μενα, ονομάζεται ομοιοκαταληξία.

Αναλυτικότερα, μπορούμε να πούμε ότι 
«ομοιοκαταληξία είναι η πλήρης ομοιότητα 
δύο ή περισσότερων στίχων από το τελευταίο 
τονισμένο φωνήεν και μετά» (βλ. σχετικά: Ξ. 
Α. Κοκόλης, 1983).

Όταν δύο στίχοι ομοιοκαταληκτούν, το τε-
λευταίο τονισμένο φωνήεν μπορεί να βρίσκε-
ται στη λήγουσα, στην παραλήγουσα ή στην 
προπαραλήγουσα της τελευταίας λέξης:

 
σβηστός θέρος θάλασσα
κλειστός γέρος χάλασα

Με βάση αυτό το κριτήριο, η ομοιοκαταλη-
ξία διακρίνεται σε:
α)   οξύτονη: όταν η τελευταία λέξη του στίχου 

τονίζεται στη λήγουσα. Στις οξύτονες ομοι-

οκαταληξίες, η ηχητική ομοιότητα πρέπει 
κανονικά να συμπεριλαμβάνει και το σύμ-
φωνο ή τα σύμφωνα που τυχόν υπάρχουν 
πριν από το τονιζόμενο τελευταίο φωνήεν 
του στίχου (διαφορετικά η ομοιοκαταληξία 
θεωρείται ατελής)

γη τρομερή
οδηγοί (τέλεια) γη (ατελής)

β)   παροξύτονη, όταν τονίζεται το φωνήεν της 
προτελευταίας συλλαβής του στίχου
μέρος χρόνια λάμπος 
θέρος αλώνια κάμπος
 

γ)   προπαροξύτονη, όταν το τελευταίο τονιζό-
μενο φωνήεν είναι η προπαραλήγουσα της 
καταληκτικής λέξης του στίχου

μέλισσες πέρασες
θέλησες γέρασες
 
παραδείγματα
Και μην έχοντας πιο κάτου άλλο σκαλί
για τ’ ανέβασμα ξανά που σε καλεί

(οξύτονη ομοιοκαταληξία)
 
και θα σβήσεις καθώς σβήνουνε λιβάδια
πιο αλαφρά του περασμού σου τα σημάδια

(παροξύτονη ομοιοκαταληξία)
 

       



135

ΟμοιοτέλευτοΟμοιοκαταληξία

Άγγελος και σ’ εσάς φέρνει την είδηση
οι ζητούντες να πνίξουν τη συνείδηση  

(προπαροξύτονη ομοιοκαταληξία)
 
Ανάλογα με τον τρόπο που διατάσσονται 

οι ομοιοκατάληκτοι στίχοι μέσα στη στροφή, η 
ομοιοκαταληξία διακρίνεται σε:

 
α) ζευγαρωτή (τύπος ααββ)

 
Άκρα του τάφου σιωπή στον κάμπο βασιλεύει· 

Λαλεί πουλί, παίρνει σπυρί κι η μάνα το 
ζηλεύει.

Τα μάτια η πείνα εμαύρισε· στα μάτια η μάνα 
μνέει

Στέκει ο Σουλιώτης ο καλός παράμερα και 
κλαίει

(Δ. Σολωμός)
 

β) πλεχτή (τύπος αβαβ)
 

Δεν ξέρω πώς να σου το ειπώ. Μα ο δρόμος 
χτες το βράδυ

μες στη σταχτιά τη συννεφιά σα θέατρο είχε 
γίνει.

Μόλις φαινόταν η σκηνή στ’ ανάριο το σκοτάδι
και σα σκιές φαινόντανε μακριά μου οι θεα-

τρίνοι
(Λ. Πορφύρας)

 
γ) σταυρωτή (τύπος αββα)

 
Φυσάει τ’ αεράκι μ’ ανάλαφρη φόρα
και τες τριανταφυλλιές αργά σαλεύει·
στις καρδιές και στην πλάση βασιλεύει
ρόδινο σούρουπο, ώρα μυροφόρα

(Κ. Παλαμάς)
 

δ) ζευγαροπλεχτή (τύπος ααβγγβ)
 

Γιαννιώτικα, σμυρνιώτικα, πολίτικα
μακρόσυρτα τραγούδια ανατολίτικα, λυπητερά

πώς η ψυχή μου σέρνεται μαζί σας! 
Είναι χυμένη από τη μουσική σας
και πάει με τα δικά σας τα φτερά.

(Κ. Παλαμάς)
 

ε) ελεύθερη (παρουσιάζει διάφορους τύπους)
 

Το Μιχαλιό τον πήρανε στρατιώτη, 
Καμαρωτά ξεκίνησε κι ωραία
με το Μαρή και με τον Παναγιώτη.
Δεν μπόρεσε να μάθει καν το «επ’ ώμου».
Όλο μουρμούριζε: «Κυρ-Δεκανέα,
άσε με να γυρίσω στο χωριό μου...»

(Κ. Γ. Καρυωτάκης)
(Βλ. Συνήχηση)

 
 Ομοιοτέλευτο

Από τα χρόνια του Ομήρου μέχρι και σήμερα, 
έχει παρατηρηθεί το εξής: στα διάφορα κεί-
μενα (πεζά, ποιητικά και κυρίως ρητορικά) 
είναι δυνατόν κάποιες λέξεις να ομοηχούν στο 
καταληκτικό τους μέρος. Αυτή η ομοηχία, που 
άλλοτε είναι εντελώς συμπτωματική και άλλο-
τε την επιδιώκει ο δημιουργός του κειμένου, 
ονομάζεται ομοιοτέλευτο. Στο παρακάτω π.χ. 
απόσπασμα απ’ το Λυσία (Κατά Φίλωνος δοκι-
μασίας, 26), δύο λέξεις (βουλεύειν - δουλεύειν) 
ομοηχούν ως προς το καταληκτικό τους μέρος, 
οπότε έχουμε περίπτωση ομοιοτέλευτου:

 
Καίτοι δικαίως γ’ ἄν, ὅστις φανερῶς 

ὥσπερ οὗτος προὔδωκε τὴν ἐλευθερίαν, οὐ 
περὶ τοῦ βουλεύειν ἀλλὰ περὶ τοῦ δουλεύ-
ειν καὶ τῆς μεγίστης τιμωρίας ἀγωνίζοιτο.

 
Το ομοιοτέλευτο, που χαρακτηρίζει κυρίως 

τα αρχαία ρητορικά κείμενα, θεωρείται από 
ορισμένους μελετητές ο μακρινός πρόγονος 
της ομοιοκαταληξίας. Σύμφωνα, δηλαδή, μ’ 
αυτή την άποψη, η ομοιοκαταληξία προήλθε 
από το ομοιοτέλευτο.

       



136

ΟξύμωροΟξύμωρο

Ομοιοτέλευτο μπορούμε να έχουμε και 
μέσα στον ίδιο στίχο, όταν δυο λέξεις ομοη-
χούν στο καταληκτικό τους μέρος. Αυτό φαί-
νεται καθαρά στους παρακάτω στίχους του 
Κωστή Παλαμά:

 
– Γιαννιώτικα, σμυρνιώτικα, πολίτικα
– και βογκάει και βαριά μοσχοβολάει
– κι όλο αρχίζει, γυρίζει, δεν τελειώνει
 
Όταν δύο στίχοι τελειώνουν με την ίδια 

ακριβώς λέξη, δεν έχουμε περίπτωση κανο-
νικής ομοιοκαταληξίας αλλά ομοιοτέλευτο 
λέξεων, όπως αυτό φαίνεται στους παρακάτω 
στίχους του Γ. Σεφέρη:

 
μαζεύοντας την πίκρα του κορμιού μας
να βγούμε από την πίκρα του κορμιού μας

(Βλ. Ομοιοκαταληξία).
 

Οξύμωρο

Στο γνωστό αρχαιοελληνικό ρητό σπεῦδε 
βραδέως μπορούμε να παρατηρήσουμε τα 
εξής: συνεκφέρονται δύο έννοιες (λέξεις), 
το ρήμα σπεῦδε και το επίρρημα βραδέως, 
που η νοηματική τους σχέση είναι τέτοια, 
ώστε να δημιουργείται λογική αντίφαση· 
η σημασία του σπεῦδε αναιρεί το βρα-
δέως και το βραδέως αναιρεί το σπεῦδε. 
Αυτή η συνεκφορά αντιφατικών εννοιών 
(π.χ. ο θάνατος των αθανάτων, χαῖρε νύμ-
φη ἀνύμφευτε, πάω αργά γιατί βιάζομαι, 
αγγελικό και μαύρο φως κτλ.) ονομάζεται 
σχήμα οξύμωρο. 

Στο οξύμωρο σχήμα συνάπτονται, βέ-
βαια, δύο λέξεις αντιφατικές μεταξύ τους, 
αλλά, τελικά, το εκφραζόμενο νόημα είναι 
σωστό. Το ρητό λ.χ. σπεῦδε βραδέως περι-
έχει το εξής σωστό νόημα: στη ζωή πρέπει 
κανείς να σπεύδει, να είναι ταχύς και γρή-
γορος, αλλά αυτή η σπουδή, η ταχύτητα 
στις ενέργειες πρέπει να συνδυάζεται με 
σύνεση.

       



137

ΠαραλογήΠαραλογή

Παραλογή
Οι παραλογές αποτελούν μια ιδιαίτερη κα-

τηγορία δημοτικών τραγουδιών. Έχουν όλα τα 
γνωρίσματα που διακρίνουν γενικά τη δημοτι-
κή ποίηση. Παράλληλα, όμως, παρουσιάζουν 
και ορισμένα ιδιαίτερα χαρακτηριστικά, με τα 
οποία ξεχωρίζουν από τις άλλες κατηγορίες 
δημοτικών τραγουδιών. Συγκεκριμένα, οι πα-
ραλογές, ως ιδιαίτερη κατηγορία δημοτικών 
τραγουδιών, παρουσιάζουν τα ακόλουθα χα-
ρακτηριστικά:
  α)   είναι συνήθως πολύστιχα ποιήματα με 

αφηγηματικό και επικολυρικό χαρακτή-
ρα. Από την άποψη αυτή, πλησιάζουν 
κάπως και συγγενεύουν με τα ακριτικά 
τραγούδια. Ορισμένες μάλιστα φορές, 
δεν είναι και τόσο ευδιάκριτα τα όρια με-
ταξύ των παραλογών και των ακριτικών 
τραγουδιών.

  β)   ως αφηγηματικά τραγούδια αναπτύσσουν 
ένα μύθο (=μια υπόθεση, μια ιστορία) 
που εξελίσσεται σταδιακά και έχει όλα τα 
γνωρίσματα και τα στοιχεία της αφηγη-
ματικής ποιητικής γραφής: αρχή και δέση 
του μύθου, σταδιακή εξέλιξη και κορύφω-
ση και, τέλος, λύση

  γ)   αντλούν το περιεχόμενό τους από αρχαίους 
ελληνικούς μύθους, από νεότερες παραδό-
σεις, από διάφορα δραματικού χαρακτήρα 
κοινωνικά περιστατικά, από την ιστορική 
μνήμη, ή έχουν υπόθεση εντελώς πλαστή

δ)  παρουσιάζουν έντονα παραμυθιακά και 
εξωλογικά στοιχεία, δηλαδή στοιχεία που η 
λογική μας δεν τα δέχεται ως πραγματικά 
και φυσικά

  ε)   παρουσιάζουν το χαρακτηριστικό της αφη-
γηματικής πυκνότητας στην πλοκή του μύ-
θου, με αποτέλεσμα να διακρίνονται από 
έναν γρήγορο και γοργό ρυθμό στην όλη 
ροή και εξέλιξη του μύθου

στ)  διαφέρουν ριζικά από άλλα αφηγηματικά 
τραγούδια, γιατί η υπόθεσή τους παρουσι-
άζει στοιχεία έντονης δραματικότητας.

Όλα αυτά τα στοιχεία και τα χαρακτηρι-
στικά μπορεί κανείς εύκολα να τα διαπιστώσει 
και να τα επισημάνει στις δύο καλύτερες πα-
ραλογές: «Του Νεκρού αδελφού» και «Του γε-
φυριού της Άρτας». Στην πρώτη λ.χ. από αυτές 
τις δύο παραλογές μπορούμε εύκολα να διαπι-
στώσουμε: τον εμφανή αφηγηματικό χαρακτή-
ρα του τραγουδιού· την ύπαρξη ενός μύθου, 
μιας δηλαδή υπόθεσης, με εμφανή τα στοιχεία 
της δέσης, της σταδιακής κορύφωσης και της 
λύσης· την υπόθεση που είναι πλαστή αλλά 
απηχεί και συγκεκριμένες κοινωνικές κατα-
στάσεις· τα υπάρχοντα στο μύθο εξωλογικά 
στοιχεία (π.χ. η έγερση του νεκρού Κωνσταντή 
από το μνήμα)· την έντονη δραματικότητα που 
κορυφώνεται στους καταληκτικούς στίχους της 
παραλογής.

[Ο Ν. Πολίτης χρησιμοποίησε πρώτος τον 
όρο «παραλογές», για να ξεχωρίσει τα διηγη-

Π

       



138

ΠαραλογοτεχνίαΠαραλογή

ματικά παραμυθιακά ποιήματα από άλλες κα-
τηγορίες δημοτικών τραγουδιών. Ο Πολίτης, 
σχετικά με την καθιέρωση του όρου «παραλο-
γές», στηρίχθηκε σε μια πληροφορία, που ανα-
φέρει ο Δ. Καμπούρογλου στην «Ιστορία των 
Αθηναίων» (1889): «Τα ποιητικά της δημώδους 
μούσης προϊόντα, τα φέροντα τον τύπον επών ή 
επυλλίων, ωνομάζοντο παραλογαί».

Σύμφωνα με τη γνώμη του Στ. Κυριακίδη 
η λέξη «παραλογή» έχει προέλθει από την αρ-
χαία ελληνική «παρακατολογή» (με απλολογία 
κατά το γνωστό σχήμα: αμφιφορεύς - αμφο-
ρεύς), που ήταν όρος θεατρικός και σήμαινε 
ένα είδος μελοδραματικής απαγγελίας. Ο ίδιος 
μελετητής ασχολήθηκε με το ευρύτερο πρόβλη-
μα της καταγωγής των ελληνικών παραλογών. 
Στη μελέτη του «Αι ιστορικαί αρχαί της δημώ-
δους νεοελληνικής ποιήσεως» (1934) υποστήρι-
ξε την πολύ βάσιμη άποψη ότι η προέλευση και 
η καταγωγή των παραλογών είναι αρχαιοελλη-
νική. 

Συγκεκριμένα ο Κυριακίδης ανάγει την 
προέλευση των παραλογών στον τραγικό πα-
ντόμιμο, που προήλθε από τη διάσπαση της ελ-
ληνικής τραγωδίας και που η ύπαρξή του μαρ-
τυρείται στην Ελλάδα από τον 5ο π.Χ. αιώνα. 
Στον παντόμιμο συμμετέχει ένα ή περισσότερα 
πρόσωπα, που λέγουν μ’ έναν ορισμένο μου-
σικό τρόπο το κείμενο, ενώ παράλληλα ένας 
χορευτής αναπαριστάνει με κινήσεις μόνο τα 
λεγόμενα. Ο παντόμιμος, που από την ελληνι-
στική εποχή πέρασε στη Ρώμη και από κει στο 
Βυζάντιο, εξελίχθηκε βαθμιαία σε ιδιαίτερο 
θεατρικό είδος και ανέπτυξε ανεξάρτητες δικές 
του υποθέσεις, που είχαν αφηγηματικό - μυθικό 
χαρακτήρα με μιαν αφθονία δραματικών στοι-
χείων. Από αυτούς τους ανεξαρτητοποιημένους 
παντόμιμους, που είχαν πάρει χαρακτήρα ορ-
χηστρικών ασμάτων, πιστεύει ο Κυριακίδης ότι 
προήλθαν οι παραλογές. ]

(Βλ. Δημοτική ποίηση)

Παραλογοτεχνία

Για να ορίσουμε τον όρο «παραλογοτεχνία», 
απαραίτητη προϋπόθεση είναι να έχουμε δώ-
σει σαφή και οριστική απάντηση στο ερώτημα 
τι είναι λογοτεχνία — πράγμα που μέχρι στιγ-
μής δεν έχει σταθεί δυνατό. Ωστόσο, ο όρος 
«παραλογοτεχνία» χρησιμοποιείται σήμερα 
ευρέως, για να δηλώσει ένα πλήθος μυθοπλα-
στικών έργων, που σύμφωνα με τους ειδικούς, 
κινούνται στις παρυφές ή στο περιθώριο της 
λογοτεχνίας.

Πάντως, η ύπαρξη του συγκεκριμένου όρου 
δεν αναιρεί τις δυσκολίες που έχουμε, για να 
περιγράψουμε και να ομαδοποιήσουμε μια 
ετερόκλητη και συνεχώς αυξανόμενη σε όγκο 
έντυπη παραγωγή, την οποία ο κριτικός λόγος 
αρνείται να τη συμπεριλάβει στο σώμα κειμέ-
νων που συνήθως ονομάζουμε «λογοτεχνία». 
Οι δυσκολίες αυτές είναι σχεδόν ανυπέρβλη-
τες· διότι από τη στιγμή που θα υιοθετήσουμε 
τον όρο «παραλογοτεχνία» και θα αρχίσουμε 
να τον χρησιμοποιούμε χαρακτηρίζοντας ορι-
σμένα κείμενα, αυτόματα τίθεται το ερώτημα 
με ποια κριτήρια θα πρέπει να αποδίδεται 
αυτός ο χαρακτηρισμός και πού ακριβώς βρί-
σκεται το όριο μεταξύ παραλογοτεχνίας και 
λογοτεχνίας.

Με μια πρώτη ματιά, ο όρος μοιάζει αξι-
ολογικός, όπως άλλωστε και ο όρος «λο-
γοτεχνία». Πράγματι, πολλοί βλέπουν τη 
λογοτεχνία ως έναν κανόνα και, συνεπώς, 
χαρακτηρίζουν ως παραλογοτεχνία τα έργα 
εκείνα που έχουν στοιχεία λογοτεχνικά αλλά 
δεν είναι άξια να συμπεριληφθούν στον κανό-
να. Η στάση αυτή γεννά αρκετά προβλήματα. 
Πρώτα πρώτα, η έννοια και η αξία του κανόνα 
ή της παράδοσης είναι σχετική: πρόκειται για 
ένα «κατασκεύασμα», το οποίο έχει διαμορ-
φωθεί από συγκεκριμένους ανθρώπους, για 
συγκεκριμένους λόγους, σε μια συγκεκριμένη 
εποχή. Για παράδειγμα, αν δεχθούμε ότι στην 
εποχή μας ο λογοτεχνικός κανόνας, στο βαθ-
μό που υπάρχει, διαμορφώνεται κυρίως από 

       



139

ΠαραλογοτεχνίαΠαραλογοτεχνία

τους ακαδημαϊκούς διδάσκοντες, τότε ο όρος 
«παραλογοτεχνία» καταλήγει να δηλώνει όλα 
τα λογοτεχνικά έργα που δεν αξίζει να αποτε-
λούν αντικείμενο σοβαρής μελέτης!

Σήμερα, γνωρίζουμε πολύ καλά ότι η λο-
γοτεχνία δεν είναι μια έννοια στεγανή αλλά 
διαρκώς αναθεωρούμενη και ότι κανένα έργο 
δεν μπορεί να χαρακτηριστεί λογοτεχνικό για 
πάντα. Ο Ρώσος θεωρητικός Mikhail Bakhtine 
έχει παρατηρήσει ότι όλα τα λογοτεχνικά είδη 
τείνουν προς την ένταξή τους στον κανόνα των 
αποδεκτών κειμένων, ο οποίος τελικά διαμορ-
φώνεται με τρόπο που δύσκολα μπορεί να εξη-
γηθεί πλήρως.

Με αυτά τα δεδομένα, υπάρχουν πολλοί 
που υποστηρίζουν ότι η διάκριση ανάμεσα σε 
λογοτεχνία και παραλογοτεχνία δεν έχει κανέ-
να νόημα: ένα έργο ή είναι λογοτεχνικό ή δεν 
είναι. Για παράδειγμα, αν λογοτεχνία ονομά-
σουμε ένα σύνολο κειμένων που για κάποιους 
αδιευκρίνιστους λόγους εκτιμώνται ιδιαίτερα, 
εκτός του ότι αυτό το σύνολο είναι σίγουρα με-
ταβλητό, θα πρέπει να δεχθούμε και κάποιου 
είδους διαβάθμιση στο εσωτερικό του, που και 
αυτή θα υπόκειται σε μεταβολές: δεν μπορεί 
όλες οι μονάδες του συνόλου αυτού να βρίσκο-
νται στο ίδιο υψηλό επίπεδο! Συνεπώς, ένα λο-
γοτεχνικό έργο μπορεί να είναι κατώτερο από 
ένα άλλο, χωρίς αυτό να σημαίνει ότι παύει να 
είναι και λογοτεχνικό.

Η άποψη αυτή δεν απέχει πολύ από την 
αλήθεια. Αρκεί να σκεφθούμε τα όσα ισχύουν 
στις υπόλοιπες τέχνες: για παράδειγμα ένας 
ζωγραφικός πίνακας, ένα γλυπτό, ένα μουσικό 
έργο, ακόμη και ένα τραγούδι, μπορεί να είναι 
καλό ή κακό —εκτίμηση πάντα προσωρινή— 
αλλά ποτέ δεν παύει να είναι ζωγραφική, γλυ-
πτική ή μουσική, αρκεί να πληρεί ορισμένες 
ελάχιστες προϋποθέσεις.

Συνεπώς, ο όρος «παραλογοτεχνία» δεν εί-
ναι απλά αξιολογικός. Αρκεί να σκεφτούμε τι 
εντάσσουμε συνήθως σ’ αυτό τον όρο ή τι μας 
έρχεται στο νου όταν τον αναφέρουμε: ιστο-
ρίες περιπέτειας, αστυνομικές, κατασκοπίας, 

τρόμου, αισθηματικές ή ερωτικές, επιστημονι-
κής φαντασίας, western κτλ., που όλες φτάνουν 
ως εμάς με τη μορφή της μυθοπλαστικής πε-
ζογραφίας η, γενικότερα, της αφήγησης· ποτέ 
δε θα χαρακτηρίζαμε ως παραλογοτεχνία ένα 
ποίημα ή ένα θεατρικό έργο (θα λέγαμε απλώς 
ότι πρόκειται για κακή ποίηση ή για κακό θέ-
ατρο). Με λίγα λόγια, ο όρος «παραλογοτε-
χνία» είναι και ειδολογικός, περιγραφικός.

Στο σημείο αυτό, αξίζει ίσως να αναφέ-
ρουμε την άποψη των Ρώσων φορμαλιστών, 
που πρώτοι προσπάθησαν να ορίσουν την πα-
ραλογοτεχνία με βάση κάποια «εσωτερικά» 
χαρακτηριστικά, υποστηρίζοντας ότι η θέση 
ενός οποιουδήποτε έργου μέσα στο «λογο-
τεχνικό σύστημα» είναι μεταβλητή και ότι τα 
όρια ανάμεσα στη λογοτεχνία και την παρα-
λογοτεχνία είναι θολά και ασαφή. Σύμφωνα 
με τους φορμαλιστές, παραλογοτεχνία είναι η 
γραφή που προσλαμβάνεται με τρόπο πλήρως 
αυτοματοποιημένο, χωρίς να προκαλεί την 
«ανοικείωση». Ωστόσο, η λογοτεχνία ανανεώ-
νεται ακριβώς επειδή τροφοδοτείται με θέμα-
τα, επινοήσεις κτλ. από την παραλογοτεχνία ή 
τα κατώτερα λογοτεχνικά είδη. Αυτό υποστη-
ρίζουν οι φορμαλιστές και, για να το αποδεί-
ξουν, φέρνουν ως παράδειγμα τους Αδελφούς 
Καραμαζόφ του Dostoievski. 

Σήμερα, είναι ευρύτερα αποδεκτό ότι η 
λογοτεχνία αναζωογονείται δανειζόμενη στοι-
χεία από κατώτερα είδη, τα οποία χρησιμεύουν 
ως ένα είδος παρακαταθήκης χαρακτήρων, 
ανεκδοτολογικών στοιχείων κτλ. Επιπλέον, 
συνεχίζοντας τη λογική των φορμαλιστών, 
πολλοί σύγχρονοι μελετητές και θεωρητικοί 
υποστηρίζουν ότι στην παραλογοτεχνία, κάθε 
μεμονωμένο έργο ανταποκρίνεται απόλυτα 
στο είδος ή τον τύπο στον οποίο δηλώνει ότι 
ανήκει· δεν αναζητά την πρωτοτυπία αλλά 
απλώς αναπαράγει δεδομένες συμβάσεις και 
στερεότυπα, επιδιώκοντας να εφαρμόσει με 
επιτυχία μια συγκεκριμένη συνταγή. Αν ξεφύ-
γει από τη συνταγή αυτή, αυτόματα ξεφεύγει 
και από τα στενά όρια της παραλογοτεχνίας, 

       



140

ΠαρήχησηΠαραλογοτεχνία

δυσαρεστώντας τους τακτικούς αναγνώστες 
της, οι οποίοι θεωρούν δεδομένο ότι το έργο 
πρέπει να υπακούει απόλυτα στην κατηγορία 
που έχουν επιλέξει. Πράγματι, σε αυτού του 
είδους τα έργα, στοιχεία όπως το όνομα του 
δημιουργού, του ήρωα, του εκδότη, το εξώ-
φυλλο, ο τίτλος, ο ειδολογικός χαρακτηρισμός 
κτλ., προσφέρουν στον αναγνώστη ένα είδος 
εγγύησης για το τι ακριβώς πρόκειται να δια-
βάσει, κάτι που δεν ισχύει για το σύνολο των 
λογοτεχνικών έργων.

Συμπερασματικά, μπορούμε να πούμε ότι 
ο όρος «παραλογοτεχνία», παρά τις σοβαρές 
δυσκολίες που παρουσιάζει στον ορισμό του, 
είναι αρκετά χρήσιμος. Πάνω απ’ όλα, μας 
υπενθυμίζει ότι τα λεγόμενα κατώτερα είδη 
καταλαμβάνουν όλο και μεγαλύτερο χώρο 
στο σύγχρονο κόσμο της έντυπης παραγωγής, 
κυρίως επειδή διαβάζονται περισσότερο από 
οτιδήποτε άλλο, ενώ για πολλούς ανθρώπους 
αποτελούν τη μόνη επαφή με τη λογοτεχνία. 
Όσο για τη λειτουργία τους, δηλαδή κατά 
πόσο είναι χρήσιμα και διδακτικά ή συνιστούν 
μια διαδικασία ψυχαγωγίας και φυγής ενδεχο-
μένως βλαπτική, είναι ένα ερώτημα που μένει 
ακόμη να απαντηθεί.

 
[Θα πρέπει να αναφέρουμε και την άποψη 

του Έλληνα μελετητή Γιώργου Βελουδή, που 
εξετάζει το φαινόμενο της παραλογοτεχνίας 
από σκοπιά μαρξιστική. Συγκεκριμένα, σύμ-
φωνα με το Βελουδή, η παραλογοτεχνία είναι 
μια έννοια κυρίως αξιολογικής και κοινωνιολο-
γικής φύσεως. Περιλαμβάνει, δηλαδή, κείμενα 
τα οποία βρίσκονται εκτός του λογοτεχνικού 
κανόνα των ανώτερων αναγνωστικών στρωμά-
των, δεν παύουν όμως να είναι καθαρά λογο-
τεχνικά. Η ύπαρξη των έργων αυτών οφείλεται 
στην πολιτισμική διχοτόμηση που έχει προκα-
λέσει η καπιταλιστική κοινωνία της αγοράς, με 
την εμπορευματοποίηση των λογοτεχνικών και 
καλλιτεχνικών προϊόντων, δημιουργώντας μια 
υψηλή και σοβαρή λογοτεχνία για τις ανώτερες 
τάξεις και μια ελαφρά και ψυχαγωγική για τις 

λαϊκές μάζες. Πρόκειται με λίγα λόγια για την 
αναπαραγωγή της παλαιάς διάκρισης μεταξύ 
λαϊκής και λόγιας λογοτεχνίας, που ειδικά στην 
ελληνική λογοτεχνία υπήρξε ιδιαίτερα εμφα-
νής. Όπως υποστηρίζει ο Βελουδής, η διάκριση 
αυτή δεν ήταν ποτέ αισθητικής φύσεως αλλά 
είχε να κάνει με την πολιτισμική διαφοροποί-
ηση συγκεκριμένων κοινωνικών στρωμάτων. 
Το ίδιο ισχύει και στη σύγχρονη εποχή: η πα-
ραλογοτεχνία είναι μια νέα «αστικό-λαϊκή» λο-
γοτεχνία για τις μάζες, φυσικά νόθα, αφού πα-
ραγωγός και καταναλωτής είναι πλέον σαφώς 
διαχωρισμένοι, σε αντίθεση με ό,τι συνέβαινε 
στην αυθεντική λαϊκή λογοτεχνία.

Η άποψη αυτή έχει αρκετά σωστά στοιχεία. 
Το πιο σημαντικό είναι ότι συνδέει την παρα-
λογοτεχνία με το ευρύτερο φαινόμενο της «μα-
ζικής κουλτούρας», που είναι προϊόν του 20ού 
κυρίως αιώνα (συνήθως, στη μαζική κουλτούρα 
κατατάσσουμε όλα σχεδόν τα προϊόντα της τη-
λεόρασης και του κινηματογράφου, τη διαφήμι-
ση, πολλά είδη μουσικής κτλ.· πρόκειται, δηλα-
δή, για ανάλαφρες δημιουργίες, προορισμένες 
για πλατιά λαϊκή κατανάλωση). Ωστόσο, το 
πρόβλημα με την άποψη του Βελουδή, είναι ότι 
οι λεγόμενες ανώτερες τάξεις διαβάζουν παρα-
λογοτεχνία στον ίδιο βαθμό με τις λαϊκές, γεγο-
νός που αλλάζει κάπως τα δεδομένα.]

(Βλ. Ανοικείωση, Ερμηνεία, Λογοτεχνία, 
Λογοτεχνικά γένη/είδη)

 
Παρήχηση

Στον παρακάτω πολύ γνωστό στίχο από 
τον Οιδίποδα Τύραννο του Σοφοκλή:

τυφλός τά τ’ ὦτα τόν τε νοῦν τά τ’ ὄμματ’ εἶ

παρατηρούμε ότι επαναλαμβάνεται ο ίδιος 
συμφωνικός ήχος (δηλαδή το σύμφωνο τ) εν-
νέα φορές. Αυτή n επανάληψη του ίδιου ή των 
ίδιων συμφώνων μέσα σ’ έναν ή περισσότε-
ρους στίχους ονομάζεται παρήχηση.

       



141

ΠαρνασσισμόςΠαρνασσισμός

Στη νεοελληνική λογοτεχνία, η παρήχηση 
είναι αρκετά συχνή στην παραδοσιακή ποίηση 
και σχεδόν ανύπαρκτη στη νεοτερική.

 
π.χ. Νοικοκύρης καλός να γυρνάς κάθε βράδι, 

το χρυσό, σιγαλό και γλυκό σαν το λάδι
(Κ. Βάρναλης)

Στα ξένα ξένος ξέγνοιαστος ξεκάθαρα 
ξανοίγω

της ξενιτιάς την ξωτικιά ξανθομαλλούσα 
πλήξη

(Γ. Αθάνας)
 
Η παρήχηση, ως διακοσμητικό στοιχείο 

του ποιητικού λόγου, κυρίως αποβλέπει:
α)   στη δημιουργία μιας ευχάριστης ακουστικά 

ομοηχίας, που δεν ταυτίζεται ποτέ με τη συ-
νήχηση που προκαλείται από την ομοιοκα-
ταληξία. Η λειτουργία αυτή της παρήχησης 
είναι καθαρά ακουστική-αισθητική.

β)   στην πιο έντονη προβολή του νοήματος 
ενός ή περισσότερων στίχων, καθώς το 
επαναλαμβανόμενο σύμφωνο τονίζει χα-
ρακτηριστικά τις λέξεις και τις έννοιες του 
στίχου (εμφατική λειτουργία).

 

Παρνασσισμός

Ο παρνασσισμός είναι ένα λογοτεχνικό κίνη-
μα που εμφανίζεται στη Γαλλία γύρω στα μέσα 
του 19ου αιώνα, ως αντίδραση προς το ρομα-
ντισμό, ο οποίος εκείνη την εποχή βρίσκεται 
ήδη στη φάση της παρακμής. Το νέο λογοτε-
χνικό κίνημα θα διατηρήσει τη σημασία του 
για τρεις περίπου δεκαετίες (1850-1880) και 
σιγά σιγά θα εξαπλωθεί σε μερικές ακόμη χώ-
ρες, μεταξύ των οποίων και στη δική μας.

Η ονομασία «παρνασσισμός» οφείλεται 
σε μια ποιητική ανθολογία που εκδόθηκε στη 
Γαλλία με τον τίτλο «Σύγχρονος Παρνασσός», 
και περιλάμβανε ποιήματα της δεκαετίας 1866-
1876 με συγκεκριμένα χαρακτηριστικά. Με 

βάση αυτή την ανθολογία αλλά και τις δημοσι-
εύσεις των αμέσως επόμενων ετών, μπορούμε 
να πούμε ότι στη Γαλλία, τη χώρα της γέννη-
σής του, ο παρνασσισμός εκπροσωπείται από 
ποιητές όπως οι Leconte de Lisle, Théophile 
Gautier, François Coppée, Théodore de 
Banville, Sully Prudhomme, ενώ κάποια παρ-
νασσικά στοιχεία μπορούμε να εντοπίσουμε 
και σε ορισμένους πολύ σημαντικούς ποιητές 
του 19ου αιώνα, όπως στο Charles Baudelaire, 
το Stéphane Mallarmé, το Lautréamont κ.ά.

Ο παρνασσισμός δίνει μεγάλη σημασία 
στην ακρίβεια της έκφρασης και στη λεπτο-
μέρεια, καθώς προσπαθεί να καλλιεργήσει 
μιαν απρόσωπη και αντικειμενική ποίηση, εκ-
φράζοντας με τον τρόπο αυτό το επιστημονικό 
πνεύμα της εποχής. Σε ό,τι αφορά την επεξερ-
γασία του στίχου, σέβεται τους ρυθμικούς, με-
τρικούς και στιχουργικούς κανόνες, καθώς και 
την ομοιοκαταληξία, και γενικά ενδιαφέρεται 
υπερβολικά για τη μορφή.

Οι παρνασσικοί ποιητές αντλούν τα θέμα-
τα και τις εικόνες τους απ’ τη μυθολογία και 
την ιστορία και αναζητούν την έμπνευσή τους 
στους χαμένους πολιτισμούς της αρχαιότητας, 
ιδίως στον ελληνικό και τον ινδικό. Αυτό που 
τελικά επιδιώκουν είναι η απουσία κάθε συ-
ναισθήματος, πάθους ή έντασης· θέλουν κυρί-
ως να εκφράσουν την ηρεμία, τη γαλήνη, την 
απάθεια και γι’ αυτό το σκοπό υιοθετούν ως 
ένα βαθμό την πλαστικότητα και την αρμονία 
της κλασικής τέχνης. Για τους παρνασσικούς 
ποιητές, το ποίημα πρέπει να έχει την ομορφιά 
ενός αρχαίου αγάλματος.

Ωστόσο, στην προσπάθειά τους να καλλι-
εργήσουν με τον καλύτερο δυνατό τρόπο αυτή 
την απρόσωπη και αντικειμενική έκφραση, 
αυτόν τον απόλυτα ισορροπημένο και ψυχρό 
ποιητικό τόνο και ύφος, οι παρνασσικοί δη-
μιούργησαν μια ποίηση χωρίς αληθινή ζωή ή 
ανθρώπινη παρουσία, μακριά από κάθε συναί-
σθημα. Αρνούμενοι, δηλαδή, το ρομαντισμό, 
έφτασαν τελικά στους αντίποδές του.

       



142

ΠαρομοίωσηΠαρνασσισμός

Σε ό,τι αφορά τη νεοελληνική λογοτεχνία, 
ο παρνασσισμός κάνει την εμφάνισή του με 
την ποιητική γενιά του 1880, τη λεγόμενη Νέα 
Αθηναϊκή Σχολή. Και στη χώρα μας εμφανίζε-
ται στο προσκήνιο ως αντίδραση προς το ρο-
μαντισμό, ενώ έχει όλα τα χαρακτηριστικά του 
γαλλικού παρνασσισμού, τόσο τα θετικά όσο 
και τα αρνητικά. Ένα πολύ σημαντικό στοι-
χείο σε σχέση με το ρομαντισμό, είναι ότι ο 
παρνασσισμός αρνείται την καθαρεύουσα και 
στρέφεται προς τη δημοτική (οι Έλληνες παρ-
νασσικοί ποιητές ανήκουν στη λεγόμενη γενιά 
του δημοτικισμού).

Οι Έλληνες ποιητές εμπνεύστηκαν απευ-
θείας από τη γαλλική ποίηση· προσπάθησαν, 
όμως, να προσαρμόσουν τα θέματα και τις 
ποιητικές τους ιδέες στα ελληνικά δεδομένα. 
Παρνασσικά ποιήματα έγραψαν κυρίως οι 
Κωστής Παλαμάς, Ιωάννης Γρυπάρης, Γεώρ-
γιος Δροσίνης, Ν. Καμπάς, Αριστομένης Προ-
βελέγγιος, Λορέντζος Μαβίλης κ.ά., καθώς 
και οι κάπως μεταγενέστεροι Άγγελος Σικελι-
ανός και Κώστας Βάρναλης.

Συμπερασματικά, μπορούμε να πούμε ότι 
με τον παρνασσισμό, η ποίηση, και ιδιαίτερα η 
ελληνική, επανέρχεται σε μια ισορροπία, μετά 
το ξέφρενο συναισθηματικό και πολύ συχνά 
αρρωστημένο ξέσπασμα του ρομαντισμού. 
Από την άποψη αυτή, ο παρνασσισμός συνιστά 
ένα είδος νεοκλασικισμού. Έπαιξε σημαντι-
κό ρόλο στην εποχή του αλλά δεν είχε μεγάλη 
διάρκεια ή συνέχεια, ούτε στην Ευρώπη ούτε 
στη χώρα μας. Εξάλλου, περιορίστηκε στην 
ποίηση ορισμένων μόνο χωρών και δε γνώρισε 
τη μεγάλη διάδοση του ρομαντισμού σε πολλές 
χώρες ή σε πολλές τέχνες. Ειδικά για τη νε-
οελληνική λογοτεχνία, ιδιαίτερη σημασία έχει 
η υιοθέτηση της δημοτικής γλώσσας, καθώς 
και η επεξεργασία του στίχου, στοιχείων που 
απέρριπταν ή δε φρόντιζαν οι ρομαντικοί.

(Βλ. Σχολή, ρεύμα, κίνημα)
 

Παρομοίωση

Από τα χρόνια του Ομήρου μέχρι και σήμερα, 
η παρομοίωση είναι το πιο συνηθισμένο και το 
πιο συχνό σχήμα λόγου στα λογοτεχνικά κεί-
μενα.

Για να φανεί καλύτερα η ουσία και ο τρό-
πος με τον οποίο λειτουργεί στο λόγο η παρο-
μοίωση, θα σχολιάσουμε το εξής απλό παρά-
δειγμα:

 
Είχε ωραίο παράστημα· ήταν ψηλός σαν 
κυπαρίσσι.
 
Σ’ αυτό το συγκεκριμένο παράδειγμα πα-

ρομοίωσης, παρατηρούμε τα εξής: ένα πρό-
σωπο (άλλοτε ένα πράγμα ή μια αφηρημένη 
έννοια) συγκρίνεται με κάτι άλλο (εδώ με το 
κυπαρίσσι) πολύ γνωστό. Τα δυο συγκρινόμε-
να στοιχεία έχουν μια κοινή ιδιότητα (εδώ το 
ύψος) πάνω στην οποία στηρίζεται η σύγκριση. 
Μόνο που το δεύτερο στοιχείο (το κυπαρίσσι) 
έχει αυτή την ιδιότητα σε μεγαλύτερο βαθμό.

Από αυτόν το σχολιασμό φαίνεται πολύ 
καθαρά ότι η παρομοίωση στην ουσία είναι 
μια μορφή σύγκρισης. Όταν δηλαδή θέλουμε 
να τονίσουμε ιδιαίτερα και να προβάλουμε 
με ζωηρό τρόπο μια ιδιότητα ή ένα γνώρισμα 
ενός προσώπου (ή ενός πράγματος ή γενικά 
μιας έννοιας), το συγκρίνουμε με κάτι άλλο 
που έχει την ίδια αυτή ιδιότητα σε μεγαλύτερο 
βαθμό. Από τα δύο συγκρινόμενα στοιχεία, το 
δεύτερο εκφέρεται με τα: σαν, όπως, καθώς, 
όμοιος.

 
π.χ.– Το πρωί είχε πολύ μεγάλη κίνηση και τα 
αυτοκίνητα πήγαιναν σαν χελώνες (όπως οι χε-
λώνες, καθώς οι χελώνες, όμοια με χελώνες)

 
Από τα δύο συγκρινόμενα στοιχεία, το 

πρώτο λέγεται δεικτικό (αυτοκίνητα) και το 
δεύτερο αναφορικό (χελώνες).

       



143

Παρομοίωση Παρωδία

Η παρομοίωση, ως σχήμα λόγου, βρίσκεται 
πολύ κοντά στη μεταφορά. Εύκολα, δηλαδή, 
μια παρομοίωση μετασχηματίζεται σε μεταφο-
ρά (ή μια μεταφορά σε παρομοίωση):

 
π.χ. – Δεν ήταν άνθρωπος με λεπτά αισθήμα-
τα και ευαισθησίες· η καρδιά του ήταν σκληρή 
σαν πέτρα (=είχε πέτρινη καρδιά ή η καρδιά 
του ήταν πέτρα: μεταφορά)

 
Όπως φαίνεται από αυτό το παράδειγμα και 
ιδιαίτερα από την έκφραση «πέτρινη καρδιά», 
η μεταφορά περιέχει ένα είδος λανθάνουσας 
(=όχι φανερής) παρομοίωσης.

 
π.χ. – Τον έτρεμαν όλοι· κανείς δεν άντεχε το 
αετίσιο βλέμμα του
(=το βλέμμα του ήταν περήφανο, αγέρωχο σαν 
του αετού)

 
Ιδιαίτερες και εξονυχιστικές μελέτες έχουν 
γραφεί για τις ομηρικές παρομοιώσεις. Έλ-
ληνες (Ι. Θ. Κακριδής) και ξένοι μελετητές 
έχουν σχολιάσει αναλυτικά την τυπολογία και 
τις ποικίλες μορφές των ομηρικών παρομοιώ-
σεων. Ένα από τα ιδιαίτερα χαρακτηριστικά 
της ομηρικής παρομοίωσης είναι η έκταση, το 
κειμενικό της άπλωμα, τόσο στο δεικτικό όσο 
και στο αναφορικό της μέρος. Επειδή όμως η 
ομηρική παρομοίωση αναφέρεται σε κείμενα 
της αρχαιοελληνικής γραμματείας, δε γίνεται 
εδώ αναλυτικός λόγος για την ξεχωριστή μορ-
φολογία της.
Μπορούμε, πάντως, να αναζητήσουμε ένα εί-
δος επιβίωσης της ομηρικής παρομοίωσης σε 
δύο νεότερους ποιητές, τον Ανδρέα Κάλβο και 
τον Άγγελο Σικελιανό:

 
π.χ. Κρέμονται υπό τους πόδας του
 πάντα τα έθνη, ως κρέμεται
 βροχή έτι εναέριος
 εν ω κοιμώνται οι άνεμοι της οικουμένης.

(Εις Αγαρηνούς)
   

Από τη νέα πληγή που μ’ άνοιξεν η μοίρα
έμπαιν’ ο ήλιος θαρρούσα στην καρδιά μου
με τόση ορμή, καθώς βασίλευε, όπως
από ραγισματιάν αιφνίδια μπαίνει
το κύμα σε καράβι π’ ολοένα
βουλιάζει...

(Ιερά οδός)
(Βλ. Μεταφορά)
 

Παρωδία

Ο όρος «παρωδία» χρησιμοποιείται για να χα-
ρακτηρίσουμε ένα πολύ συγκεκριμένο είδος 
«έργων», που στην ουσία συνιστούν απομιμή-
σεις άλλων έργων, με στόχο τη διακωμώδηση 
ή και τη γελοιοποίησή τους. Φυσικά, μέσα απ’ 
την παρωδία ενός συγκεκριμένου ποιήματος, 
διακωμωδείται ενδεχομένως και ο συγγραφέ-
ας του, η γενιά ή η σχολή στην οποία ανήκει.

Το ποίημα του Κ. Π. Καβάφη «Τείχη» (1897)  
και μια ανώνυμη παρωδία του με τον τίτλο  

«Καβαφικόν» (1935).
 
Η παρωδία είναι μια ιδιάζουσα μορφή λο-

γοτεχνικής δημιουργίας και δεν υπάρχει αμ-
φιβολία ότι προϋποθέτει αρκετό ταλέντο. Ας 
μην ξεχνάμε ότι μια παρωδία πρέπει συνεχώς 
να κινείται ανάμεσα στη στενή ομοιότητα με 
το κείμενο που διακωμωδεί (ώστε το τελευ-
ταίο να μπορεί να αναγνωριστεί πίσω από την 
απομίμηση), και στην επιτυχημένη διαστρέ-
βλωσή του, ώστε εκτός των άλλων να προκα-
λεί και το γέλιο. Στην ουσία, πρόκειται για μια 
πολύ έντεχνη παραποίηση του αρχικού έργου 
και πιο συγκεκριμένα των μορφολογικών του 

       



144

ΠεζοτράγουδοΠεζόμορφο ποίημα

στοιχείων, των λέξεων, στίχων ή φράσεων, του 
ύφους και του τόνου του, των θεμάτων και των 
ιδεών του.

Ως είδος, η παρωδία καλλιεργήθηκε ήδη 
από την αρχαιότητα. Πολύ γνωστή είναι, για 
παράδειγμα, η Βατραχομυομαχία, όπου παρω-
δείται η Ιλιάδα του Ομήρου και οι ήρωές της. 
Εξάλλου, πολύ μεγάλος παρωδός υπήρξε και ο 
Αριστοφάνης, που σε συγκεκριμένα χωρία των 
έργων διακωμώδησε ανελέητα πολλές από τις 
τραγωδίες του Ευριπίδη και των άλλων τραγι-
κών ποιητών. Αλλά και στα νεότερα χρόνια, 
πολλοί γνωστοί λογοτέχνες καλλιέργησαν την 
παρωδία, συνήθως σε νεανική ηλικία. Σε ό,τι 
αφορά τη νεοελληνική λογοτεχνία, είναι πολύ 
γνωστές οι παρωδίες των ρομαντικών ποιημά-
των, που δημοσιεύονταν ή απαγγέλλονταν στο 
δεύτερο μισό του 19ου αιώνα, όταν πια ο ρο-
μαντισμός ήταν σε παρακμή, διακωμωδώντας 
ακριβώς την υπερβολή και τον κενό και κατά 
βάθος ψυχρό συναισθηματισμό των ρομαντι-
κών ποιημάτων της εποχής. Εξάλλου, στον 20ό 
αιώνα, παρωδίες έγραφε ο ποιητής Κώστας 
Βάρναλης, ενώ μέχρι και σήμερα κυκλοφο-
ρούν επιτυχημένες παρωδίες των ποιημάτων 
του Κ. Π. Καβάφη και του Κ. Γ. Καρυωτάκη 
(η παρωδία εντοπίζεται γενικά περισσότερο 
στην ποίηση παρά στην πεζογραφία).

(Βλ. Λογοτεχνικά γένη/είδη)

 
Πεζόμορφο ποίημα

Η νεοτερική ποίηση, όπως είναι γνωστό, δεν 
πειθαρχεί στους ποικίλους κανόνες (μετρι-
κούς, αριθμού συλλαβών κατά στίχο, ομοιο-
καταληξίας, ρυθμού, κατανομής των στίχων σε 
στροφές κτλ.), που διέπουν και χαρακτηρίζουν 
τη λεγόμενη παραδοσιακή ποίηση. Εντούτοις, 
και ο νεοτερικός ποιητής συνηθίζει να δια-
τάσσει το ποιητικό κείμενο στους λεγόμενους 
ελεύθερους «στίχους» και να οικονομεί την 
ποιητική γραφή σε συγκεκριμένα και συνήθως 
άνισα στροφικά σύνολα ή στροφικές ενότητες. 

Έτσι, και η εξωτερική εικόνα ενός νεοτερικού 
ποιήματος δίνει σε όλους μας σαφή την εντύ-
πωση ότι πρόκειται για ποιητική γραφή.

Πολύ σπάνια, όμως, ο νεοτερικός ποιητής 
ακολουθεί ένα διαφορετικό τρόπο διάταξης 
του ποιητικού κειμένου. Συγκεκριμένα, δεν 
το κατανέμει σε «στιχοποιημένες» στροφικές 
ενότητες αλλά το αναπτύσσει σε συνεχή λόγο, 
δίνοντάς του εξωτερικά τη μορφή και την εικό-
να που έχει ο πεζός λόγος. Αυτά, ακριβώς, τα 
ποιήματα που η εξωτερική τους τουλάχιστον 
μορφή θυμίζει και δίνει την εντύπωση πεζού 
λόγου, τα ονομάζουμε πεζόμορφα ποιήμα-
τα (μετάφραση του γαλλικού όρου poéme en 
prose).

Βέβαια, όταν κανείς τα διαβάσει προσεκτι-
κά, θα αντιληφθεί αμέσως ότι συγκεντρώνουν 
όλα τα στοιχεία που τα διαφοροποιούν ριζικά 
από τον πεζό λόγο: γλώσσα ποιητική, λόγος 
υπαινικτικός, εσωτερικός μουσικός ρυθμός, 
απόκρυψη του θέματος, σύντομη κειμενική 
έκταση.

Ο Γ. Σεφέρης λ.χ., ενώ τα περισσότερα 
ποιήματά του τα έχει γράψει σε ελεύθερους 
νεοτερικούς στίχους, έχει συνθέσει και ελά-
χιστα πεζόμορφα ποιήματα (π.χ. το τιτλοφο-
ρούμενο «Νιζίνσκι»). Εξάλλου, τα ποιήματα 
του Ανδρέα Εμπειρίκου που περιέχονται στα 
ΚΝΛ. της Α΄ Λυκείου, σελ. 241-242, ανήκουν 
στο είδος των πεζόμορφων ποιημάτων.

(Βλ. Νεοτερική ποίηση)

 
Πεζοτράγουδο

Με τον όρο «πεζοτράγουδο» χαρακτηρίζου-
με συνήθως ένα μεικτό, ένα νόθο είδος που 
κινείται ανάμεσα στον πεζό και τον ποιητικό 
λόγο. Πρόκειται στην ουσία για ένα σύντομο 
σε έκταση κείμενο, που ενώ δίνει την εντύ-
πωση του πεζού, μια προσεκτική ανάγνωση 
φανερώνει ότι έχει συγκεκριμένο ρυθμό και 
αρμονία, όπως θα συνέβαινε με ένα ποίημα. 
Σε ό,τι αφορά τη νεοελληνική λογοτεχνία, το 

       



145

ΠεριγραφήΠεριγραφή

πεζοτράγουδο δεν καλλιεργήθηκε ιδιαίτερα: 
πάντως, γνωστό έργο αυτού του είδους είναι 
οι Πεζοί ρυθμοί του Ζαχαρία Παπαντωνίου, 
που δημοσιεύθηκε το 1923. Το πεζοτράγουδο 
δεν πρέπει να το συγχέουμε με το πεζόμορφο 
ποίημα (βλ. λέξη).

 
Περιγραφή

Περιγραφή ονομάζουμε την αναπαράστα-
ση-απεικόνιση, μέσα από το λόγο, χώρων, 
αντικειμένων, φαινομένων, προσώπων κτλ. 
Ως απαραίτητη προϋπόθεση για την περιγρα-
φή, θα πρέπει να θεωρήσουμε την προσεκτι-
κή παρατήρηση του περιβάλλοντός μας με τη 
βοήθεια και των πέντε αισθήσεων, στο βαθμό 
βέβαια που αυτό είναι δυνατό.

Κάθε περιγραφή έχει το «υποκείμενό» της, 
δηλαδή τον παρατηρητή που περιγράφει, και 
το «αντικείμενό» της, δηλαδή αυτό που περι-
γράφεται. Σύμφωνα με την παραδοσιακή θεώ-
ρηση, μια περιγραφή μπορεί να χαρακτηριστεί 
είτε στατική είτε δυναμική, ανάλογα με το αν 
το περιγραφόμενο αντικείμενο είναι στατικό 
ή βρίσκεται σε κίνηση. Με βάση την αρχική 
αυτή διάκριση, μπορούμε να δημιουργήσουμε 
μια ολόκληρη τυπολογία για την περιγραφή, 
συνυπολογίζοντας και τη φύση του υποκειμέ-
νου της, τους περιγραφικούς τρόπους κτλ.

Αν και μπορεί να σταθεί μόνη της στο 
λόγο, συνήθως η περιγραφή συνδυάζεται με 
άλλα είδη λόγου και ιδίως με την αφήγηση. 
Στη λογοτεχνία, για παράδειγμα, αμιγώς αφη-
γηματικά ή αμιγώς περιγραφικά κείμενα δεν 
είναι δυνατόν να υπάρξουν: αφηγηματικά και 
περιγραφικά μέρη εναλλάσσονται, σε διαφο-
ρετικές κάθε φορά αναλογίες.

Σύμφωνα με την ιεραρχία που έχει καθιε-
ρώσει η κλασική λογοτεχνική παράδοση, η πε-
ριγραφή δεν είναι τίποτε περισσότερο από ένα 
βοηθητικό στοιχείο της αφήγησης. Πράγματι, 
λογοτεχνικά είδη όπως το έπος, το παραμύθι 
ή το μυθιστόρημα, ακόμη και όταν περιλαμβά-

νουν εκτεταμένα περιγραφικά τμήματα, δεν 
επιφυλάσσουν άλλο ρόλο στην περιγραφή από 
εκείνον μιας βοηθού της αφήγησης, ενός σκη-
νικού βάθους για τη δράση. Άρα, η πρωταρ-
χική λειτουργία της λογοτεχνικής περιγραφής 
είναι διακοσμητική ή αισθητική. Το ρεαλιστι-
κό μυθιστόρημα του 19ου αιώνα της αναθέτει 
και μία δεύτερη λειτουργία, που θα μπορούσε 
να χαρακτηριστεί επεξηγηματική ή και συμ-
βολική: τη δημιουργία μιας ατμόσφαιρας, η 
οποία θα αποκαλύπτει και θα αιτιολογεί το 
χαρακτήρα και την ψυχολογία των προσώπων, 
ενώ παράλληλα θα βοηθά τον αναγνώστη να 
μπει στο κλίμα της συγκεκριμένης στιγμής.

Στη νεότερη λογοτεχνία, η περιγραφή ανα-
λαμβάνει ποικίλα είδη λειτουργιών: μπορεί 
να επενεργεί ως παράγοντας που τονώνει μια 
χαλαρή κατά τα άλλα σχέση του κειμένου με 
τον εξω-λογοτεχνικό κόσμο, να συνιστά εν-
δεχομένως ένα είδος καθρέφτη ή κλειδιού, 
προσφέροντας στον αναγνώστη τη δυνατότητα 
να ανακαλύψει το βαθύτερο νόημα της αφήγη-
σης κτλ. Μάλιστα, σε ορισμένες περιπτώσεις, 
όπως για παράδειγμα στο λεγόμενο «νέο μυθι-
στόρημα», η περιγραφή τείνει να αυτονομηθεί 
πλήρως από την αφήγηση, ακόμη και να την 
υποκαταστήσει.

Η σύγχρονη θεωρία της λογοτεχνίας, και 
πιο συγκεκριμένα ο κλάδος της αφηγηματο-
λογίας, λαμβάνει σοβαρά υπόψη όλες τις σύγ-
χρονες χρήσεις της περιγραφής, καθώς και 
ορισμένα χαρακτηριστικά της, που σε άλλες 
εποχές είχαν περάσει μάλλον απαρατήρητα. 
Για παράδειγμα, σήμερα εξετάζουμε πάντα 
τη σκοπιά μέσα απ’ την οποία γίνεται η περι-
γραφή και δεν παραγνωρίζουμε το γεγονός ότι 
κάθε περιγραφή είναι ως ένα βαθμό αφαιρε-
τική, με την έννοια ότι το υποκείμενό της προ-
βαίνει σε μια επιλογή στοιχείων του περιγρα-
φόμενου αντικειμένου, ανάλογα με αυτό που 
θέλει να πετύχει. Τέλος, κάθε περιγραφή είναι 
ένα έμμεσο σχόλιο όχι μόνο για το αντικείμενο 
αλλά και για το υποκείμενό της.

Σε ειδικότερες μελέτες, οι αφηγηματολό-

       



146

Περικείμενα στοιχείαΠερικείμενα στοιχεία

γοι θεωρούν την περιγραφή ως μια χρονική 
παύση· ενώ, δηλαδή, η αφήγηση τονίζει τη 
χρονική διάσταση των πραγμάτων, η περιγρα-
φή αναστέλλει τη ροή του χρόνου, προκειμέ-
νου να παρατηρήσει το αντικείμενό της στο 
χώρο. Εξάλλου, ανάλογα με τη φύση του αντι-
κειμένου και με τον τρόπο περιγραφής του, ο 
Γάλλος θεωρητικός Philippe Hamon διακρίνει 
τρία βασικά είδη περιγραφής:
α.   την περιγραφή ως αποτέλεσμα όρασης (πε-

ριγραφή-θέαμα)
β.   την περιγραφή ως αποτέλεσμα λόγου (περι-

γραφή-λόγος)
γ.   την περιγραφή ως αποτέλεσμα πράξης (πε-

ριγραφή-πράξη)
Στο τελευταίο είδος, σύμφωνα πάντα με 

τον Hamon, οι χαρακτήρες εργάζονται οι ίδιοι 
πάνω στο αντικείμενο της περιγραφής, που σ’ 
αυτή την περίπτωση συνδέεται με μια διαδοχή 
πράξεων ή ενεργειών, δραματοποιείται και 
εντάσσεται στην αφηγηματική —και, συνεπώς, 
στη χρονική— ροή.

 

Περικείμενα στοιχεία

Κάθε λογοτεχνικό έργο, ποιητικό ή πεζό, πε-
ριλαμβάνει καταρχήν τον κύριο κειμενικό 
κορμό, αυτόν που κυρίως μας απασχολεί στην 
ανάγνωση και στις αναλύσεις μας, και συνή-
θως μας έρχεται στο νου, όταν ακούμε τον 
όρο «κείμενο». Tα τελευταία χρόνια, όμως, οι 
μελετητές της λογοτεχνίας έχουν δείξει ξεχω-
ριστό ενδιαφέρον και για μια σειρά στοιχείων 
που κατά κάποιο τρόπο συνοδεύουν τον κύ-
ριο κειμενικό κορμό, επιτελώντας διάφορες 
λειτουργίες, ανάλογα με την περίπτωση. Τα 
στοιχεία αυτά, γραμμένα άλλοτε απ’ τον ίδιο 
το συγγραφέα τού κυρίως κειμένου κι άλλοτε 
από κάποιον άλλο, τα ονομάζουμε περικείμε-
να στοιχεία, ακριβώς επειδή βρίσκονται «περί 
το κείμενο», δηλαδή γύρω απ’ το καθαυτό κεί-
μενο. Πολλοί χρησιμοποιούν επίσης τον όρο 
περικείμενο στον οποίο συνήθως συμπεριλαμ-

βάνονται τα εξής:
–   οι κάθε είδους τίτλοι (π.χ. ο γενικός τίτλος 

του έργου, οι τίτλοι των διάφορων μερών ή 
κεφαλαίων, υπότιτλοι, μεσότιτλοι, πλαγιό-
τιτλοι κτλ.)

–   οι εισαγωγές
–   οι πρόλογοι και οι επίλογοι
–   οι αφιερώσεις
–   τα μότο (βλ. λέξη)
–   οι σημειώσεις, δηλαδή οι διευκρινιστικές 

πληροφορίες στο κάτω μέρος της σελίδας 
(υποσελίδιες) ή στο τέλος του βιβλίου

–   η εικονογράφηση
–   το οπισθόφυλλο, το μικρό δηλαδή κείμενο 

που διαβάζουμε συνήθως στο πίσω μέρος 
του εξωφύλλου και το οποίο έχει χαρακτήρα 
πληροφοριακό, διαφημιστικό κτλ.

–   οι χρονοτοπικοί δείκτες, δηλαδή οι ενδείξεις 
που μας δίνουν πολλοί συγγραφείς σχετικά 
με το πού και πότε γράφτηκε το κυρίως κεί-
μενο.

Στην ουσία, τα περικείμενα στοιχεία είναι 
ένα κείμενο ή μια σειρά κειμένων που συνο-
δεύει ένα άλλο κείμενο. Η μελέτη της στενής 
σχέσης που αναπτύσσεται ανάμεσα στα δια-
φορετικά αυτά είδη κειμένου, μπορεί να μας 
οδηγήσει σε πολύ ενδιαφέρουσες παρατηρή-
σεις και συμπεράσματα και να μας προσφέρει 
ένα πλήθος από χρήσιμες πληροφορίες: για 
παράδειγμα, στις περισσότερες περιπτώσεις, 
τα περικείμενα στοιχεία σχολιάζουν το κυρίως 
κείμενο, καθοδηγούν την ανάγνωση και την 
ερμηνεία του κτλ.

Ορισμένοι, για να μελετήσουν καλύτερα το 
ζήτημα των περικείμενων στοιχείων, κάνουν 
μια πιο λεπτή διάκριση ανάμεσα σε:
–   περικείμενα στοιχεία, τα οποία συνοδεύουν 

το κυρίως κείμενο από κοντά, με την έννοια 
ότι εντάσσονται στον ίδιο τόμο μ’ αυτό (εί-
ναι όσα αναφέραμε παραπάνω)

–   επικείμενα στοιχεία, τα οποία έχουν μια πιο 
έμμεση σχέση με το κυρίως κείμενο και συ-
νήθως δε βρίσκονται στον ίδιο τόμο μ’ αυτό 
(π.χ. ένα δελτίο τύπου, μια συνέντευξη του 

       



147

Περικείμενα στοιχείαΠερικείμενα στοιχεία

συγγραφέα σε κάποιο περιοδικό κτλ.).
Καθώς οι μελετητές άρχισαν να ασχολού-

νται με το «περικείμενο» μόλις τις τελευταίες 
δεκαετίες, τα στοιχεία που έχουμε σήμερα στα 
χέρια μας είναι ακόμη πολύ περιορισμένα. Τα 
μόνα περικείμενα στοιχεία που έχουν εξετα-
στεί σχετικά ικανοποιητικά, είναι ο τίτλος, κα-
θώς και οι πρόλογοι που συναντάμε σε ορισμέ-
να έργα πεζογραφίας.

 
[Η τιτλολογία, ο ιδιαίτερος δηλαδή κλά-

δος που μελετά τους τίτλους, έχει αναπτυχθεί 
κυρίως στο εξωτερικό, και πιο συγκεκριμένα 
στη Γαλλία, θέτοντας ερωτήματα όπως τα πα-
ρακάτω:
–   ποιος ακριβώς είναι ο ρόλος και η λειτουργία 

του τίτλου σε σχέση με το κυρίως κείμενο; 
(π.χ. απλώς το ονομάζει, το προβάλλει σαν 
ένα μέσο διαφημιστικό, δίνει κάποιες πληρο-
φορίες για το περιεχόμενο του;)

–   ο τίτλος πρέπει να θεωρηθεί εντός ή εκτός 
κυρίου κειμένου;

–   τι ισχύει για τον υπότιτλο ή για τους υπόλοι-
πους ενδιάμεσους τίτλους;

Είναι γεγονός ότι, διαβάζοντας έναν τίτλο, 
μπορούμε αμέσως να κάνουμε ορισμένες πολύ 
ενδιαφέρουσες παρατηρήσεις, ειδικά σε ό,τι 
αφορά τη σχέση του με το κυρίως κείμενο. Συ-
γκεκριμένα, υπάρχουν τίτλοι:
–   που δε μας δίνουν καμιά πληροφορία για το 

έργο το οποίο είμαστε έτοιμοι να διαβάσου-
με ή απλά δε σημαίνουν απολύτως τίποτε και 
μόνον εκ των υστέρων, μετά δηλαδή την ανά-
γνωση του κυρίως κειμένου, μπορούμε να 
τους κατανοήσουμε (π.χ. «Παραρλάμα» του 
Δημοσθένη Βουτυρά, «Οκτάνα» του Ανδρέα 
Εμπειρίκου)

–   που μας προϊδεάζουν για ό,τι πρόκειται να 
διαβάσουμε, άλλοτε λιγότερο και άλλοτε πε-
ρισσότερο (π.χ. «Μονόλογος ευαισθήτου» 
του Εμμανουήλ Ροΐδη, «Δυο μητέρες νομί-
ζουν πως είναι μόνες στον κόσμο» του Νικη-
φόρου Βρεττάκου)

–   που δίνουν την εντύπωση ότι μας προετοι-
μάζουν για την ανάγνωση αλλά στην ουσία 

μας παραπλανούν (π.χ. «Οι τρεις σωματοφύ-
λακες» του Αλ. Δουμά, που στην ουσία είναι 
η ιστορία του τέταρτου)

–   που αμφισβητούν τα καθιερωμένα και μας 
θέτουν σε σοβαρό προβληματισμό για να 
μπορέσουμε να τους εξηγήσουμε (π.χ. «Μυ-
θιστόρημα» του Γ. Σεφέρη, που είναι ο τίτλος 
μιας ποιητικής συλλογής)

–   που σχετίζονται έμμεσα με τη θεματική του 
έργου ή λειτουργούν συμβολικά (π.χ. «Η ζωή 
εν τάφω» του Στρ. Μυριβήλη, «Το πλατύ πο-
τάμι» του Γιάννη Μπεράτη)

–   που επικεντρώνουν το ενδιαφέρον μας σε 
ένα συγκεκριμένο στοιχείο του έργου, το 
οποίο ίσως αποτελεί το κλειδί για την κατα-
νόηση του συνόλου (π.χ. «Τα χταποδάκια» 
του Μ. Καραγάτση)

–   που επικεντρώνουν το ενδιαφέρον μας στον 
κεντρικό ήρωα ή σε κάποια ιδιότητα ή ενέρ-
γειά του (π.χ. «Αλέξης Ζορμπάς» του Νίκου 
Καζαντζάκη, «Ο συμβολαιογράφος» του 
Αλέξανδρου Ρίζου Ραγκαβή, «Η φόνισσα» 
του Αλέξανδρου Παπαδιαμάντη, «Ο Σιούλας 
ο ταμπάκος» του Δημήτρη Χατζή, η παραλο-
γή «Του νεκρού αδελφού»).

Από την άλλη πλευρά, οι πρόλογοι, που 
κυρίως τους συναντάμε στα μυθιστορήματα, 
έχουν μελετηθεί λιγότερο αλλά παρουσιά-
ζουν έντονο ενδιαφέρον, καθώς είναι αρκετά 
συχνό φαινόμενο και στην ελληνική πεζογρα-
φία, ιδίως του περασμένου αιώνα. Αξίζει να 
αναφέρουμε τους διδακτικούς προλόγους του 
Αδαμάντιου Κοραή, ή τους προλόγους με τους 
οποίους πολλοί συγγραφείς προσπαθούν να 
μας πείσουν ότι μας μεταφέρουν πραγματικά 
και όχι μυθοπλαστικά γεγονότα (π.χ. ο πρό-
λογος στη «Ζωή εν τάφω» του Στρ. Μυριβήλη) 
Γενικά, μπορούμε να θεωρήσουμε τον πρόλογο 
ως τέχνασμα του συγγραφέα· ωστόσο, είναι βέ-
βαιο ότι μπορεί να μας προσφέρει πολλές πλη-
ροφορίες και βοηθητικά στοιχεία, να κατευθύ-
νει την ανάγνωση του έργου, να δημιουργήσει 
προσδοκίες που στη συνέχεια δεν ικανοποιεί 
κτλ. Συνεπώς, όταν υπάρχει, είναι ένα στοιχείο 
που οφείλουμε να λάβουμε σοβαρά υπόψη και 
να προσπαθήσουμε να το εξηγήσουμε.]

       



148

ΠλοκήΠεριπέτεια

Περιπέτεια

Στα λογοτεχνικά κείμενα (και ιδιαίτερα 
στην αρχαία τραγωδία) συμβαίνει συχνά το 
εξής: ο μύθος, καθώς εξελίσσεται, παίρνει 
ξαφνικά μια τροπή και μια κατεύθυνση τέτοια 
που λογικά δεν την περιμέναμε. Η κατάσταση 
π.χ. στην οποία βρίσκεται ένας τραγικός ήρω-
ας, ξαφνικά αλλάζει και μεταστρέφεται στο 
αντίθετό της: ο ήρωας δηλαδή από την κατά-
σταση της ευτυχίας μεταπίπτει στη δυστυχία 
(ή και αντίστροφα). Αυτή η αιφνιδιαστική 
μεταβολή και μεταστροφή, που ο θεατής ή ο 
αναγνώστης κανονικά δεν την περίμενε, ονο-
μάζεται περιπέτεια.

Η περιπέτεια, επειδή ακριβώς συμβαί-
νει αιφνιδιαστικά, προκαλεί στο θεατή ή τον 
αναγνώστη ξάφνιασμα, έκπληξη ή και απορία. 
Τα στοιχεία αυτά προκαλούν με τη σειρά τους 
συναισθηματική διέγερση, ταραχή, αγωνία και 
κρατούν αδιάπτωτη την προσοχή και το ενδια-
φέρον του θεατή ή αναγνώστη.

 
[Τον όρο «περιπέτεια» τον καθιέρωσε πρώτος ο 

Αριστοτέλης στο βιβλίο του «Περί ποιητικής». Το 
έργο αυτό του Αριστοτέλη είναι η πρώτη μελέτη 
στον κόσμο που αναφέρεται σε θέματα της ποίη-
σης και ειδικά της τραγωδίας. Ο Αριστοτέλης στην 
«Ποιητική» του δίνει τον εξής ορισμό για την περι-
πέτεια: «ἡ εἰς τὸ ἐναντίον τῶν πραττομένων μετα-
βολή» (=η μεταβολή της δράσης στο αντίθετό της)].

 
Περσόνα

Ο όρος «περσόνα» προέρχεται από τα ιταλικά 
και στην κυριολεξία σημαίνει «πρόσωπο». Συ-
νήθως, όμως, τον χρησιμοποιούμε για να δη-
λώσουμε ένα ορισμένο συγγραφικό τέχνασμα 
που έχει κατά καιρούς χρησιμοποιηθεί από 
πολλούς δημιουργούς. Πράγματι, σε αρκετές 
περιπτώσεις, ένας λογοτέχνης, ποιητής ή πε-
ζογράφος, προτιμά να καλύψει το συγγραφικό 
του «εγώ» πίσω από ένα προσωπείο, μία περ-
σόνα, που στο συγκεκριμένο έργο θα μιλάει 

αντί γι’ αυτόν. Με αυτό τον τρόπο μπορεί να 
επιτύχει πολλούς στόχους, ανάλογα με το εί-
δος του έργου ή την εποχή: για παράδειγμα, 
μπορεί σε εποχές δύσκολες να αποκρύψει την 
ταυτότητά του, μπορεί να δημιουργήσει πολλά 
«ποιητικά εγώ» εντελώς διαφορετικά μεταξύ 
τους, ενώ στην πεζογραφία ειδικά μπορεί να 
παρουσιάσει το έργο του ως μαρτυρία και τα 
γεγονότα τα οποία αφηγείται ως αληθινά.

Το τέχνασμα της περσόνας χρησιμοποίη-
σε αρκετά συχνά ο ποιητής Γιώργος Σεφέρης, 
που δημιούργησε το Γ. Σ., το Στρατή Θαλασσι-
νό και το Μαθιό Πασχάλη. Εξάλλου, στην πε-
ζογραφία, χαρακτηριστική είναι η περίπτωση 
του Στράτη Μυριβήλη, που στον πρόλογο του 
μυθιστόρηματός του Η ζωή εν τάφω, μας εξη-
γεί ότι όλο το έργο αποτελείται από επιστολές 
ενός στρατιώτη, τις οποίες ο ίδιος ο συγγραφέ-
ας ανακάλυψε σε κάποιο παλιό μπαούλο! Στην 
περίπτωση του Μυριβήλη, μπορούμε να χρησι-
μοποιήσουμε και τον όρο «πλαστοπροσωπία», 
με την έννοια ότι ο συγγραφέας δημιουργεί 
ένα εντελώς πλαστό πρόσωπο, το οποίο στο 
έργο αναλαμβάνει τους ρόλους του αφηγητή 
αλλά και του πρωταγωνιστή, που υποτίθεται 
έζησε πραγματικά όλα τα γεγονότα που αφη-
γείται.

(Βλ. Συγγραφέας).

 
Πλοκή

Πολύ συχνά η έννοια της πλοκής συγχέεται με 
τον όρο δομή. Οι δύο όμως όροι δεν ταυτίζο-
νται. Για να κατανοηθεί καλύτερα η έννοια της 
πλοκής στα λογοτεχνικά κείμενα, θα πρέπει 
να λάβουμε υπόψη τα εξής: ο μύθος (= το πε-
ριεχόμενο, η υπόθεση, η ιστορία, το «σενάριο» 
του λογοτεχνικού κειμένου) περιλαμβάνει γε-
γονότα, περιστατικά, επεισόδια, συγκρούσεις 
μεταξύ προσώπων κτλ. Όλα αυτά τα στοιχεία 
παρουσιάζονται, προβάλλονται, εξελίσσονται 
και διαπλέκονται μεταξύ τους με ορισμένη 
σειρά και με ορισμένο τρόπο. Τη σειρά με την 

       



149

Πλοκή Ποιοτική

οποία θα παρουσιασθούν τα γεγονότα, τη με-
ταξύ τους διαπλοκή και, γενικότερα, τον τρόπο 
που θα ακολουθήσει ο μύθος στη σταδιακή του 
εξέλιξη, όλα αυτά τα επιλέγει και τα καθορίζει 
ο δημιουργός του λογοτεχνικού κειμένου. Στό-
χος του είναι να δημιουργήσει μια «ιστορία», 
ένα λογοτεχνικό μύθο που να εξελίσσεται 
ομαλά, φυσικά και αβίαστα και, το κυριότερο, 
να κρατάει αδιάπτωτο το ενδιαφέρον και την 
προσοχή του αναγνώστη.

Σύμφωνα, λοιπόν, με όλα τα προαναφε-
ρόμενα, η έννοια της πλοκής στα λογοτεχνι-
κά έργα και, κυρίως, στα αφηγηματικά, έχει 
το εξής νόημα: είναι ο τρόπος με τον οποίο ο 
δημιουργός του λογοτεχνικού κειμένου οργα-
νώνει και παρουσιάζει το αφηγηματικό του 
υλικό (=γεγονότα, περιστατικά, επεισόδια, 
συγκρούσεις) και προωθεί την εξέλιξη του 
μύθου. Οι όποιες, βέβαια, επιλογές του συγ-
γραφέα αποβλέπουν σ’ έναν, κυρίως, στόχο: 
να εκθέσει έτσι τα γεγονότα του μύθου, ώστε 
να προκαλείται συνεχώς το ενδιαφέρον του 
αναγνώστη και να ερεθίζεται διαρκώς η ανα-
γνωστική του προσοχή (πρβ. λ.χ. την πλοκή 
που έχουν ορισμένα αξιόλογα αστυνομικά μυ-
θιστορήματα, τα πολύ καλά περιπετειώδη κι-
νηματογραφικά έργα και, κυρίως, τα κλασικά 
μυθιστορήματα της ευρωπαϊκής λογοτεχνίας). 
Πολλοί π.χ. συγγραφείς δεν παρουσιάζουν τα 
γεγονότα και τα περιστατικά του μύθου με τη 
σειρά που «συνέβησαν», στη χρονική τους δη-
λαδή αλληλουχία. Προτιμούν μια διαφορετική 
παρουσίαση, οργάνωση και διαπλοκή των γε-
γονότων, που δεν έχει σχέση με τη φυσική σει-
ρά και τη χρονική ροή των πραγμάτων. Έτσι, ο 
Αλ. Παπαδιαμάντης λ.χ., στο διήγημά του Πα-
τέρα στο σπίτι, δεν ξεκινά το μύθο ακολουθώ-
ντας τη χρονική σειρά των περιστατικών. Αρ-
χίζει από το κέντρο του μύθου, από το γεγονός 
του μικρού παιδιού που ζητιανεύει λίγο λάδι 
στο παντοπωλείο της γειτονιάς (=in medias 
res. βλ. λέξη). Το περιστατικό αυτό αποτελεί 
την «καρδιά» του μύθου. Καθώς ο Παπαδια-

μάντης το προβάλλει πρώτο στη σειρά, προκα-
λεί στον αναγνώστη αφηγηματικό κενό. Αυτό, 
ακριβώς, το «κενό» ερεθίζει το ενδιαφέρον 
και την προσοχή του αναγνώστη.

 
[Αν η δομή υποδηλώνει περισσότερο την 

εξωτερική αρχιτεκτονική του λογοτεχνικού 
κειμένου, η πλοκή ισοδυναμεί με την εσωτε-
ρική αρχιτεκτονική και την οργάνωση-εξέλιξη 
των περιστατικών του μύθου. Τα περιστατικά 
αυτά που συνθέτουν την αφηγηματική ύλη και 
συγκροτούν το λογοτεχνικό μύθο, προηγούνται 
σταδιακά. Έτσι, εξελίσσεται στην ουσία ο μύ-
θος του λογοτεχνικού κειμένου. Ο εξελισσόμε-
νος μύθος διέρχεται σταδιακά από τρία, κυρί-
ως, διαδοχικά στάδια: το πρώτο είναι η δέση· 
το δεύτερο η κορύφωση και το τρίτο η λύση.] 

(Βλ. Αφήγηση, Δομή, Ιστορία/πλοκή, Μύ-
θος, Πυραμίδα του Freytag, Στοιχείο πλοκής, 
Χρόνος αφηγηματικός).

 
Ποιητική

Ο όρος «ποιητική» έχει μια ιστορία είκοσι 
πέντε περίπου αιώνων. Προέρχεται, βέβαια, 
από το ομότιτλο έργο του Αριστοτέλη, απ’ 
όπου γρήγορα πέρασε ως δάνειο καταρχήν 
στα λατινικά και αργότερα σε όλες σχεδόν τις 
ευρωπαϊκές γλώσσες. Αν δεχθούμε τον όρο ως 
επίθετο, δεν έχουμε ιδιαίτερο πρόβλημα κατα-
νόησης: χρησιμοποιείται για να προσδιορίσει 
τη λέξη «τέχνη» (ποιητική τέχνη = η τέχνη της 
ποίησης). Στην ουσία, όμως, ήδη απ’ την εποχή 
του Αριστοτέλη, πρόκειται για ένα ουσιαστι-
κοποιημένο επίθετο, γεγονός που έχει προκα-
λέσει —και εξακολουθεί ίσως να προκαλεί— 
αρκετά προβλήματα σε ό,τι αφορά την ακριβή 
σημασία του.

Σε ό,τι αφορά την ιστορική πορεία όχι 
μόνο του όρου αλλά και της ίδιας της δραστη-
ριότητας της ποιητικής, η σημασία του αριστο-
τελικού έργου είναι τεράστια: στην ουσία, οι 
βασικές κατευθύνσεις που έχει ακολουθήσει 

       



150

ΠοιοτικήΠοιοτική

η ποιητική στη διάρκεια των αιώνων και μέ-
χρι την εποχή μας, καθορίστηκαν σε μεγάλο 
βαθμό από τον Αριστοτέλη· από την άποψη 
αυτή, ολόκληρη η ιστορία της ποιητικής είναι 
μια σειρά από συνεχείς προσπάθειες επανερ-
μηνείας του αριστοτελικού κειμένου. Όπως 
έχει σωστά παρατηρηθεί, ενώ είναι γνωστό ότι 
παρόμοιοι προβληματισμοί με αυτούς του Αρι-
στοτέλη αναπτύχθηκαν την ίδια περίπου εποχή 
—ή ίσως και παλαιότερα— και στην Ασία (π.χ. 
Κίνα, Ινδία), για τους ανθρώπους στη Δύση, οι 
απαρχές της ποιητικής συνδέονται άρρηκτα με 
την ελληνική αρχαιότητα και το μεγάλο φιλό-
σοφο και ερευνητή.

Ο ίδιος ο Αριστοτέλης, χρησιμοποιώντας 
τον όρο «ποιητική», φαίνεται ότι είχε κατά 
νου μια πραγματική θεωρία της ποίησης, με 
βάση τα δύο πιο σημαντικά είδη της εποχής, 
το έπος και την τραγωδία. Πιο συγκεκριμένα, 
τον ενδιέφερε η συστηματική διαπραγμάτευση 
της ποίησης και των ειδών της, η ανάλυση του 
ιδιαίτερου ποιητικού χαρακτήρα κάθε είδους, 
ο τρόπος με τον οποίο (πρέπει να) διαρθρώνε-
ται ένα ποιητικό έργο, τα επιμέρους στοιχεία 
του και οτιδήποτε άλλο σχετικό με αυτά τα ζη-
τήματα. Συνεπώς, ένας κλασικός ορισμός για 
την ποιητική θα ήταν να την ταυτίσουμε με τη 
μελέτη της φύσης του ποιητικού λόγου, με την 
τεχνική, την τέχνη και τη θεωρία της ποιητικής 
σύνθεσης. Πρόκειται, δηλαδή, για μια καθαρά 
θεωρητική ενασχόληση με τη λογοτεχνία.

Στους αιώνες που ακολουθούν, όμως, τα 
πράγματα αλλάζουν. Με την παρέμβαση των 
μεγάλων Λατίνων συγγραφέων και, κυρίως, 
του Οράτιου, η ποιητική μετατρέπεται σταδι-
ακά σε μια σειρά κανόνων, τους οποίους οφεί-
λει να λάβει πολύ σοβαρά υπόψη του κάθε 
ποιητής αν θέλει να συνθέσει ένα πραγματικά 
αξιόλογο ποίημα. Φυσικά, κάθε ποιητής τείνει 
να αναγάγει σε κανόνα τις δικές του πρακτι-
κές και προτιμήσεις και με τον τρόπο αυτό 
οδηγεί σε συγκεκριμένες ποιητικές τεχνοτρο-
πίες. Αυτή η κανονιστική ποιητική, που έχει 
σαφώς περιοριστικό και ρυθμιστικό χαρακτή-

ρα, θα κυριαρχήσει στους αιώνες που θα ακο-
λουθήσουν.

Πράγματι, από τα πρώτα χρόνια του Με-
σαίωνα και ως το 18ο αιώνα, γράφονται ανα-
ρίθμητες «ποιητικές». Πρόκειται, κυρίως, για 
πραγματείες, μέσα από τις οποίες γίνεται προ-
σπάθεια να δοθεί μια «συνταγή», θα λέγαμε, 
για τη δημιουργία ενός καλού ποιήματος: οδη-
γίες για σύνθεση και στιχουργική, ειδολογικοί 
κανόνες, τεχνικές κτλ. Οι συγγραφείς που τους 
ακολουθούν, πιστεύουν, βέβαια, ότι γράφουν 
κατά το πρότυπο του Αριστοτέλη· στην ουσία, 
όμως, επηρεάζονται πολύ περισσότερο από 
τον Οράτιο.

Συνεπώς, μια δεύτερη έννοια του όρου 
«ποιητική», η οποία μάλιστα επικράτησε για 
αιώνες παρά τον περιοριστικό της χαρακτή-
ρα, συμπίπτει με το σύνολο των αισθητικών 
αρχών που καθοδηγούν ένα συγγραφέα στο 
έργο του, καθώς και στις επιλογές του μέσα 
από ένα σύνολο δυνατοτήτων, για ζητήματα 
ειδολογικά, υφολογικά, θεματολογικά κτλ. 
Εξάλλου, διευρύνοντας κάπως το πεδίο της 
έννοιας αυτής, μπορούμε να μιλήσουμε για τις 
επιλογές μιας συγκεκριμένης σχολής, γενιάς 
η περιόδου. Αυτό όμως που κυρίως έχει ση-
μασία, είναι ότι για ένα πολύ μεγάλο χρονικό 
διάστημα, σχεδόν μέχρι τον 20ό αιώνα, αυτές 
οι επιλεγμένες αισθητικές αρχές διατυπώνο-
νταν με χαρακτήρα προγραμματικό, περιορι-
στικό και ρυθμιστικό, ιδίως στην περίπτωση 
των λογοτεχνικών σχολών ή κινημάτων (π.χ. 
συμβολισμός, παρνασσισμός, υπερρεαλισμός 
κτλ.), για να ξεπεραστούν αργότερα απ’ τους 
ίδιους τους δημιουργούς, μέσα από ποικίλες 
διεργασίες και συγκρούσεις. Σήμερα, βέβαια, 
έχει πλέον γίνει προφανές ότι η αυθεντική δη-
μιουργική δραστηριότητα είναι αδύνατον να 
μπει σε καλούπια, υπακούγοντας σε προκαθο-
ρισμένους κανόνες· οι κριτικοί, λοιπόν, διατυ-
πώνουν πλέον τις αρχές αυτές με χαρακτήρα 
περισσότερο περιγραφικό και διαπιστωτικό· 
έτσι, μιλάμε συχνά, μέχρι και σήμερα, για την 
ποιητική του τάδε ή του δείνα δημιουργού, για 

       



151

ΠολυσημίαΠοιοτική

την ποιητική μιας ολόκληρης γενιάς, σχολής 
ή εποχής. Εξάλλου, τις τελευταίες δεκαετίες 
βλέπουμε συχνά μελέτες για την ποιητική ενός 
υλικού στοιχείου ή μιας δομής που φαίνεται να 
γονιμοποιεί και να καθοδηγεί τη δημιουργική 
διαδικασία· ή για την ποιητική ενός συναισθή-
ματος ή μιας κατάστασης που κυριαρχεί σε 
μια λογοτεχνική δημιουργία. Για παράδειγμα, 
έχουμε σήμερα μελέτες για την ποιητική του 
νερού, της φωτιάς, της μελαγχολίας κτλ.

Στη διάρκεια του 20ού αιώνα, όμως, ο όρος 
«ποιητική» αποκτά και μια πραγματικά νέα 
σημασία, καθώς πολύ γρήγορα καταλήγει να 
δηλώνει ένα γενικότερο προβληματισμό σχε-
τικά με το λογοτεχνικό λόγο και την ισχύ του. 
Μάλιστα, αυτή η διεύρυνση της έννοιας συνο-
δεύεται και από επιστημονικές φιλοδοξίες. Συ-
γκεκριμένα, χρησιμοποιείται για να δηλωθεί ο 
επιστημονικός κλάδος που έχει ως αντικείμενό 
του τη λογοτεχνία στο σύνολό της και όχι μόνο 
την ποίηση. Πρόκειται, δηλαδή, για μιαν ανα-
νεωμένη χρήση του αριστοτελικού όρου — αν 
και μπορούμε να υποθέσουμε ότι και ο ίδιος 
ο Αριστοτέλης αυτή περίπου τη σημασία είχε 
κατά νου, αφού στην εποχή του ποίηση και λο-
γοτεχνία ουσιαστικά ταυτίζονταν.

Στη σύγχρονη, λοιπόν, έννοιά της, η «ποιη-
τική» ουσιαστικά ταυτίζεται με τη «θεωρία της 
λογοτεχνίας». Θα μπορούσε να οριστεί ως η 
προσπάθεια να εντοπιστούν τα καθολικά χα-
ρακτηριστικά που συγκροτούν τη λογοτεχνία 
και καθιστούν δυνατή την ύπαρξή της. Μ’ αυτή 
την έννοια, η ποιητική είναι ένας θεωρητικός 
κλάδος, ο οποίος έχει ως στόχο του να επε-
ξεργαστεί τα εργαλεία που θα επιτρέψουν την 
καλύτερη περιγραφή και ανάλυση του συνό-
λου των λογοτεχνικών έργων· να διατυπώσει, 
δηλαδή, κάποιους γενικούς νόμους, που είναι 
βέβαια περιορισμένοι σε αριθμό και βρίσκο-
νται πίσω απ’ την ποικιλία των έργων, επιτρέ-
ποντας την καλύτερη κατανόηση και ερμηνεία 
τους. Στο σημείο αυτό είναι, πιστεύουμε, εμ-
φανείς οι επιστημονικές φιλοδοξίες της σύγ-
χρονης ποιητικής, που αναφέραμε παραπάνω: 

αρκεί να σημειώσουμε ότι η επιστήμη στοχεύει 
πάντα στη διατύπωση των γενικών νόμων που 
καθιστούν δυνατή την κατανόηση και την ερ-
μηνεία της ποικιλίας και των επιμέρους γεγο-
νότων της εμπειρικής πραγματικότητας.

 
[Όπως έχει σωστά επισημανθεί, αυτό που 

κάνει την ποιητική να ξεχωρίζει από ορισμένες 
άλλες προσπάθειες επιστημονικής προσέγγι-
σης του λογοτεχνικού φαινομένου, είναι το 
γεγονός ότι δεν αναζητά τους γενικούς αυτούς 
νόμους έξω από τη λογοτεχνία αλλά στο εσωτε-
ρικό της. Μπορούμε, μάλιστα, να θεωρήσουμε 
ότι έχει ένα διπλό στόχο: από τη μια πλευρά, να 
διακρίνει τη λογοτεχνία από τις άλλες τέχνες, 
οι οποίες χρησιμοποιούν διαφορετικό μέσο 
και όχι τη γλώσσα· και απ’ την άλλη πλευρά, 
να διακρίνει τη γλωσσική παραγωγή με καλλι-
τεχνικούς ή αισθητικούς στόχους απ’ τις άλλες 
χρήσεις της γλώσσας. Ειδικά σ’ ό,τι αφορά το 
τελευταίο, η ποιητική οφείλει να απαντήσει στο 
ερώτημα γιατί ορισμένα γλωσσικά μηνύματα 
εκλαμβάνονται ως έργα τέχνης και άλλα όχι· 
μ’ άλλα λόγια, να απαντήσει —στο αναπάντη-
το ουσιαστικά— ερώτημα τι είναι λογοτεχνία. 
Με αυτή την έννοια, κάθε μεμονωμένο κείμε-
νο χρησιμοποιείται από το μελετητή απλά ως 
αφετηρία, προκειμένου να φτάσει σε μια γενι-
κή περιγραφή και ανάλυση των ιδιοτήτων του 
λογοτεχνικού λόγου. Συνεπώς, η ποιητική είναι 
ένας κλάδος που αλληλοσυμπληρώνεται με την 
ερμηνεία: κάθε θεωρητική προσέγγιση έχει 
ανάγκη τις εμπειρικές μελέτες που την τροφο-
δοτούν με πληροφορίες και τη γονιμοποιούν 
αλλά και κάθε εμπειρική μελέτη έχει ανάγκη 
από ένα όσο το δυνατόν πιο γερό θεωρητικό 
υπόβαθρο.]

(Βλ. Κριτική).
 

Πολυσημία

Ο όρος «πολυσημία» χρησιμοποιείται καταρ-
χήν στη γλωσσολογία, προκειμένου να χαρα-
κτηρίσει το φαινόμενο κατά το οποίο η ίδια 
λέξη έχει περισσότερες από μία σημασίες. Για 
παράδειγμα, η λέξη «κόκορας» μπορεί να ση-
μαίνει «πετεινός» αλλά και «επικρουστήρας 

       



152

ΠροϊδεασμόςΠολυσημία

όπλου». Σε μια περίπτωση όπως αυτή, μόνο τα 
συμφραζόμενα μπορούν να μας βοηθήσουν να 
καταλάβουμε ποια σημασία πρέπει να επιλέ-
ξουμε.

Αν θέλουμε να είμαστε πιο ακριβείς, θα 
πρέπει να προσθέσουμε ότι οι διάφορες ση-
μασίες μιας πολύσημης λέξης, πρέπει κατά 
κάποιο τρόπο να συνδέονται μεταξύ τους: ση-
μασιολογικά, ετυμολογικά, με κάποιου είδους 
ομοιότητα κτλ. Στο παραπάνω παράδειγμα, η 
σημασία της λέξης «κόκορας» περνά από τον 
πετεινό στον επικρουστήρα του όπλου, επει-
δή στην αρχική του μορφή ο επικρουστήρας 
έμοιαζε πράγματι ως προς το σχήμα με κόκο-
ρα. Το ίδιο ισχύει και για τη λέξη «γερανός», 
που μπορεί να σημαίνει είτε «μεγάλο αποδη-
μητικό πτηνό» είτε «βοηθητικό μηχάνημα ανύ-
ψωσης»· κι αυτό γιατί ο βραχίονας ενός μηχα-
νικού γερανού μοιάζει αρκετά με το ράμφος 
του πτηνού. Σε ένα άλλο, παράδειγμα, η λέξη 
«κάβος» μπορεί να σημαίνει «χοντρό σκοινί 
πλοίου» ή «απόκρημνο ακρωτήριο». Στην πε-
ρίπτωση αυτή, η σύνδεση είναι κατά πάσα πι-
θανότητα ετυμολογική.

Δεν πρέπει να συγχέουμε το φαινόμενο 
της πολυσημίας με αυτό της ομωνυμίας, όπου 
έχουμε να κάνουμε με διαφορετικές λέξεις, 
που φυσικά έχουν διαφορετικές σημασίες 
και απλώς τυχαίνει να εμφανίζονται με την 
ίδια μορφή. Στις περισσότερες περιπτώσεις, 
η διαφορά μεταξύ πολυσημίας και ομωνυμίας 
είναι εμφανής, αφού τα ομώνυμα δε συμπί-
πτουν μορφολογικά σε όλους τους τύπους, ενώ 
πολλές φορές μπορεί να είναι ομόηχα αλλά 
όχι και ομόγραφα. Για παράδειγμα, στην πε-
ρίπτωση των λέξεων «σκηνή» και «σκοινί», 
είναι προφανές ότι δεν πρόκειται για την ίδια 
λέξη, αφού η ορθογραφία είναι διαφορετική· 
επιπλέον, στις άλλες πτώσεις, χάνεται και η 
ηχητική ομοιότητα που θα μπορούσε να μας 
παραπλανήσει. Πρόκειται, λοιπόν, χωρίς αμ-
φιβολία για δύο διαφορετικές λέξεις και όχι 
για μία λέξη με πολλές σημασίες.

Έχοντας υπόψη μας όλα αυτά, ας προσπα-

θήσουμε να μεταφέρουμε την έννοια της πολυ-
σημίας από τη μεμονωμένη λέξη στο κείμενο. 
Μπορεί ένα κείμενο να είναι πολύσημο; Κα-
ταρχήν, θα πρέπει να πούμε ότι για ορισμένα 
είδη κειμένων, η ύπαρξη πολλών σημασιών θα 
ήταν ένα σοβαρό μειονέκτημα: για παράδειγ-
μα, σε ένα επιστημονικό κείμενο, στόχος του 
συντάκτη είναι όλοι όσοι θα το διαβάσουν, να 
κατανοήσουν το ίδιο ακριβώς πράγμα· στόχος 
του, δηλαδή, είναι η μονοσημία. Ωστόσο, σ’ 
ένα λογοτεχνικό κείμενο, η πολυσημία είναι 
χωρίς αμφιβολία ένα από τα βασικά και επιδι-
ωκόμενα χαρακτηριστικά.

Πράγματι, σήμερα, οι περισσότεροι με-
λετητές θεωρούν ότι κάθε έργο λογοτεχνικό 
επιδέχεται από τη φύση του περισσότερες από 
μία ερμηνείες, είναι δηλαδή ανοιχτό σε πολλές 
σημασίες και νοήματα· κι αυτό, γιατί αφενός 
είναι γραμμένο με τέτοιο τρόπο ώστε να μην 
εξαντλείται εύκολα, αφετέρου βρίσκεται σε 
έναν αδιάκοπο διάλογο με τον αναγνώστη, 
τη γλώσσα, τα άλλα έργα κτλ. Από την άποψη 
αυτή, η έννοια της πολυσημίας συνδέεται άμε-
σα με τις λεγόμενες θεωρίες της ανάγνωσης.

(Βλ. Αμφισημία, Ανάγνωση, Αναγνώστης)

 
Προϊδεασμός

Ο προϊδεασμός εύκολα συγχέεται με την προ-
οικονομία. Οι δύο όμως όροι δεν ταυτίζονται 
ούτε και συγγενεύουν. Ο προϊδεασμός δεν 
προετοιμάζει τον αναγνώστη για μελλοντικές 
σκηνές ούτε και προ-ρυθμίζει επόμενες λεπτο-
μέρειες και γεγονότα του λογοτεχνικού μύθου. 
Απλώς στη διάρκεια και στη ροή μιας αφήγη-
σης συμβαίνει συχνά το εξής: ο αφηγητής μάς 
δίνει μια γενική ιδέα, κάπως αόριστη βέβαια, 
για κάτι που πρόκειται να συμβεί μετά.

Η ουσιαστική διαφορά ανάμεσα στην προ-
οικονομία και τον προϊδεασμό είναι η εξής: η 
προοικονομία σχετίζεται πιο πολύ με την πλο-
κή του μύθου και των γεγονότων. Με την προ-
οικονομία ένα μελλοντικό γεγονός του μύθου 

       



153

ΠροσωποποίησηΠροοικονομία

προετοιμάζεται κατάλληλα, για να το δεχθεί 
ο αναγνώστης ως κάτι το απόλυτα λογικό και 
φυσικό. Αντίθετα, με τον προΐδεασμό παίρ-
νουμε μια μικρή υποψία, ένα είδος πρόγευσης 
και διαμορφώνουμε μια πρώτη γενική και αό-
ριστη ιδέα για κάτι που θα συμβεί σε επόμενες 
στιγμές και στη μετέπειτα εξέλιξη του μύθου. 
(Βλ. Προοικονομία)

 
Προοικονομία

Στην τραγωδία του Ευριπίδη Ιφιγένεια η εν 
Ταύροις, υπάρχει η εξής σκηνή. Η Ιφιγένεια, 
η ηρωίδα της τραγωδίας, πρόκειται να ανα-
χωρήσει για την Αυλίδα. Υποτίθεται ότι θα 
παντρευτεί τον Αχιλλέα. Την ώρα του αποχαι-
ρετισμού δε σήκωσε στα χέρια της το μικρό 
Ορέστη — πίστευε ότι θα γύριζε ξανά στο 
Άργος.

Αυτή η φαινομενικά ασήμαντη λεπτομέ-
ρεια έχει ιδιαίτερη σημασία και ειδικό βάρος 
για όσα πρόκειται να συμβούν: προετοιμάζει 
το θεατή κατάλληλα για τη μελλοντική σκηνή 
της αναγνώρισης. Συγκεκριμένα, όταν τα δύο 
αδέλφια θα ανταμώσουν στην Ταυρίδα, δε θα 
αναγνωρίζει ο ένας τον άλλο. Αυτό όμως το 
γεγονός δε μας ξαφνιάζει ούτε μας κάνει να 
απορούμε. Ο τραγικός ποιητής μάς έχει προ-
ετοιμάσει με την προαναφερόμενη σκηνή του 
αποχαιρετισμού. Σ’ αυτή τη σκηνή, ο Ορέστης 
ήταν ακόμη νήπιο. Και έτσι, είναι πολύ φυσικό 
τα δυο αδέλφια, όταν ανταμώνουν στην Ταυρί-
δα, να μη γνωρίζονται μεταξύ τους.

Το παράδειγμα αυτό μας διευκολύνει να 
καταλάβουμε την έννοια της προοικονομίας 
και τον τρόπο με τον οποίο λειτουργεί στα λο-
γοτεχνικά κείμενα. Συγκεκριμένα, μπορούμε 
να πούμε ότι η προοικονομία προετοιμάζει 
κατάλληλα το θεατή ή τον αναγνώστη για κάτι 
που πρόκειται να συμβεί ή να ακολουθήσει 
στη μελλοντική πορεία και εξέλιξη του μύθου. 
Ουσιαστικά, δηλαδή, η προοικονομία είναι 

ένας τρόπος να προ-ρυθμίζονται και να διευ-
θετούνται από τα πριν μελλοντικές σκηνές και 
γεγονότα που θα ακολουθήσουν μέσα στη δι-
αρκή ροή μιας αφήγησης. Αυτή η προ-ρύθμιση 
προετοιμάζει τον αναγνώστη να δεχθεί αργό-
τερα κάτι και να το βιώσει ως απόλυτα φυσικό 
και λογικό.

(Βλ. Προϊδεασμός)
 

Προσωποποίηση

Πολύ συχνά, σε διάφορα λογοτεχνικά κείμε-
να, πεζά ή ποιητικά, έχουμε παρατηρήσει το 
εξής: άψυχα στοιχεία της φύσης (δέντρα, πο-
τάμια, βουνά κτλ.) αποκτούν ιδιότητες και συ-
μπεριφορές που ανήκουν αποκλειστικά στον 
άνθρωπο: έχουν ανθρώπινη φωνή και μιλούν, 
κλαίνε, μαλώνουν, θυμώνουν, συναισθάνονται 
και γενικά συμπεριφέρονται όπως ακριβώς ο 
άνθρωπος.

 
π.χ. – κλαίνε τα μαύρα τα βουνά, παρηγοριά 

δεν έχουν
– ο Όλυμπος κι ο Κίσσαβος τα δυο βουνά 

μαλώνουν
 
Άλλοτε πάλι σε μιαν αφηρημένη έννοια 

(π.χ. ελευθερία, δικαιοσύνη, πόλεμος, έρωτας, 
θάνατος κτλ.) αποδίδονται, όπως και στα προ-
ηγούμενα παραδείγματα, ιδιότητες καθαρά 
ανθρώπινες. Ο Δ. Σολωμός π.χ. παρουσιάζει 
την ιδέα της Ελευθερίας ως μια ρωμαλέα γυ-
ναικεία μορφή:

Σε γνωρίζω από την κόψη
του σπαθιού την τρομερή,
σε γνωρίζω από την όψη
που με βία μετράει τη γη.

 
Τρίτη περίπτωση είναι εκείνη που σε διά-

φορα ζώα (συνήθως πουλιά) αποδίδονται και 
πάλι ανθρώπινες ιδιότητες και συμπεριφορές:

       



154

Προφορική λογοτεχνίαΠροσωποποίηση

π.χ.  – Και το πουλί παράκουσε κι αλλιώς 
επήγε κι είπε·

«Γοργά ντυθείς, γοργά ’λλαχτείς, γοργά να 
πας το γιόμα»

 
Εξάλλου, σε όλα τα παραμύθια και τους 

λαϊκούς μύθους, τα διάφορα ζώα συμπεριφέ-
ρονται όπως ακριβώς ο άνθρωπος. Το ίδιο πα-
ρατηρούμε και στους «Μύθους» του Αισώπου.

Σε όλα τα προαναφερόμενα παραδείγ-
ματα παρατηρούμε και διαπιστώνουμε ένα 
κοινό στοιχείο: σε άψυχα στοιχεία της φύσης, 
σε αφηρημένες έννοιες και σε ζώα αποδίδο-
νται ανθρώπινες ιδιότητες και συμπεριφορές. 
Αυτή, ακριβώς, την παρουσίαση και τη «μετα-
τροπή» των άψυχων, των αφηρημένων εννοιών 
και των διάφορων ζώων σε πρόσωπα, την ονο-
μάζουμε και τη χαρακτηρίζουμε ως προσωπο-
ποίηση.

Οι προσωποποιήσεις που λειτουργούν 
μέσα στα λογοτεχνικά κείμενα, προσδίδουν σ’ 
αυτά ζωντάνια και παραστατικότητα και κα-
θιστούν τη λογοτεχνική γραφή ιδιαίτερα και 
έντονα δραστική. Αυτό φαίνεται καθαρά στο 
παρακάτω σύντομο απόσπασμα από το Τοπίο 
του Στρ. Μυριβήλη (Κείμενα Νεοελληνικής 
Λογοτεχνίας, Α’ Λυκείου):

 
«...Ο ύπνος κάθισε πάνω σε όλα. Βαρύς, 

ακίνητος, σαν αρρώστια που ναρκώνει και 
μαραζώνει. Οι πιπεριές, οι οξυές αποκοιμή-
θηκαν όρθιες, ριζωμένες ισόβια μέσα στη γη, 
δεμένες με τα καταχθόνια παλαμάρια της ρί-
ζας τους. Σαν τις πήρε ο ύπνος, η ταραχή που 
άφησε μέσα στην κόμη τους το βίαιο πέρασμα 
του τρένου, ανασάλεψε στη μνήμη τους κι έγι-
νε όνειρο. Τα δέντρα ονειρεύτηκαν πως η γη 
ξαμόλυσε τα δεσμά τους. Ανασάλεψαν, λέει, οι 
φυλλωσιές τους, έγιναν πλατιές φτερούγες γε-
μάτες δύναμη και θέληση...»

 

Προφορική λογοτεχνία

Ο όρος «προφορική λογοτεχνία» χρησιμοποι-
είται σήμερα διεθνώς για να δηλώσει τις λο-
γοτεχνικές δημιουργίες των πολιτισμών που δε 
γνωρίζουν ή δε χρησιμοποιούν συστηματικά τη 
γραφή. Τέτοιες δημιουργίες μπορούμε να θε-
ωρήσουμε τα παραμύθια, τις παροιμίες και τα 
κάθε είδους τραγούδια και ποιήματα, που πριν 
καταγραφούν απαγγέλλονταν ή τραγουδιού-
νταν στο κοινό και περνούσαν από γενιά σε 
γενιά με τη λεγόμενη προφορική παράδοση.

Ως έννοια, η προφορική λογοτεχνία έγινε 
ευρύτερα αποδεκτή σχετικά πρόσφατα. Δεν 
πρέπει να ξεχνάμε ότι ο σύγχρονος πολιτισμός 
ανήκει εδώ και αρκετούς αιώνες στη σφαίρα 
του γραπτού λόγου και όλοι μας σήμερα, ει-
δικά στο δυτικό κόσμο, συνδέουμε σχεδόν 
αυτόματα και ασυναίσθητα, τη λογοτεχνία με 
το γραπτό λόγο. Άλλωστε, στις περισσότερες 
ευρωπαϊκές γλώσσες, ο όρος «λογοτεχνία» 
(literature, littérature, literatur, literatura κτλ.), 
συνδέεται ετυμολογικά με τη λέξη «γράμμα-
τα» (το λατινικό litterae). Συνεπώς, για τους 
περισσότερους σύγχρονους ανθρώπους, ακό-
μη και για κάποιους μελετητές, ο όρος προφο-
ρική λογοτεχνία μοιάζει να εμπεριέχει μιαν 
αντίφαση.

Η αισθητική και λογοτεχνική αξία της προ-
φορικής λογοτεχνίας συχνά αμφισβητείται. 
Ωστόσο, μια τέτοια κρίση είναι χωρίς αμφιβο-
λία επιπόλαιη. Σήμερα, υπάρχουν μελέτες που 
έχουν αποδείξει ότι οι επώνυμοι δημιουργοί 
της «γραπτής» λογοτεχνίας αντλούν σε αρκε-
τές περιπτώσεις σημαντικά στοιχεία από τους 
θησαυρούς της προφορικής λογοτεχνίας και 
ότι ορισμένα σημαντικά έργα, όπως π.χ. τα 
ομηρικά έπη, το έπος του Διγενή Ακρίτα, οι 
μεσαιωνικές μπαλάντες στην Ευρώπη, τα δη-
μοτικά τραγούδια κτλ., είχαν μια μακραίωνη 
προφορική ζωή πριν καταγραφούν. Απλώς, 
αυτό που δεν πρέπει να ξεχνάμε όταν μιλάμε 
για προφορική λογοτεχνία είναι ότι πρόκειται 
για έργα που δεν έχουν δημιουργηθεί για να 

       



155

Προφορική λογοτεχνίαΠροφορική λογοτεχνία

διαβαστούν, δεν προορίζονται για ανάγνωση· 
θα πρέπει, λοιπόν, να αξιολογηθούν με κριτή-
ρια διαφορετικά.

Σήμερα, θεωρείται πλέον αποδεδειγμέ-
νο ότι όλοι οι πολιτισμοί κι όλες οι κοινωνίες 
παρήγαγαν προφορική λογοτεχνία πριν από 
την επινόηση της γραφής. Επρόκειτο για μια 
λογοτεχνία κυρίως λειτουργικής φύσεως, η 
οποία συνόδευε τις πιο σημαντικές στιγμές της 
ανθρώπινης ζωής: για παράδειγμα, υπήρχαν 
τραγούδια και χοροί για τους ερωτευμένους 
και το γάμο, για τη γέννηση, τα πρώτα βήμα-
τα των παιδιών, για το θάνατο κτλ.· επίσης, 
υπήρχαν θρύλοι και γενεαλογικοί μύθοι που 
χρησίμευαν στην εξασφάλιση ή την ενδυνάμω-
ση της κοινωνικής συνοχής, μύθοι με στόχο να 
εξηγήσουν την ύπαρξη και τη λειτουργία του 
κόσμου, παραμύθια με ζώα, μαγείες και ήρωες 
που πρότειναν ή αμφισβητούσαν συγκεκριμέ-
να κοινωνικά μοντέλα, παροιμίες που συμπύ-
κνωναν τη σοφία της κοινωνίας κτλ.

Σε ό,τι αφορά τα γνωρίσματα της προφο-
ρικής λογοτεχνίας, τον πλέον σημαντικό ρόλο 
παίζει το γεγονός ότι πρόκειται για έργα που 
καλλιτέχνες και κοινό πρέπει να μπορούν να 
τα θυμούνται από μνήμης και να τα μεταδίδουν 
από γενιά σε γενιά. Συγκεκριμένα, η προφορι-
κή λογοτεχνία χαρακτηρίζεται από απλούστε-
ρη σύνταξη, η οποία ευνοεί την παρατακτική 
σύνδεση και όχι τις δευτερεύουσες προτάσεις, 
καθώς κι από μια ολόκληρη σειρά μηχανισμών 
που έχουν ως στόχο να υποβοηθούν τη μνή-
μη. Τέτοιοι μηχανισμοί είναι οι κάθε είδους 
επαναλήψεις, οι στερεότυποι στίχοι, φράσεις, 
εκφράσεις ή λέξεις, τα μετρικά σχήματα στην 
ποίηση, η τυποποιημένη χρήση των σχημάτων 
λόγου (π.χ. της μεταφοράς ή της παρομοίω-
σης) κτλ. Γενικά, μπορούμε να πούμε ότι στην 
προφορική λογοτεχνία, καλλιτέχνες και κοινό 
δεν επιζητούν την πρωτοτυπία αλλά την επα-
νάληψη του ήδη γνωστού ή, έστω, την παραλ-
λαγή του, μέσα όμως σε πολύ στενά πλαίσια. 
Το χαρακτηριστικό αυτό μας οδηγεί σε μια λο-
γοτεχνία η οποία βασίζεται σε πλήθος στερε-

ότυπα και συμβάσεις και με βάση τα σημερινά 
κριτήρια είναι πιθανό να αξιολογηθεί αρνητι-
κά (χαρακτηριστικά παραδείγματα για όλα τα 
παραπάνω γνωρίσματα είναι, βέβαια, τα ομη-
ρικά έπη και τα δημοτικά τραγούδια).

Ένα άλλο ιδιαίτερο γνώρισμα της προφο-
ρικής λογοτεχνίας είναι ότι δεν αποτελείται 
μόνο από στοιχεία γλωσσικά ή λεκτικά αλλά 
περιλαμβάνει και τα λεγόμενα παραγλωσσικά 
στοιχεία, όπως όλες οι μορφές προφορικού 
λόγου· εννοούμε δηλαδή τις χειρονομίες και 
τους μορφασμούς του αφηγητή ή του τραγου-
διστή, τον επιτονισμό των φράσεων, το χρωμα-
τισμό της φωνής, τους δισταγμούς, τα χάσματα 
και τις σιωπές, και γενικά όλα τα μη λεκτικά 
στοιχεία της «εκτέλεσης» του έργου, τα οποία 
έχουν βέβαια την ιδιαίτερη σημασία τους. Από 
την άποψη αυτή, κανένα γραπτό κείμενο δεν 
αποτελεί απλή μεταγραφή του προφορικού 
λόγου, ακριβώς επειδή δεν μπορεί να τον απο-
δώσει πλήρως.

Τέλος, ιδιαίτερα σημαντικό είναι και το 
ότι τα έργα της προφορικής λογοτεχνίας δεν 
αποκτούν ποτέ μια σταθερή, παγιωμένη και 
οριστική μορφή. Καθώς μεταδίδονται από 
καλλιτέχνη σε καλλιτέχνη, από περιοχή σε πε-
ριοχή και από γενιά σε γενιά, υπάρχουν στοι-
χεία που χάνονται επειδή ξεχνιούνται ή επειδή 
δεν υπηρετούν πλέον τον αρχικό τους σκοπό, 
άλλα που προστίθενται από τους αυτοσχεδια-
σμούς των «εκτελεστών» ή για να εκφράσουν 
μια νέα κατάσταση, άλλα που αναπτύσσονται 
σε διάφορες παραλλαγές ανάλογα με την πε-
ριοχή, την εποχή ή το κοινό κτλ. Το γεγονός 
αυτό έχει δύο σοβαρές συνέπειες: καταρχήν, 
σε ό,τι αφορά εμάς σήμερα, αντιμετωπίζουμε 
πολύ μεγάλα προβλήματα στη μελέτη της προ-
φορικής λογοτεχνίας· έπειτα, σε ό,τι αφορά 
την πρόσληψη του έργου απ’ το κοινό της επο-
χής του, είναι προφανές ότι επρόκειτο για ένα 
ακροατήριο που δεν ενδιαφερόταν να ακούσει 
το έργο στην ολότητά του ή με μια δεδομένη 
σειρά, όπως συμβαίνει σήμερα με τα βιβλία 
και το αναγνωστικό κοινό. Το ακροατήριο της 

       



156

Προφορική λογοτεχνίαΠροφορική λογοτεχνία

προφορικής λογοτεχνίας μπορούσε να αρκε-
στεί σ’ ένα ωραίο απόσπασμα, μια παραλλαγή 
ενός θέματος ή ακόμη και σε μερικούς στίχους.

Έπειτα απ’ όλα αυτά, είναι φανερό ότι η 
χρησιμοποίηση του όρου «κείμενο» ως προς 
την προφορική λογοτεχνία γίνεται πάντοτε 
καταχρηστικά. κυρίως επειδή έχουμε κατά νου 
συγκεκριμένα έργα, όπως έχουν καταγραφεί 
σε μεταγενέστερη εποχή. Για τον ίδιο λόγο, 
άλλωστε, δεν μπορούμε να μιλάμε για συγκε-
κριμένους και επώνυμους δημιουργούς στο 
χώρο της προφορικής λογοτεχνίας, αλλά μόνο 
για ανώνυμους καλλιτέχνες, με την ευρεία 
έννοια του όρου· δηλαδή για ανθρώπους που 
μπορούσαν να απαγγείλουν χιλιάδες στίχους, 
να τραγουδήσουν και να αφηγηθούν, να αυτο-
σχεδιάσουν αν υπήρχε ανάγκη, και φυσικά να 
μεταδώσουν στην επόμενη γενιά τις γνώσεις 
και τις τεχνικές τους. Ανάλογα με την κοινωνία 
και την εποχή για την οποία μιλάμε, θα τους 
ονομάσουμε αοιδούς, ραψωδούς, βάρδους, 
τροβαδούρους κτλ.· και θα πρέπει να θυμόμα-
στε ότι οι άνθρωποι αυτοί έχαιραν πάντοτε ξε-
χωριστής εκτίμησης και θεωρούνταν ότι έχουν 
μια ιδιαίτερη επικοινωνία με το θείο — ίσως 
διότι κατά κάποιο τρόπο αντιπροσώπευαν τη 
συλλογική μνήμη και σοφία της κοινότητας.

 
[Σύμφωνα με τη σύγχρονη θεωρία, η προ-

φορική λογοτεχνία συνδέεται ως έννοια με δύο 
πολύ ευρύτερες έννοιες, την προφορική πα-
ράδοση και την προφορικότητα (orality). Mε 
τον όρο «προφορική παράδοση», δηλώνουμε 
το τμήμα εκείνο της πολιτισμικής κληρονομιάς 
μιας κοινωνίας, που μεταδίδεται χωρίς τη βοή-
θεια της γραφής, και μέρος του οποίου αποτε-
λεί βέβαια η προφορική λογοτεχνία. Ακόμη και 
στις κοινωνίες ή στους πολιτισμούς που έχουν 
αναπτύξει τη γραφή, προφορική παράδοση 
υπάρχει — απλά δεν παίζει σημαντικό ρόλο. 
Όταν, όμως, έχουμε να κάνουμε με κοινωνίες ή 
πολιτισμούς που δεν έχουν επινοήσει τη γραφή, 
τότε η προφορική παράδοση, δηλαδή ο προφο-
ρικός λόγος σε συνδυασμό με τη μνήμη, είναι ο 

μόνος τρόπος για να δημιουργηθεί και να μετα-
δοθεί η πολιτιστική κληρονομιά. Στην περίπτω-
ση αυτή, μιλάμε για «προφορικότητα»: πρόκει-
ται για μια κατάσταση την οποία συναντάμε 
στους λεγόμενους προφορικούς πολιτισμούς, 
δηλαδή σε πολιτισμούς που είτε δεν έχουν 
επηρεαστεί καθόλου απ’ τη γραφή είτε έχουν 
επηρεαστεί πολύ περιθωριακά και, συνεπώς, η 
ομιλία και η ακοή είναι το μόνο ή το βασικό κα-
νάλι, μέσα απ’ το οποίο λαμβάνει χώρα η γλωσ-
σική επικοινωνία. Όπως έχει αποδειχθεί από 
την έρευνα, οι περισσότερες γλώσσες πάνω στη 
γη —τόσο ιστορικά όσο και στην εποχή μας— 
χρησιμοποιούνται μόνo προφορικά, ενώ μόνο 
το 3% φαίνεται να έχουν αναπτύξει κάποια 
μορφή λογοτεχνίας, ακόμη κι αν δεχθούμε τον 
όρο αυτό στην ευρύτερη δυνατή σημασία του!

Ο μεγάλος κίνδυνος της προφορικότητας 
γίνεται εύκολα αντιληπτός: τόσο οι άνθρωποι 
όσο και οι πολιτισμοί είναι θνητοί· και χωρίς 
γραπτά ίχνη, οι θησαυροί της ανθρωπότητας 
χάνονται για πάντα. Βέβαια, με την επινόηση 
και την εξάπλωση της γραφής, η προφορική πα-
ράδοση περνά σε δεύτερη μοίρα και ο κίνδυνος 
αυτός ως ένα βαθμό ξεπερνιέται, καθώς αρκε-
τοί πολιτισμοί και κοινωνίες οδηγούνται σε μια 
νέα κατάσταση, που στη γλώσσα μας έχει απο-
δοθεί ως «γραπτότητα» ή «εγγραμματοσύνη» 
(literacy).

Με τους όρους αυτούς περιγράφουμε την 
κατάσταση μιας κοινωνίας ή ενός πολιτισμού, 
όπου η γλωσσική επικοινωνία διεκπεραιώνεται 
μέσα από δύο παράλληλα κανάλια: της ομιλί-
ας-ακοής και της γραφής-ανάγνωσης, με το 
δεύτερο να υποστηρίζεται από όλες τις σύγχρο-
νες τεχνικές αποθήκευσης, αναπαραγωγής και 
μετάδοσης, οι οποίες εξελίσσονται διαρκώς.

Προφορικότητα και γραπτότητα δε συνι-
στούν δύο ακριβώς αντίθετες καταστάσεις· 
διότι η πρώτη μπορεί να υπάρξει χωρίς τη δεύ-
τερη (άλλωστε, αυτή ήταν η κατάσταση για χι-
λιετίες), ενώ το αντίθετο δεν είναι δυνατόν να 
συμβεί. Επιπλέον, πρόκειται ουσιαστικά για 
δύο ξεχωριστές ικανότητες, που αποκτώνται 
με εντελώς διαφορετικό τρόπο: η ικανότητα 

       



157

Προφορική λογοτεχνίαΠροφορική λογοτεχνία

της επικοινωνίας με τον προφορικό λόγο εί-
ναι αποτέλεσμα μιας φυσικής, θα λέγαμε, δι-
αδικασίας, η οποία δεν προϋποθέτει κάποια 
ιδιαίτερη προσπάθεια ή διδασκαλία, εκτός 
βέβαια από συγκεκριμένες παθολογικές περι-
πτώσεις· αντιθέτως, η ικανότητα να γράφει και 
να διαβάζει κάνεις, να πάψει δηλαδή να είναι 
αναλφάβητος, μπορεί να αποκτηθεί μόνο μέσα 
από μια συστηματική διαδικασία εκμάθησης, η 
οποία στις μέρες μας ταυτίζεται με το σχολείο 
και την εκπαίδευση.

Ξεκινώντας από τέτοιου είδους αντιθέσεις 
αλλά και από τις διαφορές που είδαμε παρα-
πάνω ανάμεσα στην προφορική και τη γραπτή 
λογοτεχνία, ορισμένοι θεωρητικοί έχουν δια-
τυπώσει την άποψη ότι οι άνθρωποι οι οποίοι 
συμμετέχουν σε έναν προφορικό πολιτισμό 
αναπτύσσουν εκ των πραγμάτων διαφορετικό 
τρόπο σκέψης από εκείνους που ο πολιτισμός 
τους στρέφεται κυρίως προς το γραπτό λόγο.

Η θέση αυτή προϋποθέτει αρκετή συζήτη-
ση. Πρώτα απ’ όλα, δεν πρέπει να μας διαφεύ-
γει ότι οι υποστηρικτές της είναι όλοι εκπρόσω-
ποι ενός γραπτού πολιτισμού: του σύγχρονου 
δυτικού πολιτισμού. Θα ήταν καλό, λοιπόν, να 
ξεκαθαρίσουμε ότι ο χαρακτηρισμός «διαφο-
ρετικός» δε σημαίνει απαραίτητα και κατώτε-
ρος τρόπος σκέψης· και το αναφέρουμε αυτό, 
διότι υπάρχει γενικά η τάση οι ίδιες οι γραπτές 
κοινωνίες να θεωρούν ότι βρίσκονται σε υψη-
λότερο πολιτισμικό επίπεδο από κάθε άποψη, 
πράγμα που σίγουρα δεν είναι δυνατόν να 
αποδειχθεί. Κατά τα άλλα, είναι γεγονός ότι ο 
προφορικός λόγος οδηγεί σε απλούστερες μορ-
φές σκέψης και έκφρασης, παραμένοντας πιο 
κοντά στο συγκεκριμένο και χωρίς να μπορεί 
να αποστασιοποιηθεί από τα πράγματα· απ’ 
την άλλη πλευρά, το γεγονός ότι η γραφή προ-
σφέρει μια σταθερή οντότητα στο λόγο και σε 
μεγάλο βαθμό τον απαλλάσσει από τις συνεχείς 
μεταβολές, δημιουργεί μια νέα σχέση του ατό-
μου με τη γλώσσα και οδηγεί σε ένα τρόπο σκέ-
ψης πιο περίπλοκο, αναλυτικό και αφηρημένο, 
που αναζητά την ακρίβεια και την αντικειμε-
νικότητα και είναι γεμάτος με μακροσκελείς 

συλλογισμούς, λογικά επιχειρήματα και παρεκ-
κλίσεις, ενώ κατά κάποιο τρόπο ενθαρρύνει τη 
διαφωνία και την έκφραση του διαφορετικού 
και του καινούριου σε σχέση με το υπάρχον. 
Από την άποψη αυτή, μάλιστα, ο γραπτός λό-
γος θα μπορούσε να θεωρηθεί πιο πρωτοπορι-
ακός και καινοτόμος από τον προφορικό. Δεν 
είναι τυχαίο, άλλωστε, υποστηρίζουν αρκετοί 
ότι στην αρχαία Ελλάδα, η γέννηση της λογικής 
σκέψης συμπίπτει χονδρικά με την επινόηση 
και τη χρήση του αλφαβήτου· όπως και το 13ο 
αιώνα, στον ευρωπαϊκό χώρο, το πέρασμα από 
τις έμμετρες μυθιστορίες στον πεζό αφηγημα-
τικό λόγο δείχνει να συνδέεται με το πέρασμα 
από τον προφορικό λόγο στη γραφή.

Από τη στιγμή που σε πολλές κοινωνίες 
προφορικότητα και γραπτός λόγος αρχίζουν να 
συνυπάρχουν, έστω κι αν ο δεύτερος σταδιακά 
κυριαρχεί, είναι πιθανό να συμβεί το εξής: με 
το πέρασμα του χρόνου, η προφορική παράδο-
ση να συνδεθεί με τα απαίδευτα και αναλφά-
βητα λαϊκά στρώματα, με τελικό αποτέλεσμα 
να ταυτιστεί το προφορικό με το λαϊκό και το 
γραπτό με το λόγιο. Ειδικά η χώρα μας και η 
νεοελληνική λογοτεχνία έχει πικρή πείρα από 
αυτό το διχασμό, που εκφράστηκε κυρίως στο 
επίπεδο της γλώσσας και επιλύθηκε οριστικά 
μόλις πριν από μερικές δεκαετίες. Πέρα, όμως, 
από το συγκεκριμένο παράδειγμα, η εξίσωση 
του λαϊκού πολιτισμού με την προφορικότητα 
δεν είναι βέβαιο ότι μπορεί να επαληθευθεί σε 
όλες τις περιπτώσεις.

Ειδικά στις σύγχρονες κοινωνίες, άλλωστε, 
τα ζητήματα που τίθενται είναι σαφώς πιο πε-
ρίπλοκα. Είναι χαρακτηριστικό ότι ενώ με μια 
πρώτη ματιά ο γραπτός λόγος φαίνεται να κυ-
ριαρχεί ολοκληρωτικά σήμερα, δεν πρέπει να 
παραγνωρίζουμε το ρόλο που εξακολουθεί να 
παίζει ο προφορικός, έστω και με τρόπο έμ-
μεσο. Πρώτα απ’ όλα, στη διάρκεια του αιώνα 
μας παρατηρούμε ότι οι λογοτέχνες επιδιώκουν 
να προσεγγίσουν μια πιο αυθεντική γραφή, 
πιο κοντά στη σκέψη και τον προφορικό λόγο, 
αναπτύσσοντας τεχνικές όπως ο εσωτερικός 
μονόλογος, η αυτόματη γραφή κτλ. Επιπλέον, 

       



158

Προφορική λογοτεχνία Πυραμίδα του Freytag

θεωρητικοί και μελετητές έχουν καταδείξει ότι 
η γραπτή λογοτεχνία ακολουθεί συχνά τρόπους 
σύνθεσης που δε διαφέρουν πολύ από εκείνους 
της προφορικής. Γι’ αυτό και υπάρχει η άποψη 
ότι όσο καλύτερα κατανοήσουμε τους προφορι-
κούς πολιτισμούς (παλαιότερους ή νεότερους), 
τόσο καλύτερα θα καταλάβουμε τη λογοτεχνία 
—και ειδικότερα την ποίηση— όχι μόνο του 
μακρινού παρελθόντος αλλά και του παρόντος. 
Σε πολλές χώρες, εξάλλου, παρατηρείται ένα 
έντονο ενδιαφέρον για μορφές της προφορικής 
λογοτεχνίας, όπως το παραμύθι, τα δημοτικά 
τραγούδια, τις παροιμίες κτλ. Οι προσπάθειες 
συλλογής και καταγραφής υλικού που είχαν ξε-
κινήσει απ’ τον περασμένο αιώνα, συνεχίζονται 
και σήμερα, και μάλιστα με τρόπο σαφώς πιο 
προσεκτικό και επιστημονικό.

Ένα τελευταίο στοιχείο που χαρακτηρίζει 
τη σχέση μεταξύ γραπτού και προφορικού λό-
γου στη σύγχρονη εποχή, είναι η εκδίκηση, θα 
λέγαμε, του δεύτερου μέσα απ’ την καταλυτική 
παρουσία των μέσων μαζικής ενημέρωσης και 
ειδικά των ηλεκτρονικών. Εκ πρώτης όψεως, 
είναι αλήθεια ότι η κυριαρχία των Μ.Μ.Ε. 
απειλεί ό,τι παραπάνω ορίσαμε ως προφορικό-
τητα — έστω και για τον απλούστατο λόγο ότι 
επιβάλλει μια ομοιομορφία τόσο στο λόγο όσο 
και στον τρόπο σκέψης. Αν όμως αναλύσουμε 
βαθύτερα την πραγματικότητα των Μ.Μ.Ε., θα 
διαπιστώσουμε ότι με τη χρησιμοποίηση μέσων 
και συστημάτων όπως το ραδιόφωνο, η τηλε-
όραση, οι ηχογραφήσεις, οι υπολογιστές κτλ., 
έχουμε ήδη περάσει σε μια «δεύτερη προφορι-
κότητα», δηλαδή σε μια φάση που απαιτεί από 
όλους μας νέες και ειδικότερες ικανότητες κα-
τανόησης και επικοινωνίας, οι οποίες θα είναι 
απαραίτητες για να ζήσουμε στις μελλοντικές 
κοινωνίες της πληροφορίας. Όσοι δε θα έχουν 
αυτές τις ικανότητες, είναι πολύ πιθανό ότι θα 
ζουν στο περιθώριο, ακριβώς όπως οι σημερι-
νοί αναλφάβητοι. Ας μην ξεχνάμε ότι η γραπτό-
τητα ήταν πάντα ένα σύνολο ικανοτήτων, συμ-
βάσεων κι εφαρμογών ιστορικά και κοινωνικά 
διαμορφωμένο και πολύ άνισα κατανεμημένο.]

(Βλ. Δημοτική ποίηση, Μπαλάντα, Παρα-
λογή, Στερεότυπο, Σύμβαση)

 Πυραμίδα του Freytag
Με τον όρο «πυραμίδα του Freytag» έχει μεί-
νει γνωστό στην ιστορία της κριτικής το πυρα-
μιδοειδές διάγραμμα που πρότεινε στα 1863 
ο Γερμανός συγγραφέας και κριτικός Gustav 
Freytag, προκειμένου να αναπαραστήσει σχη-
ματικά τα βασικά σημεία της πλοκής ενός σω-
στού και καλογραμμένου θεατρικού έργου, 
σύμφωνα βέβαια με τα κριτήρια της εποχής (ο 
Freytag είχε κυρίως κατά νου μια κλασική ή 
κλασικίζουσα τραγωδία σε πέντε πράξεις).

Προτού όμως φτάσουμε στο ίδιο το διά-
γραμμα, θα πρέπει να θυμηθούμε ότι ακόμη 
και πριν τον Freytag οι κριτικοί εξέταζαν όλα 
τα αφηγηματικά και δραματικά λογοτεχνικά 
έργα ως προς την πλοκή τους· είχαν, δηλαδή, 
ως στόχο τη διερεύνηση αυτού που ο Αριστο-
τέλης ονόμαζε «μύθο»: του τρόπου που ο συγ-
γραφέας σχεδίαζε, οργάνωνε και συνέδεε τα 
διάφορα στοιχεία του έργου του (π.χ. γεγονό-
τα, επεισόδια, σκηνές), προκειμένου να διατη-
ρήσει αμείωτο το ενδιαφέρον του αναγνώστη.

Με βάση, λοιπόν, το τυποποιημένο κλασι-
κό σχήμα, ένα έργο, για να είναι πραγματικά 
επιτυχημένο, πρέπει να ξεκινά με τη λεγόμενη 
«έκθεση», την παρουσίαση δηλαδή των βασι-
κών προσώπων, καθώς και του πλαισίου μέσα 
στο οποίο θα εξελιχθεί η δράση· ή, για να το 
πούμε διαφορετικά, πρόκειται για την απο-
κάλυψη στον αναγνώστη ή το θεατή όλων των 
πληροφοριών που ο συγγραφέας κρίνει απα-
ραίτητες για την κατανόηση της πλοκής. Ακο-
λουθεί το λεγόμενο «στοιχείο πλοκής», δηλαδή 
το βασικό γεγονός που πυροδοτεί την έναρξη 
της δράσης, συνήθως θέτοντας κάποιες αντιτι-
θέμενες δυνάμεις σε κίνηση. Στη συνέχεια, η 
δράση κλιμακώνεται συνεχώς ακολουθώντας 
μιαν ανοδική πορεία, με τα γεγονότα να περι-
πλέκονται και συχνά να οδηγούν σε σύγκρου-
ση. Κάποια στιγμή, η δράση φτάνει στο ανώ-
τατο δυνατό σημείο, στο οποίο μοιάζουν να 
κρίνονται τα πάντα: η στιγμή αυτή, όπου τόσο 
η ένταση όσο και το ενδιαφέρον του αναγνώ-
στη βρίσκονται στο υψηλότερο δυνατό σημείο, 

       



159

Πυραμίδα του FreytagΠυραμίδα του Freytag

λέγεται «κορύφωση».
Το τμήμα του έργου από το ξεκίνημα της 

δράσης ως την κορύφωση, είναι βέβαια το πιο 
σημαντικό· πολλοί το ονομάζουν και «δέση». 
Από εκεί και πέρα, η δράση ακολουθεί μια πο-
ρεία, θα λέγαμε, καθοδική: όλα τα ζητήματα 
έχουν πια βρει την απάντηση τους, οι τυχόν 
συγκρούσεις έχουν ολοκληρωθεί και οδηγού-
μαστε σιγά σιγά προς τη λύση, δηλαδή προς το 
τέλος του έργου. Βέβαια, πάντα είναι πιθανό 
να σημειωθεί μια ξαφνική μεταβολή στην τύχη 
τον ήρωα —κάτι σαν αυτό που ο Αριστοτέλης 
ονόμαζε «περιπέτεια»— αλλά αυτή είναι και 
η τελευταία έκπληξη που μας επιφυλάσσει 
το έργο (θα πρέπει ακόμη να πούμε ότι στην 
τραγωδία, όπου η κατάληξη είναι συνήθως 
τραγική, μιλάμε όχι για λύση αλλά για «κατα-
στροφή»).

Αυτή την «ιδανική» πλοκή, που εδώ την 
περιγράψαμε συνοπτικά και σε αδρές γραμ-
μές, θέλησε να αναπαραστήσει σχηματικά ο 
Freytag, ως εξής:

 

Όπως αναφέραμε και παραπάνω, ο 
Freytag πρότεινε το πυραμιδοειδές αυτό σχή-
μα ως πρότυπο σωστής πλοκής ενός θεατρικού 
έργου, και κυρίως μιας τραγωδίας. Αυτό δε 
σημαίνει ότι τα περισσότερα έργα υπακούν 
τυφλά σ’ αυτό το σχήμα. Για παράδειγμα, 
στο κλασικό θέατρο, περίπου ως τα τέλη του 
19ου αιώνα, η «έκθεση» τοποθετούνταν στο 
ξεκίνημα του έργου και όλοι σχεδόν οι συγ-
γραφείς αναζητούσαν αληθοφανείς τρόπους, 
προκειμένου να δικαιολογήσουν αυτή την πα-
ροχή πληροφοριών προς το θεατή. Αντίθετα, 
απ’ τις αρχές του 20ού αιώνα και μετά, οι πιο 
σημαντικοί δημιουργοί ξεπερνούν το πρόβλη-
μα, καταργώντας ουσιαστικά την «έκθεση»: 
οι αποκαλύψεις γίνονται πλέον σταδιακά και 
μόνο όταν είναι απαραίτητες, με αποκορύφω-
μα το θέατρο του παραλόγου, όπου οι πληρο-
φορίες που έχει στη διάθεσή του ο θεατής για 
να κατανοήσει τη δράση, είναι ελάχιστες.

Συνεπώς, το σχήμα του Freytag είναι ίσως 
δύσκολο να εφαρμοστεί σε έργα σύγχρονα, 
που σπανίως υπακούν σε κανόνες. Επιπλέον, 
η σύγχρονη θεωρία εξετάζει τη δομή των λο-
γοτεχνικών έργων με πολύ διαφορετικούς τρό-
πους. Ωστόσο, μετά από ορισμένες προσαρ-
μογές, η πυραμίδα του Freytag εξακολουθεί 
να είναι ιδιαίτερα χρήσιμη για τη διδασκαλία 
της λογοτεχνίας, ακριβώς επειδή χρησιμοποιεί 
απλούς όρους και είναι ένα σχήμα πρακτικό 
και κατανοητό.

(Βλ. Μύθος, Πλοκή, Στοιχείο πλοκής)

Κορύφωση

Ξεκίνηµα της δράσης Τελική στιγµή της δράσης
(έκθεση στοιχείο πλοκής)

δέ
ση

αν
οδ

ική
 πο

ρε
ία

 τη
ς δ

ρά
ση

ς καθοδική πορεία της δράσης

(λύση)

       



160

ΡεαλισμόςΡεαλισμός

Ρεαλισμός

Η πεποίθηση ότι η λογοτεχνία και, γενικά, η 
τέχνη έχει τη δυνατότητα και πρέπει να προ-
σπαθεί να αντανακλά την πραγματικότητα 
απαντάται ήδη από την αρχαιότητα, στα έργα 
του Πλάτωνα και του Αριστοτέλη. Μ’ αυτή την 
έννοια, ο ρεαλισμός, η προσπάθεια δηλαδή 
για μια όσο το δυνατόν πιο πιστή και αντικει-
μενική απόδοση του εξω-κειμενικού κόσμου, 
υπήρχε ανέκαθεν στη λογοτεχνία ή, τουλάχι-
στον, σε ένα πολύ μεγάλο μέρος της. Και θα 
πρέπει να πούμε ότι αυτή η γενική έννοια του 
ρεαλισμού συνδέεται με δύο άλλα πολύ σημα-
ντικά ζητήματα: της μυθοπλασίας (βλ. λέξη) 
και της αναφορικότητας (βλ. «λειτουργίες της 
γλώσσας»).

Ωστόσο, ο όρος «ρεαλισμός» έχει και μία 
άλλη, ειδικότερη έννοια. Πιο συγκεκριμένα, 
τον χρησιμοποιούμε για να δηλώσουμε μια τε-
χνοτροπία που εμφανίστηκε στην τέχνη γύρω 
στα μισά του 19ου αιώνα. Με αυτή την έννοια, 
ο ρεαλισμός δεν αναφέρεται αποκλειστικά 
στη λογοτεχνία αλλά και σε άλλες μορφές τέ-
χνης, όπως για παράδειγμα στη ζωγραφική. 
Πάντως, σε ό,τι αφορά τη λογοτεχνία, η τάση 
που ονομάζουμε «ρεαλισμός», εκδηλώνεται 
αρχικά στη Γαλλία, με πρώτο και σημαντικότε-
ρο εκπρόσωπο τον Gustave Flaubert, συγγρα-
φέα του περίφημου μυθιστορήματος Μαντάμ 
Μποβαρί.

Με το ρεαλισμό, η λογοτεχνία θέτει πλέ-
ον ως πρώτο στόχο της την πιστή απόδοση της 

πραγματικότητας, όπως βέβαια την αντιλαμ-
βάνεται και τη βιώνει ο δημιουργός. Οι ρεαλι-
στές πεζογράφοι καλλιεργούν κυρίως το είδος 
του μυθιστορήματος και θεωρητικά επιδιώ-
κουν την αντικειμενικότητα· αλλά όπως είναι 
φυσικό, όσο και αν αποφεύγουν τις συναισθη-
ματικές εξάρσεις, τις κρίσεις και τις προσωπι-
κές ερμηνείες, τα όσα γράφουν επηρεάζονται 
έστω και έμμεσα από τις πεποιθήσεις τους. 
Για το ρεαλιστικό μυθιστόρημα, θετικά στοι-
χεία θεωρούνται η αληθοφάνεια και η πειστι-
κότητα. Οι συγγραφείς δε στοχεύουν καθόλου 
στον εντυπωσιασμό αλλά αφήνουν την πραγ-
ματικότητα να μιλήσει από μόνη της. Επιλέ-
γουν θέματα οικεία στον αναγνώστη και σε 
γενικές γραμμές συνηθισμένα, προβάλλοντας 
τις εμπειρίες της καθημερινής ζωής. Οι ήρωές 
τους είναι κατά κάποιο τρόπο εκπρόσωποι της 
κοινωνίας και του πολιτισμού στον οποίο υπο-
τίθεται ότι ανήκουν, και μολονότι πλαστοί, δεν 
παύουν να είναι αληθοφανείς.

Ο ρεαλισμός μπορεί να πάρει πολλές επι-
μέρους μορφές, ανάλογα με το συγκεκριμένο 
τομέα στον οποίο ρίχνει το βάρος της αναπα-
ράστασής του ο συγγραφέας. Για παράδειγ-
μα, με συγγραφείς όπως ο Ντοστογιέφσκι, 
έχουμε το λεγόμενο ψυχολογικό ρεαλισμό, με 
τον οποίο απεικονίζεται και την ίδια στιγμή 
διερευνάται ο ψυχικός κόσμος του ανθρώπου, 
ακόμη και στις πιο ακραίες εκδηλώσεις του. 
Από την άλλη πλευρά, όταν ο συγγραφέας επι-
μένει κυρίως στην απεικόνιση των κοινωνικών 

Ρ

       



161

ΡεαλισμόςΡεαλισμός

σχέσεων και προβλημάτων και αντιμετωπίζει 
κριτικά την ίδια την κοινωνία, γεννιέται ο λε-
γόμενος κοινωνικός ρεαλισμός, μέσα από τον 
οποίο θα προκύψει τελικά ο νατουραλισμός.

Δημήτριος Βικέλας (1835-1908): με το έργο του Λουκής 
Λάρας (1879), άνοιξε διάπλατα το δρόμο της ηθογραφίας 

και του ρεαλισμού για τους Έλληνες πεζογράφους.
 

Τέλος, μια ιδιαίτερη και μάλλον ακραία μορ-
φή ρεαλισμού είναι ο λεγόμενος σοσιαλιστι-
κός ρεαλισμός, που καθιερώθηκε επίσημα στη 
Σοβιετική Ένωση από το 1934 και μετά, με 
απόφαση του κόμματος. Σύμφωνα με τους Σο-
βιετικούς θεωρητικούς, ένα λογοτεχνικό έργο 
ήταν αξιόλογο μόνο εφόσον αναπαριστούσε 
την ιστορική πραγματικότητα μέσα από την 
προοπτική της επανάστασης, με τελικό στόχο 
την εξύμνηση των ιδανικών του σοσιαλισμού 
κα την ηθική και πολιτική διαπαιδαγώγη-
ση των λαού. Καθώς, λοιπόν, είναι μια τέχνη 
που απευθύνεται στον απλό λαό, πρέπει να 

προβάλλει τις θετικές πλευρές της σοβιετικής 
ζωής, μέσα από μορφές και είδη απλά και 
κατανοητά σε όλους (αυτός είναι και ο λόγος 
που στη Σοβιετική Ένωση καταδίκασαν τα 
έργα του μοντερνισμού, τα οποία θεωρούσαν 
ως ένδειξη παρακμής της Δύσης). Φυσικά, ο 
σοσιαλιστικός ρεαλισμός ήταν μια μορφή όχι 
μόνο στρατευμένης αλλά και ελεγχόμενης λο-
γοτεχνίας και δεν ανέδειξε έργα υψηλής λο-
γοτεχνικής αξίας, με μόνη ίσως εξαίρεση το 
μυθιστόρημα Ο ήρεμος Ντον του Μιχαήλ Σο-
λόχοφ. Επιπλέον, καθήλωσε τη λογοτεχνική 
παραγωγή στη Σοβιετική Ένωση σε αυτό το 
μοναδικό πρότυπο, αποκλείοντας κάθε δυνα-
τότητα ή ελπίδα για εξέλιξη. Τέλος, θα πρέπει 
να πούμε ότι, εξαιτίας των διασυνδέσεων της 
Σοβιετικής Ένωσης με όλα σχεδόν τα κομμου-
νιστικά κόμματα του κόσμου, ο σοσιαλιστικός 
ρεαλισμός επηρέασε ως ένα βαθμό τους αρι-
στερούς συγγραφείς σε πολλές χώρες, μεταξύ 
των οποίων και στην Ελλάδα, ιδίως κατά τη 
μεταπολεμική περίοδο.

Σε ό,τι αφορά τη νεοελληνική λογοτεχνία, 
ο ρεαλισμός εμφανίζεται στo δεύτερο μισό 
του 19ου αιώνα, με πολύ μικρή καθυστέρηση 
σε σχέση με τη Γαλλία. Πρόδρομοι της ρεαλι-
στικής πεζογραφίας μπορούν να θεωρηθούν 
τα μυθιστορήματα Θάνος Βλέκας του Παύλου 
Καλλιγά και Πάπισσα Ιωάννα του Εμμανουήλ 
Ροΐδη, που δημοσιεύθηκαν το 1855 και το 1866 
αντίστοιχα. Από εκεί και πέρα, το αγνώστου 
συγγραφέα Στρατιωτική ζωή εν Ελλάδι (1870) 
και ο Λουκής Λάρας του Δημήτριου Βικέ-
λα, το 1879, συνιστούν τα πρώτα ρεαλιστικά 
αφηγήματα στη νεοελληνική λογοτεχνία. Στη 
συνέχεια, από την εποχή της ηθογραφίας και 
μετά, η νεοελληνική λογοτεχνία καλλιεργεί 
συστηματικά το ρεαλισμό σε όλες του σχεδόν 
τις μορφές και παραλλαγές, μέχρι και σήμερα.

(Βλ. Ηθογραφία, Νατουραλισμός, Στρα-
τευμένη λογοτεχνία, Σχολή, ρεύμα, κίνημα)

 

       



162

ΡομαντισμόςΡιμάδα

Ριμάδα

Ο όρος «ριμάδα» παραπέμπει, βέβαια, άμεσα 
στη ρίμα, δηλαδή την ομοιοκαταληξία. Τον 
χρησιμοποιούμε για δηλώσουμε ένα ζευγάρι 
στίχων το οποίο ομοιοκαταληκτεί και συνή-
θως είναι γραμμένο σε ιαμβικό δεκαπεντα-
σύλλαβο. Ακριβώς επειδή πρόκειται για δύο 
στίχους που ομοιοκαταληκτούν, απαντάται και 
ως «δίστιχο» ή «λιανοτράγουδο». Εξάλλου, ως 
ριμάδα μπορούμε επίσης να χαρακτηρίσουμε 
και ένα μακροσκελές ποίημα, συνήθως αφηγη-
ματικού χαρακτήρα και λαϊκής προέλευσης, το 
οποίο είναι γραμμένο σε στίχο ιαμβικό δεκα-
πεντασύλλαβο και σε ομοιοκατάληκτα δίστιχα. 
Τέτοιου είδους ριμάδες συναντάμε ήδη από 
τους τελευταίους αιώνες του Βυζαντίου, ενώ 
αργότερα η παράδοση συνεχίζει στην Κρήτη, 
την Κύπρο και τα Επτάνησα. Γνωστή είναι, 
για παράδειγμα, η Ριμάδα κόρης και νιου, που 
προέρχεται από την Κρήτη και χρονολογείται 
από τις αρχές του 16ου αιώνα.

(Βλ. Δεκαπεντασύλλαβος)

 
Ρομαντισμός

Ο ρομαντισμός είναι ένα από τα πιο σημαντι-
κά κινήματα όλων των εποχών κι αυτό ισχύει 
τόσο για τη λογοτεχνία και την τέχνη όσο και 
για το χώρο του πνεύματος και των ιδεών γε-
νικότερα. Συγκεκριμένα, ο ρομαντισμός επη-
ρεάζει, εκτός από τη λογοτεχνία, όλες σχεδόν 
τις τέχνες, όπως για παράδειγμα τη ζωγραφική 
(Delacroix, Géricault, Ingres, Friedrich. Turner 
κ.ά.) και τη μουσική (Beethoven, Schubert, 
Berlioz, Chopin, Verdi, Wagner κ.ά.). Γενικό-
τερα, ο ρομαντισμός ξεφεύγει από τα «στενά» 
πλαίσια της τέχνης και διαμορφώνει μια στάση 
ζωής (γι’ αυτό και δεν είναι απλά ένα λογοτε-
χνικό ή καλλιτεχνικό ρεύμα αλλά ένα αληθινό 
κίνημα, μια πνευματική επανάσταση).

Ο ρομαντισμός κυριαρχεί στις τρεις μεγά-
λες ευρωπαϊκές λογοτεχνίες (αγγλική, γαλ-

λική, γερμανική) από τα τέλη του 18ου ως τα 
μέσα περίπου του 19ου αιώνα, ενώ με κάποια 
καθυστέρηση εμφανίζεται και σε πολλές άλλες 
χώρες, μεταξύ των οποίων και στην Ελλάδα.

Συγκεκριμένοι πρόδρομοι του ρομαντι-
κού κινήματος, οι λεγόμενοι προρομαντικοί, 
έχουν εντοπιστεί σε όλες τις χώρες όπου ανα-
πτύχθηκε στη συνέχεια ο ρομαντισμός· καλύ-
πτουν τη σταδιακή μετάβαση από τον κόσμο 
του κλασικισμού και του διαφωτισμού στο 
νέο ρομαντικό πνεύμα. Καθαυτό ρομαντικοί 
μπορούν να θεωρηθούν οι Ρ. Β. Shelley, John 
Keats, William Wordsworth, Byron κ.ά. στην 
Αγγλία, η ομάδα Sturm und Drang (=Θύελλα 
και Ορμή) και οι Novalis, E. Τ. Α. Hoffman, 
Friedrich Schiller, Goethe κ.ά. στη Γερμανία, 
καθώς και οι Victor Hugo, Lamartin, Madame 
de Staël, Chateaubriand κ.ά. στη Γαλλία.

Ο ρομαντισμός παρουσιάζει συγκεκριμέ-
νες διαφορές και ιδιομορφίες, ανάλογα με τη 
χώρα και τη λογοτεχνία για την οποία μιλάμε. 
Ωστόσο, δεν είναι δύσκολο να ανιχνεύσουμε 
έναν πυρήνα βασικών χαρακτηριστικών. Πρώ-
τα απ’ όλα, ο ρομαντικός ποιητής συγκρούε-
ται με τον κλασικισμό και με το ορθολογικό 
πνεύμα του διαφωτισμού. Αμφισβητεί όλους 
τους κανόνες, την τυποποίηση, τις ηθικές αξί-
ες του κλασικού παρελθόντος και, γενικά, την 
παράδοση. Στη θέση όλων αυτών τοποθετεί το 
συναίσθημα και τη φαντασία, το απόλυτο και 
το υπερβολικό, το συγκινησιακό και το ιδανι-
κό. Ο δημιουργός αισθάνεται πλέον απόλυτα 
ελεύθερος να αποκαλύψει μέσα από την τέχνη 
την προσωπική του ιδιοφυία και κάθε του δι-
αίσθηση.

Όλα αυτά οδηγούν το ρομαντισμό στο 
παράδοξο και το μυστηριώδες, το όνειρο, το 
υπερφυσικό και τον εξωτισμό, το ασαφές και 
το συγκεχυμένο, σε συνδυασμό με μια διάχυτη 
μελαγχολία και απαισιοδοξία, καθώς και μια 
νοσταλγική διάθεση για τα περασμένα (όχι 
όμως για το κλασικό παρελθόν).

Από πλευράς μορφής, καταργούνται πολ-

       



163

ΡομαντισμόςΡομαντισμός

λοί παραδοσιακοί κανόνες και βλέπουμε ποιη-
τικό ρυθμό στην πεζογραφία ή το αντίστροφο· 
το λεξιλόγιο διευρύνεται και η εικόνα μετα-
τρέπεται σε βασικό στοιχείο του έργου, μαζί 
με τον έντονο ρυθμό και τα ηχητικά τεχνάσμα-
τα.

Σε ό,τι αφορά τη θεματογραφία, υπάρχει 
καταρχήν μια ιδιαίτερη επιμονή στο «εγώ» του 
δημιουργού ή του ήρωα, ένας έντονος δηλαδή 
ατομικισμός και εγωκεντρισμός. Κατά τα άλλα, 
οι ρομαντικοί δείχνουν μια προτίμηση για θέ-
ματα όπως η προσωπική εμπειρία της φύσης, ο 
θεός, η περιπέτεια, ο έρωτας (συνήθως μελαγ-
χολικός ή καταδικασμένος), ο ηρωισμός και 
οι αγώνες για την ελευθερία κτλ. Επίσης, με 
το ρομαντισμό έχουμε μια στροφή προς τους 
μεσαιωνικούς ευρωπαϊκούς θρύλους και τις 
παραδόσεις ή προς τη μυθολογία κάθε λαού 
για άντληση θεμάτων. Τέλος, οι ρομαντικοί 
αρέσκονται στη χρησιμοποίηση υποβλητικών 
σκηνικών, όπως τα νυχτερινά φεγγαρόλουστα 
τοπία, τα ερείπια, οι τάφοι, οι μακάβριες εικό-
νες θανάτου κτλ.

Θα πρέπει επίσης να πούμε ότι ως γνήσιο 
κίνημα, ο ρομαντισμός ενδιαφέρεται για τη 
σύνδεση τέχνης και ζωής. Γι’ αυτό και αγκα-
λιάζει τους αγώνες των λαών για ελευθερία, 
δημοκρατία και εθνική ανεξαρτησία, πιστεύ-
ει στα ιδανικά της επανάστασης και, γενικά, 
επιδιώκει την πολιτική δράση. Ακόμη, καλλι-
εργώντας το πάθος για τον περιηγητισμό, την 
περιπέτεια και το ταξίδι, ο ρομαντισμός δίνει 
την ευκαιρία στους Ευρωπαίους να ανακαλύ-
ψουν μακρινές περιοχές και πολιτισμούς, και 
ιδιαίτερα τον κόσμο της Αφρικής και της Μέ-
σης Ανατολής.

Σε ό,τι αφορά τη νεοελληνική λογοτεχνία, 
ο ρομαντισμός κυριαρχεί ανάμεσα στα χρό-
νια 1830-1880. Εμπνέεται απευθείας από τον 
ευρωπαϊκό αλλά η πραγματικότητα στη χώρα 
μας είναι πολύ διαφορετική: μολονότι οι Έλ-
ληνες ρομαντικοί θα βρουν ανταπόκριση από 
το κοινό της εποχής τους, δε θα μπορέσουν 

να προσφέρουν σημαντικά λογοτεχνικά έργα. 
Γρήγορα θα ξεπέσουν σε μια πολύ επιτηδευ-
μένη μελαγχολία και προσποιητή ερωτική θλί-
ψη, ενώ οι πατριωτικές τους εξάρσεις θα συνο-
δεύονται από μεγαλοστομία και βερμπαλισμό. 
Η χρήση της καθαρεύουσας ως μοναδικής κα-
τάλληλης για την τέχνη γλώσσας, θα τους φέ-
ρει πολύ πιο κοντά στην παράδοση παρά στην 
ανανέωση, ενώ θα τους οδηγήσει σε πολυλο-
γία, αμετροέπεια, υπερβολή και αβασάνιστη 
στιχουργία.

Ο νεοελληνικός ρομαντισμός εκπροσω-
πείται κυρίως από τη λεγόμενη «Παλαιά 
Αθηναϊκή Σχολή» ή τους Φαναριώτες, όπως 
συνηθίζουμε να λέμε, αφού πρόκειται για 
οικογένειες που κατάγονται κυρίως από το 
Φανάρι, την περίφημη συνοικία της Κωνστα-
ντινούπολης. Ενδεικτικά αναφέρουμε τους 
αδελφούς Παναγιώτη και Αλέξανδρο Σούτσο, 
τον Αλέξανδρο Ρίζο Ραγκαβή, το Δημήτριο 
Παπαρρηγόπουλο, τον Ιωάννη Καρασούτσα, 
το Γεώργιο Ζαλοκώστα, το Θεόδωρο Ορφα-
νίδη, το Σπυρίδωνα Βασιλειάδη, τον Αχιλλέα 
Παράσχο κ.ά. Εξάλλου, κάποια ρομαντικά 
στοιχεία μπορούμε να βρούμε και στην ποί-
ηση ορισμένων Επτανήσιων ποιητών, όπως ο 
Διονύσιος Σολωμός, ο Ανδρέας Κάλβος και ο 
Αριστοτέλης Βαλαωρίτης. Μάλιστα, κατά ένα 
περίεργο τρόπο, σ’ αυτούς έχουμε και την πιο 
επιτυχημένη και υγιή εκμετάλλευση των ρομα-
ντικών αυτών στοιχείων.

Συμπερασματικά, μπορούμε να πούμε ότι 
ο ρομαντισμός συνιστά ένα πολύ σημαντικό 
κίνημα, που ακόμη και σήμερα επηρεάζει όχι 
μόνο την τέχνη αλλά και την αντίληψή μας για 
τη ζωή (ήταν, άλλωστε, η πρώτη φορά που τέ-
χνη και ζωή συνδέθηκαν τόσο στενά). Αν θε-
ωρήσουμε ότι ο Διαφωτισμός εκφράζει τη μια 
διάσταση του ανθρώπου, τη λογική-νοητική, ο 
ρομαντισμός είναι αυτός που αναλαμβάνει να 
δώσει διέξοδο και στην άλλη του διάσταση, τη 
συναισθηματική-ψυχολογική.

       



164

Ρομαντισμός Ρυθμός

Λόρδος Βύρων (1788-1824): υπήρξε ένας από τους πιο 
σημαντικούς Άγγλους ρομαντικούς· ο φιλελληνισμός του 

και η αναζήτηση της περιπέτειας τον έφεραν στην επανα-
στατημένη Ελλάδα, όπου και πέθανε.

 
Φυσικά, καθώς ολοκλήρωνε τον κύκλο 

του, ο ρομαντισμός έφτασε πολλές φορές όχι 
μόνο στην υπερβολή αλλά και στην αποτυχία 
ως προς το αισθητικό και καλλιτεχνικό απο-
τέλεσμα, σε σημείο ώστε ορισμένοι να τον 
αποκαλέσουν «αρρώστια του αιώνα». Αυτό 
ισχύει σε πολύ μεγάλο βαθμό για τον ελληνικό 
ρομαντισμό, ο οποίος άλλωστε δε γεννήθηκε 
από πραγματικές πνευματικές ανάγκες των 
Ελλήνων αλλά επιβλήθηκε, θα λέγαμε, από 
έξω, χωρίς όμως να διατηρήσει τον πολυδιά-
στατο ευρωπαϊκό του χαρακτήρα. Η σημασία 
του για τη νεοελληνική λογοτεχνία είναι μάλ-
λον μικρή, παρά τα πενήντα σχεδόν χρόνια της 
κυριαρχίας του.

(Βλ. Σχολή, ρεύμα, κίνημα).
 

Ρυθμός

Αν επιχειρήσουμε να διαβάσουμε ή, καλύ-
τερα, να απαγγείλουμε το παρακάτω εξάστιχο:

 
Στων Ψαρών την ολόμαυρη ράχη

περπατώντας η Δόξα μονάχη
μελετά τα λαμπρά παλικάρια
και στην κόμη στεφάνι φορεί
γεναμένο από λίγα χορτάρια

που είχαν μείνει στην έρημη γη
 

πολύ εύκολα θα διαπιστώσουμε το εξής: οι 
στίχοι δημιουργούν έναν ιδιαίτερα ευχάριστο 
ρυθμικό τόνο στο αυτί μας. Κάτι τέτοιο, όμως, 
δε θα το νιώσουμε, αν λ.χ. διαβάσουμε λίγες 
γραμμές από ένα πεζό κείμενο, από μια εφη-
μερίδα ή από μια επιστολή.

Η διαπίστωση αυτή μας διευκολύνει να 
καταλήξουμε σε ένα πρώτο συμπέρασμα: η 
ποίηση (όχι, βέβαια, η νεοτερική) έχει ένα 
ιδιαίτερο χαρακτηριστικό που τη διαφορο-
ποιεί ριζικά απ’ όλα τα είδη του πεζού λόγου. 
Το χαρακτηριστικό αυτό, που γίνεται αισθητό 
ως ένα ευχάριστο στο αυτί τονικό άκουσμα, 
λέγεται ρυθμός. Στην παραδοσιακή ποίηση, ο 
ρυθμός είναι βασικό χαρακτηριστικό του κάθε 
στίχου. Το τελευταίο αυτό μας βοηθάει να 
συμπεράνουμε ότι κάθε στίχος είναι μια σει-
ρά από λέξεις που η απαγγελτική ανάγνωσή 
τους δημιουργεί την αίσθηση και την εντύπωση 
ενός ευχάριστου ρυθμού.

Ο ρυθμός, βέβαια, σε κάθε στίχο δε γεννιέ-
ται αυτόματα ούτε δημιουργείται τυχαία. Αυτό 
θα το καταλάβουμε καλύτερα, αν προσέξουμε 
τον ακόλουθο στίχο:

 
τηράν ζερβά, τηράν δεξιά, κανένα  

δε γνωρίζουν
 
Προσέχοντας αυτό το στίχο, μπορούμε 

πολύ εύκολα να διαπιστώσουμε ότι το ρυθμι-
κό αίσθημα δημιουργείται από την κανονική 
εναλλαγή άτονων και τονισμένων συλλαβών. 

       



165

ΡυθμόςΡυθμός

Η εναλλαγή αυτή ακολουθεί το σχήμα: μια 
συλλαβή άτονη, μια τονισμένη, που το συμβο-
λίζουμε με τον εξής τρόπο: ∪ - (το σημείο ∪ 
συμβολίζει την άτονη συλλαβή, ενώ το σημείο 
- συμβολίζει την τονισμένη συλλαβή).

Για να δείξουμε καλύτερα την κανονική 
εναλλαγή άτονων και τονισμένων συλλαβών, 
αναλύουμε το συγκεκριμένο στίχο ως εξής:

 
τηράν | ζερβά | τηράν | δεξιά | κανέ | να δε | γνωρί | ζουν

  ∪ -  |   ∪ -  |   ∪ -  |   ∪ -  |  ∪ - |  ∪ -  |   ∪ -  |  ∪
 
Αν επιχειρήσουμε τώρα να διαβάσουμε το 

στίχο με ένα τρόπο «κοφτό», ανά δύο συλλα-
βές, και προφέροντας εντονότερα τις τονισμέ-
νες συλλαβές, θα ακούσουμε και θα νιώσουμε 
πιο χαρακτηριστικά το αίσθημα του ρυθμού. 
Ένας τέτοιος τρόπος εκφοράς του στίχου, που 
αναδεικνύει τη ρυθμικότητά του, λέγεται με-
τρική ανάγνωση.

Συμπέρασμα: από τα όσα έχουν προηγη-

θεί, φαίνεται καθαρά ότι ο ρυθμός που χαρα-
κτηρίζει κάθε στίχο, δημιουργείται και γεννιέ-
ται από την κανονική εναλλαγή τονισμένων 
και άτονων συλλαβών. Βέβαια, ως ηχητικό και 
μουσικό αποτέλεσμα, ο ρυθμός που παράγεται 
από την εναλλαγή αυτή δεν ταυτίζεται με το 
μέτρο. Το μέτρο (ή η μετρική οικονομία ενός 
στίχου) διέπεται από αυστηρούς κανόνες και 
είναι περισσότερο ένα τεχνητό στοιχείο της 
ποίησης. Αντίθετα, ο ρυθμός ως μουσικό πε-
ρισσότερο αίσθημα, δεν πειθαρχεί σε πάγιους 
κανόνες αλλά συνδυάζοντας μουσικά τους 
μετρικούς ήχους δημιουργεί τη λεγόμενη ρυθ-
μική και ηχητική αρμονία στο ποίημα. Μ’ ένα 
λόγο, το μέτρο είναι η προϋπόθεση ή το «όρ-
γανο» για να παραχθεί ρυθμός. Όμως η τέχνη, 
η τεχνική και ο τρόπος για τη δημιουργία του 
ποιητικού ρυθμού καθορίζονται πάντα από τη 
μουσική ευαισθησία του ποιητή-δημιουργού.

(Βλ. Μέτρο)

       



166

Σημαίνον - ΣημαινόμενοΣάτιρα

Σάτιρα

Με τους όρους «σάτιρα» ή «σατιρικός» χαρα-
κτηρίζουμε συνήθως ένα λογοτεχνικό έργο ή 
ένα συγκεκριμένο απόσπασμα από λογοτεχνι-
κό έργο, το οποίο έχει ταυτόχρονα σκωπτική 
και έντονα επικριτική διάθεση απέναντι σε συ-
γκεκριμένα ζητήματα της επικαιρότητας ή της 
καθημερινής ζωής. Η σάτιρα βασίζεται κυρίως 
στα έξυπνα σχόλια, τα υπονοούμενα και τους 
υπαινιγμούς, καθώς και στη χρήση της ειρωνεί-
ας. Δεν ταυτίζεται με την απλή κωμωδία, διό-
τι δε θέτει ως βασικό και μοναδικό της στόχο 
το γέλιο και τη διασκέδαση του κοινού αλλά 
γεννά τον προβληματισμό και πολλές φορές 
προδίδει μια μάλλον πικρή διάθεση (=πικρή 
σάτιρα). Στην πραγματικότητα, πρόκειται για 
ένα από τα πιο ισχυρά όπλα κάθε δημιουργού, 
καθώς μπορεί να στραφεί ενάντια στην ανθρώ-
πινη συμπεριφορά τόσο σε ατομικό όσο και σε 
συλλογικό επίπεδο. Συγκεκριμένα, η σάτιρα 
επικρίνει και στηλιτεύει τόσο τα ανθρώπινα 
ελαττώματα όσο και τα κακώς κείμενα της κοι-
νωνίας, ενώ πολύ συχνά βάλλει εναντίον ξεπε-
ρασμένων καταστάσεων, ιδεών ή αντιλήψεων, 
που κρατούν δέσμιο τον άνθρωπο και την κοι-
νωνία του.

Ο όρος «σάτιρα» προέρχεται από τους 
Λατίνους αλλά είναι προφανές ότι σατιρικά 
έργα υπήρχαν πολύ πριν δημιουργηθεί ο κα-
τάλληλος όρος για να τα χαρακτηρίσει. Αρκεί 
να σκεφθούμε τον Αρχίλοχο και τον Αριστο-

φάνη. Εξάλλου, σε ό,τι αφορά τη νεοελληνική 
λογοτεχνία, η σάτιρα καλλιεργήθηκε από πολύ 
νωρίς και ενδεικτικά μόνο μπορούμε να ανα-
φέρουμε το Γιάννη Βηλαρά, το ρομαντικό Αλέ-
ξανδρο Σούτσο, τον Επτανήσιο Ανδρέα Λα-
σκαράτο, τους Εμμανουήλ Ροΐδη και Γεώργιο 
Σουρή, καθώς και την πικρή σάτιρα του ποιητή 
Κ. Γ. Καρυωτάκη. Πέρα, όμως, από τους συ-
γκεκριμένους δημιουργούς, σατιρικά στοιχεία 
μπορούμε να εντοπίσουμε στο έργο πολλών 
ποιητών και πεζογράφων, όπως για παράδειγ-
μα του Κωστή Παλαμά.

(Βλ. Ειρωνεία, Παρωδία)

 
Σημαίνον- Σημαινόμενο

Ο θεμελιωτής της σύγχρονης γλωσσολογίας, 
ο Ελβετός Ferdinand de Saussure, είναι αυτός 
που μίλησε πρώτη φορά και για την επιστή-
μη της σημειολογίας· γιατί, σύμφωνα με τον 
Saussure, η γλωσσολογία δε θα έπρεπε να εί-
ναι παρά ένας κλάδος της πολύ ευρύτερης επι-
στήμης της σημειολογίας.

Πράγματι, όπως υποστηρίζει ο Saussure, οι 
άνθρωποι επικοινωνούμε μεταξύ μας χρησιμο-
ποιώντας συστήματα σημείων: οι χειρονομίες, 
οι λέξεις, οι κινήσεις, τα σήματα (της τροχαίας, 
τα μορς, τα φωτεινά, με καπνό κτλ.), οι κώδι-
κες του στρατού, η γλώσσα των κωφαλάλων 
κτλ., είναι όλα συστήματα επικοινωνίας που 
αποτελούνται από σημεία· δηλαδή από συγκε-

Σ

       



167

ΣονέτοΣημαίνον - Σημαινόμενο

κριμένες μονάδες, που έχουν όλες μια ορισμέ-
νη μορφή και ταυτόχρονα σημαίνουν κάτι.

Σύμφωνα με τον Saussure, κάθε σημείο 
αποτελείται από ένα «σημαίνον» και ένα «ση-
μαινόμενο», δηλαδή από μια μορφή και μια 
σημασία. Η διάκριση μεταξύ σημαίνοντος και 
σημαινομένου είναι μία από τις βασικές δια-
κρίσεις με τις οποίες έθεσε ο Saussure τα θε-
μέλια της γλωσσολογίας. Πιο συγκεκριμένα, 
θεώρησε ότι στη γλώσσα, όλες οι λέξεις που 
χρησιμοποιούμε είναι σημεία και τις ονόμασε 
«γλωσσικά σημεία». Κάθε γλωσσικό σημείο, 
λοιπόν, αποτελείται από το σημαίνον (=μια 
ακουστική εικόνα ή το οπτικό της αντίστοιχο, 
π.χ. τα μαύρα σημάδια γ-α-τ-α) και το σημαινό-
μενο (=μια έννοια, μια σημασία, π.χ. η έννοια 
«γάτα», την οποία ανακαλεί στο μυαλό ενός 
Έλληνα το σημαίνον γ-α-τ-α).

Η σχέση μεταξύ σημαίνοντος και σημαι-
νομένου, λέει ο Saussure. είναι αυθαίρετη και 
συμβατική, ενώ το ίδιο ισχύει για τη σχέση 
ενός σημείου με το συγκεκριμένο αντικείμενο 
στο οποίο αναφέρεται. Πρόκειται για την πε-
ρίφημη θεωρία του Saussure για το αυθαίρετο 
του γλωσσικού σημείου. Σύμφωνα με τη θεωρία 
αυτή, τα σημεία που χρησιμοποιεί κάθε γλώσ-
σα δεν έχουν προκύψει από κάποια φυσική 
αναγκαιότητα. Μ’ άλλα λόγια, δεν υπάρχει κά-
ποιος ιδιαίτερος λόγος εξαιτίας του οποίου η 
λέξη «γάτα» θα πρέπει οπωσδήποτε να σημαί-
νει το συγκεκριμένο τετράποδο και όχι οποιο-
δήποτε άλλο έμψυχο ή άψυχο· κι αυτό ισχύει 
για όλες σχεδόν τις λέξεις μιας γλώσσας. Άλ-
λωστε, όπως σωστά παρατηρεί ο Saussure, αν 
κάθε λέξη συνδεόταν με τη σημασία της με 
τρόπο φυσικό, τότε αυτός ο τρόπος θα ίσχυε 
για όλους και, συνεπώς, οι άνθρωποι όλου του 
κόσμου θα μιλούσαν την ίδια γλώσσα!

Επομένως, κάθε γλωσσικό σημείο, εξαιτίας 
ακριβώς του αυθαίρετου και συμβατικού του 
χαρακτήρα, αποκτά ουσιαστικό νόημα μόνο 
χάρη στη διαφορά του από τα άλλα σημεία. 

Μ’ άλλα λόγια, το νόημα κάθε σημαίνοντος 
εξασφαλίζεται από τη θέση που καταλαμβά-
νει αυτό στη γλώσσα ως σύνολο: το σημαίνον 
«γάτα» έχει κάποιο νόημα μόνο και μόνο επει-
δή γνωρίζουμε πώς να το τοποθετήσουμε στο 
εσωτερικό του συνόλου που ονομάζουμε ελ-
ληνική γλώσσα· αντίθετα, το σημαίνον «ματα» 
δεν έχει καμία θέση στο σύνολο αυτό. Η γλώσ-
σα, δηλαδή, είναι ένα σύστημα το οποίο γεννά 
νοήματα με τη βοήθεια δικών του εσωτερικών 
μηχανισμών. Στο σύστημα αυτό, σε όλα τα επί-
πεδα ανάλυσης, τα πάντα είναι θέμα διαφοράς: 
το νόημα δεν ενυπάρχει σε κάποια συγκεκρι-
μένα σημεία αλλά είναι λειτουργικό. Γι’ αυτό 
και ο Saussure δεν ενδιαφέρεται ούτε για το 
τι πραγματικά λένε οι άνθρωποι όταν μιλούν 
(π.χ. η προφορά μιας λέξης δεν έχει ιδιαίτερη 
σημασία, αρκεί να τηρούνται οι διαφορές από 
τις άλλες), ούτε για τα αντικείμενα αναφοράς 
των γλωσσικών σημείων· πάνω απ’ όλα αναζη-
τά τον τρόπο με τον οποίο λειτουργεί το γλωσ-
σικό σύστημα στο σύνολό του, καθώς και τους 
μηχανισμούς που μας δίνουν τη δυνατότητα να 
επικοινωνούμε μεταξύ μας.

Σονέτο
(ή δεκατετράστιχο)

Είναι ποίημα σταθερής μορφής και συνήθως 
λυρικού περιεχομένου. Η ονομασία «σονέτο» 
προέρχεται από την ιταλική γλώσσα: sonetto 
= σύντομος, μικρός ήχος· μικρό, σύντομο 
τραγούδι, τραγουδάκι (στα λατινικά sonus = 
ήχος). Η ελληνική ονομασία «δεκατετράστιχο» 
είναι περισσότερο εύστοχη: στηρίζεται σ’ ένα 
εξωτερικό γνώρισμα, που είναι ο σταθερός 
αριθμός των στίχων. Ο Κωστής Παλαμάς λ.χ. 
θέλοντας να αποφύγει την ξενική ονομασία, 
τιτλοφόρησε τη συλλογή του με σονέτα «Τα δε-
κατετράστιχα».

Το σονέτο, στην κλασική καταρχήν μορφή 
του, παρουσιάζει τα ακόλουθα εξωτερικά χα-
ρακτηριστικά:

       



168

ΣτερεότυποΣονέτο

α)   είναι ποίημα ολιγόστιχο· αποτελείται από 
δεκατέσσερις στίχους, που κατανέμονται 
σε τέσσερις στροφές

β)   οι δυο πρώτες στροφές είναι τετράστιχες, 
ενώ οι δυο τελευταίες τρίστιχες· έχουμε δη-
λαδή το σχήμα: 4 - 4 - 3 - 3

γ)   το μέτρο είναι κανονικά ιαμβικό και οι στί-
χοι ενδεκασύλλαβοι

δ)   στις δυο πρώτες τετράστιχες στροφές, η πιο 
συνηθισμένη μορφή ομοιοκαταληξίας είναι 
η σταυρωτή (α β β α)

ε)   στις δυο τελευταίες τρίστιχες στροφές, η 
ομοιοκαταληξία μπορεί να παρουσιάζει 
ποικίλους συνδυασμούς και τύπους. Πά-
ντως, ένας τουλάχιστον στίχος της μιας 
στροφής πρέπει να ομοιοκαταληκτεί με 
έναν της άλλης.

Λορέντζος Μαβίλης (1860-1912): καλλιέργησε συστημα-
τικά το σονέτο και τα ποιήματά του αυτού του είδους 

θεωρούνται υποδειγματικά.

 
Το γνωστό π.χ. σονέτο του Λορέντζου Μα-

βίλη «Λήθη» (βλ. Κείμενα Νεοελληνικής Λο-
γοτεχνίας, Β΄ Λυκείου, σ. 60) παρουσιάζει την 
ακόλουθη μορφή ομοιοκαταληξίας:

 

στροφή 1η στροφή 2η
α α
β β
β β
α α
(=σταυρωτή) (=σταυρωτή)

στροφή 3η στροφή 4η
γ δ
δ ε
γ ε

Το σονέτο, ως λυρικό ποίημα, θέτει στον 
ποιητή πολλούς και ποικίλους περιορισμούς: 
θεματικούς, έκτασης, μετρικούς, αριθμού συλ-
λαβών κατά στίχο, ομοιοκαταληξίας. Εξαιτίας 
αυτών των περιορισμών, που επιβάλλουν στον 
ποιητή μιαν αυστηρή και υποχρεωτική πειθαρ-
χία σε εξωτερικούς κανόνες, το σονέτο θεω-
ρείται δύσκολο ποιητικό είδος. Ο καλύτερος 
σονετογράφος μας θεωρείται ο Λ. Μαβίλης, 
που έγραψε τα αρτιότερα και τα πιο καλο-
δουλεμένα λυρικά σονέτα. Άλλοι ποιητές που 
έγραψαν επίσης σονέτα είναι ο Ιάκωβος Πο-
λυλάς, ο Ανδρέας Μαρτζώκης, ο Γεράσιμος 
Μαρκοράς, ο Ιωάννης Γρυπάρης, ο Κωστής 
Παλαμάς κ. ά.

(Βλ. Λογοτεχνικά γένη/είδη).

 
Στερεότυπο

Ο όρος «στερεότυπο» ή «κλισέ» (από τη γαλ-
λική λέξη cliché) καταρχήν δε συνδέεται ει-
δικά με τη λογοτεχνία αλλά γενικότερα με τη 
γλώσσα. Τον χρησιμοποιούμε συνήθως για να 
δηλώσουμε μια έκφραση ή άποψη, που εξαι-
τίας είτε της υπερβολικά συχνής χρήσης είτε 
της μεγάλης γενίκευσης, έχει χάσει όχι μόνο 
τη νοηματική της ακρίβεια αλλά και την όποια 
ικανότητά της να εκφράζει κάποια αλήθεια 
για τον κόσμο. Μπορούμε, για παράδειγμα, 
εξετάζοντας τα είδη λόγου που χρησιμοποι-
ούμε στην καθημερινή ζωή, να απομονώσουμε 

       



169

ΣτερεότυποΣτερεότυπο

δεκάδες στερεότυπες εκφράσεις, καθώς και 
απόψεις σχετικές με τις ανθρώπινες φυλές, 
τους λαούς, τους πολιτισμούς, τα δύο φύλα, τις 
ηλικίες, τα επαγγέλματα κτλ. Στη συντριπτική 
τους πλειοψηφία, αυτά τα στερεότυπα έχουν 
αρνητική χροιά· ελάχιστα είναι, θα λέγαμε, 
εκείνα που έχουν χαρακτήρα θετικό ή ουδέ-
τερο (π.χ. η λεγόμενη γυναικεία διαίσθηση, 
η καλή σχέση των εκπροσώπων της μαύρης 
φυλής με το χορό, το ρυθμό ή τον αθλητισμό 
κτλ.). Εξάλλου, τα στερεότυπα διαφέρουν από 
εποχή σε εποχή και από τόπο σε τόπο, διότι 
συνδέονται άμεσα με ευρύτερα κοινωνικά και 
πολιτισμικά χαρακτηριστικά.

Αν θελήσουμε να μεταφέρουμε τον παρα-
πάνω ορισμό στο χώρο της λογοτεχνίας και 
των λογοτεχνικών σπουδών, τότε ο όρος «στε-
ρεότυπο» θα δηλώνει κάθε πολυχρησιμοποι-
ημένη ή κοινότοπη φράση, έκφραση, σχήμα 
λόγου, θέμα, πλοκή, αφηγηματική κατάσταση, 
χαρακτήρα κτλ., που ακριβώς εξαιτίας της συ-
χνής της χρήσης, έχει ανάμεσα στ’ άλλα χάσει 
και την αρχική αισθητική του λειτουργία. Επο-
μένως, και στο χώρο της λογοτεχνίας, ο όρος 
εξακολουθεί να έχει αρνητική χροιά. Υπάρ-
χει, μάλιστα, η άποψη ότι με τον εντοπισμό και 
τη συστηματική ανάλυση των στερεοτύπων, 
μπορεί κανείς να διακρίνει ανάμεσα στη λογο-
τεχνία και τη λεγόμενη παραλογοτεχνία.

Το βέβαιο, πάντως, είναι ότι η χρήση στε-
ρεοτύπων συνδέεται με την ιδεολογική λει-
τουργία όχι μόνο της λογοτεχνίας αλλά κάθε 
είδους λόγου. Πιο συγκεκριμένα, πολλοί θεω-
ρητικοί υποστηρίζουν ότι όλες οι προσπάθει-
ες χειραγώγησης του πλήθους, κάθε μορφή 
προπαγάνδας, ακόμη και η διαφήμιση ή οι 
διάφορες εκστρατείες των μέσων μαζικής ενη-
μέρωσης, προϋποθέτουν τη συνειδητή χρήση 
στερεοτύπων. Εννοείται, βέβαια, ότι τα τελευ-
ταία είναι πιο αποτελεσματικά, όταν δεν μπο-
ρούν να αναγνωριστούν ως στερεότυπα και το 
κοινό τα αντιμετωπίζει ως αλήθειες ευρύτερης 
αποδοχής.

Ας επανέλθουμε όμως στη λογοτεχνία, που 
ασφαλώς και δε συνιστά το καταλληλότερο 
μέσο για τη συνειδητή διάδοση μιας ιδεολογί-
ας· ίσως γιατί σ’ ένα λογοτεχνικό κείμενο τα 
στερεότυπα αναγνωρίζονται μάλλον εύκολα 
και, συνεπώς, δεν μπορούν να λειτουργήσουν 
αποτελεσματικά. Χαρακτηριστική είναι η πε-
ρίπτωση του σοσιαλιστικού ρεαλισμού, που 
με ελάχιστες εξαιρέσεις δεν μπόρεσε να δώ-
σει σημαντικά λογοτεχνικά έργα, τα οποία θα 
επηρέαζαν ουσιαστικά και σε βάθος το ανα-
γνωστικό κοινό.

Από την άλλη πλευρά, σύγχρονες μελέτες 
έδειξαν ότι η λογοτεχνία «κουβαλά» σχεδόν 
πάντοτε στερεότυπα, τα οποία μάλιστα λει-
τουργούν πολύ πιο αποτελεσματικά στο ιδεο-
λογικό πεδίο, ακριβώς επειδή τόσο το κοινό 
όσο και οι δημιουργοί τα αγνοούν. Για παρά-
δειγμα, πολλά λογοτεχνικά κείμενα περιέχουν 
ενδεχομένως στερεότυπα που αφορούν σε συ-
γκεκριμένους λαούς ή τύπους ανθρώπων, στις 
σχέσεις και τους ρόλους των δύο φύλων κτλ.

Επίσης, σε στερεότυπα και μάλιστα ανα-
σταλτικά για τη λογοτεχνική εξέλιξη μπορεί 
να οδηγήσει η διαρκής χρήση συγκεκριμένων 
συμβάσεων, στα πλαίσια ενός λογοτεχνικού 
ρεύματος ή και μιας ολόκληρης εποχής. Αυτό, 
άλλωστε, υποστήριξαν στις αρχές του αιώνα 
μας ο μοντερνισμός και οι καλλιτεχνικές πρω-
τοπορίες, σε μια προσπάθεια να σπάσουν τα 
δεσμά με την παράδοση και να δώσουν μια 
νέα ώθηση στη λογοτεχνία.

Τέλος, θα πρέπει να πούμε ότι η προφορι-
κή λογοτεχνία βασίζεται σε μεγάλο βαθμό στα 
στερεότυπα: οι «ομηρικές φόρμουλες», για 
παράδειγμα, είναι μια τέτοια περίπτωση, κα-
θώς αποτελούν βασική δομική αρχή του έπους, 
κάτι που ισχύει και στα δημοτικά τραγούδια. 
Εννοείται, βέβαια, ότι αυτού του είδους τα 
στερεότυπα, είτε πρόκειται για στίχους ολό-
κληρους είτε για εικόνες, επίθετα, εκφράσεις 
κτλ., λειτουργούν πάντα θετικά, αυξάνοντας 
την αισθητική απόλαυση, καθώς διευκολύνουν 
τόσο το δημιουργό στη σύνθεση όσο και τον 

       



170

Στοιχείο πλοκής Στρατευμένη λογοτεχνία

ακροατή, ο οποίος περιμένει να τα ακούσει.
(Βλ. Παραλογοτεχνία, Προφορική λογοτε-

χνία, Σύμβαση).

 
Στοιχείο πλοκής

Στην Ιλιάδα, όπως ξέρουμε, ο θυμός του Αχιλ-
λέα (η περίφημη «μῆνις» = οργή, θυμός, μά-
νητα) είναι το γεγονός με το οποίο ξεκινάει ο 
μύθος αυτού του ομηρικού έπους. Σ’ αυτό το 
στοιχείο στηρίζεται η σταδιακή προώθηση και 
εξέλιξη του μύθου. Εξάλλου, στην Οδύσσεια, 
το στοιχείο που συντελεί στην προώθηση του 
μύθου, είναι η λαχτάρα κι ο πόθος του Οδυσ-
σέα να επιστρέφει στην Ιθάκη. Σ’ ένα νεότερο 
έργο, στην παραλογή Του νεκρού αδελφού, 
που είναι ένα αφηγηματικό ποίημα, το «θα-
νατικό» είναι επίσης το στοιχείο με το οποίο 
προωθείται σταδιακά η εξέλιξη του μύθου.

Τα τρία αυτά γνωστά παραδείγματα μας 
βεβαιώνουν για το εξής: στα λογοτεχνικά 
κείμενα, και ιδιαίτερα σ’ αυτά που έχουν 
αφηγηματικό χαρακτήρα, υπάρχει ένα (ή και 
περισσότερα) συγκεκριμένο «γεγονός», που 
συντελεί στην προώθηση του μύθου. Το γεγο-
νός αυτό ονομάζεται στοιχείο πλοκής.

Για να φανεί καλύτερα η σημασία που έχει 
το λεγόμενο στοιχείο πλοκής, αρκεί να θυμη-
θούμε και να λάβουμε υπόψη το εξής: όταν 
στη σταδιακή εξέλιξη του μύθου καταργείται 
ένα στοιχείο πλοκής, ο συγγραφέας αυτόματα 
εισάγει και δημιουργεί ένα άλλο. Έτσι μόνο 
εξασφαλίζεται η περαιτέρω προώθηση του 
μύθου. Αυτό φαίνεται πολύ καλά στην τραγω-
δία του Ευριπίδη Ιφιγένεια η εν Ταύροις, στην 
οποία λειτουργούν τρία διαδοχικά στοιχεία 
πλοκής: το όνειρο της Ιφιγένειας, η είδηση ότι 
ο Ορέστης ζει και το σχέδιο φυγής από την 
Ταυρίδα.

(Βλ. Μύθος, Πλοκή).
 

Στρατευμένη λογοτεχνία

Με τον όρο «στρατευμένη λογοτεχνία» ή το 
γενικότερο «στρατευμένη τέχνη» χαρακτηρί-
ζουμε συνήθως τα έργα που έχουν ολοφάνερα 
στρατευθεί στην υπηρεσία ενός συγκεκριμέ-
νου στόχου, πολιτικού ή κομματικού. Μ’ άλλα 
λόγια, πρόκειται για έργα που έχουν γραφεί 
με βάση έναν προκαθορισμένο στόχο και όλη 
τους η προσπάθεια συνίσταται στο να προπα-
γανδίσουν μια ορισμένη ιδεολογία.

Όπως έχει αποδείξει η ιστορία, κάθε φορά 
που ένας δημιουργός θέτει τον εαυτό του και 
το έργο του στην υπηρεσία στόχων εντελώς 
ξένων προς την τέχνη και την ουσία της, το 
αποτέλεσμα είναι κατώτερο των προσδοκιών, 
τόσο των δικών του όσο και του κοινού· το 
έργο πολύ συχνά χαρακτηρίζεται μέτριο ή και 
αποτυχημένο. Η εξήγηση είναι απλή: ο δημι-
ουργός αυτός χάνει ουσιαστικά την ελευθερία 
του, που είναι μία από τις πιο βασικές προϋ-
ποθέσεις για να μπορέσει να υπάρξει τέχνη· 
κι αυτό, διότι η στράτευσή του, είτε είναι εθε-
λούσια είτε αναγκαστική, του επιβάλλει πε-
ριορισμούς και δεσμεύσεις που κυριολεκτικά 
αναιρούν και ακυρώνουν όχι μόνο την έμπνευ-
σή του αλλά και την όλη καλλιτεχνική του προ-
σπάθεια. Είναι σαν κάποιος να τον καθοδηγεί, 
υπαγορεύοντάς του κάθε στιγμή τι θα έπρεπε 
να περιλαμβάνει το έργο για να είναι επιτυ-
χημένο. Για παράδειγμα, αυτό έγινε με τους 
λεγόμενους φασίστες καλλιτέχνες που στρα-
τεύθηκαν στη φασιστική προπαγάνδα, κυρίως 
κατά την περίοδο του μεσοπολέμου, καθώς 
και με όλους τους δημιουργούς της πρώην Σο-
βιετικής Ένωσης, από το 1934 και μετά, οπότε 
επικράτησε οριστικά το δόγμα του σοσιαλι-
στικού ρεαλισμού. Εξάλλου, σε ό,τι αφορά τη 
νεοελληνική λογοτεχνία, είναι γενικά γνωστό 
ότι το σύνολο σχεδόν της μεταπολεμικής μας 
παραγωγής, τόσο στην ποίηση όσο και στην 
πεζογραφία, έχει έντονα πολιτικό χαρακτήρα. 
Ένα μέρος αυτής της παραγωγής (π.χ. ορισμέ-
να έργα του Γιάννη Ρίτσου) έχει κατηγορηθεί 

       



171

ΣυγγραφέαςΣτρατευμένη λογοτεχνία

ως στρατευμένη κομματική λογοτεχνία.
Ξεφεύγοντας από τα συγκεκριμένα παρα-

δείγματα και διευρύνοντας κάπως την έννοια 
της στρατευμένης λογοτεχνίας, είμαστε ανα-
γκασμένοι να παραδεχθούμε ότι στην πραγ-
ματικότητα δεν υπάρχει έργο που να μην είναι 
στρατευμένο. Κάθε συγγραφέας έχει ορισμέ-
νες ιδέες για τους ανθρώπους και τον κόσμο, 
τις οποίες συνειδητά ή ασυνείδητα προβάλλει 
μέσα από το έργο του· είναι κάτι που δεν μπο-
ρεί να το αποφύγει: κάθε σημαντικό λογοτε-
χνικό έργο μας δίνει μια νέα άποψη για τον 
κόσμο γύρω μας και αυτό δεν μπορεί με κα-
νένα τρόπο να θεωρηθεί αρνητικό στοιχείο. 
Τότε, όμως, που βρίσκεται η διαφορά με τα 
όσα είπαμε παραπάνω; Γιατί στη μία περίπτω-
ση η στράτευση έχει αρνητικές συνέπειες για 
την ποιότητα και την αξία του έργου, ενώ στην 
άλλη περίπτωση θετικές;

Η διαφορά είναι ότι στην πρώτη περίπτωση 
ο συγγραφέας υποτάσσει την τέχνη στις ιδέες 
και αφήνεται να καθοδηγηθεί από αυτές, με 
αποτέλεσμα να προδίδει το βασικό στόχο του 
έργου τέχνης, που είναι πάντοτε αισθητικής, 
καλλιτεχνικής φύσεως. Αντίθετα, στη δεύτερη 
περίπτωση, οι ιδέες οι οποίες περνούν μέσα 
από το έργο δεν είναι ο πρώτιστος στόχος και 
πολλές φορές δεν τις έχει συνειδητοποιήσει 
πραγματικά ούτε ο ίδιος ο δημιουργός. Το 
έργο, επομένως, λειτουργεί πρώτα ως καλλι-
τεχνικό προϊόν, δηλαδή ως έργο τέχνης, και 
έπειτα ως φορέας ιδεών, τις οποίες μάλιστα 
θα πρέπει ίσως να ψάξουμε για να τις εντο-
πίσουμε.

Είναι φανερό ότι στη δεύτερη αυτή πε-
ρίπτωση, το έργο τέχνης είναι δυνατόν να 
λειτουργήσει ως πολύ επιτυχημένη «προπα-
γάνδα», ανεξάρτητα απ’ τους στόχους του δη-
μιουργού του· διότι ως ποιοτικό έργο αρέσει 
πολύ στο κοινό, το οποίο επηρεάζεται χωρίς 
να το συνειδητοποιεί. Ενώ σε ένα έργο στρα-
τευμένο σε συγκεκριμένη πολιτική ή κομματι-
κή ιδεολογία, εκτός του ότι η αισθητική αξία 
είναι πολύ χαμηλή, η στράτευση και οι από-

ψεις τις οποίες προπαγανδίζει είναι τόσο προ-
φανείς, που το κοινό αντιδρά και επηρεάζεται 
σαφώς λιγότερο. Είναι, άλλωστε, γνωστό ότι 
η επιτυχημένη προπαγάνδα είναι αυτή που δε 
μοιάζει με προπαγάνδα.

 
Συγγραφέας

Στον καθημερινό λόγο, συγγραφέα ονομά-
ζουμε όποιον ασχολείται συστηματικά με το 
γράψιμο, δηλαδή με τη συγγραφή κειμένων. 
Ανάλογα με τα συμφραζόμενα, η λέξη μπο-
ρεί ακόμη να σημαίνει και την επαγγελματική 
δραστηριότητα ενός ανθρώπου. Σ’ ό,τι αφορά 
τη λογοτεχνία, οι περισσότεροι άνθρωποι ταυ-
τίζουν το συγγραφέα με τον εμπνευστή και δη-
μιουργό έργων πεζογραφίας, σε αντιδιαστολή 
προς τον ποιητή (υπάρχει, όμως, και ο όρος 
«πεζογράφος», που είναι πιο ακριβής). Εμείς 
θα θεωρήσουμε ότι «συγγραφέας» σημαίνει 
στην ουσία λογοτέχνης, δημιουργός.

Στο παρελθόν, σχεδόν μέχρι τις αρχές του 
αιώνα μας, ο συγγραφέας ήταν ο αδιαφιλονί-
κητος πρωταγωνιστής στο χώρο της λογοτε-
χνίας· κι αυτό, όχι με την έννοια της δημοσι-
ότητας αλλά επειδή γενικά θεωρούνταν ως ο 
πιο σημαντικός από τους παράγοντες οι οποίοι 
διαμορφώνουν το φαινόμενο που ονομάζουμε 
λογοτεχνία. Αυτό ίσχυε κυρίως για μελετητές 
και κριτικούς, που ασχολούνταν ιδιαίτερα με 
το πρόσωπο του συγγραφέα και προσπαθού-
σαν να ερμηνεύσουν τα έργα διερευνώντας 
τη ζωή και την προσωπικότητα των δημιουρ-
γών τους. Το νόημα ενός λογοτεχνικού έργου 
συνήθως ταυτιζόταν με τη λεγόμενη πρόθεση 
του συγγραφέα, δηλαδή ό,τι είχε κατά νου ο 
ίδιος ο συγγραφέας, όταν έγραφε το έργο του. 
Φυσικά, επειδή η πρόθεση αυτή είναι πολύ δύ-
σκολο να διαπιστωθεί με τρόπο αντικειμενικό 
και ευρύτερα αποδεκτό, η συζήτηση και οι δι-
αφωνίες γύρω από κάθε έργο ήταν συνεχείς.

Στη διάρκεια του 20ού αιώνα, όμως, τα 
πράγματα άλλαξαν. Η μελέτη του συγγραφέα 

       



172

Συγγραφική σκηνοθεσίαΣυγγραφική σκηνοθεσία

σταμάτησε να προσελκύει το ενδιαφέρον, 
καθώς γινόταν όλο και πιο φανερό ότι δεν 
μπορεί να προσφέρει σπουδαία στοιχεία σε 
ό,τι αφορά την κατανόηση των λογοτεχνικών 
έργων. Αρχικά, οι μελετητές στράφηκαν προς 
το ίδιο το κείμενο, το οποίο θεώρησαν ως ένα 
αντικείμενο αυτόνομο και ανεξάρτητο από το 
δημιουργό του, το οποίο θα έπρεπε να μελε-
τάται αυτό καθαυτό, χωρίς καμία αναφορά σε 
εξωτερικά στοιχεία. Το νόημα του κειμένου 
το αναζητούσαν πλέον όχι στην πρόθεση του 
συγγραφέα αλλά σε αυτό που λέει το ίδιο το 
κείμενο. Εξάλλου, τις τελευταίες δεκαετίες, η 
γενική προσοχή και το ενδιαφέρον στράφηκαν 
προς τον αναγνώστη, αναγνωρίζοντας μόνο σε 
αυτόν τη δυνατότητα να δίνει νόημα στα λογο-
τεχνικά έργα. Συνεπώς, σε ό,τι αφορά τη μελέ-
τη της λογοτεχνίας, ο συγγραφέας έχει απολέ-
σει από καιρό τα πρωτεία του, σε σημείο ώστε 
πολλοί σήμερα να μιλούν για το «θάνατο του 
συγγραφέα».

(Βλ. Αναγνώστης, Κείμενο)

 
Συγγραφική σκηνοθεσία

Ο όρος συγγραφική (ή ποιητική) σκηνοθεσία 
είναι νεότερος. Πάντως, έχει καθιερωθεί όχι 
μόνο στη λογοτεχνική κριτική αλλά και στην 
καθημερινή διδακτική πράξη,

Ο συγκεκριμένος όρος υπονοεί ότι ο συγ-
γραφέας (ή ο ποιητής) είναι εκείνος που χει-
ρίζεται και ρυθμίζει όλες τις λεπτομέρειες 
της λογοτεχνικής γραφής: την οργάνωση και 
τη διάταξη των γεγονότων μέσα στη ροή του 
χρόνου· τη συνολική δηλαδή διευθέτηση του 
μύθου, ώστε να προκύψει μία ενδιαφέρουσα 
πλοκή της λογοτεχνικής γραφής· την κίνηση, 
τις συμπεριφορές, τις πράξεις και τις αντιδρά-
σεις των προσώπων· τα στοιχεία και τα περι-
στατικά που ανανεώνουν κάθε φορά το μύθο 
και τον προωθούν σταδιακά προς την κορύφω-
ση και τη λύση του· τη συνολική, τελικά, πο-
ρεία της συγγραφικής μυθοπλασίας με στόχο 

να διατηρείται και να συντηρείται αδιάπτωτο 
το ενδιαφέρον και η προσοχή του αναγνώστη.

Στη Φόνισσα λ.χ. του Αλ. Παπαδιαμάντη, η 
συγγραφική σκηνοθεσία επινοεί το ακόλουθο 
τέλος: η καταδιωκόμενη Φραγκογιαννού δεν 
πέφτει στα χέρια των διωκτών της· ούτε όμως 
προλαβαίνει να βρει ένα καταφύγιο, ένα είδος 
ασύλου και προστασίας στο εκκλησάκι του 
Αγίου Σώστη. Χάνεται στο μεσοδιάστημα με-
ταξύ θείας και ανθρώπινης δικαιοσύνης.

Η επινόηση μιας τέτοιας λύσης από τη 
συγγραφική σκηνοθεσία έχει το εξής νόη-
μα: η Φραγκογιαννού δεν μπορεί και δεν 
επιτρέπεται να βρει δικαιοσύνη ή, έστω, μια 
ηθική καταφυγή στο χώρο της θεϊκής ανοχής 
και μεγαθυμίας. Απ’ την άλλη όμως μεριά, ο 
συγγραφέας δεν την παραδίδει στα χέρια της 
ανθρώπινης δικαιοσύνης. Την καταδικάζει 
σε ένα είδος «συμπτωματικής» τιμωρίας και 
κολασμού, για να δείξει ότι οι ηθικοί νόμοι 
λειτουργούν αφ’ εαυτών, με μια δηλαδή «αυτό-
ματη» δυναμική, που τιμωρεί τους διασαλευτές 
της ηθικής τάξης στον κόσμο.

Η συγγραφική σκηνοθεσία δεν πρέπει να 
συγχέεται με τη συγγραφική σκηνογραφία. Η 
τελευταία έχει να κάνει κυρίως με το χώρο και 
ειδικά με τις περιγραφικές λεπτομέρειες του 
χώρου στον οποίο εξελίσσονται τα αφηγημα-
τικά δρώμενα. Ο Παπαδιαμάντης και πάλι, 
στο διήγημά του Το μοιρολόγι της φώκιας, πε-
ριγράφει στην αρχή αναλυτικά το χώρο, μας 
δίνει δηλαδή όλες τις λεπτομέρειες που συν-
θέτουν τον τόπο μέσα στον οποίο θα παιχθεί 
το δράμα της μικρής Ακριβούλας. Όλες αυτές 
οι λεπτομέρειες, που αναφέρονται στο χώρο, 
συνθέτουν και συνιστούν τη συγγραφική σκη-
νογραφία.

Γενικότερα, θα λέγαμε ότι η συγγραφική 
σκηνοθεσία και σκηνογραφία συνιστούν τη 
συνολική οικονομία της λογοτεχνικής γραφής: 
το πώς δηλαδή έχουν ρυθμιστεί όλες οι λεπτο-
μέρειες, ώστε ο μύθος να συγκεντρώνει τα 
μέγιστα ποσοστά αληθοφάνειας και πειστικό-
τητας. Θεωρούμε π.χ. απαράδεκτο και ηθικά 

       



173

ΣύμβασηΣύμβαση

ανεπίτρεπτο μια μάνα να καταριέται το παιδί 
της. Κάτι τέτοιο όμως συμβαίνει στην παραλο-
γή Του νεκρού αδελφού. Γι’ αυτό, ακριβώς, η 
μητρική κατάρα στο συγκεκριμένο δημοτικό 
τραγούδι θα πρέπει να θεωρηθεί στοιχείο της 
αφηγηματικής και ποιητικής οικονομίας: η μη-
τρική κατάρα είναι απόλυτα αναγκαία, για να 
προκληθεί η έγερση του νεκρού Κωνσταντή. 
Έτσι, το αφύσικο γεγονός της έγερσης ενός 
νεκρού φαίνεται πλέον «φυσικό» και δικαιο-
λογημένο, γιατί το προκαλεί η δύναμη της μη-
τρικής κατάρας.

 
Σύμβαση

Στα πρώτα χρόνια του 20ού αιώνα, ο μεγάλος 
Ελβετός γλωσσολόγος Ferdinand de Saussure, 
θεμελιωτής της σύγχρονης γλωσσολογίας, δι-
ατύπωσε ανάμεσα στ’ άλλα την περίφημη θε-
ωρία του για το αυθαίρετο του γλωσσικού ση-
μείου. Σύμφωνα με τη θεωρία αυτή, τα σημεία 
που χρησιμοποιεί κάθε γλώσσα δεν έχουν 
προκύψει από κάποια φυσική αναγκαιότητα. 
Μ’ άλλα λόγια, δεν υπάρχει κάποιος ιδιαίτε-
ρος λόγος εξαιτίας του οποίου η λέξη «γάτα» 
θα πρέπει οπωσδήποτε να σημαίνει το συγκε-
κριμένο τετράποδο και όχι οποιοδήποτε άλλο 
έμψυχο ή άψυχο· κι αυτό ισχύει για όλες σχε-
δόν τις λέξεις μιας γλώσσας. Άλλωστε, όπως 
σωστά παρατηρεί ο Saussure, αν κάθε λέξη 
συνδεόταν με τη σημασία της με τρόπο φυσικό, 
τότε αυτός ο τρόπος θα ίσχυε για όλους και, 
συνεπώς, οι άνθρωποι όλου του κόσμου θα μι-
λούσαν την ίδια γλώσσα!

Συνεπώς, η σχέση μεταξύ ενός οποιουδή-
ποτε ήχου και της σημασίας του είναι καθαρά 
αυθαίρετη και τυχαία. Αλλά τότε πώς κατορ-
θώνουμε και συνεννοούμεθα μεταξύ μας; Δη-
λαδή ποιος και με ποιο κριτήριο αποφασίζει 
για το τι ακριβώς θα σημαίνει κάθε λέξη ή κάθε 
ήχος: Σύμφωνα με τη θεωρία του Saussure, το 
γεγονός ότι ένα συγκεκριμένο τετράποδο απο-
καλείται στην ελληνική γλώσσα «γάτα» και όχι 

κάπως αλλιώς είναι απλώς αποτέλεσμα μίας 
σύμβασης, μιας σιωπηρής δηλαδή συμφωνίας 
που έχει γίνει μεταξύ όλων εκείνων που μι-
λούν ελληνικά· και το ίδιο ισχύει σχεδόν για 
κάθε λέξη και για κάθε γλώσσα που μιλιέται 
πάνω στη γη. Γι’ αυτό και στη διάρκεια των 
αιώνων, με πολύ αργούς ρυθμούς βέβαια, το 
λεξιλόγιο μιας γλώσσας μεταβάλλεται: επειδή, 
ακριβώς, οι σιωπηρές αυτές συμφωνίες μεταξύ 
των ανθρώπων είναι μακροχρόνιες αλλά όχι 
αιώνιες. Η σύμβαση, δηλαδή, είναι μια έννοια 
η οποία εξαρτάται σαφώς από τον παράγοντα 
άνθρωπο και από τα συγκεκριμένα δεδομένα 
στα οποία αναφερόμαστε (π.χ. χρονικά, τοπι-
κά, ιστορικά, κοινωνικά, πολιτισμικά κτλ.).

Από τα παραπάνω, λοιπόν, προκύπτει το 
συμπέρασμα ότι η γλώσσα και η γλωσσική 
επικοινωνία είναι αποτέλεσμα μιας σειράς 
συμβάσεων. Το ίδιο ισχύει και στην τέχνη: 
πολλά από τα χαρακτηριστικά γνωρίσματα 
ενός έργου τέχνης δεν μπορούν να εξηγηθούν 
με βάση κάποια φυσική αναγκαιότητα· ενδέ-
χεται, μάλιστα, να αντιβαίνουν σ’ ό,τι συνήθως 
θεωρούμε φυσιολογικό ή αναμενόμενο. Κα-
νείς όμως δεν τα αντιμετωπίζει με κατάπληξη, 
διότι έχουν γίνει αποδεκτά απ’ όλους όσους 
έρχονται σε επαφή με το συγκεκριμένο έργο, 
από το δημιουργό ως τους αποδέκτες του. Μ’ 
άλλα λόγια, τα γνωρίσματα αυτά είναι προϊ-
όντα κάποιας σύμβασης, κάποιας σιωπηρής 
συμφωνίας μεταξύ δημιουργών, αναγνωστών, 
θεατών ή ακροατών, κριτικών κτλ.

Σύμβαση και τέχνη είναι έννοιες σύμφυ-
τες: είναι αδύνατον να υπάρξει καλλιτεχνικό 
έργο χωρίς συμβάσεις. Στο θέατρο, για πα-
ράδειγμα, θεωρούμε όλοι απόλυτα φυσικό να 
στρέφονται γενικά οι ηθοποιοί προς το κοινό· 
ή να μαθαίνουμε τις σκέψεις ενός προσώπου, 
επειδή το τελευταίο τις εξωτερικεύει στη σκη-
νή, σαν να μονολογούσε (ενώ δεν υπάρχει 
κανένας προφανής λόγος γι’ αυτό). Παρό-
μοια είναι και η περίπτωση του εσωτερικού 
μονολόγου στη λογοτεχνία· ή του λεγόμενου 

       



174

ΣύμβασηΣύμβαση

«παντογνώστη αφηγητή», ο οποίος μπορεί και 
εισχωρεί στο νου όλων των ηρώων ενός μυθι-
στορήματος. Τα παραδείγματα είναι κυριολε-
κτικά ατελείωτα.

Σε ένα λογοτεχνικό κείμενο ειδικότερα, 
οι συμβάσεις είναι δυνατόν να συνδέονται με 
ζητήματα μορφής, περιεχομένου, ύφους, τε-
χνικής κτλ. Κάθε εποχή, είδος, έργο ή σύνο-
λο έργων, συγγραφέας ή ομάδα συγγραφέων 
έχει τις δικές του χαρακτηριστικές συμβάσεις, 
με βάση τις οποίες πολλές φορές ορίζεται ή 
αναγνωρίζεται. Οι ομηρικές μεταφορές, ο χω-
ρισμός ενός κειμένου σε μέρη και κεφάλαια, η 
ομοιοκαταληξία, η συνήθης εναρκτήρια αλλά 
και η καταληκτική φράση των παραμυθιών 
(«μια φορά κι έναν καιρό...», «...και ζήσαν αυ-
τοί καλά κι εμείς καλύτερα») είναι όλα συμ-
βάσεις.

Στη διάρκεια του 20ού αιώνα, το ζήτημα 
των συμβάσεων αποτέλεσε αντικείμενο πολ-
λών ερευνών. Ανάμεσα στ’ άλλα, οι έρευνες 
αυτές είχαν ως στόχο:
–    να καθορίσουν τον αριθμό και την ιστορία 

των λογοτεχνικών συμβάσεων
–    να εξετάσουν πώς, στην πορεία της ιστο-

ρίας, ολόκληρα συστήματα συμβάσεων και 
κανόνων αναπτύσσονται, εξελίσσονται, με-
ταβάλλονται ή ανατρέπονται

–    να προσδιορίσουν τη λειτουργία των λογο-
τεχνικών συμβάσεων
Σε ό,τι αφορά το ζήτημα της γέννησης των 

συμβάσεων, ξεχωριστό ενδιαφέρον παρουσιά-
ζει η διαίρεσή τους σε τεχνητές και φυσικές. 
Οι πρώτες οφείλουν την ισχύ τους στο γεγο-
νός ότι έχουν προκύψει μετά από συνειδητό 
σχεδιασμό και αποδοχή (π.χ. οι σχετικές με τη 
συγγραφή και παρουσίαση μιας πανεπιστημι-
ακής εργασίας). Αντίθετα, οι λεγόμενες φυσι-
κές συμβάσεις, που στη λογοτεχνία είναι και 
οι περισσότερες, αναπτύσσονται σταδιακά και 
συνήθως αυθαίρετα, χωρίς ιδιαίτερο σχεδια-
σμό, απλά και μόνο επειδή κάθε προσπάθεια 
για επικοινωνία απαιτεί οπωσδήποτε ένα σύ-

νολο κανόνων. Όπως εύκολα αντιλαμβάνεται 
κανείς, οι τεχνητές συμβάσεις μπορούν να αλ-
λάξουν ανά πάσα στιγμή· αρκεί μια νέα συμ-
φωνία μεταξύ των ενδιαφερομένων. Ενώ οι 
φυσικές συμβάσεις μεταβάλλονται μέσα από 
πολύπλοκες διαδικασίες, που συνήθως δεν 
ελέγχονται απόλυτα από τον άνθρωπο.

Πράγματι, το ζήτημα της ιστορικής μεταβο-
λής των συμβάσεων είναι ιδιαίτερα σημαντικό 
και οδήγησε στη διατύπωση πολλών θεωριών. 
Σύμφωνα με την επικρατέστερη από αυτές, 
όταν ένα σύνολο συμβάσεων χρησιμοποιεί-
ται για μεγάλο χρονικό διάστημα, καθιερώνει 
κατά κάποιο τρόπο μια παράδοση, κάνοντας 
τον αναγνώστη να περιμένει από το συγγρα-
φέα τη χρήση των συγκεκριμένων συμβάσεων 
και πολλές φορές να κρίνει και να αξιολογεί 
το λογοτεχνικό έργο με βάση το στοιχείο αυτό. 
Το γεγονός αυτό ενέχει τον κίνδυνο να αρχί-
σουν οι συμβάσεις να θεωρούνται δεδομένες, 
οι συγγραφείς να τις εφαρμόζουν με τρόπο 
μηχανικό και οι αναγνώστες, μειώνοντας τις 
απαιτήσεις τους, να τις αποδέχονται με τρόπο 
αυτόματο, χωρίς πραγματικά να τις αντιλαμ-
βάνονται· από μέσο, δηλαδή, επικοινωνίας 
μεταξύ συγγραφέα και αναγνώστη, οι συμβά-
σεις γίνονται εμπόδιο, μετατρέπονται σε στε-
ρεότυπα και καταδυναστεύουν τη λογοτεχνία. 
Στην περίπτωση αυτή, οι δημιουργοί —ή του-
λάχιστον ορισμένοι απ’ αυτούς— αισθάνονται 
την ανάγκη να επέμβουν, είτε αμφισβητώντας 
τις υπάρχουσες συμβάσεις είτε προτείνοντας 
διαφορετικούς τρόπους χρήσης τους είτε επι-
νοώντας και επιβάλλοντας νέες (π.χ. με την 
παρωδία και τα πειραματικά ή πρωτοπορι-
ακά έργα). Η διαδικασία αυτή είναι πιθανό 
να γίνει ασύνειδα ή και απολύτως συνειδητά 
και οργανωμένα: ολόκληρο το κίνημα του μο-
ντερνισμού ήδη από τις αρχές του αιώνα μας 
είναι στην ουσία μια περίπτωση δυναμικής αμ-
φισβήτησης και ανατροπής των λογοτεχνικών 
συμβάσεων που ίσχυαν ως εκείνη τη στιγμή, 
μια συστηματική προσπάθεια να καταστρα-

       



175

Σύμβαση Συμβολισμός

φούν οι μέχρι τότε κανόνες και τα θεμέλια της 
λογοτεχνίας.

Η άποψη αυτή, όπως με συντομία την πα-
ρουσιάσαμε εδώ, αναζητεί τα αίτια της αλ-
λαγής των συμβάσεων στην ίδια τη φύση της 
λογοτεχνίας. Θα μπορούσε, λοιπόν, να συ-
μπληρωθεί από μιαν άλλη εξήγηση, κοινωνι-
ολογικού χαρακτήρα, η οποία μιλά για ανα-
λογίες μεταξύ κοινωνικών και λογοτεχνικών 
συμβάσεων. Με λίγα λόγια, η δεύτερη αυτή 
άποψη αναζητεί τα αίτια της αλλαγής εκτός 
λογοτεχνίας, θεωρώντας ότι οι συμβάσεις που 
ισχύουν γενικά σε κάθε κοινωνία, επηρεάζουν 
και τις ειδικότερες λογοτεχνικές συμβάσεις.

Ο συνδυασμός των δυο αυτών απόψεων 
θα μπορούσε να εξηγήσει πληρέστερα κάποια 
επιμέρους φαινόμενα, όπως για παράδειγμα 
την ύπαρξη ορισμένων έργων ή ειδών που 
βασίζονται σε μια σειρά χρόνιων, θα λέγαμε, 
συμβάσεων, οι οποίες λειτουργούν περιορι-
στικά αλλά σε καμία περίπτωση ανασταλτικά. 
Πρόκειται για τα λεγόμενα λογοτυπικά έργα 
και είδη, με πιο χαρακτηριστικό παράδειγμα 
τη δημοτική ή λαϊκή λογοτεχνία, όπου η προ-
φορική παράδοση ενθαρρύνει τη χρήση των 
ίδιων πάντα συμβάσεων, κυρίως για λόγους 
ευκολίας, τόσο στη σύνθεση όσο και στην κα-
τανόηση (το ίδιο ισχύει και για τα ομηρικά 
έπη, που είναι κι αυτά προϊόντα της προφορι-
κής λογοτεχνίας). Από την άλλη πλευρά, υπάρ-
χουν και λόγια λογοτυπικά είδη, όπως π.χ. η 
τραγωδία ή η όπερα, ενώ και τα έργα που οι 
περισσότεροι κατατάσσουν στην παραλογο-
τεχνία είναι σε μεγάλο βαθμό λογοτυπικά (το 
ίδιο ισχύει και για τις περισσότερες εμπορικές 
κινηματογραφικές ταινίες). Η αισθητική από-
λαυση που προσφέρει η λογοτυπική λογοτε-
χνία έχει να κάνει είτε με την επανάληψη γνω-
στών και τυποποιημένων σχημάτων, τα οποία 
ο αναγνώστης περιμένει, είτε με την αναγνώ-
ριση συγκεκριμένων παραλλαγών, που φυσι-
κά θα κινούνται μέσα σε πολύ στενά πλαίσια, 

ώστε να μπορούν να γίνουν αποδεκτές.
Τέλος, θα πρέπει να διευκρινίσουμε ότι 

όλες οι συμβάσεις στις οποίες αναφερθήκαμε 
ως εδώ είναι κατά κάποιο τρόπο κειμενικές. 
Υπάρχουν, όμως, και συμβάσεις που δεν αφο-
ρούν άμεσα στο ίδιο το λογοτεχνικό κείμενο 
αλλά σε θέματα που έχουν να κάνουν με την 
εκδοτική και εμπορική πλευρά του. Για πα-
ράδειγμα, ο σχεδιασμός του εξωφύλλου ενός 
βιβλίου υπακούει όχι μόνο στους νόμους της 
αγοράς αλλά και σε κάποιες συμβάσεις, που 
ανάμεσα στ’ άλλα σχετίζονται με τη φήμη του 
συγγραφέα, το είδος του έργου, το κοινό στο 
οποίο απευθύνεται κτλ. Σήμερα, εξάλλου, 
γνωρίζουμε πολύ καλά ότι η ίδια η λογοτεχνι-
κή κριτική και οι ερμηνευτικές μας προσεγγί-
σεις βρίθουν κυριολεκτικά από συμβάσεις, οι 
οποίες μάλιστα αποδεικνύονται συχνά πολύ 
πιο ανθεκτικές και δύσκαμπτες από τις αντί-
στοιχες λογοτεχνικές.

(Βλ. Ανοικείωση, Αποστασιοποίηση, Δη-
μοτική ποίηση, Μοντερνισμός, Παραλογοτε-
χνία, Προφορική λογοτεχνία, Στερεότυπο)

 
Συμβολισμός

Το Σεπτέμβριο του 1886, ο Γάλλος ποιητής 
Jean Μοréas (πρόκειται για τον ελληνικής 
καταγωγής Ιωάννη Παπαδιαμαντόπουλο), 
δημοσιεύει το μανιφέστο του συμβολισμού 
στην παρισινή εφημερίδα Le Figaro. Αυτή εί-
ναι η επίσημη εμφάνιση μιας νέας λογοτεχνι-
κής σχολής, που θα κυριαρχήσει στη γαλλική 
ποίηση ως και τις πρώτες δεκαετίες του 20ού 
αιώνα.

Σε ό,τι αφορά τη λογοτεχνία, ο συμβολι-
σμός καλλιέργησε κυρίως την ποίηση, ενώ 
επηρέασε πολύ λιγότερο την πεζογραφία 
και το θέατρο. Από τις άλλες μορφές τέχνης, 
το συμβολισμό υιοθέτησαν ως ένα βαθμό η 
μουσική (Claude Debussy) και η ζωγραφική 
(Gustave Moreau). Τέλος, ο συμβολισμός συν-

       



176

ΣυμβολισμόςΣυμβολισμός

δέεται με τη φιλοσοφία του υποσυνείδητου του 
Γάλλου φιλοσόφου Henri Bergson, καθώς και 
με τους ιμπρεσιονιστές ζωγράφους.

Η ονομασία «συμβολισμός» προέρχεται 
από τη συχνή και ιδιόμορφη χρήση των συμβό-
λων, στην οποία πιστεύουν ιδιαίτερα οι εκπρό-
σωποι του κινήματος. Ωστόσο, δε θα πρέπει να 
συγχέουμε την ευρύτερη έννοια του συμβόλου 
και του συμβολισμού με το συγκεκριμένο κί-
νημα: σύμβολα και συμβολισμοί κάθε είδους 
υπάρχουν χιλιάδες στην καθημερινή μας ζωή, 
όπως και στην ποίηση όλων των εποχών (π.χ. η 
σημαία είναι ένα σύμβολο, το περιστέρι συμ-
βολίζει την ειρήνη). Οι συμβολιστές ποιητές 
και η συμβολιστική ποίηση είναι κάτι πιο ειδι-
κό και πιο συγκεκριμένο.

 

Ο Αμερικανός Edgar Allan Poe (1809-1849) και ο Γάλλος 
Charles Baudelaire (1821-1867) υπήρξαν οι πιο σημαντι-

κοί πρόδρομοι του συμβολισμού.
 
Οι δύο πιο σημαντικές προδρομικές μορ-

φές του συμβολισμού είναι ο Γάλλος Charles 
Baudelaire και ο Αμερικανός Edgar Allan Poe. 
Στη Γαλλία, ο συμβολισμός συνδέθηκε αρκετά 
στενά με τους λεγόμενους «ποιητές της παρακ-
μής» (decadents), όπως τον Arthur Rimbaud, 
τον Paul Verlain και το Stephan Mallarmé, 
ενώ αργότερα σπουδαίοι συμβολιστές ποιη-
τές υπήρξαν ο Paul Claudel και ο Paul Valéry. 
Εξάλλου, εκτός Γαλλίας, ο συμβολισμός επη-
ρέασε πολλούς ποιητές, μεταξύ των οποίων:
–    τους Rainer Maria Rilke και Stefan George 

στο γερμανόφωνο χώρο

–    τους W. Β. Yeats, Τ. Ε. Hulme, Ezra Pound 
και Τ. S. Eliot στον αγγλόφωνο χώρο

–    το Federico Garcia Lorca στην Ισπανία.
Ο συμβολισμός εμφανίζεται ως διπλή 

αντίδραση τόσο στο ρομαντικό στόμφο και 
τη ρητορεία όσο και στην παρνασσική απά-
θεια, αντικειμενικότητα και ακαμψία στο 
στίχο. Επιπλέον, διαφοροποιείται και από το 
ρεαλισμό και, κυρίως, από το νατουραλισμό, 
που αρέσκεται στη λεπτομερή περιγραφή του 
πραγματικού κόσμου και έχει κοινωνικούς 
στόχους.

Για το συμβολιστή ποιητή, η πραγματικό-
τητα που αντιλαμβανόμαστε με τις αισθήσεις 
μας, δηλαδή ο εξωτερικός κόσμος, δεν έχει 
κανένα ποιητικό ενδιαφέρον. Ωστόσο, τα 
πράγματα αυτού του κόσμου η ποίηση μπορεί 
να τα χρησιμοποιήσει ως διαμεσολαβητές, ως 
σύμβολα, για να φτάσει στο αληθινό της αντι-
κείμενο: στην έκφραση ιδεών, ψυχικών ή νοη-
τικών καταστάσεων, συναισθημάτων κτλ.· ή, μ’ 
άλλα λόγια, στο ασυνείδητο και στο μυστήριο 
του εσωτερικού μας κόσμου.

Με βάση αυτή τη γενική αρχή, τα χαρακτη-
ριστικά της συμβολιστικής ποίησης μπορούν 
να καθοριστούν ως εξής:
–    η προσπάθεια απόδοσης των ψυχικών κατα-

στάσεων με τρόπο έμμεσο και συμβολικό, 
δηλαδή μέσα από τη χρήση των συμβόλων· 
αυτή η προσπάθεια οδηγεί σε μια υπαινι-
κτική και υποβλητική χρήση της γλώσσας, 
σε συνδυασμό με μια διαισθητική σύλληψη 
των πραγμάτων και μιαν αφθονία εικόνων 
και μεταφορών (όλα αυτά τα στοιχεία μαζί 
κάνουν ασφαλώς το ποίημα πιο δυσνόητο)

–    η αποφυγή της σαφήνειας και η προσπάθεια 
για τη δημιουργία ενός κλίματος ρευστού, 
συγκεχυμένου, ασαφούς και θολού, που 
συνυπάρχει με μια διάθεση ρεμβασμού, με-
λαγχολίας και ονειροπόλησης

–    η έντονη πνευματικότητα, ο ιδεαλισμός και, 
σε πολλές περιπτώσεις, ο μυστικισμός

       



177

ΣυμβολισμόςΣυμβολισμός

–    η προσπάθεια να ταυτιστεί η ποίηση με τη 
μουσική, που εκδηλώνεται με την έντονη 
μουσικότητα και τον υποβλητικό χαρακτή-
ρα του στίχου (απευθύνεται ταυτόχρονα 
στην ακοή και στο συναίσθημα)

–    οι πολλές τεχνικές, μορφολογικές και εκ-
φραστικές καινοτομίες: χαλαρή ομοιοκατα-
ληξία, ανομοιοκατάληκτος ή ελεύθερος στί-
χος, πολλά και πρωτότυπα σχήματα λόγου, 
ιδιόρρυθμη σύνταξη, νέο λεξιλόγιο κτλ.

–    ο περιορισμός του νοηματικού περιεχομέ-
νου του ποιήματος στο ελάχιστο: η ποίηση 
απαλλάσσεται από κάθε φιλοσοφικό και 
ηθικο-διδακτικό στοιχείο, καθώς και από 
ρητορισμούς ή θέματα του δημόσιου βίου· 
γίνεται αυτό που θα έπρεπε πάντοτε να εί-
ναι, δηλαδή καθαρή ποίηση (poésie pure), 
γεμάτη μαγεία και γοητεία.
Με λίγα λόγια, ο συμβολισμός φέρνει μια 

επανάσταση στην ποίηση, τόσο στο περιεχόμε-
νο όσο και στη μορφή: το ποίημα δεν έχει πλέ-
ον ως στόχο τη μίμηση της φύσης, του εξωτε-
ρικού κόσμου ή της πραγματικότητας αλλά τη 
δημιουργία ενός άλλου, διαφορετικού, ποιητι-
κού κόσμου· εξάλλου, ως προς τα μορφολογι-
κά ή τα δομικά χαρακτηριστικά, οδηγούμαστε 
μακριά από κάθε περιορισμό, προς τη διάλυση 
του ποιήματος.

Γενικότερα, ο συμβολισμός φέρνει μια νέα 
άποψη για την ποίηση: τα ποιήματα δε χρησι-
μεύουν πλέον για να πούμε κάτι για τον κόσμο 
γύρω μας αλλά γίνονται ένας αυτόνομος κλά-
δος, ένας κόσμος ξεχωριστός, που διαφέρει 
από καθετί άλλο και υπάρχει πρώτα για τον 
εαυτό του. Η άποψη που έχουμε σήμερα για 
την τέχνη δε διαφέρει και πολύ από αυτήν.

Τέλος, είναι ιδιαίτερα σημαντικό ότι οι 
καινοτομίες του συμβολισμού λειτούργησαν 
ως πρώτο βήμα για να ξεφύγουμε από την πα-
ραδοσιακή και να πορευθούμε προς τη νεοτε-
ρική ποίηση. Ακόμη και το γεγονός ότι με το 
συμβολισμό το ποίημα αρχίζει να γίνεται δυ-
σπρόσιτο ή και ακατανόητο, ακόμη και αυτό 

μας φέρνει πιο κοντά στο μοντερνισμό, που ως 
βασικό του χαρακτηριστικό έχει ακριβώς αυτή 
την ερμητικότητα, αυτή τη δυσκολία στην προ-
σέγγιση.

Ο συμβολισμός δε γνώρισε την εξάπλωση 
του ρομαντισμού αλλά έχοντας ως αφετηρία 
τη Γαλλία, επηρέασε την ποίηση σε αρκετές 
χώρες, μεταξύ των οποίων και στην Ελλάδα. 
Συγκεκριμένα, το νέο ρεύμα κάνει την εμφάνι-
ση του στη νεοελληνική λογοτεχνία στα πρώτα 
χρόνια του 20ού αιώνα, λίγο μετά τον παρνασ-
σισμό. Ο ελληνικός συμβολισμός έχει όλα τα 
βασικά χαρακτηριστικά του γαλλικού, αν και 
μπορούμε να πούμε ότι οι Έλληνες ποιητές 
οικειοποιούνται κυρίως δύο από τις βασικές 
αρχές του γαλλικού κινήματος:
α)    τον υπαινικτικό και υποβλητικό χαρακτή-

ρα της ποίησης, που στρέφει νου και αι-
σθήματα προς την υψηλότερη σφαίρα των 
ιδεών

β)    την αίσθηση του ποιητή (ενδεχομένως και 
του αναγνώστη) ότι, όταν κάποιος μπορέ-
σει να φτάσει σ’ αυτή τη σφαίρα, θεωρεί 
πλέον την πραγματικότητα ως έναν ταπει-
νό τόπο μελαγχολίας και απελπισίας.
Όπως στη γαλλική έτσι και στη νεοελλη-

νική λογοτεχνία, ο συμβολισμός έρχεται να 
απαλλάξει οριστικά την ποίηση από τη φλυ-
αρία και τη μεγαλοστομία του ρομαντισμού 
αλλά και από την απάθεια του παρνασσισμού. 
Η ποίηση περνά πλέον σε μια όλο και πιο γνή-
σια έκφραση του συναισθήματος. Ωστόσο, οι 
Έλληνες ποιητές υιοθετούν λίγες από τις εκ-
φραστικές καινοτομίες των Γάλλων.

 

       



178

ΣυμβολισμόςΣυμβολισμός

Κωνσταντίνος Χατζόπουλος (1868-1920): με το μυθιστό-
ρημά του Φθινόπωρο (1917), προσπάθησε να εφαρμόσει 

το συμβολισμό και στην πεζογραφία.

 
Οι αυθεντικοί συμβολιστές στη χώρα μας 

είναι ελάχιστοι και αξίζει ίσως να αναφέρου-
με τους Γιάννη Καμπύση, Σπήλιο Πασαγιάννη 
και Κωνσταντίνο Χατζόπουλο. Ο τελευταίος 
είναι και ο μόνος που προσπάθησε να εφαρ-
μόσει το συμβολισμό στην πεζογραφία, στο 
μυθιστόρημά του Το φθινόπωρο (1917).

Πέρα όμως από τους παραπάνω, συμβολι-
στικά στοιχεία ή επιρροές μπορούμε να εντο-
πίσουμε σε πολλούς ακόμη ποιητές, όχι μόνο 
στις αρχές του αιώνα μας αλλά και αργότερα· 
χαρακτηριστικά αναφέρουμε τους Λορέντζο 
Μαβίλη, Ιωάννη Γρυπάρη, Λάμπρο Πορφύ-
ρα, Κωστή Παλαμά, Κ. Π. Καβάφη, Μιλτιάδη 
Μαλακάση, Ζαχαρία Παπαντωνίου, Απόστο-
λο Μελαχροινό κ.ά. Εξάλλου, γύρω στα 1920, 
κάνουν την εμφάνισή τους ορισμένοι ποιητές 
βαθύτατα επηρεασμένοι απ’ το γαλλικό συμ-
βολισμό, τους οποίους συνήθως κατατάσσουμε 
στη λεγόμενη ομάδα του νεοσυμβολισμού. Οι 
κυριότεροι εκπρόσωποι αυτής της ομάδας εί-
ναι οι Κώστας Ουράνης, Ναπολέων Λαπαθιώ-

της, Τέλλος Άγρας, Μήτσος Παπανικολάου, 
Μαρία Πολυδούρη, Κώστας Γ. Καρυωτάκης, 
καθώς και ορισμένοι άλλοι ελάσσονες ποιη-
τές.

Όλοι αυτοί, κυρίως στο διάστημα της δε-
καετίας 1920-1930, γίνονται συντελεστές ορι-
σμένων ουσιαστικών αλλαγών στο χώρο της 
νεοελληνικής ποίησης, την οποία ανανεώνουν 
και θεματικά και μορφικά. Πιο συγκεκριμένα:
–    απομακρύνονται και αποδεσμεύονται από 

την παλαμική μεγαλοστομία και από τον 
ποιητικό ρητορισμό

–    εισάγουν το χαμηλόφωνο και ιδιαίτερα 
μουσικό τόνο στην ποίησή τους και γίνονται 
εκφραστές κυρίως τραυματικών συναισθη-
μάτων και ψυχικών καταστάσεων.
Οι ποιητές αυτοί, επειδή ακριβώς έχουν 

επηρεαστεί έντονα από το κλίμα και την ατμό-
σφαιρα του γαλλικού συμβολισμού, είναι 
οπαδοί του χαμηλού και ήπιου λυρισμού, που 
εκφράζει κυρίως τους εσωτερικούς ψυχικούς 
κυματισμούς του μεμονωμένου και μοναχικού 
ατόμου. Ο ποιητικός, δηλαδή, νεοσυμβολι-
σμός, ως ποιητική πράξη, εκφράζει το άτομο 
το τραυματισμένο από τη γύρω σκληρή πραγ-
ματικότητα, που όμως αποσύρθηκε στον εαυτό 
του και αναζητά τη λύτρωση στη φυγή προς το 
παρελθόν και στη νοσταλγία για ό,τι έχει πε-
ράσει και χαθεί οριστικά. Απ’ αυτό το κλίμα 
της νεο-ρομαντικής και ουτοπικής νοσταλγί-
ας ξεφεύγει κάπως μόνον ο Καρυωτάκης, ο 
οποίος δε γράφει ποίηση ερήμην της ιστορί-
ας και της τραυματικής πραγματικότητας που 
τον περιβάλλει. Σε αντίθεση με τους άλλους 
νεοσυμβολιστές, γίνεται εκφραστής αυτής της 
πραγματικότητας που τη σατιρίζει και τη σαρ-
κάζει. Γι’ αυτό και είναι ο κορυφαίος ποιητής 
του νεοσυμβολισμού.

(Βλ. Καθαρή ποίηση, Σύμβολο, Σχολή, 
ρεύμα, κίνημα)

 

       



179

ΣύμβολοΣύμβολο

Σύμβολο

Η έννοια του συμβόλου δε λειτουργεί μόνο στην 
τέχνη αλλά και στην καθημερινή μας ζωή. Είναι 
η περίπτωση που ένα συγκεκριμένο στοιχείο 
(συνήθως υλικό αλλά και πρόσωπο) εκφράζει 
και συμβολίζει μια κατά κανόνα αφηρημένη έν-
νοια. Έτσι λ.χ. ο Παρθενώνας είναι το σύμβολο 
των Αθηνών· ο Λευκός Πύργος της Θεσσαλονί-
κης· το περιστέρι είναι το σύμβολο της ειρήνης· 
η τρίαινα συμβολίζει το θαλασσινό θεό Ποσει-
δώνα· ο σταυρός είναι το σύμβολο του χριστια-
νισμού (αλλά και του μαρτυρίου).

Σε όλες αυτές τις περιπτώσεις λειτουργεί 
μια μορφή «σύμβασης», που έχει καθιερωθεί 
μέσα από μια πολύχρονη παράδοση και από 
μια εμπειρία, η οποία κληροδοτείται από τη μια 
στην άλλη γενιά. Έτσι, τα σύμβολα αυτά που 
είναι δεμένα με την πρακτική-καθημερινή ζωή 
μας, είναι τελικά ευανάγνωστα και κατανοητά 
σε όλους.

Στα λογοτεχνικά, όμως, κείμενα, τα πράγ-
ματα είναι κατά πολύ δυσκολότερα. Όταν δη-
λαδή οε ένα κείμενο προβάλλεται ένα συγκε-
κριμένο σύμβολο που εκφράζει μια ιδέα ή μια 
αφηρημένη έννοια, η κατανόησή του προϋπο-
θέτει την πράξη και το γεγονός της ερμηνείας. 
Ο αναγνώστης δηλαδή θα πρέπει να αποκωδι-
κοποιήσει (το σωστό είναι να αποκωδικεύσει) 
τα σύμβολα του λογοτεχνικού κειμένου, για να 
μπορέσει έτσι να κατανοήσει τη σημασία τους 
και τα νοήματα-έννοιες που κρύβονται πίσω 
από αυτά. Αυτή, ακριβώς, η κατανόηση των 
συμβόλων συνιστά την πράξη της ερμηνείας 
τους.

Στην ποιητική σύνθεση του Κ. Παλαμά «Ο 
Δωδεκάλογος του Γύφτου», το βασικό πρόσω-
πο της ποιητικής γραφής, δηλαδή ο Γύφτος, 
λειτουργεί ως ένα σύμβολο. Αν δεν μπορέ-
σουμε να ερμηνεύσουμε αυτό το σύμβολο, να 
κατανοήσουμε δηλαδή τις ιδέες και τις θέσεις 
που αυτό εκφράζει και αντιπροσωπεύει, δεν 
είναι εύκολο να αντιληφθούμε το βαθύτερο πε-
ριεχόμενο και το νόημα αυτού του παλαμικού 

έργου. Τελικά, μόνο μέσα από τη συστηματική 
μελέτη ολόκληρου του έργου, θα μπορέσουμε 
να κατανοήσουμε ότι ο Γύφτος εκφράζει την 
ελεύθερη, την ανυπότακτη και την απροσκύνη-
τη ψυχή και συνείδηση· είναι ο άνθρωπος «ο 
χαλαστής και ο πλάστης». Ξεκινάει πρώτα από 
μια ολοκληρωτική άρνηση. Αρνιέται και γκρε-
μίζει τα πάντα· γίνεται ο χαλαστής: γκρεμίζει 
όλα τα σαθρά, όλο το ερειπωμένο οικοδόμημα 
των ξεπερασμένων αξιών· ανατρέπει τα πά-
ντα (=χαλαστής), για να τα ξαναχτίσει και να 
αναστήσει έναν άλλο κόσμο: φρέσκο, καινού-
ριο και γερό (=πλάστης και οικοδόμος). Και, 
επειδή, ακριβώς, ο Γύφτος ως πρόσωπο-σύμ-
βολο, είναι ταυτόχρονα και χαλαστής και 
πλάστης, και γκρεμιστής και οικοδόμος, μας 
δημιουργείται η εντύπωση ότι είναι πρόσωπο 
αντιφατικό. Στην ουσία, όμως, είναι το πρόσω-
πο που αρνιέται το παλιό, το ξεφτισμένο και το 
οριστικά νεκρό, για να ξαναπλάσει τον κόσμο 
πάνω σε νέες βάσεις.

Πρέπει ακόμη να σημειωθεί ότι κάθε πολι-
τιστική κοινότητα παράγει τα δικά της σύμβο-
λα. Συνεπώς, τα σύμβολα συνδέονται αναπό-
σπαστα με τον πολιτισμό στον οποίο ανήκουμε 
και ο οποίος τελικά τα παράγει και τα συντη-
ρεί. Είναι «προϊόντα» του πολιτισμού μιας 
ανθρώπινης κοινότητας και δημιουργούνται 
μέσα από περίπλοκες διεργασίες.

Ειδικά τώρα για τη χρήση των συμβόλων 
στη λογοτεχνία, θα πρέπει να σημειωθεί ότι η 
χρησιμοποίησή τους προσδίδει στα κείμενα: 
πύκνωση νοημάτων, πρωτοτυπία και, παράλ-
ληλα, καθιστά τη λογοτεχνική γραφή δεκτική 
πολλών ερμηνειών.

Αυτονόητο, βέβαια, ότι η ποιητική τέχνη 
είναι σε θέση και τα πιο απλά πράγματα να 
τα μετατρέψει και να τα κάνει να λειτουργή-
σουν ως σύμβολα. Μια παλιά λ.χ. άμαξα με 
άλογα μπορεί να γίνει ένα σύμβολο που να 
εκφράζει το χρώμα, την ατμόσφαιρα, την ιδι-
αιτερότητα και το διαφορετικό τρόπο ζωής αλ-
λοτινών και περασμένων εποχών. Ο ποιητής, 

       



180

ΣυνεκδοχήΣυμφραζόμενα

μέσα από αυτό το απλοϊκό σύμβολο, μπορεί να 
εκφράσει τη νοσταλγία του για το ξεχωριστό 
χρώμα άλλων εποχών, την αποστροφή του για 
τη δική του εποχή ή ακόμη και ένα είδος ρο-
μαντικής-λυρικής ουτοπίας που δηλώνεται ως 
τάση φυγής και, τελικά, ανέφικτης επιστροφής 
στο παρελθόν. Σχετικό με όλα αυτά είναι το 
ποίημα του Τέλλου Αγρα «Αμάξι στη βροχή» 
(ΚΝΛ, Β΄ Λυκείου, σ. 270).

(Βλ. Συμβολισμός)

 
Συμφραζόμενα

Ο όρος «συμφραζόμενα» έχει δύο τουλάχι-
στον σημασίες· μία κάπως στενότερη και μία 
ευρύτερη. Αρχικά, ξεκινώντας και από την 
ετυμολογία της λέξης, μπορούμε να ορίσουμε 
τα συμφραζόμενα ως το γλωσσικό περιβάλλον 
μιας δεδομένης λέξης, φράσης, παραγράφου ή 
μιας ευρύτερης κειμενικής ενότητας. Μ’ άλλα 
λόγια, πρόκειται για τα τμήματα του κειμένου 
τα οποία προηγούνται ή έπονται, βρίσκονται 
δηλαδή γύρω απ’ το συγκεκριμένο σημείο που 
μας ενδιαφέρει. Για παράδειγμα, αν έχουμε 
να κάνουμε με ένα ποίημα, τα συμφραζόμε-
να ενός στίχου μπορεί να είναι η στροφή στην 
οποία περιέχεται ο στίχος αυτός.

Τα συμφραζόμενα παίζουν πολύ σημαντι-
κό ρόλο στον εντοπισμό ή την αποσαφήνιση 
του νοήματος. Άλλωστε, είναι γνωστό σε όλους 
ότι αν μια λέξη ή φράση (ή και ένα ευρύτερο 
σε έκταση απόσπασμα) αποσπασθεί από το 
αρχικό γλωσσικό της περιβάλλον, μπορεί εύ-
κολα να λάβει νέες σημασίες και, συνεπώς, 
ενδέχεται να μην κατανοηθεί ή να μην ερμη-
νευθεί σωστά. Γι’ αυτό και οι γλωσσολόγοι 
θεωρούν τα συμφραζόμενα ως έναν από τους 
βασικούς παράγοντες της επικοινωνίας σ’ όλες 
της τις μορφές (π.χ. προφορική, γραπτή, καθη-
μερινή, λογοτεχνική κτλ.).

Η ευρύτερη έννοια του όρου «συμφραζό-
μενα» εξαρτάται καθαρά από την προοπτική 
που θα υιοθετήσει ο μελετητής. Για παρά-

δειγμα, τα ευρύτερα συμφραζόμενα ενός ποι-
ήματος μπορεί να ξεκινούν από την ποιητική 
συλλογή στην οποία ανήκει και συνεχώς να 
διευρύνονται: συμφραζόμενα μπορούν να θε-
ωρηθούν όλα τα έργα του ίδιου ποιητή ή τα 
έργα της σχολής ή της γενιάς στην οποία ανή-
κει. Επιπλέον, πολλοί ξεφεύγουν εντελώς από 
τα κείμενα ή τη γλώσσα και μιλούν για συμ-
φραζόμενα ιστορικά, κοινωνικά, πολιτισμικά, 
πολιτικά, έχοντας κατά νου το πλαίσιο μέσα 
στο οποίο ένα λογοτεχνικό κείμενο ή μια ομά-
δα κειμένων γράφτηκε, διαβάστηκε και ερμη-
νεύθηκε. Το συγκεκριμένο ζήτημα, άλλωστε, 
αποτελεί μία από τις βασικές και σταθερές δι-
αφωνίες των μελετητών της λογοτεχνίας: άλλοι 
θεωρούν τα λογοτεχνικά έργα αυτόνομα και 
αποκλείουν κάθε εξωκειμενικό ή εξωλογοτε-
χνικό στοιχείο και άλλοι πιστεύουν ότι αυτά 
τα εξωτερικά στοιχεία έχουν διαμορφώσει ως 
ένα βαθμό το έργο και, συνεπώς, είναι απα-
ραίτητα για την κατανόηση και την ερμηνεία 
του.

 
[Αντί για τον όρο «συμφραζόμενα» ενδέ-

χεται να συναντήσουμε και τον όρο «συγκεί-
μενο», τον οποίο χρησιμοποιούν ορισμένοι, 
χωρίς όμως να τον διαφοροποιούν νοηματικά 
απ’ τον πρώτο. Ωστόσο, θα μπορούσαμε ίσως 
να καθιερώσουμε τον όρο «συγκείμενο» για να 
δηλώνουμε το άμεσο γλωσσικό περιβάλλον, και 
τον όρο «συμφραζόμενα» για το ευρύτερο πε-
ριβάλλον, ενδογλωσσικό και εξωγλωσσικό. Η 
διπλή ορολογία υπάρχει και σε ορισμένες άλ-
λες γλώσσες, όπως π.χ. στα γαλλικά, όπου χρη-
σιμοποιούνται αντίστοιχα οι όροι «co-texte» 
και «contexte»]

(Βλ. Λειτουργίες της γλώσσας)

Συνεκδοχή

Η συνεκδοχή είναι σχήμα λόγου, δηλαδή λε-
κτικός τρόπος, που χρησιμοποιείται συχνά στα 
λογοτεχνικά κείμενα αλλά και στον καθημερι-
νό λόγο:

       



181

ΣυνήχησηΣυνεκδοχή

π.χ. –Τον βρήκαν άγριες συμφορές στη 
ζωή· η μοίρα τον χτύπησε σκληρά. Τώρα δεν 
έχει ένα κεραμίδι να βάλει το κεφάλι του.

 
Στο παράδειγμα αυτό, συνυπάρχουν δύο 

σχήματα συνεκδοχής: ένα κεραμίδι (αντί για 
ένα σπίτι) και το κεφάλι του (αντί τον εαυτό 
του). Και στις δυο αυτές περιπτώσεις ο λόγος 
λειτουργεί επιμεριστικά, προβάλλει δηλαδή το 
μέρος αντί του όλου. Όπως φαίνεται και από 
το συγκεκριμένο παράδειγμα, πρόκειται για 
μια μορφή εντοπισμού του λόγου στο μέρος, 
σε μια δηλαδή μερική προβολή του όλου: φω-
τίζεται και προβάλλεται το σημαίνον, το πιο 
σημαντικό μέρος του όλου, ενώ το τελευταίο 
υπονοείται από τον ακροατή ή τον αναγνώστη. 
Η τεχνική αυτή της επιμεριστικής απεικόνισης 
του όλου είναι σήμερα πολύ συχνή και στον κι-
νηματογράφο.

Σε άλλες περιπτώσεις συνεκδοχικής λει-
τουργίας του λόγου, προβάλλεται εμφατικά το 
ένα αντί για τα πολλά ομοειδή. Και σ’ αυτή δη-
λαδή την περίπτωση, ο λόγος χρησιμοποιεί την 
επιμεριστική τεχνική: το σύνολο των ομοειδών 
επιμερίζεται και διασπάται, αφού από το όλο 
προβάλλεται μόνο το ένα.

 
π.χ. – Τετρακόσια χρόνια ρήμαξε την Ελλάδα ο 
Τούρκος (αντί οι Τούρκοι)

 
Άλλες πάλι φορές, χρησιμοποιείται η ύλη, 

το υλικό από το οποίο είναι φτιαγμένο ένα 
αντικείμενο, αντί γι’ αυτό το ίδιο το αντικεί-
μενο.

 
π.χ. – Να τρώει η σκουριά το σίδερο κι η γη  

     τον αντρειωμένο
 
Στην περίπτωση αυτή, ο συνεκδοχικός τρό-

πος εκφοράς του λόγου προβάλλει το όνομα 
του υλικού (=σίδερο) και όχι το αντικείμενο 
που είναι κατασκευασμένο από αυτό το υλικό 
(=το σιδερένιο όπλο). Πρόκειται, δηλαδή, για 
μια τεχνική υποκατάστασης: το αντικείμενο 

υποκαθίσταται από το υλικό του.
Συνεκδοχή επίσης έχουμε και σε περιπτώ-

σεις ανάλογες με το ακόλουθο παράδειγμα:
 

– αχός βαρύς ακούγεται πολλά τουφέκια πέ-
φτουν

 
Συγκεκριμένα, στο παράδειγμα αυτό πα-

ρατηρούμε ότι χρησιμοποιείται εκείνο που πα-
ράγει μια ενέργεια αντί για την ίδια την ενέρ-
γεια. Στην ουσία, προβάλλεται το παράγον (ή 
το αίτιο) αντί για το παραγόμενο (ή το αποτέ-
λεσμα): πολλά τουφέκια = πολλές τουφεκιές.

Η αξία της συνεκδοχής φαίνεται καλύτερα 
στα παρακάτω παραδείγματα, στα οποία ο συ-
νεκδοχικός τρόπος εκφοράς του λόγου συνδυ-
άζεται με τη μεταφορά:

 
– Θαλασσινοί όλοι στη γενιά του· θαλασσι-

νός και ο ίδιος. Μια ολόκληρη ζωή τον έφαγε 
η αλμύρα· τον έλιωσε και τον κατάπιε η λαμα-
ρίνα (=τον έφαγε η σκληρή ζωή της θάλασσας 
και τον κατάπιε η ζωή μέσα στα βαπόρια).

(Βλ. Μεταφορά, Μετωνυμία)

 
Συνήχηση

Στους παρακάτω στίχους του Διονύσιου Σολω-
μού από τους «Ελεύθερους Πολιορκημένους»:

 

Άκρα του τάφου σιωπή στον κάμπο βασι-
λεύει·

Λαλεί πουλί, παίρνει σπυρί κι η μάνα το ζη- 
λεύει

 
παρατηρούμε ότι οι δυο στίχοι που ομοιοκατα-
ληκτούν παρουσιάζουν πλήρη ηχητική ομοιό-
τητα: βασιλεύει - ζηλεύει.

Συχνά, όμως, διαπιστώνουμε, σε στίχους 
που ομοιοκαταληκτούν, να μην υπάρχει το χα-
ρακτηριστικό της πλήρους ηχητικής ομοιότη-
τας, όπως ακριβώς συμβαίνει στους παρακάτω 
στίχους (το δεύτερο και τον τέταρτο):

       



182

Συνταγματικές - Παραδειγματικές σχέσειςΣυνταγματικές - Παραδειγματικές σχέσεις

Σε γνωρίζω από την κόψη
του σπαθιού την τρομερή
σε γνωρίζω από την όψη
που με βία μετράει τη γη.

 
Παρατηρούμε, δηλαδή, ότι οι λέξεις τρομε-

ρή - γη ομοηχούν μεταξύ τους μόνο ως προς 
τα φωνήεντα (ρή - γη). Αυτό είναι ένα είδος 
ατελούς ή μερικής ομοιοκαταληξίας, που το 
ονομάζουμε συνήχηση.

Σύμφωνα με το Θρασύβουλο Σταύρου, «το 
όχι τέλειο ομόηχο τέλος των στίχων λέγεται 
συνήχηση».

(Βλ. Ομοιοκαταληξία)
 

Συνταγματικές - Παραδειγματικές  
σχέσεις

Η διάκριση ανάμεσα σε συνταγματικές και 
παραδειγματικές σχέσεις διατυπώθηκε για 
πρώτη φορά στις αρχές του αιώνα μας από 
τον εισηγητή της σύγχρονης γλωσσολογίας, 
τον Ελβετό Ferdinand de Saussure. Σύμφωνα 
με το Saussure, μέσα στα πλαίσια κάθε σημει-
ολογικού συστήματος, όπως για παράδειγμα 
της γλώσσας, αναπτύσσονται δύο βασικά είδη 
σχέσεων, τα οποία μπορούμε να κατατάξουμε 
σε δύο άξονες: τον άξονα του συνδυασμού και 
τον άξονα της επιλογής.

Στον άξονα του συνδυασμού μπορούμε 
να κατατάξουμε τις σχέσεις που ο Saussure 
ονομάζει συνταγματικές, δηλαδή εκείνες που 
χαρακτηρίζουν τα γλωσσικά στοιχεία στη συ-
νεμφάνισή τους με άλλα στοιχεία (γι’ αυτό και 
αλλιώς ονομάζονται «σχέσεις εν παρουσία»). 
Για παράδειγμα, στην πολύ απλή φράση «το 
παιδί έφαγε», συνταγματικές είναι οι σχέσεις 
που αναπτύσσονται ανάμεσα στις λέξεις «το» 
και «παιδί», ανάμεσα στις λέξεις «το παιδί» 
και «έφαγε» ή ανάμεσα στα φωνήματα και τα 
μορφήματα που απαρτίζουν τις λέξεις αυτές. 
Πρόκειται, συνεπώς, για ένα πολύπλευρο και 
πολύπλοκο σύστημα σχέσεων, που ισχύει σε 
πολλά διαφορετικά επίπεδα και στην ουσία 

καθορίζει την τελική εμφάνιση και διατύπω-
ση της φράσης. Για να το κατανοήσουμε αυτό, 
αρκεί να σκεφθούμε ότι εξαιτίας ακριβώς των 
συνταγματικών σχέσεων, δεν μπορούμε να 
συνδυάσουμε τις λέξεις ή τους ήχους με όποιο 
τρόπο θέλουμε· πρέπει οι συνδυασμοί μας να 
μπορούν να ενταχθούν στο σύστημα των συ-
νταγματικών σχέσεων της ελληνικής γλώσσας.

Από την άλλη πλευρά, στον άξονα της 
επιλογής κατατάσσουμε τις λεγόμενες πα-
ραδειγματικές σχέσεις, δηλαδή εκείνες που 
αναπτύσσονται ανάμεσα σε ένα συγκεκριμένο 
γλωσσικό στοιχείο και σε ένα πλήθος άλλων 
στοιχείων τα οποία θα μπορούσαν να τοπο-
θετηθούν στη θέση του πρώτου και να το υπο-
καταστήσουν (γι’ αυτό και αλλιώς ονομάζο-
νται «σχέσεις εν απουσία»). Οι σχέσεις αυτές 
χαρακτηρίζονται από πολύ μεγάλη μορφική 
ποικιλία. Για παράδειγμα, οι διάφορες κατα-
λήξεις ενός κλιτού τύπου (ρήμα, όνομα κτλ.) 
βρίσκονται μεταξύ τους σε παραδειγματικές 
σχέσεις και σε κάθε στιγμή είμαστε υποχρε-
ωμένοι να επιλέξουμε μιαν από αυτές· ή, αν 
επανέλθουμε στη φράση που χρησιμοποιήσα-
με παραπάνω, θα διαπιστώσουμε ότι υφίστα-
νται παραδειγματικές σχέσεις ανάμεσα σε αυ-
τήν και σε πολλές ανάλογες φράσεις, όπως «ο 
πατέρας μίλησε», «ο σκύλος έτρεξε» κτλ. (και 
πιο συγκεκριμένα, ανάμεσα στις λέξεις «παι-
δί», «πατέρας» και «σκύλος», «έφαγε», «μίλη-
σε» και «έτρεξε» κτλ.).

Απ’ όλα τα παραπάνω, μπορούμε με λίγα 
λόγια να συμπεράνουμε πως, όταν κάποιος 
αποφασίζει να χρησιμοποιήσει τη γλώσσα, 
είτε προφορικά είτε γραπτά, εκτελεί την ίδια 
σχεδόν στιγμή δύο διαφορετικές λειτουργίες: 
από τη μια πλευρά επιλέγει και από την άλλη 
συνδυάζει· στόχος του, λοιπόν, είναι να κάνει 
τις σωστές επιλογές από τον άξονα της επι-
λογής (παραδειγματικός) και να συνδυάσει 
σωστά τα στοιχεία που επέλεξε, επάνω στον 
άξονα του συνδυασμού (συνταγματικός).

Οι συνταγματικές και οι παραδειγματικές 
σχέσεις ισχύουν βέβαια και στη λογοτεχνία, 

       



183

Σχηματικά ποιήματαΣυστολή και διαστολή του χρόνου

όπως και σε κάθε σημειολογικό σύστημα: για 
παράδειγμα, οι λέξεις ενός ποιήματος βρίσκο-
νται σε συνταγματικές σχέσεις μεταξύ τους και 
σε παραδειγματικές σχέσεις με όλες τις άλλες 
λέξεις που θα μπορούσε να έχει χρησιμοποι-
ήσει ο ποιητής· το ίδιο ισχύει για τα μέτρα, 
για τα γεγονότα και τη χρονική αλληλουχία 
σε μιαν αφήγηση κτλ. Συνεπώς, ο αναγνώστης 
οφείλει να προβληματιστεί πάνω σε αυτές τις 
σχέσεις και να προσπαθήσει να τις κατανοή-
σει, ερμηνεύοντας με τον τρόπο αυτό τις επι-
λογές και τους συνδυασμούς του δημιουργού.

 
Συστολή και διαστολή του χρόνου

Ο χρόνος μιας αφήγησης σπάνια συμπίπτει με 
τον πραγματικό χρόνο των γεγονότων που εξι-
στορούνται. Μπορεί π.χ. ο πραγματικός χρό-
νος ενός γεγονότος να είχε μια ορισμένη δι-
άρκεια (να κράτησε μια ολόκληρη μέρα). Στην 
αφηγηματική όμως πράξη, αυτή η ορισμένη 
διάρκεια μπορεί να συστέλλεται (ή, αντίθετα, 
να διαστέλλεται).

Τη συστολή (ή τη διαστολή) του χρόνου 
την επιβάλλει η γενικότερη αφηγηματική οι-
κονομία που ακολουθεί ο δημιουργός του κει-
μένου. Έτσι, είναι δυνατόν ένα συγκεκριμένο 
γεγονός που ο αφηγητής κρίνει ότι δεν έχει 
ιδιαίτερο ενδιαφέρον, να περιστέλλεται και 
να περιορίζεται χρονικά. Αυτή την περιστολή 
της χρονικής του διάρκειας την ονομάζουμε 
συστολή του χρόνου. Αντίθετα, όταν κάποιο 
γεγονός κριθεί ότι έχει ιδιαίτερο ενδιαφέρον, 
η αφήγηση το διευρύνει, το απλώνει χρονικά, 
διαστέλλοντας έτσι τη χρονική του διάρκεια 
(=διαστολή του χρόνου).

Στην παραλογή «Του νεκρού αδελφού», το 
γεγονός του γάμου της Αρετής δίνεται μόνο με 
ένα στίχο:

 και σαν την επαντρέψανε την Αρετή στα 
ξένα

Αυτό συμβαίνει, επειδή η αφηγηματική 
ανάπτυξη αυτού του γεγονότος δεν έχει ιδιαί-
τερο αφηγηματικό ενδιαφέρον. Έτσι, η πραγ-
ματική διάρκεια και ο πραγματικός χρόνος 
του γάμου συστέλλονται και περιορίζονται 
χρονικά-κειμενικά. Αν συνέβαινε το αντίθετο, 
και το γεγονός του γάμου δινόταν αναλυτικά, 
η αφήγηση θα ήταν πλαδαρή, ο αφηγηματικός 
ρυθμός βραδύς και, παράλληλα, θα χαλάρωνε 
η δραματική ένταση. Η γενική, λοιπόν, αφη-
γηματική οικονομία (=η σωστή ρύθμιση στην 
εξέλιξη του αφηγηματικού υλικού) έκρινε ότι 
αυτό το γεγονός θα έπρεπε, ως χρονική διάρ-
κεια και ως κειμενική έκταση, να περιορισθεί 
και να συρρικνωθεί. Αυτή, ακριβώς, η συρρί-
κνωση και η συστολή του χρόνου συντελούν 
στην επιτάχυνση του αφηγηματικού ρυθμού.

Στην ίδια όμως παραλογή, και συγκεκρι-
μένα στη σκηνή της επιστροφής από τα ξένα 
του Κωσταντή και της Αρετής, ο αφηγηματικός 
χρόνος διαστέλλεται για τρεις λόγους: πρώ-
τον, γιατί η όλη «σκηνή» έχει αφηγηματικό 
ενδιαφέρον· δεύτερον, γιατί πρέπει να δοθεί 
η αίσθηση μιας διάρκειας (=το μάκρος του τα-
ξιδιού) και τρίτον, επειδή η κειμενική έκταση 
της «σκηνής» επιτείνει και επαυξάνει το ενδι-
αφέρον για την περαιτέρω εξέλιξη του μύθου.

Αυτονόητο, βέβαια, ότι η διαστολή του 
χρόνου και το αφηγηματικό άπλωμα ενός γε-
γονότος προκαλούν μεγάλη επιβράδυνση στην 
εξέλιξη του μύθου· αυτό, τελικά, καταντά μει-
ονέκτημα, γιατί χαλαρώνει ο αφηγηματικός 
ρυθμός.

(Βλ. Χρόνος αφηγηματικός)
 

Σχηματικά ποιήματα

Το 1918, ο Γάλλος ποιητής Guillaume 
Apollinaire δημοσίευσε την ποιητική συλλογή 
Calligrames (=Καλλιγραφήματα). Το ιδιαίτε-
ρο χαρακτηριστικό αυτής της συλλογής είναι 
το εξής: τα ποιήματα είναι γραμμένα με τέτοιο 
τρόπο, ώστε οι στίχοι να σχηματίζουν μια γρα-
φική παράσταση, μια συγκεκριμένη εικόνα.

       



184

Σχηματικά ποιήματα Σχολή, ρεύμα, κίνημα

Ο Γάλλος ποιητής Guillaume Apollinaire (1880-1918) 
είναι ο εμπνευστής των λεγόμενων σχηματικών ποιημά-
των, μιας τεχνικής την οποία αξιοποίησε στη χώρα μας 

ο Γιώργος Σεφέρης. Βλέπουμε εδώ τα ποιήματα «Το 
λαβωμένο περιστέρι και το σιντριβάνι» του Apollinaire 

και «Καλλιγράφημα» του Σεφέρη.

 
Η γραφική αυτή παράσταση δεν είναι φυ-

σικά αυθαίρετη· αντίθετα, είναι πάντα σχετι-
κή με το θέμα και το περιεχόμενο του ποιή-
ματος. Όλα τα ποιήματα που είναι γραμμένα 
με αυτόν τον τρόπο, ονομάζονται σχηματικά 

ή σχηματογραφικά ή καλλιγραφήματα. Πολύ 
γνωστό είναι το ποίημα του G. Apollinaire «Tο 
λαβωμένο περιστέρι και το συντριβάνι». Οι 
στίχοι αυτού του ποιήματος είναι γραμμένοι 
με τρόπο που να σχηματίζουν μια συγκεκρι-
μένη παράσταση: ένα λαβωμένο «περιστέρι 
με ανοιγμένα φτερά, που αιωρείται πάνω από 
ένα σιντριβάνι».

Σε ό,τι αφορά τη νεοελληνική λογοτεχνία, 
σχηματικά ποιήματα έχει γράψει ο Γιώργος 
Σεφέρης. Συγκεκριμένα, στην ποιητική του 
συλλογή «Ημερολόγιο καταστρώματος, Β΄», 
υπάρχει το ποίημα που τιτλοφορείται «Καλλι-
γράφημα» και έχει τη μορφή, η οποία αποδίδει 
σχηματικά το ποιητικό θέμα. Του ίδιου επίσης 
ποιητή είναι γνωστό το σχηματικό ποίημα που 
τιτλοφορείται «Επιδρομή», καθώς και αρκετά 
ακόμη ποιήματα.

 
Σχολή, ρεύμα, κίνημα

Όσοι ασχολούνται με τη λογοτεχνία και τη με-
λέτη της πολύ συχνά συναντούν ή χρησιμοποι-
ούν και οι ίδιοι τους όρους «λογοτεχνική σχο-
λή», «λογοτεχνικό ρεύμα» και «λογοτεχνικό 
κίνημα». Τι ακριβώς σημαίνουν, όμως, αυτοί 
οι τρεις όροι; Είναι χαρακτηριστικό ότι πολλοί 
κριτικοί και μελετητές τους χρησιμοποιούν χω-
ρίς να τους διαφοροποιούν νοηματικά, σαν να 
ήταν ταυτόσημοι. Ωστόσο, θα μπορούσαμε να 
πούμε ότι μεταξύ των τριών αυτών όρων υπάρ-
χουν ορισμένες λεπτές διαφορές, που πρέπει 
οπωσδήποτε να τις λαμβάνουμε υπόψη όταν 
τους χρησιμοποιούμε.

Πιο συγκεκριμένα, ο όρος «λογοτεχνική 
σχολή» αναφέρεται συνήθως σε έναν ορισμέ-
νο αριθμό δημιουργών που δρουν συνειδητά 
και οργανωμένα ως ομάδα. Τα στοιχεία που 
τους συνδέουν αφορούν συνήθως στην ηλι-
κία, τις εμπειρίες τους, τις απόψεις τους για 
τη λογοτεχνία και την τέχνη γενικότερα, τις 
ευρύτερες ανησυχίες τους για ζητήματα πολι-
τισμικά, κοινωνικά, ιστορικά. Στη νεοελληνική 

       



185

Σχολή, ρεύμα, κίνημαΣχολή, ρεύμα, κίνημα

λογοτεχνία, για παράδειγμα, μιλούμε συνήθως 
για «Επτανησιακή Σχολή», «Αθηναϊκή Σχολή» 
(παλαιά και νέα), «Σχολή της Θεσσαλονίκης» 
κτλ. Θα πρέπει, βέβαια, να πούμε ότι με το ίδιο 
περίπου νόημα πολλοί χρησιμοποιούν σήμερα 
τον όρο γενιά (π.χ. γενιά του 1880, γενιά του 
’30, μεταπολεμικές γενιές κτλ.), που φυσικά 
θέτει και αυτός συγκεκριμένα προβλήματα.

Από την πλευρά του, ο όρος «λογοτεχνικό 
κίνημα» περιλαμβάνει όλα τα παραπάνω στοι-
χεία, εμπεριέχει όμως και μία επιπλέον παρά-
μετρο, πολύ σημαντική: το γεγονός, δηλαδή, 
ότι οι δημιουργοί που συμμετέχουν σε ένα 
λογοτεχνικό κίνημα, διακατέχονται από την 
έντονη επιθυμία να παρέμβουν με τον πλέον 
δυναμικό τρόπο όχι μόνο στα λογοτεχνικά και 
καλλιτεχνικά ζητήματα της εποχής τους αλλά 
και στα πολιτικά ή κοινωνικά πράγματα. Μ’ 
άλλα λόγια, τα λογοτεχνικά κινήματα συνδέ-
ουν πολύ στενά την τέχνη με την ίδια τη ζωή. 
Στόχος τους είναι η ρήξη με το παρελθόν, η 
δημιουργία μιας ιστορικής τομής. Ξεκινώντας 
από τη λογοτεχνία, θεωρούν ότι δεν ανταπο-
κρίνεται πλέον στις ανάγκες της εποχής τους, 
καθώς έχει παραμείνει δεμένη με το παρελ-
θόν, στάσιμη ή έχει περιπέσει σε λήθαργο. Συ-
νεπώς, πρέπει να ανανεωθεί, να αναζωογονη-
θεί με νέο αίμα, νέες ιδέες και απόψεις, νέους 
δημιουργούς και κείμενα, απορρίπτοντας κα-
θετί παλαιό· και, φυσικά, αφού αλλάξει η τέ-
χνη, το ιδανικό θα ήταν να αλλάξει και η ίδια η 
ζωή, να αλλάξουν δηλαδή οι άνθρωποι τρόπο 
σκέψης, νοοτροπία κτλ.

Οι εκπρόσωποι ενός λογοτεχνικού κινή-
ματος προσπαθούν να κάνουν αισθητή την 
παρουσία τους με κάθε τρόπο. Πρώτα απ’ όλα 
γράφουν δυναμικά θεωρητικά κείμενα (=μα-
νιφέστα), καθώς και πρωτοποριακά λογοτε-
χνικά κείμενα· παράλληλα, όμως, αποτολμούν 
και διάφορες παρεμβάσεις στην κοινωνική 
ζωή (συγκεντρώσεις, καλλιτεχνικές ή ποιη-
τικές βραδιές, happenings κτλ.), παίρνοντας 
θέση για όλα τα ζητήματα της επικαιρότητας 
και προκαλώντας όσο μπορούν περισσότερο. 

Λογοτεχνικά κινήματα είναι, για παράδειγμα, 
ο ρομαντισμός, ο φουτουρισμός, το νταντά, ο 
υπερρεαλισμός κτλ. Μάλιστα, η περίπτωση 
του υπερρεαλισμού είναι από τις πλέον χαρα-
κτηριστικές: στη Γαλλία όπου πρωτοεκδηλώ-
θηκε, υπήρξε ένα πολύ δυναμικό κίνημα, με 
τους εκπροσώπους του να έχουν ακόμη και πο-
λιτική δράση· αλλά στις πιο πολλές χώρες στις 
οποίες εμφανίστηκε στη συνέχεια, μεταξύ των 
οποίων και η δική μας, έχασε αυτόν τον επα-
ναστατικό του χαρακτήρα και ενσωματώθηκε 
κατά κάποιο τρόπο στις λογοτεχνίες τους ως 
μια σημαντική πρωτοποριακή τάση, ένα λογο-
τεχνικό ρεύμα, που δε διεκδικούσε συμμετοχή 
σε άλλους τομείς της ζωής εκτός από την τέχνη.

Ο τελευταίος από τους τρεις όρους —«λο-
γοτεχνικό ρεύμα»— είναι κάπως διαφορετι-
κός από τους άλλους· κι αυτό, διότι δεν αναφέ-
ρεται σε μιαν οργανωμένη ομάδα καλλιτεχνών 
αλλά περισσότερο χαρακτηρίζει μια τάση, 
κυρίαρχη ή όχι, η οποία εμφανίστηκε κάποια 
στιγμή σε μια συγκεκριμένη λογοτεχνία, όπως 
νεοελληνικός υπερρεαλισμός που αναφέραμε 
παραπάνω. Μ’ άλλα λόγια, στην περίπτωση 
του λογοτεχνικού ρεύματος δεν υπάρχει το 
στοιχείο της συνειδητής κοινής δράσης από 
μια ομάδα ανθρώπων. Μάλιστα, είναι πολύ 
πιθανό κάποιοι που σήμερα τους θεωρούμε 
φορείς ενός ρεύματος, να μην είχαν οι ίδιοι 
συνείδηση των κοινών στοιχείων που τους 
ένωναν και μόνο σήμερα, βλέποντας τα πράγ-
ματα από απόσταση, να μπορούμε να τους το-
ποθετήσουμε μαζί.

Έπειτα από τους ορισμούς αυτούς, θα 
πρέπει να διευκρινίσουμε ότι οι όροι «σχολή», 
«κίνημα» και «ρεύμα» (όπως κι οι συγγενικοί 
τους «γενιά», «τάση», «περίοδος» κτλ.) δε χρη-
σιμοποιούνται μόνο για τη λογοτεχνία αλλά 
για όλες τις μορφές τέχνης. Πολύ συχνά, μά-
λιστα, χρησιμοποιείται ο ίδιος ακριβώς όρος 
τόσο στην ιστορία της λογοτεχνίας όσο και 
στην ιστορία της τέχνης (π.χ. ρομαντισμός). 
Εξάλλου, σήμερα, οι όροι αυτοί έχουν ξεφύγει 
από τα πλαίσια της τέχνης και χρησιμοποιού-

       



186

Σχολή, ρεύμα, κίνημαΣχολή, ρεύμα, κίνημα

νται από πολλούς και στο χώρο των ιδεών: η 
φιλοσοφία, η θεωρία της τέχνης, η ιστορία των 
ιδεών κτλ. έχουν και αυτές το δικά τους ρεύ-
ματα, κινήματα ή σχολές, όπως π.χ. ο διαφωτι-
σμός, ο ανθρωπισμός, ο υπαρξισμός κτλ.

Τέλος, επανερχόμενοι στη λογοτεχνία, θα 
πρέπει να τονίσουμε το εξής: το γεγονός ότι 
ορισμένοι δημιουργοί εντάσσονται σε μια σχο-
λή, ρεύμα ή κίνημα δε συνεπάγεται αυτόματα 
και πλήρη ομοιομορφία στα έργα τους, ακόμη 
και στην περίπτωση που οι ίδιοι δείχνουν να 
πιστεύουν κάτι τέτοιο. Οπωσδήποτε, βέβαια, 
θα υπάρχουν αρκετά κοινά στοιχεία και γνω-
ρίσματα αλλά εξίσου βέβαιο είναι ότι από ένα 
σημείο και μετά κάθε καλλιτέχνης ακολουθεί 
το δικό του προσωπικό δρόμο. Άλλωστε, δεν 

πρέπει ποτέ να ξεχνάμε ότι στην τέχνη, όλες 
αυτές οι κατατάξεις και οι ομαδοποιήσεις εί-
ναι χρήσιμες για λόγους κυρίως πρακτικούς· 
εμπεριέχουν όμως πάντοτε τον κίνδυνο της 
απλούστευσης ενός ιδιαίτερα περίπλοκου και 
πολύπλευρου φαινομένου· γι’ αυτό και πρέπει 
να χρησιμοποιούνται με ελαστικότητα και όχι 
με τρόπο απόλυτο, γιατί τότε περισσότερο θα 
μας παραπλανήσουν παρά θα μας διαφωτί-
σουν.

(βλ. Διαφωτισμός, Εξπρεσιονισμός, Ηθο-
γραφία, Καρυωτακισμός, Κλασικισμός, Λογο-
τεχνική γενιά, Μοντερνισμός, Νατουραλισμός, 
Νέο Μυθιστόρημα, Νταντά, Παρνασσισμός, 
Ρεαλισμός, Ρομαντισμός, Συμβολισμός, Υπερ-
ρεαλισμός, Φουτουρισμός).

       



187

Tαξιδιωτική λογοτεχνίαTαξιδιωτική λογοτεχνία

Tαξιδιωτική λογοτεχνία

Με τον όρο «ταξιδιωτική λογοτεχνία» χαρα-
κτηρίζουμε συνήθως μια ιδιαίτερη ομάδα πε-
ζών κειμένων, στα οποία οι συγγραφείς προ-
σπαθούν να μας μεταφέρουν τις εντυπώσεις 
τους από χώρες ή περιοχές τις οποίες έτυχε να 
επισκεφθούν κάποια στιγμή.

Λέγοντας ότι οι συγγραφείς μεταφέρουν 
τις ταξιδιωτικές εντυπώσεις τους, δεν πρέπει 
να φανταστούμε ότι τα κείμενά τους είναι 
απλές περιγραφές των όσων είδαν. Ένα τα-
ξιδιωτικό λογοτεχνικό κείμενο περιλαμβάνει 
συνήθως μια ολοκληρωμένη άποψη του συγ-
γραφέα για τον τόπο που επισκέφθηκε, για 
την ιστορία του, για τους ανθρώπους του, τη 
νοοτροπία και τον τρόπο ζωής τους κτλ.· κι όλα 
αυτά, βέβαια, γραμμένα με ένα ιδιαίτερο ύφος 
και τεχνική, καθώς και με πολύ έντονο το προ-
σωπικό και υποκειμενικό στοιχείο, πράγμα 
που δίνει στο κείμενο τη λογοτεχνική του αξία 
και το κάνει να ξεχωρίζει.

Η ταξιδιωτική λογοτεχνία γεννήθηκε ουσι-
αστικά μέσα από το κλίμα του περιηγητισμού, 
που επικράτησε στην Ευρώπη από τα τέλη του 
18ου αιώνα και μετά. Αποφασιστικό ρόλο σ’ 
αυτή την εξέλιξη έπαιξε το κίνημα του ρομα-
ντισμού, που έδειξε ιδιαίτερο ενδιαφέρον για 
μακρινούς και άγνωστους τόπους και πολιτι-
σμούς, καθώς και την τάση του για περιπέτεια 
και φυγή. Οι μεγάλοι περιηγητές και ταξιδιώ-
τες της εποχής κατέγραφαν τις ταξιδιωτικές 
τους εμπειρίες σε ημερολόγια ή στην αλληλο-

γραφία τους και από αυτές τις πρώτες κατα-
γραφές γεννήθηκε τελικά η ταξιδιωτική λογο-
τεχνία. Όλη αυτή η τάση ενισχύθηκε, άλλωστε, 
και απ’ το πνεύμα του κοσμοπολιτισμού, το 
οποίο επικράτησε από τα μέσα του 19ου αιώνα 
και μετά σε όλο το δυτικό κόσμο.

Σε ό,τι αφορά τη νεοελληνική λογοτεχνία, 
η ακμή του συγκεκριμένου είδους συνδέεται 
κυρίως με συγγραφείς που δραστηριοποιού-
νται στα χρόνια του μεσοπολέμου, οπότε το 
κλίμα του κοσμοπολιτισμού φτάνει πολύ έντο-
νο και στη χώρα μας. Ενδεικτικά, μπορούμε 
να αναφέρουμε συγγραφείς όπως το Νίκο Κα-
ζαντζάκη, τον Κώστα Ουράνη, τον Ι. Μ. Πα-
ναγιωτόπουλο, τον Πέτρο Χάρη κ.ά. Ειδικά 
οι δύο πρώτοι έγραψαν πλήθος ταξιδιωτικών 
κειμένων. Για παράδειγμα, ο Καζαντζάκης 
εξέδωσε τις ταξιδιωτικές του εντυπώσεις απ’ 
όλα σχεδόν τα μέρη που επισκέφθηκε, με το 
γενικό τίτλο Ταξιδεύοντας: για την Ισπανία, 
την Ιταλία και την Αίγυπτο (1927), για την 
Ισπανία και πάλι στην περίοδο του εμφυλίου 
πολέμου (1937), για την Ιαπωνία και την Κίνα 
(1937), για την Αγγλία (1941)· μετά το θάνατό 
του κυκλοφόρησαν και οι εντυπώσεις του από 
τη Ρωσία, την Ιερουσαλήμ, την Κύπρο και την 
Πελοπόννησο. Από την πλευρά του, ο Ουρά-
νης έγραψε κείμενα όπως το «Sol y sombra» 
για την Ισπανία και το «Γλαυκοί δρόμοι» για 
τη Μεσόγειο, τα οποία διακρίνονται για το 
γλαφυρό τους ύφος και το έντονο κοσμοπολί-
τικο πνεύμα τους. Ο ίδιος ο Ουράνης έλεγε ότι 

Τ

       



188

Τέχνη για την τέχνηΤέχνη για την τέχνη

αποτελούσαν ένα μέσο διαφυγής από τη σύγ-
χρονη ζωή, τον πυρετό, τις ανησυχίες, τα προ-
βλήματα και τη ρουτίνα της.

Για ένα διάστημα, λοιπόν, το είδος της τα-
ξιδιωτικής λογοτεχνίας ήταν αρκετά αγαπητό 
και διαδεδομένο, τόσο στη χώρα μας όσο και 
αλλού. Σήμερα, όμως, τα πράγματα δείχνουν 
να έχουν αλλάξει: τα ταξιδιωτικά κείμενα λι-
γοστεύουν συνεχώς. Οι λόγοι που επέφεραν 
αυτή την αλλαγή δε συνδέονται τόσο με τη λο-
γοτεχνία όσο με τις εξελίξεις στον τρόπο ζωής 
μας και στον κόσμο γενικότερα. Για παράδειγ-
μα, τα ταξίδια είναι σήμερα πολύ πιο εύκολα 
και πιο φτηνά απ’ ό,τι στο παρελθόν, με απο-
τέλεσμα να ταξιδεύουν περισσότεροι άνθρω-
ποι· επιπλέον, το βιβλίο δε συνιστά πια τη βα-
σική πηγή πληροφόρησης για τέτοιου είδους 
θέματα: το ρόλο αυτό έχουν πλέον αναλάβει 
τα μέσα μαζικής ενημέρωσης, όπως για πα-
ράδειγμα η τηλεόραση, τα περιοδικά κτλ. Με 
λίγα λόγια, οι άνθρωποι δεν έχουν πια ιδιαίτε-
ρους λόγους να θέλουν να διαβάσουν ταξιδιω-
τικές εντυπώσεις γραμμένες από άλλους· και 
όταν οι αναγνώστες παύουν να ενδιαφέρονται 
για ένα είδος κειμένων, αυτόματα σταματούν 
να ασχολούνται με αυτό και οι συγγραφείς.

 
Τέχνη για την τέχνη

Ο όρος “τέχνη για την τέχνη” αποτελεί 
κατά λέξη μετάφραση του αντίστοιχου γαλλι-
κού όρου («l’ art pour l’ art») και προσπαθεί 
να εκφράσει με τρόπο λακωνικό μία ορισμένη 
άποψη για την τέχνη: ότι, δηλαδή, κάθε έργο 
τέχνης χαρακτηρίζεται από αυτάρκεια και αυ-
τονομία.

Πιο συγκεκριμένα, σύμφωνα με τους υπο-
στηρικτές αυτής της άποψης, το έργο τέχνης 
αποτελεί έναν ξεχωριστό κόσμο, μοναδικό 
και ανεπανάληπτο, με δική του συνοχή, και, 
συνεπώς, είναι ένα αντικείμενο που πρέπει να 
το απολαμβάνουμε καθαυτό χωρίς καμία ανα-
φορά σε οποιοδήποτε εξωτερικό στοιχείο. Μ’ 

άλλα λόγια, η τέχνη δε χρησιμεύει σε κάτι, δεν 
είναι ένα μέσο για να φτάσουμε σε κάποιον 
άλλο εξωτερικό στόχο, αλλά είναι ταυτόχρονα 
μέσο και στόχος.

Η άποψη αυτή, την οποία πολύ συνοπτικά 
εκθέσαμε εδώ, φαίνεται ότι ξεκίνησε απ’ τους 
Γερμανούς ρομαντικούς αλλά τη συναντάμε 
και στη Γαλλία και στην Αγγλία, ήδη από τις 
πρώτες δεκαετίες του 19ου αιώνα. Μάλιστα, 
το 1818 διατυπώνεται για πρώτη φορά και ο 
όρος «τέχνη για την τέχνη» από το Γάλλο στο-
χαστή Victor Cousin.

Ειδικά σε ό,τι αφορά τη λογοτεχνία, ο όρος 
«τέχνη για την τέχνη» αναφέρεται κυρίως στην 
ποίηση. Πάντα στη Γαλλία, ποιητές όπως ο 
Charles Baudelaire και ο Theophile Gautier, 
επηρεασμένοι και από τις απόψεις του Αμε-
ρικανού Edgar Allan Poe, αντιμετωπίζουν την 
ποίηση ως μια προσπάθεια βίωσης της καθα-
ρής ομορφιάς, μέσα από το ρυθμό και τις λέ-
ξεις, με πλήρη αδιαφορία για τα εξωτερικά 
στοιχεία. Τις απόψεις αυτές υιοθετούν ως ένα 
βαθμό αργότερα οι συμβολιστές, και ειδικά οι 
υποστηρικτές της λεγόμενης καθαρής ποίησης.

Στα ίδια περίπου πλαίσια κινείται και ο 
Βρετανός A. C. Bradley, που το 1901 εκφρά-
ζει την άποψη ότι η εμπειρία της ποίησης είναι 
αυτοσκοπός και ότι η ποιητική αξία συνδέεται 
αποκλειστικά με την αισθητική απόλαυση και 
όχι με την πραγματικότητα, με την οποία το 
ποίημα δε συναντιέται ποτέ, αφού είναι ένας 
αυτόνομος, παράλληλος κόσμος, με δικούς του 
κανόνες.

Είναι γεγονός ότι τις πρώτες δεκαετίες του 
αιώνα μας, οι ιδέες αυτές είχαν πολύ μεγάλη 
απήχηση μεταξύ των λογοτεχνών και των καλ-
λιτεχνών. Ειδικά στον άγγλο-σαξονικό κόσμο, 
γύρω στο 1920, το σύνθημα «η τέχνη για την 
τέχνη» ήταν η κυρίαρχη άποψη. Εξάλλου, θα 
πρέπει να πούμε ότι από το συγκεκριμένο σύν-
θημα επηρεάστηκαν ως ένα βαθμό και αρκετοί 
κριτικοί του αιώνα μας, που υποστήριξαν σθε-
ναρά την άποψη ότι τα λογοτεχνικά κείμενα 
συνιστούν κόσμους αυτόνομους και αυτάρκεις 

       



189

Τέχνη για την τέχνηΤέχνη για την τέχνη

και προσφέρονται μόνο για εσωτερική μελέ-
τη, χωρίς καμία αναφορά σε στοιχεία εξωτε-
ρικά. Σχολές όπως ο ρωσικός φορμαλισμός, η 
αγγλο-αμερικανική νέα κριτική ή ο δομισμός, 
δεν ανατρέχουν σε βιογραφικά, ιστορικά, κοι-
νωνιολογικά, ψυχολογικά ή άλλα εξωτερικά 

στοιχεία αλλά ερμηνεύουν τα κείμενα με βάση 
τα εσωτερικά τους χαρακτηριστικά και τους 
νόμους που διέπουν τον κόσμο της λογοτεχνί-
ας.

(Βλ. Καθαρή ποίηση, Κριτική, Συμβολι-
σμός)

       



190

ΎμνοςΎμνος

Ύμνος

Ο ύμνος είναι ένα ποιητικό είδος που καλλι-
εργείται ήδη απ’ τα αρχαία χρόνια, καταρχήν 
στην εποχή του Ομήρου (οι λεγόμενοι ομηρι-
κοί ύμνοι) και, κυρίως, στους αιώνες που ακ-
μάζει η λυρική ποίηση. Στην ουσία, πρόκειται 
για ένα τραγούδι γραμμένο για να τιμηθεί 
κάποιος θεός, ημίθεος ή ήρωας ή για να δο-
ξαστεί ο νικητής μιας μάχης, ενός πολέμου ή 
ενός αγώνα. Μ’ άλλα λόγια, πρόκειται για ένα 
εγκωμιαστικό τραγούδι γεμάτο πάθος και λυ-
ρική ένταση, το οποίο στοχεύει στην πνευματι-
κή και ψυχική ανάταση.

 

Ο «Ύμνος εις την ελευθερίαν» του Διονύσιου Σολωμού, 
ένα από τα ελάχιστα ποιήματα αυτού του είδους στη 

νεοελληνική λογοτεχνία, έμελλε να γίνει ο εθνικός ύμνος 
της χώρας μας.

Ο ύμνος καλλιεργείται ιδιαίτερα και την 
εποχή του Βυζαντίου, ιδίως κατά τον 6ο και τον 
7ο αιώνα, αλλά με εντελώς διαφορετικό χαρα-
κτήρα, αφού το περιεχόμενό του είναι πλέον 
θρησκευτικό. Παραμένει βέβαια ένα τραγούδι 
δοξαστικό, στρέφεται όμως αποκλειστικά προς 
το θείο, όπως το εννοεί βέβαια ο χριστιανισμός. 
Η ένταση και το πάθος πηγάζουν τώρα από την 
πίστη τόσο του ποιητή όσο και του κοινού, που 
επιζητούν την ανάταση στην προσπάθειά τους 
να προσεγγίσουν το θείο. Ο πιο γνωστός και ο 
πιο μεγάλος Βυζαντινός υμνογράφος υπήρξε, 
βέβαια, ο Ρωμανός ο Μελωδός.

Στα νεότερα χρόνια, ο ύμνος διατηρεί τα 
βασικά του χαρακτηριστικά, όπως για παρά-
δειγμα, την έξαρση, το λυρισμό, το υψηλό πε-
ριεχόμενο κτλ. Το πιο χαρακτηριστικό έργο 
του είδους είναι αναμφίβολα ο Ύμνος εις την 
ελευθερίαν του Διονύσιου Σολωμού, μέρος 
του οποίου αποτελεί σήμερα και τον εθνικό 
μας ύμνο. Άλλωστε, οι εθνικοί ύμνοι όλων των 
κρατών δεν είναι τίποτε άλλο παρά τραγούδια 
που συμπυκνώνουν αισθήματα πατριωτικά και 
εθνικά, προκαλώντας τον ενθουσιασμό και την 
έξαρση σε έναν ολόκληρο λαό.

(Βλ. Λογοτεχνικά γένη/είδη).

 

Υ

       



191

Υπερβατό Υπερρεαλισμός

Υπερβατό

Ορισμένες φορές, ιδιαίτερα στο γραπτό λόγο 
και σπανιότερα στον προφορικό, συμβαίνει το 
εξής: δύο λέξεις, που αποτελούν μια συντακτι-
κή και λογική ενότητα, δεν εκφέρονται, όπως 
θα έπρεπε, η μια δίπλα στην άλλη αλλά χωρί-
ζονται. Αυτό συμβαίνει, επειδή μεταξύ αυτών 
των δύο λέξεων παρεμβάλλεται μία άλλη (ή 
και περισσότερες) που τις διαχωρίζει. Αυτή, 
ακριβώς, η εκφραστική και συντακτική διά-
σπαση της φυσικής ροής του λόγου ονομάζεται 
σχήμα υπερβατό. Ο τρόπος με τον οποίο λει-
τουργεί στο λόγο το υπερβατό, φαίνεται καθα-
ρά στο ακόλουθο παράδειγμα:

 
Πίνω το ωριοστάλαχτο της πλάκας  
το φαρμάκι
 
Στο συγκεκριμένο παράδειγμα, οι λέξεις 

«ωριοστάλαχτο» και «φαρμάκι» αποτελούν 
μια συντακτική και λογική ενότητα και κανονι-
κά θα έπρεπε να εκφέρονται η μια δίπλα στην 
άλλη: «ωριοστάλαχτο φαρμάκι». Στο παρά-
δειγμα όμως η μια χωρίστηκε απ’ την άλλη με 
την παρεμβολή της λέξης: «της πλάκας».

Το υπερβατό είναι συχνό σχήμα στην αρ-
χαία ελληνική γλώσσα, στη νεότερη λόγια, κα-
θώς επίσης και στην ποίηση, που πολλές φορές 
το επιβάλλει η μετρική οικονομία του στίχου. 
Απ’ τους νεότερους ποιητές συχνά χρησιμο-
ποιεί το υπερβατό σχήμα ο Κάλβος:

 
Και σήμερον τα δένδρα
και τας πηγάς σεβάζονται
δροσεράς οι ποιμένες

(Ο φιλόπατρις, στροφή ιδ΄)
 
Η λαμπάς η αιώνιος
σου βρέχει την ημέραν
τους καρπούς, και τα δάκρυα
γίνονται της νυκτός 

εις εσέ κρίνοι
(Ο φιλόπατρις, στροφή κ΄)

Υπερβολή

Στο παρακάτω παράδειγμα από το δημοτικό 
τραγούδι «Ο θάνατος του Διγενή»:

 
βογκάει τρέμουν τα βουνά, βογκάει τρέμουν

οι κάμποι
 

παρατηρούμε τα εξής: για να δοθούν με έμφα-
ση η ένταση του βογγητού και οι επιθανάτιες 
στιγμές του Διγενή, χρησιμοποιούνται εκφρα-
στικοί τρόποι που δεν ανταποκρίνονται στην 
πραγματικότητα, ξεπερνούν το συνηθισμένο 
μέτρο και βρίσκονται έξω από την καθημερινή 
εμπειρία του ανθρώπου (=τρέμουν τα βουνά, 
τρέμουν οι κάμποι).

Όταν στα λογοτεχνικά κείμενα —αλλά και 
στον καθημερινό λόγο— χρησιμοποιούνται 
εκφραστικοί τρόποι που μεγαλοποιούν και 
μεγεθύνουν μια κατάσταση, ένα αποτέλεσμα, 
μια ενέργεια κτλ., έχουμε το λεγόμενο σχήμα 
υπερβολής.

 
π.χ. – κι όθε χτυπάει ο Διγενής, το αίμα αυλάκι 

κάνει
κι όθε χτυπάει ο Χάροντας, το αίμα τράφο κά-

νει
– στο έμπα χίλιους έκοψε, στο έβγα δυο χιλιά-

δες
– σα δυο βουνά είναι οι πλάτες του, σαν κάστρο 

η κεφαλή του
 
Η λογοτεχνική γλώσσα χρησιμοποιεί συ-

χνά το σχήμα της υπερβολής, για να προσδώ-
σει στο λόγο και στο νόημα έμφαση, ζωηρό-
τητα, παραστατικότητα και ισχυρή εντύπωση.

 
 Υπερρεαλισμός

Ο υπερρεαλισμός είναι το τελευταίο και χω-
ρίς αμφιβολία το πλέον σημαντικό από τα κι-
νήματα της πρωτοπορίας. Γεννιέται το 1924 
στη Γαλλία, ως συνέχεια του γαλλικού νταντά. 

       



192

ΥπερρεαλισμόςΥπερρεαλισμός

Όπως ακριβώς και οι άλλες πρωτοπορίες, δεν 
περιορίστηκε στη λογοτεχνία αλλά αναπτύ-
χθηκε σε όλες σχεδόν τις τέχνες. Αρχηγός του 
κινήματος και συγγραφέας του υπερρεαλιστι-
κού μανιφέστου είναι ο André Breton, ενώ με-
ταξύ των σημαντικών εκπροσώπων του κινή-
ματος θα είναι οι ποιητές Louis Aragon, Paul 
Eluard, Antonin Artaud και Philippe Soupault, 
οι ζωγράφοι Max Ernst, Salvador Dali, André 
Masson και Juan Miró, ο σκηνοθέτης Luis 
Buñuel κ.ά.

 

Ο Ανδρέας Εμπειρίκος (1901-1975) και ο Νίκος Εγγονό-
πουλος (1910-1985) είναι οι δύο πιο σημαντικοί Έλληνες 

υπερρεαλιστές. Μάλιστα, ο Εγγονόπουλος υπήρξε όχι 
μόνο ποιητής αλλά και ζωγράφος.

 
Οι υπερρεαλιστές αξιοποιούν τα διδάγμα-

τα όχι μόνο του νταντά αλλά και του συμβο-
λισμού, ενώ είναι έντονα επηρεασμένοι από 
την ψυχανάλυση: σύμφωνα με τους υπερρεα-
λιστές, ο καλλιτέχνης —αλλά και ο άνθρωπος 
γενικότερα— δεν πρέπει να μένει εγκλωβι-
σμένος στην πραγματικότητα της καθημερινής 
ζωής αλλά να χρησιμοποιεί τη φαντασία, την 
τύχη, το όνειρο και το ασυνείδητο, σπάζοντας 
τα δεσμά του ρεαλισμού, της αληθοφάνειας 
και της ευλογοφάνειας· μόνον έτσι θα μπορέ-
σει να αντικρίσει νέους ορίζοντες, να φτάσει 
σε μια «υπερ-πραγματικότητα», ξεφεύγοντας 
οριστικά από τον έλεγχο της λογικής και από 
τις κάθε είδους προκαταλήψεις, τόσο στη ζωή 
όσο και στην τέχνη.

Ειδικά σε ό,τι αφορά τη λογοτεχνία, οι 
υπερρεαλιστές καλλιέργησαν κυρίως την 

ποίηση. Για να επιτύχουν τους στόχους τους, 
χρησιμοποιούν κάθε μέσο που θα μπορούσε 
να τους φέρει σε άμεση επαφή με το υποσυ-
νείδητο: καταγραφή ονείρων, ύπνωση, καθώς 
και τη λεγόμενη αυτόματη γραφή, στην οποία 
υποτίθεται ότι ο δημιουργός καταγράφει χω-
ρίς καμία παρέμβαση της λογικής ό,τι του υπα-
γορεύει το υποσυνείδητό του. Πολύ γρήγορα, 
βέβαια, οι υπερρεαλιστές θα συνειδητοποιή-
σουν ότι η —ελάχιστη, έστω— παρέμβαση της 
λογικής είναι αναπόφευκτη. Πάντως, η ποίησή 
τους θα συνεχίσει να φημίζεται για την άρνηση 
κάθε περιορισμού, την απόλυτη ελευθερία στο 
λεξιλόγιο και τη στιχουργική, τους απρόσμε-
νους συνδυασμούς λέξεων και τις εντυπωσια-
κές εικόνες, καθώς και για στοιχεία όπως το 
όνειρο, ο έρωτας, το χιούμορ, το παράλογο. 
Ανάλογες καινοτομίες συναντάμε, βέβαια, και 
στην υπερρεαλιστική πεζογραφία, η οποία κό-
βει κάθε δεσμό με την παράδοση.

Πιστοί στον κανόνα που λέει ότι οι πρωτο-
πορίες συνδέουν άμεσα την τέχνη με τη ζωή, 
οι Γάλλοι υπερρεαλιστές προσπάθησαν να 
συνδυάσουν την καλλιτεχνική με την πολιτι-
κή δράση, θεωρώντας ότι η επανάστασή τους 
δεν μπορεί να περιοριστεί μόνο στην ποίηση 
αλλά θα πρέπει να αλλάξει την ίδια τη ζωή: 
συνδέθηκαν, λοιπόν, στενά με τα σοσιαλιστι-
κά και κομμουνιστικά κόμματα της εποχής, 
καθώς και με το νεοσύστατο τότε κράτος της 
Σοβιετικής Ένωσης· γρήγορα, όμως, ήδη από 
το 1930, απογοητευμένοι από τις πολιτικές 
εξελίξεις και από την αντιμετώπιση που τους 
επιφύλαξαν οι δήθεν πολιτικοί τους σύμμαχοι, 
αναγκάστηκαν να εγκαταλείψουν αυτή την 
προσπάθεια (από εκεί και μετά, οι όποιες πο-
λιτικές τους παρεμβάσεις υπήρξαν ελάχιστες 
και ανεξάρτητες από συγκεκριμένα πολιτικά 
κόμματα).

Όπως ήδη αναφέραμε, ο υπερρεαλισμός 
υπήρξε χωρίς αμφιβολία το μακροβιότερο 
αλλά και το πιο σημαντικό από τα πρωτοπο-
ριακά κινήματα και επηρέασε σε πολύ μεγά-
λο βαθμό την καλλιτεχνική έκφραση του 20ού 

       



193

ΎφοςΥπερρεαλισμός

αιώνα σε όλους τους τομείς. Είναι, άλλωστε, 
και το μόνο κίνημα που εξαπλώθηκε σε ολό-
κληρο σχεδόν τον κόσμο και παρά τις αρχικές 
αντιδράσεις, είχε τελικά τεράστια απήχηση. 
Γενικά, ο υπερρεαλισμός διαμόρφωσε σε με-
γάλο βαθμό τον τρόπο σκέψης του σύγχρονου 
ανθρώπου: μας έκανε πολύ πιο δεκτικούς σε 
κάθε πειραματισμό, έδωσε σημαντική θέση 
στο χιούμορ και την ελευθερία του πνευματι-
κού ανθρώπου, συμφιλίωσε κατά κάποιο τρό-
πο το όνειρο με την πραγματικότητα, το υπο-
συνείδητο με τη λογική και τη φαντασία με την 
καλλιτεχνική οργάνωση, ανανεώνοντας την 
ανθρώπινη έκφραση (από την άλλη πλευρά, 
βέβαια, καταργώντας οριστικά κάθε περιορι-
σμό έδωσε ίσως την εντύπωση ότι η καλλιτε-
χνική δημιουργία είναι κάτι πολύ απλό και εύ-
κολο, πράγμα που ασφαλώς και δεν αληθεύει).

Ο υπερρεαλισμός είναι και το μόνο από τα 
πρωτοποριακά κινήματα που είχε σημαντική 
επιρροή στη νεοελληνική λογοτεχνία, ιδιαί-
τερα από το 1935 και μετά. Πριν από αυτή τη 
χρονιά, ο υπερρεαλισμός είναι απλά γνωστός 
στη χώρα μας, κυρίως από σύντομα άρθρα στις 
εφημερίδες και τα περιοδικά της εποχής, ενώ 
δύο μόνο ποιητές, ο Θεόδωρος Ντόρρος και 
ο Νικήτας Ράντος, κάνουν μια προσπάθεια 
να καλλιεργήσουν τους ποιητικούς τρόπους 
που προτείνουν οι υπερρεαλιστές. Το 1935, ο 
Ανδρέας Εμπειρίκος, έχοντας σπουδάσει ψυ-
χανάλυση στο Παρίσι και έχοντας γνωρίσει 
από κοντά τον Breton και τους άλλους Γάλ-
λους υπερρεαλιστές, δίνει μια διάλεξη για το 
νέο κίνημα και σχεδόν ταυτόχρονα δημοσιεύει 
την πρώτη του ποιητική συλλογή με τον τίτλο 
Υψικάμινος, γραμμένη εξ ολοκλήρου με την 
τεχνική της αυτόματης γραφής. Παρά τις θυελ-
λώδεις αντιδράσεις που προκάλεσαν τα πρώτα 
αυτά ποιήματα, ο υπερρεαλισμός βρήκε γόνι-
μο έδαφος στη χώρα μας, καθώς τον υιοθέτη-
σαν σημαντικοί ποιητές, όπως ο Νίκος Εγγο-
νόπουλος, ο Νίκος Γκάτσος και ως ένα σημείο 
ο Οδυσσέας Ελύτης. Υπερρεαλιστικά στοιχεία 
μπορούμε, άλλωστε, να βρούμε σε πολλούς 

ακόμη ποιητές, μέχρι και σήμερα: τον Έκτο-
ρα Κακναβάτο, το Μίλτο Σαχτούρη, το Δ. Π. 
Παπαδίτσα, το Νάνο Βαλαωρίτη κ.ά. Αλλά και 
στην πεζογραφία, συγγραφείς όπως η Μέλπω 
Αξιώτη είναι βέβαιο ότι επηρεάστηκαν έντονα 
από τον υπερρεαλισμό. Θα πρέπει, όμως, να 
πούμε ότι ορισμένες μόνο πλευρές του υπερ-
ρεαλιστικού κινήματος έφτασαν ως την Ελλά-
δα: για παράδειγμα, η πολιτική και κοινωνική 
χροιά που είχε το γαλλικό κίνημα, δεν εκφρά-
στηκε σχεδόν καθόλου στη χώρα μας.

(Βλ. Μοντερνισμός, Νεοτερική ποίηση, 
Νταντά, Σχολή, ρεύμα, κίνημα)

 
Ύφος

Ο όρος «ύφος» έχει μακρά ιστορία· δε συνδέε-
ται αποκλειστικά με τις λογοτεχνικές σπουδές 
και στη διάρκεια των αιώνων προσέλαβε κατά 
καιρούς διάφορες έννοιες. Κατά κανόνα τον 
συνδέουμε με το χαρακτηριστικό τρόπο με τον 
οποίο χρησιμοποιεί τη γλώσσα ένα ορισμένο 
άτομο ή με τις επιλογές ανάμεσα στα διάφορα 
στοιχεία που θέτει στη διάθεση των χρηστών 
της κάθε γλωσσά: πράγματι, από την αρχαι-
ότητα μέχρι σήμερα, ο άνθρωπος δεν έπαψε 
ποτέ να επινοεί στρατηγικές, μηχανισμούς 
σύνθεσης και γενικά γλωσσικές τεχνικές, για 
να επενδύει τις σκέψεις του. Ειδικά σε ό,τι 
αφορά το λογοτεχνικό ύφος, μπορούμε να το 
ορίσουμε ως τον ιδιαίτερο τρόπο έκφρασης, 
δηλαδή τις γλωσσικές συνήθειες ενός συγ-
γραφέα, μιας σχολής, ρεύματος ή κινήματος, 
μιας περιόδου, ενός είδους, ακόμα και μιας 
εθνικής λογοτεχνίας στο σύνολό της. Ωστόσο, 
τα πράγματα δεν είναι τόσο απλά. Για παρά-
δειγμα, ένας διαφορετικός τρόπος να ορίσουμε 
το ύφος θα ήταν να το ταυτίσουμε με τις γλωσ-
σικές σχέσεις μέσα σ’ ένα κείμενο. Συνεπώς, 
το μόνο βέβαιο είναι ότι το ύφος συνδέεται με 
τη γλώσσα· φυσιολογικά, λοιπόν, είναι —όπως 
και η γλώσσα— ένα εξαιρετικά περίπλοκο 
φαινόμενο, μια πολιτισμική έννοια, για την 

       



194

ΎφοςΎφος

οποία είναι σχεδόν αδύνατο να βρεθεί ένας 
και μοναδικός αποφθεγματικός ορισμός. Μ’ 
άλλα λόγια, η σκοπιά από την οποία μελετά 
κανείς το ύφος, τον οδηγεί σε έναν ορισμό που 
δεν μπορεί παρά να είναι ατελής, καθώς εστιά-
ζει το ενδιαφέρον σε ορισμένους από τους πα-
ράγοντες που το διαμορφώνουν, ενδεχομένως 
όμως δε λαμβάνει υπόψη κάποιους άλλους.

Οι πρώτες μελέτες για το ύφος χρονολο-
γούνται από την αρχαιότητα. Πιο διάσημη 
απ’ όλες είναι χωρίς αμφιβολία η πραγματεία 
«Περί Ύψους» του Λογγίνου, που καθόριζε 
τους κανόνες τους οποίους έπρεπε να ακολου-
θήσει κάθε επίδοξος ρήτορας ή συγγραφέας, 
προκειμένου να επιτύχει το λεγόμενο «υψηλό 
ύφος». Στην κλασική λατινική, ο όρος σήμαινε 
ήδη τους εκφραστικούς τρόπους, τη μανιέρα 
ενός συγγραφέα, μιας σχολής ή ενός είδους. 
Στην ουσία, όμως, επρόκειτο για ένα δευτερεύ-
ον στοιχείο, που εντασσόταν στα πλαίσια της 
ρητορικής της εποχής. Η τελευταία, περιέγρα-
φε λεπτομερώς τα βασικά υφολογικά σχήματα 
με τα οποία εξακολουθούμε να σκεφτόμαστε, 
να μιλάμε και να γράφουμε μέχρι σήμερα (π.χ. 
μεταφορά, μετωνυμία, επανάληψη, αντίθεση, 
λιτότητα κτλ.), στόχευε αποκλειστικά στο λε-
γόμενο ωραίο ή υψηλό ύφος, το οποίο συνέδεε 
με συγκεκριμένα σχήματα και στοιχεία του 
λόγου. Μάλιστα, εξαιτίας της ολοκληρωτικής 
επικράτησης της αρχαίας ρητορικής, ο προ-
σανατολισμός αυτός διατηρήθηκε σε όλη τη 
διάρκεια του ευρωπαϊκού Μεσαίωνα, με την 
ανάπτυξη και την καθιέρωση μιας τυπολογίας 
«υφολογικών ειδών», η οποία άφησε τα ίχνη 
της και στην ποιητική της Αναγέννησης και του 
Μπαρόκ: το υψηλό, το μέτριο και το ταπεινό 
ύφος —κατηγοριοποίηση γνωστή από τη μετα-
κλασική αρχαιότητα— συνδέθηκαν ήδη από 
το 13ο αιώνα, πρώτα με τα τρία κύρια έργα του 
Βιργιλίου (Αινειάδα, Γεωργικά, Βουκολικά) κι 
έπειτα με τις τρεις κοινωνικές τάξεις (αριστο-
κράτες, αστοί, αγρότες)· η ανάμειξή τους στο 
ίδιο έργο θεωρούνταν στοιχείο αρνητικό, εν-
δεικτικό της χαμηλής του αξίας.

Η τάση αυτή της παραδοσιακής ρητορικής 
να αποδίδει συγκεκριμένη και σταθερή αξία 
σε κάθε εκφραστικό τρόπο ή σχήμα λόγου, 
ανεξάρτητα από τις ειδικές κάθε φορά περι-
στάσεις, και με βάση αυτή τη λογική να ταξι-
νομεί τελικά το ύφος κάθε έργου, θα αρχίσει 
να υποχωρεί σταδιακά, στη διάρκεια του 18ου 
αιώνα. Την εποχή αυτή, κι ενώ εξακολουθούν 
να κυκλοφορούν κάθε είδους πραγματείες και 
συλλογές με συμβουλές για το πώς να γράφει 
κανείς ωραία, συνήθως με βάση παραδείγμα-
τα κλασικών έργων, ο Γάλλος λόγιος Georges- 
Louis Buffon διατυπώνει την περίφημη φρά-
ση του «ύφος είναι ο ίδιος ο άνθρωπος» («le 
style est l’homme même»), αποδίδοντας με τον 
τρόπο αυτό τα υφολογικά γνωρίσματα στην 
ιδιοφυΐα του δημιουργού: καθένας, δηλαδή, 
εκφράζεται μέσα από το έργο του, αφήνοντας 
σ’ αυτό την ανεπανάληπτη σφραγίδα του. Σιγά 
σιγά, η άποψη αυτή θα επικρατήσει και με την 
έλευση του ρομαντισμού το ύφος θα θεωρηθεί 
ως το σήμα κατατεθέν του ατόμου, της ομάδας 
ή του είδους· και τελικά, γύρω στα τέλη του 
19ου και τις αρχές του 20ού αιώνα, θα εμφανι-
στεί ένας κλάδος με επιστημονικούς στόχους, 
που θα ονομαστεί «υφολογία».

Με τον όρο «υφολογία», λοιπόν, ονομά-
ζουμε έναν κλάδο ο οποίος μελετά το φαινό-
μενο της υφολογικής ποικιλίας στις διάφορες 
γλώσσες και τους τρόπους με τους οποίους το 
εκμεταλλεύονται οι χρήστες τους. Σε ό,τι αφο-
ρά την ποικιλία αυτή, θα πρέπει να πούμε ότι 
οι κλασικές, οι παραδοσιακές διακρίσεις που 
αναφέραμε παραπάνω φαντάζουν σήμερα 
πολύ απλοϊκές και, φυσικά, δεν είναι καθό-
λου ικανοποιητικές· κι αυτό, διότι χάρη στις 
γνώσεις που μας έχει προσφέρει η σύγχρονη 
γλωσσολογία, είμαστε πια σε θέση να προτεί-
νουμε πολύ πιο περίπλοκα σχήματα, τα οποία 
ανταποκρίνονται σε μια πληθώρα διαφορετι-
κών κριτηρίων.

Η υφολογία δεν περιορίζεται, βέβαια, στη 
μελέτη του λογοτεχνικού ύφους ή των λογοτε-
χνικών κειμένων. Ήδη από τις αρχές του 20ού 

       



195

ΎφοςΎφος

αιώνα, η προσπάθεια ήταν να διαμορφωθεί 
μια γενική υφολογία της γλώσσας ή του λόγου, 
μέρος της οποίας θα ήταν και η υφολογική με-
λέτη της λογοτεχνίας. Ωστόσο, ειδικά σε ό,τι 
αφορά τη λογοτεχνία, που κυρίως μας ενδια-
φέρει εδώ, μπορούμε να πούμε ότι στόχος των 
υφολογικών μελετών είναι να εξηγήσουν την 
—περίπλοκη και μάλλον σκοτεινή— σχέση με-
ταξύ γλώσσας και καλλιτεχνικής ή αισθητικής 
λειτουργίας. Από την άποψη αυτή, η λογοτε-
χνία μπορεί να ιδωθεί ως μια ειδική γλωσσι-
κή χρήση, κατά την οποία οι δυνατότητες ή 
τα μέσα μιας γλώσσας αξιοποιούνται σε όλα 
τα επίπεδα, με τρόπο ιδιαίτερα δημιουργικό. 
Πρώτο καθήκον, λοιπόν, της υφολογίας είναι 
να περιγράψει φαινόμενα όπως η υφολογική 
δυσαρμονία, η ηθελημένη αμφισημία, η μετα-
φορά, η επανάληψη, η παρήχηση, το μέτρο, ο 
ρυθμός κτλ.· με λίγα λόγια, να μελετήσει τη συ-
μπεριφορά των λέξεων μέσα στο λογοτεχνικό 
έργο. Προκειμένου να το επιτύχει αυτό, χρησι-
μοποιεί τις έννοιες και τις μεθόδους της γλωσ-
σολογίας, που της εξασφαλίζουν σε μεγάλο 
βαθμό αντικειμενικότητα και επιστημονικά 
ελέγξιμα συμπεράσματα. Από εκεί και πέρα, 
τίθεται βέβαια και το ζήτημα της ερμηνείας: 
η υφολογία, δηλαδή, είναι αναγκασμένη να 
εξηγήσει με ποιο τρόπο οι υφολογικές μορ-
φές που περιγράφει, μετατρέπουν ένα καθαρά 
γλωσσικό φαινόμενο σε αισθητικό, ποια είναι 
η αισθητική τους λειτουργία και σημασία. Αυ-
τός ακριβώς ο ερμηνευτικός ρόλος της υφολο-
γίας είναι που συχνά οδηγεί τους μελετητές σε 
διαφορετικές κατευθύνσεις.

Πράγματι, από τις αρχές του 20ού αιώνα 
μέχρι σήμερα, οι ερμηνείες που έχουν δώσει οι 
μελετητές είναι πολλές και ποικίλες. Ορισμέ-
νοι θεωρούν ότι το ύφος ενός συγγραφέα είναι 

απλά μια ασυνήθιστη χρήση της γλώσσας, μια 
απόκλιση σε σχέση με το ύφος της καθημερι-
νότητας. Το πρόβλημα με την άποψη αυτή, βέ-
βαια, είναι ότι πολύ δύσκολα μπορεί κανείς να 
καθορίσει ποιο είναι το συνηθισμένο και ποιο 
το ασυνήθιστο στη γλώσσα, ποιος είναι δηλα-
δή ο κανόνας και ποια η απόκλιση. Από την 
άλλη πλευρά, υπάρχουν εκείνοι που υποστηρί-
ζουν ότι το ύφος αντικατοπτρίζει την ψυχή του 
δημιουργού· άρα, οι αποκλίσεις που ενδεχο-
μένως παρατηρούμε στη χρήση της γλώσσας, 
είναι στην ουσία οι ψυχικές ιδιαιτερότητες και 
ιδιομορφίες κάθε ατόμου.

Στο δεύτερο μισό του 20ού αιώνα, κάποιοι 
μελετητές εισήγαγαν στις υφολογικές μελέτες 
την επιστήμη της στατιστικής και άρχισαν να 
διερευνούν το λεξιλόγιο ενός συγγραφέα, τις 
γραμματικο-συντακτικές του επιλογές, τις επα-
ναλήψεις, τα σχήματα λόγου κτλ. Τέλος, την 
ίδια εποχή, εκφράστηκε και η δομική άποψη, 
σύμφωνα με την οποία, το ύφος είναι το ίδιο το 
κείμενο, με την έννοια ότι γεννιέται από τις —
μοναδικές και ανεπανάληπτες— σχέσεις που 
αναπτύσσουν μεταξύ τους τα διάφορα υφολο-
γικά γνωρίσματα σε ένα κείμενο.

Στην εποχή μας, επανέρχεται τελικά η 
τάση για μια γενική υφολογία, που ένα μικρό 
μόνο τμήμα της θα ασχολείται με τη μελέτη 
του λογοτεχνικού ύφους. Με τη λογική αυτή, 
η λογοτεχνία αποτελεί πλέον ένα από τα διά-
φορα είδη λόγου που μπορούν να αναλυθούν 
υφολογικά (π.χ. ο πολιτικός λόγος, ο λόγος 
των Μ.Μ.Ε. κτλ.). Την ίδια στιγμή, οι θεωρίες 
γύρω από το ύφος και τη μελέτη του πληθαί-
νουν συνεχώς. Το βέβαιο, πάντως, είναι ότι η 
σύγχρονη υφολογία είναι κυρίως περιγραφική 
και όχι ερμηνευτική, ενώ έχει οριστικά εγκα-
ταλείψει και τον παλαιό ρυθμιστικό της ρόλο.

       



196

ΦουτουρισμόςΦουτουρισμός

Φουτουρισμός

Με τον όρο «φουτουρισμός» χαρακτηρίζουμε 
ένα από τα τέσσερα πρωτοποριακά κινήματα 
που εκδηλώθηκαν στις πρώτες δεκαετίες του 
αιώνα μας και κυριολεκτικά άλλαξαν το περι-
εχόμενο, τη μορφή αλλά και το ρόλο της τέχνης 
(οι άλλες τρεις πρωτοπορίες είναι ο εξπρεσι-
ονισμός, το νταντά και ο υπερρεαλισμός). Η 
ονομασία «φουτουρισμός» προέρχεται από 
την ιταλική λέξη futurismo, που θα μπορούσε 
να μεταφραστεί ως «μελλοντισμός».

Το φουτουριστικό κίνημα γεννιέται ουσια-
στικά στις 20 Φεβρουαρίου 1909, όταν ο ειση-
γητής του, ο Ιταλός ποιητής F. Τ. Marinetti δη-
μοσιεύει στην παρισινή εφημερίδα Le Figaro 
το φουτουριστικό μανιφέστο (το Παρίσι είναι 
εκείνη την εποχή το επίκεντρο κάθε νέας καλ-
λιτεχνικής και λογοτεχνικής προσπάθειας).

Όπως όλες οι πρωτοπορίες, ο φουτου-
ρισμός δε συνδέεται μόνο με τη λογοτεχνία. 
Μάλιστα, μπορούμε να πούμε ότι επηρέασε 
κυρίως τις εικαστικές τέχνες (π.χ. ζωγραφική, 
γλυπτική, αρχιτεκτονική) και λιγότερο τη λο-
γοτεχνία ή το θέατρο. Ωστόσο, ειδικά σε ό,τι 
αφορά τη λογοτεχνία, που μας ενδιαφέρει 
ιδιαίτερα εδώ, τα βασικά χαρακτηριστικά του 
φουτουρισμού είναι τα εξής:
–   έντονη αντίδραση σε καθετί παραδοσιακό 

και ολοκληρωτική απόρριψη του παρελθό-
ντος και όλων όσων το αντιπροσωπεύουν, 
όπως είναι τα μουσεία, οι ακαδημίες και το 
σύνολο της παλαιότερης τέχνης

Η πρώτη σελίδα της παρισινής εφημερίδας Le Figaro, με 
το μανιφέστο του φουτουρισμού, γραμμένο από το F. T. 
Marinetti. Πάνω δεξιά ξεχωρίζει αμυδρά η ημερομηνία: 

20 Φεβρουαρίου 1909

–   όπως λέει και το όνομά του, μέσα από αυτή 
την απόρριψη του παρελθόντος, ο φουτου-
ρισμός επιθυμεί να υμνήσει το μέλλον και 
ειδικά αυτό που θα προσφέρει στην αν-
θρωπότητα ο σύγχρονος τεχνολογικός και 
βιομηχανικός πολιτισμός· γι’ αυτό και φου-
τουριστές καλλιτέχνες υμνούν τη δύναμη, 

Φ

       



197

ΦουτουρισμόςΦουτουρισμός

την ταχύτητα, τη μηχανή, ακόμη και τα πο-
λυβόλα ή τον πόλεμο, αφού με αυτά αλλάζει 
ο κόσμος: έμβλημά τους είναι το τετράπτυχο 
«ελευθερία, δράση, ταχύτητα, μηχανή»

–    προσπάθεια για τη δημιουργία μιας νέας αι-
σθητικής, η οποία θα μεταμορφώσει κυριο-
λεκτικά την τέχνη· για τους φουτουριστές, 
όλα τα θέματα και όλες οι μορφές είναι κα-
τάλληλες για την τέχνη και τίποτε δεν πρέ-
πει να αποκλείεται εξαρχής

–    συστηματική προσπάθεια για δημιουρ-
γία νέων μορφών τέχνης· οι φουτουριστές 
εγκαταλείπουν όλους τους καθιερωμένους 
ποιητικούς ρυθμούς και προωθούν τον 
ελεύθερο στίχο, τη χαλαρή και ανορθόδοξη 
πολλές φορές σύνταξη, την ολοκληρωτική 
απουσία στίξης, τα λεγόμενα γεωμετρικά ή 
σχηματικά ποιήματα, τις τεχνικές του κολ-
λάζ και του μοντάζ, τη μέθοδο των ελεύθε-
ρων λέξεων σε συνδυασμό με τις πιο ανα-
πάντεχες και συναρπαστικές εικόνες, ένα 
εντελώς νέο ποιητικό λεξιλόγιο το οποίο 
περιλαμβάνει ακόμη και μαθηματικά σύμ-
βολα κτλ.
Όπως όλες οι πρωτοπορίες, ο φουτουρι-

σμός χαρακτηρίζεται επίσης από μια προκλη-

τική διάθεση προς το κοινό, που πολλές φορές 
αγγίζει και την περιφρόνηση. Στην προσπά-
θειά τους να προκαλέσουν αλλά και να συν-
δέσουν την τέχνη με τη ζωή, οι φουτουριστές 
οργανώνουν δημόσιες εκδηλώσεις που πολλές 
φορές έχουν επεισοδιακό χαρακτήρα. Τελικά, 
με την καθοδήγηση του Marinetti, θα οδηγη-
θούν στην πολιτική δράση και μετά το 1920 
θα συνδεθούν με το φασισμό του Μουσολίνι. 
Ήδη, όμως, την εποχή αυτή ο φουτουρισμός 
βρίσκεται σε κάμψη· ειδικά στο χώρο της λο-
γοτεχνίας, μπορούμε να πούμε ότι έχει ουσια-
στικά σβήσει. Είναι, άλλωστε, χαρακτηριστικό 
ότι το κίνημα αυτό δεν μπόρεσε να εξαπλωθεί 
πραγματικά εκτός Ιταλίας. Μόνο στη Ρωσία 
συναντάμε μια ορισμένη εκδοχή του φουτου-
ρισμού, κάπως διαφορετική από την ιταλική: 
περίπου την εποχή της ρωσικής Επανάστασης 
του 1917, ποιητές όπως ο Βλαντιμίρ Μαγια-
κόφσκι και ο Βίκτορ Χλέμπνικοφ, δίνουν τα 
καλύτερα δείγματα φουτουριστικής ποίησης. 
Τέλος, θα πρέπει να πούμε ότι στη χώρα μας 
ο φουτουρισμός έγινε ελάχιστα γνωστός και 
ουσιαστικά δεν επηρέασε τη νεοελληνική λο-
γοτεχνία.

(Βλ. Μοντερνισμός, Σχολή, ρεύμα, κίνημα)

       



198

ΧαρακτήραςΧαϊκού

Χαϊκού

Το χαϊκού είναι ένα υπερβολικά σύντομο 
ποίημα. Αποτελείται από τρεις μόνο στίχους. 
Στην πιο συνηθισμένη μορφή χαϊκού, ο πρώτος 
στίχος έχει πέντε συλλαβές, ο δεύτερος επτά 
και ο τρίτος πέντε. Πρόκειται για ένα ποιητικό 
είδος που προέρχεται από την ιαπωνική λο-
γοτεχνία και λόγω της συντομίας του, μπορεί 
να χαρακτηριστεί και ως «ακαριαίο» ποίημα. 
Συνολικά, αποτελείται από 17 μόνο συλλαβές.

 
π.χ. Βουλιάζει ο κόσμος
  (=5 συλλαβές)
  κρατήσου, θα σ’ αφήσει
  (=7 συλλαβές)
  μόνο στον ήλιο.
  (=5 συλλαβές)

Γ. Σεφέρης
 
Το χαϊκού, ως προς το περιεχόμενο και το 

θέμα του, προσπαθεί να συλλάβει και να εκ-
φράσει την ουσία μιας στιγμής μέσα από μιαν 
απλή εικόνα. Παρ’ όλη την υπερβολική του συ-
ντομία, το ιδιαίτερο χαρακτηριστικό του είναι 
η σαφήνεια.

Συνήθως στα χαϊκού τα ρήματα χρησιμο-
ποιούνται σε ενεστώτα χρόνο, για να εκφρά-
σουν την αίσθηση, το συναίσθημα και τη διά-
θεση μιας παροντικής στιγμής. Γενικότερα, η 
ευστοχία ενός χαϊκού εξαρτάται από το αν θα 
μπορέσει, μέσα στη φραστική του συντομία 
και τη νοηματική του πυκνότητα, να εκφράσει 

με πρωτότυπο και ευρηματικό τρόπο αυτό που 
έχουμε στην ψυχή μας μια συγκεκριμένη στιγ-
μή.

 
π.χ. Το διπλανό φως Νύχτα· κι ενώ σε
 έσβησε· τώρα νύχτα, περιμένω, αρχίζει
 κρύο, παγωνιά πάλι η βροχή.
 

(Μασάσκα Σίκι,
μτφ. Ρούμπη Θεοφανοπούλου)

 
Χαρακτήρας

Με τον όρο «χαρακτήρες» αναφερόμαστε 
συνήθως στα πλασματικά πρόσωπα που συ-
ναντάμε στα λογοτεχνικά έργα, κυρίως στα 
πεζογραφικά. Εναλλακτικά, πολλοί μελετητές 
χρησιμοποιούν και τους όρους «πρόσωπα» ή 
«δρώντα πρόσωπα» ή «ήρωες», καθώς και τον 
πολύ παλαιότερο «πρόσωπα του δράματος» 
(dramatis personae), δανεισμένο από το χώρο 
του θεάτρου.

Οι πρώτες απόπειρες μελέτης των χαρα-
κτήρων χρονολογούνται από την αρχαιότητα 
και συνδέονται φυσικά με το δράμα, αφού η 
μυθοπλαστική πεζογραφία είναι ένα είδος 
πολύ μεταγενέστερο. Πρώτος ο Αριστοτέλης 
διακρίνει τους χαρακτήρες («ήθη») που συνα-
ντάμε στο αρχαίο δράμα, σε καλούς («σπου-
δαίους») και κακούς («φαύλους»). Μάλιστα, 
με την ταξινόμησή του αυτή εγκαινιάζει μια 
μακρόχρονη παράδοση, που μέσα από μια 
σειρά παρερμηνειών και παραμορφώσεων, θα 

Χ

       



199

ΧαρακτήραςΧαρακτήρας

οδηγήσει σταδιακά στην άποψη ότι σε κάθε 
δραματικό είδος αναλογεί κι ένα συγκεκρι-
μένο είδος χαρακτήρων: στην τραγωδία, που 
είναι το ανώτερο είδος, θα πρέπει να εμφανί-
ζονται πρόσωπα απ’ τις ανώτερες κοινωνικές 
τάξεις, ενώ στην κωμωδία, το ταπεινό είδος, οι 
ήρωες θα πρέπει υποχρεωτικά να ανήκουν στα 
κατώτερα κοινωνικά στρώματα! Τελικά, βέ-
βαια, με την επικράτηση πρώτα του αστικού κι 
έπειτα του σύγχρονου δράματος, αυτού του εί-
δους τα κριτήρια θα καταργηθούν: κάθε έργο 
θα μπορεί να συγκεντρώνει όλων των ειδών 
τους χαρακτήρες και κάθε χαρακτήρας όλων 
των ειδών τα γνωρίσματα. Εξάλλου, με το 
σύγχρονο δράμα, παρατηρείται και μια άλλη 
εξέλιξη: ο χαρακτήρας που ως τότε κατείχε 
κεντρική θέση στο έργο, σιγά σιγά διαλύεται, 
αντικατοπτρίζοντας τη σύγχρονη κρίση της 
αστικής προσωπικότητας και ατομικότητας.

Οι εξελίξεις αυτές, τις οποίες περιγράψαμε 
εδώ αρκετά συνοπτικά, αφορούν βέβαια και 
την πεζογραφία, και κυρίως το μυθιστόρημα, 
που τους δυο τελευταίους αιώνες πέρασε από 
παρόμοια, θα λέγαμε, στάδια: από την ολο-
κληρωτική υποταγή στους χαρακτήρες, στην 
έντονη αμφισβήτηση και υπονόμευσή τους και, 
τελικά, στην πλήρη απελευθέρωση. Ωστόσο, η 
σύνδεση μεταξύ θεάτρου και πεζογραφίας σε 
ό,τι αφορά το ζήτημα των χαρακτήρων δεν εί-
ναι και τόσο σωστή. Αρκεί να σκεφθούμε τις 
μεγάλες διαφορές που παρατηρούνται ανά-
μεσα στα πρόσωπα του μυθιστορήματος και 
σε αυτά του θεάτρου (ή και του κινηματογρά-
φου): για παράδειγμα, τα πρώτα συνιστούν κα-
τασκευές καθαρά λεκτικές, κειμενικές, ενώ τα 
δεύτερα προϋποθέτουν σκηνική πραγμάτωση, 
που στη διάρκειά της προσλαμβάνουν αισθητή 
ύπαρξη, μέσα από το σώμα του ηθοποιού.

Ένα από τα πρώτα ζητήματα που θα πρέ-
πει να μας απασχολήσουν ως προς τους μυ-
θοπλαστικούς αφηγηματικούς χαρακτήρες, 
είναι η σχέση τους με την πραγματικότητα και 
ειδικότερα με τα φυσικά, αληθινά πρόσωπα. 
Είναι χαρακτηριστικό ότι συχνά αναφερόμα-

στε σε μυθιστορηματικούς χαρακτήρες σα να 
επρόκειτο για πραγματικά πρόσωπα, με αυ-
τόνομη ύπαρξη. Αυτού του είδους η συμπερι-
φορά συνιστά, βέβαια, κατάλοιπο ορισμένων 
παλαιότερων απόψεων που έχουν κυριολεκτι-
κά παγιωθεί στο μυαλό όλων μας κι είναι πολύ 
δύσκολο να τις αποβάλλουμε.

Σύμφωνα με μιαν απ’ αυτές τις απόψεις, οι 
χαρακτήρες δείχνουν τόσο φυσικοί και ζωντα-
νοί, επειδή πράγματι αποτελούν αντανακλά-
σεις υπαρκτών προσώπων, τα οποία γνώριζε 
ο συγγραφέας (είναι, μάλιστα, πολύ πιθανό 
ένας χαρακτήρας να συνιστά αντανάκλαση του 
ίδιου του δημιουργού του)· άρα, μια προσεκτι-
κή έρευνα θα αποκαλύψει ίσως τα πραγματικά 
πρόσωπα τα οποία κρύβονται πίσω από τους 
πλασματικούς χαρακτήρες, προσφέροντάς μας 
και πολύτιμες ενδείξεις για την κατανόηση του 
έργου.

Μια δεύτερη παραδοσιακή θεωρία σχετι-
κά με τους χαρακτήρες είναι ότι εκφράζουν 
την άποψη που ενδεχομένως έχει κάθε συγ-
γραφέας, γενιά, σχολή, εποχή κτλ. για τον άν-
θρωπο.

Στην εποχή μας, βέβαια, τέτοιου είδους 
απόψεις θεωρούνται μάλλον απλοϊκές. Σε γε-
νικές γραμμές, οι σύγχρονοι μελετητές δέχο-
νται ότι οι ήρωες των λογοτεχνικών κειμένων 
δεν υπάρχουν έξω από τον κόσμο των λέξεων, 
δεν είναι σε καμία περίπτωση πραγματικοί· 
απλά αναπαριστούν αληθινά πρόσωπα, με 
βάση συγκεκριμένα μυθοπλαστικά τεχνάσμα-
τα και μοιάζουν μ’ αυτά λιγότερο ή περισσό-
τερο, ανάλογα με τις προθέσεις του δημιουρ-
γού τους. Για παράδειγμα, στα κείμενα που 
συνήθως ονομάζουμε ρεαλιστικά, ο συγγρα-
φέας προσπαθεί να τονίσει με κάθε τρόπο 
την ομοιότητα των ηρώων του με τα αληθινά 
πρόσωπα· αντίθετα, σε άλλα λογοτεχνικά είδη 
(π.χ. στα παραμύθια ή τις αλληγορίες), οι χα-
ρακτήρες δεν παρουσιάζονται σε βάθος: απλά 
σκιαγραφούνται, και συνήθως διαθέτουν μια 
συγκεκριμένη ιδιότητα (π.χ. ομορφιά, ασχή-
μια, κακία) στον υψηλότερο δυνατό βαθμό ή 

       



200

ΧαρακτήραςΧαρακτήρας

αντιπροσωπεύουν μια φιλοσοφική ή ιδεολογι-
κή θέση (φυσικά, μεταξύ των δυο ακραίων αυ-
τών περιπτώσεων, απαντώνται όλες οι δυνατές 
διαβαθμίσεις).

Θα μπορούσε όμως κάποιος να υποστη-
ρίξει ότι η σχέση ανάμεσα στα μυθοπλαστικά 
και στα πραγματικά πρόσωπα είναι πιο περί-
πλοκη. Ορισμένοι λ.χ. υποστηρίζουν ότι τόσο 
στη μυθοπλασία όσο και στην πραγματικότη-
τα, κάθε πρόσωπο δεν είναι παρά μια υποθε-
τική και διαρκώς μεταβαλλόμενη κατάσταση. 
Αρκεί να αναλογιστούμε πώς ακριβώς συ-
ναρμολογούμε τις γνώσεις μας για ένα υπαρ-
κτό πρόσωπο: συνήθως δεν κάνουμε τίποτε 
περισσότερο απ’ το να συνδέουμε διάφορα 
αποσπασματικά και σκόρπια στοιχεία, που 
προέρχονται είτε από άλλους είτε από προσω-
πικές μας παρατηρήσεις· και φτιάχνουμε στο 
νου μας ένα σύνολο, που φυσικά έχει ελάχι-
στες πιθανότητες να μείνει αμετάβλητο και να 
αντιστοιχεί στην αλήθεια. Την ίδια ακριβώς 
διαδικασία —τηρουμένων των αναλογιών— 
ακολουθούμε κάθε φορά που διαβάζουμε ένα 
αφηγηματικό κείμενο.

Σε ό,τι αφορά τα γνωρίσματα που αποδί-
δονται στους χαρακτήρες, το πιο βασικό στοι-
χείο είναι χωρίς αμφιβολία το όνομα, το οποίο 
λειτουργεί και ερμηνευτικά (π.χ. αλληγορικά 
ή συμβολικά ονόματα, προσωνύμια, ανώνυμοι 
ήρωες κτλ.). Πέρα από το όνομα, άλλα σημα-
ντικά γνωρίσματα για έναν ήρωα είναι η εξω-
τερική του εμφάνιση, οι κινήσεις ή οι χειρονο-
μίες του, καθώς και οι χώροι ή το περιβάλλον 
στο οποίο κινείται· ακόμη, κάθε πλασματικός 
ήρωας χαρακτηρίζεται έμμεσα από τις σκέψεις 
του, τις πράξεις του ή τις σχέσεις που αναπτύσ-
σει στη διάρκεια της αφήγησης, και πολύ πιο 
άμεσα από τους άλλους χαρακτήρες και φυσι-
κά από τον αφηγητή, απ’ το φίλτρο του οποίου 
περνούν υποχρεωτικά και όλα τα προηγούμε-
να. Στην ουσία, κάθε μυθοπλαστικός χαρακτή-
ρας εξατομικεύει και ταυτόχρονα αντιπροσω-
πεύει ορισμένα τυπικά γνωρίσματα: διαθέτει, 
δηλαδή, κάποια ιδιαίτερα γνωρίσματα που τον 

κάνουν να ξεχωρίζει και, παράλληλα, εκπρο-
σωπεί κάτι πολύ ευρύτερο από τον εαυτό του. 
Τα πρώτα είναι θέμα της τέχνης του αφηγητή· 
τα δεύτερα αποτελούν μέρος του νοήματος της 
αφήγησης. Οι αξιομνημόνευτοι χαρακτήρες 
έχουν γεννηθεί από ένα δυναμικό συνδυασμό 
των δυο αυτών ειδών γνωρισμάτων.

Τα παραπάνω μάς οδηγούν σε ένα ευρύ-
τερο ζήτημα: την ταξινόμηση των χαρακτήρων 
που συναντάμε σε όλα τα λογοτεχνικά έργα. 
Πάνω σ’ αυτό το ζήτημα έχουν γίνει πολλές 
προσπάθειες και οι μελετητές έχουν προτεί-
νει πολλές διαφορετικές κατηγοριοποιήσεις. 
Μπορούμε να τις διακρίνουμε σε δυο μεγάλες 
ομάδες: σ’ αυτές που βασίζονται σε μορφολο-
γικές σχέσεις, και σ’ εκείνες που έχουν δια-
μορφωθεί με βάση την υπόθεση ότι υπάρχουν 
συγκεκριμένα πρότυπα, στα οποία μπορούν να 
αναχθούν όλοι οι χαρακτήρες της παγκόσμιας 
λογοτεχνίας.

Από την πρώτη ομάδα, η απλούστερη ίσως 
κατηγοριοποίηση είναι η διάκριση των μυθο-
πλαστικών προσώπων σε κύρια και δευτερεύ-
οντα, ανάλογα με τη σπουδαιότητα του ρόλου 
τους στην πλοκή του έργου. Οι σημαντικοί χα-
ρακτήρες αποκαλούνται συχνά και «ήρωες» 
ή «πρωταγωνιστές». Πως όμως ξεχωρίζουμε 
τον ήρωα και γενικά τον πρωταγωνιστή μιας 
αφήγησης; Το ερώτημα μπορεί να φαίνεται 
απλοϊκό αλλά πολλές φορές είναι δύσκολο να 
απαντηθεί, ειδικά όταν πρόκειται για κείμενα 
σύγχρονα, που δεν εμπεριέχουν την κλασική 
μορφή του ήρωα (χωρίς αυτό να σημαίνει ότι 
δεν έχουν κάποιο κεντρικό πρόσωπο). Ορι-
σμένοι θεωρητικοί προτείνουν σήμερα μια 
δέσμη πέντε κριτηρίων ή προϋποθέσεων, τις 
οποίες πρέπει να πληρεί ένα αφηγηματικό 
πρόσωπο, προκειμένου να θεωρηθεί πρωτα-
γωνιστικό. Αυτά τα κριτήρια είναι:
α)    ο προσδιορισμός: το κεντρικό πρόσωπο 

μας παρουσιάζεται με όσο το δυνατόν πε-
ρισσότερες πληροφορίες (π.χ. εμφάνιση, 
συναισθήματα και ψυχολογία, κίνητρα, 
παρελθόν κτλ.)

       



201

ΧαρακτήραςΧαρακτήρας

β)    η κατανομή: επανέρχεται στην ιστορία 
πολλές φορές και είναι παρόν σε όλες τις 
κρίσιμες στιγμές

γ)    η ανεξαρτησία: είναι πρόσωπο αυθύπαρ-
κτο μέσα στην ιστορία

δ)    η λειτουργία: προβαίνει σε πράξεις απο-
κλειστικά δικές του

ε)    η σχέση: διατηρεί κάποια σχέση με όλα 
σχεδόν τα πρόσωπα της ιστορίας.
Στη διαλεκτική σχέση μεταξύ προσώπων 

και πλοκής βασίζεται και μια άλλη διάκριση, η 
οποία εξετάζει κατά πόσον τα πρώτα υπόκει-
νται στη δράση και την εξυπηρετούν ή το αντί-
στροφο: ορισμένα πρόσωπα, δηλαδή, κάνουν 
αισθητή την παρουσία τους, αναλαμβάνοντας 
μία ή περισσότερες λειτουργίες στην αλυσίδα 
της δράσης· πολύ συχνά, όμως, ολόκληρα επει-
σόδια της πλοκής έχουν ως βασικό τους στόχο 
να καταδείξουν τα γνωρίσματα ενός προσώ-
που (π.χ. στο λεγόμενο ψυχολογικό μυθιστό-
ρημα).

Ξεχωριστή θέση στην πρώτη αυτή ομάδα 
κατηγοριοποιήσεων κατέχει η πρόταση του 
Βρετανού πεζογράφου και κριτικού Ε. Μ. 
Forster, ο οποίος διέκρινε τους πλασματικούς 
αφηγηματικούς χαρακτήρες σε «επίπεδους» 
και «σφαιρικούς». Οι πρώτοι δημιουργούνται 
με βάση μία μόνο ιδέα ή ιδιότητα, διευκολύ-
νουν το συγγραφέα και αναγνωρίζονται εύκο-
λα από τον αναγνώστη· οι δεύτεροι είναι πιο 
αναπτυγμένοι, συνδυάζουν πολλά γνωρίσμα-
τα, συχνά αντιθετικά, και πρέπει να μπορούν 
να εκπλήσσουν τον αναγνώστη, να είναι δηλα-
δή απρόβλεπτοι — φυσικά με τρόπο πειστικό. 
Κατά το Forster, το τελευταίο αυτό στοιχείο 
είναι το πλέον βασικό κριτήριο για να θεω-
ρήσουμε ένα χαρακτήρα σφαιρικό· ωστόσο, 
πρόκειται για ένα μάλλον επισφαλές κριτήριο, 
αφού οι εκπλήξεις που ενδεχομένως δοκιμάζει 
ο αναγνώστης ενός λογοτεχνικού έργου δεν 
έχουν να κάνουν μόνο με τα όσα συμβαίνουν 
στο έργο αυτό, αλλά κυρίως με το ποιος είναι 
ο συγκεκριμένος αναγνώστης (π.χ. πόσο εξοι-
κειωμένος είναι με τη λογοτεχνία ή με τα έργα 

ενός συγγραφέα ή με το είδος στο οποίο ανή-
κει το έργο που διαβάζει κτλ.). Κατά τα άλλα, 
ο Forster έχει απόλυτο δίκιο, όταν λέει ότι και 
τα δυο είδη χαρακτήρων έχουν ίση αξία, κα-
θώς είναι εξίσου απαραίτητα σε όλα τα έργα, 
στη σωστή φυσικά αναλογία.

Στην ίδια λογική βασίζεται και η διάκριση 
των χαρακτήρων σε στατικούς και δυναμικούς: 
οι πρώτοι μένουν σε γενικές γραμμές σταθε-
ροί σε όλη τη διάρκεια της αφήγησης και δε 
μεταβάλλονται, ενώ οι δεύτεροι εξελίσσονται. 
Και οι δυο κατηγορίες συνυπάρχουν σε όλα τα 
λογοτεχνικά έργα. Ειδικά όμως σε ό,τι αφο-
ρά τους στατικούς χαρακτήρες, μια ιδιαίτερη 
περίπτωση είναι ο λεγόμενος «τύπος», που 
έχει χρησιμοποιηθεί από πολλούς μεγάλους 
συγγραφείς, σε κορυφαία λογοτεχνικά έργα: 
πρόκειται για έναν χαρακτήρα του οποίου τα 
γνωρίσματα όχι μόνο παραμένουν τα ίδια σε 
όλη τη διάρκεια της αφήγησης αλλά συνήθως 
αντιπροσωπεύουν τον υψηλότερο βαθμό ενός 
προτερήματος ή ελαττώματος (π.χ. ο φιλάργυ-
ρος).

Αυτή η τυποποίηση των χαρακτήρων έχει 
την ιστορία της. Πηγάζει απ’ τη ρωμαϊκή κω-
μωδία, απαντάται στο θέατρο του γαλλικού 
κλασικισμού, ενώ κατάλοιπα αυτής της τάσης 
συναντάμε ακόμη και σήμερα, σε σύγχρονα 
θεατρικά έργα. Ωστόσο, η πιο ακραία πε-
ρίπτωση τυποποίησης χαρακτήρων είναι η 
ιταλική comedia dell’ arte, όπου οι ρόλοι, τα 
γνωρίσματα, ακόμη και τα ονόματα των χαρα-
κτήρων είναι πάντοτε τα ίδια (π.χ. Αρλεκίνος, 
Κολομπίνα, κτλ.)· εκείνο που αλλάζει από 
έργο σε έργο είναι οι πράξεις που επιτελούν. 
Ξεκινώντας από τέτοιου είδους παρατηρή-
σεις και διαπιστώσεις, ορισμένοι μελετητές 
και θεωρητικοί διατύπωσαν την υπόθεση ότι 
οι αναρίθμητοι χαρακτήρες που συναντάμε 
στην παγκόσμια λογοτεχνία, επιτελούν πάντο-
τε τους ίδιους συγκεκριμένους ρόλους, ελάχι-
στους σε αριθμό, στους οποίους και μπορούν 
να αναχθούν. Στη συνέχεια, προσπάθησαν να 
εντοπίσουν και να κατονομάσουν τους ρόλους 

       



202

ΧαρακτήραςΧαρακτήρας

αυτούς, στηριζόμενοι βέβαια σε κάποιες αρ-
χές ή κριτήρια. Αυτού του είδους οι κατηγο-
ριοποιήσεις εντάσσονται στη δεύτερη ομάδα 
που αναφέραμε λίγο παραπάνω.

Η πιο γνωστή κατηγοριοποίηση σ’ αυτή την 
ομάδα είναι το λεγόμενο «μοντέλο δράσης» 
του Γάλλου μελετητή Α. J. Greimas, στόχος 
του οποίου ήταν να καταδείξει ότι πίσω από 
την επιφανειακή ποικιλία των χαρακτήρων 
που συναντάμε όχι μόνο στα λογοτεχνικά κεί-
μενα αλλά σ’ όλων των ειδών τις αφηγήσεις 
(π.χ. κινηματογράφος, κόμικς κτλ.), κρύβεται 
ένας πεπερασμένος αριθμός συγκεκριμένων 
ρόλων. Ο Greimas, λοιπόν, κάνει τη διάκρι-
ση ανάμεσα σε «δρώντες» και «δράστες». Οι 
δρώντες ορίζονται ως γενικές κατηγορίες, που 
λανθάνουν πίσω από κάθε αφηγηματικό κεί-
μενο· από την άλλη πλευρά, οι δράστες είναι 
αυτοί που στο επίπεδο του λόγου επενδύουν 
με συγκεκριμένες ιδιότητες τους δρώντες — 
είναι, δηλαδή, τα πρόσωπα που σε κάθε δεδο-
μένο κείμενο ενσαρκώνουν τους ρόλους.

Με βάση τη διάκριση αυτή, οι δρώντες 
είναι περιορισμένοι σε αριθμό και σταθεροί, 
ενώ οι δράστες αλλάζουν από έργο σε έργο και 
φυσικά είναι αναρίθμητοι. Πιο συγκεκριμένα, 
ο Greimas διακρίνει 6 μόνο δρώντες, οι οποίοι 
κατά τη γνώμη του βρίσκονται πίσω από κάθε 
αφηγηματική ιστορία, από τον Όμηρο ως τις 
μέρες μας: είναι το Υποκείμενο, το Αντικείμε-
νο, ο Πομπός ή Εντολέας, ο Δέκτης ή Αποδέ-
κτης, ο Βοηθός ή Συνεργός ή Συμπαραστάτης 
και ο Αντίμαχος ή Πολέμιος ή Αντίπαλος. Το 
Υποκείμενο είναι, βέβαια, ο βασικός ήρωας 
της ιστορίας, που έχει ως στόχο του την πρό-
σκτηση του Αντικειμένου· ο Πομπός βοηθά το 
Υποκείμενο να συνειδητοποιήσει την επιθυ-
μία του για το Αντικείμενο, ενώ ο Δέκτης είναι 
αυτός που λαμβάνει το μήνυμα του Πομπού· 
τέλος, Βοηθός είναι όποιος συμπαραστέκεται 
στον αγώνα του Υποκειμένου και Αντίπαλος 
αυτός που προβάλλει εμπόδια.

Ο Greimas σπεύδει να διευκρινίσει ότι το 
γενικό αυτό μοντέλο μπορεί να γίνει ιδιαίτε-

ρα περίπλοκο, αλλάζοντας μορφή από κείμενο 
σε κείμενο. Για παράδειγμα, ένας δρων μπο-
ρεί να μοιράζεται σε περισσότερους δράστες· 
αλλά και ένας δράστης μπορεί να αντιστοιχεί 
σε περισσότερους δρώντες, ακόμη και αντι-
φατικούς. Έπειτα, ένας δρων είναι πιθανό να 
ενσαρκώνεται από άνθρωπο· μπορεί, όμως, 
να είναι και ένα άλλο έμψυχο ον (π.χ. κάποιο 
ζώο), ένα άψυχο αντικείμενο (π.χ. ένα μαγικό 
δαχτυλίδι), μια αφηρημένη έννοια ή ιδέα (π.χ. 
η μοίρα), ένας συνδυασμός μερικών απ’ αυτά ή 
ένα σύνολο από περισσότερα έμψυχα ή άψυχα 
ή αφηρημένες έννοιες. Μια άλλη περίπτωση 
είναι να έχουμε στην ίδια ιστορία περισσότε-
ρες από μία γραμμές δράσης και άρα περισσό-
τερα από ένα Υποκείμενα, Αντικείμενα κτλ., 
τα οποία μάλιστα να συμπλέκονται μεταξύ 
τους με διάφορους τρόπους. Τέλος, ειδικά στη 
νεότερη λογοτεχνία, είναι συχνά πολύ δύσκο-
λο να αποφασίσει κανείς ποιος δράστης είναι 
το Υποκείμενο, ποιος το Αντικείμενο κτλ.

Έπειτα από αυτά τα μοντέλα, ένα τελευ-
ταίο ζήτημα που πρέπει να θίξουμε, είναι ο 
τρόπος με τον οποίο παρουσιάζονται οι χαρα-
κτήρες μιας αφήγησης. Πώς, δηλαδή, φτάνουν 
ως εμάς όλα τα στοιχεία και οι πληροφορίες 
που τους αφορούν, ώστε να σχηματίσουμε μια 
γνώμη γι’ αυτούς; Πρόκειται, μ’ άλλα λόγια, γι’ 
αυτό που θα ονομάζαμε «χαρακτηρισμό».

Δύο είναι οι βασικοί τρόποι χαρακτηρι-
σμού: ο άμεσος και ο έμμεσος. Στην πρώτη 
περίπτωση, το αφηγηματικό πρόσωπο προσδι-
ορίζεται απευθείας, συνήθως με κάποιο επίθε-
το που δηλώνει ιδιότητα, είτε από τον αφηγη-
τή, είτε από κάποιον άλλο χαρακτήρα είτε από 
τον ίδιο του τον εαυτό. Η αξιοπιστία αυτού του 
χαρακτηρισμού εξαρτάται απ’ την προέλευσή 
του και αναμφίβολα θα πρέπει να ελεγχθεί.

Σε ό,τι αφορά τη δεύτερη περίπτωση, 
υπάρχουν πολλοί τρόποι για να παρουσιαστεί 
με έμμεσο τρόπο ένας χαρακτήρας. Για πα-
ράδειγμα, μπορεί να γίνει μέσα από τη δράση 
του, το λόγο του, την εξωτερική του εμφάνιση 
ή το περιβάλλον —φυσικό, τεχνητό, ανθρώπι-

       



203

ΧαρακτήραςΧαρακτήρας

νο— μέσα στο οποίο κινείται. Πολύ γενικά, 
μπορούμε να πούμε ότι η εποχή μας στρέφεται 
κυρίως προς αυτό τον τρόπο, που είναι σαφώς 
πιο υπαινικτικός και δίνει μεγαλύτερη ελευθε-
ρία στον αναγνώστη — στοιχείο που η σύγχρο-
νη λογοτεχνία εκτιμά ιδιαίτερα.

 
[Υπάρχουν και δύο ειδικότερα ζητήματα 

τα οποία θα άξιζε να σχολιάσουμε. Το πρώτο 
αφορά στις λειτουργίες τις οποίες επιτελούν 
συνήθως οι αφηγηματικοί χαρακτήρες. Με 
βάση την επικρατέστερη σήμερα άποψη, κάθε 
αφηγηματικός χαρακτήρας επιτελεί δύο κύριες 
λειτουργίες:
α)    τη λειτουργία της δράσης, αφού συμμετέχει 

ενεργά στα γεγονότα της πλοκής
β)    τη λειτουργία της ερμηνείας, αφού υιοθετεί 

πάντοτε μια δική του υποκειμενική στάση 
απέναντι στα γεγονότα της αφήγησης, τα 
οποία ενδεχομένως αξιολογεί και ερμηνεύ-
ει.

Δευτερευόντως, όμως, κάθε χαρακτήρας μπο-
ρεί να αναλάβει και κάποιες λειτουργίες που 
κατά κύριο λόγο ανήκουν στον αφηγητή:
α)    τη λειτουργία της αναπαράστασης, δηλαδή 

την επιτέλεση της αφηγηματικής πράξης
β)    τη λειτουργία του ελέγχου, δηλαδή την 

κυρίαρχη θέση του αφηγητή, που μπορεί 
ελεύθερα να σχολιάσει τα πάντα, ακόμη 
και το λόγο των χαρακτήρων
Τέλος, θα πρέπει να αναφερθούμε και στο 

ζήτημα του λόγου των μυθοπλαστικών χαρα-
κτήρων. Με ποιους τρόπους αποδίδονται μέσα 
σε μια αφήγηση τα λόγια των ηρώων; Σύμφωνα 
με την επικρατέστερη άποψη, υπάρχουν τρεις 
βασικοί τρόποι, ανάλογα με τις επιδιώξεις του 
αφηγητή:
α.    ο μιμούμενος ή ευθύς λόγος: ο αφηγητής 

προσποιείται ότι παραχωρεί τη θέση του 
στους ήρωές του και αναπαράγει το διάλο-
γο ή την ομιλία τους γενικότερα χωρίς πε-
ρικοπές ή αλλοιώσεις. Από τυπογραφικής 
πλευράς, η πιστή αυτή απόδοση του διαλό-
γου αποδίδεται με εισαγωγικά ή με παύλες.

β.    ο διηγηματοποιημένος ή αφηγημένος λό-

γος: ο λόγος των προσώπων εκφέρεται από 
τον ίδιο τον αφηγητή και ο αναγνώστης (ή, 
γενικά, ο αποδέκτης της αφήγησης) δεν εί-
ναι σε θέση να γνωρίζει τα «πραγματικά» 
λόγια που υποτίθεται ότι πρόφερε ο αφη-
γηματικός χαρακτήρας. Η διαμεσολάβη-
ση του αφηγητή μεταφέρει, συμπυκνώνει, 
αραιώνει, τονίζει κτλ. μόνο τα σημεία που 
εκείνος επιθυμεί. Πρόκειται για την πλέον 
αποστασιοποιημένη μορφή απόδοσης του 
λόγου των πρόσωπων.

γ.    ο μετατιθέμενος ή πλάγιος λόγος: η τρίτη 
αυτή περίπτωση βρίσκεται κάπου ανάμεσα 
στις δυο πρώτες: η ομιλία των προσώπων 
ενσωματώνεται γραμματικά στο λόγο του 
αφηγητή, είτε σε πλάγιο είτε στο λεγόμενο 
ελεύθερο πλάγιο λόγο· δε μεταφέρεται αυ-
τούσια, όπως στην πρώτη περίπτωση, ούτε 
απολύτως διηγηματοποιημένη, όπως στη 
δεύτερη. Πάντως, η παρουσία του αφηγητή 
είναι αισθητή, κυρίως στη συντακτική διάρ-
θρωση του λόγου.
Η κατηγοριοποίηση αυτή ανήκει στο Γάλλο 

μελετητή Gerard Genette και το χαρακτηρι-
στικό της είναι ότι δε διαχωρίζει το λόγο απ’ 
τη σκέψη, θεωρώντας τη δεύτερη ως σιωπηλή 
ομιλία. Γι’ αυτό και τοποθετεί το λεγόμενο 
εσωτερικό μονόλογο στην πρώτη κατηγορία. 
Ωστόσο, γι’ αυτή την επιλογή του να ταυτίσει 
λόγο και σκέψη, ο Genette έχει δεχθεί αρκετές 
κριτικές.]

(Βλ. Ελεύθερος πλάγιος λόγος, Εσωτερι-
κός μονόλογος, Μυθοπλασία)

       



204

ΧασμωδίαΧασμωδία

Χασμωδία

Στα ποιητικά κείμενα της παραδοσιακής ποί-
ησης πολύ συχνά διαπιστώνουμε στιχουργι-
κά μειονεκτήματα και ελαττώματα. Ένα από 
αυτά, που είναι και το μάλλον συχνότερο, είναι 
η χασμωδία. Η χασμωδία προκαλείται όταν:
α)   ανταμώνουν δύο φωνηεντικά στοιχεία 

(=φωνήεν με φωνήεν, φωνήεν με δίφθογ-
γο, δίφθογγο με φωνήεν) σε συνεχόμενες 
συλλαβές στο μέσο μιας λέξης. Η χασμω-
δία που δημιουργείται σ’ αυτή την περίπτω-
ση, επειδή εντοπίζεται στο εσωτερικό της 
ίδιας λέξης, ονομάζεται εσωτερική

π.χ. σαν προαιώνιο ξόανο
 
β)   ανταμώνουν δύο φωνηεντικά στοιχεία στη 

συνεκφορά δυο συνεχόμενων λέξεων (το 
ένα δηλαδή φωνηεντικό στοιχείο βρίσκεται 
στο τέλος της μιας λέξης και το άλλο στην 
αρχή της δεύτερης). Στην περίπτωση αυτή, 
η χασμωδία ονομάζεται εξωτερική

π.χ. από αγάλματα και εικόνες
 
Η χασμωδία, ως στιχουργικό ελάττωμα, 

προκαλεί ακουστική δυσαρμονία, δυσκολία 
στη συμπροφορά των λέξεων και γενικότερα 
κακοηχία. Γι’ αυτό και οι ποιητές προσπαθούν 
με ποικίλους τρόπους να καταπολεμήσουν το 
κακό αποτέλεσμα που προκαλεί η χασμωδία 
στην ηχητική αρμονία του στίχου. Πιο συγκε-
κριμένα, η χασμωδία καταπολεμείται με τους 
εξής τρόπους:

 
α) με την έκθλιψη
π.χ. έμπαιν’ ο ήλιος θαρρούσα στην καρδιά μου

(Α. Σικελιανός)
 

β) με το ευφωνικό σύμφωνο ν
π.χ. Από τη νέα πληγή που μ’ άνοιξεν η μοίρα

(Α. Σικελιανός)
 

γ) με το φαινόμενο της κράσης
π.χ. Τα πρώτα μου χρόνια τ’ αξέχαστα τά-

ζησα
(Κ. Παλαμάς)

 
δ) με τη λεγόμενη αφαίρεση

π.χ. Βαθιά ’φεγγε τα φρένα μας με την Ολύ-
μπια νύχτα

(Α. Σικελιανός)
 

ε) με τη συναίρεση των φωνηέντων
π.χ. Τα βαριά τα σίδερα σπα

(Γ. Παράσχος)
 
στ)   με τη συνίζηση, δηλαδή με τη συμπροφορά 

δύο φωνηέντων σε μια μετρική συλλαβή. 
 Στο στίχο π.χ. του Δ. Σολωμού

 
Σε γνωρίζω από την κόψη
 
τα φωνήεντα ω και α συμπροφέρονται ως 
μια μετρική συλλαβή.
Συνίζηση, βέβαια, δεν μπορεί να γίνει, 

όταν τα φωνήεντα που προκαλούν τη χασμω-
δία, είναι μετρικές συλλαβές. Σε μια τέτοια 
περίπτωση, η συνίζηση θα χαλούσε το μετρικό 
ρυθμό του στίχου. Για παράδειγμα, στο στίχο 
του Κ.Π. Καβάφη

 
Ποτέ από το χρέος μη κινούντες

 
τα φωνήεντα ε και α είναι μετρικές συλλα-
βές: το πρώτο ανήκει στο μετρικό πόδι ποτέ 
(ίαμβος) και το δεύτερο στο μετρικό πόδι από 
(ίαμβος).

 

       



205

ΧρονογράφημαΧρονικό

Χρονικό

Με τον όρο «χρονικό» χαρακτηρίζουμε ένα 
αφηγηματικό κείμενο στο οποίο παρακολου-
θούμε την εξιστόρηση συγκεκριμένων ιστορι-
κών γεγονότων με αυστηρή χρονολογική σει-
ρά. Ένα χρονικό μπορεί να είναι είτε έμμετρο 
είτε πεζό και κατά κανόνα παρουσιάζει τα γε-
γονότα με τρόπο επιφανειακό, χωρίς να εμβα-
θύνει στην ουσία τους ή να λαμβάνει υπόψη τις 
μεταξύ τους σχέσεις (π.χ. αίτια, αποτελέσματα 
κτλ.). Από την άποψη αυτή, τα χρονικά έχουν 
μικρή σχετικά ιστορική αξία, ενώ το ίδιο ισχύ-
ει και για τις λογοτεχνικές τους αρετές, που 
είναι ασφαλώς περιορισμένες. Το χρονικό 
υπήρξε αρκετά δημοφιλές είδος κατά το Με-
σαίωνα και μας έχουν σωθεί αρκετά μεσαιω-
νικά χρονικά, καθώς και τα ονόματα αρκετών 
χρονικογράφων.

Σε νεότερα χρόνια, ο χαρακτηρισμός «χρο-
νικό» χρησιμοποιείται και για κείμενα που δεν 
αναφέρονται απαραίτητα σε γνωστά ιστορικά 
γεγονότα. Για παράδειγμα, στο δημοσιογρα-
φικό λόγο χρονικό σημαίνει ένα άρθρο που 
αναφέρει με τρόπο συνοπτικό τα γεγονότα της 
επικαιρότητας, καθώς και ένα σύντομο σχόλιο 
επάνω σε αυτά τα γεγονότα. Εξάλλου, και ένα 
λογοτεχνικό έργο μπορεί να χαρακτηριστεί 
ως χρονικό (π.χ. το αφήγημα Το χρονικό ενός 
προαναγγελθέντος θανάτου, του βραβευμένου 
με Nobel Κολομβιανού συγγραφέα Gabriel 
Garcia Marquez).

Σε ό,τι αφορά τη νεοελληνική λογοτεχνία, 
υπάρχουν έργα που έχουν χαρακτηριστεί ως 
χρονικά, όπως για παράδειγμα το έμμετρο 
αφήγημα Το χρονικό του Μορέως, που χρο-
νολογείται γύρω στο 1300 και μάλλον έχει 
γραφτεί από εξελληνισμένο Φράγκο, ο οποίος 
μιμείται τα δυτικά μεσαιωνικά χρονικά. Αντί-
θετα, από τον ιερομόναχο Ευθύμιο προέρχε-
ται το Χρονικό του Γαλαξιδίου, γραμμένο στα 
1703 σε απλή λαϊκή γλώσσα και σε πεζό λόγο. 
Εξάλλου, πιο σύγχρονα έργα και με περισσό-
τερες λογοτεχνικές αξιώσεις είναι το Χρονικό 

μιας πολιτείας του Παντελή Πρεβελάκη, όπου 
ο Κρητικός πεζογράφος μας παρουσιάζει τα 
παιδικά του χρόνια, και η τριλογία του Ρόδη 
Ρούφου με το γενικό τίτλο Το χρονικό μιας 
σταυροφορίας, που έχει ως βασικό του θέμα 
τα χρόνια της αντίστασης και τον αγώνα των 
Κυπρίων για την ανεξαρτησία.

 
Χρονογράφημα

Το χρονογράφημα είναι ένα είδος του πεζού 
λόγου που στην Ελλάδα καλλιεργήθηκε κυρί-
ως από τις στήλες του ημερήσιου τύπου. Στα 
μεταπολεμικά π.χ. χρόνια, οι μεγάλες ημερή-
σιες αθηναϊκές εφημερίδες είχαν καθιερώσει 
μόνιμες στήλες καθημερινού χρονογραφήμα-
τος. Στην εφημερίδα Τα Νέα έγραφε ο Δημή-
τρης Ψαθάς, στην εφημερίδα Το Βήμα ο Π. 
Παλαιολόγος και στην εφημερίδα H Καθημε-
ρινή η Ελένη Βλάχου.

Το χρονογράφημα είναι ένα ιδιότυπο «λο-
γοτεχνικό» είδος πεζού λόγου, που έχει τα δικά 
του ιδιαίτερα χαρακτηριστικά. Eίναι πάντα σύ-
ντομο και τα θέματά του τα αντλεί από την τρέ-
χουσα κοινωνική και πολιτική καθημερινότητα. 
Ασχολείται, δηλαδή, και σχολιάζει θέματα της 
άμεσης επικαιρότητας. Αυτός, ακριβώς, ο επι-
καιρικός χαρακτήρας καθιστά το χρονογράφη-
μα ένα είδος εφήμερης «λογοτεχνικής» γραφής, 
που δεν έχει διαρκές αναγνωστικό ενδιαφέρον. 
Υπάρχουν, βέβαια, και χρονογραφήματα που 
έχουν ξεπεράσει τον εφήμερο χαρακτήρα και 
σήμερα διαβάζονται με ενδιαφέρον και ανε-
ξάρτητα από την εποχή στην οποία αναφέρο-
νται. Τέτοια χρονογραφήματα έχουν γράψει ο 
Εμμανουήλ Ροΐδης, ο Άγγελος Βλάχος, ο Παύ-
λος Νιρβάνας, ο ποιητής Κωστής Παλαμάς, ο 
Π. Παλαιολόγος κ.ά. Πάντως, το χρονογράφη-
μα, του οποίου εισηγητής στην Ελλάδα είναι ο 
Κωνσταντίνος Πωπ, δεν παύει να αποτυπώνει 
έντονα και χαρακτηριστικά το ιδιαίτερο χρώμα 
της εποχής του. Από την άποψη αυτή, έχει και 
ένα ξεχωριστό ιστορικό ενδιαφέρον.

       



206

Χρόνος αφηγηματικόςΧρονογραφία

   
 

Εμμανουήλ Ροΐδης (1836-1904): στην πλούσια συγ-
γραφική του παραγωγή περιλαμβάνονται και αρκετά 

χρονογραφήματα, καθώς είναι ένας από τους πρώτους 
που καλλιέργησαν συστηματικά το είδος.

 
Το χρονογράφημα δεν είναι εύκολο είδος 

λόγου. Προϋποθέτει πρώτα το χάρισμα της συ-
ντομίας και της περιεκτικότητας και παράλλη-
λα απαιτεί: κομψότητα λόγου, αμεσότητα και 
ευθυβολία και, κυρίως, ποιότητα λόγου που να 
προσφέρεται σε άμεση και άνετη ανάγνωση. 
Το χρονογράφημα δηλαδή πρέπει να είναι 
εύπεπτος και εύληπτος λόγος, χωρίς όμως να 
χάνει την ομορφιά, τη χάρη και τη δροσερό-
τητά του.

(Βλ. Λογοτεχνικά γένη/είδη)

Χρονογραφία

Η χρονογραφία είναι ένα πεζό αφηγηματικό 
είδος, που αναπτύχθηκε κυρίως στα χρόνια 
του Βυζαντίου. Βρίσκεται πιο κοντά στην ιστο-
ρία παρά στη λογοτεχνία. Συγκεκριμένα, κάθε 
χρονογραφία αντιστοιχεί σε μια συνοπτική 

παγκόσμια ιστορία μιας ορισμένης περιοχής: 
όπως χαρακτηριστικά γράφουν οι Βυζαντινοί, 
τα έργα αυτά ξεκινούν «από κτίσεως κόσμου» 
και φτάνουν ως την εποχή του ίδιου του συγ-
γραφέα.

Οι χρονογραφίες γράφονταν σε απλή σχε-
τικά γλώσσα και ήταν απ’ τα πλέον δημοφιλή 
λαϊκά αναγνώσματα της εποχής. Συνήθως, πε-
ριείχαν αρκετά φανταστικά στοιχεία, τα οποία 
πρόσθεταν οι συγγραφείς, προκειμένου να 
προσελκύσουν το ενδιαφέρον του κοινού.

Παρά τα φανταστικά στοιχεία και την έλ-
λειψη ιστορικής ακρίβειας, οι χρονογραφίες 
αποτελούν για το σημερινό μελετητή πολύτιμο 
υλικό, καθώς τον βοηθούν να συμπληρώσει 
στοιχεία που ενδεχομένως απουσιάζουν απ’ 
τα καθαυτό ιστορικά έργα, ενώ διασώζουν μια 
αρκετά πιστή —όπως πιστεύουμε— εικόνα της 
καθημερινής ζωής κατά την εποχή του Βυζα-
ντίου. Εξάλλου, μολονότι δεν έχουν ιδιαίτερη 
λογοτεχνική αξία, οι χρονογραφίες συνιστούν 
πολύ σημαντικές μαρτυρίες σε ό,τι αφορά την 
εξέλιξη της λαϊκής γλώσσας στο Βυζάντιο.

 

Χρόνος αφηγηματικός

Η πιο ολοκληρωμένη μελέτη σε σχέση με το 
ζήτημα του χρόνου στην αφήγηση είναι αυτή 
του Γάλλου αφηγηματολόγου Gerard Genette. 
Ο Genette ξεκινά την ανάλυσή του από την 
παλαιότερη διάκριση των Ρώσων φορμαλι-
στών μεταξύ «ιστορίας» και «πλοκής»· τη συ-
μπληρώνει, όμως, προτείνοντας μια τριμερή 
διάκριση των επιπέδων του αφηγηματικού λό-
γου σε «ιστορία», «αφήγηση» και «πράξη της 
αφήγησης». Οι δύο πρώτοι όροι αντιστοιχούν 
σ’ εκείνους των φορμαλιστών· με τον τρίτο 
όρο, την πράξη της αφήγησης, ο Genette θέλει 
να δηλώσει την ίδια την αφηγηματική διαδικα-
σία, αποτέλεσμα της οποίας είναι η αφήγηση.

Με λίγα λόγια, μια οποιαδήποτε ιστορία 
μετατρέπεται σε αφήγηση μέσα από την πρά-
ξη της αφήγησης. Σύμφωνα με το Genette, 

       



207

Χρόνος αφηγηματικόςΧρόνος αφηγηματικός

λοιπόν, αν θέλουμε να μελετήσουμε το ζήτημα 
του χρόνου στον αφηγηματικό λόγο, θα πρέπει 
να εξετάσουμε το μετασχηματισμό της ιστορί-
ας σε αφήγηση, δηλαδή τις σχέσεις ανάμεσα 
στο χρόνο της ιστορίας (X.Ι.) και το χρόνο της 
αφήγησης (Χ.Α.). Ο πρώτος ταυτίζεται με τη 
διαδοχή των —μυθοπλαστικών έστω— γεγο-
νότων που περιλαμβάνονται στην ιστορία, ο 
δεύτερος με τη διαδοχή των σημείων που ανα-
παριστούν τα γεγονότα στην αφήγηση.

Ο Genette διακρίνει τρεις κατηγορίες αφη-
γηματικής οργάνωσης του χρόνου: την τάξη ή 
σειρά, τη διάρκεια και τη συχνότητα.

Η τάξη ή σειρά αφορά στη σχέση ανάμε-
σα στη χρονική διαδοχή των γεγονότων στην 
ιστορία και στη σειρά με την οποία αυτά ανα-
διατάσσονται μέσα στο αφηγηματικό κείμενο. 
Ο Genette παρατηρεί εύστοχα ότι η πλήρης 
σύμπτωση ανάμεσα στη χρονική τάξη της ιστο-
ρίας και σ’ αυτήν της κειμενικής αφήγησης 
συνιστά φαινόμενο εξαιρετικά σπάνιο· στη 
συνέχεια, τις χρονικές ασυμφωνίες ανάμεσα 
στην ιστορία και την αφήγηση τις ονομάζει 
αναχρονίες και τις διακρίνει σε αναλήψεις και 
προλήψεις. Ανάληψη είναι κάθε ανάκληση 
ενός γεγονότος που χρονικά είναι προγενέ-
στερο από το σημείο της ιστορίας στο οποίο 
βρισκόμαστε σε μια συγκεκριμένη στιγμή· 
αντίθετα, πρόληψη είναι κάθε αφηγηματικός 
ελιγμός που συνίσταται στην πρόωρη αφήγηση 
ενός μελλοντικού γεγονότος.

Οι αναχρονίες χαρακτηρίζονται απ’ την 
εμβέλεια ή απόσταση και την έκταση ή εύρος 
τους. Η χρονική απόσταση ανάμεσα στο «πα-
ρόν», στο σημείο δηλαδή της ιστορίας όπου 
η αφήγηση διακόπτεται για να παραχωρήσει 
τη θέση της στην αναχρονία, και στο σημείο 
εκείνο του παρελθόντος ή του μέλλοντος όπου 
τοποθετείται η αναχρονία αυτή, συνιστά την 
εμβέλειά της. Εξάλλου, μέσα στην ιστορία, η 
αναχρονία ενδέχεται να έχει μικρότερη ή με-
γαλύτερη χρονική διάρκεια, η οποία είναι η 
έκταση ή το εύρος της (π.χ. στη φράση «...δέκα 
χρόνια νωρίτερα είχα κάνει ένα πολύμηνο τα-

ξίδι...»: τα δέκα χρόνια είναι η απόσταση ενώ 
η λέξη «πολύμηνο» μας δείχνει την έκταση της 
αναχρονίας).

Ο Genette διακρίνει τις αναχρονίες σε 
εσωτερικές και εξωτερικές. Οι πρώτες ανα-
καλούν γεγονότα που εμπίπτουν χρονικά στο 
διάστημα που καλύπτει η αφήγηση, ενώ οι δεύ-
τερες βρίσκονται έξω απ’ αυτό (μια ανάληψη 
μπορεί να είναι και μεικτή, δηλαδή να ξεκινά 
πριν από το αρκτικό σημείο της αφήγησης που 
διακόπτει, και στη συνέχεια να το ξεπερνά· 
στην περίπτωση αυτή μπορεί να είναι πλήρης, 
δηλαδή να ενώνεται με την κύρια αφήγηση χω-
ρίς να αφήνει κανένα κενό, ή μερική, δηλαδή 
να καταλήγει σε έλλειψη και να μην ενώνεται 
κανονικά με την κύρια αφήγηση). Εξάλλου, 
μια αναχρονία μπορεί να είναι ετεροδιηγη-
τική, δηλαδή να σχετίζεται με μια γραμμή 
δράσης διαφορετική από αυτή στην οποία πα-
ρεμβάλλεται, ή να είναι ομοδιηγητική, δηλαδή 
να ανήκει στη γραμμή δράσης που διακόπτει. 
Ειδικά οι ομοδιηγητικές αναχρονίες, μπορούν 
να διακριθούν σε επαναληπτικές και συμπλη-
ρωματικές. Οι πρώτες αναφέρονται σε γεγο-
νότα που μνημονεύονται και σε κάποιο άλλο 
σημείο της αφήγησης, πριν ή μετά· οι δεύτερες 
καλούνται να συμπληρώσουν ένα κενό, είτε 
προκαταβολικά είτε αναδρομικά.

Τέλος, πέρα από τα διάφορα είδη αναχρο-
νίας, ο Genette σχολιάζει και την περίπτωση 
της αχρονίας, που απαντάται σε ορισμένα 
αφηγήματα, κυρίως σύγχρονα, και μπορεί 
να πάρει διάφορες μορφές. Για παράδειγμα, 
αχρονία έχουμε όταν γεγονότα που λογικά το-
ποθετούνται σε διαφορετικά χρονικά σημεία 
της ιστορίας, στην αφήγηση ομαδοποιούνται, 
με κριτήριο τη λεξιλογική, θεματική, γεωγρα-
φική ή άλλη εγγύτητα ή συγγένειά τους· ή όταν 
υπάρχουν προλήψεις μέσα στις αναλήψεις, 
αναλήψεις μέσα στις προλήψεις, άλλες παρεκ-
βάσεις που είναι αδύνατον να χρονολογηθούν 
κτλ. Όλα αυτά έχουν ως αποτέλεσμα να μην 
μπορούμε να συμπεράνουμε τη χρονική σειρά 
με την οποία έλαβαν χώρα τα γεγονότα της 

       



208

Χρόνος αφηγηματικόςΧρόνος αφηγηματικός

ιστορίας. Η αχρονία, εκτός του ότι προδίδει 
τον τεχνητό χαρακτήρα κάθε αφήγησης, ανα-
δεικνύει και την ικανότητά της να καθίσταται 
αυτόνομη σε σχέση με το χρόνο, έστω και σε 
κάποιες οριακές περιπτώσεις.

Όπως επισημαίνει ο Genette, η παραδοσι-
ακή αφήγηση προσφεύγει συχνότερα σε ανα-
λήψεις παρά σε προλήψεις, καθώς ο αφηγητής 
πρέπει να εμφανίζεται ότι ανακαλύπτει την 
εξέλιξη της ιστορίας την ώρα που την αφηγεί-
ται, μαζί δηλαδή με τον αναγνώστη, ώστε να 
διατηρηθεί αμείωτο το ενδιαφέρον του τελευ-
ταίου. Εξάλλου, ορισμένα λογοτεχνικά είδη, 
όπως το ημερολογιακό και το επιστολικό μυθι-
στόρημα, αγνοούν αναγκαστικά την πρόληψη. 
Αντίθετα, μυθιστορήματα γραμμένα σε πρώτο 
πρόσωπο, όπου ο αφηγητής ανακαλεί ένα τμή-
μα της ζωής του, προσφέρονται περισσότερο 
για νύξεις σε μελλοντικά γεγονότα, καθώς ο 
αφηγητής γνωρίζει την κατάληξη των γεγονό-
των που αφηγείται.

Η δεύτερη κατηγορία αφηγηματικής ορ-
γάνωσης του χρόνου είναι η διάρκεια, δηλαδή 
η σχέση ανάμεσα στη χρονική διάρκεια των 
γεγονότων στην ιστορία, και στην έκταση που 
καταλαμβάνει η αφήγησή τους μέσα στο κείμε-
νο. Φυσικά, η σύγκριση αυτή παρουσιάζει από 
τη φύση της σημαντικές δυσκολίες, καθώς από 
τη μια πλευρά έχουμε χρόνο και από την άλλη 
κείμενο. Η μόνη έννοια χρόνου που μπορεί να 
υπάρξει στη δεύτερη περίπτωση, είναι ο χρό-
νος της ανάγνωσης. Πάντως, έχουν γίνει ση-
μαντικές προσπάθειες για να υπολογιστεί και 
αυτό το μέγεθος ως χρονικό, και μάλιστα με 
ακρίβεια. Ανεξάρτητα, άλλωστε, απ’ το πρό-
βλημα αυτό, το βέβαιο είναι ότι η έκταση που 
καταλαμβάνει κάθε γεγονός στο κείμενο κα-
θορίζει το ρυθμό, την ταχύτητα της αφήγησης: 
αλλού εξελίσσεται πιο γρήγορα απ’ την ιστο-
ρία (επιτάχυνση), αλλού πιο αργά (επιβράδυν-
ση). Πιο συγκεκριμένα, ο Genette διακρίνει 
τέσσερις κατηγορίες αφηγηματικού ρυθμού ή 
ταχύτητας: τη σκηνή, την έλλειψη, την περίληψη 
ή σύνοψη και την παύση.

Η σκηνή χαρακτηρίζεται από την ισοχρο-
νία ανάμεσα στην ιστορία και την αφήγηση 
(ΧΑ=ΧI). Παραδείγματα σκηνής στην αμιγή 
της μορφή συνιστούν ο διάλογος και ο εσωτε-
ρικός μονόλογος.

Η έλλειψη συνιστά μορφή ανισοχρονίας 
που χαρακτηρίζεται από τη μεγαλύτερη δυ-
νατή επιτάχυνση: ένα τμήμα της ιστορίας, που 
οπωσδήποτε είχε κάποια διάρκεια, αποσι-
ωπάται εντελώς απ’ την αφήγηση (ΧΑ=0 < 
ΧΙ=ν). Η έλλειψη μπορεί να είναι λιγότερο ή 
περισσότερο εμφανής ή και υποθετική.

Η περίληψη ή σύνοψη αποτελεί μορφή ανι-
σοχρονίας που και αυτή χαρακτηρίζεται από 
ρυθμούς επιτάχυνσης, λιγότερο γοργούς όμως 
από αυτούς της έλλειψης. Μπορούμε, για πα-
ράδειγμα, να συνοψίσουμε μέσα σε λίγες φρά-
σεις τη ζωή ενός ανθρώπου (ΧΑ < XI).

Αν η έλλειψη αντιπροσωπεύει τη μεγα-
λύτερη δυνατή επιτάχυνση της αφήγησης, η 
παύση αντιπροσωπεύει τη μεγαλύτερη δυνα-
τή επιβράδυνση. Όπως είπαμε, στην έλλειψη, 
ένα τμήμα της ιστορίας δεν έχει αντίστοιχό του 
στην αφήγηση· στην παύση, συμβαίνει ακρι-
βώς το αντίθετο: ένα τμήμα της αφήγησης, που 
οπωσδήποτε έχει κάποια διάρκεια (έστω και 
ως αναγνωστικός χρόνος), δεν έχει αντίστοιχό 
του στην ιστορία (ΧΑ=ν > ΧI=0). Η αφήγη-
ση, δηλαδή, συνεχίζεται, ενώ η ιστορία έχει δι-
ακοπεί και χαθεί απ’ τα μάτια μας. Η συνέχιση 
της αφήγησης μπορεί να πάρει τη μορφή πα-
ρεκβάσεων, σκέψεων ή σχολίων του αφηγητή 
ή, πολύ συχνά, περιγραφών.

Ολοκληρώνοντας το σχήμα αυτό σχετι-
κά με τη «διάρκεια», ο Genette παραδέχεται 
την —εμφανή άλλωστε— ανισομέρεια που το 
χαρακτηρίζει: αν εξαιρέσουμε την περίπτωση 
της ισοχρονίας, οι διακρίσεις είναι πιο λεπτές 
σε ό,τι αφορά τους ρυθμούς επιτάχυνσης, 
αφού στην ανάλυση των ρυθμών επιβράδυν-
σης δεν υπάρχει το αντίστοιχο της «περίλη-
ψης». Η παράμετρος που απουσιάζει απ’ το 
σχήμα του Genette, έχει συμπληρωθεί από τον 
Αμερικανό θεωρητικό Seymour Chatman, με 

       



209

Χρόνος αφηγηματικόςΧρόνος αφηγηματικός

την προσθήκη της επιμήκυνσης, δηλαδή της 
περίπτωσης όπου ο χρόνος της αφήγησης είναι 
μεγαλύτερος από το χρόνο της ιστορίας (ΧΑ 
> XI), χωρίς όμως η ιστορία να διακόπτεται. 
Για παράδειγμα, αυτό μπορεί να συμβεί, όταν 
έχουμε λεκτική εξιστόρηση σκέψεων ή άλλων 
νοητικών και συνειδησιακών διαδικασιών, που 
γενικά απαιτούν περισσότερο χρόνο για να τις 
εκφράσουμε, προφορικά ή γραπτά, παρά για 
να τις κάνουμε.

Τέλος, είναι αυτονόητο ότι η μεγάλη πλειο-
ψηφία των αφηγηματικών κειμένων χαρακτη-
ρίζεται από την εναλλαγή και το συνδυασμό 
όλων των παραπάνω ρυθμών και όχι από την 
αποκλειστική κυριαρχία ενός απ’ αυτούς.

Η τρίτη κατηγορία αφηγηματικής οργά-
νωσης, σύμφωνα πάντα με τον Genette, είναι 
η συχνότητα. Συνίσταται στη σχέση ανάμεσα 
στις φορές που ένα γεγονός συμβαίνει στην 
ιστορία και στις φορές που αυτό αναφέρεται 
στην αφήγηση. Διακρίνουμε τέσσερις βασικές 
περιπτώσεις:
α.    Αφήγηση μια φορά αυτού που στην ιστορία 

συνέβη μια φορά (μοναδική αφήγηση)
β.    Αφήγηση ν φορές αυτού που στην ιστορία 

συνέβη ν φορές (πολυμοναδική αφήγηση)
γ.    Αφήγηση ν φορές αυτού που στην ιστορία 

έγινε μια φορά (επαναληπτική αφήγηση)
δ.    Αφήγηση μια φορά (ή καλύτερα σε μια 

φορά) αυτού που στην ιστορία συνέβη ν 
φορές (θαμιστική αφήγηση).
Ο συνηθέστερος τρόπος αφήγησης είναι η 

πρώτη μορφή ενώ η δεύτερη είναι ο πιο σπά-
νιος. Η επαναληπτική αφήγηση απαντάται συ-
χνά στο επιστολικό μυθιστόρημα του 18ου αιώ-
να, καθώς και σε ορισμένα σύγχρονα κείμενα. 
Στη νεοελληνική λογοτεχνία, για παράδειγμα, 
επαναληπτική αφήγηση έχουμε σε μυθιστο-
ρήματα όπως οι Κεκαρμένοι του Νίκου Κάσ-
δαγλη, όπου η ίδια ιστορία (ένα επεισόδιο σε 
μια στρατιωτική μονάδα) μας παρουσιάζεται 
από τέσσερις διαφορετικούς αφηγητές — το 
ίδιο ισχύει και για την Πλωτή πόλη της Μάρως 
Δούκα, όπου οι αφηγητές είναι δύο.

(Βλ. Αναδρομή, Ιστορία/πλοκή, Συστολή 
του χρόνου)

       



210

ΩδήΩδή

Ω
Ωδή

Η ωδή, ως είδος λυρικής ποίησης, πρωτοκαλ-
λιεργήθηκε στην αρχαία Ελλάδα. Αρχικά, οι 
ωδές είχαν υμνητικό ή εγκωμιαστικό χαρα-
κτήρα. Ήταν τραγούδια που ψάλλονταν και 
τραγουδιούνταν από χορευτές προς τιμή ενός 
θεού ή αποτελούσαν εγκώμια για ένα σημα-
ντικό πρόσωπο. Ονομαστές είναι οι ωδές που 
έγραψε ο Πίνδαρος, για να εξυμνήσει τους νι-
κητές των ολυμπιακών ή και άλλων αγώνων. 
Τα κύρια χαρακτηριστικά των ωδών είναι ο 
επίσημος, ο σοβαρός, ο υψηλός και ο μεγαλο-
πρεπής τόνος, μαζί με το ανάλογο γλωσσικό 
ύφος.

Οι αρχαιοελληνικές ωδές, όπως αυτές του 
Πινδάρου, ακολουθούν συνήθως μιαν αυστη-
ρή μετρική και στροφική οργάνωση. Συγκε-
κριμένα, ακολουθούν ένα τρίπτυχο στροφικό 
σύστημα, που αποτελείται από τη στροφή, 
την αντιστροφή και την επωδό. Κανονικά, η 
στροφή και η αντιστροφή είναι ισόστιχες και 
γραμμένες στο ίδιο μέτρο. Η επωδός δεν έχει 
ορισμένο αριθμό στίχων ούτε το ίδιο μέτρο με 
τη στροφή και την αντιστροφή.

Στα νεότερα χρόνια, τα μετά την επανάστα-
ση του 1821, όσοι Έλληνες ποιητές έγραψαν 
ωδές, δεν ακολούθησαν το αυστηρό σύστημα 
οργάνωσης των αρχαίων Ελλήνων. Όμως, και 
οι νεότερες ωδές έχουν πάντα σοβαρό θέμα, 
επίσημο και μεγαλοπρεπή χαρακτήρα, αυστη-
ρό, σεμνό και υψηλό ύφος.

To ποιητικό έργο του Ανδρέα Κάλβου αποτελείται απο-
κλειστικά από ωδές, τις οποίες εξέδωσε στο εξωτερικό, 

σε δύo συλλογές (Γενεύη και Παρίσι).
 
Από όλους τους Έλληνες ποιητές, εκείνος 

που έχει γράψει αποκλειστικά ωδές (συνο-
λικά είκοσι) είναι ο Ανδρέας Κάλβος. Όλες 
οι καλβικές ωδές χαρακτηρίζονται από έναν 
ιδιαίτερα υψηλό και μεγαλοπρεπή τόνο. Εί-
ναι γραμμένες σε μια επίσημη, αυστηρή αλλά 
και ιδιότυπη γλώσσα, που χαρακτηρίζεται από 
μια ιδιαίτερη λυρική τόλμη και από θαυμαστές 
ποιητικές εικόνες. Επίσης, ωδές έχει γράψει 
και ο Διονύσιος Σολωμός. Ανάμεσά τους, ξε-
χωρίζει εκείνη που υμνεί και εγκωμιάζει το 
φιλέλληνα λόρδο Βύρωνα.

(Βλ. Λογοτεχνικά γένη/είδη).

       



211

Επιλογη Βιβλιογραφιασ
 
Είναι κυριολεκτικά αδύνατον να καταγραφεί το σύνολο των βιβλίων που χρησίμευσαν στη 

σύνταξη αυτού του λεξικού. Άλλωστε, τα τελευταία χρόνια η βιβλιογραφία που σχετίζεται με 
τις λογοτεχνικές σπουδές και πιο συγκεκριμένα με τη θεωρία της λογοτεχνίας έχει γνωρίσει ρα-
γδαία αύξηση, τόσο διεθνώς όσο και στη χώρα μας. Αναγκαστικά, λοιπόν, προχωρήσαμε σε μια 
επιλογή, επιμένοντας κυρίως σε τίτλους που να είναι σε ελληνική γλώσσα και να μπορούν να 
βρεθούν σχετικά εύκολα. Για τη μεγαλύτερη διευκόλυνση του αναγνώστη, διαχωρίσαμε τους Έλ-
ληνες απ’ τους ξένους συγγραφείς. Με τον τρόπο αυτό, μπορέσαμε να τηρήσουμε αυστηρά την 
αλφαβητική σειρά, τόσο στο ελληνικό όσο και στο λατινικό αλφάβητο.

ΑΓΓΕΛΑΤΟΣ Δημήτρης

1997    Η «φωνή» της μνήμης, δοκίμιο για τα λο-
γοτεχνικά είδη, Νέα Σύνορα-Λιβάνης, 
Αθήνα.

ΑΘΑΝΑΣΟΠΟΥΛΟΣ Βαγγέλης

1994    «Αμήχανοι δάσκαλοι, δυσφορούντες 
μαθητές. Η Θεωρία της Λογοτεχνίας ως 
αντικείμενο διδασκαλίας», περ. Σεμινά-
ριο 18 (θεωρία της λογοτεχνίας), Π.Ε.Φ., 
Αθήνα, σσ. 48-61.

ΑΜΠΑΤΖΟΠΟΥΛΟΥ Φραγκίσκη

1980    ...δεν άνθησαν ματαίως. Ανθολογία υπερ-
ρεαλισμού, Νεφέλη, Αθήνα.

ΑΡΙΣΤΟΤΕΛΗΣ

1983    Ποιητική, εισαγωγή, μετάφραση, σχόλια 
Στάθη Ι. Δρομάζου, Κέδρος, Αθήνα.

ΒΑΓΕΝΑΣ Νάσος

1984    Για έναν ορισμό του μοντέρνου στην ποί-
ηση, Στιγμή, Αθήνα.

1988    «Θεωρία ή κριτική;» και «Θεωρία ή 
κριτική; (β)», στον τόμο Η εσθήτα της 

θεάς, σημειώσεις για την ποίηση και την 
κριτική, Στιγμή, Αθήνα, σσ. 87-107 και 
173-214.

ΒΑΓΕΝΑΣ Νάσος (επιμ.)

1991    Νεοελληνικά μετρικά, Πανεπιστημιακές 
εκδόσεις Κρήτης, Ηράκλειο.

ΒΕΛΟΥΔΗΣ Γιώργος

1981    Προτάσεις, δεκαπέντε γραμματολογικές 
δοκιμές, Κέδρος. Αθήνα.

1992    Ψηφίδες. Για μια θεωρία της λογοτεχνί-
ας, Γνώση, Αθήνα.

1994    Γραμματολογία, θεωρία λογοτεχνίας, 
Δωδώνη, Αθήνα.

ΓΑPANTOΥΔΗΣ Ευριπίδης

1995    Πολύτροπος αρμονία, μετρική και ποι-
ητική του Κάλβου, Πανεπιστημιακές εκ-
δόσεις Κρήτης, Ηράκλειο.

ΓΙΑΤΡΟΜΑΝΩΛΑΚΗΣ Γιώργης

1994    «Η ηθική της αφήγησης. Μια αριστοτελι-
κή άποψη για το ύφος», περ. Σεμινάριο 
18 (θεωρία της λογοτεχνίας), Π.Ε.Φ., 
Αθήνα, σσ. 9-17.

       



212

ΓΚΙΖΕΛΗΣ Γρηγόρης

1975    «Οι σύγχρονοι μέθοδοι αναλύσεως της 
έντεχνης αφηγηματικής επικοινωνίας: 
μελέτη μιας περιπτώσεως», περ. Σπεί-
ρα, 4. σσ. 410-412.

ΓΚΙΚΑΣ Σ., ΔΡΑΚΟΠΟΥΛΟΣ Δ.,  
ΕΥΑΓΓΕΛΟΥ Ι., ΡΩΜΑΣ Χ.

1997    Λεξικό Λογοτεχνικών Όρων, Σαββάλας, 
Αθήνα.

ΔΗΜΑΡΑΣ Κ. Θ.

1977    Νεοελληνικός Διαφωτισμός, Ερμής, 
Αθήνα.

1981    «Τι, ίσως, είναι η κριτική», στον τόμο Η 
κριτική στη νεότερη Ελλάδα, Εταιρεία 
Σπουδών νεοελληνικού πολιτισμού και 
γενικής παιδείας, Ίδρυμα σχολής Μω-
ραΐτη, Αθήνα, σσ. 247-264.

1985α  Ελληνικός Ρωμαντισμός, Ερμής, Αθήνα.
1985β  Ιστορία της νεοελληνικής λογοτεχνίας, 

Ίκαρος, Αθήνα.

ΔΗΜΗΡΟΥΛΗΣ Δημήτρης

1993    Το φάντασμα της θεωρίας, λογοτεχνία-
κριτική-ιστορία, Πλέθρον, Αθήνα.

ΔΗΜΗΤΡΙΟΥ Σωτήρης

1978    Λεξικό Όρων. Τόμος 1: Σημειολογικής 
και δομικής ανάλυσης της τέχνης, Κα-
στανιώτης, Αθήνα.

1980    Λεξικό Όρων. Τόμος 2: Επικοινωνίας 
και σημειωτικής ανάλυσης, Καστανιώ-
της, Αθήνα.

ΖΑΝΝΑΣ Παύλος

1976    «Δύο πόλοι της αφήγησης: «Δείχνω» και 
«λέω», εφ. Καθημερινή, 25.4.

ΖΑΝΝΑΣ Παύλος και ΜΟΥΛΛΑΣ Παν.

1984    «Οι μεταμορφώσεις του αφηγητή», Τε-
τράδια Εργασίας, αρ. 7. Κέντρο Νεοελ-
ληνικών ερευνών, Αθήνα.

ΖΕΡΒΟΥ Αλεξάνδρα

1983    «Σημειολογία, Γλωσσολογία και Θεω-
ρία της Λογοτεχνίας», περ. Γλώσσα, 3, 
Αθήνα, σσ 8-14.

Η ελληνική ποίηση, ανθολογία-γραμματολογία

1977    τόμοι 5 (επιμ. Μ. Παπαϊωάννου, Μ. Γ. 
Μερακλής, Κ. Στεργιόπουλος, Αλεξ. 
Αργυρίου), Σοκόλης, Αθήνα.

Η μεσοπολεμική πεζογραφία, από τον Α΄ ως τον 
Β΄ Παγκόσμιο πόλεμο (1914-1939)

1993    τόμοι 8 (εισαγωγή: Παν. Μουλλάς), Σο-
κόλης, Αθήνα.

Η μεταπολεμική πεζογραφία, από τον πόλεμο 
του '40 ως τη δικτατορία του '67

1988    τόμοι 8 (εισαγωγή: Αλεξ. Αργυρίου), 
Σοκόλης, Αθήνα.

Η παλαιότερη πεζογραφία μας, από τις αρχές 
της ως τον Α΄ Παγκόσμιο πόλεμο

1998    τόμοι 11 (εισαγωγή: Παν. Μουλλάς), 
Σοκόλης, Αθήνα.

Θεωρία της Ποίησης, Ποίηση της θεωρίας

1995    Πρακτικά του συμποσίου «Θεωρία της 
Λογοτεχνίας στον Ευρωπαϊκό χώρο», 
Α.Π.Θ., 21-24 Νοεμβρίου 1991, επιμ. 
Κάριν Μπόκλουντ - Λαγοπούλου, Πα-
ρατηρητής, Θεσσαλονίκη.

Ιστορική Πραγματικότητα και Νεοελληνική 
Πεζογραφία (1945-1995)

1997    Επιστημονικό Συμπόσιο (7 και 8 Απριλί-
ου 1995), Εταιρεία Σπουδών Νεοελλη-
νικού Πολιτισμού και Γενικής Παιδείας 
(Ιδρυτής: Σχολή Μωραΐτη), Αθήνα.

ΚΑΓΙΑΛΗΣ Τάκης

1992    «Η διδασκαλία της λογοτεχνίας στη μέση 
εκπαίδευση: ο ρόλος της θεωρίας», στον 
τόμο Η διδακτική της λογοτεχνίας στην 

       



213

πρωτοβάθμια και δευτεροβάθμια εκπαί-
δευση, Πατάκης, Αθήνα, σσ. 35-52.

ΚΑΛΦΑΣ Αντώνης

1993    Ο μαθητής ως αναγνώστης. Λογοτεχνική 
θεωρία και διδακτική πράξη, τα Τραμά-
κια, Θεσσαλονίκη, 1993.

1998    Ο μαθητής ως αναγνώστης. Η διδα-
σκαλία των λογοτεχνικών κειμένων στη 
δευτεροβάθμια εκπαίδευση. Ένας ανα-
λυτικός-περιγραφικός βιβλιογραφικός 
οδηγός, Το τραμ, Θεσσαλονίκη.

 
ΚΑΡΒΕΛΗΣ Τάκης

1983    Η νεότερη ποίηση, θεωρία και πράξη, 
Κώδικας, Αθήνα.

Καρυωτάκης και καρυωτακισμός

1998    Επιστημονικό Συμπόσιο (31 Ιανουαρί-
ου και 1 Φεβρουαρίου 1997). Εταιρεία 
Σπουδών Νεοελληνικού Πολιτισμού και 
Γενικής Παιδείας (Ιδρυτής: Σχολή Μω-
ραΐτη), Αθήνα.

 
ΚΑΨΩΜΕΝΟΣ Ερατοσθένης

1983α   «Σημειωτική και θεωρία της ποίησης», 
στον τόμο Πρώτο Συμπόσιο Νεοελληνι-
κής Ποίησης, τ. Β΄, Γνώση, Αθήνα. σσ. 
161-171.

1983β   «Η σημειολογική προσέγγιση της λογο-
τεχνίας στην Ελλάδα». Πανεπιστήμιο 
Πατρών, Πρακτικά Δευτέρου Συμποσί-
ου Ποίησης, επιμ. Σ. Λ. Σκαρτσής, Γνώ-
ση, Αθήνα, σσ. 189-197 (συμπληρώνε-
ται από βιβλιογραφικό παράρτημα, σσ. 
198-210).

1984    «‘Τα παράθυρα’. Σημειολογική διερεύ-
νηση του καβαφικού αδιεξόδου», στο 
Αντίχαρη, αφιέρωμα στον καθηγητή 
Σταμάτη Καρατζά, Ε.Λ.Ι.Α., Αθήνα, σσ. 
227-237.

1985    «Η σημειολογική διερεύνηση της λογο-
τεχνίας». περ. Διάλογος, 5, Ηράκλειο, 
σσ. 3-28.

1987    « Μεθοδολογικές προτάσεις για την 
ανάλυση της αφήγησης», περ. Νεοελλη-
νική Παιδεία, 9. σσ. 11-24.

 
ΚΕΧΑΓΙΟΓΛΟΥ Γιώργος

1984    «Εις την οδό των Φιλελλήνων» του Αν-
δρέα Εμπειρίκου: Μια ανάγνωση, Πολύ-
τυπο, Αθήνα.

 
ΚΟΚΟΛΗΣ Ξ. Α.

1975    «Το ύφος, απόψεις για το περιεχόμενο 
ενός όρου», περ. Συνέχεια, 7, σσ. 300- 
307.

1993    Η ομοιοκαταληξία, τύποι και λειτουργι-
κές διαστάσεις, Στιγμή, Αθήνα.

 
ΜΑΡΚΑΝΤΩΝΑΤΟΣ Γεράσιμος Αν.

1996    Βασικό Λεξικό Λογοτεχνικών Όρων, 
Gutenberg, Αθήνα.

ΜΑΡΚΟΠΟΥΛΟΣ Θανάσης

1995    Τα πρόσωπα του δράματος στο πεζο-
γραφικό έργο του Μάριου Χάκκα, Τα 
Τραμάκια, Θεσσαλονίκη.

 
ΜΑΡΤΙΝΙΔΗΣ Πέτρος

1982    Συνηγορία της παραλογοτεχνίας, Πολύ-
τυπο, Αθήνα.

1994    Συνηγορία της παραλογοτεχνίας, Υπο-
δομή, Αθήνα. Νεότερη έκδοση του 
Μαρτινίδης, 1982.

 
ΜΑΣΤΡΟΔΗΜΗΤΡΗΣ Π.Δ.

1983    Εισαγωγή στη Νεοελληνική Φιλολογία, 
Δόμος, Αθήνα.

1984    Πρόλογοι νεοελληνικών μυθιστορημάτων 
(1830-1930), Δόμος, Αθήνα.

 
ΜΗΛΙΩΤΗΣ Κωνσταντίνος

1988    «Δρώντα πρόσωπα και δρώσες δυνάμεις 
στο Μπουρίνι του Μ. Καραγάτση», περ. 
Νεοελληνική Παιδεία, 13, σσ. 34-50.

       



214

1994    «Η αστική τάξη αστειεύεται. Δομή και ση-
μασία στην ‘Παρακόρη’ του Στράτη Μυ-
ριβήλη», περ. Σεμινάριο 18 (θεωρία της 
λογοτεχνίας), Π.Ε.Φ., Αθήνα, σσ. 32-47.

 
ΜΙΚΕ Μαίρη

1991    «Η διάλυση της “ρεαλιστικής ψευδαί-
σθησης”, Μέλπω Αξιώτη, Το Σπίτι μου  
(1965)», περ. Σπείρα, γ΄ περίοδος, 2, σσ. 
146-163.

 
Μοντερνισμός: Η ώρα της αποτίμησης: (σειρά 
διαλέξεων)
1996    Εταιρεία Σπουδών Νεοελληνικού Πολι-

τισμού και Γενικής Παιδείας (Ιδρυτής: 
Σχολή Μωραΐτη), Αθήνα.

ΜΟΥΛΛΑΣ Παν.

1991α   «Οι μεταμορφώσεις του αφηγητή», στον 
τόμο Παλίμψηστα και μη, κριτικά δοκί-
μια, Στιγμή, Αθήνα, σσ. 129-144. Αναδη-
μοσίευση της εισήγησης του Παν. Μουλ-
λά από το Ζάννα -Μουλλάς, 1984.

1991β   «Για μία γραμματική του νεοτερικού 
πεζού λόγου», στον τόμο Παλίμψηστα 
και μη, κριτικά δοκίμια, Στιγμή, Αθή-
να, σσ. 215-236.

 
ΜΟΥΤΣΑΔΑΚΙΣ Τηλέμαχος

1986   Η διαλεκτική της θεατρικής σύνταξης. 
Μοντέλα δράσης και πρόσωπα στον 
Αγαμέμνονα του Αισχύλου, Νεφέλη, 
Αθήνα.

 
ΜΠΑΛΑΣΚΑΣ Κώστας

1980    Νεοελληνική ποίηση, Κείμενα-Ερμηνεί-
α-Θεωρία, Επικαιρότητα, Αθήνα.

1990    Ταξίδι με το κείμενο, προτάσεις για την 
ανάγνωση της λογοτεχνίας, ποίηση - πεζο-
γραφία - δοκίμιο, Επικαιρότητα, Αθήνα.

1991    «Η πολιορκία της γραφής. Ζητήματα 
Αναγνωστικής θεωρίας», περ. Σεμινά-

ριο 14, Π.Ε.Φ., Αθήνα, σσ. 39-48.
ΜΠΑΛΟΥΜΗΣ Ε. Γ.

1970    Η περιγραφή, στοιχεία δομής (Α. Σύν-
θεση), Αθήνα, (έκδοση Αμερικάνικου 
Κολλεγίου Θηλέων - Pierce College).

 
ΜΠΑΜΠΙΝΙΩΤΗΣ Γεώργιος

1980    Θεωρητική Γλωσσολογία, εισαγωγή στη 
σύγχρονη γλωσσολογία, Αθήνα.

1984    Λογοτεχνία και Γλωσσολογία, Αθήνα.
 
ΜΠΕΝΑΤΣΗΣ Απόστολος

1994    Το σημειωτικό τετράγωνο. Σύγχρονες ερ-
μηνευτικές προσεγγίσεις στη λογοτεχνία, 
Επικαιρότητα, Αθήνα.

 
ΝΙΚΟΛΟΥΔΑΚΗ-ΣΟΥΡΗ Ελπινίκη

1987    «Δομές χρόνου στο μυθιστόρημα του 
Ν. Κάσδαγλη: Η Μαρία περιηγείται τη 
Μητρόπολη των Νερών», περ. Διάλο-
γος, 6, Ηράκλειο, σσ. 62-71. Τώρα και 
στο Νικολουδάκη-Σουρή. χ.χ., σσ. 33-53.

1994    «Η προοπτική της σημειολογίας ως ανά-
γνωσης του κειμένου. Μέρος Α΄ : Οι βασι-
κές έννοιες και η κειμενική τους εκφορά», 
περ. Διάλογος, 13, Ηράκλειο, σσ. 63-91.

  χ.χ.    Μεσολαβήσεις. Εμπειρίες από κείμενα 
της Νεοελληνικής Λογοτεχνίας, Επικαι-
ρότητα, Αθήνα.

 
ΠΑΓΑΝΟΣ Γιώργος

1983    Η νεοελληνική πεζογραφία, θεωρία και 
πράξη, Κώδικας, Αθήνα.

 
ΠΑΝΑΡΕΤΟΥ Ελένη

1986    «Γλωσσολογική προσέγγιση του λογοτε-
χνικού ύφους», περ. Διαβάζω, 144, Αθή-
να, σσ. 34-40.

ΠΑΡΙΣΗΣ Νικήτας

1992    «Η σημαντική των τίτλων. Πρώτες ση-
μειώσεις για μια ‘θεωρία’ ανάγνωσης 

       



215

τίτλων», στον τόμο Μελέτες-Αναγνώσεις, 
Ποίηση - Πεζογραφία, Πατάκης, Αθήνα, 
σσ. 13-19.

 
ΠΑΣΧΑΛΙΔΗΣ Γρηγόρης

1996    «Περί τίτλων: οι τίτλοι μέσα και ανάμε-
σα στα λογοτεχνικά κείμενα και η ερμη-
νεία τους», περ. Λόγου Χάριν, 4, Εστία, 
Αθήνα, σσ. 73-91.

 
ΠΕΣΚΕΝΤΖΗ Μαρία Κ.

1994    «Η θεωρία της αναγνωστικής ανταπό-
κρισης και η ερμηνευτική προσέγγιση 
του λογοτεχνικού κειμένου στη διδακτι-
κή πράξη», περ. Σεμινάριο 18 (θεωρία 
της λογοτεχνίας), Π.Ε.Φ., Αθήνα, σσ. 
62-70.

ΠΛΑΤΑΝΙΤΗΣ Δημήτρης

1997    Το μοντέρνο μυθιστόρημα, Καστανιώ-
της, Αθήνα.

 
ΠΟΛΙΤΗΣ Λίνος

1978    Ιστορία της Νεοελληνικής Λογοτεχνίας, 
M.Ι.E.T., Αθήνα.

 
ΡΟΖΑΝΗΣ Στέφανος

1996    Η ερμηνευτική ως πράξη και θεώρηση, 
Ελληνικά Γράμματα, Αθήνα.

 
ΣΑΚΕΛΛΑΡΙΟΥ Χάρης

1995α   Σημειολογία και γλωσσολογία, Ελληνι-
κά Γράμματα, Αθήνα.

1995β    Σχολές και ρεύματα στη νεοελληνική 
λογοτεχνία (κλασικισμός), Ελληνικά 
Γράμματα, Αθήνα.

1997    Σχολές και ρεύματα στη νεοελληνική 
λογοτεχνία (Φαναριώτες-αρκαδισμός), 
Ελληνικά Γράμματα, Αθήνα.

1998    Σχολές και ρεύματα στη νεοελληνική 
λογοτεχνία (ρομαντισμός), Ελληνικά 
Γράμματα, Αθήνα.

ΣΑΜΑΡΑ Ζωή

1978    Προοπτικές του κειμένου, Κώδικας, 
Θεσσαλονίκη.

ΣΑΡΑΛΗΣ Γιάννης

χ.χ.   Νεοελληνική μετρική, Εστία, Αθήνα.

ΣΕΦΕΡΗΣ Γ.

1947    «Κ. Π. Καβάφης, Θ. Σ. Έλιοτ· παράλλη-
λοι», περ. Αγγλοελληνική Επιθεώρηση, 
3.2. σσ. 33-43. Τώρα και στον τόμο Δοκι-
μές, Α΄, Ίκαρος, Αθήνα, σσ. 324-363 και 
510-520.

ΣΗΦΑΚΗΣ Γ. Μ.

1988    Για μια ποιητική του ελληνικού δημοτι-
κού τραγουδιού, Πανεπιστημιακές εκ-
δόσεις Κρήτης, Ηράκλειο.

ΣΙΑΦΛΕΚΗΣ Ζ. I.

1988    Συγκριτισμός και Ιστορία της Λογοτεχνί-
ας, Επικαιρότητα, Αθήνα.

1989    Από τη νύχτα των αστραπών στο ποίημα 
γεγονός· συγκριτική ανάγνωση Ελλήνων 
και Γάλλων υπερρεαλιστών, Επικαιρό-
τητα, Αθήνα.

1994    Η εύθραυστη αλήθεια, εισαγωγή στη θεω-
ρία του λογοτεχνικού μύθου, Gutenberg, 
Αθήνα.

ΣΠΑΤΑΛΑΣ Γεράσιμος

1997    Η στιχουργική τέχνη, μελέτες για τη νε-
οελληνική μετρική, επιμ. Ευριπίδης Γα-
ραντούδης - Άννα Κατσιγιάννη, Πανεπι-
στημιακές εκδόσεις Κρήτης, Ηράκλειο.

ΣΤΑΥΡΟΥ Θρασύβουλος

1974    Νεοελληνική μετρική, Θεσσαλονίκη.

ΤΖΙΟΒΑΣ Δημήτρης

1987    Μετά την αισθητική, Γνώση, Αθήνα.
1993    Το Παλίμψηστο της ελληνικής αφήγησης, 

από την αφηγηματολογία στη διαλογικό-
τητα, Οδυσσέας, Αθήνα.

       



216

ΤΖΟΥΜΑ Άννα

1991    H διπλή ανάγνωση του κειμένου, για μια 
κοινωνιοσημειωτική της αφήγησης, Επι-
καιρότητα, Αθήνα.

1994    «Ερμηνευτική: ο πονοκέφαλος της θε-
ωρίας», περ. Σεμινάριο 18 (θεωρία της 
λογοτεχνίας), Π.Ε.Φ., Αθήνα, σσ. 90-99.

 
ΤΡΙΑΝΤΟΥ-ΚΑΨΩΜΕΝΟΥ Ιφιγένεια

1996    «Διδακτισμός και ιδεολογία: Η Φωνή 
του αφηγητή στα διηγήματα της συλλο-
γής ‘Το τέλος της μικρής μας πόλης’ του 
Δημ. Χατζή», στον τόμο Σημειωτική + 
Εκπαίδευση, Συμπόσιο Ελληνικής Ση-
μειωτικής Εταιρείας (Φλώρινα 1994), 
επιμ. Σταύρος Καμαρούδης, Ελένη Χο-
ντολίδου, Παρατηρητής, Θεσσαλονίκη, 
σσ. 58-67.

 
ΤΣΑΚΩΝΑΣ Δημήτρης

1988    Ο ελληνικός υπερρεαλισμός, Κάκτος, 
Αθήνα.

 
ΤΣΙΡΙΜΩΚΟΥ Λίζυ

1982    «Ιστορία λογοτεχνίας και ιστορική ποι-
ητική», περ. Πολίτης, 47/48, σσ. 116-126.

1986    «Δρόμοι σημείων αδιέξοδοι (η καφκική 
ηχώ στο περιφερόμενο κιβώτιο του Άρη 
Αλεξάνδρου)», περ. Σπείρα, 6-7, Β΄ πε-
ρίοδος, Αθήνα, σσ. 107-116.

1988    Λογοτεχνία της πόλης, Λωτός, Αθήνα.
 
ΤΣΙΩΛΗΣ Γιάννης

1996    Θεωρία της λογοτεχνίας, Καστανιώτης, 
Αθήνα.

 
ΦΑΡΙΝΟΥ-ΜΑΛΑΜΑΤΑΡΗ Γ.

1986    «Μυθοπλασία και πραγματικότητα - 
τέσσερα ‘μεταδιηγήματα’ του Μένη 
Κουμανταρέα», περ. Πολίτης, 72, σσ.

1987   Αφηγηματικές τεχνικές στον Παπαδια-
μάντη, Κέδρος, Αθήνα.

ΦΙΛΙΠΠΙΔΗΣ Σ. Ν.

1990    «Οι αφηγηματικές θεωρίες του 
Greimas», περ. Σπείρα, 1 (γ΄ περίοδος), 
σσ. 34-45.

1993    «Η σημειωτική ανάλυση του λογοτεχνι-
κού κειμένου (και γιατί δεν πρέπει να 
τη φοβάται κανείς)», περ. Θαλλώ, 5, Χα-
νιά, σσ. 17-36.

 
ΧΑΡΑΛΑΜΠΑΚΗΣ Χριστόφορος

1992    Νεοελληνικός λόγος, μελέτες για τη 
γλώσσα, τη λογοτεχνία και το ύφος, Νε-
φέλη, Αθήνα.

 
ΑDAΜ Jean-Michel

1999    Τα κείμενα: τύποι και πρότυπα, Αφή-
γηση, περιγραφή, επιχειρηματολογία, 
εξήγηση και διάλογος, μτφ. Γιάννης Πα-
ρίσης, Πατάκης, Αθήνα.

 
AUERBACH Erich

1946    Mimesis. Dargestelle Wirklichkeit in der 
abendländischen Literatur, Francke, Bern.

1953    Mimesis. The Representation of Reality 
in Western Literature, Princeton 
University Press, Princeton, N.J. Μετά-
φραση στα αγγλικά του Auerbach, 1946.

1968    Mimesis. La répresentation de la réalité 
dans la littérature occidentale. Gallimard, 
Paris. Μετάφραση στα γαλλικά του 
Auerbach, 1946.

 
BAKHTIN(E) Mikhail

1978    Προβλήματα λογοτεχνίας και αισθητι-
κής, μτφ. Γιώργος Σπανός, Πλέθρον, 
Αθήνα.

1995    Έπος και Μυθιστόρημα, μτφ. Γιάννης 
Κιουρτσάκης, Πόλις, Αθήνα.

 
BARTHES Roland

1972    Κριτική και αλήθεια, μτφ. Θ. Μπανού-
σης, Καστανιώτης, Αθήνα.

       



217

1981    «Η κριτική», μτφ. Κώστας Σταματίου, 
περ. Η λέξη. 6, Αθήνα, σσ. 440-446.

1984    Η επικράτεια των σημείων, μτφ. Κατερί-
να Παπαϊακώβου, Ράππα, Αθήνα.

1988    Εικόνα-Μουσική-Κείμενο, μτφ. Γιώργος 
Σπανός, Πλέθρον, Αθήνα.

ΒARTHES R., BERSANI L., HAMON Ph., 
RIFFATERRE Μ., WATT I.

1982    Littérature et Réalité, Seuil, Paris.

BARTHES R., KAYSER W., BOOTH W. C ., 
HAMON Ph.

1977    Poétiqué du récit, Seuil, Paris.

BEARDSLEY Monroe C.

1989    Ιστορία των Αισθητικών Θεωριών, μτφ. 
Δημοσθένης Κούρτοβικ - Παύλος Χρι-
στοδουλίδης, Νεφέλη, Αθήνα.

BEATON RODERICK

1996    Εισαγωγή στη νεότερη ελληνική λογοτε-
χνία, ποίηση και πεζογραφία 1821-1992, 
μτφ. Ευαγγελία Ζουργού - Μαριάννα 
Σπανάκη, Νεφέλη. Αθήνα.

ΒΕΝΝΕΤ Tony

1983    Φορμαλισμός και Μαρξισμός, μτφ. Σπ. 
Τσακνιάς, Νεφέλη, Αθήνα.

BENVENISTE E., BARTHES R., DERRIDA 
J., PEIRCE. C. S., FOUCAULT Μ.

1981    Κείμενα Σημειολογίας, μτφ. Κωστής Πα-
παγιώργης, Γιώργος Μπρουνιάς, Νεφέ-
λη, Αθήνα.

BIGSBY C. W. Ε.

1972    Νταντά και Σουρεαλισμός, μτφ. Ελένη 
Μοσχονά, Ερμής, Αθήνα.

BLOT D.

1980    Χρονικές δομές στις Ακυβέρνητες Πο-
λιτείες, μτφ. Σερ. Βελέντζας, Κέδρος, 
Αθήνα.

BOKLUND- ΛΑΓΟΠΟΥΛΟΥ Κarin

1982   «Οι σύγχρονες μέθοδοι ανάλυσης των 
λογοτεχνικών κειμένων», περ. Φιλόλο-
γος, 29, Θεσσαλονίκη, σσ. 145-162.

BOOTH Wayne C.

1967    «Distance and Point-of-view: An Essay 
in Classification», στο Stevick, σσ. 87-
107.

1983    The rhetoric of fiction, The University of 
Chicago Press, Chicago.

BRADBURY Malcolm - MCFARLANE 
James

1976    Modernism, Penguin, London.

BREMOND Cl., CHATMAN S., GREIMAS 
A. J., LINTVELT J., MARTIN W., PRINCE 
G., STANZEL F. K.

1991    Θεωρία της αφήγησης, μτφ. Αγγέλα 
Κουφού, Αγγέλα Καστρινάκη, Βασίλης 
Καλλιπολίτης, Καίτη Παπουτσά, Εξά-
ντας, Αθήνα.

BRECHT Bertold

1974    Για το ρεαλισμό, μτφ. Κ. Παλαιολόγος, 
Πλανήτης, Αθήνα.

CHADWICK Charles

1978    Συμβολισμός, μτφ. Στέλλα Αλεξοπού-
λου, Ερμής, Αθήνα.

COHN Dorrit

1978    Transparent Minds, Princeton University 
Press, Princeton N. J.

COMBE Dominique

1982    Les Genres littéraires, Hachette, Paris.

COUÉGNAS Daniel
1992    Introduction à la paralittérature, Seuil, 

Paris.

       



218

CURRIE Gregory

1985    «What is Fiction?», περ. Journal of 
Asthetics and Art Criticism, 43.4, σσ. 385-
392.

DELCROIX Maurice - HALLYN Fernand 
          (επιμ.)

1997    Εισαγωγή στις σπουδές της λογοτεχνίας, 
μέθοδοι του κειμένου, μτφ. I. Ν. Βασιλα-
ράκης, Gutenberg, Αθήνα.

DIPPLE Elizabeth

1972    Πλοκή, μτφ. Κώστας Ιορδανίδης, Ερμής, 
Αθήνα.

DOUBROVSKY Serge - TODOROV Tzvetan 
            (επιμ.)

1985    Η διδασκαλία της λογοτεχνίας. Συνέδριο 
του Σεριζί, μτφ. I. Ν. Βασιλαράκης, Επι-
καιρότητα, Αθήνα.

DUCROT Oswald – TODOROV Tzvetan

1972    Dictionnaire encyclopêdique des sciences 
du langage, coll. Points, Seuil, Paris.

EAGLETON Terry

1989    Εισαγωγή στη θεωρία της λογοτεχνίας, 
μτφ. Δημήτρης Μαυρώνας, Αθήνα.

ECO Umberto

1979    The Role of the Reader: Explorations in 
the Semiotics of Texts, Indiana University 
Press, Bloomington.

1982    Η σημειολογία στην καθημερινή ζωή, 
μτφ. Αντώνης Τσοπάνογλου, Μαλλιά-
ρης-Παιδεία, Αθήνα.

1986    Επιμύθιο στο Όνομα του Ρόδου, μτφ. 
Έφη Καλλιφατίδη, Γνώση, Αθήνα.

1987    «Η ποιητική του ανοιχτού έργου», μτφ. 
Γρηγόρης Πασχαλίδης, περ. Νεοελληνι-
κή Παιδεία, 9, Αθήνα, σσ. 116-137.

1988    Ο υπεράνθρωπος των μαζών, μτφ. Έφη 
Καλλιφατίδη, Γνώση, Αθήνα.

1994    Έξι περιπλανήσεις στο δάσος της αφή-

γησης, μτφ. Αναστασία Παπακωνστα-
ντίνου, Ελληνικά Γράμματα, Αθήνα.

ECO Umberto κ.ά.

1993    Ερμηνεία και Υπερερμηνεία, μτφ. Αν. 
Παπακωνσταντίνου, Ελληνικά Γράμμα-
τα, Αθήνα.

FAULKNER Peter

1982   Μοντερνισμός, μτφ. Ιουλιέττα Ράλλη - 
Καίτη Χατζηδήμου, Ερμής, Αθήνα.

FISH Stanley

1980   Is There a Text in this Class? The Authority 
of Interpretive Communities, Harvard 
University Press, London - Cambridge 
Mass.

FOKKEMA Douwe – IBSCH Elrud

1997   Θεωρίες λογοτεχνίας του 20ού αιώνα, 
δομισμός, μαρξισμός, αισθητική της πρό-
σληψης, σημειωτική, μτφ. Γιάννης Παρί-
σης, Πατάκης, Αθήνα.

FREUND Eizabeth

1987   The Return of the Reader: Reader - 
Response Criticism, Methuen, London - 
New York.

FRIEDMAN Norman

1967   «Point of View in Fiction: The 
Development of a Critical Concept», στο 
Stevick. σσ. 108-137.

1975   Form and Meaning in Fiction, Georgia 
University Press, Atlanta.

FRYE Northrop

1997 Ανατομία της κριτικής, τέσσερα δοκί-
μια, μτφ. Μαριζέτα Γεωργουλέα, Gutenberg, 
Αθήνα.

FURNESS R.S.

1980   Εξπρεσιονισμός, μτφ. Ιουλιέττα Ράλλη - 
Καίτη Χατζηδήμου, Ερμής, Αθήνα.

       



219

FURST Lilian R.

1974    Ρομαντισμός, μτφ. Ιουλιέττα Ράλλη - 
Καίτη Χατζηδήμου, Ερμής, Αθήνα.

FURST Lilian R. – SKRINE Peter N.

1972    Νατουραλισμός, μτφ. Λία Μεγάλου, Ερ-
μής, Αθήνα.

GENETTE Gerard

1972    Figures III, Seuil, Paris.
1983    Nouveau discours du récit, Seuil, Paris.

GENETTE Gerard, MARIN Louis, 
MATHIEU-COLAS Michel

1987    Τα όρια της διήγησης, μτφ. Έλενα Θεο-
δωροπούλου, Καρδαμίτσα, Αθήνα.

GENETTE Gerard κ.ά.

1986    Théorie des genres, Seuil, Paris.

GRANT Damian

1972    Ρεαλισμός, μτφ. Ιουλιέττα Ράλλη - Καίτη 
Χατζηδήμου, Ερμής, Αθήνα.

GREIMAS Algirdas Julien

1987    «Σκέψεις για τα μοντέλα δράσης», μτφ. 
Γιώργος Χρ. Σακελλαριάδης, περ. Νεο-
ελληνική Παιδεία, 9, σσ. 43-48.

GRODEN Michael – KREISWIRTH Martin

1997    The Johns Hopkins Guide to Literary 
Theory and Criticism, The Johns Hopkins 
University Press, Baltimore.

GUIRAUD Pierre

1975    H Σημειολογία, μτφ. Σ.-Β. Βασιλείου, 
«Τι ξέρω», Ζαχαρόπουλος, Αθήνα.

HALL John

1990    Η κοινωνιολογία της λογοτεχνίας, μτφ. 
Μαρία Δ. Τσαούση, Gutenberg, Αθήνα.

HAMBURGER Käthe
1957    Die Logik der Dichtung, Klett, Stuttgart.
1973    The Logic of Literature, Indiana University 

Press, Bloomington. Μετάφραση στα 
αγγλικά του Hamburger, 1957.

1986    La logique des genres littéraires, Seuil, 
Paris. Μετάφραση στα γαλλικά του 
Hamburger, 1957.

ΗΑΜΟΝ Philippe

1972α   «Pour un statut semiologique du 
personnage», περ. Littérature, 6. σσ. 86-
110.

1972β   «Qu’ est-ce qu’ une description?», περ. 
Poétique, 12, σσ. 465-485

1977α   «Texte littéraire et métalangage», περ. 
Poétique, 3, σσ. 261-284.

1977β   «Pour un statut semiologique du 
personnage», στο Barthes R., Kayser 
W., Booth W. C. & Hamon Ph. Πρόκει-
ται στην ουσία για το ίδιο κείμενο με το 
Hamon, 1972α.

1981    Introduction a l’ analyse du descriptif, 
Hachette Université, Paris.

1982    «What is a description?», στον τόμο 
French Literary Theory Today. A Reader, 
επιμ. Tzvetan Todorov, Cambridge 
University Press - Editions de la Maison 
des Sciences de l’ Homme, Cambridge - 
Paris, σσ. 147-178. Μετάφραση στα αγ-
γλικά του Hamon, 1972β.

1983    Le personnel du roman, Droz, Genève.
1991    La Description littéraire, Macula, Paris.

HARVEY W. J.

1965   Character and the Novel, Cornell 
University Press, Ithaca-London, 1965.

HAWKES Terrence

1978    Μεταφορά, μτφ. Γαβριήλ - Νίκος Πε-
ντζίκης, Ερμής, Αθήνα.

       



220

HAWTHORN Jeremy

1993    Ξεκλειδώνοντας το κείμενο, μια εισαγω-
γή στη θεωρία της λογοτεχνίας, μτφ. Μα-
ρία Αθανασοπούλου, Πανεπιστημιακές 
Εκδόσεις Κρήτης, Ηράκλειο.

HERNADI Paul

1972    Beyond Genre: New Directions in Literary 
Classification, Cornell University Press, 
Ithaca, NY.

HERNADI Paul (επιμ.)

1978    What Is Literature?, Indiana University 
Press, Bloomington.

HIRSCH Ε. D. Jr.

1967    Validity in Interpretation, Yale University 
Press, New Haven.

1976    The Aims of Interpretation, University of 
Chicago Press, Chicago.

HOLUB Robert C.

1984    Reception Theory: A Critical Introduction, 
Methuen, London.

HUTCHEON Linda

1991    «Διακειμενικότητα και μετα-μοντέρνο», 
περ. Διαβάζω, 254, σσ. 29-32.

ISER Wolfgang

1972    Der Implizite Leser : Kommunikation- 
sformen des Romans von Bunyan bis 
Beckett, W. Fink, München.

1974    The Implied Reader: Patterns of 
Communication in Prose Fiction from 
Bunyan to Beckett, Johns Hopkins 
University Press, Baltimore. Μετάφρα-
ση στα αγγλικά του Iser, 1972β.

1976    Der Akt des Lesens: Theorie aesthetischer 
Wirkung, W. Fink, München.

1978    The Act of Reading: A Theory of Aesthetic 
Response, Johns Hopkins University 
Press, Baltimore. Μετάφραση στα αγ-
γλικά του Iser, 1976.

1985    L 'acte de lecture. Théorie de l ‘effet esthetique, 
Mardaga, Bruxelles. Μετάφραση στα γαλ-
λικά του Iser, 1976.

JAKOBSON Roman

1975    «Γλωσσολογία και Ποιητική». μτφ. 
Άρης Μπερλής περ. Σπείρα 1, σσ. 30-67. 
Τώρα και στο Jakobson, 1998.

1978    «Για τον καλλιτεχνικό ρεαλισμό», μτφ. 
Ανδρέας Νομικός. περ. Το Δέντρο, 2, σσ. 
58-62, και 3, σσ. 120-123. Το ίδιο ουσια-
στικά άρθρο σε μετάφραση Άρη Μπερλή 
και με τον τίτλο «Για τον ρεαλισμό στην 
τέχνη», σήμερα στο Jakobson, 1998.

1998    Δοκίμια για τη γλώσσα της λογοτεχνίας, 
μτφ. Άρης Μπερλής, Εστία, Αθήνα.

JAMES Henry

1991    Η τέχνη της μυθοπλασίας, μτφ. Κώστας 
Παπαδόπουλος, Άγρα, Αθήνα.

JAUSS Hans Robert

1995    Η θεωρία της πρόσληψης, τρία μελετή-
ματα, μτφ. Μίλτος Πεχλιβάνος, Εστία, 
Αθήνα.

JEFFERSON Ann - ROBEY David (επιμ.)

1986    Modern Literary Theory: A Comparative 
Introduction, Batsford, London.

KIBEDI – VARGA Aaron (επιμ)

1981    Théorie de la littérature, Picard, Paris.

KRISTEVA Julia

1969    Σημειωτική, Recherches pour une 
sémanalyse, Seuil, Paris.

KRISTEVA Julia, REY-DEBOYE J., 
UMIKER D. J. (επιμ.)

1971    Essays in semiotics. Essais de sémiotique, 
Mouton, The Hague.

KUNDERA Milan

1988   H τέχνη του μυθιστορήματος, μτφ. Δρα-
κονταειδής Φίλιππος, Εστία, Αθήνα.

       



221

L’ analyse structurale du recit

1966    Αφιέρωμα του περ. Communications, 8, 
Paris.

LAMBROPOULOS V. – MILLER D. N. (επιμ.)

1987    20th-Century Literary Theory: An 
Introductory Anthology, State University 
of New York Press, Albany N.Y.

LANCER Susan S.

1981    The Narrative Act: Point of View in Prose 
Fiction, Princeton University Press, 
Princeton, N.J.

LAYOUN Mary N.

1990    Modernism in Greece? Essays on the 
Critical and Literary Margins of a 
Movement, Pella, New York.

LEECH Clifford

1972    Τραγωδία, μτφ. Ερρίκος Χατζηανέστης, 
Ερμής, Αθήνα.

LEVI - STRAUSS Claude

1985    «Η δομική ανάλυση του μύθου», μτφ. 
Νίκη Νικολουδάκη-Σουρή, περ. Φιλολο-
γικά, 9/10, Γιάννινα, σσ. 37-61.

1986    Μύθος και νόημα, μτφ. Βαγγέλης Αθα-
νασόπουλος, Καρδαμίτσα, Αθήνα.

LINTVELT Jaap

1981    Essai de typologie narrative, le «Point de 
vue», José Corti, Paris.

LODGE David

1985    20th Century Literary Criticism. A Reader, 
Longman, London-New York.

LOTMAN J. - USPENSKIJ B. A.

1984    «Για το σημειωτικό μηχανισμό της 
κουλτούρας», μτφ. Άρης Μπερλής. περ. 
Σπείρα, β΄ περίοδος, 1, σσ. 103-127.

LUBBOCK Percy

1921    The Craft of Fiction, Jonathan Cape, 
London. (νεότερες εκδόσεις: Viking, New 
York, 1957 και Methuen, London, 1968).

LYONS John

1995    Εισαγωγή στη γλωσσολογία, επιμ. Γιώρ-
γος Καρανάσιος, Πατάκης, Αθήνα.

MACKRIDGE Peter

1982    «Συμβολικές και ειρωνικές δομές στην 
Eroica», εισαγωγή στον τόμο Eroica, 
Ερμής, Αθήνα.

MACQUEEN John

1973    Αλληγορία, μτφ. Κώστας Ιορδανίδης, 
Ερμής, Αθήνα.

MAKARYK Irena R. (επιμ.)

1993    Encyclopedia of Contemporary Literary 
Theory. Approaches, Scholars, Terms. 
University of Toronto Press, Toronto - 
Buffalo - London.

MARGOLIS Joseph

1984    «What Is a Literary Text?», στο συλλ. 
τόμο At the Boundaries, επιμ. Herbert L. 
Sussman, Northeastren University Press, 
Boston, σσ. 47-73.

MCHALE Brian

1978    «Free Indirect Discourse: A survey 
of recent accounts», περ. Poetics and 
Theory of Literature, 3, σσ. 249-287.

MERCHANT Paul

1983    To έπος, μτφ. Ιουλιέττα Ράλλη-Καίτη 
Χατζηδήμου, Ερμής, Αθήνα.

MOISAN Clément

1992    Η λογοτεχνική ιστορία, μτφ. Αριστέα 
Παρίση, Καρδαμίτσα, Αθήνα.

       



222

MORIER Henri

1981    Dictionnaire de Poétique et de Rhétorique, 
P.U.F., Paris.

MOUNIN Georges

1994    Κλειδιά για τη γλωσσολογία, μτφ. Άννα 
Αναστασιάδη-Συμεωνίδη, Μ.Ι.Ε.Τ., Αθή-
να.

MUECKE D. C.

1974    Ειρωνεία, μτφ. Κώστας Πύρζας, Ερμής, 
Αθήνα.

MUKAROVSKY Jan

1979    Δοκίμια για την αισθητική, μτφ. Βιβή 
Μανωλοπούλου, Οδυσσέας, Αθήνα.

Narratologie

1975    Αφιέρωμα του περ. Poétique, 6.24, Paris.

Narratology

1983    Αφιέρωμα του περ. Style, 17.2.

Narratology Revisited Ι, ΙΙ

1990    Αφιερώματα του περ. Poetics Today, 11.2 
και 11.4.

ONG Walter J.

1997    Προφορικότητα και Εγγραμματοσύνη, 
μτφ. Κώστας Χατζηκυριάκου, Πανεπι-
στημιακές εκδόσεις Κρήτης, Ηράκλειο.

PERI Massimo

1994    Δοκίμια Αφηγηματολογίας, Πανεπιστη-
μιακές Εκδόσεις Κρήτης, Ηράκλειο.

POLLARD Arthur

1972    Σάτιρα, μτφ. Θεοχάρης Παπαμάργαρης, 
Ερμής, Αθήνα.

PREISENDANZ W.

1990    Ρομαντισμός, ρεαλισμός, μοντερνισμός, 
μτφ. Αννα Χρυσογέλου-Κατσή, Καρδα-
μίτσα, Αθήνα.

 

PREMINGER Alex – BROGAN T. V. F. (επιμ.)

1993    The New Princeton Encyclopedia of Poetry 
and Poetics, Princeton University Press, 
Princeton, N.J.

PRINCE Gerald

1982    Narratology: The Form and Functioning of 
Narrative, Mouton, The Hague.

1988    A Dictionary of Narratology, University of 
Nebraska Press - Scolar Press, Lincoln - 
Aldershot.

PROPP Vladimir

1987    Μορφολογία του παραμυθιού, μτφ. Αρι-
στέα Παρίση, Καρδαμίτσα, Αθήνα.

REID Ian

1982    Το διήγημα, μτφ. Λία Μεγάλου-Σεφε-
ριάδη, Ερμής, Αθήνα.

RAYMOND Marcel

1940    De Βaudelaire au Surréalisme, José Corti, 
Paris, 1940.

RUTHVEN K. Κ.

1977    Ο μύθος, μτφ. Ιουλιέττα Ράλλη - Καίτη 
Χατζηδήμου, Ερμής, Αθήνα.

SARTRE Jean-Paul

1971    Τι είναι η λογοτεχνία;, μτφ. Μαρία Αθα-
νασίου, Εκδόσεις 70, Αθήνα.

SAUSSURE Ferdinard de

1979    Μαθήματα γενικής γλωσσολογίας, μτφ. 
Φ. Δ. Αποστολόπουλος, Παπαζήσης, 
Αθήνα.

SCHAEFFER Jean-Marie,

1989    Qu’ est-ce qu’ un genre littéraire?, Seuil, 
Paris.

SCHOLES Robert

1985    Στοιχεία της πεζογραφίας, μτφ. Αριστέα 
Παρίση, Κωνσταντινίδης, Θεσσαλονίκη.

       



223

1986    Στοιχεία της ποίησης, μτφ. Αριστέα Πα-
ρίση, Κωνσταντινίδης, Θεσσαλονίκη.

1987    «Οι δραματικές καταστάσεις του Etienne 
Souriau», μτφ. Απόστολος Μπενάτσης, 
περ. Νεοελληνική Παιδεία, 9. σσ. 32-38.

SCHOLES Robert – KELLOG Robert

1966    The Nature of the Narrative, Oxford 
University Press, New York.

SCHOLES Robert – KLAUS CARL H.

1984    Στοιχεία του δράματος, μτφ. Αριστέα Πα-
ρίση, Κωνσταντινίδης, Θεσσαλονίκη.

1985    Στοιχεία του δοκιμίου, μτφ. Αριστέα Πα-
ρίση, Κωνσταντινίδης, Θεσσαλονίκη.

SEBEOK Thomas Α. (επιμ.)

1986    Encyclopedic Dictionary of Semiotics, 
Mouton de Gruyter, Berlin.

SECRETAN Dominique

1983    Κλασικισμός, μτφ. Αριστέα Παρίση, Ερ-
μής, Αθήνα.

SHELSTON Alan

1982    Bιογραφία, μτφ. Ιουλιέττα Ράλλη - Καίτη 
Χατζηδήμου, Ερμής, Αθήνα.

SKLOVSKI Viktor – EINCHENBAUM Boris

1979    Για το φορμαλισμό. Η ανάσταση της λέ-
ξης. Η θεωρία της φορμαλιστικής μεθό-
δου, μτφ. Β. Λαμπρόπουλος-Ν. Καλτα-
μπάνος, Έρασμος, Αθήνα.

STANZEL Franz K.

1999    Θεωρία της αφήγησης, μτφ. Κυρια-
κή Χρυσομάλλη-Henrich, University 
Studio Press, Θεσσαλονίκη.

SULEIMAN Susan R. - CROSMAN Inge

1980    The Reader in the Text: Essays on Audience 
and Interpretation, Princeton University 
Press, Princeton N.J.

TODOROV Tzvetan

1966    «Les catégories du récit littéraire». περ. 
Communications, 8, σσ. 125-151.

1977α    «Η γραμματική του αφηγηματικού λό-
γου», μτφ. Θ. Νάκας, περ. Σπείρα, 5, 
σσ. 74-85.

1977β    «Λογοτεχνία και Σημειωτική», μτφ. 
Αριστέα Παρίση, περ. Σπείρα, 6, Αθή-
να, σσ. 175-181.

1978    Les genres du discours, Seuil, Paris.

1987    La Notion de littérature et Autres Essais, 
Seuil, Paris.

1989    Ποιητική, μτφ. Αγγέλα Καστρινάκη, 
Γνώση, Αθήνα.

1991    Εισαγωγή στη φανταστική λογοτεχνία, 
μτφ. Αριστέα Παρίση, Οδυσσέας, Αθήνα.

1994    Κριτική της κριτικής, ένα μυθιστόρημα 
μαθητείας, μτφ. Γιάννης Κιουρτσάκης, 
Πόλις, Αθήνα.

TODOROV Τzvetan (επιμ.)

1995    Θεωρία Λογοτεχνίας. Κείμενα των Pώ-
σων Φορμαλιστών, μτφ. Η. Π. Νικολού-
δης, Οδυσσέας, Αθήνα.

TOMPKINS Jane (επιμ.)

1980    Reader-Response Criticism: From 
Formalism to Post-Structuralism, Johns 
Hopkins University Press, Baltimore - 
London.

VALERY PAUL

1980    Ποίηση και αφηρημένη σκέψη - Η καθα-
ρή ποίηση, μτφ. Χριστόφορος Λιοντά-
κης, Πλέθρον, Αθήνα.

VITTI Mario

1978    Ιστορία της νεοελληνικής λογοτεχνίας, 
Οδυσσέας, Αθήνα.

1979    Η Γενιά του τριάντα, Ερμής, Αθήνα.

       



224

1980    Ιδεολογική λειτουργία της ελληνικής ηθο-
γραφίας, Κέδρος, Αθήνα.

WELLEK René - WARREN Austin
1956    Theory of Literature, Harcourt, Brace & 

World, New York. Πρώτη έκδοση 1949.

χ.χ.    Θεωρία Λογοτεχνίας, μτφ. Σταύρος Δε-
ληγιώργης, Δίφρος, Αθήνα. Μετάφραση 
του Wellek Warren, 1956.

 ZERAFFA M.

1971    Personne et Personnage, Klincksieck, Paris.

       



225

Ευρετηριο Ονοματων
 

Στο ευρετήριο αυτό καταγράφονται μόνο ονόματα προσώπων: κυρίως λογοτεχνών και καλλι-
τεχνών αλλά και πολλών μελετητών της λογοτεχνίας, κριτικών, φιλοσόφων κ.ά. Για καθαρά πρα-
κτικούς λόγους, τα ελληνικά και τα ξένα ονόματα έχουν καταχωρισθεί χωριστά, με αλφαβητική 
σειρά (εξαίρεση έγινε μόνο για τα ελληνοποιημένα ονόματα των Λατίνων).

Άγρας Τέλλος 89, 178, 180
Αθάνας Γ. 141
Αθανασιάδης Τάσος 36
Αισχύλος 66
Αίσωπος 154
Αλεξάνδρου Άρης 62
Αλκαίος 7, 8
Αναγνωστάκης Μανώλης 62
Αξιώτη Μέλπω 75, 118, 193
Απόστολος Παύλος 67
Αργυρίου Αλέξανδρος 131
Αριστοτέλης 80, 89, 90, 103, 125, 148, 149,

150, 151, 158, 159, 160, 198
Αριστοφάνης 144, 166
Αρχίλοχος 166
Βαγενάς Νάσος 17
Βαλαωρίτης Αριστοτέλης 163
Βαλαωρίτης Νάνος 62, 193
Βαλτινός Θανάσης 26
Βαρλάμος Γιώργος 92
Βάρναλης Κώστας 111, 141, 142, 144
Βασιλειάδης Σπυρίδων 163
Βελουδής Γιώργος 11, 103, 140
Βενέζης Ηλίας 105
Βηλαράς Γιάννης 166
Βιζυηνός Γεώργιος 50, 77, 122
Βικέλας Δημήτριος 26, 77, 161
Βιργίλιος 194
Βλαχογιάννης Γιάννης 77

Βλάχος Άγγελος 205
Βλάχου Ελένη 205
Βούλγαρης Ευγένιος 48, 52
Βουτυράς Δημοσθένης 51, 147
Βρεττάκος Νικηφόρος 62, 118, 147
Γαζής Άνθιμος 48
Γερμανός Παλαιών Πατρών 20
Γερμανός Φρέντυ 36
Γιαννόπουλος Αλκιβιάδης 75, 118
Γκάτσος Νίκος 62, 193
Γρυπάρης Ιωάννης 62, 122, 142, 168, 178
Δέλιος Γιώργος 74, 75, 118
Δημαράς Κ. Θ. 85, 105
Δημοσθένης 67
Δούκα Μάρω 209
Δούκας Νεόφυτος 48
Δούκας Στρατής 132
Δραγούμης Ίων 36
Δροσίνης Γεώργιος 27, 77, 142
Εγγονόπουλος Νίκος 62, 106, 118, 130, 192, 193
Ελύτης Οδυσσέας 11, 13, 42, 53, 62, 105, 

106, 109, 118, 130 ,131, 193
Εμπειρίκος Ανδρέας 62, 105, 106, 118, 144, 

147, 192, 193 
Ευθύμιος Ιερομόναχος 205
Ευριπίδης 10, 17, 144, 153, 170
Εφταλιώτης Αργύρης 77
Ζαλοκώστας Γεώργιος 163
Ζατέλη Ζυράννα 109

       



226

Ησίοδος 49, 68
Θεοτοκάς Γιώργος 52, 79, 105, 106, 107
Θεοτόκης Κωνσταντίνος 51, 123, 132
Θουκυδίδης 112
Ιούλιος Καίσαρας 20
Ισοκράτης 67
Καβάφης Κ. Π. 13, 36, 42, 48, 49, 62, 106, 

118, 131, 143, 144, 178, 204
Καββαδίας Νίκος 130
Καζαντζάκης Νίκος 27, 36, 68, 147, 187
Καΐρης Θεόφιλος 48
Κακναβάτος Έκτωρ 193
Κακριδής Ι. Θ. 143
Κάλβος Ανδρέας 42, 90, 91, 143, 163, 191, 210
Καλλιγάς Παύλος 26, 161
Καμπάς Ν.  142
Καμπούρογλου Δημήτρης 138
Καμπύσης Γιάννης 178
Καποδίστριας 36
Καραγάτσης Μ.  26, 147
Καραντώνης Ανδρέας 105
Καραπάνου Μαργαρίτα  109
Καρασούτσας Ιωάννης 163
Καρκαβίτσας Ανδρέας 50, 77, 96, 127, 132
Καρυωτάκης Κ. Γ. 59, 62, 92, 93, 106, 118, 

122, 131, 135, 144, 166, 178
Κάσδαγλης Νίκος 209
Κασομούλης 20
Καταρτζής Δημήτριος 48
Κατσίμπαλης Γ. Κ. 105
Κικέρων 67, 103
Κοδρικάς Παναγιώτης 48
Κοϊντιλιανός 103, 104
Κοκόλης Ξ. Α. 134
Κολοκοτρώνης Θεόδωρος 20, 36
Κονδυλάκης Ιωάννης 77
Κοραής Αδαμάντιος 27, 46, 48, 147
Κορνάρος Βιτσέντζος 68
Κοσμάς ο Αιτωλός 48
Κοτζιάς Αλέξανδρος 75
Κούμας Κωνσταντίνος 48
Κρυστάλλης Κώστας 36, 77
Κυπριανός Α. 100
Κυριακίδης Στίλπων 138
Κωνσταντάς Γρηγόριος 48

Λαπαθιώτης Ναπολέων  27, 178
Λασκαράτος Ανδρέας 27, 166
Λογγίνος  194
Λυσίας 135
Μαβίλης Λορέντζος 59, 142, 168, 178
Μακρυγιάννης 9, 20
Μαλακάσης Μιλτιάδης 122, 178
Μαρκοράς Γεράσιμος 168
Μαρτζώκης Ανδρέας 168
Μελάς Σπύρος 36
Μελαχροινός Απόστολος 178
Μέντζελος Δημήτρης 74
Μητσάκης Μιχαήλ 77
Μητροπούλου Κωστούλα 75, 129
Μιχαηλίδης Κ.  10, 17
Μοισιόδαξ Ιώσηπος 48
Μπεράτης Γιάννης 118, 147
Μυριβήλης Στράτης 26, 68, 147, 148, 154
Νικηταράς 20
Νιρβάνας Παύλος 122, 205
Ντόρρος Θεόδωρος 117, 193
Ξάνθος Εμμανουήλ 20
Ξενόπουλος Γρηγόριος 27, 77
Ξενοφών 20
Ξεφλούδας Στέλιος 74, 75, 79, 105, 118
Οβίδιος 67
Όμηρος 9, 10, 18, 25, 28, 29, 31, 48, 54, 55, 58, 87, 

112, 142, 144, 190
Ουράνης Κώστας 59, 62, 178, 187, 188
Οράτιος 67, 83, 104, 150
Ορφανίδης Θεόδωρος 163
Παλαιολόγος Π. 205
Παλαμάς Κωστής 27, 42, 62, 68, 122, 135, 142, 
166, 167, 168, 178, 179, 204, 205
Πάλλης Αλέξανδρος 62
Παναγιωτόπουλος Ι. Μ. 52, 187
Πανταζίδης Ι. 100
Παπαδιαμάντης Αλέξανδρος    26, 36, 50, 58, 76, 77, 

119, 123, 132, 147, 149, 172
Παπαδιαμαντόπουλος Ιωάννης 175
Παπαδίτσας Δ. Π . 193
Παπανικολάου Μήτσος 178
Παπανούτσος Ευάγγελος 52, 90
Παπαντωνίου Ζαχαρίας 145, 178
Παπαρρηγόπουλος Δημήτριος 163

       



227

Παπατσώνης Τάκης 62, 74, 118
Παράσχος Αχιλλέας 163, 204
Παράσχος Κλέων 107
Πασαγιάννης Σπήλιος 178
Πεντζίκης Νίκος Γαβριήλ 74, 75, 118
Περάνθης Μιχάλης 36
Περραιβός Χρ. 20
Πετσάλης-Διομήδης Θ. 105
Πίνδαρος 210
Πλάτων 22, 67, 160
Πλούταρχος 34
Πολέμης Ιωάννης 122
Πολίτης Κοσμάς 105
Πολίτης Λίνος 85
Πολίτης Νικόλαος 42, 43, 76, 138
Πολίτης Φώτος 52
Πολυδούρη Μαρία 178
Πολυλάς Ιάκωβος 168
Πορφύρας Λάμπρος 59, 135, 178
Πρεβελάκης Παντελής 205
Προβολέγγιος Αριστομένης 62, 142
Πωπ Κωνσταντίνος 205
Ραγκαβής Ρίζος Αλέξανδρος 147, 163
Ράντος Νικήτας ή Νίκος Καλαμάρης 117, 193
Ρήγας Βελεστινλής 46, 47, 48
Ρίτσος Γιάννης  62, 106, 109, 118, 

130, 131, 134, 171
Ροΐδης Εμμανουήλ  147, 161, 166, 205, 206
Ρούφος Ρόδης 205
Ρωμανός ο Μελωδός 190
Σαββίδης Γ. Π. 105
Σαμαράκης Αντώνης 51
Σαχτούρης Μίλτος 131, 193
Σεφέρης Γιώργος  13, 16, 17, 42, 52, 62, 78, 79, 
105, 106, 118, 120, 123, 130, 131, 136, 144, 147, 

148, 184
Σικελιανός Άγγελος  42, 62, 106, 142, 143, 204
Σιμωνίδης ο Κείος 67
Σκαρίμπας Γιάννης 118
Σκόκος Κ. 67
Σκουζές Παναγής 20
Σολωμός Διονύσιος  42, 45, 66, 95, 110, 111, 

135, 153, 163, 181, 190, 204, 210
Σουρής Γεώργιος 166
Σούτσος Αλέξανδρος 163, 166

Σούτσος Παναγιώτης 163
Σοφοκλής 57, 58, 140
Σπανδωνής Γιάννης 36
Σταύρου Θρασύβουλος 182
Σωκράτης 32, 57
Ταχτσής Κώστας 27
Τερζάκης Άγγελος 51, 52, 105
Τερτσέτης Γεώργιος 20
Τσέλιος Δήμος 20
Φιλιππίδης Δανιήλ 48
Φωτάκος 20
Χάρης Πέτρος  187
Χατζής Δημήτρης  51, 147
Χατζόπουλος Κωνσταντίνος  62, 178
Χειμωνάς Γιώργος  129
Χουρμούζιος Αιμίλιος  52
Χρηστοβασίλης Χρήστος  77
Χρηστομάνος Κ.  36
Ψαθάς Δημήτρης  205
Ψαλίδας Αθανάσιος  48
d’ Alembert 46
Allende Isabelle 108
Apollinaire Guillaume 114, 183, 184
Aragon Louis 192
Arp Jean 132
Artaud Antonin 192
Bacon Francis 52
Bakhtine Mikhail 139
Ball Hugo 132
de Banville Théodore 141
Barlach Ernst 65
Barthes Roland 22, 97
Baudelaire Charles 88, 114, 141, 176, 188
Beckmann Max 108
Beckett Samuel 115, 128
von Beethoven Ludwig 162
Benn Gottfried 65
Bergson Henri 176
Berlioz Hector 162
Booth Wayne C. 31
Bradley A. C. 188
Brecht Bertold 20, 21, 22
Breton André 192, 193
Broch Hermann 80, 115
Brunetiére Ferdinand 104

       



228

Buffon Georges-Louis 194
Buñuel Luis 192
Butor Michel 128
Byron 162, 164, 210
Carter Angela 108
Cezanne Paul 63
Chateaubriand 162
Chatman Seymour 30, 31, 209
Cholokhov Mikhail 161
Chopin Fréderic 162
Claudel Paul 176
Comte Auguste 127
Copée François 141
Cortazar Julio 28
Cousin Victor 188
Dali Salvador 192
Darwin Charles 104, 127
Debussy Claude 175
Defoe Daniel 26
Delacroix Eugéne 162
Diderot Denis 46, 48
Dix Otto 108
Döblin Alfred 65
Dolezel Lubomir 32
Dostoievski Fiodor 36, 139, 160
Dujardin Emile 73, 74
Dumas Alexandre 147
Duras Marguerite 128, 129
Eco Umberto 22, 70
Einstein Carl 65
Eliot T. S. 15, 16, 17, 114, 133, 176
Eluard Paul 192
Empson William 8
Ernst Max 192
Faulkner William 80, 115
Flaubert Gustave 160
Forster Ε. M. 201
Frazer James 23
Freud Sigmund 23, 61
Freytag Gustav 158, 159
Friedrich Caspar David 162
Fuentes Carlos 108
Gautier Théophile 141, 188
Genette Gérard    18, 27, 28, 31, 32, 33, 203, 206, 

207, 208, 209

George Stefan 176
Géricault Théodore 162
Gide André 73, 74, 79, 115, 117
Goering Reinhard 65
Goethe 162
Grass Günther 108
Greimas A. J. 202
Grosz Georg 108
Hamon Philippe 146
Hasenclever Walter 65
Hennings Emmy 132
Heym Georg 65
van Hoddis Jacob 65
Hoffman Ε. T. A. 162
Huelsenbeck Richard 132
Hugo Victor 36, 162
Hulme Τ. E. 176
Ingres Jean-Auguste 162
Jakobson Roman 98, 99, 100
James Henry 32
Joyce James 16, 73, 74, 115, 116, 117, 118
Jung Karl Gustav 23
Kafka Franz 44
Kaiser Georg 65
Keats John 162
Keeley Edmund 16, 17
Khlebnikov Victor 197
Kipling Rudyard 49
Kokoschka Oskar 65
Kristeva Julia 44
Kundera Milan 52, 80
Lamartin 162
Lautréamont 114, 141
Lawrence D. H. 115
Lichtenstein Alfred 65
Lidell Robert 36
de Lisle Leconte 141
Llossa Mario Vargas 108
Lorca Federico Garcia 176
Maiakovski Vladimir 114, 197
Mallarmé Stéphane 88, 114, 141, 176
Manet Édouard 63
Mann Tomas 52, 73, 80, 115
Marconi Guglielmo 112
Marinetti Filippo Tomaso 196, 197

       



229

Marquez Gabriel Garcia 108, 205
Masson André 192
Mauriac François 128
Miró Juan 192
Monet Claude 63
de Montaigne Michel 52
Montesquieu 46
Moréas Jean 175
Moreau Gustave 175
Musil Robert 52, 115, 116
Mussolini Benito 197
Novalis 162
Ollier Claude 120
Picabia Francis 132
Pinget Robert 128
Pissarro Camille 63
Poe Edgar Allan 88, 176, 188
Pound Ezra 63, 114, 133, 176
Prince Gerald 18, 19
Proust Marcel 73, 74, 80, 115, 116, 117, 118
Prudhomme Sully 141
Renoir Auguste 63
Ricardou Jean 117
Richter Hans 132
Rilke Reiner Maria 68, 74, 114, 176
Rimbaud Arthur 88, 114, 176
Robe-Grillet Alain 128, 129
Roh Franz 108
Rousseau Jean-Jacques 25, 46
Rushdie Salman 108
Sabbato Ernesto 108
Sarraute Nathalie 128, 129
de Saussure Ferdinard 37, 166, 167, 173, 182
Schiller Friedrich 162
Schubert Franz 162

Schweitzer Albert 36
Serner Walter 132
Shelley P. B. 162
Simon Claude 128
Sisley Alfred 63
Slodki Marcel 132
Smith Adam 46
Soupault Philippe 192
de Staël Mme 162
Sterne Lawrence 28
Sternheim Carl 65
Stramm August 65
Süskind Patrick 108
Swift Jonathan 26
Taine Hippolyte 127
Thibaudet Albert 107
Thirwall C. 57
Toller Ernst 65
Tolstoi Leon 36, 68
Trakl Georg 65
Turner Joseph Mallord W. 162
Tzara Tristan 132
Valery Paul 88, 114, 176
Verdi Giuseppe 162
Verlain Paul 88, 114, 176
Vitti Mario 75, 85, 107
Voltaire 46, 48
Wagner Richard 162
Werfel Franz 65
Wilde Oscar 63
Woolf Virginia 73, 74, 115, 118
Wordsworth William 162
Yeats W. B. 114, 176
Zola Émile 126, 127

       



230

Ευρετηριο Ορων
 

Στο ευρετήριο αυτό έχουν συμπεριληφθεί όλοι οι όροι που συναντάμε στο λεξικό: τόσο αυτοί 
που αναλύονται εκτενέστερα ως λήμματα του λεξικού όσο και όλοι οι υπόλοιποι. Οι αριθμοί με 
μαύρα στοιχεία δηλώνουν ότι στις συγκεκριμένες σελίδες ο όρος αναλύεται εκτενώς.

ab ονο 83
αδώνειος (στίχος) 91
αισθητική 100
ακριτικά τραγούδια 43, 137
αλληγορία 7-8, 57, 200
αμφισημία (ή αμφιλογία) 8, 60, 195
αξιολόγηση 71, 72
αναγέννηση 55, 94, 100, 104
αναγνώριση 8-10, 54, 153
ανάγνωση 7, 8, 10-12, 25, 69, 70, 93, 144, 

146, 147, 155, 208 
διακειμενική 45, 81
μετρική 165

αναγνώσιμα - εγγράψιμα κείμενα 22
αναγνώστης 10, 11, 12, 14,15, 18, 19, 21, 22, 24, 

25, 28, 30, 31, 33, 42, 45, 48, 49, 
50, 54, 57, 58, 59, 68, 70, 71, 72, 74, 83, 
86, 87, 89, 90, 93, 94, 96, 99, 101, 102, 
104, 125, 128, 129, 140, 145, 148, 149, 
152, 153, 158, 159, 172, 173, 174, 175, 

179, 181, 188, 201, 203, 208
αναγνωστικές θεωρίες 11, 12, 21, 45, 93, 152
αναδίπλωση 13, 43
αναδρομή 13-14
ανάληψη 14, 207, 208
αναλφαβητισμός 10

λειτουργικός 10
ανάπαιστος 111

αναφορικότητα 160
αναχρονία 207

εξωτερική 207
επαναληπτική 207
εσωτερική 207
ετεροδιηγητική 207
μεικτή 207
μερική 207
ομοδιηγητική 207
πλήρης 207
συμπληρωματική 207

ανθολογία 71, 141
ανθρωπισμός 55, 186
ανισοχρονία 208
ανοικείωση 14-15, 20, 139
ανοιχτό – κλειστό έργο 22
αντικειμενική συστοιχία 15-17
αντιμυθιστόρημα 128
αντιστροφή 210
απαγγελία 11
από μηχανής θεός 17-18
αποδέκτης της αφήγησης         18-19, 29, 30, 59, 

60, 203
δευτερεύων 19
εξωδιηγητικός 18
ενδοδιηγητικός 18

κύριος 19
απομνημονεύματα 19-20, 25, 27, 34

       



231

αποστασιοποίηση 20-22
αρχέτυπο 22-24, 116
αρχιτεκτονική επινόηση 53
άστοχα ερωτήματα 24-25, 44
αυθαίρετο του γλωσσικού σημείου 167, 173
αυτοαναφορά 100, 115
αυτοβιογραφία 19, 25-27, 34, 35, 78
αυτοβιογραφικό σημείωμα 34
αυτόματη γραφή 157, 192, 193
αφαίρεση 204
αφήγημα 27, 29, 123, 127, 161, 205, 207
αφηγηματικό επίπεδο 27-28, 31

διηγητικό 28
εξωδιηγητικό 28
μεταδιηγητικό ή υποδιηγητικό 28

αφηγηματική κατάσταση 19, 169
αφηγηματική μετάληψη 28
αφηγηματική μονοτροπία 13
αφηγηματική οικονομία 173, 183
αφηγηματική ποίηση   13, 27, 28, 84, 121, 125, 137
αφηγηματική πράξη       14, 28, 29, 30, 124, 125, 

170, 183, 203, 206
αφηγηματική προοπτική 32, 36
αφηγηματική σκοπιά 32, 116
αφηγηματολογία 18, 29, 30, 97, 145
αφηγημένος λόγος 203
αφήγηση 9, 12, 13, 14, 17, 18, 19, 20, 24, 25, 27, 

28-29, 30, 31, 32, 33, 34, 50, 
54, 55, 58, 60, 73, 74, 78, 83, 84, 85, 86, 
87, 97, 98, 103, 116, 117, 121, 122, 123, 

124, 125, 128, 139, 145, 146, 152, 
183, 200, 201, 202, 206, 207, 208, 209 

αδιαφανής 30, 31
αναδρομική 83
αυτοβιογραφική 31
αυτοδιηγητική 31
δευτερεύουσα 28, 55
διαφανής ή ελάχιστη 30
εγκιβωτισμένη 54, 55
ευθύγραμμη 13, 14
επαναληπτική 209
θαμιστική 209
ιστορική 124

κύρια 28, 54, 55
μοναδική 209
μυθική 17
μυθοπλαστική 30, 36, 124
πολλαπλή 73
πολυμοναδική 209
πρωτοπρόσωπη 73
τριτοπρόσωπη 60

αφηγητής 12, 13, 14, 18, 19, 26, 28, 
29-33, 55, 59, 60, 61, 73, 98, 116, 125, 
148, 152, 155, 183, 200, 203, 208, 209

αναξιόπιστος 31
αξιόπιστος 31
απρόσωπος 121
αυτοσυνειδητοποιημένος 31
δραματοποιημένος 31
δρων 31
ενδοδιηγητικός 31
εξωδιηγητικός 31, 58
ετεροδιηγητικός 31
καλυμμένος 30, 31
μη δραματοποιημένος 31
μη συνειδητοποιημένος 31
ομοδιηγητικός 31
παντογνώστης 58, 116, 174
παρατηρητής 31
περιορισμένος 31
προνομιακός 31
φανερός 31

αφηρημένη τέχνη 62
αχρονία 207, 208
βαλλίσματα 121, 122
βιβλιοκρισία 95
βιογραφία 34-36

κριτική 36
βιογραφικό σημείωμα 34
βίος 34

αγίου 34
μάρτυρα 34

γλώσσα/ομιλία 37-38
γλωσσικό ζήτημα 77
γλωσσολογία    37, 38, 41, 96, 114, 151, 166, 167, 

173, 182, 194, 195

       



232

γραμματεία 38, 39, 101
αρχαία ελληνική 38, 58, 94, 113
κλασική 38
μεσαιωνική -βυζαντινή 38, 58, 59
νεοελληνική 38, 52
γραμματειακό είδος 51

γραμματολογία 38-39, 100, 101
συγκριτική 38

γραπτότητα (εγγραματοσύνη) 156, 158
δάκτυλος 111, 112
δεκαπεντασύλλαβος 40-41, 43, 84, 85, 

110, 130, 162
δέση 137, 149, 159
deus ex machina 17
δήλωση– συνδήλωση (ή συνυποδήλωση) 11, 41-42
δηλωτικές σημασίες 41, 42
δημοτική ποίηση (ή δημοτικό τραγούδι)  10, 

24, 25, 40, 41, 42-44, 45, 46, 81, 83, 85, 
112, 113, 119, 120, 121, 137, 138, 154, 

155, 158, 169, 173, 175, 191
της αγάπης 43
της ξενιτιάς 43

δημοτικισμός 77, 142
διακειμενικότητα 24, 44-45
διακείμενο 44
διάρκεια 207, 208
διασκελισμός 45-46
διαφωτισμός 46-48, 55, 113, 162, 163, 186

νεοελληνικός 47, 48
διδακτική ποίηση 48-49
διήγημα         13, 27, 28, 49-51, 52, 54, 76, 77, 96, 

103, 119, 122, 123, 125, 131, 132, 149, 172 
αστυνομικό 50
ιστορικό 50
κοινωνικό 50
ηθογραφικό 50, 77
ρεαλιστικό 50
ψυχολογικό 50

δοκίμιο 51-52
δομή 37, 52-53, 61, 132, 148, 149, 151, 159
δομισμός 38, 189
δράμα 53, 109, 198

αρχαίο ελληνικό 53

αστικό 53, 199
κοινωνικό 53
λατινικό 53
λειτουργικό ή θρησκευτικό 53
μιούζικαλ 53
μυστήρια 53
σύγχρονο 199

δραματικά είδη 53
δραματική ποίηση 17
δραματική τέχνη 53
δραματογραφία 53
δραματουργία 53
δραματουργός 53
δράστες - δρώντες 202
εγκιβωτισμός 54-55
εθιμογραφία 77
εθνική λογοτεχνία 55-57, 193
ειρωνεία 57-58, 133, 166 

επική 57
σωκρατική 57
τραγική ή δραματική 57, 58

έκθλιψη 204
έκφραση 58-59, 85
εκφυλισμένη τέχνη 65
ελεγεία 59
ελεγειακό ποίημα 59
ελεύθερος πλάγιος λόγος 59-61, 203
ελεύθερος στίχος 61-63, 114, 119, 

130, 144, 177, 197
ελευθερωμένος στίχος 62
έλλειψη 207, 208
εμπρεσιονισμός 63-64
ένδειξη 97
εξπρεσιονισμός 64-66, 117, 132, 196
επίγραμμα 66-67

επιτύμβιο (ή επιτάφιο) 66, 67
ερωτικό 67
ηρωικό 67
λυρικό 67
σατιρικό 67

επικείμενα στοιχεία 146
επικό θέατρο 21
επιμήκυνση 209

       



233

επιστήμες του ανθρώπου (ή θεωρητικές) 29, 
38, 114

φυσικές (ή θετικές) 46, 47, 114, 127
επιστολογραφία 67-68
επιφάνεια 17
έπος 54, 57, 68-69, 86, 103, 112, 

119, 123, 125, 138, 145, 150, 154, 
155, 169, 170, 175

διδακτικό 49, 68
ηρωικό 68
φιλοσοφικό 68

επτανησιακή σχολή 185
επύλλιο 138
επωδός  
122, 210
ερμηνεία 11, 12, 22, 45, 64, 

69-72, 95, 118, 120, 146, 151, 
152, 160, 179, 180, 195, 203

διακειμενική 45
εστίαση 33

εξωτερική  33
εσωτερική 33
μεταβλητή 33
μηδενική 33
πολλαπλή 33
σταθερή 33

εσωτερικός μονόλογος 63, 72-75, 115, 
118, 157, 174, 203, 208

ευθύς λόγος 59, 60, 72, 203
happening 133, 185
ηθογραφία 76-78, 127, 161
ημερολόγιο 25, 28, 34, 35, 78-79, 187
θεατρικό έργο 52, 58, 139, 158, 159, 201
θέατρο του παραλόγου 53, 159
θέμα 19, 22, 24, 29, 50, 51, 54, 55, 57, 

65, 78, 80-81, 94, 103, 104, 105, 
117, 119, 120, 121, 122, 125, 127, 128, 131, 

141, 142, 144, 163, 169, 184, 197, 198
θεματική 80, 147
θεματικό κέντρο 80
θεματογραφία 65, 80, 81, 163
θεματολογία 80, 81
θετικισμός 76, 127

θεωρία της εξέλιξης 104
θεωρία των ιδεών 22
θεωρία λογοτεχνίας 11, 30, 38, 80, 96, 

145, 151
θρήνοι 43, 81-82
θύελλα και ορμή (Sturm und Drang) 162
ίαμβος 40, 110, 111, 204
ιδεαλισμός 177
in medias res 83-84, 149
ιπποτικά μυθιστορήματα 58, 68, 84-85
ισοχρονία 208
ιστορία 38, 47, 55

ιδεών 186
λογοτεχνίας 38, 39, 55, 56, 71, 85, 107, 113, 186
τέχνης 38

ιστορία/πλοκή 85-87, 206
ιστοριογραφία 25, 36, 85
καθαρή ποίηση 88-89, 177, 188
κάθαρση 89-90, 103
καθαυτό ένδειξη 97, 98
καλβική στροφή (ή καλιβικό μέτρο) 90-92
καρυωτακισμός 92-93
καταλόγια 85
καταλύτης 97
κείμενο 7, 8, 10, 11, 12, 13, 14, 16, 18, 

19, 20, 21, 22, 24, 25, 26, 27, 28, 29, 30, 
31, 33, 38, 42, 44, 45, 49, 51, 52, 53, 54, 
56, 57, 58, 59, 69, 70, 71, 76, 78, 80, 81, 

83, 84, 86, 87, 91, 93, 95,96, 97, 99, 100, 
101, 103, 104, 109, 114, 117, 118, 119, 
120, 121, 124, 125, 128, 129, 135, 138, 
139, 142, 144, 146, 147, 148, 149, 150, 
151, 152, 153, 154, 155, 156, 170, 171, 
172, 174, 175, 179, 180, 187, 188, 189, 

191, 193, 195, 199, 200, 202, 205, 207, 208, 209
κλασικισμός 94, 162
γαλλικός 201
κλασικός 9, 94, 141, 158, 163, 194
κλέφτικα τραγούδια 43
κλιμακωτό 94-95
κοινωνιολογία 25, 38, 96
comedia dell’ arte 201
κορύφωση 137, 149, 159, 172

       



234

κοσμοπολιτισμός 187
κράση 204
κριτική 12, 16, 38, 64, 69, 72, 95-96, 

102, 107, 124, 125, 129, 158, 172, 175
αρχετυπική ή μυθική 23, 24
βιογραφική 30, 96
εμπρεσιονιστική 64
θεματική 81
νεοελληνική 95
φιλολογική 95, 107

κυκλικό σχήμα 96
κωμειδύλλιο 53
κωμωδία 8, 53, 103, 166, 199

ηθών 53
ρωμαϊκή 201
χαρακτήρων 53

λαογραφία 76, 77
λέγω/δείχνω 32
leitmotiv 120
λειτουργία 97-98
λειτουργίες της γλώσσας 98-100

συναισθηματική/βιωματική 98
βουλητική/προθετική 98
ποιητική 98, 99
αναφορική 98, 99, 100
φατική 98, 99
μεταγλωσσική 99

λιανοτράγουδο 43, 162
λογοτεχνία 7, 8, 10, 11, 12, 14, 15, 17, 20, 21, 

22, 23, 24, 26, 28, 29, 30, 34, 35, 37, 38, 39, 
42, 44, 45, 47, 55, 56, 57, 63, 64, 67, 69, 70, 

71, 72, 76, 78, 80, 81, 85, 93, 94, 96, 99, 
100-103, 104, 106, 107, 108, 114, 117, 118, 
124, 125, 128, 133, 138, 139, 140, 146, 150, 
151, 154, 155, 158, 159, 160, 162, 168, 169, 
171, 172, 174, 175, 179, 180, 183, 184, 185, 
186, 188, 189, 192, 195, 196, 197, 201, 206

αγγλική 56, 162
αμερικανική 56
αρχαία (ελληνική) 49, 55, 94
αυστριακή 56
βαλκανική 56
γαλλική 107, 127, 162

γερμανική 56, 162
δυτική 49, 58
ελληνική 68, 140
ευρωπαϊκή 94, 121, 149, 162
ιαπωνική 198
ιρλανδική 56
κλασική 55
κρητική 68
λαϊκή 55, 140, 175
λατινική 55, 94
λατινο-αμερικανική 108
λόγια 55, 140
μαζική 104
μοντέρνα ή μοντερνιστική 15, 22, 24, 87
νεοελληνική  16, 20, 26, 36, 49, 50, 56, 58, 
62, 66, 68, 75, 77, 79, 85, 107, 117, 119, 127, 
129, 130, 132, 140, 142, 144, 157, 161, 163, 
164, 166, 170, 177, 184, 185, 187, 190, 193, 
205, 209
νεότερη 145, 202
παγκόσμια 22, 24, 61, 200, 202
παραδοσιακή 22
σλαβική 56
σύγχρονη 55, 203
ταξιδιωτική 187-188

λογοτεχνικά γένη/είδη 23, 26, 34, 35, 36, 
52, 58, 59, 67, 68, 69, 103-105, 121, 

122, 123, 128, 129, 131, 139, 144, 145, 
150, 168, 174, 175, 187, 190, 193, 194, 

200, 201, 205, 206, 208, 210
αφηγηματικά 97, 103
βιογραφικά 25, 34, 35
δραματικά 103
λογοτυπικά 175

λογοτεχνική γενιά  85, 105-107, 143, 150, 
151, 180, 185, 186, 199

δεύτερη μεταπολεμική  106, 185
πρώτη μεταπολεμική 105, 185
της κατοχής - εμφυλίου  107
του είκοσι 107
του τριάντα 52, 62, 79, 105, 106, 

107, 118, 123, 130, 185
του 1880 76, 77, 107, 123, 142, 185

       



235

του 1970 (της αμφισβήτησης) 93, 106, 185
του 1980 (του ιδιωτικού οράματος) 106, 

185
λογοτεχνικό σύστημα 139
λογοτεχνικότητα 25
λυρική ποίηση 59, 66, 103, 107, 190, 210
λυρισμός 59, 77, 107, 178, 190
λύση 17, 18, 90, 137, 149, 159, 172
μανιφέστο 52, 107, 133, 175, 185, 192, 196
μελόδραμα 53
μεταφορά     15, 65, 109-110, 114, 143, 155, 176, 

194, 195
μέτρο 15, 40, 61, 62, 91, 110-112, 

114, 130, 165, 183, 195
αναπαιστικό 111
δακτυλικό 111
ιαμβικό 43, 91, 110, 111, 168
μεσοτονικό 111, 112
προσωδιακό 111
τροχαϊκό 110, 111, 130

μετρική 111
νεοελληνική 111
παραδοσιακή 61, 62
τονική 111

μετρικό πόδι 40, 91, 111, 204
μετρικό σύστημα 90, 91
μετωνυμία 15, 112, 194
μηδενισμός 133
μίμηση 72, 92, 94, 99, 103, 115, 

117, 121, 124, 133
μίμησις - διήγησις 32, 103
μοιρολόγια 43, 82, 85, 112-113
αλληγορικά 113
μονοσημία 152
μοντέλο δράσης 202
μοντερνισμός 21, 61, 64, 65, 73, 74, 

113-118, 169, 174, 177
μόρφημα 182
μορφή - περιεχόμενο 14, 15, 24, 29, 38, 50, 

53, 59, 61, 62, 65, 66, 69, 85, 
86, 88, 92, 114, 115, 117, 118-119, 
122, 130, 137, 141, 144, 155, 163, 
167, 174, 177, 179, 184, 197, 198

μοτίβο 9, 10, 44, 81, 86, 89, 
103, 104, 116, 119-120

μότο 120-121, 146
μπαλάντα 121-122, 154

λαϊκή 121
λογοτεχνική 121, 122

μυθική κριτική 24
μυθική μέθοδος 16, 17
μυθιστόρημα 13, 16, 19, 26, 27, 28, 35, 

36, 49, 50, 52, 54, 68, 69, 73, 76, 77, 79, 
80, 84, 97, 103, 108, 109, 115, 116, 117, 
119, 122-124, 125, 126, 127, 128, 129, 1

31, 132, 145, 147, 148, 160, 161, 174, 178, 199
αστικό 123
αστυνομικό 30, 123, 149
επιστολικό 68, 208, 209
επιφυλλιδικό 119
ευρωπαϊκό 124
ηθογραφικό 123
ημερολογιακό 79, 208
ιστορικό 35, 103, 123
κλασικό (ή παραδοσιακό) 128, 149
κοινωνικό 123
μοντερνιστικό (ή μοντέρνο)  115, 116, 

117, 118
περιπετειώδες 30
ρεαλιστικό 116, 128, 145
ψυχολογικό 60, 123, 201

μυθιστορηματική αναπαράσταση 36
μυθιστορία 157
μυθοπλασία 28, 99, 101, 117, 123, 

124-125, 160, 173, 200
μύθος 8, 14, 17, 18, 23, 24, 50, 57, 77, 

97, 108, 118, 122, 123, 124, 125, 137, 148, 
149, 152, 153, 154, 155, 158, 170, 172, 183

νανουρίσματα 43
νατουραλισμός 64, 76, 78, 126-127, 161, 176
νέα αθηναϊκή σχολή 142, 185
νέα κριτική 189
νεοκλασικισμός 142
νέο κύμα 128
νέο μυθιστόρημα 127-129, 145
νεοσυμβολισμός 178

       



236

νεοτερική (ή μοντέρνα) ποίηση  8, 61, 62, 
106, 117, 119, 129-131, 141, 144, 164, 177

νουβέλα 13, 27, 49, 52, 54, 103, 122, 
123, 125, 131-132

νταντά 64, 65, 117, 132-133, 185, 192, 196
ντετερμινισμός 127
ομοιοκαταληξία 15, 43, 61, 62, 91, 114, 

122, 130, 134-135, 136, 141, 
144, 162, 168, 174, 177, 182

ελεύθερη 135
ζευγαροπλεχτή 135
ζευγαρωτή 135
οξύτονη 134
παροξύτονη 134, 135
πλεχτή 135
προπαροξύτονη 134, 135
σταυρωτή 135, 168

ομοιοτέλευτο 135-136
ομωνυμία 152
οξύμωρο 136
οπτική γωνία 32, 116
παλαιά αθηναϊκή σχολή 163, 185
παμψυχισμός 44
παντόμιμος 138
παραγλωσσικά στοιχεία 155
παραδοσιακή ποίηση 61, 119, 129, 130, 131, 

141, 144, 164, 177, 204
παραλλαγή 43, 121, 155, 156, 175
παραλογή 8, 10, 43, 121, 137-138, 

170, 173, 183
παραλογοτεχνία 102, 104, 138-140, 169, 175
παραμύθι 23, 85, 97, 124, 145, 154, 

155, 158, 174, 200
παραξένισμα 20
παρήχηση 140-141, 195
παρνασσισμός 141-142, 150, 177
παροιμία 7, 154, 155, 158
παρομοίωση 142-143, 15

ομηρική 143, 174
παρωδία 143-144, 174
παύση 146, 208
πεζόμορφο ποίημα 63, 130, 144, 145
πεζοτράγουδο 144-145

περιγραφή 8, 19, 29, 50, 58, 95, 97, 98, 
121, 127, 145-146, 187, 208 

δυναμική 145
στατική 145

περικείμενα στοιχεία 121, 146-147
περίληψη 208, 209
περιπέτεια 148, 159
περσόνα 30, 148
πλάγιος λόγος 59, 60, 203
πλαστοπροσωπία 148
πληροφοριοδότης 97, 98
πλοκή 19, 24, 29, 50, 53, 57, 83, 98, 115, 

116, 121, 123, 125, 132, 138, 148-149, 
158, 159, 169, 172, 200, 201, 203

ποιητές της παρακμής 176
ποιητική 149-151
ποιητική - πρακτική γλώσσα 14
πολυσημία 70, 151-152
πραγματεία 51, 150, 194
προβολή 14
προϊδεασμός 152-153
πρόληψη 14, 207, 208
προοικονομία 152, 153
προρομαντισμός 162
πρόσληψη 21, 102, 115, 155
προσωδία 111
προσωπική ποίηση 41, 42
προσωποποίηση 153-154
προφορική λογοτεχνία 25, 93, 101, 121, 

154-158, 169, 175
παράδοση 43, 51, 121, 154, 156, 157, 175
ποίηση 45

προφορικότητα 156, 157, 158
πρωτοπορία 64, 114, 117, 132, 169, 

191, 192, 193, 196, 197
πυραμίδα του Freytag 158-159
πυρήνας 97, 98
ρεαλισμός 63, 64, 76, 78, 99, 108, 

115, 126, 160-161, 176, 192
κοινωνικός 161
μαγικός 108-109
σοσιαλιστικός 161, 169, 170
ψυχολογικός 73, 160

       



237

υποκειμενικός 73
ρητορική 51, 57, 104, 194
ρίμα  162
ριμάδα 162
ρομαντισμός 72, 88, 104, 108, 121, 141, 142, 

144, 162-164, 177, 185, 186, 187, 194
ευρωπαϊκός 163
νεοελληνικός 163, 164

ρυθμός 15, 110, 111, 121, 130, 
144, 164-165, 188, 195, 197, 204

σάτιρα 133, 166
σατυρικό δράμα 53
σειρά 207
σενάριο 11
σημαίνον - σημαινόμενο 166-167
σημείο 167, 173

γλωσσικό 93, 167
σημειολογία 166
σημειολογικό σύστημα (ή σύστημα σημείων) 

166, 182, 183 
σκηνή 208
σονέτο (δεκατετράστιχο) 61, 103, 167-168
στερεότυπο 121, 139, 155, 168-170, 174
στοιχείο πλοκής 158, 159, 170
στρατευμένη λογοτεχνία 161, 170-171
στροφή 21 0
συγγραφέας 12, 18, 19, 22, 26, 30, 34, 35, 

36, 37, 52, 66, 69, 70, 73, 74, 77, 78, 79, 
80, 81, 83, 84, 85, 87, 99, 104, 105, 108, 

118, 121, 123, 124, 125, 126, 128, 129, 132, 
143, 146, 147, 148, 149, 150, 158, 159, 160, 
161, 170 ,171-172, 174, 175, 187, 188, 193, 

194, 195, 199, 201, 206
θεατρικός 53
μοντερνιστής 80, 114
νατουραλιστής 126
πρωτοποριακός 79

συγγραφική σκηνοθεσία 172-173
συγγραφική σκηνογραφία 172
συγκείμενο 180
συλλογικό ασυνείδητο 23
σύμβαση 19, 21, 22, 23, 30, 103, 113, 114, 115,  

124, 128, 139, 155, 169, 173-175, 179

τεχνητή 174
φυσική 174

συμβατικά πρόσωπα 120
συμβολισμός 64, 72, 88, 150, 175-178, 192
σύμβολο 89, 116, 176, 179-180
συμφραζόμενα 98, 99, 103, 104, 152, 171, 180
συναίρεση 204
συναξάρι 34
συνδηλωτικές σημασίες 41
συνεκδοχή 180-181
συνήχηση 141, 181-182
συνίζηση 204
σύνοψη 208
συνταγματικές–παραδειγματικές σχέσεις 

182-183
συνωνυμία 8
συστολή – διαστολή του χρόνου 183
συχνότητα 207, 209
σχηματικά ποιήματα 183-184, 197
σχολή, ρεύμα, κίνημα 46, 53, 64, 65, 66, 85, 

88, 113, 126, 128, 132, 141, 143, 150, 
151, 162, 163, 169, 175, 176, 180, 

184-186, 191, 192, 193, 194, 196, 199
σχολή της Θεσσαλονίκης 118, 185
τάξη 207
τέχνη για την τέχνη 188-189
τιτλολογία 147
τίτλος 84, 120, 140, 146
τομή 40
τραγικωμωδία 53
τραγωδία 10, 17, 53, 57, 58, 89, 90, 94, 

103, 120, 125, 138, 144, 148, 
150, 153, 159, 170, 175, 199

τροχαίος 110, 111
ύμνος 190

ομηρικός 190
υπαρξισμός 186
υπερβατό 191
υπερβολή 191
υπερρεαλισμός 64, 65, 66, 74, 75, 106, 117, 

132, 133, 150, 185, 191-193, 196
υφολογία 194, 195
ύφος 20, 49, 59, 89, 103, 104, 105, 114, 

       



238

131, 141, 144, 174, 187, 188, 193-195, 210
λογοτεχνικό 193, 195
μέτριο 194
ταπεινό 194
υψηλό 194

φαρσοκωμωδία	 53
φασισμός	 197
φιλολογία	 38,	39,	93,	100,	101
ελαφρά 100, 101
κλασική 93

φιλοσοφία	 24,	38,	47,	80,	114,	175,	186
φορμαλισμός	 117,	189
φουτουρισμός	 64,	117,	132,	185,	196-197
φώνημα	 182
φωνητικό	ποίημα	 132
χάι	-	κου	 198
χαρακτήρας	(ή	πρόσωπο	ή	ήρωας)	 18,	19,	

21,	24,	26,	28,	29,	31,	32,	33,	50,	54,	55,	
57,	58,	59,	60,	61,	65,	68,	72,	76,	78,	85,	

86,	90,	97,	116,	121,	123,	124,	127,	128,	1
32,	140,	145,	146,	147,	148,	155,	
160,	163,	169,	172,	174,	198-203

δυναμικός 201
επίπεδος 201
στατικός 201
σφαιρικός 201
τύπος 201

χασμωδία	 204
εξωτερική 204
εσωτερική 204

χρονικό	 97,	204-205
χρονογράφημα	 205-206
χρονογραφία	 206
χρόνος	αφηγηματικός	 29,	36,	206-209
ψυχανάλυση	 23,	25,	44,	96,	114,	192,	193
ψυχολογία	 23
ωδή	 90,	91,	210

       



       



Βάσει του ν. 3966/2011 τα διδακτικά βιβλία του Δημοτικού, 

του Γυμνασίου, του Λυκείου, των ΕΠΑ.Λ. και των ΕΠΑ.Σ. 

τυπώνονται από το ΙΤΥΕ - ΔΙΟΦΑΝΤΟΣ και διανέμονται 

δωρεάν στα Δημόσια Σχολεία. Τα βιβλία μπορεί να 

διατίθενται προς πώληση, όταν φέρουν στη δεξιά κάτω 

γωνία του εμπροσθόφυλλου ένδειξη «ΔIΑΤΙΘΕΤΑΙ ΜΕ 

ΤΙΜΗ ΠΩΛΗΣΗΣ». Κάθε αντίτυπο που διατίθεται προς 

πώληση και δεν φέρει την παραπάνω ένδειξη θεωρείται 

κλεψίτυπο και ο παραβάτης διώκεται σύμφωνα με τις 

διατάξεις του άρθρου 7 του νόμου 1129 της 15/21 Μαρτίου 

1946 (ΦΕΚ 1946,108, Α').

Απαγορεύεται η αναπαραγωγή οποιουδήποτε τμήματος 

αυτού του βιβλίου, που καλύπτεται από δικαιώματα  

(copyright), ή η χρήση του σε οποιαδήποτε μορφή, χωρίς 

τη γραπτή άδεια  του Υπουργείου Παιδείας, Έρευνας και 

Θρησκευμάτων / IΤΥΕ - ΔΙΟΦΑΝΤΟΣ.

       



    

ISBN: 978-960-06-2329-1 

Κωδικός Βιβλίου: 0-22-0043

 
 

 
 

(01) 000000 0 22 0043 9

    

  




