














































  



 

 

 

 

 

 

 

 

 

 

Δημήτρης Κωνσταντίνου 

ΚΡΟΥΓΚΕΡ 
νουβέλα 

 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  



 

 

 
 
 
 
 
 
 
 

 
ΕΚΔOΣΕΙΣ ΕΞΑΡΧΕΙΑ 

Απρίλιος 2013 
Τ.Θ. 70616 
Τ.Κ. 16607 

Τηλ. 6955493432 
www.exarchiapress.gr 

exarchiapress@gmail.com 
facebook.com/exarchiapress 

 
 

ISBN: 978-618-80336-4-1  



 

 

 
 

 

 

 
 

Στον άγνωστο Η. 
 
 
 

 
 

 
 
 
 
 
 
 
 
 
 
 
   



 

 

 
 
 
 
 
 
 

ΚΕΦΑΛΑΙΟ 1 
 
Το πρωινό του Σαββάτου είχε τη μουντή γαλήνη της επαρχίας. Μετά από επίμονη προσπάθεια, η φωτιά στο 
τζάκι φούντωσε και μου χάρισε τη γλυκιά ανατριχίλα εκείνου που απολαμβάνει τα ερωτικά παιχνίδια της 
θέρμης με την παγωνιά πάνω στη δική του τυχερή σάρκα. Γι’ αυτό αγαπώ το κρύο. Τα μάτια μου χάθηκαν στον 
πυρρόξανθο χρόνο της φωτιάς, διάπλατα ανοιχτά, χωρίς να βλέπουν τίποτα. Η βελανιδιά, άοσμη όσο ήταν 
ριζωμένη στο δάσος, ανέδιδε την πιο πυκνή μυρωδιά καπνιστού εδέσματος καθώς έλιωνε στις φλόγες. Το 
φλιτζάνι με το αχνιστό τσάι ανεβοκατέβαινε στα χείλη μου εκ περιτροπής με το τσιγάρο. Από την κάφτρα, μια 
στήλη γαλάζιου καπνού κατευθυνόταν προς το ταβάνι και ανακατευόταν με τα μόρια της γκρίζας αιθάλης που 
ήταν διασκορπισμένα άτακτα στον αέρα. Πού και πού, ανάλογα με τις διαθέσεις των ανέμων, το τζάκι 
ξεφυσούσε δηλητηριώδεις εκπνοές μέσα στο σπίτι. Με μια δόση μαζοχισμού απολάμβανα να τις ρουφάω. 

Μετά από πολύ καιρό, ξαναγύρισα εκεί όπου είχα κηδέψει τον πατέρα μου, στο σπίτι των γονιών μου, 
ελπίζοντας ότι η απομόνωση από τα εγκόσμια και η αδράνεια θα με οδηγούσε στα ουράνια μονοπάτια της 
γραφής. Κυριευμένος από το συναίσθημα του ανικανοποίητου, ήθελα ν’ αποτυπώσω με τετριμμένα σύμβολα 
ό,τι μοναδικό στη φαντασία μου, αλλά μου φαίνονταν όλα χιλιοειπωμένα, όλα τόσο ζορισμένα, σφιχτή γέννα 
που θα παραμόρφωνε το αποτέλεσμα. Πάνω στο τραπέζι είχα αφήσει μερικές λευκές, αμόλυντες σελίδες να 
υπενθυμίζουν τη νέα μου αποστολή. Δίπλα τους, ο υπολογιστής είχε ήδη αρχίσει να κατεβάζει τα email μου. 

Όλα τα χρόνια του πανεπιστημίου, ξεκινούσα την ημέρα γύρω στο μεσημέρι διαβάζοντας τα μηνύματά μου. 
Μια συνήθεια που την κρατούσα ακόμα, μόνο για όσο δεν μου ερχόταν η έμπνευση να γράψω. Έτσι είχα 
υποσχεθεί στον εαυτό μου. Όπως είχα υποσχεθεί και ότι θα με διέγραφα από την κλειστή ομάδα ηλεκτρονικού 
ταχυδρομείου. Συμμετείχα στη Ναμπάτ από το πρώτο έτος, μια οργάνωση με πολύ φιλόδοξους σκοπούς. Τα 
μέλη της έστελναν πλήθος μηνυμάτων κάθε μέρα, ακόμη και τις πιο απίθανες ώρες. Πάντα κάποιος είχε κάτι 
σπουδαίο να δηλώσει και για τα πιο ασήμαντα ζητήματα, και αυτό προκαλούσε συνήθως μια ηλεκτρονική 
αντιπαράθεση που δεν κατέληγε πουθενά. Όπως και το ζήτημα. Πέταξα τις διαφημίσεις στα σκουπίδια κι 
ετοιμάστηκα να πετάξω και τα μηνύματα από τη Ναμπάτ, αλλά το ένα είχε τίτλο πρακτικά συνέλευσης και μ’ 
έκανε να διστάσω.  

 
**** 
Τον πρώτο καιρό, η ζωή μου στο πανεπιστήμιο ήταν ο ορισμός της φοιτητικής. Σφυγμοί κάτω από 

εβδομήντα, έρωτες στο ίδιο τέμπο, λεφτά καθόλου, αντιγραφή στις εξετάσεις και γνώσεις κοινωνιολογίας 
μηδέν για όλους, εκτός από τους λίγους που γιάτρευαν μόνοι τους το σαράκι της μάθησης με τα κλεμμένα ή 
δανεισμένα βιβλία που ανακύκλωναν μεταξύ τους.  

Εκεί, μέσα στην πολύβουη και περισπούδαστη πνευματική ζωή του πανεπιστημίου, μια αντιγνώση γκρέμισε 
το σαθρό οικοδόμημα της χριστιανικής ανατροφής μου. Όταν κατακάθισε ο κουρνιαχτός της συντέλειας μέσα 
μου, ήταν η σειρά της επίγνωσης: αργά το βράδυ, κουκουλωμένος με το πάπλωμα, μέσα στην κρύα  φοιτητική 
γκαρσονιέρα, όταν ο ύπνος αρνείται να έρθει, πόσο αναίτιος είναι ο κόσμος χωρίς θεό. Σκοτάδι και τοίχοι 
παντού. Μέσα στην ψυχή μου παγωμένη ανασφάλεια, και στη θέση του επιβλητικού παγόβουνου του θεού ένα 
απέραντο κενό με πριονίδια πάγου αιχμηρά να αιωρούνται επικίνδυνα από τότε. Η φωτιά της σκέψης, που 
κατάπιε στις φλόγες της ολόκληρο παγόβουνο, σιγοσβήνει αναιμική τώρα μέσα στην κενή ψυχή, χωρίς 
οξυγόνο για να κάψει, δειλή μπροστά στο θεόρατο κενό. Βουβός τρόμος στην καρδιά που τόλμησε δειλά να 
χτυπήσει στο δικό της ρυθμό, αψηφώντας τα τύμπανα των σαμάνων. Τρέμει για τις μελλοντικές στιγμές που 
θα ‘ρθουν να την απειλήσουν με το βάρος τους, όταν θα χρειαστεί ν’ αντιμετωπίσει τα χτυποκάρδια τόσων 
εξετάσεων, τις απορρίψεις γυναικών, τις προδοσίες φίλων και τις μοιραίες ασθένειες. Τρέμει για κείνες τις 
στιγμές που θα παγώσει ο χρόνος και αυτή θα είναι υποχρεωμένη να συνεχίσει να πάλλεται μόνη, μετέωρη στο 
κενό διάστημα του χρόνου. Ως τότε όμως η ζωή συνεχίζεται. Αύριο θα βγει ξανά ο ήλιος, θα φωτίσει θολά και 
αμφιλεγόμενα τον κόσμο που γυρίζει ασταμάτητα κάτω από τα σύννεφα, το καμινέτο θα ζεστάνει τον καφέ, ο 
αναπτήρας θ’ ανάψει το τσιγάρο, τα πούλια στο τάβλι της ζωής θα πάρουν την ίδια στημένη θέση για ν’ αρχίσει 
αυτή το παιχνίδι της, τα ζάρια θα φέρουν εξάρες και ασόδυο. Και θα ξεχάσω ότι δεν υπάρχει θεός. Με το κενό 
της ψυχής, όμως, τι θα γίνει;  



 

 

Κάθε τόσο επισκεπτόμουν τους γονείς μου στην επαρχία για ανεφοδιασμό. Φαγητό, λεφτά, καθαρά ρούχα 
και γκρίνια. Το μουντό φως από το παράθυρο στο πατρικό σπίτι ερχόταν κατευθείαν από τα άχρωμα παιδικά 
μου χρόνια. Τότε που η μητέρα πηγαινοερχόταν ασταμάτητα μέσα στη μικρή κουζίνα για να προλάβει τα 
στόματα όλων, ενώ ο πατέρας, τις λίγες ώρες που βρισκόταν μαζί μας, διάβαζε τσαντισμένος συνήθως τις 
φανατικές εφημερίδες που  επιτίθονταν εναντίον όλων όσοι διασάλευαν την τάξη και την ασφάλεια της 
χώρας, δικαίως ή αδίκως. Τολμηροί καλλιτέχνες, μετανάστες, ομοφυλόφιλοι, αναρχικοί, κομμουνιστές, 
εγκληματίες, όλοι στο ίδιο στόχαστρο. Πάνω από το κεφάλι μας, σ’ ένα τεράστιο εικονοστάσι που είχε φτιάξει 
με τα χέρια του ο πατέρας μου, τα γαλήνια, πονεμένα μάτια του Ιησού Χριστού μας παρακολουθούσαν 
διαρκώς, ζωντανεύοντας από τις αναλαμπές του καντηλιού που έκαιγε νυχθημερόν. Ήταν ημέρα νηστείας. Η 
μυρωδιά του κρεμμυδιού και του λιβανιού κατοικούσε στο σπίτι μας από τότε που θυμάμαι τον εαυτό μου. 
Έκατσα στο τραπέζι για να γεμίσω την κοιλιά μου και όχι για την απόλαυση του φαγητού. Ο πατέρας έλειπε 
στο ξυλουργείο του και η μητέρα στάθηκε μπάστακας από πάνω μου για να κάνει προσευχή εκ μέρους μου. 
Εκείνη δεν θα έτρωγε, αλλά ήταν ο εκπρόσωπος των εκπροσώπων του θεού στο σπίτι μας.  

«Χριστέ, ο Θεός ημών, ευλόγησον την βρώσιν και την πόσιν των δούλων Σου, ότι Άγιος ει πάντοτε, νυν, και 
αεί, και εις τους αιώνας των αιώνων. Αμήν... Κρούγκυ, γιατί δεν κάνεις το σταυρό σου;» 

Έκανα τάχα πως δεν την είχα προσέξει. «Πεινάω, μάνα. Ξεχάστηκα.» 
«Κοίταξε να ‘σαι κοντά στο Χριστό, παιδί μου. Όπως ήσουν μικρός. Δεν σε στείλαμε στο πανεπιστήμιο για 

να γίνεις άθεος.» 
Το κεφάλι μου ανατρίχιαζε από μέσα, κάθε φορά που άκουγα τέτοιες προκλήσεις. Από τη μία τη μισούσα, 

ασυνείδητα ακόμα, που μου στέρησε από τότε που γεννήθηκα όλες τις χαρές της ζωής για έναν αρρωστημένο 
χριστιανισμό. Από την άλλη, συνειδητά, δεν ήθελα να τη στεναχωρώ. 

«Καλά μάνα, μην αρχίζεις πάλι.» 
«Πώς να μην αρχίζω. Πηγαίνεις καθόλου εκκλησία; Έχεις βγάλει το Χριστό από την καρδιά σου. Χωρίς 

αυτόν δεν θα πετύχεις τίποτα. Η χάρη του Χριστού σε βοήθησε να μπεις στο πανεπιστήμιο.» 
«Μάνα άλλο πράγμα ο Χριστός, και άλλο η εκκλησία. Ο Χριστός ήταν ένας επαναστάτης της εποχής του, 

αλλά η Εκκλησία διάλεξε να διαιωνίσει τα λόγια του Παύλου, που ήταν χαφιές Φαρισαίων και Ρωμαίων.» 
«Τι ‘ναι αυτά που λες παιδί μου; Ο Παύλος ήταν ο μεγαλύτερος απόστολος του Χριστού μας.» 
«Τότε γιατί ο Χριστός δικάστηκε και θανατώθηκε για τις ιδέες του μέσα σε 36 ώρες, ενώ ο Παύλος 

πηγαινοερχόταν ελεύθερα και δίδασκε όπου ήθελε τόσο καιρό; Τον κυνήγησαν μόνο τότε με τη φωτιά του 
Νέρωνα, ποιος ξέρει γιατί. Μέχρι τη στιγμή εκείνη τα πήγαινε καλά με κάθε μορφή εξουσίας. Το έλεγε κι ο 
ίδιος, χωρίς να ντρέπεται, “να συμπεριφέρεστε όπως κι εγώ, που αρέσω σε όλους”, ενώ ο Χριστός έλεγε στους 
μαθητές του “αλίμονό σας, αν όλοι οι άνθρωποι μιλούν καλά για σας”.»  

«Ανοησίες. Πού τα διάβασες αυτά;» 
«Εσύ μου έλεγες να διαβάζω το ευαγγέλιο. Εκεί τα λέει.» 
«Εγώ ξέρω ότι ο Παύλος έγινε χριστιανός από θαύμα και δίδαξε το θέλημα του Θεού.» 
«Ναι, του θεού των Φαρισαίων. Ο Χριστός έλεγε ότι ήρθε να βάλει φωτιά στη γη, καλούσε τους φτωχούς 

να πουλήσουν το ιμάτιό τους για ν’ αγοράσουν μαχαίρι. Τους έλεγε να μπουν στα σπίτια των ισχυρών και να τα 
λεηλατήσουν, ενώ ο Παύλος ήθελε τους δούλους να υπακούνε στ’ αφεντικά τους μετά φόβου και τρόμου, να 
συνεχίσουν να πεινάνε γιατί ήταν θέλημα Θεού. Όπως ήθελαν οι Φαρισαίοι και οι Ρωμαίοι που περνούσαν 
καλά. Εξυπηρέτηση έκανε ο Παύλος και ο χριστιανισμός του αργότερα, γι’ αυτό μας τον επέβαλαν οι 
Βυζαντινοί. Χριστιανοί με το ζόρι είμαστε μάνα.» Είπα και συνειδητοποίησα ότι ξερνούσα φωτιές. Δίπλα στα 
υγρά, αποσβολωμένα μάτια της μητέρας, τα μάτια του Χριστού συνέχιζαν να μας παρατηρούν με το ίδιο 
γαλήνιο, πονεμένο ύφος, εντελώς αδιάφορα για τις ύβρεις που ακούγονταν. Δεν άντεχα να βλέπω τσακισμένη 
τη μάνα μου, αλλά τα ψέματα της ζωής μου μ’ είχανε μπουχτίσει. Λες και τα ιστορικά επιχειρήματα θα 
μπορούσαν ποτέ να νικήσουν την πίστη των ανθρώπων και τους θρύλους. 

«Εγώ ξέρω ότι ο Χριστός δίδαξε την αγάπη», είπε αυτή χαμηλόφωνα. 
«Συμφωνώ ρε μάνα. Τον αγαπάω το Χριστό, αυτός ήταν ανθρωπιστής, για το θεό δεν είμαι σίγουρος. Δεν 

βλέπω αγάπη στον κόσμο που έφτιαξε, βλέπω πόνο και βλακεία. Αν είναι παντοδύναμος γιατί τα κατάφερε 
έτσι; Εκτός αν είναι σαδιστής. Ή μήπως όλα έγιναν στην τύχη;» 

Όταν έχεις μόνο συνείδηση όλα είναι πιο εύκολα, μπορείς να είσαι μέχρι και χριστιανός. Τα προβλήματα 
αρχίζουν όταν αποκτήσεις αυτοσυνειδησία, συνείδηση της συνείδησης ή, ακόμα χειρότερα, συνείδηση της 
συνείδησης της συνείδησης κ.ο.κ., μέχρι την παράνοια. Πριν τελειώσω τη φράση μου, η μητέρα είχε αποσυρθεί 
συντετριμμένη για να μη με κάνει άλλο ν’ αμαρτάνω. Οι κουβέντες μου δεν έβριζαν μόνο τα θεία αλλά κυρίως 
την ίδια και τη δαιμόνια ιδέα του θεού πάνω στην οποία είχε βασίσει την ύπαρξή της. Μια πανίσχυρη μαύρη 
τρύπα που απαιτούσε απόλυτη αφοσίωση απ’ αυτήν και ρουφούσε μέσα της ακόμη και την παντοδύναμη 
μητρική αγάπη και ολόκληρη τη ζωή μας. Η μητέρα μου, ένας θηλυκός Αβραάμ που επέμενε παρανοϊκά να 



 

 

θυσιάζει κάθε μέρα το παιδί του στο βωμό του θεού, χωρίς ποτέ όμως να εμφανίζεται το θεόσταλτο κριάρι, 
όπως υπόσχεται ο μύθος, για να πάρει τη θέση του παιδιού στη θυσία. Για κακή μου τύχη. Απογοητευμένη μία 
ακόμη φορά από τα λόγια του γιου της, κλείστηκε στο δωμάτιό της και προσευχήθηκε για τη σωτηρία της 
ψυχής του. Τώρα πια δεν μπορούσε να με θυσιάζει άλλο.  

 
**** 

Έσβησα το τσιγάρο μου και άνοιξα από περιέργεια το μήνυμα με τίτλο πρακτικά συνέλευσης. Πάντα τα ίδια 
προβλήματα που απασχολούσαν την οργάνωση τα τελευταία χρόνια. Η επόμενη διαδήλωση, η σύγκρουση με 
τους μπάτσους και τους κομμουνιστές, το πανό της διαδήλωσης, η αφίσα, το κείμενο που θα μοιραζόταν και, 
κυρίως, ποιος θα τα πήγαινε στον τυπογράφο όπου χρωστούσαμε ένα σωρό λεφτά. Πολλές φορές, στο 
παρελθόν, κρατούσα εγώ τα πρακτικά στις συνελεύσεις μας. Όλα αποθηκευμένα επιμελώς στον ίδιο φάκελο 
μέσα στον υπολογιστή. Άνοιξα «τα έγγραφά μου», πάτησα πάνω στο φάκελο «πρακτικά» και άλλαξα τον 
τίτλο. Ψευδαισθήσεις.  

Η συνέλευση της Ναμπάτ είχε κανονιστεί για τις εννιά. Έφτασα στην ώρα μου στον υπόγειο χώρο, έριξα μια 
ματιά τριγύρω και κατέβηκα τα σκαλιά. Μια μπύρα στο χέρι κι ένα τσιγάρο, κατάλληλο ντύσιμο, άνεση και 
διαχυτικότητα για ξεκάρφωμα. Μέσα στην αφέλειά μου ήξερα τουλάχιστον ότι οι κύκλοι αυτοί 
χαρακτηρίζονται από διάχυτη καχυποψία. Αναγνώριζα σχεδόν όλα τα πρόσωπα, είχαν χαραχτεί στο μυαλό 
μου από την πρώτη φορά, αλλά δεν είχα ακόμη οικειότητες μαζί τους. Εμένα δεν έδειχνε να με θυμάται κανείς. 
Μόνο ένας ηλικιωμένος που επέμενε να μ’ αποκαλεί με λάθος όνομα. Όταν εμφανίστηκε ο φίλος μου ο 
Φρέντυ, με μισή ώρα καθυστέρηση, ένιωσα μεγάλη ανακούφιση. Τον είχα γνωρίσει σε μια κατάληψη στο 
πανεπιστήμιο, και τα απλά του λόγια είχαν αρκετή φλόγα για να ζεστάνουν την παγωμένη μου ψυχή και να 
υποδαυλίσουν πρωτόγνωρες αναζητήσεις. Η διαφορά ηλικίας που είχαμε μεταξύ μας, πάνω από είκοσι χρόνια, 
μ’ έκανε να τον σέβομαι και να τον θαυμάζω. Του έκανα διστακτικά ένα νεύμα, κι εκείνος ήρθε κοντά μου, 
αφού ψιθύρισε συνωμοτικά μερικές κουβέντες σε κάποιους άλλους. Τον πρώτο καιρό, με κρατούσε 
επιδεικτικά έξω από τον κύκλο της συνωμοσίας και αυτό γέμιζε πικρία την ψυχή μου. 

«Άργησες», του είπα.  
«Άργησα στο μπάνιο», μου απάντησε κοιτάζοντας τριγύρω αδιάφορα.  
«Εγώ κατάφερα να είμαι στην ώρα μου κι ας ήρθα από μακριά.»  
«Και τι μου το λες; Δικό σου πρόβλημα.»  
Έκανα ένα μορφασμό από μέσα μου για την προσβολή. Από τον άνθρωπο αυτόν μπορούσα να ανεχτώ τα 

πάντα με τίμημα ένα εσωτερικό αναγούλιασμα της ψυχής σε κάθε εξευτελισμό. Αυτό όμως περνούσε 
απαρατήρητο από τα ίδια μου τα μάτια που ήταν στραμμένα μόνο προς τα έξω. Ολόκληρη η ύπαρξη του 
Φρέντυ, το πρόσωπό του, η ζωή του και η ομιλία του, ζωντάνευε στο παρόν τις παραγνωρισμένες ιδέες 
παλιότερων αιώνων που είχε κουκουλώσει η εξουσία. Τις ίδιες ιδέες στις οποίες είχα ανοίξει διάπλατα την 
ψυχή μου για να καλύψουν το παγωμένο κενό μετά την εκδίωξη του θεού της μάνας μου. Τις ιδέες ενός ρώσου 
πρίγκιπα.  

«Εγώ ξέρω ότι αν δεν είμαστε οργανωτικοί, δεν θα έχουμε αποτέλεσμα. Και η οργάνωση ξεκινάει από τη 
διαχείριση του χρόνου», φιλοσόφησα δειλά. 

«Εγώ λέω μην αφήνεις το χρόνο να σε δυναστεύει. Ούτε θεός ούτε αφέντης. Αλλιώς θα γινόμασταν αστοί, 
θα πιστεύαμε και στο θεό και σ’ όλα τ’ άλλα παραμύθια», είπε ο Φρέντυ βιαστικά επειδή το θεωρούσε 
αυτονόητο.  

«Ο πρίγκιπας έλεγε, όμως, ότι πρέπει να πάρουμε έστω και λίγη από την οργανωτικότητα των αστών για να 
αυτοδιαχειριστούμε τις κολεκτίβες μας. Για να νικήσουμε τους αστούς και την εξουσία πρέπει να έχουμε 
καλύτερη οργάνωση απ’ αυτούς. Και δεν γίνεσαι αστός, επειδή είσαι συνεπής στα ραντεβού σου. Αντίθετα, 
όταν στήνεις τους άλλους, γίνεσαι ο χειρότερος εκμεταλλευτής του χρόνου και της ζωής τους.» Τόλμησα να 
πω, η αλήθεια είναι, πολύ ψιθυριστά την τελευταία μου πρόταση. Έτσι κι αλλιώς, όμως, ο Φρέντυ είχε γυρίσει 
την πλάτη του στη μέση της κουβέντας για να πει κάτι στο αυτί μιας μελαχρινής κοπέλας δίπλα. Καμία 
ανησυχία, δεν είχε ακούσει λέξη απ’ ό,τι είπα.  

«Για να γυρίσουμε στο θέμα μας», επέμεινα, «ακόμη και ο Ιταλός μίλησε για την αναγκαιότητα της 
οργάνωσης στο κίνημα και την κοινωνία, τώρα και στο μέλλον». 

Ο φίλος μου παράτησε το αυτί της διπλανής ενοχλημένος. «Αφού επιμένεις, μάθε ότι η οργάνωση που λες, 
για να λειτουργήσει, χρειάζεται γραφειοκρατία. Το τέρας που πολεμάμε. Και αυτή φαντάζεσαι τι γεννάει, έτσι; 
Ακριβώς, την εξουσία, φίλε μου! Η πολλή οργάνωση θέλει προσοχή.» 

«Δεν ξέρω αν έχεις δίκιο. Ο Ιταλός τα έλεγε διαφορετικά. Όταν η κοινωνία έχει ανάγκες και τα μέλη της 
δεν γνωρίζουν πώς να οργανωθούν για να τις καλύψουν, τότε εμφανίζεται μια εξουσία που ικανοποιεί αυτές τις 



 

 

ανάγκες, χρησιμοποιώντας τις υπηρεσίες όλων όπως θέλει αυτή. Αν οι δρόμοι είναι ανασφαλείς και οι 
άνθρωποι δεν ξέρουν τι μέτρα να πάρουν, εμφανίζεται μια αστυνομική δύναμη που σ’ αντάλλαγμα των 
υπηρεσιών της περιμένει να πληρωθεί και να επιβληθεί. Αν χρειάζεται ένα αγαθό, και η κοινωνία δεν ξέρει πώς 
να συνεννοηθεί με τους παραγωγούς για να το προμηθευτεί, εμφανίζεται ο έμπορος που θα κερδοσκοπήσει, 
ικανοποιώντας τις ανάγκες και των δύο πλευρών επιβάλλοντας τις τιμές του. Αυτό συμβαίνει και σε μας. Όσο 
λιγότερο οργανωμένοι είμαστε, τόσο πιο επιρρεπείς είμαστε να μας εκμεταλλεύονται κάποιοι. Κι από μέσα κι 
από έξω. Η οργάνωση είναι η μόνη θεραπεία για την εξουσία.» 

«Αερολογίες. Εμείς είμαστε μαχητές της ελευθερίας. Και η οργάνωση που επιμένεις είναι το αντίθετο. Ένας 
δούρειος ίππος που θα καταλύσει την ελευθερία μας.» 

«Ποια ελευθερία; Το αφηρημένο δικαίωμα του ανθρώπου; Ελευθερία είναι να μπορείς να πράξεις. Όχι κάτι 
γενικό και αόριστο. Και για να μπορείς να πράξεις χρειάζεται να συνεργαστείς με άλλους και να οργανωθείς. Η 
ελευθερία του πράττειν καταλύεται όταν απομονώνεσαι στον ατομικισμό ή όταν είσαι ανοργάνωτος, γιατί και 
στις δύο περιπτώσεις δεν μπορείς να ενεργήσεις. Αν έπρεπε να διαλέξω, θα έπαιρνα το πρώτο, γιατί 
τουλάχιστον με τον ατομικισμό ίσως να κατακτήσεις την ελευθερία της φαντασίας. Με την ανοργανωσιά δεν 
κατακτάς τίποτα.» 

Και πάλι δεν ακούστηκαν οι τελευταίες κουβέντες μου. Για τον Φρέντυ, η μελαχρινή είχε περισσότερο 
ενδιαφέρον από τις θεωρίες. Η ματιά μου έπεσε πάνω στο λευκό λαιμό, που τεντωνόταν για ν’ ακούσει τα 
ερεθιστικά ψιθυρίσματα του φίλου μου, και φαντάστηκα μελλοντικούς, κοριτσίστικους λαιμούς να 
τεντώνονται για τους δικούς μου επαναστατικούς ψιθύρους.  

«Άσε τις θεωρίες και βγάλε λεφτά για καμιά μπύρα», γύρισε ξαφνικά ο Φρέντυ, συλλαμβάνοντας το 
λαθραίο βλέμμα μου. 

Τα ψίχουλα που μου έστελναν οι γονείς μου δεν μου έφταναν, κι έβγαζα λίγα μεροκάματα σερβιτόρου. Για 
τις μπύρες μου. Ο Φρέντυ δεν είχε δουλέψει ποτέ, ούτε για άλλον, ούτε για τον εαυτό του, ούτε για 
αυτοδιαχειριζόμενες κολεκτίβες. Κάθε δουλειά δουλεία. Μπύρες όμως ήθελε. 

Ένοχος που πιάστηκε επ’ αυτοφώρω το βλέμμα μου, ένιωσα υποχρεωμένος να κεράσω για να εξιλεωθώ. 
Έτσι κι αλλιώς, ο Φρέντυ δεν πλήρωνε ποτέ στο μπαρ γι’ αυτά που έπινε. Εθιμικά. Όταν μπορούσε, όμως, το 
απέφευγε για τις κακές γλώσσες. Τσουγκρίσαμε τα τενεκεδάκια και πιάσαμε κουβέντα για την αυριανή πορεία.  

«Πήγες την αφίσα για τύπωμα, όπως είπαμε στη συνέλευση;» 
«Όχι, αφού είχες πει ότι θα μου ‘στελνες τη μακέτα εσύ. Δεν πήρα τίποτα στο μέιλ μου.» 
«Κι εσύ δεν πήρες πρωτοβουλία; Εγώ είχα μπλέξει, θα μπορούσες να ζητήσεις από κάποιον άλλο να σου πει 

τι να λέει. Και μου λες για οργάνωση. Αύριο βράδυ έχουμε πορεία και δεν θα έχουμε αφίσα; Πρέπει να την πας 
αύριο πρωί πρωί στον τυπογράφο και να την κολλήσουμε το μεσημέρι.» 

«Και τι να λέει;» 
«Θα το συζητήσουμε στη συνέλευση. Το φυλλάδιο που θα μοιράζουμε το ‘γραψες; Είχες ζητήσει να το 

κάνεις εσύ.» 
«Ναι, εδώ το έχω, ρίξ’ το μια ματιά.» 
«Άσ’ το, θα το δούμε μετά όλοι μαζί.» 
 Η συνέλευση άρχισε με μία ώρα καθυστέρηση. Τα νέα μέτρα της κυβέρνησης κατά των εργαζομένων και η 

ρητορική της καταγγελίας τους αναλύθηκαν εκτενώς. Η κριτική πήρε διαστάσεις φιλοσοφικού συνεδρίου. Στο 
φυλλάδιο που είχα γράψει έγιναν οι απαραίτητες διορθώσεις και κάποιος δεσμεύτηκε να φτιάξει τη μακέτα 
της αφίσας το βράδυ, όχι ο Φρέντυ, και να τη στείλει στο μέιλ μου μέχρι το πρωί. Ένας άλλος προσφέρθηκε να 
έρθει μαζί μου στο τυπογραφείο για φυλλάδιο και αφίσα. Ραντεβού στο στέκι, στις εννιά. Στη συνέχεια, κι επί 
δύο ώρες, συζητήσαμε για την αυριανή διαδήλωση. Ένα πολεμικό συμβούλιο που αποφάσιζε για ζητήματα 
τακτικής. Εγώ παρέμενα σιωπηλός. Όταν τελείωσαν οι στρατηγικές μάχης, άνοιξα το στόμα μου. 

«Συγνώμη, θα ήθελα να κάνω μια πρόταση, άσχετη μ’ αυτά», είπα χαμηλόφωνα. «Ο πατέρας μου είναι 
ξυλουργός κι έχω μάθει κοντά του την τέχνη. Τι θα λέγατε να κάνουμε κάτι δημιουργικό; Μια επαγγελματική 
κολεκτίβα ξυλουργών; Το στέκι χρειάζεται κάθε τόσο πολλά μερεμέτια και ο κόσμος έξω ζητάει τέτοιες 
επισκευές λόγω της κρίσης. Δεν έχουν λεφτά για καινούργια έπιπλα. Πιστεύω ότι θα πήγαινε καλά.» 

«Καλή ιδέα, είχαμε κάνει μια κολεκτίβα πρόπερσι, αλλά δεν περπάτησε», πετάχτηκε κάποιος. 
«Μπράβο, θυμάστε και το εκδοτικό που είχαμε δοκιμάσει; Στο τέλος είχαμε δύο χιλιάρικα χρέος στον 

τυπογράφο. Το μάθατε ότι εκείνος που τυπώναμε τότε έκλεισε τελικά; Πάει και το χρέος!» είπε γελώντας ένας 
άλλος. «Εγώ είμαι μέσα πάντως.» «Κι εγώ.» 

Τέσσερις-πέντε συμφώνησαν εύκολα να συναντηθούμε μετά την αυριανή πορεία για να βάλουμε μπροστά 
την κολεκτίβα. Αναθάρρησα. Με το συναίσθημα εκείνου που κάνει ένα μικρό βήμα προς την κοινωνική 
μεταβολή. 



 

 

Φεύγοντας από τη συνέλευση, ο Φρέντυ φώναξε σ’ όλους: «Μην ξεχάσετε, αύριο μετά τη διαδήλωση έχουμε 
καθαριότητα στο στέκι. Να μη λείψει κανείς.»  

Στο δρόμο για τη στάση του τραμ έριχνε ψιλό χιονόνερο. Χωμένος μέσα στο παλτό μου, περπατούσα 
απορροφημένος στις σκέψεις μου και μάλλον ικανοποιημένος. Ένα στενό πιο κάτω, η μυρωδιά ζεστής σούπας 
μ’ ανάγκασε να βγάλω τη μύτη μου από το στήθος και να τη σηκώσω προς τον ουρανό. Είχα να βάλω κάτι στο 
στόμα μου από το πρωί. Σκισμένα σταράκια αλλά και δερμάτινα μποτάκια, μούσια και μεταξένια γυναικεία 
πρόσωπα, θολά μάτια αλλά και διαπεραστικά, ανεβοκατέβαιναν τις σκάλες στο διατηρητέο της οδού 
Θεμιστοκλέους. Είχα μάθει πολύ καλά τι συνέβαινε εκεί πάνω. Μ’ είχαν δασκαλέψει οι άλλοι με τα χειρότερα 
λόγια, όμως εγώ το φαντάστηκα αλλιώς. Αγόρια και κορίτσια με λευκές, λαδωμένες ποδιές ν’ ανακατεύουν 
υλικά μέσα σε αχνιστά καζάνια και με αντίτιμο κάποιο επινοημένο μέσο συναλλαγής να μοιράζουν σε όλους 
ένα πιάτο λαχταριστό φαγητό. Στα τραπέζια, τέτοια ώρα, θα έβρισκες γιατρούς και ασθενείς από το κοινωνικό 
ιατρείο τους, ποιητές από την κολλεκτίβα που εκδίδει τα δικά τους και άλλα ποιήματα, αρθρογράφους από το 
περιοδικό του χώρου και πολλούς ρακένδυτους πένητες και ανέστιους. Θα έβρισκες τους αποκλειστικούς 
καλλιεργητές του δικτύου, με χωριάτικη προφορά και κρασί στο χέρι, να λογομαχούν με τα παιδιά της 
κοπερατίβας που διακινούσε τα αγαθά τους σ’ ολόκληρη την πόλη. Τους υπεύθυνους του κοινωνικού 
παντοπωλείου να τραγανίζουν τα μήλα τους και ξαναμμένους τεχνίτες του τούβλου, του σίδερου και του ξύλου 
να μοιράζουν φωνασκώντας τις αυριανές εργασίες που είχαν αναλάβει για τα στέκια του δικτύου και για 
ιδιώτες. Από τα ψηλά παράθυρα δραπέτευαν κοριτσίστικα γέλια που έφταναν μέχρι κάτω στο δρόμο και 
γαργαλούσαν τ’ αυτιά μου. Στα κενά διαστήματα, οι πειραματισμοί μιας μουσικής κολεκτίβας δοκίμαζαν τις 
αντοχές μου σε νέους ήχους. Εκεί πάνω όλοι είναι στον κόσμο τους, μου είχαν πει. Την επόμενη μέρα ήταν η 
πορεία των συνδικάτων προς τη Βουλή ενάντια στα οικονομικά μέτρα της κυβέρνησης που διοχέτευαν το 
χρήμα από τις τσέπες ορισμένων προνομιούχων συντεχνιών προς τις άπληστες αγκαλιές των πλουσίων. Σε 
κανένα τραπέζι δεν θ’ άκουγες τίποτα γι’ αυτό. Λαχτάρησα ένα ζεστό πιάτο φαγητό, αλλά δεν υποτάχτηκα 
στην πείνα μου. Με αγωνιστικό ύφος έβαλα ξανά τη μύτη στο στήθος, έκλεισα τ’ αυτιά μου στις σειρήνες και 
προχώρησα. Ο χώρος ήταν άβατο για τα μέλη της Ναμπάτ, φυσικά και για εμένα. 

Η απογοήτευση που ένιωθα το πρωί ταίριαζε με τον γκρίζο ουρανό που έκλαιγε θλιβερές ψιχάλες πάνω 
στην κουκούλα μου. Δεν είχα κλειδιά από το στέκι κι έπινα καφέ στο πεζοδρόμιο, παρέα με το τσιγάρο και τις 
μπερδεμένες σκέψεις μου. Εννιά η ώρα. Η ολονύχτια κούραση είχε συσσωρευτεί σ’ ένα κακό προαίσθημα. Η 
μακέτα της αφίσας για την πορεία δεν ήρθε ποτέ στο μέιλ μου κι αναγκάστηκα τα χαράματα να τη φτιάξω 
μόνος μου. Δεν το είχα ξανακάνει ποτέ, κατέβασα το γραφιστικό πρόγραμμα στις τρεις το πρωί και βάλθηκα 
να πειραματίζομαι. Λίγο αταίριαστα χρώματα, ένα τσιτάτο από το φυλλάδιο που είχα γράψει χωρίς ευθείες 
περασιές και μέσα σε τέσσερις ώρες είχα τελειώσει. Πήρα το τραμ στις οχτώ για να είμαι στην ώρα μου. 
Κόντευε δέκα και δεν είχε εμφανιστεί κανείς. Ο χρόνος με πίεζε, γιατί στις δώδεκα έδινα μάθημα. Αποφάσισα 
να πάω μόνος μου στον τυπογράφο, αυτόν που δεν είχε κλείσει ακόμη. Τι θα του έλεγα αν ζητούσε τα 
χρωστούμενα; 

Σ’ όλη τη διάρκεια της διαδήλωσης το μυαλό μου ήταν αλλού. Μέσα στον ορυμαγδό της μάχης –μολότοφ 
πετούσαν πάνω από το κεφάλι μου, φωτιές έκαιγαν σε κάδους και οχήματα της αστυνομίας, πολεμικές ιαχές, 
βρισιές και φωνές πόνου ακούγονταν στον αέρα–, εγώ σκεφτόμουν το πλαίσιο λειτουργίας της κολεκτίβας 
που είχα ετοιμάσει για τη συνάντηση μετά. Στη γωνία, οι μπάτσοι έριχναν κουτουλιές με τα κράνη τους σε μια 
αναίσθητη κοπέλα με ξεσκισμένα ρούχα. 

Με πολλά δάκρυα στα μάτια, έφτασα μόνος μου στο στέκι. Το μπλοκ είχε διαλυθεί μετά τη σύγκρουση για 
ν’ αποφύγει τις συλλήψεις. Η πόρτα ήταν ανοιχτή, αλλά μέσα είχε σκοτεινιά. Μ’ ένα σφίξιμο στο στομάχι από 
τα δακρυγόνα, κατέβηκα τα σκαλιά κάτω από τη γη, χωρίς κανένα φως να μου δείχνει το δρόμο. Μια 
μελαχρινή φιγούρα διακρινόταν μέσα στο μπλε ηλεκτρίκ του καπνού να ανεβοκατεβάζει μια κάφτρα. Το κλικ 
του λαμπατέρ δίπλα της φώτισε πρώτα το λευκό ενός λαιμού και μετά δύο μεγάλα κρεμ κομμάτια από τα 
στήθη της που έλαμπαν μέσα στο σκοτάδι σ’ αντίθεση με τη μαύρη μπλούζα της. «Ποιος είσαι εσύ;» με 
ρώτησε. 

«Ο Κρούγκερ» είπα, ξέροντας ότι αυτό δεν της έλεγε τίποτα. 
«Είσαι στη συνέλευση;» 
«Ναι, έχουμε συνάντηση μετά την πορεία για να κουβεντιάσουμε μια πρόταση.» 
«Μάλιστα, έχει και καθαριότητα, υποτίθεται.» 
Η μελαχρινή έβαλε μουσική στον υπολογιστή, ήπιαμε μπύρες τσάμπα και μιλήσαμε στο ημίφως για την 

πορεία και το ξύλο που έπεσε. Δεν ενδιαφέρθηκε ποτέ να μάθει για την πρότασή μου που έτσι κι αλλιώς ήταν 
καταδικασμένη. Μετά από δύο ώρες δεν είχε έρθει ακόμη κανείς, στα τηλέφωνα δεν απαντούσαν, και 
αποφασίσαμε να καθαρίσουμε οι δυο μας ό,τι μπορούσαμε. Οι καμπύλες των επικύψεών της μ’ έκαναν να 
ξεχάσω την απογοήτευσή μου. 



 

 

Η διαδήλωση ήταν πάνω από κάθε κολεκτίβα. Χαλάλι της, γιατί ήταν πολύ πετυχημένη. Ο κόσμος 
κατέβαινε κατά ορδές στους δρόμους, λες και ήμασταν στο σταυροδρόμι της επανάστασης. Το ίδιο βράδυ, η 
κυβέρνηση ανακοίνωσε το μέτρο της υποχρεωτικής δωρεάν εργασίας για όλους τους ανέργους. Και την άλλη 
βδομάδα είχαμε κι άλλη πορεία, κι άλλη συνέλευση. Όλοι με κατηγόρησαν για την απαίσια αφίσα που ‘χα 
φτιάξει και ο Φρέντυ ανέλαβε να κάνει την επόμενη. 

 
**** 
Για πολύ καιρό, η οργάνωση ήταν όλη η ζωή μου και δεν έλεγα όχι σε εκδήλωση. Μου άρεσε να μιλάω σε 

κοινό και όλοι με παίνευαν για τα λόγια μου. Αυτό μ’ έκανε να νιώθω ξεχωριστός, διάσημος μέσα στον άσημο 
κύκλο μου, ένας πολιτικός αστέρας που έπαιρνε σβάρνα τα υπόγεια αντί για τα τηλεοπτικά παράθυρα με 
αποστολή να προετοιμάσει θεωρητικά την επανάσταση. Οι μικρές δόσεις δόξας με κρατούσαν εθισμένο για 
πολύ καιρό στην υπόθεση αυτή και μου έδιναν το απαραίτητο κουράγιο. Είχα την έξαψη του διαφωτιστή. Τις 
πρώτες φορές που μου ζήτησαν να μιλήσω για θέματα πολιτικής φιλοσοφίας προετοίμαζα επιμελώς την 
ομιλία μου και τη διάβαζα αυτολεξεί για να καταπολεμήσω το άγχος που με φόρτωναν τα λιγοστά μάτια 
απέναντί μου. Τώρα, με την εμπειρία που είχα αποκτήσει και με τη βοήθεια των γνώσεών μου, μιλούσα από 
μνήμης και κρατούσα το ενδιαφέρον των ακροατών με τον απλοϊκό ειρμό και τα φλογερά λόγια. Τις 
περισσότερες φορές, λόγια αντιγραμμένα από τα βιβλία μου. 

Ήρθε η στιγμή να πάρουμε τη ζωή στα χέρια μας. Να αποφασίζουμε για όλα όσα μας αφορούν και να μην 
αφήνουμε την τύχη της κοινωνίας στα χέρια επαγγελματιών που εξυπηρετούν πρώτα απ’ όλα το συμφέρον της 
συντεχνίας τους. Η πολιτική είναι το αντικείμενο όλων μας, γιατί αφορά τη ζωή μας. Και όλοι πρέπει και μπορούμε 
ν’ αποφασίζουμε για τη ζωή μας. Το παλιό σύστημα βρίσκεται σε προχωρημένη αποσύνθεση και όσο δεν το 
ξεφορτωνόμαστε θα σαπίζουμε κι εμείς μαζί του. 

Όχι, κύριε Μαρξ, η Ιστορία δεν είναι προδιαγεγραμμένη, όπως εσύ το θέλησες. Είναι το βασίλειο της 
δημιουργίας, το βασίλειο της φαντασιακής θέσμισης της κοινωνίας. Η κρατική μηχανή που οραματίστηκες έκανε 
κιμά τα μυαλά των ανθρώπων και η γραφειοκρατία σου η πιο απάνθρωπη εξουσία. Αλλά οι άνθρωποι πέταξαν την 
απόλυτη αλήθεια που κήρυξες στον σκουπιδοτενεκέ της ιστορίας, μαζί με όλες τις υπόλοιπες θρησκείες. Μετά το 
τέλος της δουλείας και της φεουδαρχίας, ήρθε το τέλος των ιδεολογιών και, τώρα, πλησιάζει η στιγμή που οι 
άνθρωποι θα αποτινάξουν το ζυγό της κοινοβουλευτικής ολιγαρχίας. Η εποχή των αντιπροσώπων πεθαίνει και μαζί 
της η ψεύτικη ελευθερία που μας υποσχέθηκαν. Σήμερα ο «ελεύθερος» άνθρωπος δεν διαφέρει πολύ από μια 
μαριονέτα που εκτελεί σπασμωδικά τις κινήσεις που της επιβάλλουν οι συνθήκες: να κάνει λεφτά, να καταναλώνει 
και να διαλέγει ελεύθερα μάρκα τηλεφώνου. Μέχρι σήμερα μας μάθαιναν ότι οι νόμοι και οι θεσμοί της κοινωνίας 
φτιάχνονται από άλλους κι εμείς πρέπει να τους εφαρμόζουμε. Σαν πιστά σκυλάκια. Τώρα ήρθε η στιγμή να 
πάρουμε τους θεσμούς στα χέρια μας, να απαντήσουμε οι ίδιοι στα ερωτήματα της ελευθερίας, της δικαιοσύνης, της 
ισονομίας και της ισότητας. Ήρθε η στιγμή της αυτονομίας. Να φανταστούμε αλλιώς την κοινωνία και τον εαυτό 
μας, να μάθουμε να φτιάχνουμε τους θεσμούς και τους νόμους μας και να έχουμε τη δύναμη να τους αμφισβητούμε 
διαρκώς. Μέλημά μας είναι η κοινωνική αυτονομία, δηλαδή η πραγματική ελευθερία. Γιατί μπορώ να είμαι 
ελεύθερος υπό το νόμο, μόνο αν μπορώ να πω ότι ο νόμος αυτός είναι δικός μου, μόνο αν μου δόθηκε πραγματική 
δυνατότητα να συμμετάσχω στη διαμόρφωσή του, έστω και αν δεν υπερίσχυσαν οι δικές μου προτιμήσεις... 

Το υπόγειο υπερχείλιζε από τους καπνούς τσιγάρων που διέρρεαν από το κούφωμα της πόρτας και 
διαλύονταν πάνω στην υγρή άσφαλτο του στενού. Ακροατήριο είκοσι περίπου ατόμων, μαζί με κάποιους της 
οργάνωσης που ήταν υποχρεωμένοι να παρευρίσκονται για να εξασφαλίσουν την επιτυχία της εκδήλωσης. 
Ανάμεσα σ’ όλους αυτούς, ελάχιστοι καίγονταν αληθινά για το αρχέγονο, άλυτο πρόβλημα της αυτονομίας της 
κοινωνίας. Ήταν οι αταβιστικοί απόγονοι των αισιόδοξων επαναστατών του 19ου αιώνα, τότε που τα βρώμικα 
σοκάκια των ευρωπαϊκών πόλεων έβριθαν από μυστικά καταγώγια ένοπλων οργανώσεων. Τότε που οι δια-
κηρύξεις και οι διαφωνίες των επαναστατικών κύκλων υψώνονταν στους λιθόστρωτους δρόμους πάνω από 
την αποχετευτική δυσωδία όλων των μεγάλων πόλεων. Τότε που στίφη ξυπόλυτων λούμπεν προλετάριων 
σάπιζαν από τύφο στους παγωμένους δρόμους του βορρά, χωρίς νερό και απόπατο. Μια ελκυστική κοπέλα 
σηκώθηκε από την πρώτη σειρά του ακροατηρίου για να πάει στην τουαλέτα, αλλά επέστρεψε άπραγη με 
συγκρατημένη αηδία.  Ένας καμπούρης μεσόκοπος που καθόταν δίπλα της με διέκοψε, σηκώνοντας το 
λιπόσαρκο χέρι του για να μιλήσει. Ήταν μια καλή ευκαιρία για μένα να συμβουλευτώ τις σημειώσεις μου και 
ν’ ανακουφίσω τα πνευμόνια μου που είχαν παραφουσκώσει από τον αέρα των ιδεών όση ώρα μιλούσα. 

«Συμφωνώ, κύριε, απολύτως με το πρόταγμα της αυτονομίας. Και δεν υπάρχει αμφιβολία ότι ζούμε σε μια 
ετερόνομη κοινωνία. Επομένως, μέσα στο πλαίσιο αυτό, δεν θα έπρεπε να χτίσουμε τις δομές όπου να 
εξασκούμε την αυτονομία; Δομές κοινωνικές, με χειροπιαστό αντικείμενο, που θ’ αφορούν ολόκληρο τον 
κύκλο της ζωής μας, και όχι μόνο προπαγανδιστικές. Επειδή, για να έχεις αυτονομία και να δώσεις το 
παράδειγμα, πρέπει να έχεις κοινωνικές δομές για τις οποίες να αποφασίζεις. Δηλαδή αυτοθέσμιση επί του 



 

 

χειροπιαστού και όχι οργάνωση για την οργάνωση. Αλλιώς έχεις αυτονομία του αέρα, νομίζω. Μιλάω για 
επανάσταση στην καθημερινή ζωή και όχι για ευγενείς επιδιώξεις του μέλλοντος.» 

Η αυτονομία του αέρα έκανε πολλούς να συνοφρυωθούν και χτύπησε καμπανάκι στο δικό μου μυαλό, τη 
στιγμή που έψαχνα τις σημειώσεις μου για τη σχέση της ψυχής με την αυτονομία. Άθελά μου θυμήθηκα την 
κολεκτίβα ξυλουργικής που έμεινε στα λόγια. 

Σ’ όλη τη διάρκεια της εκδήλωσης, ένας άντρας απροσδιόριστης ηλικίας από την τελευταία σειρά, με 
καστανά, σπαστά μαλλιά, καλοχτενισμένα, γαμψή μύτη και σχετικά φουντωτά αλλά περιποιημένα μούσια, 
παρακολουθούσε με υπεροπτικό και συνάμα διαπεραστικό βλέμμα τα λεγόμενα. Μαύρα καστόρινα μποτάκια, 
βαθύ βυσσινί παντελόνι, καρό πουκάμισο και λευκή ζακέτα από πάνω. Η αισθητική του ήταν αταίριαστη με το 
χώρο. Μετά την τοποθέτηση του μεσόκοπου άντρα ζήτησε να πάρει το λόγο μ’ ένα ύφος που έδειχνε ξεκάθαρα 
ότι και να μη μιλούσε το ίδιο θα του έκανε. Όλοι αναγκάστηκαν να περιστρέψουν τις καρέκλες τους για να τον 
ακούσουν. 

«Αναφερθήκατε στο ζήτημα της ελευθερίας, στο οποίο, είπατε, πρέπει ν’ απαντήσουμε εμείς οι ίδιοι, όλοι 
μαζί. Μια διευκρίνιση: είναι αδύνατο να το απαντήσουμε και μάλιστα όλοι μαζί, γιατί απλούστατα η ελευθερία 
είναι μια έννοια κενή. Θέλουμε να είμαστε ελεύθεροι από τι; Από τα δεσμά της θρησκείας, τα δεσμά του 
κράτους, του νόμου; Από το ζυγό των αφεντικών, το ζυγό του γάμου, της οικογένειας; Ελεύθεροι από τα δικά 
μας πάθη, τις επιθυμίες; Δηλαδή τελικά ν’ αρνηθούμε τον ίδιο μας τον εαυτό; Αυτό που κήρυξε και ο 
χριστιανισμός; Ο καθένας θέλει να ελευθερωθεί από κάτι διαφορετικό και κάθε φορά που ελευθερώνεται από 
κάτι θα εμφανίζεται κάτι άλλο από το οποίο θα πρέπει να ξαναελευθερωθεί. Και θα κυνηγάμε διαρκώς τη 
χίμαιρα της ελευθερίας και θα υποδουλωνόμαστε σε κάτι άλλο. Γι’ αυτό όλες οι επαναστάσεις οδήγησαν σε 
νέες υποδουλώσεις. Εγώ θέλω για τον εαυτό μου κάτι πολύ σπουδαιότερο, όχι απλώς ν’ απαλλαγώ από αυτό 
που δεν θέλω, αλλά να κατέχω αυτά που θέλω. Η κυριότητα είναι όλη η ουσία και ύπαρξή μου, όλα όσα με 
συγκροτούν, υλικά και άυλα. Τα οποία, προσοχή όμως, να τα κατέχω εγώ και όχι να με κατέχουν αυτά, να με 
υποδουλώνουν. Να εκμεταλλεύομαι τα πάντα όσο θεωρώ ότι μου είναι χρήσιμα και να τα πετάω μ’ ευκολία 
στα σκουπίδια όταν ολοκληρωθεί η προσφορά τους.» 

«Συγνώμη, κύριε, αυτό δεν είναι άκρατος εγωισμός;» Τον διέκοψε ο μεσόκοπος άντρας, ενώ εγώ είχα ήδη 
παρατήσει τις σημειώσεις μου συνεπαρμένος. 

«Στο μυαλό σας έχετε την έννοια του εγωιστή όπως σας την έχει φυτέψει η προπαγάνδα όλων των 
ολοκληρωτισμών. Γιατί όλοι τους στράφηκαν ενάντια στο άτομο που δεν υποτασσόταν στις μεγάλες ιδέες 
τους και συνιστούσε απειλή για την κυριαρχία του χριστιανισμού και της ηθικής, για παράδειγμα, ή απειλή για 
την κυριαρχία του νόμου και του κράτους. Εσείς, όταν λέτε εγωισμό, αναφέρεστε σ’ εκείνον που σπαταλάει 
όλη του τη ζωή κερδίζοντας υπέρογκα πλούτη σε βάρος των άλλων. Αυτός είναι ο ψευτοεγωιστής, που γίνεται 
υποχείριο στο πάθος του χρήματος και θυσιάζει το μοναδικό Εγώ του στο βωμό αυτό. Και σας ρωτώ, γιατί 
φοβάστε να κάνετε τον εαυτό σας το μοναδικό κεντρικό σημείο και βασικό κριτήριο των πάντων; Καμιά ιδέα, 
κανένα πάθος, καμιά υλική απόλαυση πάνω από σας. Σήμερα, κανείς δεν ακούει τον εαυτό του, που είναι 
πάντα κάτι ανώτερο απ’ όλα αυτά. Αυτό είναι ετερονομία.  

Όσο για την αυτονομία, αυτή μπορεί να είναι μόνο ατομική, όταν πούμε στον εαυτό μας, εγώ είμαι το παν 
για μένα και τα κάνω όλα για λογαριασμό μου. Είμαι το μηδέν και δημιουργός των πάντων, που ξεπηδάνε από 
μέσα μου και μέσα μου θα σβήσουν. Είμαι ο πυρήνας που πρέπει ν’ απαλλαγεί απ’ όλα τα περιτυλίγματα. Ως 
τέτοιος ιδιοκτήτης είμαι απαλλαγμένος από τα πάντα, και ότι μένει κολλημένο πάνω μου το έχω δεχτεί, είναι 
της επιλογής και της αρεσκείας μου. Είμαι γεννημένος ελεύθερος, ελεύθερος εξαρχής, και όχι μανιακός της 
ελευθερίας. Γιατί αυτό είναι ο άνθρωπος. Αν δείτε τον εαυτό σας σήμερα, αν δείτε τις πράξεις των ανθρώπων 
ιστορικά, είναι όλες μυστικός, συγκαλυμμένος, κρυφός εγωισμός. Κι επειδή είναι εγωισμός που κρύβετε από 
τον εαυτό σας, τελικά δεν είναι εγωισμός, αλλά υποτέλεια, άρνηση του Εγώ. Υπηρετείτε μόνο τον εαυτό σας 
και συγχρόνως πιστεύετε ότι υπηρετείτε πάντα ένα ανώτερο ον, μια ανώτερη ιδέα. Για μένα τίποτα δεν 
βρίσκεται πάνω από μένα!» 

«Μα ο άνθρωπος είναι κοινωνικό και πολιτικό ον. Άνθρωποι σαν εσάς δεν μπορούν να δράσουν συλλογικά 
για ένα σκοπό, άνθρωποι σαν εσάς δεν μπορούν να φτιάξουν κοινωνία!» παρενέβη ο Φρέντυ, που είδε ότι η 
κουβέντα έπαιρνε άσχημη τροπή. 

«Η κοινωνία είναι μία ακόμη μεγάλη υπόθεση, σαν το θεό, το νόμο ή την ελευθερία, που πρέπει να 
υπηρετήσουμε με κάθε κόστος. Μια υπόθεση έξω από μας, δηλαδή ξένη. Βλέπει σε μένα όχι εμένα αλλά το 
είδος το ανθρώπινο, όχι το πραγματικό, το μοναδικό άτομο, αλλά την έννοια του ανθρώπου, την έννοια της 
ανθρωπότητας που πρέπει όλοι να υπηρετούμε, μια καινούρια εξίσου καταπιεστική θρησκεία. Ο κόσμος τον 
οποίο δημιουργεί η ανθρωπιστική ιδέα ονομάζεται κοινωνία. Αυτός όμως δεν είναι ο δικός μου κόσμος. Ποτέ 
δεν κάνω κάτι ανθρώπινο αφηρημένα, αλλά πάντα το δικό μου, διαφορετικό από κάθε άλλο ανθρώπινο, και 
μόνο μέσω της διαφορετικότητας η κάθε πράξη μου είναι πραγματική, ανήκουσα σε μένα.  



 

 

Συμφωνώ ότι ο στόχος είναι η ατομική αυτονομία, αλλά η κοινωνική αυτονομία είναι αντίφαση. Δεν γίνεται 
και κοινωνική και αυτονομία. Η κοινωνία έχει ανάγκη από νόμους και θεσμούς, στους οποίους να 
υποτάσσονται τα άτομα. Αλλά κανένας νόμος ή θεσμός δεν μπορεί να με εκφράσει απόλυτα και αν το κάνει 
σήμερα δεν μπορώ να δεσμευτώ ότι θα ισχύει αυτό και αύριο.» 

«Μα αλλιώς δεν θα σκοτωνόμασταν καθημερινά μεταξύ μας; Δεν θα επικρατούσε ο νόμος της ζούγκλας;» 
μίλησε ο μεσόκοπος άντρας εκ μέρους όλων μας. 

«Όχι βέβαια. Ας δούμε τι επικρατεί σήμερα. Όλοι οι άνθρωποι κατέχονται από ανώτερες ιδέες, θρησκείες, 
πάθη και σκοτώνονται μεταξύ τους. Σήμερα, οι περισσότεροι κυνηγούν το χρήμα και την εξουσία, είναι κρυφοί 
και φενακισμένοι εγωιστές που πολεμούν ο ένας τον άλλον στο πεδίο της κοινωνίας, επειδή θέλουν να 
κυριαρχήσουν στα πιστεύω της κοινωνίας και στο δίκαιο που αυτή επιβάλλει, επειδή θέλουν να μοιράσουν 
προς όφελός τους τα κοινά που νομίζουν ότι έχουν. Αν καταλάβουμε ότι είμαστε ανώτεροι όλων των ιδεών και 
των παθών, αν γίνουμε ιδιοκτήτες αυτών και δεν τ’ αφήνουμε να μας κατέχουν, αν αναγνωρίσουμε τη 
μοναδικότητά μας, θα δούμε ότι δεν έχουμε τίποτα κοινό με το διπλανό μας και, συνεπώς, τίποτα που να μας 
χωρίζει απ’ αυτόν ή εχθρικό προς αυτόν. Η αντίθεση σβήνει μέσα στην πλήρη αποκοπή ή μοναδικότητα.» 

«Δηλαδή να ζει ο καθένας στη δική του γυάλα; Κλεισμένος στην ατομική του φυλακή; Αποκομμένος;» 
«Σήμερα ασφυκτιούμε μέσα στη γυάλα της κοινωνίας, που είναι πάνω από τα άτομα, που συγκροτείται στη 

βάση φαντασμάτων όπως η θρησκεία, το έθνος, ο λαός ή ακόμη και η ανθρωπότητα. Σήμερα οι κοινωνίες μας 
υπάρχουν δίχως να επικοινωνούμε εμείς, υφίστανται δίχως τη δική μας συνένωση, είναι προκαθορισμένες, 
κατεστημένες, ανεξάρτητες υπάρξεις. Και αυτοί που θέλουν να αλλάξουν την κοινωνία επιθυμούν να την 
αντικαταστήσουν με ένα άλλο καλύτερο κατεστημένο. Αυτό γίνεται μέχρι τώρα στην ιστορία. Αλλά οι 
μοναδικοί άνθρωποι θα έπρεπε να αποβλέπουν στη δική τους ένωση, σ’ αυτή τη διαρκώς ρευστή συνένωση 
κάθε υπάρχοντος, όπου το ρωμαλέο, ζωντανό άτομο απαλλάσσεται από το φορτίο των γενικοτήτων και των 
κενών εννοιών, όπως είναι αυτές στον πυρήνα της σημερινής κοινωνίας. Και η διάλυση της κοινωνίας αυτής 
οδηγεί στην πραγματική επικοινωνία, στην αληθινή ένωση, που δεν εκφυλίζεται σε κάτι παγιωμένο, δεν 
νεκρώνεται σε κατεστημένη κοινωνία. Η αληθινή ένωση μπορεί να περιορίζει την ελευθερία μου, διότι δεν 
μπορούμε να απαλλαγούμε από τα πάντα, όχι όμως την κυριότητά μου. Γιατί η ένωση αυτή είναι δικό μου 
έργο, δικό μου προϊόν. Κτήμα μου. Εγώ είμαι και παραμένω κάτι απείρως περισσότερο από την ένωση. Τέλος 
οι αυτοθυσίες. Η συναλλαγή μου και η συνένωσή μου με τον κόσμο αποσκοπεί στην αυτοαπόλαυσή μου. Το 
μόνο που θέλω είναι να κάνω  τον εαυτό μου να αξίζει.  

Και για να ξαναγυρίσω πίσω, ειπώθηκε ότι μέλημά μας πρέπει να είναι η κοινωνική αυτονομία. Ενώ στην 
αρχή υπήρξε παραδοχή για το τέλος των ιδεολογιών. Μήπως τελικά η αυτονομία αυτή είναι η νέα ιδεολογία 
που κηρύσσετε; Μια νέα φενάκη; Η καινούρια αποστολή στην οποία πρέπει ν’ ανταποκριθεί ο άνθρωπος; Εγώ 
προσωπικά υπάρχω όπως φυτρώνει κι ευωδιάζει ένα λουλούδι, χωρίς να υπηρετώ καμία αποστολή.» 

Ένα μουρμουρητό υψώθηκε από το ακροατήριο κι έπνιξε μέσα του τις τελευταίες προτάσεις πριν φτάσουν 
στ’ αυτιά μου. Η συζήτηση θα τραβούσε σε μάκρος, αλλά ο Φρέντυ φρόντισε να τη διακόψει, καθώς δεν 
εξυπηρετούσε τις γενικές επιδιώξεις του. Η δική μου βαρετή ομιλία έμεινε στη μέση και οι σκέψεις μου 
παρασύρθηκαν από το χειμαρρώδη μονόλογο του τελευταίου που πήρε το λόγο. Μέσα στη συλλογικότητα και 
στο όνομα της κοινωνικής μεταβολής δεν γνώρισα τον πιο άκρατο εγωισμό; Το βράδυ έψαξα στο λεξικό: 
Φενάκη ίσον περούκα. Και αποφάσισα να κάνω τον εαυτό μου να αξίζει. 

 
**** 
Οι ομιλίες ήταν παρελθόν. Οι διαρκώς επαναλαμβανόμενες επαναστατικές προτροπές είχαν κουράσει το 

λιγοστό μου κοινό και κυρίως εμένα τον ίδιο, γι’ αυτό προτίμησα ν’ αποσυρθώ. Φυσικά, ακολούθησαν άλλοι, 
καλύτεροι ομιλητές, κι εγώ ξεχάστηκα γρήγορα. Τις λίγες φορές που με αναζήτησαν από την οργάνωση 
αμφιταλαντεύτηκα, αλλά δεν ανταποκρίθηκα. Ευτυχώς, γιατί με είχε φθείρει πολύ η προσπάθεια να κρύβω 
από τον εαυτό μου την απάτη λόγων και πράξεων. 

Απογοητευμένος από τη συντριβή της πραγματικότητας και τις ματαιωμένες ουτοπίες, αναζητούσα 
καταφύγιο κάθε βράδυ στις ρεαλιστικές αφηγήσεις σκοτεινών ψυχών σαν τη δική μου. Με την παρακίνηση 
πυκνογραμμένων βιβλίων ταξίδευα στις βραχώδεις ακτές και τους νωτισμένους δρόμους του Δουβλίνου, στις 
ερήμους του Μεξικού μαζί με εγκληματίες ποιητές ή στις πολιτείες της Αμερικής με συνοδηγό ένα νυμφίδιο. 
Για πολύ καιρό ανέπνεα τη σκόνη των βιβλίων μου και ακροβατούσα πάνω σε μια ετοιμόρροπη εναέρια σκάλα 
από ξεφτισμένο σχοινί, που έλπιζα να με οδηγήσει μέσα από τον γκρεμό των λέξεων στην απότομη πλαγιά της 
τέχνης απέναντί μου. Μια νέα, πιο δύσβατη αποστολή. Να δώσω με τη γλώσσα μορφή στο άπειρο που έχασκε 
στην ψυχή μου. Κουκουλωμένος στο κρεβάτι, δεχόμουν συμβιβαστικά την ασθενική ακτινοβολία ενός 
λαμπατέρ στο προσκεφάλι μου.  



 

 

Πάνω στο γραφείο μου, ανακατεμένα υπολείμματα άστριφτου καπνού πράσινου και καστανού, 
τσιγαρόχαρτα σχισμένα κάθετα, με ξεραμένα σάλια να σχηματίζουν πάνω τους χάρτες ανύπαρκτων ηπείρων 
και μια σταχτοθήκη που ξεχείλιζε. Τσακμάκια χωρίς προστατευτικό μεταλλικό περίβλημα γύρω από το 
ακροφύσιο της φλόγας. Μια λαδωμένη απόδειξη από τον τελευταίο πιτσαδόρο, με κάθε πεπερόνι μία ακόμα 
δώρο. Γύρω της, διασκορπισμένες μαύρες κοντές τρίχες, δυσδιάκριτες, εκτός αν κοιτούσες την επιφάνεια του 
γραφείου από το δικό της ύψος. Δύο στυλό φαγωμένα στις άκρες, το ένα από την παλιά μεταφυσική ανησυχία 
για τη ματαιότητα των πράξεων και το άλλο από την τωρινή εσωτερική αμηχανία που προκαλούσαν οι λέξεις 
που έβραζαν μέσα μου. Χάλκινα κέρματα παρατημένα στη φθίνουσα αξία τους. Ένα τσαλακωμένο κομμάτι 
χαρτί με ποίηση αγνώστου προελεύσεως, ιδιαίτερου ενδιαφέροντος. Σε μια γωνιά του γραφείου, δύο βιβλία 
ογκόλιθοι της παγκόσμιας λογοτεχνίας περίμεναν τη σειρά τους για να στάξουν μέσα μου τους ποιητικούς κι 
ερωτικούς χυμούς τους. 

Το συρτάρι του γραφείου έτριζε στην παραμικρή έλξη. Καταχωνιασμένο πια εκεί μέσα, ένα κακοτυπωμένο 
φυλλάδιο με τα μελάνια να έχουν κάνει ουρίτσες επιλεκτικά μόνο στα δύστροπα σύμφωνα. Remember, 
Remember the 6th of December. Δύο ξεθωριασμένα DVD από κυριακάτικη οικονομική εφημερίδα, V for 
Vendetta μαζί με τους Κώλους για Φίλημα, ενώ το ένθετο Αστρολογία & Χρηματιστήριο, που ήταν στην 
έκδοση, πετάχτηκε από την αρχή, μαζί με την εφημερίδα, στα σκουπίδια. Μια ξαπλωμένη πια, κεραμική 
φιγούρα κουκουλοφόρου, ύψους δεκαπέντε εκατοστών, με ριχτή μπλούζα σάπιο μήλο, γκρίζο παντελόνι με 
καμπάνες, χέρια στις τσέπες και προκλητικά καμπουριαστούς ώμους. Ιδέα δαιμόνιου εμπόρου μετά τις 
αναταραχές προ ετών, πλήρως αποτυχημένη εμπορικά. Χρωματιστοί συνδετήρες παραμορφωμένοι, ένα 
αυτοκόλλητο γαλλικό Salon du Livre Libertaire. Σε μια γωνιά, η Άνοδος της Ασημαντότητας με πολλές 
σελίδες τσακισμένες στις άκρες, μολυβιές και σημειώσεις. Ένα γράμμα από τα παλιά που άρχιζε με την 
προσφώνηση «Αγαπητέ μας Κρούγκυ» και, μετά τις τετριμμένες ερωτήσεις για την υγεία και τις προαιώνιες 
μητρικές ανησυχίες περί εγκατάλειψης του θεού και των συνεπειών της, κατέληγε με την ευχή «Να είσαι 
πάντα κοντά στο Θεό, σε φιλούμε σταυρωτά όλοι, Η Μαμά». Τι να φύτρωσε άραγε πάνω στον τάφο της; Ένα 
λιωμένο κουπόνι από συναυλία οικονομικής ενίσχυσης για έξι πολιτικούς κρατούμενους που μύριζε ακόμη 
ξεραμένη μπύρα. Πέντε έξι σκόρπιες σελίδες μιας καθαρογραμμένης ομιλίας με τίτλο «Τα ακροδεξιά 
εθνικιστικά φαινόμενα στον καπιταλιστικό κόσμο και ο ενδημικός χαρακτήρας τους» και υπογραμμισμένες 
θεματικές «σε περιόδους οικονομικής κρίσης», «σε περιόδους οικονομικής ανάπτυξης», «η χίμαιρα του 
ασφαλούς, δίκαιου καπιταλισμού», «ο ρατσισμός μεταμφιεσμένος», «ο μύθος του προαιώνιου έθνους-κράτους 
και οι πολιτικές της ταυτότητας». Ένα πυκνογραμμένο τρικάκι από τη διακήρυξη της Ναμπάτ που 
αναφερόταν στα μέλη της ως «κούτσουρα, μεταξύ πολλών άλλων, που καίγονται στην αέναη πυρά του 
κοινωνικού αγώνα προς όφελός του» και κατέληγε με την κοινωνία που «πρέπει να ξυπνήσει επιτέλους από το 
λήθαργό της, να αναλάβει τις ευθύνες της και να αναζητήσει διεξόδους». Ένα παχύ φιλμ σκόνης κάλυπτε τα 
πάντα μέσα στο συρτάρι.  

Υποκλινόσουν στον εαυτό σου εμπρός στον καθρέφτη και ύστερα προχωρούσες στο προσκήνιο για να δεχτείς 
σοβαροφανής τα χειροκροτήματα, φυσιογνωμία που εντυπωσιάζει. Τις επευφημίες προς τον θεοκατάρατο ηλίθιο! 
Ζήτω! Κανείς δεν σε είδε, κράτησέ το μυστικό. Θα έγραφες βιβλία-επιστολές με τίτλους «Προς γονείς», «Προς 
δασκάλους», «Προς παπάδες», «Προς μπάτσους», «Προς πολιτικούς», «Προς αφεντικά»,  «Προς εργάτες», «Προς 
κομμουνιστές», «Προς επαναστάτες», «Προς διανοούμενους», και με αυτή τη σειρά. Κουβαλούσες στο μπρελόκ μίνι 
σημειωματάριο για να μη σου ξεφύγει καμία βαθυστόχαστη σκέψη σου. Θυμάσαι τις σημειώσεις σου, αντιγραμμένες 
για να αποσταλούν σε περίπτωση θανάτου σου σ’ όλες τις βιβλιοθήκες της γης, μη εξαιρουμένης κι εκείνης της 
Αλεξάνδρειας; Κάποιος θα τις διάβαζε εκεί πέρα, ύστερα από μερικές χιλιάδες χρόνια, μια νέα μαχαμανβάνταρα. Για 
πολλά βράδια, η ταύτιση με τον ήρωα Στήβεν με κολάκευε στα όνειρά μου.  

 
Τελευταία φορά που επισκέφτηκα το υπόγειο ήταν για να συναντήσω τον Φρέντυ. Όφειλα μια εξήγηση που 

αποτραβήχτηκα ξαφνικά από το προσκήνιο και περίμενα ώσπου αυτή να ωριμάσει μέσα μου. Κατέβηκα τα 
σκαλιά, με τις υπόγειες θεωρίες να ξαναβουίζουν στο κεφάλι μου, και κάθισα σ’ ένα γωνιακό τραπέζι. 
Κουρασμένος απ’ αυτά που άκουγα γύρω μου, απανωτές ιδέες ορισμένων που πάντα κάποιος άλλος έπρεπε να 
τις υλοποιήσει, χάζευα τα σχήματα από τους λεκέδες καφέ και μπύρας πάνω στο ξύλο. Ο Φρέντυ αργούσε, κι 
έπαιζα μηχανικά στα χέρια μου ένα τσαλακωμένο χαρτί που βρήκα πάνω στο τραπέζι, ταξιδεύοντας νοερά 
στον φριχτά αληθινό κόσμο των άγριων ντετέκτιβ ενός βιβλίου. Αυτού που παράτησα στην παγωμένη 
επιφάνεια του γραφείου μου προκειμένου να βρεθώ ξανά στη συνάφεια του κόσμου. Ώσπου, αμήχανος και 
μετανιωμένος για το βήμα που έκανα πάνω από το κατώφλι της πόρτας μου, ξεδίπλωσα το χαρτί. 

Άκου προσεκτικά, γιε μου,  
ειδήσεις πέφτουνε σαν βόμβες 
αλλά κανείς δεν τις προσέχει. 



 

 

Ο άνεμος έφερε δηλητήριο από τις ταράτσες μας και τα κρυφά καλώδια. 
Είχες μόλις τελειώσει το φαγητό  
κι έβλεπες τηλεόραση. 
Διάβαζα στο διπλανό δωμάτιο 
όταν κατάλαβα ότι θα πεθάνουμε. 
Παρά τη ζάλη και τη ναυτία  
σύρθηκα στην κουζίνα 
και είδα τα μάτια σου γουρλωμένα. 
Αγκαλιαστήκαμε. Ρώτησες τι συμβαίνει 
και δεν σου ‘πα ότι μας περίμενε θάνατος, αλλά ότι θα πάμε ταξίδι, 
ένα ακόμα, μαζί, και να μη φοβάσαι. 
Τι είμαστε; Ρώτησες αργότερα, 
μυρμήγκια, μέλισσες, λάθος αριθμοί στη μεγάλη, ξινισμένη σούπα της τύχης; 
Είμαστε πλάσματα ανθρώπινα,  
γιε μου, σχεδόν πουλιά,  
δημόσιοι ήρωες και μυστικά. 

ΥΠΟΡΕΑΛΙΣΤΗΣ 

 
Ποιος ήταν ο υπορεαλιστής; Έτσι, κάτω από τις πιο απρόσμενες συνθήκες, μου αποκαλύφτηκε το αίνιγμά του 
και απαίτησε τη λύση του. 

Όταν μπήκε στο υπόγειο ο πολυάσχολος Φρέντυ, τον είδα αναψοκοκκινισμένο να μιλάει συνωμοτικά με 
μερικούς άλλους. Τη μέρα εκείνη, ένας έφηβος μετανάστης βρήκε το θάνατο, καθώς σκάλιζε τα σκουπίδια για 
φαγητό. Στα χέρια του έσκασε ένας αδέσποτος εκρηκτικός μηχανισμός, τοποθετημένος σε βαλίτσα πεταμένη 
στον κάδο απορριμμάτων. «Σας είπα, ήτανε σίγουρα φασίστες», άκουσα τον Φρέντυ να κλείνει την κουβέντα 
με τους άλλους και να έρχεται προς το τραπέζι μου, προφανώς διψώντας για μια μπύρα. Τον κέρασα με την 
προϋπόθεση να του αποσπάσω πληροφορίες για το τσαλακωμένο χαρτί. Ξέχασα εντελώς να δικαιολογηθώ για 
την απουσία μου και δεν μ’ ένοιαξε καθόλου ποιοι σκότωσαν το παιδί. Ούτε οι συνωμοσίες του Φρέντυ. 

«Ξέρεις κάποιον που υπογράφει υπορεαλιστής;» 
«Κάτι μου λέει», απάντησε ο Φρέντυ που θυμόταν για λόγους ασφαλείας όλους όσοι έτυχε να περάσουν 

από τις συνελεύσεις.  
«Είχε έρθει σε δύο-τρεις συνελεύσεις. Αλλά τα παιδιά τον αποπήραν. Θυμάμαι που είχε προτείνει ένα 

δίστιχο για το πανό μας. Και όλοι γέλασαν.» 
«Κάτι σαν αυτό;» είπα και του έδειξα το χαρτί. 
«Περίπου. “Πλάσματα ανθρώπινα, γιε μου, σχεδόν πουλιά, δημόσιοι ήρωες και μυστικά.” Δεν είναι γελοίο; 

Ο πόλεμος με τ’ αφεντικά δεν κερδίζεται με ποίηση και λουλούδια.» 
«Τον ξαναείδες από τότε; Εδώ ή σε καμιά πορεία;» 
«Δεν νομίζω, από τότε χάθηκαν τα ίχνη του. Πού να ‘χει μούτρα να εμφανιστεί... Εκτός, ίσως, από μια 

φορά. Θυμάμαι σε μια συμπλοκή που είχαμε κλείσει πέντε μπάτσους στη στοά ενός εμπορικού. Ήμασταν 
περίπου είκοσι, τους είχαμε πάρει τα γκλομπ και τους μελανιάζαμε μ’ αυτά. Σπουδαία στιγμή για το κίνημα. Τα 
χέρια μου είχαν μουδιάσει από το ξύλο, έκατσα κάτω για να πάρω ανάσα και άφησα τους νεότερους να 
συνεχίζουν το έργο μας. Τότε τον είδα, με την κοκκαλιάρικη φιγούρα του μέσα στο χαμό, σπαστά, 
καλοχτενισμένα μαλλιά καστανά, γαμψή μύτη, να στέκεται στην είσοδο της στοάς, να καπνίζει αμέριμνος και 
να παρακολουθεί το θέαμα. Ο ιδρώτας έσταζε στα μάτια μου, ίσως και να μην ήταν αυτός.»  

Ο υπορεαλισμός θα μπορούσε ίσως ν’ ανατρέψει το σκηνικό της απελπισμένης ποίησης ή της ποίησης των 
απελπισμένων που είχε στηθεί κακότεχνα στη χώρα, με τους δακρύβρεχτους βερμπαλισμούς και την έπαρση 
των υπερβολικών συναισθημάτων, την κλάψα ή τη μαγκιά πίσω από κάθε λέξη. Πίστευα ακράδαντα ότι ο 
μόνος τρόπος να υπερβούμε την καθημερινότητα είναι να ανασύρουμε την  ξεχασμένη μαγεία της, που 
κρύβεται βαθιά μέσα στην ψυχή μας, με τις αθόρυβες μεταφορές που την εκφράζουν αληθινά και μιλούν τον 
εσωτερικό μας παγκόσμιο ψίθυρο. Έτσι κι αλλιώς, οι απελπισμένοι ποιητές και αναγνώστες δεν έχουν μέλλον. 
Ή θα παρατήσουν την απελπισμένη ποίηση για να μείνουν σκέτα απελπισμένοι, ή θ’ αυτοκτονήσουν, ή θα 
γιατρευτούν. Ένα μήνα περιπλανήθηκα στα βρώμικα σοκάκια και τα καλλιτεχνικά καταγώγια της πόλης, 
ψάχνοντας το φάντασμα του υπορεαλιστή, αλλά οι έρευνες ήταν άκαρπες. Όταν ρώτησα τον εαυτό μου αν 
μπορώ εγώ να γράψω τέτοια ποίηση, η απάντηση ήταν εκατό φορές όχι. Όταν ρώτησα τον εαυτό μου αν 
μπορώ να γράψω τέτοια πρόζα, η απάντηση ήταν ένα ασθενικό, φοβισμένο ναι. Έτσι άτολμα θ’ αναζητούσα 
πλέον τα δικά μου τεχνητά, πελώρια ηλιοβασιλέματα. 

 



 

 

**** 
Το τελευταίο διάστημα, η σχέση μου με το πανεπιστήμιο είχε αποκτήσει περιοδικό χαρακτήρα. Κάθε 

Πέμπτη, βούλιαζα σ’ ένα από τα πίσω καθίσματα για να παρακολουθήσω το μάθημα της Ιστορίας των Ιδεών. 
Υποχρεωτικό. Γνωστά και παρωχημένα πράγματα, τα ιερά τέρατα των ιδεολογιών του 19ου αιώνα. Τριγύρω 
μου, άλλος έπαιζε με το τηλέφωνο, άλλος προετοίμαζε με μεγάλη σπουδή τα σκονάκια του και δύο κορίτσια 
με πρησμένα μάτια χαζογελούσαν. Εγώ είχα καρφωμένο το βλέμμα μου στην έδρα. Η καθηγήτρια 
αδιαφορούσε για το ακροατήριο. Ήταν μια απογοητευμένη αναρχική, γύρω στα σαράντα, με γυαλιά στα μάτια, 
μελαχρινή με κυματιστά μαλλιά που έπεφταν ατημέλητα στους ώμους. Το φόρεμά της συντηρητικό, όπως 
επέβαλε η θέση της, αλλά αρκετά εφαρμοστό, ώστε να διαγράφει τις ώριμες καμπύλες της, πάνω και κάτω 
από τη μέση. Το μεγαλειώδες στήθος όρθωνε μπροστά της ένα τόσο ζουμερό εμπόδιο σε όποιον ονειρευόταν 
να την πλησιάσει, που η αναμέτρηση μαζί του θα μπορούσε κάλλιστα ν’ αποτελεί αυτοσκοπό. Οι γάμπες της 
διαγράφονταν σφιχτές μέσα στο μαύρο καλσόν και διασταυρώνονταν όποτε βημάτιζε η καθηγήτρια μπροστά 
από τους φοιτητές, ανασηκώνοντας εναλλάξ τους γοφούς της χωρίς καθόλου επιτήδευση. Το γυναικείο 
πρότυπο της ήρεμης ερωτικής δύναμης με σάρκα και οστά μπροστά μου ήταν ίσως ο μόνος λόγος που 
επισκεπτόμουν ακόμα το παρηκμασμένο πανεπιστήμιο. Μόνο τις Πέμπτες.  

Μετά το μάθημα, όλοι έξω από την αίθουσα αντάλλαζαν σκονάκια και προβλέψεις για τις εξετάσεις. 
Κάποιοι τύποι από την κομματική οργάνωση έψαχναν πελάτες φοιτητές για μια πενταήμερη εκδρομή, 
κουνώντας στο χέρι ένα παλιόχαρτο με τα πολυπόθητα θέματα των εξετάσεων που μόνο αυτοί ήξεραν. Και θα 
τα έδιναν σε όποιον υπέκυπτε στην προπαγάνδα τους. Δύο λολίτες με μίνι φούστες, πολύχρωμα καλσόν και 
μποτάκια, τους είχανε πλευρίσει με την προσδοκία ν’ αποσπάσουν το πολύτιμο χαρτάκι, χωρίς ωστόσο να 
έχουν χρήματα για την εκδρομή που πουλούσαν οι κομματικοί. Από τις κινήσεις τους αναδυόταν η 
συνδυασμένη μυρωδιά καπνού και γάλακτος που ανακάτευε τα σωθικά μου. Λίκνιζαν νευρικά τα πόδια τους 
και ανοιγόκλειναν τους βραχίονες, επιδεικνύοντας την ανώριμη ακόμα λειτουργία του νευρικού συστήματος 
που δεν μπορούσε να κινήσει αρμονικά κανένα όργανο του σώματος. Ούτε καν τα χείλια και τα μάγουλα, που 
οι σπασμοί τους αποτύπωναν στο γέλιο των κοριτσιών την πεμπτουσία όλης της νεανικής υποκρισίας: Γενικά 
δεν ξέρω τι θέλω, εκτός ίσως από το να τραβήξω την προσοχή και να μάθω να χρησιμοποιώ τη δύναμη του 
φύλου μου. Ένας κακαριστός ήχος έβγαινε τεχνητά από τα ανυποψίαστα λαρύγγια τους και στα διαλείμματα 
των αναίτιων γέλιων τους, αδιάφορες πολυλογίες με κορώνες χωρίς νόημα. Περνώντας από μπροστά μας, η 
καθηγήτρια μού έκανε ένα νεύμα. Της χρωστούσα εδώ και μήνες μια εργασία με θέμα τον ιστορικό υλισμό, την 
οποία ποτέ δεν παρέδωσα. Παιχνιδάκι για μένα, με το οποίο όμως δεν έπαιξα ποτέ. 

Κάθε φορά που τύχαινε ν’ ανταλλάξουμε μια κουβέντα ίδρωνα. Όπως παλιά με την ξανθομαλλούσα 
φιλόλογο στο λύκειο, την πρωταρχική μου έλφα, ετών σαράντα πέντε. Στη γλυκιά, βαθιά φωνή της 
απογοητευμένης αναρχικής, που έλεγε πολλά με λίγες λέξεις, και σε κάποια στιγμιαία βλέμματα, που μου 
έμοιαζαν προκλητικά, δεν ήξερα πώς ν’ απαντήσω. Ένα αίσθημα κατωτερότητας μπροστά στο μεγαλείο και 
την έλξη της γυναικείας ωριμότητας μπούκωνε την ψυχή μου και σταματούσε τη διαδικασία της σκέψης. Αυτό 
δεν ξέφευγε από τα μάτια της έμπειρης καθηγήτριας που απολάμβανε την ψυχοσωματική μου δυσλειτουργία, 
κολακευμένη σίγουρα από τη δύναμή της να αναστατώνει κάποιον άνθρωπο ψυχή και σώμα. Έτσι κι αλλιώς 
είχε καταλάβει ότι δεν θα παρέδιδα ποτέ την εργασία μου. Το μυαλό μου ήταν αλλού. Όπως και το δικό της. 
Το πρωί, όταν ξύπνησα πρώτος στο κρεβάτι της, την είδα να τεντώνει τις μπουνιές πάνω από το κεφάλι της, 
να τανύζεται και να φουσκώνει τα στήθια της με τις πρωινές βαθιές ανάσες. Γεύτηκα τη ζωώδη μυρωδιά των 
θηλυκών ιστών της και την είδα να μεταμορφώνεται από θνητή σάρκα παρατημένη δίπλα μου στη μάγισσα 
που εξουσιάζει τις λαγόνες και τα μυαλά των νέων. Μπρος στο θαύμα χαμογέλασα. Μόλις το προηγούμενο 
βράδυ, είχε πνίξει με την αρμονία της την τρικυμία της σπασμωδικότητάς μου σε μια γαλήνια λίμνη 
ερωτισμού, πάνω στην οποία χόρεψε σαν μαύρος κύκνος που δοξάζει τη δύναμη της ομορφιάς του. 

Μεστωμένες γυναίκες, ιερά αντικείμενα πόθου για μένα, και όχι επιπόλαιο, πορνογραφικό φετίχ της εποχής 
μας. Από το σύνολό τους, μόνο οι εκλεκτές ακτινοβολούν γύρω μας σαν ήλιοι του μεστού. Στο γκισέ 
αλλαντικών του σούπερ-μάρκετ, στο αυτοκίνητο του άντρα τους, στο ταμείο μιας τράπεζας, στη λαϊκή με τις 
φράουλες και τ’ αγγούρια, στο απέναντι μπαλκόνι ή στην έδρα του πανεπιστημίου, ξεχωρίζουν μόνο εκείνες 
που κραυγάζουν με τα μάτια τους, το προτεταμένο στήθος τους και το ανασήκωμα των γοφών τους τη λέξη 
ηδονή πάνω από το μίζερο μουρμουρητό της λέξης νοικοκυριό. Εκείνες που έχουν γνωρίσει τα μάταια τερτίπια 
της ζωής κι όμως ξυπνούν κάθε πρωί με την προσδοκία της περιπέτειας. Οι ελάχιστες που αντέχουν μετά τις 
πρώτες κουβέντες, που ξέρουν ότι δεν ξέρουν τίποτα, κι έτσι εξυψώνονται πάνω από το βούρκο των σιτεμένων 
που νομίζουν ότι τα ξέρουν όλα. Εκείνες που χορεύουν πάνω στα κύματα για να θεραπεύσουν τις τρικυμίες και 
όχι η μεγάλη μάζα που βλέπει sex & the city, διαβάζει τις αποχρώσεις του γκρι και ψαρεύει εραστές σε ύπουλα 
δίχτυα με σκοπό το γάμο, την επίδειξη ή την καριέρα. Εκείνες με την υπερφυσική χάρη, τη συνειδητή, 
ασύλληπτη σαγήνη και όχι οι κρύες πλαστικοποιημένες μεσόκοπες που βγαίνουν για καταναλωτική θεραπεία, 



 

 

περιφέροντας το τουπέ των πάλαι ποτέ καλλονών. Όχι απαραίτητα οι ομορφότερες, οι πιο σέξι ή οι πιο 
χυδαίες, αλλά εκείνες που σε κάνουν με την παράδοσή τους να γονατίσεις πρώτος μπροστά στο μεγαλείο της 
θηλυκής σεξουαλικότητας. Εκείνες που ξέρουν τη δύναμή τους και δεν τη σπαταλούν ασκόπως, όχι αυτές που 
γονατίζουν για να μην τις κερατώσεις.  

Όταν ξύπνησα για τα καλά, ένιωθα το κεφάλι μου, ελεύθερο πια από τις έγνοιες που σάπιζαν τόσα χρόνια 
μέσα του, ν’ αναπνέει τον καθαρό αέρα του πρωινού από κάθε πόρο. Ένα τεράστιο κενό δρόσιζε τις σκέψεις 
μου που είχαν το άρωμα της φρεσκάδας. 

«Άδειασες το μυαλό μου από βαρύ φορτίο, νιώθω ελεύθερος, σαν να γύρισα σελίδα στα ορνιθοσκαλίσματα 
της ζωής μου», μονολόγησα προς το ταβάνι. 

«Υπερβάλλεις, είναι φυσιολογικό μετά την τρικυμία να αισθάνεσαι γαλήνη», μου απάντησε η καθηγήτρια, 
ξαπλωμένη στο πλάι προς το μέρος μου. 

«Δεν είναι αυτό. Τώρα που πέρασε η τρικυμία, θέλω να ξανοιχτώ στο πέλαγος. Και σε χρειάζομαι μαζί μου. 
Πάμε να φύγουμε από δω, να τα παρατήσουμε όλα και ν’ ακολουθήσουμε τα ηλιοβασιλέματα. Όπου μας 
βγάλει.» Είπα γυρνώντας κι εγώ προς το μέρος της. 

«Δεν γίνεται Κρούγκερ, εμένα το ταξίδι μου είναι αυτό. Εσύ είσαι νέος, εφευρίσκεις αποστολές και τρέχεις 
πίσω από τα ηλιοβασιλέματα σαν κυνηγημένος. Εγώ δέχομαι τη ζωή όπως είναι και την απολαμβάνω όσο 
μπορώ.» 

Τα λόγια της καθηγήτριας μού ήρθαν στο μυαλό και φούσκωσαν χειρότερα μέσα μου το συναίσθημα του 
ανικανοποίητου. Θυμήθηκα τη μυρωδιά της και ανατρίχιασα. Πήρα βαθιά ανάσα, έσβησα τον υπολογιστή, 
έβαλα μαύρο παλτό, καρυδί κασκέτο, και βγήκα μια βόλτα στο ποτάμι. Απόγευμα Σαββάτου, το τζάκι έμεινε 
να σιγοκαίει και οι σελίδες πάνω στο τραπέζι μαγαρισμένες με λέξεις θα με περίμεναν να επιστρέψω. 

  



 

 

 
 
 
 
 
 
 
 

ΚΕΦΑΛΑΙΟ 2 
 

Το μπαλκόνι ήταν σκοτεινό. Ο φωτισμός από την πλατεία έχανε τη μισή και παραπάνω δύναμή του για να 
τρυπήσει τον πυκνό, υγρό αέρα και τις φυλλωσιές των δέντρων, που πρισματικά άνοιγαν το δρόμο μόνο στις 
αποχρώσεις του κίτρινου. Η έντασή του δεν ήταν αρκετή για να καλύψει ούτε το ισχνό φως των αστεριών, που 
μετεωρίζονταν στο διάστημα παρατηρώντας μες στη σιωπή τους τα πηγαινέλα και τα αδιέξοδα των 
ανθρώπων. Μέσα από το σαλόνι, οι φωτορυθμικές αναλαμπές της φωτιάς από το τζάκι έφταναν με τη μορφή 
σκιών, μαύρα κοράκια που χόρευαν στους τοίχους, και μαζί τους έφταναν οι ήχοι του Μπάρνεϊ Μπίγκαρντ, 
που θρηνούσε με το κλαρινέτο του όχι για τη Λενόρ του Πόε αλλά για την Τζάβανετ του Έλινγκτον. Μετά την 
άσκοπη περιπλάνηση στις όχθες του ποταμού, επέστρεψα ανανεωμένος και σίγουρος για τον εαυτό μου, αλλά 
το κούφιο πατρικό σπίτι και οι άψυχες, ταπεινωτικές σελίδες μούδιασαν την ψυχή μου. Η νύχτα είχε απλώσει 
υγρό σεντόνι τη μυρωδιά από τα σάπια κιτρινισμένα φύλλα κι εγώ τρύπωνα μέσα του, ρουθουνίζοντας ηδονικά 
για τη σύμπνοια της φύσης με τη δική μου σαπίλα. Μέσα στη νυχτερινή ραστώνη, συνέλαβα τον εαυτό μου να 
ερευνάει τα φωτισμένα παράθυρα στις απέναντι πολυκατοικίες, αναζητώντας ερεθιστικά στιγμιότυπα 
οποιασδήποτε γυναικείας φιγούρας. Η ανάσα μου ακολουθούσε το σόλο του κλαρινέτου και υποδόρια ρίγη 
πήγαζαν κάπου ανάμεσα στα πόδια μου. Μάταια έψαξα να γαντζωθώ σε κάποια θηλυκή σκιά, κι έτσι τόλμησα 
να παραχωρήσω στον εαυτό μου ένα μικρό διάλειμμα δράσης. Στην παλιά τοπική εφημερίδα του πατέρα μου 
είχα σημειώσει έναν αριθμό. 6955336699. Η άγνωστη φωνή δεν ήταν απωθητική όπως φοβόμουν. Οικεία, με 
ανατολίτικη αλλά εκλεπτυσμένη προφορά του ρο.  

«Γεια, μπορείς να βρεθούμε;»  
«Φυσικά, αν αντέχεις να περιμένεις καμιά ώρα.» Είπε, λες και είχε αντιληφτεί την έξαψή μου, πνίγοντας ένα 

βογκητό που της ήρθε μαζί με το ερωτικό ωμέγα.   
«Δεν έχω πρόβλημα.» Έδωσα τη διεύθυνση κι έκλεισα τη γραμμή, ανακουφισμένος μετά την πρώτη 

δοκιμασία. Για μια στιγμή τη φαντάστηκα ζουμερή, αλλά δίπλα της ξεπήδησε αμέσως η αποκρουστική 
φιγούρα ενός επαρχιώτη νταβατζή που μ’ έκανε στιγμιαία ν’ αηδιάσω. Μπροστά στη δύναμη της τετελεσμένης 
πράξης, όμως, οι δισταγμοί μου ξεθώριασαν.  

Ένα σκούρο αυτοκίνητο έστριψε από την πλατεία στο δρόμο του σπιτιού. Έμεινα στη θέση μου 
παρατηρώντας ανήσυχα, την είδα να αποβιβάζεται και χαλάρωσα όταν το αυτοκίνητο απομακρύνθηκε έξω 
από τα όρια της πλατείας. Η εμφάνισή της στην είσοδο ήταν ενθαρρυντική. Μελαχρινή με λευκό δέρμα, 
μαύρα μεγάλα μάτια και πολύ συντηρητικό φόρεμα για πόρνη. Γόβες κόκκινες στρογγυλές, κλειστές, ευτυχώς, 
γιατί με τα δάχτυλα ήμουν ιδιότροπος. Όσοι κι αν την είχαν στραγγίξει, οι χυμοί δεν της έλειπαν. Στην 
κατάλληλη ηλικία. 

«Πέρασε», της είπα.  
«Γεια σου, δεν σ’ έκανα να περιμένεις πολύ, έτσι;»  
«Όχι, δεν κατάλαβα πώς πέρασε η ώρα.»  
«Ούτε εγώ», χαμογέλασε εκείνη και μ’ έκανε ν’ αναρωτηθώ αν αστειεύεται ή απολαμβάνει αληθινά αυτό 

που κάνει. 
«Θέλεις να πιεις κάτι;»  
«Ξέρεις, ο χρόνος είναι χρήμα.»  
«Δεν πειράζει, θα πληρωθείς. Είμαι ο Κρούγκερ.»  
«Εμένα με λένε Νίνα», είπε μ’ ένα αδιόρατο νάζι, καθόλου επιτηδευμένο, κι έτεινε το χέρι της. 
Με τις πρώτες γουλιές, είχα μετακομίσει ολόκληρος επάνω της. Δεν ήξερα από πού ν’ αρχίσω. 
«Τελικά, βιάζεσαι», μου είπε. 
«Δεν είναι αυτό που νομίζεις.» 
«Δεν έχει σημασία, Κρούγκυ, μπορείς ν’ αρχίσεις από εδώ», μου είπε και κατέβασε τις τιράντες ενός ροζ 

σουτιέν, μετεωρίζοντας σε πρώτο πλάνο τους δίδυμους πλανήτες της, καμωμένους από γάλα, αίμα και ζεστή 
σάρκινη ατμόσφαιρα. Έβαλα το χέρι μου πάνω στην οργανική της ύλη, δαγκώνοντας τη ρώγα ανάμεσα στον 



 

 

μέσο και τον παράμεσο, την κοίταξα ηλεκτρισμένος στα μάτια και θυμήθηκα ότι Κρούγκυ με φώναζε η μητέρα 
μου όταν ήμουνα μικρός.  

 
**** 
Εκείνο το μακρινό πρωινό, μετά την εκκλησία, η ξαδέλφη μου θα έμενε σπίτι μας μέχρι το μεσημεριανό. Αν 

και μικρότερη, ήταν πιο σωματώδης από μένα, γεμάτη στρογγυλάδες και λίγο στραβισμό. Την ώρα που η 
μητέρα μου έκανε τις συνηθισμένες δουλειές του νοικοκυριού, εμείς χαζεύαμε τηλεόραση, ώσπου η μικρή, 
κουρασμένη από τα ανούσια πήγαινε-έλα των καρτούν, πρότεινε να παίξουμε μονόπολη στο δωμάτιό μου. Εγώ 
ήμουν ξαπλωμένος με την πλάτη στην μπαλκονόπορτα, ακουμπώντας σαν μικρός ρωμαίος με τον αγκώνα στο 
κρεβάτι και το χέρι να στηρίζει το κεφάλι μου, τα μάτια καρφωμένα ευθεία μπροστά. Ανάμεσά μας 
διασκορπισμένες πλαστικές ιδιοκτησίες, ξενοδοχεία και σταθμοί, με τα ψεύτικα χαρτονομίσματα να κάνουν 
σωρό και να μπλέκονται με τις στρογγυλάδες της μικρής που ξάπλωνε σαν αρχαία εταίρα απέναντί μου, 
απολαμβάνοντας την ελαστικότητα της σάρκας της που φούσκωνε από την πίεση στο στρώμα. Δεν έλεγα να 
ξεκολλήσω τα μάτια μου από τα δύο πιο στρογγυλά πράγματα επάνω της και δεν μπορούσα να ξεχάσω που 
μου τα είχε κάνει δώρο μέσα στη χούφτα μου πριν λίγο καιρό, όταν, στα γενέθλιά της, για την απόλαυση 
τέτοιων δώρων, προτιμούσα να κάνω εγώ συνέχεια την τυφλόμυγα. Ανάμεσα σε τόσα άλλα παιδιά, κυνηγούσα 
μόνο αυτήν, γιατί μ’ άφηνε να τη χουφτώνω σε κάθε ευκαιρία. Την είχα μισήσει, γιατί τα δώρα δεν 
επιστρέφονται, κι αυτή είχε πάρει πίσω τα δικά της. Και μάλιστα τα επιδείκνυε μπροστά μου. Μου όφειλε 
χρήματα, από ένα οικόπεδο που της πούλησα σε μισή τιμή, σιγά μη μ’ ένοιαζε, και απ’ όλα τα χαρτονομίσματα 
μπροστά της διάλεξα να πάρω εκείνο που, αντί για μένα, τσαλακωνόταν βυθισμένο κάτω από το βάρος του 
δεξιού της μαστού. Με το χαρτονόμισμα στην παλάμη, τέντωσα διάπλατα τα δάχτυλα για να περικυκλώσω τη 
στρογγυλάδα της και τη χούφτωσα με όλη μου τη δύναμη, για να αισθανθώ τη μικρή εκείνη προεξοχή που 
κάνει τη διαφορά από τις νερόμπαλες. 

«Κρούγκερ, πάλι τα ίδια; Μη βάζεις τουλάχιστο δύναμη, με πονάς έτσι!» 
«Καλύτερα τώρα;» 
«Ναι, ωραία, αλλά το άλλο θα παραπονιέται…» 
Γονατιστός επάνω της, ζύμωνα ακούραστα, με τις ίδιες κυκλικές κινήσεις για πολλή ώρα, τα δύο στήθη της 

πάνω από την μπλούζα. Αυτή με μισόκλειστα μάτια με προκαλούσε να ξανοιχτώ σε άγνωστα μονοπάτια, αλλά 
εγώ αναψοκοκκινισμένος με μάτια γουρλωμένα πάλευα με το κύμα που φούσκωνε μέσα μου. Το ίδιο βουητό 
της έκστασης τυμπάνιζε στ’ αυτιά μας. Εδώ και λίγα λεπτά, δεν είχαμε ακούσει τη μητέρα μου που τίναζε τα 
χαλιά στο μπαλκόνι του δωματίου μου.  

Το σοκ ήταν αμοιβαίο. «Για όνομα του θεού, τι κάνετε εκεί; Κρούγκυ!» έσκουξε, γουρλώνοντας τα μεγάλα 
μαύρα μάτια της. Με το άκουσμα της αιφνιδιαστικής, απόκοσμης κατηχητικής φωνής, όλο το αίμα από το 
κεφάλι μου ανέβηκε ντροπιασμένο προς την καρδιά, αναγκάζοντάς τη να χτυπήσει σε ρυθμούς εμβατηρίου για 
να μη σκάσει από την καταπίεση. Έκατσα στην άκρη του κρεβατιού κατάχλωμος, πιστεύοντας ότι τελικά ο 
θεός είναι πανταχού παρών. Το σοκ για τη μάνα ήταν μεγαλύτερο. Ζούσε στον κόσμο των ιδεοληψιών και οι 
φλόγες της κόλασης ή τα λιβάδια του παραδείσου εμφανίζονταν στα μάτια της ανάλογα με την περίσταση. Ο 
πόλεμός της ενάντια σε κάθε υποψία εμφάνισης της σαρκικής φύσης άρχισε να χάνεται για τα μάτια μιας 
αλλήθωρης συγγενούς και η θεϊκή της αποστολή απέτυχε ολοκληρωτικά πολύ αργότερα. Στη σκέψη του γιου 
της να καίγεται αιώνια στην κόλαση και της δικής της ευθύνης, άρχισε να τρέμει πρώτα η ψυχή και μετά το 
σώμα της, που τόσο πιστά ακολουθούσε τα κελεύσματα της πρώτης. Οι γιατροί μίλησαν για Πάρκινσον. Έτσι 
τρεμάμενη και πικραμένη έφυγε όταν ήμουν στο τρίτο έτος, χωρίς τα φάρμακα να γιατρέψουν ποτέ τη 
δηλητηριασμένη ψυχή της. Την ξαδέλφη μου δεν την ξαναείδα ποτέ. Στην αρχή φρόντισε η μητέρα μου γι’ 
αυτό, μετά  οι τύψεις που κουβαλούσα ο ίδιος, στο τέλος η αδιαφορία. Μετά από χρόνια, έμαθα ότι 
παντρεύτηκε και χόντρυνε.    

 
Όχι, η μελωδία που έπαιζε το κλαρινέτο του Μπίγκαρντ δεν θρηνούσε απλώς για μια γυναίκα, θρηνούσε για 

όλα αυτά που αφήνουν τη σφραγίδα τους στην ψυχή για πάντα, μέχρι το τέλος του ανθρώπινου χρόνου. 
Καθισμένη τώρα πάνω στον καναπέ, η Νίνα είχε γείρει λίγο εμπρός και χάιδευε το όρθιο φερμουάρ μου, μια 
γυμνόστηθη απειλή σε απόσταση αναπνοής από το πιο ευαίσθητο σημείο μου. Από ψηλά, όπως στεκόμουν 
κυρτωμένος προς το μέρος της με έξαψη και φόβο, είχα θέα τα μαύρα κυματιστά μαλλιά της και την άσπρη 
θάλασσα της πλάτης της. Γαλήνευσα. Ένα πολύχρωμο τατουάζ πεταλούδας επέπλεε πάνω στη σημαδούρα του 
τελευταίου συνδέσμου της σπονδυλικής της στήλης. Τα δύο μικρά λακκάκια, αριστερά και δεξιά από το 
τατουάζ, σαν αυτά που άλλοι έχουνε στα μάγουλα, τονίζονταν περισσότερο από το τόξο που σχημάτιζε η ράχη 
της. Ένα μικροσκοπικό ροζ υφασμάτινο δαχτυλίδι τυλιγόταν ψηλά στη λεκάνη της, αφήνοντας ελεύθερους πιο 
κάτω τους δύο πλαδαρούς γλουτούς της να απλώνονται καθισμένοι στον καναπέ και να ταλαντώνονται σαν 



 

 

ζελέ στην κάθε της κίνηση. Από την πίεση της τροφαντής κι εύπλαστης λευκής σάρκας εκεί που καθόταν, τα 
δύο πιο ζουμερά φρούτα που έστυψε ποτέ ανθρώπινο χέρι έμοιαζαν να ενώνονται, αφήνοντας μια στενή 
χαραμάδα ανάμεσά τους, την πηγή όλων των χυμών. Το δρόμο προς την πηγή έδειχνε το ροζ υφασμάτινο 
ποταμάκι που κατέβαινε από το ύψος του τατουάζ για να χαθεί στην άβυσσο της σκοτεινής σχισμής της. 

Η στιγμή της αποκάλυψης είχε φτάσει μαζί με τη γνωστή αγωνία. Όπως πάντα, αναρωτήθηκα τι εντύπωση 
θα έκανα. Η Νίνα μου κατέβασε αργά το παντελόνι για ν’ απελευθερώσει από τα υφάσματα το πιο ζωώδες 
μέλος μου, που είχε φουσκώσει μερικούς πόντους αντανακλαστικά με αίμα, αδιαφορώντας για τα κόμπλεξ του 
μυαλού που γεννούν οι συγκρίσεις. Γιατί, σε οτιδήποτε αφορά την αξιολόγηση ενός ανθρώπου, η σύγκριση δεν 
ωφέλησε ποτέ κανέναν.  

Ποιος θα κατουρήσει πιο μακριά; Στοίχημα δύο μπίλιες. Τα χρώματά τους ήταν πάντα τόσο εντυπωσιακά, 
που λυπόμουν να τις χτυπάω με τις άλλες στο παιχνίδι και να θολώνω τα νερά τους. Ο παιδικός μου φίλος 
ήταν δύο χρόνια μεγαλύτερος, και οι μπίλιες που του πήρα με το κατούρημα είχαν στο εσωτερικό τους μια 
ελικοειδή σπείρα με κορδέλες από κόκκινο, κίτρινο και μπλε που κολυμπούσαν μέσα στο συμπαγές διάφανο 
υπογαλάζιο και άλλαζαν αποχρώσεις ανάλογα με το φως του ήλιου. Αυτή τη φορά δεν νοιάστηκα για τη 
γυαλάδα τους, ζουλούσα τις μπίλιες με κακία μέσα στη χούφτα μου καθώς γύριζα σπίτι, για ν’ ακούω το 
τρίξιμο που έκαναν οι χαρακιές πάνω στην επιφάνειά τους.  

Οι μπίλιες που κέρδισα τότε δεν ήταν τίποτα μπροστά σ’ αυτό που είχα χάσει. Όταν νωρίτερα ο 
μεγαλύτερος φίλος μου κατέβασε το παντελόνι του, είχα παρατηρήσει με χλιαρό ενδιαφέρον το μαρκούτσι 
του, που έδειχνε πολύ μεγαλύτερο με την πέτσα που κρεμόταν στην άκρη του. Δεν μ’ ένοιαξε καθόλου. Με το 
δικό μου έμβολο έσπρωξα τα ούρα μου με όση δύναμη είχα για να κερδίσω το στοίχημα, ανακουφίζοντας 
ταυτόχρονα την κύστη μου. Όταν ο φίλος μου κατάλαβε ότι δεν είχε καμιά ελπίδα να φτάσει σε απόσταση το 
δικό μου σιντριβάνι, ξανάβαλε το μαρκούτσι στη θέση του και γύρισε με μίσος προς το μέρος μου για να μου 
δώσει τις μπίλιες με το λερωμένο από τα τινάγματα χέρι του. Πρόλαβε να δει τον εντυπωσιακό πίδακα εν τη 
γενέσει του και, όταν συνειδητοποίησε ότι η αιτία της ντροπιαστικής ήττας του, ο εκτοξευτήρας της 
εντυπωσιακής βολής μου ήταν μισός στο μέγεθος από τον δικό του, ξέσπασε. 

«Χάρισμά σου οι μπίλιες και να το χαίρεσαι το γαριδάκι σου. Άσε που δεν κατουριόμουν και πολύ.»  
Προς στιγμή θαύμασα τις φασματικές μπίλιες και μετά κοίταξα προς τα κάτω, με αφελές βλέμμα, το πουλί 

μου. Στο μυαλό μού ήρθε τότε το μακρινάρι του φίλου μου με τη βρώμικη πέτσα που κρεμόταν στην άκρη του. 
«Το δικό σου το κατουρλιό ξοδεύει όλη την ορμή του για να βγει από κει μέσα, άσε που ζορίζεται και από 

τη γλίτσα», αστειεύτηκα αθώα. 
«Έτσι, μεγάλο και με γλίτσα το θέλουν οι γυναίκες όμως, όχι να το ψάχνουν με μεγεθυντικό φακό», 

εκδικήθηκε τελειωτικά ο φίλος μου. Από τότε έμαθα ότι το μέγεθος μετράει και φρόντιζα να μην κατουράω 
ποτέ με παρέα.   

 
**** 
Η Νίνα, αδιαφορώντας πλήρως για τους πόντους, επιδιδόταν σ’ ένα μελαγχολικό βιμπράτο συντονισμένη 

απόλυτα με το τρομπόνι του Χουάν Τιζόλ που συνόδευε μαζί της τον Μπίγκαρντ στον πιο γλυκό θρήνο. Στο 
βάθος ένα τύμπανο έδινε υπόκωφα το ρυθμό εμβατηρίου. Η Νίνα γύρισε αιλουροειδώς από την άλλη, κι εγώ 
αντίκρισα την πλάτη της από την εξουσιαστική οπτική γωνία. Γραπώνοντας με δύναμη τα ισχία της, βιάστηκα 
προς στιγμή να εισχωρήσω ανάμεσά τους, αλλά έδειξα αυτοσυγκράτηση για να παρατείνω την απόλαυση. Για 
πολλά χρόνια η διείσδυση ήταν αυτοσκοπός. Ο χείμαρρος της καταπιεσμένης επιθυμίας μου ήταν 
φουντωμένος διαρκώς μέσα μου και τις λίγες φορές που έβρισκε πιθανότητα διεξόδου βιαζόταν να εκτονώσει 
τη φουσκονεριά του. Μετά τη διείσδυση, για λίγα θαυματουργά δευτερόλεπτα, όλα ήταν διαφορετικά. Μιας 
ζωής απωθημένα χάνονταν προς στιγμή στην εκάστοτε γλυκιά τρύπα του χρόνου που έχασκε μπροστά μου, 
μέχρι η τρύπα αυτή να τα φτύσει πολύ σύντομα πίσω, μαζί με μένα, στο αναπόφευκτο παρόν. 

Η πίκρα του βεβιασμένου τέλους συνόδευε τη γλύκα της εσπευσμένης διείσδυσης από την πρώτη φορά που 
έκανα έρωτα. Ήταν γύρω στα μεσάνυχτα όταν σταθήκαμε και οι τέσσερις μπροστά στη θεόρατη ξύλινη πόρτα 
που ήταν κάποτε περίτεχνα σκαλιστή. Τώρα το σαράκι είχε φάει τις καλλιτεχνίες αφήνοντας στη θέση τους 
σκλήθρες αιχμηρές που, όπως φαινόταν, είχαν πολλά χρόνια να τρυπήσουν ανθρώπινο δέρμα. Το ακατοίκητο 
σπίτι της συγχωρεμένης θείας ενός φίλου μου ήταν ιδανικό για να φιλοξενήσει μια τέτοια βροχερή νύχτα το 
καυτό ραντεβού με τις φιλενάδες μας. Με τη βοήθεια αναπτήρα ξεκλειδώσαμε την αριστοκρατική πύλη και 
μπήκαμε στον προθάλαμο του σπιτιού. Η μούχλα και η μυρωδιά του σκοταδιού μας χτύπησε στα ρουθούνια, 
αλλά τα κορίτσια δεν φαίνονταν να πτοούνται, συνέχισαν να χαϊδεύονται πάνω μας με τα οπίσθια, κάνοντας 
ότι φοβούνται. Από τις δύο αδελφές, εγώ είχα διαλέξει τη μεγαλύτερη, χωρισμένη μ’ ένα παιδί κι έτοιμη για 
όλα. Σήκωσα τα μάτια ψηλά, αλλά το φως του αναπτήρα δεν ήταν αρκετό για να φτάσει τόσο ψηλά όσο το 
ταβάνι. Το πέπλο της νύχτας μας σκέπαζε από πάνω, λες και το σπίτι δεν είχε οροφή. Ο φίλος μου τράβηξε τη 



 

 

μικρότερη σ’ ένα δωμάτιο παραπατώντας, ενώ εγώ κατευθύνθηκα προς τη μεγάλη κρεβατοκάμαρα, με τη 
συνοδό μου κολλημένη ερεθιστικά πάνω μου. Με το φως του αναπτήρα, που μου είχε καψαλίσει ήδη αρκετές 
φορές το δάχτυλο, μπήκαμε μέσα στην κάμαρα, που μου φάνηκε από πάνω επίσης υπαίθρια, και η κίτρινη 
απόχρωση μου χάρισε την αίσθηση του απόκοσμου. Σεντόνια που κάποτε ήταν μάλλον λευκά σκέπαζαν τα 
πάντα. Τράβηξα ένα απ’ αυτά που είχε το σχήμα του μπουφέ και ο αέρας γέμισε σκόνη πεθαμένη. Έκανα πως 
περιεργάζομαι το μεγάλο κρεβάτι με τον ουρανό, αλλά η χωρισμένη, κρεμασμένη από πάνω μου, μου έδειξε με 
το χέρι της ότι δεν δεχόταν άλλες χρονοτριβές κι επιπλέον είχε αρχίσει ν’ αγριεύεται. Η πρώτη μου φορά δεν 
έπαιρνε άλλη αναβολή. Ρίξαμε στο πάτωμα το παλιοσέντονο από το κρεβάτι και βουτήξαμε αγκαλιά στη 
θάλασσα της σκόνης. Μέσα στο πηχτό σκοτάδι και τη μαγική σιωπή, που έσπαγε μόνο από κάποιες ανόητες 
κορώνες της μικρής στο διπλανό δωμάτιο, πετάξαμε τα ρούχα μας στα σανίδια και αρχίσαμε να χαϊδευόμαστε. 
Σκόνη, τρίχες και αράχνες μπλέκονταν όλες μαζί στο ερωτικό μας παιχνίδι, χωρίς να μας κάνουν να 
σιχαινόμαστε. Η κρίσιμη στιγμή της εισβολής κράτησε περισσότερο από τα προκαταρκτικά. Η εξεύρεση του 
στόχου, όσο μεγάλο κι αν είναι το μέγεθός του, για έναν πρωτάρη και πρακτικά τυφλό εραστή με 
ακρωτηριασμένη λίμπιντο, δεν είναι το ευκολότερο πράγμα του κόσμου. Όταν πια κουράστηκε η σύντροφός 
μου και τον πήρε με το χέρι για να με καθοδηγήσει, η πρώτη φορά του τέλους έφτασε ακαριαία, μαζί με μια 
βροντή που κάλυψε τις ψεύτικες φωνές της μικρής από δίπλα αλλά και τις ψευτιές όλου του κόσμου που είχαν 
φορτωθεί στην ψυχή μου. Με την αστραπή, που έλαμψε στιγμιαία μέσα από τις αραχνιασμένες γρίλιες των 
θεόρατων πατζουριών, φωτίστηκε δια παντός η περιφρόνηση στο ανικανοποίητο πρόσωπο της γυμνής 
κοπέλας δίπλα μου. 

 
**** 
Η Νίνα ήταν στα τέσσερα πάνω στον καναπέ, μπροστά στο παράθυρο. Το φως της λάμπας του δρόμου 

αντανακλούσε μόνο στη λευκή πλάτη της και στο φιλήδονο προφίλ του λίγο γερασμένου προσώπου της, τα 
μαύρα μαλλιά της έπεφταν στην πλάτη σαν σκιές που ανακατεύονταν από τα χέρια μου με το χάδι ή με το 
τράβηγμα. Οι στρογγυλεμένοι αστράγαλοί της με τις κόκκινες γόβες προεξείχαν πίσω από τους γλουτούς μου. 
Όταν η Νίνα θέλησε να τις βγάλει, δεν την άφησα. Στην περιορισμένη αλλά γεμάτη από κόμπλεξ ερωτική μου 
ζωή είχαν τύχει οι ομορφότερες κοπέλες υπογείων και ανωγείων, όμως πολύ συχνά η ομορφιά τους έπεφτε 
θύμα μιας λεπτομέρειας. Οι κοκκαλιάρικες, γαμψές ή στραβές αρθρώσεις στα δάχτυλα του ποδιού, τα 
υδροκέφαλα δάχτυλα των χεριών με πεπλατυσμένα νύχια, οι εξογκωμένες φτέρνες ή όποιο άλλο τυχαίο 
χαρακτηριστικό της ανθρώπινης ιδιομορφίας ήταν αρκετό για να μου προσφέρει το πρόσχημα της αηδίας και 
να ρουφήξει μέσα στη δική του μηδαμινότητα το άπειρο της κάθε γυναικείας ομορφιάς.  

Κρατώντας μαλακά τους αστραγάλους της στα χέρια μου, διονυσιαζόμουν ενωμένος μαζί της στον αργό 
ρυθμό του Κολτρέιν, που έφτυνε τις διάφωνες νότες του σαν στην τύχη και μου έδειχνε το δρόμο της 
απόλαυσης. Αυτός και η Νίνα, που είχε ανοίξει διάπλατα μπροστά μου το ολάνθιστο κάλλος της και το 
παρέδιδε χωρίς όρους λυγίζοντας τη μέση της, σαν από έρωτα, αντίθετα με την αρχαιότερη συνήθεια των 
γυναικών του επαγγέλματος, οι οποίες καμπουριάζουν σαν θυμωμένες γάτες τη λεκάνη τους για να κρατούν 
μακριά τον πόνο και τον πόθο της βαθύτερης διείσδυσης, και μαζί την ηδονή του δυστυχισμένου πελάτη. Η 
Νίνα ήταν από τους ανθρώπους που ρουφάνε μέχρι τελευταία σταγόνα την απόλαυση που μπορεί να τους 
δώσει η σκατένια ζωή. Και προς στιγμή, έκανε ευτυχισμένο και μένα. Τα γλυκά ξεφυσήματα του Κολτρέιν, η 
παραχωρητική διάθεση της Νίνας και ο δικός μου ηλεκτρισμός ακύρωσαν τον παμπάλαιο κανόνα, 
εξυψώνοντας το αγοραίο σεξ σ’ έναν τυχαίο χορό ερωτικής παράδοσης. Η σιωπή μετά την τελευταία νότα της 
Ναΐμα σκεπάστηκε από τον χείμαρρο της δικής μου σιωπής τη στιγμή της κορύφωσης. Αφουγκράστηκα 
εκστασιασμένος τον εαυτό μου να σπάει το φράγμα της εγκράτειας και να χύνει το ποτάμι της ουσίας του 
μέσα από τα στεγανά του μυαλού. Έρμαιο σκουπίδι στη ρευστότητα της ζωής και της απόλαυσης.  

«Τελειώσαμε, έλα να με πάρεις… Ναι, μια χαρά… Τα πήρα, κανονικά, και με το παραπάνω… Είμαι πτώμα, 
μην αργήσεις... Τι;... Δεν με νοιάζει τι κάνεις, φρόντισε να είσαι εδώ το πολύ σε είκοσι λεπτά.» 

Την ώρα που η Νίνα κουμπωνόταν όρθια με τα ροζ δεσμά των εσωρούχων της, ασημένια σκιά μες στο 
σκοτάδι, η τρομπέτα του Μάιλς Ντέιβις με το bitches brew την περιέλουζε με αναλαμπές ψυχεδελικής αύρας. 
Μυσταγωγία. Εγώ ξάπλωνα στον καναπέ, κουρασμένος από την πάλη με τ’ απωθημένα μου, και τη χάζευα με 
τη γλυκιά μαστούρα που άφησαν πίσω τους οι σωματικές εκκρίσεις μετά την ηδονή και ο καπνός από το 
τσιγάρο μου. Πριν χαθεί στο μπλε της νύχτας, μου ‘δωσε ένα πεταχτό φιλί και με ρώτησε:  

«Κρούγκυ, δεν μου είπες, σου άρεσε;» 
«Ωραία ήταν. Ό,τι έγινε, έγινε.» Της είπα, κι έκλεισα την πόρτα πίσω της για να μη μπαίνει το κρύο. 

Κόντευε να χαράξει Κυριακή και είχα δουλειά να κάνω. 
  



 

 

 
 
 
 
 
 
 

ΚΕΦΑΛΑΙΟ 3 
 

Σηκώθηκα το απόγευμα μετά από βαθύ ύπνο και, όταν αντίκρισα τον εαυτό μου στον καθρέφτη, σχηματίστηκε 
το χαμόγελο του ηλίθιου στο πρόσωπό μου. Αυτό που φοβάται την όψη του, λες και όλα παίζουν ένα σπουδαίο 
ρόλο στη ζωή. Έπαιρνα πολύ στα σοβαρά τον εαυτό μου και σιχαινόμουν την πλαστή χαμογελαστή μορφή που 
έβλεπα μπροστά μου, αποτυπωμένη στο γυάλινο, αμείλικτο καμβά, όπου ο ίδιος με ζωγράφιζα. Μάτια με 
αρρωστημένη θολούρα, που θα ήθελαν πολύ να δείχνουν διαπεραστικά, αλλά το μόνο που έβγαζαν προς τα 
έξω ήταν μια αδικαιολόγητη κούραση από τη ζωή και επιτήδευση μιας ενδελέχειας χαρακτηριστικής στα μάτια 
επίδοξων συγγραφέων. Μούσια που είχαν ξεφύγει λίγο στο μάκρος, αγριόχορτα στο μήκος του βαρύ χειμώνα. 
Πάνω στο λαιμό παραφυάδες που διασάλευαν τη συμμετρία που χαρακτηρίζει όλες τις περιποιημένες 
γενειάδες. Μακριές, θηλυκές βλεφαρίδες άχρηστες, μια μύτη χωρίς τίποτα το ιδιαίτερο, κακοσχηματισμένη 
αλλά όχι αποκρουστική, ένα στόμα κέντρο βάρους του προσώπου μου. 

Η γνήσια εικόνα του στόματός μου αποκαλύπτεται μόνο όταν είμαι ανυποψίαστος, δηλαδή όχι μπροστά 
στον καθρέφτη. Τότε, το λεπτό, φιδίσιο σχήμα των χειλιών μου φανερώνει άνθρωπο σπουδαίας θέλησης, 
επομένως και μεγαλομανίας, ένας συνδυασμός που σχεδόν πάντα καταλήγει σε έκφραση και όχι πράξη 
αλαζονικής παραίτησης. Βιολογική διαιώνιση της φυσιογνωμίας του πατέρα μου που ήτανε θαμμένος κάπου 
εκεί κοντά. Τώρα, όμως, ήμουν αντιμέτωπος με το είδωλο του εαυτού μου. Με τις πρώτες ακτίνες του που 
έφταναν στα μάτια μου πλημμύριζα απογοήτευση. Όχι δεν είμαι, δεν ήθελα αυτό. Σφιγμένα χείλια ανθρώπου 
που πόνταρε πολλά στον εαυτό του, αλλά πετύχαινε λίγα. Και η απογοήτευση έφτανε στα μάτια μου με 
ταχύτητα φωτός. Αυτόματα δοκίμαζα να βάλω μια πινελιά υπαρξιακής ειρωνείας και ανωτερότητας, του 
τύπου έχω γνώση της ματαιότητας των πάντων, αλλά αυτή επέστρεφε στην πηγή της σαν υποκρισία. Τη 
σιχαινόμουν την υποκρισία και προσπαθούσα να τη διώξω μακριά, έπαιρνα με το ζόρι αθώο ύφος, αδιάφορο, 
για να την πολεμήσω, αλλά αηδίαζα με την προσποίηση. Τα διαδοχικά καρέ των αλλεπάλληλων αστραπιαίων 
απογοητεύσεων και διορθώσεων αποτυπώνονταν στο φωτογραφικό φιλμ του εγκεφάλου μου σε μία 
παγιωμένη εικόνα του εαυτού μου. Αυτός είμαι. Λεπτά χείλια που ξεκινούν από μια υποτιθέμενη εμβρίθεια, 
περνούν από το στάδιο της απογοήτευσης, δοκιμάζουν έναν τόνο ειρωνείας και καταλήγουν σε έκφραση 
απαθούς αποστροφής, με το πάνω χείλος ανασηκωμένο μόνο στη μία άκρη του να συμπυκνώνει 
παραμορφωμένο όλα όσα μεσολάβησαν. 

Η τουαλέτα και η βιολογική λειτουργία που αυτή εξυπηρετεί δεν ήταν ποτέ για μένα, όπως για τόσο κόσμο, 
πηγή απόλαυσης. Έβαλα τα χέρια κάτω από το κρύο νερό με δισταγμό, πήρα βαθιά ανάσα κι επέτρεψα στις 
χούφτες μου να πιτσιλίσουν με την απωθητική και απόκοσμη παγωνιά το πρόσωπο, επομένως και το μυαλό 
μου. Το ποτάμι με περίμενε. 

 

**** 
Πόλη σουρουπωμένη, που απέρριψε την αισθητική των αρχιτεκτόνων και των παλιών μαστόρων για να 

παραδοθεί άνευ όρων στις ορδές των εργολάβων και την κακογουστιά. Αυθαίρετα μωβ τσιμέντα υψώνονται σε 
διαφορετικά ύψη, από τα πεζοδρόμια που εξυπηρετούν τις ανάγκες των μηχανοκίνητων, μέχρι τα 
αλλεπάλληλα διαμερίσματα που φυλακίζουν στα σωθικά τους κάθε ψιχίο αισθητικής των ανθρώπινων ψυχών. 
Στην αγορά, ταμπέλες κιτς φανταχτερές κρέμονται πάνω από τα κεφάλια, αλλά και δίπλα, εξυπηρετώντας η 
κάθε μία το σκοπό για τον οποίο φτιάχτηκε: να τραβήξει την προσοχή περισσότερο από τη διπλανή της. Και 
θα το πετύχαιναν όλες αν το συνδυασμένο τους αποτέλεσμα δεν οδηγούσε σε κορεσμό και απόγνωση τα μάτια 
των περαστικών που, για το λόγο αυτό, έχουν διακόψει κάθε διανοητική σχέση με το πίσω μέρος του 
εγκεφάλου. Στα λίγα ξέφωτα της τσιμεντούπολης, αυτοί που σηκώνουν το κεφάλι τρομάζουν με την 
απειλητική όψη της κυπαρισσένιας κυματιστής επιφάνειας του δάσους που απλώνει τα μυστήρια βάθη του 
σκαρφαλώνοντας στο διπλανό λόφο. 

Το ποτάμι διέσχιζε την πόλη ακροθιγώς, χωρίς να ωραιοποιεί με την αεικίνητη ομορφιά του το κύριο μέρος 
της άσχημης πολιτείας. Η νύχτα κόντευε, και ο αέρας στις όχθες φιλοξενούσε ξύλινα μόρια καπνού από τις 
σόμπες, που τρύπωναν στα ορθάνοιχτα ρουθούνια μου. Γύρω από τους δίδυμους μπρούτζινους φανοστάτες, η 
αχλή έπαιρνε το χρώμα του χρυσού. Με μια επιλεκτική αίσθηση που είχα αποκτήσει από τα πηγαινέλα στις 



 

 

όχθες του ποταμού, ένιωθα την παρουσία δίπλα μου μόνο των παλιών αρχοντικών, επιδεικνύοντας ανοσία 
στην πανούκλα των πολυκατοικιών που έφταναν ως εκεί από το υπόλοιπο της πόλης.  

Τα πιο πολλά αρχοντικά κουκούλια του παρελθόντος, εγκαταλειμμένα στη διάβρωση του χρόνου και με τα 
σωθικά ανοιχτά, μοιράζονταν την αύρα και τα φαντάσματά τους με τον διαβάτη. Απομεινάρια τοίχων με 
μισοσβησμένες καλλιτεχνίες στήριζαν ετοιμόρροπα κρεμαστά μπαλκόνια που στέκονταν μετέωρα, αφού το 
εσωτερικό του ορόφου τους είχε γκρεμιστεί προ πολλού. Πίσω από τα περίτεχνα σκουριασμένα τους κάγκελα, 
φιλοξενούσαν κάποτε την κυριακάτικη ραστώνη εμπόρων, γαιοκτημόνων ή δημόσιων λειτουργών μαζί με τις 
γυναίκες τους, τα σκληροτράχηλα, μαθηματικά βλέμματά τους που αμίλητα αγνάντευαν από ψηλά το 
φιδογύρισμα του ποταμού και των ανθρώπων στα πόδια τους. Ίσως, μάλιστα, κάποια απ’ αυτά τα κάγκελα να 
φυλάκισαν και τις αποφασισμένες για το άλμα ψυχές των ονειροπόλων γόνων τους, που μεγαλώνοντας 
αρνήθηκαν τη γήινη πραγματικότητα του χρήματος και της ασυνειδησίας για ν’ ανοίξουν τα φτερά τους στους 
ουρανούς της ποίησης και της αυτοσυνείδησης, ώσπου να επιστρέψουν κι αυτοί με το φοβισμένο βλέμμα του 
λαγού στο χώμα, καψαλισμένοι από τον ήλιο της φαντασίας. Σ’ ένα κακοσυντηρημένο αρχοντικό, αμυδρό φως 
έκαιγε ακόμη κάθε βράδυ. 

Βήμα και σκέψη. Ανάμεσα στις μεταλλικές γέφυρες έστεκε μία ξύλινη, δείγμα των παλιών καιρών. Επάνω 
της δύο γελαστά χαμίνια έπιαναν τη ζωή με τα καλάμια τους. Ανυποψίαστες μπράνες, τόσο μικρές λόγω 
εποχής, κατηφόριζαν το ποτάμι με ζωώδη ορμή για να καταλήξουν, όπως όλα πάνω στη γη, στο δόλωμα των 
παιδιών των ανθρώπων. Λαχταριστή, εύκολη τροφή, γεύμα χωρίς κόπο. Επάνω της! Με το στόμα ανοιχτό. 
Πόσο αιχμηρή! Δεν κατεβαίνει κάτω. Μένει αγκιστρωμένη εκεί στον ουρανίσκο, και πονάει, τρυπάει. 
Συναγερμός. Το κοπάδι ξεμακραίνει, σ’ εγκαταλείπει. Κι εσύ πετάς, χτυπιέσαι, αιωρείσαι με τα χείλια 
τρυπημένα, αλλά δεν σε νοιάζει πια, γιατί τώρα δεν μπορείς ούτε ν’ αναπνεύσεις, σπασμοί πάνω στο ξύλο, 
γέλια, φωνές και στον αέρα πάλι. Επιτέλους στο γλυκό νερό, κόκκινο από το αίμα σου, ας είναι, μπαίνει στα 
βράγχια, ανακούφιση. Μα πού πήγαν οι άλλοι; Τα χαμίνια πετούσαν με υπεροψία πίσω στο ρεύμα της ζωής τις 
μικρές μπράνες που παραληρούσαν στα χέρια τους. Δεν ήταν για φαΐ. Άνθρωποι εκπαιδεύονταν στον πόλεμο 
της ζωής και στις ενέδρες.  

Ποταμός οι σκέψεις μου, και μέσα του αγκομαχούσα να ψαρέψω. Σ’ όλη τη διαδρομή, η ροή του υδάτινου 
ήχου έφτανε αδιάκοπα στ’ αυτιά μου και μαζί της έρεαν οι λέξεις στο μυαλό μου, χωρίς σταματημό κι αυτές, 
πότε ιδιοφυείς, πότε σφιχτά επιμελημένες σαν κουράδες. Οι ήχοι από κινούμενα υγρά μόρια και ρευστές 
προτάσεις μπερδεύονταν στ’ αυτιά μου, μπημπόπ τζαζ βουητό. Όχι δεν περνούσα την ώρα μου δίπλα στο 
ποτάμι, ανεβοκατεβαίνοντας τις όχθες του σαν τρόφιμος του τεράστιου τρελοκομείου της πόλης, για τους 
ήχους, τ’ αρχοντικά και τα φαντάσματα. Αναζητούσα καθαρτήριο για την κόπρο του χάους στο κεφάλι μου. 
Τα νερά του ποταμού βγαίνουν από την πόλη κουβαλώντας μέσα τους όλη τη βρώμα των ανθρώπων, αλλά η 
θάλασσα είναι μακριά. Κάτω στον κάμπο, το χώμα πνίγει τα νερά, όπως και όλα τα υπόλοιπα. Μαζί και τις 
ανθρώπινες λέξεις, ιδιοφυείς κουράδες. 

 
**** 
Η νυχτερινή περιπλάνηση στις όχθες της ρευστότητας αντικατέστησε το μόνιμο ανικανοποίητο μέσα μου 

με το συναίσθημα της ματαιότητας. Η υγρή ενέργεια του ποταμού καθάρισε το μυαλό μου από τις άρρητες 
σκέψεις και όταν επέστρεψα στο σπίτι οριζοντιώθηκα αποκαμωμένος στο νεκροκρέβατο του πατέρα μου. Ό,τι 
έγραψα, έγραψα. Μέσα στο σκοτεινό δωμάτιο, διέκρινα τα φασματικά αντικείμενα του παρελθόντος, 
φωτοσκιασμένα από τις ασθενικές ακτίνες που έμπαιναν από το παράθυρο. Ένα παλιομοδίτικο τουίντ σακάκι 
αγκυλωμένο στην κρεμάστρα, μια χειροποίητη ξύλινη ντουλάπα κι ένα κομοδίνο δίπλα μου, ένα ραδιόφωνο 
βραχέων, σκονισμένα κομμάτια από την ουσία και την περιουσία του πατέρα μου, προεκτάσεις στο χρόνο της 
ύλης και της ψυχής του. Η θύμησή του δεν με τάραξε καθόλου, και προσπάθησα να διεγείρω τη θλίψη μου με 
κάτι πιο δραματικό. Μάταια. Αναλογίστηκα την ανυπαρξία του, την απουσία του από τη ζωή μου, και αντί για 
λύπη με πλημμύρισε γλυκιά, εκδικητική ανακούφιση. Επειδή ο πατέρας είναι πάντα ο τύραννος του γιου, όπως 
ο ξυλουργός ο τύραννος του ξύλου, ο κηπουρός ο τύραννος του κήπου. Το αμείλικτο δικό του χέρι ήταν αυτό 
που έκοψε από την αρχή τ’ αγριόχορτα της ελευθερίας για να φυτρώσει ο άνθρωπος μέσα μου. 

Προέκταση του πατέρα μου στο χρόνο και το σπίτι αυτό, στα περίχωρα της πόλης, από την πλευρά της 
ασχήμιας. Θέατρο τραγωδίας και ασημαντότητας. Ο χώρος όπου ήρθα προσχεδιασμένα να σπάσω τους 
δεσμούς μου με τη φυλακή της πραγματικότητας, πιστεύοντας ολόψυχα ότι μόνο η αδράνεια και η αποχή από 
τα εγκόσμια θα λύτρωνε τη φαντασία μου, κι έτσι θα ολοκλήρωνα την αποστολή μου. Να παγιδεύσω στο 
δόκανο των λέξεων το άπειρο, το άπιαστο, αυτό που ήμουν πριν γεννηθώ και μου το στέρησαν όλοι από τη 
στιγμή της σύλληψης μέχρι την επερχόμενη λύτρωση. Αυτό που μου απέκρυψαν οι άνθρωποι, οι μεγάλες 
ιδέες, κι εγώ ο ίδιος από τον εαυτό μου.  



 

 

Τώρα, ρουφούσα μισοκοιμισμένος τη μυρωδιά της αιθάλης που ανέδιδε το τζάκι και χάζευα τις βλοσυρές 
φιγούρες του παρελθόντος, πιασμένες και ακίνδυνες μέσα στους αραχνοΰφαντους ιστούς που έπλεκε ο 
αργαλειός των ονείρων μου με το στημόνι της καπνιάς και τα θολά χτένια του φωτός. Επιτέλους, η φαντασία 
μου ελεύθερη. Κολυμπούσα μέσα στο αμνιακό υγρό της, με την έκφραση της χαζής ικανοποίησης εκείνου που 
απέτυχε στην αποστολή του και τώρα αναπαύεται. Ίσως και για πάντα. Με το χαμόγελο του ηλίθιου στο 
πρόσωπό του, αυτό που φοβάται την όψη του. 
  



 

 

 
 
 
 
 
Υστερόγραφο 

Η παράφραση ιδεών και παραστάσεων από τα έργα των Πιοτρ Κροπότκιν, Ερρίκο Μαλατέστα, Κορνήλιου 
Καστοριάδη, Μαξ Στίρνερ, Τζέιμς Τζόυς,  Ρομπέρτο Μπολάνιο, Βλαντιμίρ Ναμπόκοφ, Φερνάντο Πεσσόα και 
Λιλής Ζωγράφου έγινε για λόγους μυθοπλασίας. 
Ζητώ ταπεινά κατανόηση από τους ανθρώπους που μελέτησαν και αγάπησαν τους συγκεκριμένους στοχαστές 
και λογοτέχνες.  
Τα μουσικά κομμάτια που ακούγονται στη νουβέλα είναι το Lament for Javanette του Duke Ellington, το 
Naima του John Coltrane και το Bitches Brew του Miles Davis.  



 

 

ΒΙΟΓΡΑΦΙΚΟ ΣΗΜΕΙΩΜΑ 
 
Ο Δημήτρης Κωνσταντίνου Π. γεννήθηκε την τελευταία μέρα του 1972 και μεγάλωσε στη Θεσσαλονίκη. Όταν 

ήτανε παιδί πετούσε στα σύννεφα, ώσπου κάποια στιγμή προσγειώθηκε και συνέχισε τη ζωή του στην Αθήνα. 
Δραστηριοποιείται στο χώρο των εκδόσεων και έχει δημοσιεύσει κείμενα πολιτικής και τέχνης στο περιοδικό 
ΒΑΒΥΛΩΝΙΑ. Δεν σκοπεύει να ολοκληρώσει ποτέ τις σπουδές του στην κοινωνιολογία και δεν έχει 
παρακολουθήσει κανένα σεμινάριο γραφής. Τα τελευταία χρόνια πειραματίζεται με τις νουβέλες και τη ζωή πάνω 
στη γη. Εκδίδεται αποκλειστικά στις Εκδόσεις Εξάρχεια.  

Βιβλία του ιδίου: Κρούγκερ, Unabomber, Νταρκ. 
  



 

 

ΕΚΔΟΣΕΙΣ ΕΞΑΡΧΕΙΑ 
Λογοτεχνία 

 
 UNABOMBER 

Δημήτρης Κωνσταντίνου 

  
ΚΡΟΥΓΚΕΡ 

Δημήτρης Κωνσταντίνου 
 

ΜΑΝΙΤΟΥΑΝΑ 
Wu Ming 

 
54 

Wu Ming 
 

ΑΛΤΑΪ 
Wu Ming 

 

Η ΦΘΟΡΑ 
Δημήτρης Τσεκούρας 

 
ΜΟΛΩΧ 

Αλεξάντρ Κουπρίν 
 

.Ο ΕΑΥΤΟΣ ΗΧΟΣ 
Γιώργος Γέργος 

 

ΦΛΕΒΑ ΠΟΥ ΣΠΑΕΙ 
Γιώργος Μπουρλής 

 

ΑΜΕΡΙΚΑΝΟΙ ΠΟΙΗΤΕΣ 
&ΠΟΙΗΤΡΙΕΣ ΤΟΛΜΟΥΝ 

Γιώργος Μπουρλής 
 

ΨΥΧΙΑΤΡΙΚΕΣ ΣΗΜΕΙΩΣΕΙΣ: 
ΠΕΡΙΠΤΩΣΗ Δ.Δ. 

Χαράλαμπος Μαγουλάς 
 

ΤΟ ΔΙΦΥΛΟ 
Δημήτρης Τσεκούρας 

 

ΕΜΕΙΣ 
Yevgeny Zamyatin 

 

  



 

 

ΓΙΑ ΤΟ «ΚΡΟΥΓΚΕΡ» ΕΓΡΑΨΑΝ: 

 

«...ο Κωνσταντίνου έχει τρόπους να βγάλει λάδι από την πέτρα.» 

Κ. Παπαγιώργης, περιοδικό LIFO 

«...Είναι μια μεστή δαγκωνιά του παρόντος ο Κρούγκερ, που έχει τη γεύση του μέλλοντος.» 

Αλ. Σχισμένος, περιοδικό ΒΑΒΥΛΩΝΙΑ 

«...Η ανάγνωση της νουβέλας του Δημήτρη Κωνσταντίνου συνοδεύεται από ένα είδος απόλαυσης για το ταξίδι και 

τη μύηση του ήρωα στη ζωή.» 

Πωλίνα Γουρδέα, www.bookbar.gr 

«...Κατ΄ αντιστοιχία προς τον Κρούγκερ, οσφρίζομαι ότι ο Δημήτρης Κωνσταντίνου, αν και πρωτοεμφανιζόμενος 

λογοτέχνης, γνωρίζει πού πατάει και γνωρίζει το σκοπό του. Το λέει κι ο ήρωάς του άλλωστε: "Το μόνο που θέλω 

είναι να κάνω τον εαυτό μου να αξίζει".» 

Δημήτρης Τσεκούρας, συγγραφέας 

  



 

 

ΒΙΒΛΙΑ ΤΟΥ ΙΔΙΟΥ ΑΠΟ ΤΙΣ ΕΚΔΟΣΕΙΣ ΕΞΑΡΧΕΙΑ 

 

 
 

 

 

UNABOMBER 

Μια δυστοπική νουβέλα που εκτοξεύει θραύσματα αλληγορίας στο χωροχρόνο. Το τέλος και η αρχή της Ύπαρξης, 

με αφορμή μια παράλογη ιδέα που φύτρωσε σαν αγριόχορτο στο θερμοκήπιο του Πρωτογονισμού: 

 

«...όλα ξεκίνησαν πολύ παλιά, με το Λόγο που γεννήθηκε στα σπήλαια της λαγνείας και ξεφτιλίστηκε στο στόμα 

μας, διαφημιστικά και συνθήματα. Μετά το Λόγο καμία αληθινή επαφή, όλα μεσολάβηση, λέξεις και γκριμάτσες, 

μόνο ψέμματα και μιμήσεις, για να φτάσουμε ως εδώ. Κάθε πρωί, στο σημείο αυτό, ο Γιούνα βασανιζόταν με την 

κατάληξη της ζωής και του κόσμου του που διαδραματιζόταν μπροστά του ολοζώντανα στη θεατρική σκηνή του 

μισοξύπνιου. Την κατάληξη που όλοι γύρω του και πριν απ’ αυτόν είχαν συνηθίσει επί δεκαετίες τόσο πολύ καθώς 

την έβλεπαν να έρχεται, ώστε ν’ αδιαφορούν πλήρως γι’ αυτήν. Τρέχουν βιαστικά προς το τέλος της κατάληξης με 

το χαμόγελο της μάσκας στο πρόσωπο και την έγνοια στο μυαλό να προλάβουν ένα πρόγραμμα χωρίς νόημα. Το 

τέλος ένα φυσικό επακόλουθο χωρίς καμία αξία, λες κι έχει ήδη επιτελεστεί. Ο τρόπος του τέλους είναι το θέμα...» 

 

Ο ήρωας της νουβέλας ονομάστηκε Unabomber από την κωδική ονομασία που έδωσε το FBI στον ερημίτη 

τρομοκράτη John Kaczynski, ο οποίος έδρασε μεταξύ 1978-1995 στις ΗΠΑ και παραμένει μέχρι σήμερα 

φυλακισμένος. 

  



 

 

ΒΙΒΛΙΑ ΤΟΥ ΙΔΙΟΥ ΑΠΟ ΤΙΣ ΕΚΔΟΣΕΙΣ ΕΞΑΡΧΕΙΑ 

 

 
 

 

ΝΤΑΡΚ – ΙΟΥΝΙΟΣ 2014 

Μια σκοτεινή νουβέλα. 

Ένας βουβός αεροπόρος που έχει παραιτηθεί από τη ζωή και παραμένει εθισμένος στον ουρανό. 

Ένα θηλυκό πιράνχας που μέσα στην απελπισία του δείχνει τα δόντια του. 

Στο φόντο, δύο καταδικασμένες παιδικές ψυχές. 

Η σύγκρουση δύο κόσμων. Ο κόσμος του τυρβώδους, του ηδονιστή, του αμίλητου ονειροπαρμένου που πετάει στα 

σύννεφα, ενάντια στον κόσμο της μαθηματικής εξίσωσης, της εγκράτειας, της πολύλογης πυγμής που πατάει γερά 

στη γη. Ή, πώς καταστρέφονται οι ανθρώπινες ζωές· αυτές και οι επόμενες. 

Οποιαδήποτε ομοιότητα με πραγματικά πρόσωπα, γεγονότα ή καταστάσεις είναι εντελώς αυθαίρετη και πρέπει να 

προβληματίσει. 

 

  



 

 

 




