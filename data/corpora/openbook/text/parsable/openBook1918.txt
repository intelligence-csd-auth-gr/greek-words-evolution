













































Φρίντα & ΒΙΚΤΩΡΙΑ


ΦΡΙΝΤΑ & ΒΙΚΤΩΡΙΑ 
Το δίλημμα 

 

  

                                   

 
Φώφη Walter-Κυρλίδου & Βάσω Αποστολοπούλου-Αναστασίου 

Ιστορίες με δύο όψεις 



Φώφη Walter-Κυρλίδου 

 

1 
 

 
  



Βάσω Αποστολοπούλου-Αναστασίου 

 

2 
 

 

ΦΡΙΝΤΑ  και  ΒΙΚΤΩΡΙΑ 
 

(αδελφότητα γυναικών) 
 
 
 

 
      Το δίλημμα       

 
 
 
 

Από την 
 

 Φώφη Walter-Κυρλίδου 
 

και την  
 

Βάσω Αποστολοπούλου-Αναστασίου 
 
 
 
 
 
 

Αφιερωμένο εξαιρετικά 
 
 

Στην Γυναικεία Φιλία! 
  



Φώφη Walter-Κυρλίδου 

 

3 
 

 
  



Βάσω Αποστολοπούλου-Αναστασίου 

 

4 
 

 
 

  
 

Μια μικρή εισαγωγή από τις συγγραφείς 
 

(έτσι, για να ξέρετε τι σας περιμένει!) 
 
 

Η ζωή είναι γεμάτη ανατροπές – αυτές εξ άλλου 

είναι και η γοητεία της, όσο κι αν πολλές φορές μας βγάζουν 

εντελώς έξω από την πορεία μας... σαν τρένα που 

εκτροχιάζονται. Μια τέτοια ανατροπή (και μάλιστα 

κεφαλαιώδης και συνταρακτική) φέρνει τα πάνω κάτω στις 

ζωές της Φρίντας και της Βικτώριας, τις κάνει να 

αναθεωρήσουν πολλά από εκείνα που πίστευαν σαν 

δεδομένα και τις οδηγεί σε αποφάσεις καθοριστικές για το 

μέλλον. Ένα μόνο δεν αλλάζει και παραμένει μοναδικό 

σημείο αναφοράς, σταθερό και αμετακίνητο σαν βράχος: η 

ακατάλυτη φιλία τους! 

 
 

 
Με πολλή αγάπη και χιούμορ 

 
Βάσω (Βικτώρια)  -  Φώφη (Φρίντα) 

 
 
 
 

 
  



Φώφη Walter-Κυρλίδου 

 

5 
 

  



Βάσω Αποστολοπούλου-Αναστασίου 

 

6 
 

ΒΙΚΤΩΡΙΑ 

 

Η Βικτώρια κοίταζε τα πλήκτρα του πιάνου με βλέμμα 

χαμένο. Άσπρο, μαύρο, άσπρο, μαύρο... Ζαλίστηκε, ένιωσε 

να αλληθωρίζει. Άπλωσε το χέρι και κατέβασε το καπάκι, 

έτσι κι αλλιώς δεν την υπάκουαν τα δάχτυλά της απόψε. 

Κοίταξε το ρολόι του τοίχου. Κόντευαν μεσάνυχτα κι 

αισθανόταν τα νεύρα της τόσο τεντωμένα που ανάθεμα κι 

αν έκλεινε μάτι κι απόψε. Άλλη μια ξάγρυπνη νύχτα με τις 

σκέψεις να βουίζουν σα θυμωμένες σφήκες στο μυαλό της 

και να την τρελαίνουν. 

 Ένιωσε πάλι το στομάχι της να ανακατεύεται. Εδώ 

και μέρες το ίδιο βιολί. Στην αρχή δεν έδωσε σημασία. Κάτι 

θά ’φαγα, σκέφτηκε. Μετά, κι αφού συνεχιζόταν η 

κακοδιαθεσία, το πέρασε για ίωση. Δεκέμβρης, κρύο και 

βροχές, πολύ ήθελε να την αρπάξει; Είχε και κάτι δέκατα, 

άρα αυτό ήταν. Ωστόσο οι ανακατωσούρες συνεχίστηκαν 

και μετά τα δέκατα κι άρχισε να βάζει διάφορα με το νου 

της, όλα άσχημα – από γαστρίτιδα μέχρι καρκίνο. 

       Μέχρι πριν καμιά βδομάδα που, κοιτάζοντας την 

ατζέντα της, συνειδητοποίησε ότι είχε να δει περίοδο από 

τα μέσα του Οκτώβρη. Στην αρχή δεν ανησύχησε, είχε μπει 

στην προ-κλιμακτηριακή φάση εδώ και κανα χρόνο κι η 

γυναικολόγος της τής είχε πει να τα περιμένει αυτά. 

Απόψε όμως σαν και να γύρισε ένας διακόπτης στο 

μυαλό της, άναψε ένα φως κι όλα μπήκαν στη θέση τους – 

η τάση για εμετό, η καθυστέρηση, οι αδιαθεσίες... 

Χριστέ μου... είμαι έγκυος... ψιθύρισε με απόγνωση. 

Άπλωσε το χέρι στο τηλέφωνο και σχημάτισε το 

νούμερο της Φρίντας. 



Φώφη Walter-Κυρλίδου 

 

7 
 

ΦΡΙΝΤΑ 

 

Ό,τι και να είχε κάνει οι δυο ρυτίδες αγκάλιαζαν τον λαιμό 

της σαν φίδια που ξεφώνιζαν την ηλικία της. Γαμώτο, να 

μην υπάρχει μια κατάλληλη επέμβαση...για όλα κάτι είχαν 

βρει οι πλαστικοί... αυτό όμως, του λαιμού, ήταν δύσκολο. 

Η Φρίντα ήπιε μια ακόμη γουλιά από το ουισκάκι της 

και πήγε ν’ ανάψει τσιγάρο. Τι το ήθελε κι αυτό το ρημάδι... 

μεγάλη εξάρτηση. Άντε κοριτσάρα μου, είπε κοιτάζοντας τα 

κούτσουρα στο τζάκι, ώρα να κλείσεις ραντεβού με εκείνον 

τον υπνωτιστή  που σου πρότεινε η πεντικιουρίστα μπας και 

κόψεις τα τσιγάρα και τα ποτά! 

Ξαναήπιε μια γουλιά, την έφερε γύρω στον 

ουρανίσκο της και γέλασε μόνη της. Ε, ρε πώς συνηθίζεις 

κάτι που σαν φοιτήτρια το ελεγες κοριοζούμι! Τώρα όχι 

μόνο σου αρέσει, ξέρεις να το διαλέγεις κι από πάνω!  

Σήμερα ήταν στις κλειστές της. Τώρα τελευταία το 

πάθαινε αρκετά συχνά, να μη θέλει τις γνωστές παρέες στα 

μπαρ και στις κοσμικές ταβέρνες των βορείων προαστείων. 

Ίσως να έφταιγε ο χειμώνας, ίσως γιατί πλησίαζαν οι 

γιορτές που πάντα την μελαγχολούσαν, ίσως πάλι να είχε 

κολλήσει κι αυτή τον μνημονιακό ιό. Όλοι για την κρίση 

μίλαγαν, της είχαν κάνει τα νεύρα τσατάλια πια. Άσε που 

το τελευταίο αίσθημα είχε κάνει φτερά από μόνος του, κάτι 

το πρωτάκουστο και συνταρακτικό κι ας μην άξιζε και 

πολλά...το θέμα είναι ότι αυτός είχε δώσει τέρμα στην 

σχέση... ωιμέ, πού καταντήσαμε λοχία...  

Σηκώθηκε να πάρει την κολλητή της τηλέφωνο 

χωρίς να δει την ώρα. Το θέμα ήταν να φύγουν οι αράχνες 

και τα φίδια που την είχαν ζώσει. 



Βάσω Αποστολοπούλου-Αναστασίου 

 

8 
 

ΒΙΚΤΩΡΙΑ 

 

Το κουδούνισμα του τηλεφώνου καθώς χτυπούσε το 

τελευταίο νούμερο την ξάφνιασε. Ο αριθμός της Φρίντας 

φάνηκε στην οθόνη και την έκανε να μισοχαμογελάσει 

παρά την ταραχή της. Παλιά δουλειά ο συντονισμός τους – 

σκέφτονταν και έκαναν τα ίδια πράγματα ταυτόχρονα κι ας 

ήταν χιλιόμετρα μακριά η μια από την άλλη. 

 «Έλα μαρή», την άκουσε να λέει δήθεν εύθυμα - με 

φωνή ωστόσο που είχε το χρώμα της μελαγχολίας. «Τι 

κάνεις, φιλενάδα, πάλι τον Σοπέν ταλαιπωρείς;» 

 «Μπα... δεν έχω διάθεση για μουσική απόψε. Ό,τι 

έλεγα να σε πάρω, να στα πω μπας και ξελαφρώσω - αλλά 

με πρόλαβες... Εσύ; Πώς είσαι;» 

 «Σκατά, πώς νάμαι... Από τη μέρα που την έκανε ο 

Σαλβατόρε...» 

 «Ποιος είναι πάλι αυτός καλέ;», την έκοψε η άλλη 

ξαφνιασμένη. «Καινούργιος; Πότε πρόλαβες αθεόφοβη και 

γιατί δεν ξέρω τίποτε;» 

 «Ο Σωτηράκης, μαρή... Σαλβατόρε τον έλεγα, επί το 

καλλιτεχνικότερο χου χου... Από τότε που την έκανε λοιπόν 

έχω τις μαύρες μου... ανακάλυψα και κανα δυο καινούργιες 

ρυτίδες στο λαιμό και είμαι χάλια... Εσύ όμως τι έχεις κι 

είσαι σαν Μεγάλη Παρασκευή;» 

 «Εγώ... εγώ...» έσπασε η φωνή της Βικτώριας. 

 «Τι “εγώ, εγώ” μαρή; Γιατί τραυλίζεις, τα ήπιες;» 

 «Να... πώς να στο πω... έχω καθυστέρηση...» 

 «Πάντα καθυστερημένο ήσουν , τώρα σε πείραξε;» 

 «Καθυστέρηση, φιλενάδα, καθυστέρηση... δεν έχω 

περίοδο εδώ και κοντά δυο μήνες... καταλαβαίνεις;» 



Φώφη Walter-Κυρλίδου 

 

9 
 

ΦΡΙΝΤΑ 

 

«Ε και λοιπόν; Μάλλον στο σόι σου τους κόβεται αρκετά 

νωρις! Σιγά τη χασούρα βρε φιλενάδα, άντε να κλαίμε γιατί 

δεν θα αγοράζεις πλέον σερβιέτες! Εδώ εγώ σου λέω ότι οι 

δυο ρυτίδες στον λαιμό μου δεν φεύγουν ό,τι κρέμα και αν 

βάλω - μια μικρή περιουσία έχω δώσει τσάμπα και βερεσέ. 

Άντε, άντε... θα πάω αύριο και θα σου πάρω δώρο ένα 

άσπρο κολλητό παντελόνι, έτσι για να το γιορτάσουμε. 

»Ορίστε;;; Πώς το είπες αυτό; Μισό λεπτό γιατί 

κόντεψα να βάλω το τσιγάρο στο στόμα από την καύτρα 

του... μιλάς σοβαρά βρε Βικτώρια; Κλείνω κι έρχομαι από 

κει. Τέτοια ώρα τέτοια λόγια... παρακάλα μόνο μην έχουν 

μπλόκο για αλκοτέστ γιατί οριακά το περνάω». 

Πρώτη φορά στα χρονικά η Φρίντα έβγαινε από το 

σπίτι της χωρίς μακιγιάζ. Κοιτάχτηκε για μια στιγμή στον 

καθρέφτη του ασανσέρ και συγχύστηκε, αμέσως όμως της 

ξαναθόλωσε η σκέψη μ’ αυτό που της είχε πει με αγωνία η 

Βικτώρια και ξέχασε και τα βαψίματα και την μιζανπλί.. 

Καλέ... λες να είναι αλήθεια... να περιμένει παιδί... κι 

απο ποιον καλέ... από τον αρχάγγελο Γαβριήλ; Αφού δεν 

είχε κανένα τώρα τελευταία... Κοίτα που οδηγάω σαν τρελή 

για το σπίτι μιας σαραντα-βάλε υποχόντριας που μάλλον 

έπιασε παιδί από το κάθισμα του μετρό! 

Ούρλιαξαν τα φρένα της Άουντι ενώ η Φρίντα 

πνίγηκε σχεδόν από τα γέλια. Ευτυχώς που η φίλη της δεν 

έμενε και πολύ μακριά. Πάντως το κέφι της είχε φτιάξει με 

τον κρύο αέρα και τις αστείες σκέψεις κι όταν μπούκαρε 

στην μισάνοιχτη πόρτα της κολλητής της, το πρόσωπό της 

είχε χάσει κάθε συννεφάκι μελαγχολίας. 



Βάσω Αποστολοπούλου-Αναστασίου 

 

10 
 

ΒΙΚΤΩΡΙΑ 

 

«Ήρθες φιλενάδα μου... ήρθες... αχ πάω να τρελαθώ... τι 

ήταν αυτό που με βρήκε στα καλά καθούμενα... έγκυος; 

εγώ; δεν το χωράει ο νους μου... αχ τι θα κάνω mon Dieu… 

πού να κρύψω τις πομπές μου... Τι θα κάνω Χριστέ μου με 

ένα μωρό κι ανύπαντρη... θα με διώξουν κι από τη Σχολή... 

πού ακούστηκε καθηγήτρια με μπάσταρδο... κι αν μείνω 

χωρίς δουλειά, πώς θα το μεγαλώσω... αχ τι έπαθα...» 

 Η Βικτώρια είχε πέσει με αναφιλητά πάνω στην 

φιλενάδα της που αγωνιζόταν να βγάλει άκρη από αυτό το 

παραλήρημα. Την πήρε μαλακά από το χέρι, την κάθισε 

στον καναπέ και προσπάθησε να την ηρεμήσει. 

 «Έλα κοριτσάκι μου, έλα φιλεναδίνο μου, σταμάτα 

να κλαις και πες μου τι συμβαίνει... έλα καλό μου...» 

 «Συμβαίνει ότι έχω καθυστέρηση...»  

 «Και τι έγινε καλέ; Κοντεύουμε τα πενήντα, έχουμε 

μπει στην κλιμακτήριο, πολύ θέλει; Και καθυστέρηση θα 

έχουμε και φουντώματα και ιδρώτες κι όλα αυτά τα 

χαριτωμένα που λένε τα περιοδικά και...» 

 «Εγώ όμως έχω και ανακατωσούρες και ζαλάδες και 

σαν να φούσκωσε το στήθος μου» την έκοψε η άλλη. 

«Περιμένω παιδί σου λέω, δεν καταλαβαίνεις;» 

 «Κι από ποιον το περιμένεις μαρή;» αγανάκτησε η 

Φρίντα. «Ο Αλέξανδρος είναι παρελθόν εδώ και αιώνες κι 

άλλο γκόμενο δεν έχεις... ή έχεις και δεν το ξέρω;» 

 Η Βικτώρια την κοίταξε δυστυχισμένα. 

 «Από τον Αρτούρο... τον Φλωρεντίνο εραστή της 

μιας νύχτας...», της αποκρίθηκε ξεψυχισμένα. 

 



Φώφη Walter-Κυρλίδου 

 

11 
 

ΦΡΙΝΤΑ 

 

«Κατακαημένη Αράχωβα!», έβαλε τις φωνές η Φρίντα. 

«Τόσα χρόνια ξηρασία κι από το πουθενά βρέθηκε ένας 

Ιταλός να φυτέψει καρπό στην Σαχάρα σου βρε φιλενάδα; 

Έλα Χριστέ και Απόστολε...ή μαλλον ας αφήσουμε τα θεία 

και ας κοιτάξουμε τα ανθρώπινα και το τι μέλλει γενέσθαι. 

Βικτώρια... θα μείνω σήμερα εδώ, να περάσει όπως όπως η 

νύχτα και το πρωί θα πάω στο φαρμακείο να σου φέρω ένα 

τεστ. Θα το κάνεις και μετά θα βάλουμε τα κεφάλια μέσα 

για να βρούμε λύσεις. Αερολογώντας δεν κερδίζουμε 

τίποτε... μπορεί να είναι ανεμογκάστρι μαρή, με λίγη δόση 

φαντασίας... σου καλάρεσε μου φαίνεται ο Ιταλιάνο... τι με 

κοιτάς έτσι σαν παρλιακό... ανεμογκάστρι καλέ, έγκυος 

κατά φαντασίαν... σ’ έχω ικανή δηλαδή...» 

Τρέχοντας, για να μην φάει την σφαλιάρα που ήταν 

έτοιμη να της ρίξει η φιλενάδα της, η Φρίντα άρπαξε ενα 

ριχτάρι από τον έναν καναπέ, διπλώθηκε όπως όπως στον 

δεύτερο με μια μαξιλάρα στο προσκέφαλο και φώναξε στην 

αποσβολωμένη κολλητή της «άντε, καλό υπόλοιπο της 

νύχτας Βικτωράκι και ες αύριον τα σπουδαία. Μην 

ανησυχείς, μαζί όλα θα τα λύσουμε. Κι αν είσαι πράγματι 

έγκυος... γιούπι γιάγια, γιουπιγιά! Άντε ξάπλωσε και θα τα 

πούμε με το φως του ήλιου». 

Μόλις έμεινε μόνη της σηκώθηκε κι άναψε στη 

ζούλα ενα τσιγάρο. Η Βικτώρια δεν επέτρεπε, υποτίθεται, 

το κάπνισμα στο σαλόνι της και τράβηξε λίγο την κουρτίνα 

της μπαλκονόπορτας... μπα, βαθύ σκοτάδι ακόμη... 

ξαναδιπλώθηκε στον καναπέ κι ευχήθηκε η φιλενάδα της 

να είχε ήδη κοιμηθεί... δύσκολες στιγμές την περίμεναν. 



Βάσω Αποστολοπούλου-Αναστασίου 

 

12 
 

ΒΙΚΤΩΡΙΑ 

Άνοιξε απότομα τα μάτια της κι ανακάθισε στο κρεβάτι 

τραβώντας το πάπλωμα ένα κουβάρι πάνω στο στήθος της 

για να σταματήσει το τρέμουλο που διαπερνούσε το σώμα 

της απ’ άκρη σ’ άκρη. Η καρδιά της χτυπούσε μανιασμένα. 

Έβαλε επάνω την παλάμη της  – για μια στιγμη νόμισε ότι 

θα πεταχτεί έξω, ότι θα φύγει από το σώμα της. 

 «Και πολύ καλά θα κάνει». 

Τινάχτηκε τρομαγμένη. Ποιος είχε μιλήσει, από που 

ερχόταν η φωνή; Η Βικτώρια κοιμόταν... τότε ποιος; 

«Εγώ μίλησα», συνέχισε σκληρά η μαμζέλ Συλβί. 

«Εσένα έτσι κι αλλιώς σου είναι άχρηστη αυτή η καρδιά. 

Καλύτερα να πάει κάπου αλλού, σε κάποιο στήθος που να 

ξέρει να αγαπά, να πονά, να νιώθει...» 

«Μη με σταυρώνεις κι εσύ, να χαρείς... τάχω 

χαμένα... δεν ξέρω τι να σκεφτώ, τι να κάνω... δεν το 

βλέπεις; Αυτό το παιδί, αν υπάρχει, θα είναι ό,τι πιο όμορφο 

κι ό,τι πιο τραγικό θα μου έχει συμβεί... πάω να τρελαθώ... 

Παιδί; Εγώ; Στα σαραντα οχτώ μου; Και χωρίς πατέρα; 

Πώς να...» 

«Έχει πατέρα το παιδί – αν υπάρχει, όπως λες...», 

την έκοψε η μαμζέλ. «Τον Φλωρεντίνο γόη σου... που μια 

νύχτα πέρασες μαζί του, μία και μονάχη, και κατάφερες να 

γκαστρωθείς, τρομάρα σου... και μη σοκάρεσαι, έτσι το 

λένε αυτό που σου συμβαίνει... αν σου συμβαίνει... Μάνα 

δεν ξέρω αν έχει...» είπε και την κοίταξε με περιφρόνηση. 

Αυτό παραήταν πολύ. Η Βικτώρια ένιωσε το στομάχι 

να ανεβαίνει στο στόμα της. Ίσα που πρόλαβε να τρέξει στο 

μπάνιο με δυο δάχτυλα πίκρα στο λαιμό. 



Φώφη Walter-Κυρλίδου 

 

13 
 

ΦΡΙΝΤΑ 

 

Ένας  Θεός ξέρει πώς ξημέρωσε και για τις δυο φιλενάδες, 

με τη Βικτώρια να πηγαινοέρχεται στο μπάνιο και την 

Φρίντα να παριστάνει ότι κοιμάται για να μην την κάνει να 

νιώθει άβολα. 

Κατά τις 8, πρωτάκουστη ώρα γι αυτήν, η Φρίντα 

είχε ξεδιπλωθεί από τον κουραστικό καναπέ, είχε βάλει 

καφέ (το νερομπούλι που επέμενε να πίνει η Βικτώρια αλλά 

με την μυρωδιά τουλάχιστον του τονωτικού της) και είχε 

τρέξει στο φαρμακείο της γωνίας για το τεστ εγκυμοσύνης. 

Τα έχασε βέβαια προς στιγμήν όταν είδε ότι υπήρχαν πολλά 

είδη, τελικά όμως πήρε (με την βοήθεια του φαρμακοποιού 

που την εξυπηρέτησε όλο χαρούλες παρ’ όλο που ήταν 

αχτένιστη σχεδόν και αμακιγιάριστη) το πιο απλό. Βολίδα 

γύρισε στο σπίτι της Βικτώριας, μπήκε στο δωμάτιό της, τη 

σκούντησε για να την βγάλει από τον λήθαργο που είχε 

πέσει τα ξημερώματα και την πήγε κατ’ ευθείαν στο μπάνιο 

για να κάνει το τεστ. 

«Άντε μαρή, κατούρα να φύγουμε!» της είπε με 

ψεύτικη ευθυμία - η καρδιά της όμως χτυπούσε τρελά. 

Τόση ήταν η αγωνία και των δυο που η Βικτώρια δεν 

κατάλαβε καν ότι η φιλενάδα της είχε θρονιαστεί στο χείλος 

της μπανιέρας ενώ αυτή τσέκαρε το τεστ. Όταν είδε ότι 

ήταν θετικό, παραλίγο να σωριαστεί κάτω, αλλά η Φρίντα 

την άρπαξε από τους ώμους και σχεδόν την έσυρε στο 

σαλόνι και την ξάπλωσε στον καναπέ. 

«Γιούπιιιιι! Θετικό είναι Βικτωράκι... άντε να μας 

ζήσει και εγώ νονά! Μπράβο βρε Φλωρεντίνε παιδαρά... 

από βόλια έσκισες Ιταλιάνο μας», χοροπηδούσε έξαλλη. 



Βάσω Αποστολοπούλου-Αναστασίου 

 

14 
 

ΒΙΚΤΩΡΙΑ 

 

Φώναζε, χόρευε η Φρίντα ενώ η κολλητή της είχε πάθει κάτι 

σαν stupor και κοίταγε χωρίς να βλέπει τους χορούς και τα 

καμώματα της τρελοπαντιέρας.  

«Φιλενάδα είσαι καλά;» σταμάτησε απότομα  τους 

αλαλαγμούς μόλις την πήρε χαμπάρι. «Έλα μαρή να το 

πανηγυρίσουμε, περιμένουμε μωρό, μωρό, το κατάλαβες;» 

«Εσύ το κατάλαβες ότι είμαστε για τα πανηγύρια;» 

αγρίεψε ξαφνικά η Βικτώρια βρίσκοντας τη λαλιά της και 

βγαίνοντας από την κατατονία. «Μου λες τι να κάνω αντί 

να χοροπηδάς σαν σεληνιασμένη; Πού να κρυφτώ, σε ποια 

σπηλιά; Εγώ; Να κάνω παιδί; Στα σαράντα-φεύγα μου, 

ανύπαντρη, από έναν άντρα που δεν ξέρω ούτε καν το 

επώνυμο του; Με κάποια θέση στην κοινωνία, καθηγήτρια 

αξιοσέβαστη; Με τι μούτρα θα πάω στο αμφιθέατρο, μου 

λες; Πώς θα...» 

«Με τα δικά σου!», ήταν η σειρά της Φρίντας να 

αγριέψει, χάνοντας με μιας όλη την καλή της διάθεση. «Με 

τα δικά σου μούτρα θα πας κι ανάγκη δεν έχεις κανέναν - 

και δεν φαντάζομαι να σου περνούν τίποτα τρελές ιδέες 

από το μυαλό... για το μωρό εννοώ και για το μέλλον του...» 

Άναψε τσιγάρο και την κοίταξε με μάτια μισόκλειστα 

ξεφυσώντας συννεφάκια καπνού. 

Η Βικτώρια τάχασε, δεν το περίμενε... και 

περισσότερο δεν περίμενε η φιλενάδα της να έχει διαβάσει 

τις πιο κρυφές της σκέψεις Κάτι πήγε να πει αλλά δεν 

άντεξε τόση ένταση. Σωριάστηκε με λυγμούς στον καναπέ 

κρύβοντας το πρόσωπο στα χέρια της.  

«Χριστέ μου... τι θα κάνω...» ψέλισε αδύναμα 



Φώφη Walter-Κυρλίδου 

 

15 
 

ΦΡΙΝΤΑ 

 

Η Φρίντα πέταξε το τσιγάρο και την αγκάλιασε σφιχτά. 

«Σώπα,  φιλεναδίνο μου... να δεις που όλα καλά θα 

πάνε. Θα σιγουρευτούμε πρώτα  και μετά θα οργανώσουμε  

τα πάντα. Πριν απ’ όλα ο γυναικολόγος...» 

 Με ένα τηλεφώνημα απ’ το κινητό της το ραντεβού 

είχε κλειστεί για νωρίς το απόγευμα. Κανείς, ακόμη κι ένας 

γιατρός, δεν τολμούσε να αρνηθεί κάτι στην Φρίντα. 

Μιλώντας και γελώντας κατάφερε να βάλει την Βικτώρια 

να φάει ένα ολόκληρο σιμίτικο κουλούρι  με τον καφέ της 

αφού της ανέπτυξε ολόκληρη θεωρία ότι  θα ρουφούσε τα 

στομαχικά υγρά που της προξενούσαν ναυτία. Μετά την 

έβαλε να κάνει μπάνιο, της πρότεινε να βάλει κάτι άνετο -

ευτυχώς από φαρδουλά ρούχα η Βικτώρια είχε μια 

ντουλάπα ολόκληρη λόγω στυλ... ιντελεκτουέλ, όπως την 

κορόιδευε η φινετσάτη φίλη της, και την πίεσε να βγει μια 

βόλτα μαζί της με τα πόδια για να πάρει λίγο αέρα. 

Βέβαια η βόλτα δεν κράτησε και πολύ γιατί, όταν 

κοιτάχτηκε η Φρίντα σε μια βιτρίνα και συνειδητοποίησε 

ότι ήταν αχτένιστη κι αμακιγιάριστη και ότι φορούσε μια 

φόρμα τσαλακωμένη από τον καναπέ, το έβαλε στα πόδια 

τραβώντας την κολλητή της και αφήνοντάς την στο σπίτι 

της. Της υποσχέθηκε όμως ότι θα ερχόταν να την πάρει μια 

ώρα πριν το ραντεβού για να πάνε μαζί στον γιατρό.  

Του σκοτωμού γύρισε στο διαμέρισμά της, έκανε ένα 

μυρωδάτο μπάνιο, βάφτηκε επιμελώς και κατέβηκε μέχρι 

την Άντα, την κομμώτριά της για να της κάνει ένα 

πιστολάκι. Όλα τα νέα είναι  πιο επίσημα όταν είναι κανείς 

περιποιημένος. 



Βάσω Αποστολοπούλου-Αναστασίου 

 

16 
 

ΒΙΚΤΩΡΙΑ 

 

«Κυρία μου, συγχαρητήρια, περιμένετε παιδί!» είπε ο 

γιατρός αφού τελείωσε την εξέταση. «Με βάση τον έλεγχο 

και την ημερομηνία της τελευταίας περιόδου υπολογίζω ότι 

είστε στην πέμπτη με έκτη εβδομάδα κυήσεως. Θα πρέπει 

να κάνουμε κι άλλες εξετάσεις για να βεβαιωθούμε ότι όλα 

πάνε καλά. Θα σας κλείσω ένα ραντεβού...» 

 Μα η Βικτώρια δεν τον άκουγε. Τελικά είναι 

αλήθεια... είμαι έγκυος... μέσα μου μεγαλώνει μια 

καινούργια ζωή... ένα πλασματάκι δικό μου, καταδικό μου 

μιας κι ο πατέρας του δεν θα το μάθει ποτέ... και νάθελα, 

πού να τον βρω; Κι αυτό το μωρό έχει μόνο εμένα – και την 

Φρίντα μου... κι είμαι εγώ υπεύθυνη για όλα, ακόμα και για 

το αν θα το φέρω στον κόσμο... Τι θα κάνω, Θεέ μου... πώς 

θα το χειριστώ όλο αυτό; Τι τραγικό δίλημμα... αν το 

κρατήσω, θα πρέπει να αντιμετωπίσω τα σχόλια του 

κόσμου... των συναδέλφων... τις δυσκολίες να μεγαλώνω 

μόνη μου ένα παιδί... μα και πάλι... πώς να του στερήσω το 

δικαίωμα στη ζωή... πώς να το στείλω στο σκοτάδι πριν 

ακόμα δει το φως... Παιδί μου... πόσο παράξενο, πόσο 

απίστευτο μου ακούγεται... ένα παιδί που θα με λέει μαμά, 

που θα απλώνει τα χεράκια του και θα με αγκαλιάζει... που 

θα είμαι όλος ο κόσμος γι αυτό... εγώ, που έχω σταματήσει 

εδώ και χρόνια να κάνω τέτοια όνειρα... μαμά... τι μαγική 

λέξη... αλλά και πάλι... Χριστέ μου, τι θα κάνω...» 

 «Ευχαριστούμε πολύ γιατρέ, θα τα πούμε», άκουσε 

την Φρίντα να λέει - και την άλλη στιγμή την είχε αρπάξει 

από το χέρι και την τραβούσε προς την πόρτα του ιατρείου 

για να μην προλάβει η φίλη της να πει καμιά βλακεία. 



Φώφη Walter-Κυρλίδου 

 

17 
 

ΦΡΙΝΤΑ 

 

«Φρίντα... τι θα κάνω;» την ρώτησε αρπάζοντας το χέρι της 

με αγωνία μόλις μπήκαν στο αυτοκίνητο. 

« Άκουσον άκουσον... ρωτάει τι θα κάνει... ρε συ 

Βικτώρια θα μας κουφάνεις τώρα; Αντί να ετοιμάζεσαι για 

να πάμε να ανάψουμε λαμπάδες σε δέκα άγιους για το 

θαύμα, για το λαχείο που σου έπεσε...  το παίζεις σκεφτική 

και φουρτουνιασμένη; Εκτός βέβαια αν είναι το σοκ της 

έκπληξης... αυτό, το καταλαβαίνω. Είσαι, θα μου πεις, και 

κάπως αργή στα αντανακλαστικά σου. Α... όχι, μην παίρνεις 

θιγμένο ύφος... η αλήθεια να λέγεται. Ρε συ... σκούπισε τα 

μάτια σου και σταμάτα να σκέφτεσαι τι θα πει ο κόσμος ή 

τι θα έλεγε η τρισκατάρατη μαμζέλ Συλβί που με τις 

βλακείες της έχει βρυκολακιάσει στο μυαλό σου μέσα και 

προσπαθεί να σου επιβληθεί σε κάθε σου κίνηση. 

Βικτωράκι... θα γίνεις μαμά... ενα αγγελούδι μεγαλώνει 

μέσα σου μαρή... Μακάρι να μου είχε τύχει εμένα τέτοιο 

κελεπούρι… και τι δεν θα έδινα ...» 

Ξεστομίζοντας αυτά τα λόγια, κατάλαβε η  Φρίντα 

ότι όλη της η υπερδιέγερση άρχιζε και τελείωνε σ’ αυτό το 

εσωτερικό της παράπονο... και τι δεν θα έδινε να γίνει 

μητέρα η ίδια… λεφτα είχε, κουράγιο είχε, την κοινωνία την 

είχε από χέρι γραμμένη, οπότε η έλλειψη φανερού πατέρα 

δεν την ενδιέφερε... αχ… παλιοζωή, έτσι είσαι, τα δίνεις 

όπου δεν τα λαχταράνε. Δεν πειράζει όμως, αν όχι μητέρα, 

θα γίνω η καλύτερη νονά του κόσμου. Θα γίνω μια 

πνευματική μητέρα που θα σκίζει - κι όχι τίποτε άλλο, αλλά 

το παιδάκι θα το έχει άμεση ανάγκη αυτό, με την 

συντηριτικούρα  μανούλα που του έλαχε... 



Βάσω Αποστολοπούλου-Αναστασίου 

 

18 
 

ΒΙΚΤΩΡΙΑ 

 

«Κάνεις λάθος, η μαμζέλ μου λέει ακριβώς αυτό που λες κι 

εσύ», υπερασπίστηκε η Βικτώρια τη φωνή της συνείδησής 

της. «Να δεχτώ αυτό το μωρό σαν δώρο Θεού και να 

φροντίσω με κάθε τρόπο να γεννηθεί και να μεγαλώσει 

σωστά... κι ούτε την νοιάζει που δεν θα έχει νόμιμο 

πατέρα... η άλλη Βικτώρια, η λογική, είναι αυτή που κάνει 

τις σκοτεινές σκέψεις... περίεργο, ε; Κι όμως... δες το λιγάκι 

ψύχραιμα... και δεν μιλώ μόνο για το τι θα πει η κοινωνία 

γενικά και η δουλειά μου ειδικότερα. Μιλώ για την ηλικία 

μου, φιλενάδα, για την ηλικία μας... Αυτό το παιδί 

μεγαλώνει μέσα σε μια μάνα κοντά πενήντα χρονών... 

ξέρεις και ξέρω καλά τι σημαίνει αυτό... πόσα προβλήματα 

μπορεί να έχει, τι γενετικές ανωμαλίες...» 

 Η φωνή της έσπασε. Πήρε μια βαθιά ανάσα, έκανε 

μια κίνηση να εμποδίσει την Φρίντα, που ήταν έτοιμη να 

ξεσπαθώσει, και συνέχισε. 

 «Άσε με να στα πω τώρα που ξεκίνησα γιατί δεν 

ξέρω αν θα ξαναβρώ το κουράγιο. Και δεν ειναι μόνο το 

πολύ σοβαρό, το τεράστιο θέμα της υγείας του παιδιού... 

που, πες, υπάρχουν τρόποι να το ελέγξεις, να το 

προλάβεις... Δεν ξέρω αν έχω το δικαίωμα να φέρω στον 

κόσμο ένα παιδί από εγωισμό και μόνο... για να το χαίρομαι 

καθώς θα μεγαλώνει και να τόχω απαντοχή στα γεράματά 

μου... Φιλενάδα, όταν θα είναι στα είκοσι, εγώ θα είμαι στα 

εβδομήντα - το συνειδητοποιείς; Όταν θα πρέπει να του 

σταθώ πάνω που θα ανοίγει τα φτερά του στη ζωή, εγώ θα 

είμαι μια κουρασμένη γυναίκα... δεν θα μπορώ να το 

βοηθήσω... το καταλαβαίνεις αυτό;» 



Φώφη Walter-Κυρλίδου 

 

19 
 

ΦΡΙΝΤΑ 

 

Άντε τώρα να απαντήσω σε αυτές τις σκέψεις με πλακίτσες 

γαμώτο... σκεφτηκε η Φριντα.  

«Βικτώρια, ναι, το παρόν σου δεν είναι εύκολο, το 

μέλλον ακόμη πιο δύσκολο - αλλά βρε φιλενάδα... αν 

βρισκόμαστε προ τετελεσμένου γεγονότος (κι αύριο θα 

πάμε πρωί πρωί για τον υπέρηχο), ποιος ο λόγος να 

χαραμίζεις φαιά ουσία πάνω στους φόβους σου; Ξόδεψε 

την για χαρμόσυνα... για την γλύκα ενος μωρού στην 

αγκαλιά σου, την ομορφιά από το χαμόγελό του κι όλα αυτά 

που ακούγαμε αλλά που ποτέ δεν νοιώθαμε γιατί δεν μας 

αφορούσαν. Και σου τα λέω εγώ, η Φρίντα η 

ντερμπεντέρισα - η οποία όμως, κακά τα ψέματα, δεν θα 

μπορέσει να νοιώσει ούτε το ένα εκατομυριοστό απο αυτα 

που μέλλουν γενέσθαι σε σένα, τυχερούλα...» 

Τινάζοντας τους ώμους τσαχπίνικα και ρίχνοντας 

μια πλαϊνή ματιά στη φίλη της, η Φρίντα μάρσαρε το 

αυτοκίνητο και έριξε μια περιποιημένη βρισιά σε ενα 

φορτηγό που την έκοψε από αριστερά. Ακόμη τό ’λεγε η 

περδικούλα της. Ήταν νέα, πανάθεμα τα ημερολόγια, ήταν 

υγιής και κοτσονάτη... ή μάλλον όχι - κοτσονάτα λένε τα 

πουρά  για να μην τα πουν σταφιδιασμένα! Ήταν νέα, υγιής 

και η πιο καραμπινάτη μέλλουσα νονά της υφηλίου. Έβαλε 

πιο δυνατά το ραδιόφωνο στο «Ντέρτι FM» και έριξε μια 

στο γόνατο της Βικτώριας, που τινάχτηκε τρομαγμένη από 

τα σύννεφα των σκέψεών της.  

«Γεια σου κουμπαρίτσα μου! Άντε να τελειώνουμε 

με τις εξετάσεις και μας περιμένουν γλέντια που θα καεί το 

πελεκούδι! Ξύπνα σου λέω καλέ, φτάσαμε σπίτι σου!» 



Βάσω Αποστολοπούλου-Αναστασίου 

 

20 
 

ΒΙΚΤΩΡΙΑ 

 

Η κεφαλή του υπερηχογράφου έκανε βόλτες στην κοιλιά 

της γλιστρώντας πάνω σ’ εκείνο το παγωμένο ζελέ που της 

είχε απλώσει ο γιατρός. Η Βικτώρια παρακολουθούσε 

αμίλητη την οθόνη χωρίς να καταλαβαίνει τίποτε – σε 

αντίθεση με την Φρίντα, που με ακατάσχετη λογοδιάρροια 

είχε σχεδόν ανέβει στο εξεταστικό κρεββάτι. 

 «Ακόμα γιατρέ μου; Μα πού είναι τέλος πάντων το 

μωρό; Κι όλα αυτά που βλέπουμε τι είναι;» 

 «Ένα λεπτό κυρία μου, δεν είναι τόσο απλό. Στα 

αρχικά στάδια της κύησης τα πράγματα είναι... Νάτο!» είπε 

ξαφνικά και της έδειξε με το δάχτυλο ένα σημείο στην 

οθόνη σαν ακανόνιστο αστέρι. «Εδώ...το βλέπετε αυτό εδώ 

το άσπρο σαν συννεφάκι; Αυτό είναι το μωρό, ή μάλλον 

αυτό θα γίνει κάποια στιγμή μωρό – τώρα είναι ακόμη σαν 

ενα τσαμπί κύτταρα που πολλαπλασιάζονται με 

τρομακτική ταχύτητα και...» 

Μα η Φρίντα δεν τον άκουγε. Είχε καρφώσει τη 

ματιά της στο λευκό σημαδάκι και ξεφώνιζε «νάτο, νάτο! 

Το μωρό μας, το συννεφάκι μας! Αχ θα τρελαθώ! Βικτώρια 

το βλέπεις; Μίλα μαρή, πες κάτι, η πρώτη φωτογραφία του 

μωρού μας και...» Σταμάτησε ξαφνικά βλέποντας χοντρά 

δάκρυα να κυλούν στα μάγουλα της φιλενάδας της που 

κοιτούσε σαν υπνωτισμένη την μικρή κουκίδα που ήταν το 

παιδί της. «Το μωρό μου», ψιθύρισε, «το μωρό μου! 

Φρίντα, είναι αλήθεια! Αυτό εκεί είναι το μωρό μου, το 

μωρό μας...» Η φωνή της έσπασε, αναλύθηκε σε λυγμούς. 

Η φιλενάδα της την αγκάλιασε τρυφερά. 

«Ναι καλή μου! Το πιο όμορφο μωρό του κόσμου!» 



Φώφη Walter-Κυρλίδου 

 

21 
 

ΦΡΙΝΤΑ 

 

Μόνο σε κάδρο δεν έβαλε η μέλλουσα νονά την άσπρη 

κουκιδίτσα που ήδη είχε γίνει για τις δυο φιλενάδες ένα 

λατρεμένο μωρό. Τελευταία στιγμή άφησε την πανάκριβη 

ασημένια κορνίζα στο κουτί της για το κοντινό μέλλον όπου 

περιχαρής θα έβαζε μια φωτογραφία από το γεννημένο 

πλέον ανθρωπάκι τους, το μικρό τους Συννεφάκι. Έτσι θα 

το αποκαλούσε πλέον η Φρίντα - και άναψε μια τσιγαριά 

τραγουδώντας, τι άλλο, την «Συννεφούλα» του 

Σαββόπουλου. 

Η Βικτώρια έλειπε στο Πανεπιστήμιο, κάτι 

ραντεβού με τον λογιστή της είχαν τελειώσει και το 

απόγευμα έχασκε άδειο μπροστά της. Τώρα τελευταία, 

ειδικά μετά το χαρμόσυνο γεγονός, έπιανε τον εαυτό της 

συχνά πυκνά να μην ξέρει τι να κάνει τον χρόνο της, με τι 

να ασχοληθεί. Άντε - να γεννηθεί το Συννεφάκι, να 

μεγαλώσει, να το παίρνει για ψώνια και να το πηγαίνει στις 

κούνιες. Μπορεί να μην γινόταν η ίδια μητέρα, αλλά αυτό 

το παιδί θα ήταν όντως το πνευματικό σπλάχνο της. 

Σηκώθηκε και πήγε στο πελώριο λουτρό της, στον 

ναό της όπως το έλεγε, εκεί όπου όλα τα επιτεύγματα των 

εταιριών καλλυντικών απλώνονταν σαν τάματα πάνω στο 

πανάκριβο μάρμαρο. Τα χάιδεψε με τα μάτια της, σήκωσε 

ένα άρωμα που είχε φτιάξει ειδικά γι αυτήν ένας Αραβικός 

οίκος στο Ντουμπάι και έρρανε την ατμόσφαιρα γύρω της. 

Σε τέτοιες μέρες κρίσης το κομπόδεμά της κρατούσε γερά. 

Οι αγορές σε ξένο νόμισμα της ειχαν φέρει μεγάλα κέρδη 

και, χωρίς να είναι σε καμιά λίστα, ήταν από τους λίγους 

που επέπλεαν στην οικονομική τρικυμία της πατρίδας.  



Βάσω Αποστολοπούλου-Αναστασίου 

 

22 
 

ΒΙΚΤΩΡΙΑ 

 

Η Βικτώρια έκλεισε τον υπολογιστή. Θα έβρισκε αργότερα 

το άρθρο που έψαχνε για το αυριανό της μάθημα. Το χέρι 

της πήγε ασυναίσθητα στην κοιλιά της, μια κίνηση που την 

έκανε πολλές φορές τη μέρα από τότε που είδε στον 

υπέρηχο το «Συννεφάκι» (όπως το έλεγε η μουρλέγκω!) 

 Στη σκέψη της κολλητής της χαμογέλασε τρυφερά 

με αγάπη. Σε κείνη χρωστούσε την καλή της διάθεση του 

τελευταίου καιρού, εκείνη την είχε τρέξει στους γιατρούς, 

εκείνη δεν σταματούσε να της λέει τι υπέροχο ήταν αυτό 

που τους είχε συμβεί (σε πρώτο πληθυντικό εννοείται!) 

Μαζί κυοφορούσαν, μαζί είχαν τις αναγούλες, μαζί θα 

φούσκωναν, μαζί και θα γεννούσαν! Ο ενθουσιασμός της 

αυτός ήταν που οριστικοποίησε μέσα της την απόφαση να 

προχωρήσει μ΄αυτήν την εγκυμοσύνη. Μια απόφαση που, 

τώρα, ήξερε ότι την είχε πάρει από την πρώτην στιγμή – 

απλά τότε δεν μπορούσε να το συνειδητοποιήσει. 

 Στην ανάμνηση των τότε σκοτεινών της σκέψεων 

αναστατώθηκε. Έβαλε πάλι το χέρι στην κοιλιά της σαν να 

ήθελε να την προστατέψει από κάθε κίνδυνο, ακόμα κι από 

τον εαυτό της, κι άπλωσε το άλλο στο κουτί με τα ντόνατς 

για να πάρει ένα με μαύρη σοκολάτα (το τρίτο που έτρωγε 

σήμερα, τα έφτιαχνε ο φούρνος της γειτονιάς της κι ήταν 

σκέτη κόλαση - τρία κιλά είχε πάρει μέσα σε είκοσι μέρες!) 

Άρχισε να το μασουλάει απολαυστικά κι ένιωσε αμέσως τη 

διάθεσή της να καλυτερεύει. 

 «Για να δούμε, Συννεφάκι μου, τι κάνει η νονά σου 

η παλαβιάρα σήμερα» ψιθύρισε στην κοιλιά της και 

σήκωσε το τηλέφωνο. 



Φώφη Walter-Κυρλίδου 

 

23 
 

ΦΡΙΝΤΑ 

 

Τριαντάφυλλο του Ισπαχάν, βανίλια της Μαδαγασκάρης, 

λίγο περγαμόντο και ορχιδέα της Βενεζουέλας. Η θεσπέσια 

μυρωδιά γέμισε τους πόρους της, τρύπωσε δειλά από τα 

ρουθούνια μέσα της - αλλά δεν βρήκε τον δρόμο για την 

ψυχή της. Έπρεπε κάτι να κάνει. Μεγάλωνε, πανάθεμα τον 

χρόνο τον λυσσασμένο, και στο τέλος οι άντρες, το αιώνιο 

χόμπυ της, θα την κοιτούσαν με απάθεια. Μα... αυτή ήταν 

η  Φρίντα... δεν ήταν ουδέτερο...  

Άρπαξε από την τσάντα τον βυσσινί της κατάλογο με 

όλες τις απαραίτητες διευθύνσεις. Σήμερα το κορίτσι θέλει 

Κολωνάκι και, ίσως ίσως, πλαστικό! Κι εκείνη τη στιγμή 

ακριβώς χτύπησε το τηλέφωνο. 

«Ε, λοιπόν, όλα τα περίμενα σ’ αυτή τη ζωή - αλλά 

να ακούσω εσένα, τη Λαίδη Βι, να μιλάει μπουκωμένη στο 

τηλέφωνο... τι τρως καλέ... κι άκου να σου πω... μην 

αρχίσεις τα γλυκά και τις σοκολατοθεραπείες... δεν 

χρειάζεται περιττές θερμίδες το Συννεφάκι!» 

Άναψε τσιγάρο κι άφησε την Βικτώρια να παρλάρει. 

Κάτι σαν ραστώνη την είχε κυριεύσει, κάτι σαν μούδιασμα. 

Όταν η φωνή από την άλλη άκρη σταμάτησε ξαφνικά, 

αναπήδησε. 

«Βικτωράκι... σόρρυ, δεν σε άκουσα... κάτι έχω 

μωρέ, είμαι λίγο κατεβασμένη. Τι κατεβασμένη δηλαδή... 

υπό το μηδέν έχω χτυπήσει. Θα μου φύγει, πού θα πάει, 

αλλά μάλλον χρειάζεται να βάλω τα μεγάλα μέσα. Όχι, όχι, 

κάτσε εσύ σπιτάκι σου, χρειάζεσαι ξεκούραση. Εγώ λέω να 

τραβήξω την ραθυμία μου κατά Κολωνάκι μεριά, όλο και 

κάποια μπουτίκ θα βρει να χωθεί και να την χάσω!» 



Βάσω Αποστολοπούλου-Αναστασίου 

 

24 
 

ΒΙΚΤΩΡΙΑ 

 

«Κατάααλαβα», είπε η Βικτώρια τραβώντας τη λέξη με 

αποδοκιμασία, «πάλι θα πας για κατάθεση... Αν υπήρχε 

αιμοδοσία σε ευρώ, θα είχες πάρει το πρώτο βραβείο σαν ο 

καλύτερος αιμοδότης ever! Μαζέψου λιγάκι μαρή, κρίση 

περνάμε – αλλά τι λέω η αφελής, πότε μαζεύτηκες εσύ για 

να το κάνεις τώρα! Εδώ ήθελες να αγοράσεις δερμάτινο 

συνολάκι την πρώτη φορά που πήγαμε Φλωρεντία, δυο 

φοιτήτριες μπατιρημένες... Όσο θυμάμαι τα μακαρόνια 

που τρώγαμε ολημερίς, τα μόνα που άντεχε το αδύνατο 

προτοφόλι μας... είχαν φυτρώσει στο στομάχι μας, έκανα 

μήνες να ξαναφάω, τα είχε σιχαθεί η ψυχή μου... Τέλος 

πάντων, άδικα πάνε τα λόγια μου και συγχύζομαι... και 

συγχύζω κι αυτό το έρημο το πλασματάκι μέσα μου που δεν 

φταίει σε τίποτε με την θεοπάλαβη νονά που του έλαχε – 

αλήθεια, το ξέρεις ότι τα ακούνε και τα καταλαβαίνουν όλα; 

Ναι, ναι, μη χαχανίζεις και μη με λες χαζομαμά... τι πότε 

τόπες; Σαν να σε ακούω, εγώ σ΄εχω γεννήσει... Λοιπόν! 

Άντε στο καλό και καλό ξόδεμα... αν είναι να σου φτιάξει το 

κέφι, καλό shopping therapy... και τα λέμε πάλι μετά τη 

γιούργια στα μαγαζιά... και σταμάτα να γκρινιάζεις για τη 

σοκολατοθεραπεία μου, το μωρό πεινάει!» είπε κι έκλεισε 

μάνι μάνι το τηλέφωνο για να μην ακούσει τον εξάψαλμο 

της φιλενάδας της. 

 Εδώ που τα λέμε δεν είναι κακή ιδέα τα μακαρόνια, 

σκέφτηκε. Με μια ωραία σαλτσούλα με βασιλικό, al pesto 

που θάλεγε κι ο πατέρας σου... Τι λες κι εσύ, Συννεφάκι 

μου; Συμφωνείς, ε; Βέρο ιταλάκι θα μου βγεις, το βλέπω! 

 Και κατευθύνθηκε αποφασιστικά στην κουζίνα της. 



Φώφη Walter-Κυρλίδου 

 

25 
 

ΦΡΙΝΤΑ 

 

Λιώμα είχε γίνει από τα προβαρίσματα και τα μπες βγες 

στα μαγαζιά. Όλο το Κολωνάκι την γνώριζε όχι μόνο σαν 

καλή πελάτισα αλλα και σαν καταδεκτική και κεφάτη 

γυναίκα, πράγμα αρκετά σπάνιο στην εποχή των δήθεν και 

των τάχα μου. Σήμερα όμως κάτι έλειπε. Μια μαύρη αύρα 

είχε κατακάτσει επάνω στο επιμελώς ατημέλητο κεφάλι της 

Φρίντας και κανένας Λουί Βουιτόν ή καμιά Πράντα δεν 

μπορούσε να της το απομακρύνει. 

Είδε κι απόειδε με την ακεφιά  και κάθισε τελικά σε 

ένα πολυσύχναστο καφέ της περίφημης Πλατείας για να 

πιει ένα καπουτσίνο φρέντο και να ξαποστάσει λιγάκι. Με 

το τρίτο τσιγάρο παρατήρησε ότι η αντροπαρέα που 

καθόταν διαγωνίως απέναντί της δεν πολυέριχνε ματιές 

προς το μέρος της κι αυτό την ταρακούνησε. Σάμπως τι 

ήταν... κάτι φουκαράδες με δεύτερα κοστουμάκια, μάλλον 

υπάλληλοι σε οργανισμό... από τους τυχερούς που ακόμη 

είχαν δουλίτσες δηλαδή... αλλά... παρ’ όλα αυτά... κανένας 

δεν την πυρπολούσε με καυτές ματιές! 

Φριντάκι... κάνε κάτι σύντομα γιατί μας βλέπω στα 

αζήτητα. Τα ρούχα πάντως δεν ήταν το θέμα, η όλη της 

εμφάνιση ήταν και μοντέρνα και αρκετά προκλητική. Όσο 

για ποιότητα, πάντα τα καλύτερα, ας είναι καλά ο 

τραπεζίτης, ο λογιστής της και η μαλακοβρώμα που τύλιξε 

τον ηλίθιο τον πρώην της και την άφησε την ίδια με χρυσό 

πορτοφόλι! Το είχε σκεφτεί και πριν φύγει από το σπίτι 

αλλά όχι στα σοβαρά. Τώρα όμως η απόφαση είχε παρθεί. 

Επόμενο βήμα το ιατρείο του Σιδέρη, του καλύτερου 

πλαστικού Αθηνών και προαστίων! 



Βάσω Αποστολοπούλου-Αναστασίου 

 

26 
 

 ΒΙΚΤΩΡΙΑ  

 

Κρέμασε το τελευταίο στολίδι  στο χριστουγεννιάτικο 

δέντρο, ένα κατάλευκο αγγελάκι με φτερά γεμάτα 

χρυσόσκονη, έβαλε τα φωτάκια στην πρίζα κι έκανε λίγο 

πίσω για να καμαρώσει το έργο της. Τα λαμπιόνια άρχισαν 

να αναβοσβήνουν δίνοντας ένα μαγικό φώς στην ελίτσα-

δέντρο που είχε διαλέξει να στολίσει φέτος ακολουθώντας 

την οικολογική της συνείδηση. 

          «Πώς σου φαίνεται Συννεφάκι μου;» ψιθύρισε 

χαιδεύοντας την κοιλιά της. «Ωραίο δεν το φτιάξαμε; Του 

χρόνου θα το στολίσουμε παρεΐτσα, μωρό μου. Εσύ θα 

κάθεσαι στο καρεκλάκι σου και θα βλέπεις τη μαμά να 

βάζει τα αγγελάκια σου στα κλαδιά και θα κουνάς τα 

χεράκια σου τσιρίζοντας όλο χαρά με τα φωτάκια που θα 

αναβοσβήνουν». Χαμογέλασε τρυφερά καθώς η εικόνα 

σχηματίστηκε στο μυαλό της.  

          Μαμά... Πόσο περίεργη της φαινόταν η λέξη... Ούτε 

και στα πιο τρελά της όνειρα δεν μπορούσε να φανταστεί 

ότι θα είχε την ευλογία να την ακούσει να προφέρεται από 

χείλη μωρουδιακά... του δικού της μωρού. Αισθάνθηκε να 

πλημμυρίζει από πρωτόγνωρα συναισθήματα και τα μάτια 

της να βουρκώνουν, μια ένταση που κάπου, κάπως έπρεπε 

να διοχετεύσει, να μοιραστεί.  

         Έπιασε το τηλέφωνο και σχημάτισε το νούμερο της 

κολλητής της. Μάταια. «Η κλήση σας προωθείται» της 

απάντησε η ευγενική φωνή του τηλεφωνητή. «Πού γυρνάς 

βρε φιλενάδα;» μουρμούρισε απογοητευμένη. «Πού είσαι 

να δεις το δεντράκι που στολίσαμε με το βαφτιστήρι σου;» 

          Άφησε το τηλέφωνο και πήρε ακόμη ένα ντόνατ. 



Φώφη Walter-Κυρλίδου 

 

27 
 

ΦΡΙΝΤΑ 

 

Η ιδιαιτέρα του Σιδέρη ήξερε την Φρίντα από παλιά και, 

όταν κατάλαβε ότι η πελάτισα καιγόταν, δεν το έπαιξε 

«πνιγόμαστε στην δουλειά και κλείνουμε ραντεβού από το 

Νέο Έτος» - οι πλαστικές ούτως ή άλλως είχαν ελαττωθεί 

δραματικά. Της είπε λοιπόν να περάσει και τώρα αν ήθελε.  

         «Βρε Φρίντα, μόνο όταν αποφασίσεις ότι θέλεις 

κανένα ρεκτιφιέ έρχεσαι να μας δεις - τι σόι φίλοι είμαστε; 

Εδώ σου έχω κάνει με τις ώρες εξομολογήσεις  για τον 

Μαροκινό κούκλο που με είχε φτύσει δυο καλοκαίρια πριν 

κι έχω πιει κουβάδες από τα ποτά σου στην βεραντάρα σου. 

Στο θέμα θα μπούμε, κάνε όμως και καμιά στάση μωρό 

μου... εσύ, με τη φόρα που μπήκες, θα κλατάρεις». 

          Βγήκε από το ιατρείο δυο ώρες και τρία μαρτίνι μετά. 

Ο Σιδέρης, παλιά καραβάνα, ήξερε ακριβώς πώς να την 

συνεφέρει. Μια με ανέκδοτα από την θεοπάλαβη ερωτική 

ζωή του, μια με γευστικότατες μπουκίτσες κουτσομπολιού 

για την ωραία Αθηναϊκή κοινωνία που κουράριζε, η Φρίντα 

είχε αποκτήσει και πάλι τη σιγουριά της κι ήταν έτοιμη για 

την βουτιά στα βαθιά. Ο Χριστουγεννιάτικος μπουναμάς 

της θα ήταν μια ανόρθωση στήθους κι ένα μίνι λίφτινγκ που 

θα έκανε τον κάθε υπαλληλάκο να την χαζεύει σαν τους 

τουρίστες που κοιτάζουν την Αφροδίτη της Μήλου στο 

Λούβρο. Μόνο που αυτή θα είναι και όμορφη και 

αρτιμελής! 

 Μπαίνοντας στο πάρκινγκ, όπου είχε αφήσει εδώ 

και ώρες το αμάξι, κοίταξε επιτέλους το κινητό της. Αμάν... 

χίλιες και μια κλήσεις της είχε κάνει η κολλητή της. 

Ξεκλείδωσε, διπλώθηκε στο κάθισμα και την κάλεσε. 



Βάσω Αποστολοπούλου-Αναστασίου 

 

28 
 

ΒΙΚΤΩΡΙΑ 

 

«Καλώς τηνε κι ας άργησε!» είπε μισοπαραπονεμένα, 

μισοειρωνικά η Βικτώρια πνίγοντας ένα χασμουρητό. «Πού 

γυρνάς τόσες ώρες για νάχουμε καλό ρώτημα; Να υποθέσω 

στο αγαπημένο σου όσο και ευρωβόρο σπορ των αγορών; 

Τα σήκωσες όλα από τις βιτρίνες;» 

 «Σιγά μαρή υπερβολική... τα σήκωσες όλα... να σ’ 

ακούσει κανείς να σχηματίσει την χειρότερη ιδέα για μένα. 

Κάτι ψιλοψώνια έκανα, καλλυντικά και τα τοιαύτα. Άκου 

“ευρωβόρο σπόρ”... ήμαρτον... μα πού πας και τις βρίσκεις 

αυτές τις περικοκλάδες; Μίλα απλά ελληνικά χριστιανή μου 

κι άσε τις παρλαπίπες γιατί το βλέπω το Συννεφάκι να 

γεννιέται με γυαλούμπες!» 

 «Καλά που το θυμήθηκες», είπε πικαρισμένη η 

άλλη. «Νονά να σου πετύχει... εκατό τηλέφωνα σε πήρα, 

χαμπάρι εσύ. Σκέψου να είχα και κανένα πρόβλημα» είπε 

κι άφησε τη φράση μετέωρη για να τσεκάρει αντιδράσεις. 

 «Αμάν... Βικτωράκι μου είσαι καλά; Έγινε κάτι; Το 

μωρό; Είναι καλά το Συννεφάκι μας; Α πα πα η κακούργα η 

νονά, σκότωμα θέλω... εγώ να χαζολογάω με τον Σιδέρη για 

πλαστικές κι εσύ να έχεις πρόβλημα... Πες μου, γλυκιά μου, 

τι έχεις... άσε, μη μου λες, έρχομαι σφαίρα από κει... αχ τι 

έπαθα...» είπε έτοιμη να βάλει τα κλάματα. 

 «Τίποτε καλέ, έτσι τόπα, να σε πειράξω» της 

απάντησε η Βικτώρια γεμάτη τύψεις για την αναστάτωση 

που της προκάλεσε. «Στόλισα το δέντρο κι έλεγα να έρθεις 

για καφέ να το καμαρώσουμε παρέα οι τρεις μας» . 

 «Θα έρθω... τώρα... αλλά για να σε σκοτώσω...» 

ξεφύσηξε με ανακούφιση η Φρίντα κι έβαλε μπρος.   



Φώφη Walter-Κυρλίδου 

 

29 
 

ΦΡΙΝΤΑ 

 

«Μωρέ μπράβο χουνέρι φιλενάδα!» 

 Η Φρίντα έβγαλε το παλτό και τα γάντια της και 

διπλώθηκε στον καναπέ της Βικτώριας. «Άσε το Συννεφάκι 

στη ησυχία του και δεν θέλω να σε ξανακούσω να με 

αμφισβητείς. Άνθρωπος είμαι, χριστιανή μου, αμάρτησα... 

πήγα για shopping therapy και τερμάτισα στου Σιδέρη για 

κάτι μερεμετάκια...» 

 «Α... εσύ είσαι τρελή για δέσιμο... καλέ πότε έκανες 

πλαστική; Ανάμεσα σε δυο τσιγάρα; Ο Χριστός πια!» 

 «Έλα μωρέ, είναι δυνατόν; Κατάστρωση σχεδίου 

κάναμε. Τι είναι η πλαστική... τσουρέκι για φούρνισμα; 

Βάλε τώρα κάτι να πιω, ήδη έχω περιποιηθεί δυο τρία 

μαρτινάκια σπέσιαλ. Α... Βικτωράκι... και Χρόνια μας 

Πολλά! Το δεντράκι είναι απίθανο. Μικρό βέβαια, αμάν πια 

εσύ και τα οικολογικά σου, αλλά η αλήθεια είναι ότι κάθε 

του στολίδι είναι διαλεχτό». 

 «Αφού το ξέρεις, όλα τα στολίδια είναι από την 

γιαγιά και την μητέρα μου. Κομμάτια σπάνια πλέον. Όσο 

για το δέντρο, σιγά μην πάρω εκείνα τα πελώρια που 

μάλλον για βουνοπλαγιά είναι παρά για σαλόνι σπιτιού! 

Άντε, κάτσε να σου βάλω ένα ποτάκι. Από του χρόνου θα 

παίρνει μέρος και το Συννεφάκι στον στολισμό, Θεού 

θέλοντος!». 

 «Αμήν», είπε η Φρίντα  ανάβοντας το τσιγάρο της. 

 «Και πού ’σαι... αυτόν τον διάολο θα τον κόψεις αν 

θέλεις να βλέπεις το βαφτιστήρι σου. Δεν θα κάνουμε το 

μωρό μας παθητικό καπνιστή από τα γεννοφάσκια του», 

της είπε με ύφος που δεν σήκωνε αντίρρηση η Βικτώρια. 



Βάσω Αποστολοπούλου-Αναστασίου 

 

30 
 

ΒΙΚΤΩΡΙΑ 

 

Η Βικτώρια τακτοποίησε προσεκτικά τα μελομακάρονα 

στον ασημένιο δίσκο και πασπάλισε με άχνη το λοφάκι  με 

τους κουραμπιέδες που είχε ήδη βάλει στην κρυστάλλινη  

πιατέλα. Καμάρωσε τα έργα της. «Χαλάλι η κούραση, μωρό 

μου», μουρμούρισε, «για το καλό και για τη μνήμη της 

γιαγιάς σου, που μου παρέδωσε τις συνταγές»,  

οικογενειακό μυστικό που πήγαινε από μάνα σε κόρη. 

«Κάποια στιγμή θα τις δώσω και σε σένα, Συννεφάκι μου, 

αν είσαι κοριτσάκι – ή στην καλή σου, αν είσαι αγοράκι». 

 Χάιδεψε την κοιλιά της που σαν να την είδε να 

φουσκώνει λιγάκι (ή ήταν απλά η ιδέα και η λαχτάρα της;) 

κι έτριψε τη μέση της που είχε βαρύνει όσο νάναι μετά από 

ορθοστασία τόσων ωρών. Έβγαλε την ποδιά και πήγε στο 

μπάνιο - αυτή η συχνοουρία του πρώτου τριμήνου την 

ταλαιπωρούσε πολύ. Κατέβασε το εσώρουχο - κι έβαλε μια 

φωνή που πρέπει να ακούστηκε ως το σπίτι της Φρίντας. 

 Το εσώρουχο είχε ροζ κηλίδες... 

 Ένιωσε τα πόδια της να κόβονται και την ανάσα της 

να σώνεται. Παραπάτησε, πιάστηκε από τον νιπτήρα να 

μην πέσει. Ξανακοίταξε με μια τρελή αγωνία, με μια τρελή 

ελπίδα... οι κηλίδες ήταν πάντα εκεί. Το μωρό μου, 

σκέφτηκε πανικόβλητη, το χάνω... χάνω το μωρό μου... Κι 

αυτές οι λέξεις έγιναν σφυρί που χτυπούσε ανελέητα το 

μυαλό της ξανά και ξανά. Χάνω το μωρό μου... χάνω το 

μωρό μου... Σέρνοντας τα πόδια της έφτασε ως το 

τηλέφωνο και σχημάτισε το νούμερο της Φρίντας. 

 «Φιλενάδα... έχω ροζ», ψιθύρισε ξέπνοα μόλις το 

σήκωσε εκείνη. «Χάνω το μωρό μου...» και λιποθύμησε. 



Φώφη Walter-Κυρλίδου 

 

31 
 

 

ΦΡΙΝΤΑ 

 

Ούτε που κατάλαβε πώς έφτασε μάνι μάνι στον σπίτι τής 

φιλενάδας της... το αμάξι λες και είχε αυτόματο οδηγό. 

Μπορεί, αν και με πατημένο τέρμα το γκάζι, να πήγαινε με 

120 χιλιόμετρα, το μυαλό της όμως έτρεχε με την ταχύτητα 

του φωτός και όλες οι σκέψεις ήταν μαύρες κι άραχνες. 

Θαύμα πώς δεν χύθηκε στο πεζοδρόμιο από την βιασύνη 

της να τρέξει μέχρι την πόρτα και μόνο που δεν ούρλιαξε 

όταν κατάλαβε ότι δεν έβρισκε το κλειδί μέσα στον μπόγο 

από μπουρδουκλωμένα ρούχα και τσάντα που κρατούσε 

στα τρεμάμενα χέρια της. 

 Μισή ώρα μετά, αφού είχε μαζέψει κακήν κακώς την 

Βικτώρια από το πάτωμα, την είχε συνεφέρει με νερό και 

την είχε φορτώσει όπως όπως στο αυτοκίνητο, περίμεναν 

την σειρά τους στα έκτακτα περιστατικά του νοσοκομείου. 

Η κολλητή της έτρεμε ολόκληρη και δεν έλεγε να βγάλει 

τσιχ, λες και το μωρό κινδύνευε να φύγει από το στόμα της. 

Η Φρίντα κάποια στιγμή, αφού είδε κι απόειδε, σηκώθηκε 

και πλησίασε την προϊσταμένη στο γκισέ. Με την αγωνία 

που είχε ήταν έτοιμη ακόμη και για τη μάχη των 

Θερμοπυλών, αλλά τελικά υπερίσχυσε η λογική της και με 

γαλίφικο ύφος την παρακάλεσε να τους δώσει κάποια 

προτεραιότητα. «Χρονιάρες μέρες μη χάσουμε το 

μωρουδέλι γιατί δεν προλάβαμε να δούμε τον γιατρό... κάνε 

κάτι χρυσή μου», της είπε όλο γλύκα.  

 Με τούτα και με εκείνα, σε λίγο ο γυναικολόγος που 

εφημέρευε εξέταζε την Βικτώρια προσεκτικά αφού είχε 

πάρει πρώτα το ιστορικό της. 



Βάσω Αποστολοπούλου-Αναστασίου 

 

32 
 

ΒΙΚΤΩΡΙΑ 

 

Προς μεγάλη ανακούφιση της μέλλουσας μητέρας και της 

νονάς ο γιατρός τους ανακοίνωσε ότι η έγκυος είχε απλά 

κουραστεί υπερβολικά κι ότι θα έπρεπε να προσέχει 

παραπάνω. «Είναι βλέπετε κι η ηλικία...» τόλμησε να πει.  

 Μόνο που δεν τον δάγκωσε η Φρίντα - και σίγουρα, 

αν οι ματιές σκότωναν, ο άνθρωπος θα είχε γίνει πρώιμα 

μακαρίτης. Η Βικτώρια της έδωσε μια σκουντιά καθώς την 

είδε να ανοίγει τη στόμα της έτοιμη να τον στολίσει, είπε 

ένα βιαστικό «σας ευχαριστούμε πολύ γιατρέ μου» και την 

άρπαξε από το χέρι τραβώντας την προς την έξοδο. 

 «Μα τον αρχιβλάκα... τον γάιδαρο... ακούς εκεί, η 

ηλικία! Τι θες ρε άνθρωπε; Έτσι γουστάραμε, έτσι κάναμε 

– μείναμε έγκυες στα πενήντα μας, λογαριασμό θα σου 

δώσουμε τι κάνουμε με το... θου, Κύριε, φυλακή τω στόματί 

μου... άντε μην αρχίσω τα γαλλικά, τα δικά μου γαλλικά, όχι 

της ξενέρωτης της Συλβί, και δεν σε ξεπλένει ούτε ο 

Ιορδάνης ποταμός...» μουρμούριζε έξαλλη η Φρίντα καθώς 

έβαζε μπρος. Η Βικτώρια άρχισε να γελά, ένα γέλιο λιγάκι 

υστερικό, γέλιο ανακούφισης από την ένταση και ευθυμίας 

από το ξέσπασμα της φιλενάδας της. 

 «Εδώ που τα λέμε, Φριντάκι μου, δεν έχει κι άδικο ο 

χριστιανός! Είμαι κομματάκι σιτεμένη για μανούλα, πώς να 

το κάνουμε τώρα... και καλά θα κάνεις να...» 

 «Να μου κάνεις τη χάρη!», την έκοψε φουριόζα η 

άλλη. «Άκου σιτεμένη! Τι είσαι μαρή, προβατίνα για να 

σιτέψεις; Άντε μην ακούσεις εσύ τα σχολιανά σου αντί για 

το γιατρουδάκι, που μας τόπαιζε μέγας επιστήμων! Πες, ρε 

κύριος, ένα “να προσέχετε, μανδάμ” κι άσε τις σάλτσες! 



Φώφη Walter-Κυρλίδου 

 

33 
 

ΦΡΙΝΤΑ 

 

Οι μέρες πριν τις γιορτές περνούσαν μέσα στην παραζάλη. 

Ψώνια, ετοιμασίες, τραπέζια σε συγγενικά σπίτια. Η 

Φρίντα, εκτός όλων των άλλων, είχε και την προετοιμασία 

για την πλαστική εγχείρηση που ήταν προγραμματισμένη 

για τις εφτά του Γενάρη, αμέσως μετά τα Φώτα. Ο Σιδέρης, 

ο πλαστικός χειρουργός, είχε απαιτήσει να κάνει μια 

αρκετά αυστηρή δίαιτα για το μίνι λίφτινγκ - και, φυσικά, 

μπροστά στα βουνά απο γλυκίσματα που πρόβαλαν στις 

βιτρίνες όλων των ζαχαροπλαστείων τέτοια εποχή, το 

βλέμμα της έρημης  φουρτούνιαζε ενώ το στόμα της γέμιζε 

σάλια σαν το σκυλάκι του Παβλώφ. 

 Προς τα κάλλη, βέβαια, τι είναι ο πόνος... ή έστω οι 

θυσίες! Έλα όμως που η Φρίντα είχε καλομάθει τον 

εαυτούλη της και τρία πράγματα δεν μπορούσε να κόψει - 

το τσιγάρο, τα γλυκά και το... σεξ! Εμ... γι αυτό το τελευταίο 

δεν ετοιμαζόταν για το μαχαίρι σαν μόσχος σιτευτός; Όχι 

ότι μετάνιωνε για την απόφασή της - ένα στητό στήθος 

εικοσάρας κι ένα πρόσωπο απαλλαγμένο από κάθε ρυτίδα 

θα της έδινε και πάλι την σιγουριά της. 

 Η φιλενάδα της από την άλλη είχε μπει για τα καλά 

στην αντίστροφη μέτρηση για τον σπουδαίο ρόλο της 

μητρότητας. Η ματιά της είχε γλυκάνει, το βήμα της είχε 

γίνει πιο σταθερό κι ακόμη και η φωνή της είχε γίνει - πώς 

να το περιγράψει - πιο καρπερή, όλο αέρινους τόνους. 

 Ώρες είναι να αρχίσω να ζηλεύω τη Βικτώρια, ούτε 

τέρας να ήμουν... Κουνήθηκε από την θέση της για να 

διώξει τις άσχημες σκέψεις. Φτου σου Συννεφάκι, καλά 

νάσαι μωρουδέλι μου, η νονά σου σε λατρεύει! 



Βάσω Αποστολοπούλου-Αναστασίου 

 

34 
 

ΒΙΚΤΩΡΙΑ 

 

Κόντευαν μεσάνυχτα. Παραμονή πρωτοχρονιάς και το 

κρύο ήταν τσουχτερό ακόμα και μέσα στην Αθήνα ενώ στην 

Πάρνηθα χιόνιζε από το πρωί.  

 Η Βικτώρια έβαλε ακόμη ένα ξύλο στο τζάκι που 

τριζοβολούσε χαρούμενα και ζέσταινε το χώρο απλώνοντας 

μια γλυκιά λάμψη ολόγυρα. Ήταν από τις βασικές της 

απαιτήσεις όταν έψαχνε να βρει σπίτι - να έχει οπωσδήποτε 

τζάκι. Έτσι είχε μάθει στο πατρικό της, την παλιά 

μονοκατοικία κοντά στον Αη Γιάννη τον Κυνηγό - εκείνη 

που δόθηκε αντιπαροχή για να χτιστεί μια άχαρη 

πολυκατοικία. Πόσο είχε κλάψει τότε... της έκλεψαν την 

παιδική της ηλικία, γκρέμισαν τη ζωή της ολόκληρη... Δεν 

ξαναπέρασε για χρόνια από την παλιά της γειτονιά, 

πονούσε κάθε που έβλεπε την πολυώροφη οικοδομή να 

συνθλίβει με τον όγκο της την αυλή και τον κήπο που έπαιζε 

παιδάκι. Παρηγορήθηκε κάπως όταν βρήκε αυτό το σπίτι 

με το τζάκι και το άναβε καθημερινά όλο το χειμώνα. 

 Η Φρίντα ξεκουλουριάστηκε από την πολυθρόνα 

που χουζούρευε και τεντώθηκε σαν αιλουροειδές για να 

ξεμουδιάσει. Κάτι η γαλοπούλα που είχαν ξεκοκκαλίσει 

νωρίτερα, κάτι το δυνατό Μακεδονίτικο ξινόμαυρο που 

ακόμα σιγόπινε απολαμβάνοντας το τσιγάρο της (με την 

κατ’ εξαίρεση άδεια της φιλενάδας της λόγω της ημέρας), 

κάτι η ζέστη και το απαλό φως των κεριών που ήταν τα 

μόνα που φώτιζαν τον χώρο, είχε γλαρώσει. 

 «Βικτωράκι... δεν φέρνεις να κόψουμε εκείνη τη 

βασιλόπιτα; Δεν κάνει να μας βρει ο καινούργιος χρόνος 

κοιμισμένες, έχουμε κι ένα μωρό να μεγαλώσουμε!» 



Φώφη Walter-Κυρλίδου 

 

35 
 

ΦΡΙΝΤΑ 

 

Η Βικτώρια, με όλη την σοβαρότητα του εθίμου και την 

αύρα της εγκυμοσύνης να στεφανώνει το κόψιμο της πίτας, 

άρχισε να ξεχωρίζει τα κομμάτια. Η Φρίντα με παιδιάστικη 

ανυπομονησία τα άρπαζε και τα κοιτούσε απο κάτω για να 

δει πού ειχε πέσει το φλουρί. 

 «Βικτωρίτσα... δεν το πιστεύω... στο Συννεφάκι 

έπεσε! Άντε γλυκουλάκι, ακόμη δεν γεννήθηκες κι η τύχη 

σου δουλεύει». Όλο χαρά οι  φιλενάδες άρχισαν να τρώνε 

επιτέλους το κέικ που με μεγάλη μαεστρία έφτιαχναν μαζί 

από τότε που είχαν χωρίσει κι οι δυο και υποδέχονταν τον 

καινούριο χρόνο παρέα. 

 Πέρασαν και τα Φώτα και η κρίσιμη μέρα ξημέρωσε 

πια για την Φρίντα. Αν και η ιδιωτική κλινική όπου 

χειρουργούσε ο Σιδέρης ήταν υπόδειγμα υγιεινής, στη 

Βικτώρια απαγορεύτηκε με βέτο να πατήσει πόδι όσο η 

φιλενάδα της θα έμενε μέσα.  

 «Αυτό δα μας έλειπε!», φώναξε για πολλοστή φορά 

από το τηλέφωνο η Φρίντα. «Εγώ θα έχω τρεις τέσσερις 

νοσοκόμες να μου κάνουν τεμενάδες - εσύ μαντάμ θα 

φυλάς το Συννεφάκι μην μας κολλήσει τίποτε. Και τι θα 

πάθω δηλαδή και λύσσαξες να έρθεις να με δεις μετά την 

επεμβασούλα; Λες και θα κάνω εγχείρηση ανοιχτής 

καρδιάς, πανάθεμά σε! Άντε κουνήσου και σταμάτα τα 

γρουσούζικα. Κλείνω και θα σε πάρω όταν μπορέσω να 

μιλήσω... τι μου τσαμπουνάς καλέ ότι με το στήθος 

μπανταρισμένο μια χαρά μιλάνε; Ξέχασες ότι θα κάνω και 

μίνι λίφτινγκ; Τα πλισέ από τα σαγόνια πώς θα τα 

μαζέψουν; Ψιλοάσχετη σε βρίσκω γλυκιά μου!» 



Βάσω Αποστολοπούλου-Αναστασίου 

 

36 
 

ΒΙΚΤΩΡΙΑ 

 

«Ναι, δεν έχω πάρει ντοκτορά στην ανωτάτη τραβηχτική» 

απάντησε πικαρισμένη από την άρνησή της η Βικτώρια. 

«Τέλος πάντων, ας είναι καλά το γινάτι σου φιλενάδα. Καλή 

επιτυχία στην μίνι επέμβαση, όπως τη λες, και θα περιμένω 

τα μαντάτα σου» - κι είσαι πολύ γελασμένη αν νομίζεις ότι 

θα με κρατήσεις μακριά με τις χαζοφοβίες σου, 

συμπλήρωσε μέσα της κλείνοντας το τηλέφωνο. Το μωρό 

δεν θα πάθει τίποτε αν έρθω στην κλινική, δεν θα μπω δα 

και στο χειρουργείο! 

 Οι επόμενες ώρες πέρασαν δύσκολα. Προσπάθησε 

να ξεχαστεί γράφοντας μια παρουσίαση για τον Σοφοκλή 

και το σύνολο του έργου του που είχε να παραδώσει μετά 

τις γιορτές στη σχολή αλλά γρήγορα παραιτήθηκε – άλλα 

γι’ άλλα έγραφε, ο νους της έτρεχε στην Φρίντα και στην 

ταλαιπωρία που θα περνούσε αυτή την ώρα. Μα τι βίτσιο κι 

αυτό, σκεφτόταν έξαλλη, να πηγαίνει χωρίς κανένα 

πρόβλημα υγείας, στα καλά καθούμενα, να μαχαιρωθεί... 

μόνο και μόνο για να αρέσει στους άντρες... Μεγαλώσαμε, 

κυρά μου, πάρτο απόφαση και συμφιλιώσου με την εικόνα 

σου. Οι ρυτίδες μας είναι η ιστορία μας, η ίδια μας η ζωή. 

Στο κάτω κάτω της γραφής, σ’ όποιον αρέσουμε! 

 Μέσα της όμως, βαθιά, την καταλάβαινε, γυναίκα 

ήταν κι αυτή - μέχρι που πήγε στον καθρέφτη και κοίταξε 

προσεκτικά το πρόσωπό της. Εδώ που τα λέμε, μια μικρή 

επιδιορθωσούλα την χρειαζόταν... Ανοησίες, θύμωσε με το 

εαυτό της, αυτό μας έλειπε, να κάνω αυτά που κοροϊδεύω. 

 Την άλλη μέρα, πρωί πρωί, περνούσε την πόρτα της 

κλινικής κι έμπαινε στο δωμάτιο της κολλητής της. 



Φώφη Walter-Κυρλίδου 

 

37 
 

ΦΡΙΝΤΑ 

 

Τώρα, γιατί λύσσαξε ο Σιδέρης να της εξηγήσει με το νι και 

με το σίγμα τι κοπτοραπτική θα της έκανε, η Φρίντα δεν το 

χώνεψε εντελως. Ήταν δηλαδή απαραίτητο να ακούσει ότι 

θα της γέμιζε το στήθος σαν να ήταν παλιός παπλωματάς 

και ότι το δέρμα στο κάτω μέρος του προσώπου της θα 

άνοιγε πρώτα σε στυλ καρναβαλίστικης μάσκας και μετά 

θα κοβόταν και θα ραβόταν σαν να ήταν το σώβρακο του 

παππού της;  

 Το καυτό θέμα το είχε αφήσει για το τέλος. Ναι, θα 

πονάει λίγο μετά την  επέμβαση, ή μάλλον τις επεμβάσεις, 

πληθυντικός. Με λίγες μέρες όμως στη κλινική και γερή 

ξεκούραση και περιποίηση, σε τρεις μήνες θα ήταν σαν να 

είχε γυρίσει από την πηγή με το νερό της νεότητας. 

 Ξύπνησε στη σουίτα της από κάτι σουβλιές  δίπλα 

στ’ αυτιά κι ένα ανυπόφορο τράβηγμα στα πλευρά. Πάντα 

πίστευε ακράδαντα ότι «μπρος στα κάλλη τι είναι ο πόνος», 

αλλα όταν αυτός ο κύριος έχωνε τα σουβλερά νύχια του στις 

σάρκες της, η μόνη διέξοδος ήταν  να μπήξει φωνές, που 

μάλλον σαν μουγκρητά ακουγόταν μιας και το σαγόνι της 

ήταν ακίνητο μέσα σε επιδέσμους. 

 Μούγκριζε και μόνη της σκεφτόταν. Έτσι μάλλον θα 

κάνουν και τα μοσχάρια στο σφαγείο... εμ, ζώον δεν είμαι 

κι εγώ... να λούζομαι τέτοιους πόνους στα καλά 

καθούμενα... έτσι, για πλάκα... πάλι καλά που δεν με βλέπει 

η Βικτώρια γιατί, μαζί με τους σφάχτες, θα είχα και την 

καζούρα της... ε ρε να μην μπορώ να στριγγλίσω... πού είσαι 

βρε νοσοκόμα... ρίξε μου μορφίνη, ρίξε μου κοκαΐνη... ρίξε 

πράμα που σαλεύει... πονάωωω... 



Βάσω Αποστολοπούλου-Αναστασίου 

 

38 
 

ΒΙΚΤΩΡΙΑ 

 

Μπροστά στο κρεβάτι κοντοστάθηκε σαστισμένη. Κοίταξε 

με δέος και δυσπιστία το μπανταρισμένο πρόσωπο με τα 

πρησμένα, κλειστά μάτια, τα μόνα χαρακτηριστικά που 

φαίνονταν μέσα στο χάος από γάζες και επιδέσμους που 

κάλυπταν τα πάντα. Δεν μπορεί, σκέφτηκε, σε λάθος 

δωμάτιο μπήκα. Αυτή η δύστυχη πρέπει να επέζησε από 

κάποιο φοβερό τροχαίο, δεν εξηγείται αλλιώς τόση ζημιά... 

Ούτε να μιλήσει δεν μπορεί, μόνο κάτι άναρθρους ήχους 

βγάζει... μπορεί να ’παθε και καμιά εγκεφαλική βλάβη... 

 Έκανε να βγει έξω, να δει ξανά τον αριθμό στην 

πόρτα, να ρωτήσει πού στην ευχή είχαν την φιλενάδα της, 

αλλά δεν πρόλαβε. Η μούμια άνοιξε τα μελανιασμένα  της 

βλέφαρα κι η Βικτώρια αναγνώρισε, γεμάτη τρόμο, τα 

πάλαι ποτέ γοητευτικά μάτια της κολλητής της, που τώρα 

την κοίταζαν γεμάτα έκπληξη και θυμό. Πλησίασε για να 

σιγουρευτεί, παρακαλώντας μέσα της να έχει κάνει λάθος, 

να είναι αλληνής τα μάτια... και τότε η άρρωστη σήκωσε το 

χέρι της σε μια κίνηση σαν να την έδιωχνε... κι είδε το 

πανάκριβο ρολόι από ροζ χρυσό, ειδική παραγγελία σ’ ένα 

από τα καλύτερα ρολογάδικα της Ελβετίας, να στολίζει τον 

καρπό της διαψεύδοντας κάθε της ελπίδα.  

 «Φρίντα;» ψέλλισε ξεψυχισμένα ακουμπώντας στο 

κάγκελο το κρεβατιού για να μην πέσει κάτω. «Φρίντα 

μου... εσύ είσαι;» 

 Η μούμια κάτι προσπάθησε να πει αλλά το μόνο που 

κατάφερε ήταν να βγάλει ένα θυμωμένο, πονεμένο 

μουγκρητό – κι αυτό ήταν και το τελευταίο πράγμα που 

άκουσε η Βικτώρια πριν σωριαστεί λιπόθυμη στο πάτωμα. 



Φώφη Walter-Κυρλίδου 

 

39 
 

ΦΡΙΝΤΑ 

 

Τι ήθελε η χριστιανή να έρθει να με δει; Εγώ δεν της το είχα 

απαγορεύσει; Κάτι ήξερα η έρμη. Ξέρω, από αγάπη και 

ενδιαφέρον το έκανε, αλλά νάμαστε τώρα ξανά μανά στην 

γυναικολογική κλινική με αίμα και σφάχτες... Ε ρε 

Συννεφάκι, τρελή μάνα σου ’τυχε και πιο τρελή νονά. 

 Η Φρίντα, από την στιγμή που είδε την κολλητή της 

πάνω από το κρεβάτι της να βάζει φωνή και να λιποθυμά, 

αποτρέλανε τις νοσοκόμες κι όλο το προσωπικό της 

κλινικής με την απαίτηση για ραπόρτα υγείας της 

Βικτώριας. Η προϊσταμένη, για να αποφύγει άλλα 

ευτράπελα, τηλεφωνούσε κάθε μισή ώρα σε συνάδελφο στο 

νοσοκομείο όπου είχαν πάει την έγκυο και διαβίβαζε τα νέα 

στην μπανταρισμένη Μέδουσα. Την είχε φοβηθεί το μάτι 

τους την  Φρίντα, ήταν και η αγαπημένη του Σιδέρη - κάθε 

τόσο πού τον έβρισκες πού τον έχανες, στην σουΐτα της 

πήγαινε για να εξετάσει τις ουλές.  

 Εν τω μεταξύ, με την αδρεναλίνη της στα ύψη, 

γλώσσα δεν έβαζε μεσα. Ανάθεμα αν την καταλάβαιναν τι 

έλεγε - και κάποια στιγμή η προϊσταμένη κάλεσε η ίδια τον 

χειρουργό γιατί σαν να είδε έναν λεκέ από φρέσκο αάμα 

κάτω από το αριστερό αυτί. Ώρα ήταν να σπάσει κανένα 

ράμα η τρελή. Πρόσωπο ήταν, κέντημα της είχαν κάνει... 

δεν παίζει κανένας με τέτοια λεπτοδουλειά... 

 Από την άλλη, τα νέα από το νοσοκομείο δεν ήταν 

και τόσο καλα - το έμβρυο ειχε τρομάξει και η Βικτώρια θα 

έπρεπε να κάτσει επί 24 ώρες τουλάχιστον σε απόλυτη 

ακινησία και ηρεμία. Η εικόνα της Φρίντας-μούμιας την 

είχε σοκάρει εντελώς... 



Βάσω Αποστολοπούλου-Αναστασίου 

 

40 
 

ΒΙΚΤΩΡΙΑ 

 

Σκοτάδι. Ένας μακρύς διάδρομος χωρίς αρχή και τέλος. 

Περπατούσε ψηλαφητά, το ένα χέρι στον παγωμένο τοίχο 

και το άλλα πάνω στην κοιλιά της, σαν νάθελε να την 

προστατέψει. Κάπου στο βάθος είδε μια χαραμάδα, σαν να 

άνοιγε κάποια πόρτα. Αναθάρρησε. Και ξαφνικά από το 

άνοιγμα πετάχτηκε μια ακαθόριστη μορφή φασκιωμένη 

στα κάτασπρα, με το πρόσωπο και το κεφάλι τυλιγμένο σε 

γάζες... κι άπλωσε το χέρι να την ακουμπήσει. Έκανε 

μεταβολή κι άρχισε να τρέχει τρελαμένη... κι η μούμια την 

είχε πάρει στο κατόπι... κι όλο κοντοζύγωνε... μέχρι που 

ένιωσε το παγωμένο της χέρι να την αγγίζει... κι έβγαλε 

φωνή μεγάλη... 

 Η Βικτώρια ξύπνησε από την ίδια της την κραυγή 

λουσμένη στον ιδρώτα. Ακούμπησε από ένστικτο το χέρι 

στην κοιλιά της και κοίταξε τριγύρω με μάτι αγριεμένο. Η 

γνώριμη καθησυχαστική εικόνα του δωματίου της και το 

φως της μέρας που έμπαινε από τις γρίλιες ηρέμησαν τους 

παλμούς της που είχαν φτάσει στο διακόσια. Όνειρο ήταν, 

σκέτηκε ανακουφισμένη. Πανάθεμα την έμπνευσή μου... 

καλά μου τά ’λεγε η φιλενάδα μου, να μην πάω. Νάτα τώρα 

τα χαΐρια μου... να βλέπω τον Τουταγχαμών κάθε βράδυ... 

ήμαρτον... 

 Σηκώθηκε, έφτιαξε ένα χαμομήλι να ηρεμήσει κι 

έπιασε μηχανικά το τηλέφωνο – για να το αφήσει αμέσως, 

πώς να μιλήσει η μούμια; Δεν γίνεται, σκέφτηκε, πρέπει να 

πάω να την δω, να σιγουρευτώ ότι είναι καλά. Κι αυτή τη 

φορά, που ξέρω τι θα δω, θα είμαι ψύχραιμη – αυτό στο 

υπόσχομαι, Συννεφάκι μου. Όχι άλλες λαχτάρες... 



Φώφη Walter-Κυρλίδου 

 

41 
 

ΦΡΙΝΤΑ 

 

Ευτυχώς  τη γλίτωσε το Συννεφάκι και γύρισαν την 

φιλενάδα της στο σπίτι επιτέλους. Τα ραπόρτα της 

προϊσταμένης σταμάτησαν και η σουίτα κάπως ηρέμησε 

από τα πολλά σούρτα φέρτα. Μόνο που δυο τρία ράμματα 

στο πρόσωπο είχαν σπάσει από την ακατάσχετη 

γλωσσοδιάρροια και ο Σιδέρης αναγκάστηκε και της έκανε 

μια μικροεπέμβαση με λίγη αναισθησία για να την... 

ξανακεντήσει. Ούτε τουαλέττα του Ντιόρ να ήταν πια... 

πιετούλα εδώ, σουρίτσα εκει... μόνο οι πούλιες της έλειπαν! 

Κι ακόμη δεν μπορούσε να γελάσει χορταστικά! 

 Το επόμενο πρωί, κι ενώ ετοιμαζόταν να πάει για 

μπάνιο, μπήκε σαν φρεγάτα που αρμένιζε η Βικτώρια στο 

δωμάτιο. Οι δυο φιλενάδες κοιτάχτηκαν στα μάτια. Παρ’ 

όλες τις γάζες, τα μάτια της Φρίντας έβγαζαν μια γλύκα που 

η φιλενάδα της ρούφηξε σαν βάλσαμο γιατί της είχε λείψει. 

Τι σημασία είχε αν η γυναικάρα αυτή είχε μεταμορφωθεί 

σε αιγυπτιακή μούμια... και εκείνη και το Συννεφάκι είχαν 

ανάγκη από την αύρα της – κι οι δυο φίλες ένιωσαν και πάλι 

την σιγουριά της θαλπωρής που έβγαινε από τους πόρους 

τους. 

 Οταν μπήκε ο Σιδέρης, είδε μια Φρίντα ήρεμη και 

γενναία που τον βοήθησε και να βγάλει τους επιδέσμους. 

Το στήθος επουλωνόταν τέλεια, ήδη είχε την σμιλεμένη 

ομορφιά μιας νέας κοπέλας προς μεγάλη χαρά της κυράς 

του. Κάτι όμως δεν πήγαινε καλά ακόμη με το αριστερό 

μέρος του σαγονιού, εκεί που είχε... σιδερώσει την ρυτίδα 

στην άκρη του στόματος. Το στόμα της Φρίντας είχε 

στραβώσει λες και είχε πάθει εγκεφαλικό! 



Βάσω Αποστολοπούλου-Αναστασίου 

 

42 
 

ΒΙΚΤΩΡΙΑ 

 

Μόνο εγκεφαλικό δεν έπαθαν η Βικτώρια κι ο Σιδέρης 

βλέποντας τη φάτσα της Φρίντας. Ενώ οι όποιες ρυτίδες 

είχαν εξαφανιστεί από τα μάγουλα και τον λαιμό της, το 

στόμα της είχε μια παράξενη κλίση προς τα κάτω, λίγο 

στραβωμένο, λίγο παράλυτο, λίγο τα μαύρα χάλια του... Η 

Βικτώρια το είδε πρώτη κι έπνιξε μια κραυγή – το ίδιο κι ο 

γιατρός, που χλόμιασε και έκανε πίσω σαστισμένος. 

 Η μόνη που δεν πήρε χαμπάρι στην αρχή ήταν η ίδια 

η Φρίντα, που τους χαμογελούσε όλο νάζι κι έκανε τα 

πράγματα ακόμη χειρότερα, με το μισό της πρόσωπο να 

μην ακολουθεί και να καταλήγει σε μια κωμικοτραγική 

γκριμάτσα. Βλέποντας τον τρόμο στα μάτια των άλλων δύο, 

έτρεξε στο μπάνιο πριν την προλάβουν, κοιτάχτηκε στον 

καθρέφτη κι άρχισε να ουρλιάζει ψευδά κι όσο της 

επέτρεπε το στραβωμένο της στόμα. 

 «Θιδέγη θα θε θκοτώθω, μα τω Θεώ! Τι μούκανεθ 

βγε αλμπάνη, που κακοχγόνο νάχεις παλιοαλήτη,  άχγηθτε 

χαθάπη... με κατέστγεπθεθ... πώθ θα κυκλοφογήθω μ’ αυτή 

τη μούγη... θα θου κάνω μήνυθη, θα...».  

 Ξέσπασε σε λυγμούς κι έπεσε απαρηγόρητη στην 

αγκαλιά της φιλενάδας της. 

 Εν τω μεταξύ ο Σιδέρης, μετά το πρώτο σοκ, έτρεξε 

και βρήκε ένα συνάδελφό του νευροχειρουργό και τον 

έφερε άρον άρον να την εξετάσει. Ευτυχώς δεν ήταν κάτι 

μόνιμο, αποφάνθηκε εκείνος. Είχε απλά μια πάρεση του 

προσωπικού νεύρου λόγω του οιδήματος από την δεύτερη 

επέμβαση για τα σπασμένα ράμματα και το οποίο θα 

περνούσε με την κατάλληλη αγωγή σε κανα δυο βδομάδες.  



Φώφη Walter-Κυρλίδου 

 

43 
 

ΦΡΙΝΤΑ 

 

Οι δεκαπέντε μέρες που κράτησε το μαρτύριο του 

πεσμένου στόματος φάνηκαν στην Φρίντα σαν αιώνες. Για 

μια γυναίκα που από τα νιάτα της είχε κάνει το σώμα της 

ναό και την ομορφιά προσκύνημα, όχι για κανένα άλλο 

λόγο αλλά γιατί πίστευε ότι έτσι είχε τα εργαλεία να 

χειρίζεται δυναμικά και πολύ πιο αποτελεσματικά τις 

ανθρώπινες συναλλαγές, το πρόβλημα αυτό ήταν σχεδόν 

αξεπέραστο. Μέσα στην πίκρα της ξαναβρήκε την 

θρησκεία, άρχισε με τον πάντα πληθωρικό της χαρακτήρα 

τα τάματα και τα θυμιατά και, αν δεν είχε την λογική της 

Βικτώριας να την κρατάει κάπως στην πραγματικότητα, θα 

είχε πάρει σβάρνα όλα τα μοναστήρια και τις εκκλησίες 

Αθηνών και προαστίων.  

 Λόγω της μουτσούνας της, όπως αποκαλούσε το 

προσωρινό πρόβλημά της, είχε περιορίσει στο ελάχιστο τις 

εξόδους της και χρειάστηκε ολόκληρο ιατρικό συμβούλιο, 

από παθολόγο μέχρι δυο άλλους πλαστικούς και φυσικά τον 

νευροχειρουργό, για να πειστεί ότι το λάθος τελικά ήταν 

λίγο δικό της και πιο πολύ καντεμιά. Ο Σιδέρης, παρ’ όλο το 

υβρεολόγιο που λούστηκε και την απειλή των μηνύσεων 

που τελικά ξεπεράστηκε, περνούσε να την δει σχεδόν 

καθημερινά και σαν γιατρός αλλά και σαν φίλος -  και, παρ’ 

όλη την αισιοδοξία του, αυτή έλιωνε στην φωτιά της 

αγωνίας. 

 Η Βικτώρια ήταν πλέον καλά στην υγεία της, η 

εγκυμοσύνη προχωρούσε κανονικά και, παρ’ όλα τα 

μαθήματα και τα τρεχάματά της, δεν υπήρχε βράδυ που να 

μην πάει να κάνει παρέα στην κολλητή της.  



Βάσω Αποστολοπούλου-Αναστασίου 

 

44 
 

ΒΙΚΤΩΡΙΑ 

 

Με το ντριν του κουδουνιού η Φρίντα άφησε το περιοδικό 

μόδας που ξεφύλλιζε και πήγε στην πόρτα. Ποιος νάταν 

μεσημεριάτικα; Στο άνοιγμά της είδε μια Βικτώρια να 

λάμπει από χαρά και να κρατά μια σαμπάνια στα χέρια.  

 «Τι είναι αυτό μαγή, τόχαθεθ τελείωθ;» τη ρώτησε 

ψευδά. Έχοντας χάσει το “ρο” και το “σίγμα” από την μέρα 

που είχε στραβώσει το στόμα της, η ομιλία της ήταν τόσο 

κωμική που η φιλενάδα της, παρ’ όλο που την άκουγε εδώ 

και μέρες έτσι, έβαλε τα γέλια για μια ακόμη φορά. 

 «Φριντάκι μου το άκουσα!» είπε εισβάλλοντας στο 

σαλόνι κι ανεμίζοντας την σαμπάνια θριαμβευτικά. 

 «Ποιο άκουθεθ καλέ και μου κουβαλήθηκεθ μέθα 

θτο μεθημέγι με τη θαμπάνια; Ήμαγτον Παναγία μου, εθύ 

δεν πίνειθ ούτε κόκα κόλα για να μη πειγάκθει το μωγό, η 

θαμπάνια πού κολλάει;» 

 «Στο μωρό κολλάει! Φιλενάδα μου κουνήθηκε! Το 

Συννεφάκι... κουνήθηκε! Εκεί που διόρθωνα τα γραπτά 

ένιωσα κάτι σαν φτερούγισμα, σαν να είχα μια πεταλούδα 

μέσα μου... ξαφνιάστηκα, είπα “ιδέα μου είναι”. Aλλά μετά 

από λίγο το ξανάνιωσα... και πήρα τον γιατρό τηλέφωνο και 

μου είπε ότι είναι το μωρό! Ακούς φιλενάδα; Το μωρό! Μας 

στέλνει το πρώτο του μήνυμα, μας μιλάει!» 

 «Γιούπι!!!» ξεφώνισε η Φρίντα αγκαλιάζοντας την 

κολλητή της. «Το μωγό μαθ, το Θυννεφάκι μαθ!» Άρχισε να 

χορεύει γύρω της σαν τους Ινδιάνους στο χορό της βροχής 

γελώντας στραβά και αλαλάζοντας «το μωγό μαθ, το μωγό 

μαθ, ακούθαμε το μωγό μαθ!» ενώ η Βικτώρια γελούσε κι 

αυτή με μάτια βουρκωμένα από τη συγκίνηση. 



Φώφη Walter-Κυρλίδου 

 

45 
 

ΦΡΙΝΤΑ 

 

Το μαρτύριο του στραβού στόματος κράτησε όσο είχε πει ο 

νευροχειρουργός τελικά και προς το τέλος του μήνα το 

χαμόγελο της Φρίντας είχε έρθει στα συγκαλά του. Το ίδιο 

και η ομιλία της, που για αρκετές μέρες προκαλούσε την 

έκπληξη των λίγων ανθρώπων που δεχόταν να δει. Ένα 

καλό βγήκε από την όλη περιπέτεια... το Φριντάκι έμαθε 

για πρώτη φορά στην ζωή της ότι συχνά η σιωπή είναι καλή 

και ότι, αν κάποιος σκέφτεται πριν μιλήσει, ίσως να μη 

χρειάζεται χίλιες λέξεις αλλά πέντε και καλές! 

 Εν τω μεταξύ η Βικτώρια ανακοίνωσε την (εμφανή 

πλέον) εγκυμοσύνη της στη δουλειά της εισπράττοντας 

κάποιες περίεργες ματιές από τους συναδέλφους της.   

 «Να μην τους δίνεις καμιά σημασία γλυκιά μου. Τι 

σε νοιάζει πώς σε κοιτάνε μαρή... δεν έβγαλες δα κανένα 

δίσκο για να τους ζητήσεις οικονομική βοήθεια για το παιδί. 

Δικό σου είναι, με γεια σου και χαρά σου! Σε όποιον αρέσει 

και σε όποιον δεν... τη βόλτα του!» 

  «Βρε φιλενάδα... πολλοί με θεωρούν επιπόλαιη που 

τολμώ κάτι τόσο σοβαρό στην ηλικία μου και χωρίς έναν 

πατέρα για το παιδί...», μουρμούριζε η Βικτώρια. 

 «Να μου κάνουν την χάρη! Μπορεί να μην έχει  

πατέρα δίπλα του το Συννεφάκι μας αλλά έχει μια νονά που 

κάνει για δέκα! Άλλο αν τον είχες κουκουλωθεί, θα είχε 

χριστεί πατήρ από μόνος του! Αφού ούτε ξέρουμε που μένει 

ο χριστιανός, θα βάλουμε δηλαδή ντετέκτιβ στην 

Φλωρεντία και τα περίχωρα για να τον βρούμε μόνο και 

μόνο για να του πέσει του έρμου η μασέλα όταν μάθει τα 

καθέκαστα; Ας μας λείπει το βύσσινο!» 



Βάσω Αποστολοπούλου-Αναστασίου 

 

46 
 

ΒΙΚΤΩΡΙΑ 

 

Κι η Φρίντα άρχισε να τραγουδά  Ας τους να λένε, ας τους 

να πουν... αυτοί δεν ξέρουν να αγαπούν,  σφυρίζοντας σαν 

τσέλιγκας στις ράχες με το φρεσκαρισμένο και ολόισιο 

πλέον στοματακι της και κάνοντας την κολλητή της να 

ξεχάσει τις στραβές ματιές των συναδέλφων της - κάτι που 

έγινε ακόμη πιο εύκολο τις επόμενες μέρες, όταν ο γιατρός 

της την ενημέρωσε ότι της είχε κλείσει ραντεβού για 

αμνιοκέντηση. Η αγωνία της για τα αποτελέσματα αυτής 

της τόσο κρίσιμης εξέτασης κάλυψε κάθε άλλη της έγνοια 

για τα κουτσομπολιά των κακοήθων. 

 Την μεγάλη μέρα οι δυο φιλενάδες πήγαν μαζί στο 

εξεταστικό κέντρο, με την Βικτώρια να είναι ιδιαίτερα 

ανήσυχη και τη Φρίντα να προσπαθεί να την καθησυχάσει 

σε μια μάταιη προσπάθεια μιας και η ίδια ήταν ακόμα πιο 

πολύ αγχωμένη από την μέλλουσα μητέρα. Όταν μάλιστα 

οι γιατροί της απαγόρευσαν κατηγορηματικά να είναι μέσα 

στην διάρκεια της επέμβασης, βγήκε στο προαύλιο 

μουρμουρίζοντας κάτι όχι και τόσο κολακευτικό για το 

σύστημα και την πολιτική του Κέντρου Ελέγχου και έκανε 

απανωτά τσιγάρα από την αγωνία της. 

 Ευτυχώς όλα πήγαν καλά και δεν έμενε παρά να 

περιμένουν τα αποτελέσματα του ελέγχου σε κανα δυο 

βδομάδες. Όμως, παρ’ όλο που οι προηγούμενες εξετάσεις 

για σύνδρομο Down και άλλες γενετικές ανωμαλίες είχαν 

βγει καλές, μόνο  η αρνητική απάντηση της αμνιοκέντησης 

θα  καθησύχαζε οριστικά την αγχωμένη Βικτώρια. 

 «Φριντάκι μου... λες να έχει πρόβλημα το μωρό 

μας;» ρωτούσε και ξαναρωτούσε την φιλενάδα της. 



Φώφη Walter-Κυρλίδου 

 

47 
 

ΦΡΙΝΤΑ 

 

Για τις επόμενες μέρες η Φρίντα δεν έπαψε να δίνει 

συνεχώς το παρόν στην εγκυμονούσα φιλενάδα της. Η 

αγωνία και τα ανεβοκατεβάσματα της ψυχικής διάθεσης 

της Βικτώριας μόνο που δεν τρέλαναν την έρμη την Φρίντα, 

που δεν φημιζόταν και πολύ για την υπομονή της. 

 Ευτυχώς τα αποτελέσματα και του τελευταίου τεστ 

βγήκαν καλά, οπότε ανέπνευσαν με ανακούφιση κι άρχισαν 

πια σοβαρά να σκέφτονται για την προίκα του μωρού. Η 

Βικτώρια ήθελε όσο το δυνατόν πιο απλά πράγματα - και 

για το οικονομικό, με όλες τις περικοπές που είχε φάει ο 

έρμος ο μισθός της, αλλα και για το θέμα του χώρου. Το 

διαμερισματάκι της δεν ήταν μεγάλο - κι όσο έβλεπε όλα τα 

δήθεν απαραίτητα κλαπατσίμπαλα που είχαν πείσει τις 

μέλλουσες μαμάδες ότι ήταν απαραίτητα για τα νεογνά 

τους, ζαλιζόταν. Όσο για την κούνια - οι τιμές έφταναν σε 

τέτοιες υπερβολές που ξεπερνούσαν αυτά που είχε χαλάσει 

για όλη την προίκα του γάμου της! 

 «Κάνε μου την χάρη και θα με αφήσεις εμένα, σαν 

νονά, να κάνω το κουμάντο μου, Βικτωράκι», μπήκε στην 

μέση, ως συνήθως, η Φρίντα. Με την διακριτικότητα που 

την διέκρινε (και που έμοιαζε με αυτή του  ταύρου σε 

υαλοπωλείο) έκανε λεπτομερή έρευνα αγοράς για κανα δυο 

μήνες, σάρωσε ό,τι υπηρχε στα εξειδικευμένα μαγαζιά, 

παρήγγειλε και την πιο ακριβή κούνια (με την δικαιολογία 

ότι το Συννεφάκι ήταν σαφώς ανώτερο από το μούλικο του 

Σάχη της Περσίας που είχε χρυσό κρεββατάκι) και, στο 

τέλος,  το σπιτικό της εγκυμονούσας έμοιαζε με αποθήκη 

από τις κούτες και τα κιβώτια.  



Βάσω Αποστολοπούλου-Αναστασίου 

 

48 
 

ΒΙΚΤΩΡΙΑ 

  

Η Βικτώρια, με τον γνωστό της ψυχαναγκασμό για την τάξη 

και την καθαριότητα, ένιωθε να ασφυκτιά μέσα σ’ αυτό το 

χάος. Αγνοώντας τις διαμαρτυρίες της φιλενάδας της και 

την φουσκωμένη της κοιλιά που την εμπόδιζε στις κινήσεις 

(είχε ήδη κλείσει τον πέμπτο μήνα), βάλθηκε να τακτοποιεί 

το περιεχόμενο των κιβωτίων. Έπλενε φορμάκια και 

σεντονάκια, τα ταχτοποιούσε στα συρτάρια της ντουλάπας 

του γραφείου της (που θα μετέτρεπε σε βρεφικό δωμάτιο), 

έστηνε αλλαξιέρες και κρεββατάκια και στρίμωχνε ρηλάξ, 

καρότσια και καρεκλάκια όπου έβρισκε. Μάταια, όπως 

αποδείχτηκε, μιας και οι αγορές της νονάς χρειάζονταν 

διπλάσιο διαμέρισμα για να χωρέσουν – κι εκεί κατέβηκε 

στην Φρίντα η φαεινή ιδέα. 

 «Μαρή... τι θάλεγες να μέναμε μαζί;» 

 «Μαζί; Εγώ κι εσύ;» 

 «Και το Συννεφάκι! Να γίνουμε μια οικογένεια, να 

έχουμε η μια την άλλη, να το μεγαλώσουμε μαζί, να μην έχω 

και την έννοια σας τις νύχτες, να...» 

 «Κι η ζωή σου; Η προσωπική εννοώ;» διέκοψε η 

πάντα πρακτική Βικτώρια την ενθουσιώδη φόρα που είχε 

πάρει η φιλενάδα της. «Εσύ χτες ακόμα έκανες εκείνο το 

ηλίθιο χειρουργείο, που κόντεψε να σε αφήσει ανάπηρη, 

μόνο και μόνο για να αρέσεις στους άντρες! Και τώρα λες 

να μείνουμε παρέα; Και πού; Στο δικό μου σπίτι δεν χωράω 

εγώ καλά καλά και το δικό σου το θες για ερωτική φωλίτσα 

- οπότε;» 

  «Και ποιος σου είπε ότι θα μείνουμε ή στο ένα ή στο 

άλλο;» τη ρώτησε με πονηρό ύφος η Φρίντα. 



Φώφη Walter-Κυρλίδου 

 

49 
 

ΦΡΙΝΤΑ 

 

«Έχω ήδη κάνει έναν μικρό έλεγχο αγοράς... μια 

σφυγομέτρηση βρε αδελφούλα έτσι, για πλάκα!» 

 Η Φρίντα το είχε ψάξει αρκετά το θέμα, είχε γραφτεί 

και σε τρία από τα καλύτερα μεσιτικά γραφεία, αλλά δεν 

χρειαζόταν να τα εξηγήσει όλα αυτά στην εγκυμονούσα. Το 

θέμα ήταν να δεχόταν η Βικτώρια. Κακά τα ψέματα, είχαν 

μείνει μόνες τους αρκετό καιρό, από τότε που την είχαν 

κάνει οι σύζυγοι αμφοτέρων - κι όταν ο άνθρωπος ζήσει 

ανεξάρτητα, ακόμη και η μοναξιά γίνεται φιλενάδα... και με 

την ηλικία είναι ακόμη πιο δύσκολη η συγκατοίκηση.  

 «Βρε Φριντάκι, θα μαδήσουμε τα μαλλιά μας αν 

μείνουμε μαζί, είσαι καλά κορίτσι μου;» 

 Η Βικτώρια άρχισε να γελάει, το γελάκι έγινε γέλιο 

τρανταχτό και σε λίγο σπαρτάραγε πιάνοντας με τα δυο 

χέρια την φουσκωμένη κοιλιά της για να την προστατεύσει 

από τους κραδασμούς. Η Φρίντα κόλλησε κι αυτή και για 

κάμποση ώρα κτυπιόντουσαν στα γέλια, με την αναπνοή 

κομμένη λες και είχαν ανέβει το Έβερεστ. 

 «Καλά βρε φιλενάδα, δεν είπαμε ότι θα είμαστε 

εντελώς αυτοκόλλητες», επέμενε η Φρίντα πριν καλά καλά 

συνέλθει από το νευρικό γέλιο. «Η δικιά μου ιδέα είναι μια 

μονοκατοικία κάπου αρκετά κεντρικά... έχω φάει στην 

μάπα τα βόρεια προάστια».  

 «Σύνελθε Φριντάκι, το περισσότερο κέντρο έχει 

πάρει την κατω βόλτα και στο υπόλοιπο, που είναι και 

κάπως σίγουρο και όμορφο,  άντε να βρεις μονοκατοικία», 

προσπαθούσε να την λογικέψει η Βικτώρια. 

 



Βάσω Αποστολοπούλου-Αναστασίου 

 

50 
 

ΒΙΚΤΩΡΙΑ 

 

Η Βικτώρια μιλούσε ενώ μέσα της ζύγιζε τα πράγματα με 

βάση την λογικη κι όχι την παρόρμηση της φιλενάδας της. 

Ωστόσο δεν μπορούσε να μην παραδεχτεί ότι κάπου είχε 

δίκιο. Τα κουτιά έκαναν λοφάκια παντού στο σπίτι της και 

το όλο σκηνικό είχε γίνει πολύ άβολο - είχε χάσει την 

θαλπωρή της.  

 «Κάτσε μαρή να τα βάλουμε κάτω ένα ένα και να τα 

δούμε τι ακριβώς ζητάμε – και κάνε μου τη χάρη να μ’ 

αφήσεις να ανάψω ένα τσιγάρο γιατί μου καθαρίζει το 

μυαλό» της απάντησε η  Φρίντα ανοίγοντας την 

μπαλκονόπορτα κι ανάβοντας τον αναπτήρα πριν προλάβει 

η άλλη να διαμαρτυρηθεί.  

 «Λοιπόν», συνέχισε τραβώντας μια απολαυστική 

ρουφηξιά, «έχουμε και λέμε. Θέλουμε μονοκατοικία με 

κήπο για να παίζει το Συννεφάκι, σε καλή περιοχή, κοντά 

στο κέντρο και στα μαγαζιά για να μπορώ να επιδίδομαι 

στο αγαπημένο μου σπορ και να έχει σχετικά κοντά στάση 

του μετρό για να μετακινείσαι κι εσύ που δεν σκαμπάζεις 

γρι από οδήγηση. Κάτι άλλο;» 

 «Και να είναι κοντά στο πανεπιστήμιο», πρόσθεσε η 

Βικτώρια «για να πηγαίνω γρήγορα στη δουλειά μου». 

 Έμειναν για λίγο σκεφτικές. Ποια περιοχή πληρούσε 

αυτές τις προδιαγραφές; Ξαφνικά η Φρίντα πετάχτηκε από 

την πολυθρόνα της βγάζοντας μια θριαμβευτική κραυγή 

«το βρήκα!» και τρομάζοντας την Βικτώρια που έπιασε 

αυθόρμητα την κοιλιά της. 

 «Τι βρήκες καλέ και με κοψοχόλιασες;» 

 «Στου Παπάγου! Θα μείνουμε στου Παπάγου!» 



Φώφη Walter-Κυρλίδου 

 

51 
 

ΦΡΙΝΤΑ 

 

Οι επαφές με τους μεσίτες είχαν πιάσει τόπο - ούτως ή 

άλλως μέσα στην κρίση οι περισσότεροι ούτε σεφτέ του 

μήνα δεν έκαναν. Το θέμα ήταν να πουληθεί, έστω και  

χαμηλότερα απο την ιδανική τιμή, το οροφοδιαμέρισμα 

στην Εκάλη για να αγοραστεί, μαζί με τις περισσότερες 

οικονομίες που είχε μαζέψει η Φρίντα όλα αυτά τα χρόνια, 

μια μονοκατοικία στου Παπάγου. Συνδρομή απο την 

Βικτώρια δεν θα δεχόταν, η φιλενάδα της τσίμα τσίμα τα 

έφερνε. Όταν πουλούσε κι αυτή το διαμερισματάκι της θα 

είχε ένα ποσό, έστω και όχι υπέρογκο, για καβάντζα. Έτσι 

που το πήγαιναν οι κυβερνήσεις, στο τέλος ούτε στα 

εβδομήντα δεν θα έπαιρνε σύνταξη... 

 Η Φρίντα νευρίαζε όταν είχε να σκεφτεί οικονομικά 

θέματα. Γι αυτήν τα λεφτά υπήρχαν για να τα ξοδεύει - 

αλλά η απόφασή της να αγκαλιάσει και να προστατέψει 

κατά κάποιο τρόπο την κολλητή της με το Συννεφάκι της 

ξύπνησε κι έναν καινούργιο τρόπο σκέψης. Χύθηκε λοιπόν 

στους δρόμους, μια με το αυτοκίνητο μια με τα πόδια, για 

να γνωρίσει καλά και να εξοικειωθεί με το προάστιο που 

είχαν διαλέξει. Ως και το λεωφορείο και το τρόλεϋ πήρε για 

να δει πως θα πήγαινε στο Πανεπιστήμιο η φιλενάδα της, 

που το είχε θέσει σαν όρο απαράβατο. Της άρεσε η περιοχή. 

Αν και μίγμα πολυκατοικιών και μονοκατοικιών, είχε ακόμη 

αρκετό πράσινο και καλή αγορά, με τα μαγαζιά να 

μπερδεύονται με τα σπίτια όπως στις παλιές γειτονιές. 

 Στην οδό Θάλειας 16, κοντά στο άλσος του Παπάγου, 

βρήκε να τους περιμένει η φωλίτσα τους. 

 



Βάσω Αποστολοπούλου-Αναστασίου 

 

52 
 

ΒΙΚΤΩΡΙΑ 

 

«Μα τώρα... είναι χουνέρια αυτά που μου κάνεις, έγκυο 

γυναίκα;», γκρίνιαξε για πολλοστή φορά η Βικτώρια. «Πού 

ακούστηκε να με πηγαίνεις με τα μάτια δεμένα, σαν τον 

αόμματο.... κι αν σκοντάψω και πέσω; Το σκέφτηκες αυτό, 

θεότρελη;» 

 «Σταμάτα μαρή την γκρίνια, φτάσαμε σχεδόν... και 

δεν θα πέσεις, σε κρατάω γερά... Εδώ είμαστε, έλα να σου 

βγάλω το μαντίλι». 

 Η Φρίντα έλυσε μαλακά το πολύχρωμο φουλάρι που 

κάλυπτε τα μάτια της φιλενάδας της από το αμάξι μέχρι την 

κατάλευκη καγκελόπορτα και με μια θεατρική κίνηση της 

έδειξε το καινούργιο τους σπίτι. 

 «Τατάαα», έκανε θριαμβευτικά. «Για πες μου, πώς 

σου φαίνεται;» 

 Η Βικτώρια έτριψε τα μάτια της να ξεθαμπώσουν 

και έμεινε με το στόμα ανοιχτό. Μπροστά της ορθωνόταν 

ένα μικρό παλατάκι. Κάτασπρο, διόρωφο, με κόκκινα 

κεραμίδια, μεγάλες βεράντες, μια μικρή σοφίτα κάτω από 

την κωνική του στέγη κι ένα τεράστιο κήπο με όλων των 

ειδών τα λουλούδια να το αγκαλιάζει. Τάχασε. 

 «Είναι... είναι δικό μας όλο αυτό; Θέλω να πω... εδώ 

θα μένουμε; Μέσα σ΄αυτόν τον μαγικό κήπο;» 

 «Εδώ φιλενάδα μου», της απάντησε τρυφερά η 

Φρίντα. «Εδώ θα στήσουμε το καινούργιο μας σπιτικό οι 

τρεις μας – εσύ, εγώ και το μωρό μας. Εκεί, σ΄αυτήν τη 

μεριά του κήπου, θα βάλουμε μια ολόκληρη παιδική χαρά 

για το Συννεφάκι μας - και θα είμαστε η πιο ευτυχισμένη 

οικογένεια στον κόσμο!» 



Φώφη Walter-Κυρλίδου 

 

53 
 

ΦΡΙΝΤΑ 

 

Παρ’ όλη την προχωρημένη πια εγκυμοσύνη, η Βικτώρια 

δεν είχε θελήσει μέχρι τώρα να μάθει το φύλο του παιδιού 

- ήθελε η έκπληξη να είναι πραγματική όταν θα γεννιόταν. 

Έτσι και αλλιώς, είτε ήταν αγοράκι είτε κοριτσάκι, 

καλοδεχούμενο και ενθρονισμένο στην ψυχή θα το είχε. Η 

Φρίντα όμως, που δεν άντεχε τις εκπλήξεις, είχε βάλει όλα 

της τα δυνατά να το μάθει. Και τελικά, κλεισμένοι οι πέντε 

μήνες, ο γιατρός μπόρεσε και της είπε ότι το παιδί φάνηκε 

καθαρά οτι ήταν κοριτσάκι. 

 Το τι χαρές έκανε η τρελονονά δεν λέγεται, αν και 

μπροστά στην φιλενάδα της προσπαθούσε να μη δείχνει 

ότι το ήξερε. Μέχρι που ένα Σάββατο, και ενώ χάζευαν 

στις βιτρίνες της Ερμού, πήρε το μάτι της μια πανέμορφη 

κούκλα σε ένα ακριβό μαγαζί - είχε ξεχαστεί εντελώς και 

κατάλαβε την γκάφα της μόνο αφού είχε μπουκάρει και 

την είχε αγοράσει. Τα μάτια της Βικτώριας άρχισαν να 

αλλάζουν χρώμα σαν καλειδοσκόπια, μια απο θυμό, μια 

από έκπληξη και μια από χαρά. Στο τέλος έπιασε την 

φιλενάδα της απο τους ώμους με μια αγνώριστη δύναμη 

και της ψιθύρισε με ατσάλινη φωνή.  

 «Δεν είχες το δικαίωμα να μάθεις το φύλο του 

παιδιού μου πριν από μένα. Είσαι φιλενάδα μου, κολλητή 

μου και θα γίνεις νονά του σπλάχνου μου. Κατάλαβε όμως 

ένα πράγμα... το παδί, η κορούλα αυτή που έχω μέσα μου, 

είναι δικιά μου και σε ορισμένα πράγματα πρέπει να 

κρατάς κάποια απόσταση. Αν ξαναδώ ότι ξεπερνάς τα όρια 

θα με χάσεις από την ζωή σου και μένα και το Συννεφάκι... 

που πλέον ξέρουμε οτι είναι Συννεφούλα».  



Βάσω Αποστολοπούλου-Αναστασίου 

 

54 
 

ΒΙΚΤΩΡΙΑ 

 

Η Φρίντα είχε απομείνει άναυδη να την κοιτάζει – πρώτη 

φορά που της  μιλούσε τόσο απότομα κι αυτό της έφερε 

δάκρυα στα μάτια. Πριν προλάβει ωστόσο να πει κουβέντα, 

η Βικτώρια άρπαξε την κούκλα, την έσφιξε στην αγκαλιά 

της και μετά έπεσε πάνω της. 

 «Συγγνώμη, Φριντάκι μου, συγγνώμη... δεν ξέρω τι 

μ’ έπιασε... φταίνε οι ορμόνες... και το ξάφνιασμα...» 

 «Εγώ συγγνώμη», την διέκοψε εκείνη φιλώντας την 

τρυφερά. «Δεν έπρεπε να σε παρακούσω... αλλά είχα τόση 

λαχτάρα να μάθω τι θα είναι το μωρό μας...» 

 «Καλά έκανες... τώρα το βλέπω πως ήμουν ανόητη 

να το αρνούμαι... Κοριτσάκι λοιπόν, ε; Η Συννεφούλα μας! 

Αλήθεια, πώς θα την ονομάσουμε; Έχεις σκεφτεί, νονά;» 

  «Αυτό θα το αποφασίσεις εσύ, μαμά! Φτάνει να μη 

μου ξεφουρνίσεις κανένα περίεργο κουλτουριάρικο και με 

κουφάνεις – οπότε θα το βγάλω ό,τι μου κατέβει!» 

 Η Βικτώρια έμεινα για λίγο σκεφτική. 

 «Το βρήκα!» φώναξε θριαμβευτικά. «Θα την 

βγάλουμε Νουαζέτ - από το nuage, το σύννεφο στα 

γαλλικά!» 

 «Άει μαρή... άκου νουαζέτ! Σιγά μην τη βγάλουμε 

και σοκοφρέτ! Νουαζέτα είναι σοκολατάκι, δεν το ξέρεις; 

Αλλά τι λέω, εσύ ζεις σε παράλληλο σύμπαν, σιγά να μην το 

ξέρεις!» 

 «Τότε θα την βγάλουμε Κλώντια – από το cloud στα 

αγγλικά! Και μη μου πείς ότι κι αυτό είναι σοκολατάκι!» 

 «Όχι - αυτό είναι τέλειο! Να μας ζήσει η μικρούλα 

μας Κλώντια λοιπόν!» είπε συγκινημένη η νονά Φρίντα. 



Φώφη Walter-Κυρλίδου 

 

55 
 

ΦΡΙΝΤΑ 

 

«Ωστόσο βρε Βικτωράκι», συνέχισε μετά από λίγη σκέψη, 

«Κλώντια είναι, πώς να το πω... λίγο άγαρμπο. Και καλά να 

είναι ξένο το όνομα, κι εγώ το Παρασκευή το ξενόφερα σε 

Φρίντα, αλλά να - γιατί να μην την βγάλουμε Κλαούντια την 

Συννεφούλα μας, να είναι και πιο όμορφο ηχητικά και να 

Ιταλοφέρνει σαν τον Φλωρεντίνο πατέρα της;» Χάρηκε 

αφάνταστα όταν η φίλη της συμφώνησε απόλυτα και 

κατάλαβε ότι, ακόμη και οι αντιρρήσεις όταν τις 

παρουσιάζουμε πασπαλισμένες με ζάχαρη, έχουν καλές  

πιθανότητες να γίνουν δεκτές! 

 Σε κανα μήνα το σπίτι στου Παπάγου ήταν έτοιμο. 

Πρώτα έγινε η μετακόμιση της Φρίντας. Παρ’ όλον ότι 

πούλησε το οροφοδιαμέρισμα με αρκετά έπιπλα, τα 

καλύτερα κομμάτια τα πήρε μαζί της και τώρα ομόρφαιναν 

τους χώρους του κανούργιου τους σπιτιού. Σειρά μετά είχε 

η μετακόμιση της Βικτώριας που, έχοντας μπει πλέον στον 

έβδομο μήνα, είχε βαρύνει αρκετά. Έτσι η κολλητή της την 

εγκατέστησε σε ενα όμορφο ξενοδοχείο μπουτίκ κοντά 

στην Ακρόπολη, το «Ήρα», και ανέλαβε η ίδια την 

επίβλεψη της μεταφοράς και της τακτοποίησης.  

Μετά από μια εβδομάδα το σπίτι ήταν έτοιμο να 

δεχτεί τις δυο οικοδέσποινες αφού πρώτα υποσχέθηκαν η 

μια στην άλλη ότι η μεν Φρίντα δεν θα μπαίνει στο γραφείο 

της Βικτώριας, η δε Βικτώρια στη γκαρνταρόμπα της 

Φρίντας, που έπιανε ολόκληρο το διπλανό δωμάτιο από το 

δικό της. Έτσι, η κάθε μια είχε τους δικούς της χώρους, με 

το παιδικό δωμάτιο στη μέση να θυμίζει κρεββατοκάμαρα 

πριγκίπισας του παραμυθιού. 



Βάσω Αποστολοπούλου-Αναστασίου 

 

56 
 

ΒΙΚΤΩΡΙΑ 

 

Ο Ιούνιος κόντευε να τελειώσει – το ίδιο και η υπομονή της 

Βικτώριας που έκλεινε τον όγδοο μήνα μέσα σε έναν μίνι 

καύσωνα που την παρέλυε κυριολεκτικά. Σχεδόν δεν 

έβγαινε από το σπίτι ούτε για να κατέβει στον γεμάτο 

τραντάφυλλα και ανθισμένες βουκαμβίλιες κήπο που τόσο 

λάτρευε. Τριγυρνούσε ξεφυσώντας και αγκομαχώντας από 

δωμάτιο σε δωμάτιο κι όλο και κατεβαζε τον θερμοστάτη 

των κλιματιστικών κάνοντάς τα Βόρειο Πόλο. 

 «Αμάν χριστιανή μου», αγανακτούσε η Φρίντα. 

«κατεψυγμένο θα το βγάλεις το έρμο το μωρό μας. 

Κλαούντια, η Πριγκίπισα των Πάγων!» 

 «Να μου κάνεις τη χάρη», της αντιγύριζε η άλλη 

ανεμίζοντας μια τεράστια βεντάλια. «Από το να βγει 

καρκανιασμένο, καλύτερα δροσερό και φρέσκο!» 

 Ήταν ένα βράδυ, περασμένα μεσάνυχτα, μετά από 

μια τέτοια χαριτωμένη ανταλλαγή επιχειρημάτων, που η 

Βικτώρια ένιωσε κάτι ζεστό και υγρό να κυλάει στα πόδια 

της και να μουσκεύει τις σαγιονάρες της. 

 «Oh mon Dieu», τσίριξε αναστατωμένη. «Φιλενάδα 

τρέχα... κατουρήθηκα... α πα πα... τι ντροπή...» 

 Η Φρίντα, που μόλις είχε απλώσει μια πρασινωπή 

μάσκα προσώπου κι έμοιαζε με βάτραχο, τσίριξε με τη 

σειρά της τρίβοντας ταυτόχρονα τη μούρη της με χαρτί 

κουζίνας και ψάχνοντας αλαφιασμένη για τα κλειδιά της. 

 «Μαρήηη... δεν κατουρήθηκες... σπάσανε τα νερά, 

αγαθιάρα... η βαλίτσα σου... πού είναι η βαλίτσα σου;» 

 «Τα νερά; Ποια νερά... τι λες;» 

 «Τα δικά σου μαρή!!! Γεννάμε... τρέχα...» 



Φώφη Walter-Κυρλίδου 

 

57 
 

ΦΡΙΝΤΑ 

 

Και τόχε πει η έρμη. «Ας κάνουμε δυο τρεις δοκιμές, παιδί 

θα γεννήσεις, να ξέρουμε τέλος πάντων πώς θα κινηθούμε 

όταν έρθει η ώρα». Τελικά δεν είχαν κάνει τίποτε κι όταν 

μπήκαν άρον άρον στο ταξί για το μαιευτήριο (πού να 

τολμήσει να οδηγήσει η Φρίντα έτσι όπως έτρεμαν τα πόδια 

της), και οι δυο φίλες έμοιαζαν με πρωταγωνίστριες σε 

ελληνική κωμωδία. Ο ταξιτζής πήγε να πνιγεί από τα γέλια 

όταν πρόσεξε ότι γύρω από τα αυτιά της η Φρίντα είχε 

ακόμη πράσινες πιτσιλιές από την μάσκα προσώπου, η δε 

εγκυμονούσα είχε ξαφνικά ξεχάσει τα Ελληνικά της και 

τσίριζε στα Γαλλικά «oh mon Dieu... mon bebe…» 

Ο μαιευτήρας ευτυχώς ήταν εντός Αθηνών, δεν είχε 

κίνηση ο δρόμος και σε λίγο η Βικτώρια είχε τακτοποιηθεί 

στην κλινική και την προετοίμαζαν για τον τοκετό. Από 

κοντά η Φρίντα είχε πάθει νευρική υπερκινητικότητα και 

κόντευε να τρελάνει τους πάντες. Στο τέλος ο γιατρός την 

έπιασε από το χέρι, την έβγαλε από το δωμάτιο και της είπε 

ψιθυριστά «κυρία Φρίντα πηγαίνετε να πλύνετε το 

πρόσωπό σας γιατί μοιάζει σαν να έχετε βγάλει γκαζόν». 

Ενώ η φρικαρισμένη κολλητή της τριβόταν  για να 

φύγει η μάσκα, η Βικτώρια άκουγε με τρόμο τον γιατρό να 

της λέει ότι, επειδή είδε σημάδια από μηκώνιο στα νερά κι  

ήταν και πρωτάρα, θα έπαιρνε το παιδί με καισαρική μιας 

και είχε, όπως φαινόταν, έλλειψη οξυγόνου. 

Η Συννεφούλα/Κλαούντια είχε φοβηθεί... το 

σπλαχνάκι της, το κοριτσάκι της υπέφερε. Δυο δάκρυα 

έσταξαν πριν τα μάτια της κλείσουν από την εξουθένωση 

και την έλλειψη πόνου αμέσως μετά την επισκληρίδιο. 



Βάσω Αποστολοπούλου-Αναστασίου 

 

58 
 

ΒΙΚΤΩΡΙΑ 

 

Την ίδια στιγμή η Φρίντα όρμησε έξω από τις τουαλέττες κι 

άρχισε να παλεύει με τις νοσοκόμες για να μπει μέσα στο 

χειρουργείο. Χρειάστηκαν δυο σεκουριτάδες για να την 

βάλουν σε τάξη – εκείνη ωστόσο έμεινε έξω από την πόρτα 

αρνούμενη να το κουνήσει ρούπι. 

 Από την άλλη μεριά της πόρτας η Βικτώρια είχε 

ακούσει την φασαρία κι ένα αχνό χαμόγελο φάνηκε στα 

χείλη της. Η φιλενάδα της, η αδελφή της ήταν εκεί και την 

φύλαγε. Τίποτε πια δεν φοβόταν, όλα καλά θα πήγαιναν. 

 Όπως κι έγινε. Με γρήγορες, έμπειρες κινήσεις ο 

γιατρός έκανε την τομή και το επόμενο λεπτό η αίθουσα 

γέμισε από τις γοερές κραυγές ενός λιλιπούτειου βρέφους, 

τα χαμόγελα των νοσοκόμων και τα δάκρυα χαράς της 

μάνας του. Η μικρούλα Κλαούντια ανέμιζε τα  χεράκια της 

και τσίριζε θυμωμένη που της χάλασαν την ησυχία. 

 «Να σου ζήσει ο κορίτσαρος, καλή μου», της είπε ο 

γιατρός χαμογελώντας και έβαλε το νεογέννητο πάνω στο 

στήθος της. Εκείνη άπλωσε το χέρι της, το χάιδεψε και του 

ψιθύρισε με τρεμάμενη φωνή «καλωσόρισες αγάπη μου, η 

μανούλα είναι εδώ». Η μικρούλα σταμάτησε να κλαίει, 

άνοιξε τα ματάκια της και την κοίταξε – και σαν να της 

φάνηκε της Βικτώριας ότι της χαμογέλασε. 

 Εν τω μεταξύ η Φρίντα έξω από το χειρουργείο 

έτρωγε τα νύχια της από την αγωνία. Όταν άκουσε τις 

τσιρίδες της μικρής έβγαλε έναν βαθύ στεναγμό 

ανακούφισης και τα μάτια της βούρκωσαν. Επιτέλους! 

Είχαν γεννήσει! Και χωρίς να το καλοσκεφτεί, έσπρωξε τη 

δίφυλλη πόρτα και όρμησε στην αίθουσα τοκετών. 



Φώφη Walter-Κυρλίδου 

 

59 
 

ΚΛΑΟΥΝΤΙΑ 

 

Α πα πα πα... τι ήταν πάλι τούτο... Ακόμα δεν το πιστεύω ότι 

το έζησα όλο αυτό... κι ότι επέζησα – αυτό πού το πας; 

Τι θα πει «τι εννοώ;» Λίγο τόχεις; Εκεί που 

κολυμπούσα ωραία και καλά μέσα στη σκοτεινή ζεστή 

φωλίτσα μου και πιπίλαγα το μεγάλο δαχτυλάκι από το δεξί 

μου το χεράκι (το αριστερό το είχα μασουλήσει χτες), 

ακούω στα ξαφνικά ένα «τσούουουρρρρρ»... και πάει το 

νεράκι! Και μετά φωνές, φασαρία, κακό...  

Η κυρία, που τόσο καιρό ένιωθα να κάνει τικ-τακ, 

τικ-τακ και να με ακουμπά κάθε τόσο και να μου λέει «μωρό 

μου, μωράκι μου», άρχισε να τσιρίζει κάτι 

ακαταλαβίστικα... Η άλλη κυρία, που άκουγα τη φωνή της 

από μακριά, πρέπει να την βούτηξε από το χέρι και να 

άρχισαν να τρέχουν – γιατί άρχισα κι εγώ να τραντάζομαι 

και να κοπανάω μια από δω και μια από κει... κι όσο και να 

φώναζα «σιγά, καλέεε, με πονάτε...», εκείνες το χαβά 

τους... έτρεχαν και τσίριζαν... 

Αλλά τα χειρότερα ήταν μετά... πάνω που την 

ξάπλωσαν (αυτήν που ήμασταν κολλημένες μ΄εκείνο το 

περίεργο χοντρουλό κορδόνι) κι είπα «ωραία, θα την 

πέσουμε για ύπνο τώρα» κι ετοιμάστηκα να μασουλήσω το 

δαχτυλάκι από το δεξί μου ποδαράκι  (αυτό δεν το είχα 

δοκιμάσει ως τότε), ανάψανε τα φώτα! Πολλά φώτα, με 

στράβωναν ακόμα και μέσα στη φωλίτσα μου... να σου πω, 

τρόμαξα λιγάκι... και μου έφυγαν λίγα κακάκια, με το 

συμπάθειο... 

Ε... εκεί έγινε ο μεγάλος χαμός! Ένας τύπος, που τον 

άκουγα και παλιότερα και που με ζούλαγε με ένα ματσούκι 



Βάσω Αποστολοπούλου-Αναστασίου 

 

60 
 

και με νευρίαζε,  άρχισε να φωνάζει «γρήγορα, γρήγορα»... 

και μας τσούλησαν κάπου με πιο πολλά φώτα... γαμώτο... 

και πάνω που άρχισα να τα παίρνω χοντρά, βλέπω τη 

φωλιά μου να ανοίγει και να μπαίνει όοολο το φως μέσα... 

και πριν προλάβω να συγχυστώ, αυτός ο ανάγωγος με 

τραβάει μια... και με βγάζει έξω! 

Αυτό ήταν! Καλή καλή - αλλά όχι να με πιάνουν και 

κορόιδο... και να μου χαλούν το σπίτι και την ησυχία! Τα 

πήρα στο κρανίο κι έβαλα κάτι τσιρίδες χειρότερες από της 

κυρίας... κι άκου να δεις το παράξενο – όλοι άρχισαν να 

γελούν και να αγκαλιάζονται αντί να τσαντιστούν... 

Και μετά με έβαλε ο αντιπαθητικός πάνω στην κυρία 

– αλλά από την απέξω τη μεριά... κι εγώ την μύρισα και την 

κατάλαβα ότι ήταν η ίδια αλλά από την ανάποδη... και 

σταμάτησα να φωνάζω... Κι εκείνη άπλωσε ένα μεγάλο χέρι 

και με χάιδεψε – από την απέξω τη μεριά πάντα... και μου 

είπε «καλωσόρισες» ή κάτι τέτοιο, ήμουν πολύ 

απασχολημένη να την κοιτάζω και δεν καλοπρόσεξα... 

καλούλα μου φάνηκε... και τη λένε «μανούλα», μου είπε. 

Και μετά μπούκαρε μέσα η άλλη, η παλαβή που την 

τραβολόγαγε, κι άρχισε να χτυπιέται «αχ το μωράκι μας, αχ 

η Συννεφούλα μας»... και να τα κοπλιμέντα... ότι είμαι το 

πιο όμορφο μωρό (καλά, αυτό το ξέρουμε μαρή... κάτι 

καινούργιο;)... κι ότι αυτήν την λένε νονά (αυτό πάλι τι 

είναι;)... και τελικά την έβγαλε σπρώχνοντας έξω ο 

στριμμένος και δεν πρόλαβα να τη ρωτήσω...  

Τώρα ευτυχώς είμαι μόνη μου σε μιαν αλλιώτικη 

φωλίτσα, διάφανη, κι είναι κι άλλα μωρά τριγύρω... και λέω 

πια να την πέσω για ύπνο, πολύ με κούρασαν σήμερα. 

Καληνύχτα μανούλα, καληνύχτα νονά... καλημέρα κόσμε! 



Φώφη Walter-Κυρλίδου 

 

61 
 

  



Βάσω Αποστολοπούλου-Αναστασίου 

 

62 
 

 

 

 

 

 

ΦΡΙΝΤΑ  και  ΒΙΚΤΩΡΙΑ 
 

(αδελφότητα γυναικών) 
 

  



Φώφη Walter-Κυρλίδου 

 

63 
 

Η Φώφη Walter-Κυρλίδου, με ρίζες 

στη Μικρά Ασία και τον Ελληνισμό 

της Σοβιετικής Ένωσης,  γεννήθηκε 

στην Αθήνα, στην Πλάκα, και 

μεγάλωσε μέχρι τα 14 χρόνια της 

στην Δάφνη. 

  Τα χρόνια τής εφηβείας της τα 

πέρασε στην Αφρική, στην Ζάμπια, 

όπου είχε μετακινηθεί όλη η 

οικογένειά της λόγω τής εργασίας 

του πατέρα της, μηχανικού στο 

επάγγελμα. Η μητέρα της ήταν δασκάλα κι από εκείνη 

κληρονόμησε την μεγάλη της αγάπη για την λογοτεχνία και 

τα βιβλία. 

 Σπούδασε ψυχολογία στο Πανεπιστήμιο του York, 

στον Καναδά, και στην συνέχεια εργάστηκε σε πολυεθνικές 

εταιρείες. Έζησε για 20 χρόνια σε χώρες της Λατινικής 

Αμερικής  ακολουθώντας τον άντρα της, τον Rudolf  Walter, 

Ελβετό υπήκοο και στέλεχος μεγάλης πολυεθνικής, με τον 

οποίο απόκτησε μία κόρη και έναν γιο. Δίδαξε για δύο 

χρόνια ως λέκτορας στο Καθολικό Πανεπιστήμιο του 

Γουαγιακίλ του Εκουαδόρ. 

Τα τελευταία 12 χρόνια ζει μόνιμα με την οικογένειά  

της στην Ελβετία. Λατρεύει τα ταξίδια (έχει γυρίσει όλο τον 

κόσμο από την Γη του Πυρός ως το Θιβέτ κι από τις Νήσους 

του Πάσχα μέχρι την Νέα Ζηλανδία), την βοτανολογία, 

τους περιπάτους στη φύση και το διάβασμα. Επίσης της 

αρέσει να γράφει όμορφες ιστορίες για όλα αυτά που έχει 

ζήσει και τις οποίες κρατά προς το παρόν στο συρτάρι – όσο 

κι αν οι φίλοι της την παρακινούν να τις δημοσιεύσει! 



Βάσω Αποστολοπούλου-Αναστασίου 

 

64 
 

H Βάσω Αποστολοπούλου - 

Αναστασίου γεννήθηκε στη 

Βέροια όπου και τελείωσε το 

δημοτικό. Αυτή είναι η πατρίδα 

της, η πόλη της καρδιάς της. Αν 

και ρίζες της είναι στην 

Πελοπόννησο (την οποία επίσης 

αγαπά) και η εφηβεία και η 

ενήλικη ζωή της έχουν τη σφραγίδα της Αθήνας, εκείνη 

δηλώνει πως είναι Μακεδόνισσα!  

Ο Λόγος, γραπτός και προφορικός, πάντα τη 

γοήτευε. Με δυο γονείς δασκάλους έμαθε να διαβάζει από 

τα τρία της χρόνια – και δεν σταμάτησε από τότε. Η 

φιλολογία αναμενόμενη επιλογή. Ωστόσο, και μετά από 

πολύ προβληματισμό, ακολούθησε την δεύτερη μεγάλη της 

αγάπη, την Ιατρική. Τελείωσε το Πανεπιστήμιο της 

Αθήνας, παντρεύτηκε με τον Μανώλη Αναστασίου, 

συμφοιτητή της, κι απόκτησε δυο γιους. Πολλές οι 

υποχρεώσεις της, επί σειρά ετών. Και η πρώτη της αγάπη, 

εκείνη για τον Λόγο, να αρκείται στο διάβασμα βιβλίων. 

Αναρίθμητων. Μέχρι που άρχισε ο ελεύθερος χρόνος να 

γίνεται λίγο περισσότερος κι αποφάσισε να περάσει από 

την ανάγνωση στη συγγραφή.  

Το πρώτο της μυθιστόρημα με τίτλο «Το βαλς μιας 

ζωής» κυκλοφόρησε τον Δεκέμβριο του 2010 από τις 

εκδόσεις «Ιβίσκος». Έχει γράψει ποιήματα, (τα οποία 

περιμένουν υπομονετικά την σειρά τους για να εκδοθούν), 

είναι στο τέλος της συγγραφής του δεύτερου βιβλίου της 

και στο συρτάρι της βρίσκονται επί πλέον ένα θεατρικό, 

αρκετά διηγήματα και η αρχή του τρίτου βιβλίου της. 



Φώφη Walter-Κυρλίδου 

 

65 
 

  



Βάσω Αποστολοπούλου-Αναστασίου 

 

66 
 

 

 

 

 

 

 

 

 

Η επιμέλεια της έκδοσης και του εξωφύλλου 
έγινε από τον Κώστα Θερμογιάννη 

 
kthermoyiannis@outlook.com 

www.nthermo.com 
www.tovivlio.net 

  
[Αναφορά προέλευσης - 

Μη Εμπορική Χρήση - 
Παρόμοια Διανομή] 

 

 
Διανέμεται ελεύθερα με άδεια Creative Commons 

Η αρχική εικόνα που χρησιμοποιήθηκε για το εξώφυλλο είναι από το   
Flickr του χρήστη Lola Hierro 

http://www.flickr.com/photos/emalaith/2595165980/ 

mailto:kthermoyiannis@outlook.com
www.nthermo.com
www.tovivlio.net
http://www.flickr.com/photos/emalaith/


Φώφη Walter-Κυρλίδου 

 

67 
 

 

 

Δυο αληθινές γυναίκες, δυο πραγματικές φίλες, δυο 
διαφορετικοί χαρακτήρες με κοινό χαρακτηριστικό τη 
μοναξιά και τα χρόνια που νιώθουν πως έχουν περάσει, 
έρχονται πιο κοντά η μια στην άλλη εξαιτίας της 
Συννεφούλας που γίνεται η αφορμή για να γίνουν πια μια 
κανονική οικογένεια. Η μεγαλύτερη απόδειξη πως αληθινή 
φιλία βάζει στην άκρη κάθε προσωπική επιδίωξη. 
. 
 
 
 
 
 
 
 
 
 
 
 
 

Η νουβέλα αυτή γράφτηκε για τις 

Ιστορίες με δυο όψεις 


