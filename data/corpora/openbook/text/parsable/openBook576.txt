




































«Όσα γράφονται σήμερα»                            ΣυνΠοιείν

         

     



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν

   “Όσα
        γράφονται τώρα...”



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν

Αναφορά Δημιουργού – Μη Εμπορική Χρήση –
Όχι Παράγωγα Έργα 4.0 (CC BY-NC-ND) 



«Όσα γράφονται σήμερα»                            ΣυνΠοιείν

    Α΄ ΤΟΜΟΣ



«Όσα γράφονται σήμερα»                            ΣυνΠοιείν

             Ευχαριστίες

Θέλω  ιδιαιτέρως  να  ευχαριστήσω  τα  μέλη  της
οργανωτικής  επιτροπής  και  όλους  τους  φίλους
συγγραφείς,  οι  οποίοι  μου  εμπιστεύτηκαν  την
επιμέλεια  αυτής  της  έκδοσης  και  με  τον  τρόπο
τους  συνέβαλαν  στην  ολοκλήρωση  του
Συλλογικού έργου  “Όσα γράφονται τώρα...”
Θανάσης Πάνου

Ζωγραφική:
G. Mikalef 

*Λόγω της αποστολής του υλικού των συγγραφέων σε διαφορετικές
γραμματοσειρές,  κείμενα  με  επικολλήσεις  και  με  διαφορετική
μορφοποίηση    έγινε  προσπάθεια  να  διατηρηθούν  οι  προσωπικές
επιλογές  τους  και  δεν  τηρήθηκε   η  λογική  μιας  αυστηρής  κοινής
Αισθητικής ενός βιβλίου που προορίζεται για έκδοση. 



«Όσα γράφονται σήμερα»                            ΣυνΠοιείν

Οργανωτική Επιτροπή  Επιμέλειας Και Ενήμερωσης

ΣΠΥΡΟΣ ΒΟΥΤΣΙΝΑΣ. Εκπαιδευτικός, ποιητής, κριτικός λογοτεχνίας.
ΚΑΤΕΡΙΝΑ ΚΑΝΑΚΗ ΑΞΟΥΓΚΑ. Εκπαιδευτικός, συγγραφέας.
ΓΕΩΡΓΙΑ ΚΟΤΣΟΒΟΛΟΥ: Εκπαιδευτικός, Συγγραφέας
ΑΝΤΩΝΗΣ Δ. ΣΚΙΑΘΑΣ. Ποιητής, κριτικός λογοτεχνίας
ΔΙΩΝΗ ΔΗΜΗΤΡΙΑΔΟΥ. Εκπαιδευτικός, συγγραφέας, κριτικός λογοτεχνίας.
ΜΑΡΙΑΝΝΑ ΠΑΠΟΥΤΣΟΠΟΥΛΟΥ. Εκπαιδευτικός, συγγραφέας, μεταφράστρια.
Θ. ΠΑΣΧΟΣ Εκπαιδευτικός, ποιητής.
ΚΛΕΟΠΆΤΡΑ ΜΑΚΡΙΔΟΥ-ROBINET.. Συγγραφέας 
(στέλεχος του γαλλικού υπουργείου συγκοινωνιών κ έργων Δντρια του τμήματος Υδάτινοι πόροι  στην ΟΡΛΕΑΝΗ)

ΘΑΝΑΣΗΣ ΠΑΝΟΥ. Εκπαιδευτικός, συγγραφέας, εικαστικός.
ΕΛΕΝΗ ΑΡΑΠΗ (ΑΝΕΜΟΕΣΣΑ ΣΚΕΨΗ).  Εκπαιδευτικός, συγγραφέας.
ΚΑΪΤΑΤΖΗ ΧΟΥΛΙΟΥΜΗ ΔΕΣΠΟΙΝΑ.  Ποιήτρια, Κλινικός ψυχολόγος–
ψυχοθεραπεύτρια. (Ανοιχτή Μονάδα της Ψυχιατρικής Κλινικής του Πανεπιστημίου Ουψάλα
 και στην Ειδική Αγωγή και Εκπαίδευση του Υπουργείου Παιδείας)

ΧΡΗΣΤΟΣ Ν. ΚΑΡΑΚΑΣΗΣ. Παραγωγός, Σεναριογράφος, Σκηνοθέτης, 
Συγγραφέας, Εκπαιδευτικός 
ΒΑΣΙΛΙΚΗ ΚΑΠΠΑ. Εικαστικός, Συγγραφέας. Σκηνοθέτιδα, Εκπαιδευτικός
ΕΛΕΝΗ ΑΡΤΕΜΙΟΥ-ΦΩΤΙΑΔΟΥ. Εκπαιδευτικός, συγγραφέας.
ΦΑΝΗΣ ΠΑΠΑΓΕΩΡΓΙΟΥ. Εκπαιδευτικός

Οι συγγραφείς οφείλουμε να δώσουμε ό,τι καλό οραματιστήκαμε 
και πάνω του δημιουργήσαμε με όλες τις δυνάμεις μας. 
Η θέση μας είναι απλή: η  μεγάλη επανάσταση μπορεί να επιτευχθεί  
μόνο μέσα από την παιδεία  και από τη νέα γενιά. 



«Όσα γράφονται σήμερα»                            ΣυνΠοιείν

   ΣΥΜΜΕΤΟΧΕΣ ΚΑΤ΄ΑΛΦΑΒΗΤΙΚΗ ΣΕΙΡΑ:

    Α.
     ΚΑΤΕΡΙΝΑ ΑΓΓΕΛΑΚΗ-ΡΟΥΚ

ΒΑΓΓΕΛΗΣ ΑΛΕΞΟΠΟΥΛΟΣ
ΜΑΝΩΛΗΣ ΑΛΙΓΙΖΑΚΗΣ
ΣΙΣΣΥ ΑΛΗΦΡΑΓΚΗ
ΠΑΝΑΓΙΩΤΑ ΑΞΙΩΤΟΥ
ΚΑΤΕΡΙΝΑ ΚΑΝΑΚΗ ΑΞΟΥΓΚΑ
ΕΛΕΝΗ ΑΡΑΠΗ
ΓΙΟΛΑ ΑΡΓΥΡΟΠΟΥΛΟΥ-ΠΑΠΑΔΟΠΟΥΛΟΥ 
Β.
ΝΑΝΟΣ ΒΑΛΑΩΡΙΤΗΣ 
ΚΑΤΕΡΙΝΑ ΒΑΛΑΩΡΙΤΗ
ΚΩΣΤΑΣ ΒΑΣΙΛΑΚΟΣ
ΧΑΡΙΚΛΕΙΑ ΒΑΣΙΛΕΙΟΥ
ΑΛΕΞΑΝΔΡΟΣ ΒΑΝΑΡΓΙΩΤΗΣ
ΦΡΑΓΚΙΣΚΟΣ ΒΑΦΕΙΟΠΟΥΛΟΣ
ΓΙΩΡΓΟΣ ΒΕΗΣ
ΓΙΩΡΓΟΣ ΒΟΥΤΣΑΣ
ΣΠΥΡΟΣ Σ. ΒΟΥΤΣΙΝΑΣ
ΝΙΚΟΣ ΒΑΡΑΛΗΣ
Γ.
ΑΛΕΞΑΝΔΡΑ ΓΑΛΑΝΟΥ
ΒΑΣΙΛΗΣ ΓΕΩΡΓΑΚΙΛΑΣ
ΝΤΙΝΑ ΓΕΩΡΓΑΝΤΟΠΟΥΛΟΥ
ΑΝΔΡΕΑΣ ΓΕΩΡΓΙΑΔΗΣ
ΘΕΟΦΙΛΟΣ ΓΙΑΝΝΟΠΟΥΛΟΣ
ΑΓΓΕΛΙΚΗ ΓΙΑΝΝΟΠΟΥΛΟΥ (ΑΡΣΙΝΟΗ ΒΗΤΑ)



«Όσα γράφονται σήμερα»                            ΣυνΠοιείν

ΣΠΥΡΟΣ ΓΙΑΤΡΑΣ
ΦΩΤΕΙΝΗ ΔΟΥΡΟΥ
ΠΕΜΗ ΓΚΑΝΑ
ΕΛΕΝΗ ΓΚΙΚΑ
ΜΑΙΡΗ ΛΑΡΕΝΤΖΑΚΗ ΓΚΙΩΝΗ
ΜΑΡΙΑ ΓΚΟΥΜΑ
ΓΙΩΡΓΟΣ  ΠΕΤΡΟΥ ΓΟΥΝΑΡΗΣ
ΑΝΔΡΟΝΙΚΗ ΓΩΓΟΠΟΥΛΟΥ
Δ.
ΓΙΩΡΓΟΣ ΔΑΓΛΑΣ
ΑΛΕΞΑΝΔΡΟΣ ΠΛΑΤΩΝ ΔΕΛΤΑ
ΑΓΑΘΟΚΛΗΣ ΔΗΜΗΤΡΙΑΔΗΣ
ΔΗΜΗΤΡΗΣ Θ. ΔΗΜΗΤΡΙΑΔΗΣ
ΔΙΩΝΗ ΔΗΜΗΤΡΙΑΔΟΥ
ΓΙΩΡΓΗΣ ΔΡΥΜΩΝΙΑΤΗΣ
Ε.
TRNEA TSPNRN.U
Ζ.

     ΑΛΕΞΑΝΔΡΑ ΖΑΜΠΑ
      ΧΡΗΣΤΟΣ ΖΑΧΟΣ
      Η.

ΆΓΓΕΛΟΣ ΉΒΟΣ
Θ.

      ΑΝΤΩΝΗΣ ΘΑΛΑΣΣΕΛΗΣ
       Ι.

ΓΑΒΡΙΛΗΣ ΙΣΤΙΚΟΠΟΥΛΟΣ
Κ.
ΔΕΣΠΟΙΝΑ ΚΑΪΤΑΤΖΗ-ΧΟΥΛΙΟΥΜΗ
ΈΦΗ ΚΑΛΟΓΕΡΟΠΟΥΛΟΥ
ΙΑΚΩΒΟΣ ΘΗΡΑΣ ΚΑΡΑΜΟΛΕΓΚΟΣ



«Όσα γράφονται σήμερα»                            ΣυνΠοιείν

ΟΛΓΑ ΚΑΡΑΠΑΝΑΓΙΩΤΗ
ΕΛΣΑ ΚΑΣΑΠΗ
ΝΙΚΟΣ ΚΑΤΣΙΚΑΝΗΣ
ΗΛΙΑΣ ΚΕΦΑΛΑΣ  
ΑΝΔΡΟΜΑΧΗ ΚΟΜΝΟΥ   
ΙΟΥΛΙΑ ΚΩΝ. ΚΟΡΜΕΝΤΖΑ
ΕΛΈΝΗ ΨΕΥΤΈΛΛΗ – ΚΟΡΩΝΙΏΤΗ
ΡΕΝΑ ΠΕΤΡΟΠΟΥΛΟΥ ΚΟΥΝΤΟΥΡΗ
ΧΛΟΗ ΚΟΥΤΣΟΥΜΠΕΛΗ 
ΣΟΦΙΑ ΚΡΑΒΒΑΡΙΤΗ    
Ι. Ν. ΚΥΡΙΑΖΗΣ                        
ΚΩΣΤΑΣ ΚΩΝΣΤΑΝΤΙΝΙΔΗΣ
Λ.
ΜΙΧΑΛΗΣ ΛΑΖΑΝΑΣ
ΣΩΤΗΡΙΑ ΛΑΣΚΟΥ
ΙΣΜΗΝΗ ΛΙΟΣΗ
Μ.
ΑΓΓΕΛΟΣ ΜΑΡΙΝΟΣ
ΚΛΕΟΠΆΤΡΑ ΜΑΚΡΙΔΟΥ- ROBINET.
ΗΛΙΑΣ ΜΑΡΚΟΣ
ΓΙΩΡΓΟΣ ΜΙΚΑΛΕΦ
ΑΛΕΞΑΝΔΡΑ ΜΠΑΚΟΝΙΚΑ
ΖΕΤΑ ΜΠΕΛΑΟΥΡΗ
ΓΙΩΡΓΟΣ ΜΠΛΑΝΑΣ
ΜΟΙΡΑ ΜΠΙΖΑΝΟΥ
Ν.
ΠΑΝΟΣ ΝΙΑΒΗΣ
ΔΗΜΗΤΡΗΣ ΝΙΚΗΦΟΡΟΥ
Π.
ΘΑΝΑΣΗΣ ΠΑΝΟΥ



«Όσα γράφονται σήμερα»                            ΣυνΠοιείν

ΈΚΤΟΡΑΣ ΠΑΝΤΑΖΗΣ
ΦΑΝΗΣ ΠΑΠΑΓΕΩΡΓΙΟΥ
ΆΝΝΑ ΠΑΠΑΔΟΠΟΥΛΟΥ
ΜΑΡΙΑ ΠΑΠΑΔΟΠΟΥΛΟΥ ROSTEZWTNEG 
ΝΙΚΟΣ ΠΑΠΑΘΕΟΦΑΝΟΥΣ
ΗΛΙΑΣ ΠΑΠΑΚΩΝΣΤΑΝΤΙΝΟΥ

      ΟΡΦΕΑΣ ΠΑΠΑΚΩΝΣΤΑΝΤΙΝΟΥ
ΔΗΜΗΤΡΗΣ ΠΑΠΑΚΩΝΣΤΑΝΤΙΝΟΥ

      ΓΙΩΡΓΟΣ ΠΑΠΑΜΙΧΕΛΑΚΗΣ
ΙΩΑΚΕΙΜ ΠΑΠΑΧΡΟΝΗΣ

     ΜΑΡΙΑΝΝΑ ΠΑΠΟΥΤΣΟΠΟΥΛΟΥ
ΣΤΡΑΤΗΣ ΠΑΡΕΛΗΣ
ΘΑΝΟΣ ΠΑΣΧΟΣ
ΕΥΑΓΓΕΛΟΣ ΠΕΠΠΑΣ
ΜΑΙΡΗ ΠΕΣΤΡΟΒΑ
ΕΥΑ ΠΕΤΡΟΠΟΥΛΟΥ-ΛΙΑΝΟΥ
ΡΕΝΑ ΠΕΤΡΟΥ
ΛΟΥΚΙΑ ΠΛΥΤΑ
ΓΙΑΝΝΗΣ ΠΟΤΑΜΙΑΝΟΣ
Ρ.
ΑΜΑΛΙΑ ΡΟΥΒΑΛΗ
ΑΓΓΕΛΙΝΑ ΡΩΜΑΝΟΥ
Σ.
ΜΑΡΙΝΑ ΣΑΒΕΡΙΑΔΟΥ
ΖΩΗ ΣΑΜΑΡΑ
MΑΡΙΑ ΘΕΟΔΩΡΟΥ  ΣΑΝΤΑ
ΔΗΜΗΤΡΑ ΣΑΝΤΑ
ΘΕΟΔΩΡΟΣ ΣΑΝΤΑΣ  
ΚΑΤΕΡΙΝΑ ΣΗΜΗΝΤΗΡΑ
ΙΩΑΝΝΗΣ Π. ΣΚΕΥΟΦΥΛΑΞ



«Όσα γράφονται σήμερα»                            ΣυνΠοιείν

AΝΤΩΝΗΣ Δ. ΣΚΙΑΘΑΣ
ΓΙΩΡΓΟΣ ΣΠΑΝΟΣ
ΓΙΑΝΝΗΣ ΣΤΡΟΥΜΠΑΣ
ΓΕΩΡΓΙΑ ΣΥΛΛΑΙΟΥ
Τ.
EΙΚΗ ΤΑΓΚΑΛΟΥ
ΣΠΥΡΟΣ ΤΑΚΑΣ 
ΘΕΟΔΩΡΑ ΤΖΟΚΑ                                              
ΓΕΩΡΓΙΟΣ Π. ΤΕΡΖΗΣ                                       
ΑΝΤΡΕΑΣ ΤΙΜΟΘΕΟΥ                                                 
ΑΘΗΝΑ ΤΙΤΑΚΗ                                                  
ΕΛΕΑΝΑ ΤΣΕΣΜΕΛΗ                                            
ΗΛΙΑΣ ΤΣΕΧΟΣ     
Φ.                                             
ΓΙΑΝΝΗΣ ΦΑΡΣΑΡΗΣ                                             
ΓΙΑΝΝΗΣ ΦΙΛΙΠΠΑΚΗΣ
ΧΑΡΟΥΛΑ ΦΡΑΓΚΟΥ                      
ΕΛΕΝΗ ΑΡΤΕΜΙΟΥ ΦΩΤΙΑΔΟΥ  
Χ.     
ΑΓΝΗ ΧΑΡΑΛΑΜΠΟΥΣ
ΜΑΡΙΑ ΧΡΟΝΙΑΡΗ 
Ψ.
ΤΖΙΝΑ ΨΑΡΡΗ  



«Όσα γράφονται σήμερα»                            ΣυνΠοιείν

Η ΚΑΤΟΙΚΙΑ ΤΗΣ ΠΟΙΗΣΗΣ

Είναι επείγον και απαραίτητο να καταστεί εκ
νέου  ιερός  ο  κόσμος  και  να  ξαναδοθεί  στη
ζωή η αρχική της υπερβατικότητα. Ωστόσο, η
ανακαθιέρωση αυτή δεν μπορεί να γίνει παρά
μόνο  με  τρόπο  λαϊκό,  χωρίς  δόγματα,
θεολογίες  και  εκκλησίες.  Η  ποίηση  είναι  η
πραγματική  λαϊκή  ανακαθιέρωση  του
κόσμου.   ‘Όμως,  γνωρίζει  επίσης  ότι  το
βασίλειο αυτό δεν ανήκει ούτε σε εκείνον που
ονομάζουμε «ο άλλος κόσμος». Συνεπώς, δεν
του απομένει παρά να δημιουργήσει ένα νέο
τρίτο  κόσμο.  Πιο  πραγματικός  από  τους
άλλους,  ο  κόσμος  της  ποίησης  είναι  η
τελευταία  μας  εναλλακτική  δυνατότητα
σωτηρίας,  η  έσχατη  καταφυγή  της
μυστηριώδους  ανάγκης  μας   για  ύπαρξη.  Η
ποίηση  είναι  λοιπόν  ανάγκη,  θεμελιώδης
προϋπόθεση,  αναγνωρισμένη  ή  μη,  για  την
ύπαρξη του ανθρώπου.  

 ROBERTO JUARROZ



«Όσα γράφονται σήμερα»                            ΣυνΠοιείν

Περί  του εγχειρήματος...

   Η συστηματική εκμετάλλευση των τεχνολογικών εξελίξεων
από  τον  παγκόσμιο  καπιταλισμό  «μαζικοποίησε»  τους
πληθυσμούς με αποτέλεσμα να φθίνουν τα εθνικά πολιτιστικά
χαρακτηριστικά και να τείνει προς εκμηδενισμό η «παράδοση».
Η νέα αυτή πραγματικότητα διαρκώς διαμορφώνεται, αλλά δεν
ξέρουμε που θα οδηγήσει. Οι προβλέψεις δεν είναι αισιόδοξες.
Στις συνθήκες αυτές ο όρος αισιοδοξία δεν έχει σαφές νόημα,
δεν  μπορούμε  να  την  προσδιορίσουμε,  επειδή  δεν  υπάρχει  η
σαφής προοπτική του πλέγματος των ελπίδων ως αποτέλεσμα
ενός κοινωνικού οράματος, έστω μιας ουτοπίας. Οι ισχυρισμοί
ότι η ιστορία τελείωσε, ότι η φιλοσοφία πέθανε δεν φαίνεται να
είναι εντελώς αβάσιμοι. Η κατάσταση αυτή γεννά  την αίσθηση
μιας ολικής κατάρρευσης των αξιακών συστημάτων. Πρωτίστως
η  περιθωριοποίηση  των  ηθικών  αξιών  συνεπάγεται  και  όλων
των υπολοίπων. 



«Όσα γράφονται σήμερα»                            ΣυνΠοιείν

 Αυτό  το  περιβάλλον  είναι  κατάλληλο  για  εκρηκτική
καλλιτεχνική δημιουργία, τουλάχιστον όσον αφορά τα ποσοτικά
στοιχεία Οι διαδικασίες είναι οργασμικές και ως τέτοιες έχουν
το απόλυτο του «καινούργιου»  και τον επαναπροσδιορισμό του
«παλιού».   Θα  πρέπει  να  ρίξουμε  μια  προσεκτική  ματιά  στη
μόδα  του  ενδύματος,  η  οποία  οπτικοποιεί  πρώτη  αυτή  τις
μεταλλάξεις  στο  αισθητικό  πεδίο  και  είναι  πρακτικά
προσεγγίσιμη ορατά. Η λογοτεχνία αποκαλύπτει κάπως αργά τη
λειτουργία  του  μηχανισμού  της  προσαρμογής  της  στα  νέα
δεδομένα, αφού ο ρυθμός απήχησης στον πληθυσμό είναι πιο
βραδύς και δύσκολα αφομοιώσιμος. 
  Η έκδοση εκ μέρους μας της Ανθολογίας «Συν Ποιείν 2017»
μπορεί  να  υπηρετήσει-  τίθεται  το  ερώτημα-έναν  σκοπό
συνειδητοποίησης  από την εκπαιδευτική  κοινότητα  αυτής  της
πραγματικότητας  και  να  εκπέμψει  αισιόδοξα  μηνύματα;  Δεν
μπορούμε να  το  εξασφαλίσουμε  ή  στην  καλύτερη  περίπτωση
δεν  μπορούμε  να  ξέρουμε  αν  θα  χρησιμοποιηθεί  για  τη
διδασκαλία  των  Νέων  Ελληνικών.  Είναι  όμως  μια  αφετηρία.
Εμείς αισθανόμαστε ικανοποιημένοι για την προσπάθειά μας. Η
αισιοδοξία  μας  περιορίζεται  στο  να  αποδεχθούν  οι  σχολικές
κοινότητες την πρότασή μας και να τις περπατήσουν. Το υλικό
που θα έχουν στη διάθεσή τους οι ήρωες εκπαιδευτικοί μπορούν
να το ζυμώσουν,  να το κοσκινίσουν και  να το αξιολογήσουν
γλωσσικά,  ιδεολογικά,  φιλολογικά και  εν τέλει  να προτείνουν
καινούργιες ιδέες διδακτικές, ακόμη και να το απορρίψουν. 

Σπύρος Σ. Βουτσινάς
Εκπαιδευτικός, ποιητής, κριτικός.



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν

ΚΑΤΕΡΙΝΑ ΑΓΓΕΛΑΚΗ-ΡΟΥΚ

Η Κατερίνα Αγγελάκη-Ρούκ γεννήθηκε στην Αθήνα,
το  1939.  Σπούδασε  και  αποφοίτησε  από  το
Πανεπιστήμιο  της  Γενεύης  με  το  Δίπλωμα
Μεταφραστών  και  Διερμηνέων.  Πρωτοδημοσίευσε
στην «Καινούργια Εποχή» το 1956.
 Ακολούθησαν  15  ποιητικές  συλλογές  και
μεταφράσεις  πολλών  ξένων  ποιητών.  Έχει  λάβει
πολλά  βραβεία  στην  Ελλάδα  και  στο  εξωτερικό.
Πρόσφατα το Κρατικό Βραβείο Γραμμάτων 2014 για
το σύνολο του έργου της.



«Όσα γράφονται σήμερα»                            ΣυνΠοιείν

Η ΝΟΜΟΤΕΛΕΙΑ ΤΩΝ ΔΑΚΡΥΩΝ

Πριν η ψυχή ανακαλύψει 

το δάκρυ – η ψυχή ήταν

ή η φύσης- τι έκανε

για να εκφράσει την πιο απόλυτη 

απώλεια, τη απώλεια του μελλοντικού

χρόνους. Όταν όλο αποδυναμώνεται

το ΘΑ και θολώνει ο ορίζοντας

απ’ το ανοιχτό παράθυρος

Αλλά εφεύρε η πανέξυπνη αυτή

-ψυχή ή φύσης-

το δάκρυ.

Μ’ αυτό δροσίζεται ο πόνος

ποτίζεται και καρποφορεί

 η απορία

ενώ φυτρώνουν άλλα ερωτήματα

στο νου, πιο κοντά στην ουσία.

Άραγε γιατί, όσο προχωράει



«Όσα γράφονται σήμερα»                            ΣυνΠοιείν

όλο αυτό που νομίζουμε

πως κάτι είναι

στην πραγματικότητα να πλησιάζουμε

το ακλόνητο τίποτα ;

Αυτό το τίποτα

που ποτέ δεν θ’ αντικρίσουμε

ούτε την άδεια σάρκα του

θ’ αγγίξουμε ποτέ.

αυτό το στείρο τίποτα

που και δάκρυα στεγνώνει.



«Όσα γράφονται σήμερα»                            ΣυνΠοιείν

         Η ΑΝΟΡΕΞΙΑ ΤΗΣ ΥΠΑΡΞΗΣ

Δεν πεινάω, δεν πονάω, δε βρωμάω                              
ίσως κάπου βαθιά να υποφέρω και να μην το ξέρω       
κάνω πως γελάω                                                             
δεν επιθυμώ το αδύνατο                                                 
ούτε το δυνατό, τα απαγορευμένα                                 
για μένα σώματα δε μου χορταίνουν τη ματιά.              
Τον ουρανό καμιά φορά                                                 
κοιτάω με λαχτάρα                                                         
την ώρα που ο ήλιος σβήνει τη λάμψη του                    
κι ο γαλανός εραστής παραδίδεται                                 
στη γοητεία της νύχτας.                                                 
Η μόνη μου συμμετοχή                                                  
στο στροβίλισμα του κόσμου                                         
είναι η ανάσα μου που βγαίνει σταθερή.                       
Αλλά νιώθω και μια άλλη                                              
παράξενη συμμετοχή¨                                                    
αγωνία με πιάνει ξαφνικά                                               
για τον ανθρώπινο πόνο.                                                
Απλώνεται πάνω στη γη                                                 
σαν τελετουργικό τραπεζομάντιλο                                 
που μουσκεμένο στο αίμα                                              
σκεπάζει μύθους και θεούς                                            
αιώνια αναγεννιέται                                                       
και με τη ζωή ταυτίζεται.                                               
Ναι, τώρα θέλω να κλάψω                                             
αλλά στέρεψε ως και των δακρύων μου                        
η πηγή.



«Όσα γράφονται σήμερα»                            ΣυνΠοιείν

ΦΟΒΟΣ ΤΟ ΝΕΟ ΠΑΘΟΣ

Οι πληγές δεν ανθίζουν πιά

σε ποιήματα και τραγούδια¨

κακοφορμίζουν μοναχά.

Η θάλασσα δεν είναι πόθος

που πλέει στ’ ανοιχτά

αλλά φόβος του βυθού.

Τι έγινε η χαρά της ζωής 

που καταχτούσε την κάθε στιγμή

ακόμη κι όταν η μέρα ξημέρωνε δυσοίωνη ;

Τώρα πόνος κανένας

δε μαστίζει το κορμί

αλλά το μέσα το αλυσοδένει

ένας νέος παντοδύναμος τύραννος:

ο φόβος. 

Ήρθε ο φόβος και σάρωσε

όλα τα πάθη.

Ο έρωτας τώρα μοιάζει



«Όσα γράφονται σήμερα»                            ΣυνΠοιείν

πότε με ζητιάνο στη γωνιά

και πότε με γελωτοποιό χωρίς δουλειά

αφού κανέναν πια δεν κάνει να γελάσει.

Ένα είναι το πάθος¨ ο φόβος

π’ απλώνεται σαν σάβανο

και όλα τα σκεπάζει.

Φόβος για την κατάρρευση 

της φύσης, του κορμιού, του κόσμου.

Τώρα αντί να ουρλιάζει το μέσα

«Τι ωραίος που είναι αυτός!»

μια είναι η φωνή που κυριαρχεί:

«Πρόσεχε!».



«Όσα γράφονται σήμερα»                            ΣυνΠοιείν

ΠΟΙΗΤΙΚΟ ΥΣΤΕΡΟΓΡΑΦΟ

Τα ποιήματα δεν μπορούν πια                                               
να’ ναι ωραία                                                                         
αφού η αλήθεια έχει ασχημύνει.

Η πείρα είναι τώρα

το μόνο σώμα των ποιημάτων

κι όσο η πείρα πλουταίνει

τόσο το ποίημα τρέφεται και ίσως δυναμώνει.

Πονάν τα γόνατά μου

και την Ποίηση δεν μπορώ πια να προσκυνήσω,

μόνο τις έμπειρες πληγές μου

μπορώ να της χαρίσω.

Τα επίθετα μαράθηκαν¨

μόνο με τις φαντασιώσεις μου

μπορώ τώρα την Ποίηση να διανθίσω.

Όμως πάντα θα την υπηρετώ

όσο βέβαια εκείνη με θέλει

γιατί μόνο αυτή με κάνει λίγο να ξεχνώ

τον κλειστό ορίζοντα του μέλλοντός μου. 



«Όσα γράφονται σήμερα»                            ΣυνΠοιείν

    
          Βαγγέλης Αλεξόπουλος

Ο  Βαγγέλης  Αλεξόπουλος  γεννήθηκε  στην  Αθήνα  το  1969,  όπου
συνεχίζει να ζει και να εργάζεται. Είναι Διπλωματούχος Μηχανολόγος
Μηχανικός  ΕΜΠ,  με  μεταπτυχιακές  σπουδές  στην  Παραγωγή  και
Διαχείριση Ενέργειας. Ποιήματά του έχουν δημοσιευτεί σε διαδικτυακά
λογοτεχνικά περιοδικά και ιστοσελίδες: 
Στάχτες  ο λόγος  στο διαδίκτυο-staxtes.com,  Fractal Η γεωμετρία  των
ιδεών-fractalart.gr,  ΦΡΕΑΡ-frear.gr,  .o  Koskino-For  a  revolutionary
poetry of our times-tokoskino.me, varelaki-varelaki.blogspot.gr, Nthaque-
ithaque.gr,
Λογοτεχνικές αναφορές logotexnikesanafores.blogspot.gr, 
Με  ανοιχτά  βιβλία-meanoihtavivlia.blogspot.gr,  Ανθολόγιο
Ποίησης-dimitriosgogas.blogspot.gr,  Poetics  GR Τετράδιο
Ποίησης-greekpoetics.blogspot.gr,  Περιοδικό Μαύρο Πρόβατο-
mag.mavroprovato.org, ΜΟνόκλ  αναγνώσεις-monocleread.gr,
Ποιείν-Επιθεώρηση  Ποιητικής  Τέχνης-poiein.gr,  στίγμαΛόγου-
stigmalogou.blogspot.com,
Έντυπο περιοδικό Οδός Πανός.
Εργογραφία:
«Αγχέμαχες λέξεις» Εκδόσεις ΑΓΚΥΡΑ 2015.
«Η Πλατεία των Ταύρων» Εκδόσεις Οδός Πανός 2017
Συμμετοχή σε συλλογικά έργα:
«Το θέατρο στην ποίηση» Εκδόσεις Momentum 2017



«Όσα γράφονται σήμερα»                            ΣυνΠοιείν

[Άτιτλο IΙΙ]

Εκείνο που φταίει,
πως μεγαλώνουν τα νύχια μου,
σαν ζώου,
αρπακτικού.
Εγώ τα ακονίζω,
ελλείψει κορμών,
στις σάρκες μου.

[Spleen]

Η ευθεία των πραγματικών αριθμών,
διαμελίζει την ανθρώπινη φύση.
Μεταβάλλει την Άνδρο από άντρο πειρατών,
σε συνονθύλευμα απολιθωμένων δεινοσαύρων
που καταβροχθίζουν καταστρεμμένες προσωπικότητες
και τότε η κατσαρίδα γίνεται ο αρχηγός των ζώων.
Στο μεταξύ οι γριές στα ποδήλατα και οι γυναίκες
γυμνόστηθες χαίρονται τον ήλιο...

[Ο κήπος]

Είναι καιρός τώρα, που ακούγονται μέσα στη νύχτα
ποδοβολητά αλόγων που κουβαλούν ακέφαλους ιππείς

και κάποιες νύχτες χωρίς φεγγάρι
ανάβω το κερί
να φωτίσω
το σκοτάδι των ματιών σου



«Όσα γράφονται σήμερα»                            ΣυνΠοιείν

κάποτε, άνθρωποι σοφοί
περνούν έξω απ’ το σπίτι
τότε, τα αγάλματα του κήπου ξυπνούν
και περιμένουν τα χειρότερα.

[Θάλασσα]

Το άνθος του κακού
ρίχτηκε στο πέλαγος.

Δία,

συγχώρεσέ μας.

Από την ποιητική συλλογή: «Αγχέμαχες λέξεις» Εκδόσεις 
ΑΓΚΥΡΑ 2015

[Ορισμός ΙΙΙ]

Η ποίηση είναι
θρήνος με τέχνη.

[Ταυροκαθάψια]

Μπαίνοντας στον λαβύρινθο
στο ένα χέρι πυρκαγιά
στο άλλο ξύλινο σπαθί.

Οι Μίνωες έχουν στραμμένο το πρόσωπο στον τοίχο
και τα αγάλματα λοξοκοιτούν.



«Όσα γράφονται σήμερα»                            ΣυνΠοιείν

Θησέας και Μινώταυρος
κοιμούνται αγκαλιά
με τη Μεγάλη Μητέρα να τους νανουρίζει
διαβάζοντάς τους παραμύθια
από βιβλία με ιερογλυφικά.

Στα μάγουλά τους φυτρώνει φρέσκο το χορτάρι
και από το σώμα τους ανθίζει λεβάντα, αρμπαρόριζα και 
ελιά
τριγύρω ένα λιβάδι παπαρούνες.

Ψηλά στη Θήρα η Αριάδνη παρακολουθεί
και ετοιμάζει την εκδίκησή της.

[Η αληθινή ιστορία σχετικά με το κοριτσάκι και τα σπίρτα]

Στίχος λέει είναι:
«αράδα έντυπου κειμένου».
Εγώ σου λέω:
είναι παλμός εντατικής
βρογχόσπασμος ασθματικής σειρήνας.

Κυρίως είναι:
στουπί εμποτισμένο με βενζίνη
δίπλα
στο κοριτσάκι με τα σπίρτα.

[Το λευκό]
Ο αέρας σφυρηλατεί το μέταλλο,
της θάλασσας το μπλε δεν επαρκεί.



«Όσα γράφονται σήμερα»                            ΣυνΠοιείν

Ο ήλιος, ένα στεφάνι σύρμα, ανοξείδωτο.
Ένας Ιταλός τουρίστας ξεπλένει τα πόδια του,
στις πυρακτωμένες πέτρες.
Το λευκό είναι το χρώμα
της άνευ όρων παράδοσης
του ελαιώνα.

Από την ποιητική συλλογή: «Η Πλατεία των Ταύρων» Εκδόσεις 
Οδός Πανός 2017.

[Το σύννεφο]

Ένα άσπρο σύννεφο
στον μαύρο ουρανό
με κοιτά
τον κοιτώ,
τον Θεό.

[Τον μήνα Μάιο στο νησί του Πόρου]

Ο παφλασμός, των μικρών κυμάτων,
της λιμνοθάλασσας του Πόρου
καθώς μετακινούν
λίγα βότσαλα
λίγη άμμο
Με ταξιδεύουν πίσω
στην αρχή των γεγονότων
Ψίθυροι ενός ολόχρυσου
Αρχίλοχου, αφηγούνται
τα παθήματα του Τάνταλου
Δίπλα μου ο Ιβάν -Τρομερός-



«Όσα γράφονται σήμερα»                            ΣυνΠοιείν

βουτάει τα χέρια στο σώμα του
σφίγγει στις χούφτες του
μικροσκοπικές μπίλιες υδράργυρου
και τις πετάει στη θάλασσα

Από το απέναντι βουνό
Κρεμασμένες
πάνω από τον Γαλατά
Οι ανεμογεννήτριες
μας παρατηρούν
με βλέμμα αυστηρό.

[Τα δάση]

Τα δάση είναι κήποι μυστικοί
με μυρωδιές, με λευκά σεντόνια
πύλες που ανοίγουν με ψιθυρισμούς, και
υπόηχους κρότους οπλών
γυμνών νεράιδων

Τα δάση έχουν φλέβες,
μνήμη
παλιές πληγές

-κραυγές του Πάνα
στάζει το σιωπητήριο-
Τα δάση αγαπούν τον ουρανό
και τα στοιχειά
Ντύνονται χρώματα
Τις νύχτες, συλλέγουν όστρακα
Τα δάση αναγεννάνε τους νεκρούς τους.



«Όσα γράφονται σήμερα»                            ΣυνΠοιείν

[Ένα μικρό μαύρο πουλί]

Ένα μικρό μαύρο πουλί
μπλέχτηκε στις φλέβες μου
σπαρταράει σαν καρδιά
-δεν θα ξεφύγει.
[Η Τρίτη]

Κάποτε θα αγαπηθούμε
στις πολύχρωμες λεωφόρους
φωνάζοντας αρχαίους στίχους,
κάποιο απόγευμα Τρίτης
θα συναντηθούμε σε παραστάσεις
που ανεβαίνουν κάθε Δευτέρα και Τρίτη
λόγω έλλειψης κεφαλαίων
λόγω αλλεργίας προς το πλήθος
του σαββατοκύριακου

Θα βρεθούμε και πάλι
κάποιο δροσερό ανοιξιάτικο βράδυ
βυθιζόμενοι στην αντανάκλαση
κάποιας κόκκινης πανσελήνου σε άπατα νερά και θα 
συναρμολογήσουμε, τότε-
τα σπασμένα ποιήματα.

Πέντε (5) ανέκδοτα ποιήματα.



«Όσα γράφονται σήμερα»                            ΣυνΠοιείν

         ΜΑΝΩΛΗΣ ΑΛΥΓΙΖΑΚΗΣ       

  O Μανώλης Αλυγιζάκης, είναι Κρητικός-Καναδός ποιητής,
μεταφραστής  και  συγγραφέας.  Είναι  ο  πιο  πολυγραφέστατος  συγγραφέας-
ποιητής  της  ελληνικής  διασποράς.  Σε  ηλικία  έντεκα  χρονών  αντέγραψε  το
πασίγνωστο επικό-ρομαντικό ποίημα ΕΡΩΤΟΚΡΙΤΟΣ που τελευταία εκδόθηκε
σε περιορισμένο αριθμό 100 αριθμημένων αντιτύπων και είναι διαθέσιμο στην
τιμή των 5.000 δολλαρίων Καναδά για τους εκλεκτικούς συλλέκτες σπανίων
βιβλίων.  Το πιο ακριβό βιβλίο  του είδους του στον κόσμο. Τελευταία έγινε
επίτιμος καθηγητής και συνεργάτης της  Nnternational Arts Academy και του
απενεμήθη ο τιμητικός τίτλος Master of the Arts in Literature. Ξεχωρίζει για τη
δυνατότητά του να κομίζει εικόνες και ιδέες με πλούσιο και συνειρμικό τρόπο
που αγγίζουν βαθειά τον αναγνώστη.  Γεννήθηκε στο χωριό Κολυμπάρι δυτικά
από τα Χανιά της Κρήτης το 1947. Όταν ήταν σε παιδική ηλικία η οικογένεια
του μετακόμισε πρώτα στη Θεσσαλονίκη και μετά στην Αθήνα όπου σπούδασε
παίρνοντας  πτυχίο  Πολιτικών  Επιστημών  από  το  Πάντειο  Πανεπιστήμιο.
Υπηρέτησε τη στρατιωτική του θητεία για δυο χρόνια κι ύστερα μετανάστευσε
στο  Βανκούβερ  του  Καναδά  όπου  ζει  ώς  τώρα.  Παρακολούθησε  αγγλική
φιλολογία  στο  Πανεπιστήμιο  Σαϊμον  Φρεϊζερ.  Έχει  γράψει  τρία
μυθιστορήματα,  ένα  μεγάλο  αριθμό  βιβλίων  ποίησης  που  άρχισαν  να
εκδίδονται  τα  τελευταία  χρόνια,  αρκετά  άρθρα,  διηγήματα  και  μελέτες  στα
αγγλικά και στα ελληνικά που έχουν δημοσιευθεί σε λογοτεχνικά περιοδικά,
ανθολογίες  και  εφημερίδες  στον  Καναδά,  στις  Ηνωμένες  Πολιτείες  της
Αμερικής,  Μεγάλη  Βρεττανία,  στην  Αυστραλία,  Ρουμανία,  Αυστρία,
Ουγγαρία,  Σλοβακία, Λίβανο, Σουηδία και στην Ελλάδα. Η ποίησή του έχει
μεταφραστεί  στη  Ρουμανική  γλώσσα,  στη  Σουηδική,  στην  Ουγγρική,  στη
γλώσσα Ούρδου,  Παντζάμπι,  και  Σερβική,  στα  Ισπανικά,  Γαλλικά,  Ρώσικα,
Αραβικά,  Γερμανικά,   Πορτογαλλικά,  Αραβικά. Μετά  από  χρόνια  δουλειάς  ως
βοηθός σιδηρουργού, εργάτης στα τραίνα, ταξιτζής, και χρηματιστής πήρε σύνταξη και τώρα
ζει σ’ ένα προάστιο του Βανκούβερ όπου και ασχολείται με το γράψιμο, τον κήπο του και με
ταξίδια. Γύρω στο τέλος του 2006 ίδρυσε τον εκδοτικό οίκο Libros Libertad με σκοπό την
έκδοση λογοτεχνικών βιβλίων.



«Όσα γράφονται σήμερα»                            ΣυνΠοιείν

ΑΠΩΛΕΙΑ

Χρόνια που ριψοκινδύνευσα
στη μαγεία του φεγγαριού
για κείνο το μοναχικό φιλί.

του Μάρτη μανουσάκια
φθινοπωριάτικα χρυσάνθεμα
γιατί ανθίσατε;

στου τρένου την πλατφόρμα τώρα
το βήμα προς τα μπρος 
άλλη μια χαμένη ευκαιρία που
παραμένει αναμφίβολα ανάμεσα
στις παράλληλες γραμμές

κι εγώ της ζωής μου το νόημα
ψάχνω να βρω στην ταχύτητα
του χρόνου τώρα σαν στέκομαι 
αντίθετα στη μελαγχολία
της αιώνιας κατανόησης

όχι πια σφυρίγματα τρένου
μονάχα σκόνη κι εκείνο
το χαμένο φιλί



«Όσα γράφονται σήμερα»                            ΣυνΠοιείν

ΔΙΚΑΙΩΣΗ

Δρασκέλισα πάνω 
απ’ τα πεσμένα κλαδιά
θύματα δυνατού βοριά
νυχτερινού κι ανελέητου
προσoχή μου στη μουσική
αδιάσπαστη ισορροπία
απλότητα κόσμου ζεστού
όταν άκουσα πουλιού κελάϊδισμα
σήκωσα το κεφάλι
κι είδα μοναχικό 
το μαυροπούλι
στου δέντρου το κλαδί

ήταν κι αυτό δικαίωση
τη μέρα τούτη
πως υπήρχα



«Όσα γράφονται σήμερα»                            ΣυνΠοιείν

ΑΜΟΡΦΟΣ

Ήμουν εκεί
προτού στη μήτρα μπω
καπνός από φωτιά που σιγοσβύνει
αγέρας που χτυπά το παραθύρι σου
του είναι σου ρωγμή και δέτης
                                                                                                
τραγούδι ήμουν του πανηγυριού
εσπερινής ακολουθίας ύμνος
πριχού πάρω το σχήμα ζωντανού
και το `νομά μου να διαλέξω

ήμουν εκεί
άρωμα κόκκινου τριαντάφυλλου
ενός πουλιού πετάγισμα

ήμουν του δειλινού λυγμός πορτοκαλής
πριχού στης σάρκας την παγίδα μπω
της θάλασσας αλάφριο κύμα 
μονιάς αητός των πέτρινων κορφών
απ΄τα ψηλά εσένα εθωρούσα

ήμουν εκεί πριχού να γεννηθώ 
λεύθερος κι ασχημάτιστος
του αιώνειου συντρόφι 
ένας απλός αναστεναγμός
που μέλλονταν τα χείλη σου να βάψει

ήμουν εκεί 
χαρμόσυνος καμπάνας ήχος 
ήμουν εκεί
ο απροσδιόριστος



«Όσα γράφονται σήμερα»                            ΣυνΠοιείν

ΠΡΟΦΗΤΕΙΑ

Στη σκοτεινιά του απόμερου 
δρόμου είδα να έρχονται 
από μακριά των ισχνών αγελάδων 
του Φαραώ τα χρόνια 

άντρες σα μαραμένες ανεμώνες
γυναίκες με γδαρμένες ζακέτες 
και νέοι με δανεικά ονείρατα

Εκεί στη σκοτεινή παράμερη οδό
κάποιο ρολόϊ σήμανε ακριβώς δώδεκα 
προτού ο τελευταίος πόλεμος αρχίσει
σαν κακοφορμισμένη  πληγή
που ήταν μαζί κι αφύπνιση

της σημερνής, κάκοσμης ζωής 
και του μέλλοντος που δεν ευωδιάζει 
οι μέρες που μας πλησιάζουν
σαν σήψη που θα καλύψει τους νεκρούς μας 
           



«Όσα γράφονται σήμερα»                            ΣυνΠοιείν

Σίσσυ Αληφραγκή 

Η  Σίσσυ  Αληφραγκή  ζει  και  εργάζεται  στον
Πειραιά  ως  δικηγόρος.  Το  2013  κυκλοφόρησε  η
πρώτη της ποιητική της συλλογή με τίτλο: «Με μια
κίνηση».
Το 2015 η επόμενη, με τον τίτλο «A contrario» από
τις εκδόσεις «Μανδραγόρας». Ποιήματά της έχουν
επίσης δημοσιευθεί σε ποιητικά περιοδικά.



«Όσα γράφονται σήμερα»                            ΣυνΠοιείν

Έφυγε     

Στο ήρθε ποίημα.
Έφυγε.

Παρένθεση θρόισμα.
Θραύσμα υπόνοια.
Πούδρα διάφανη.

Στίγμα στο χιόνι.

(Δημοσιεύθηκε στο περιοδικό <<Οροπέδιο>>, καλοκαίρι 2017)



«Όσα γράφονται σήμερα»                            ΣυνΠοιείν

Λέξη 

Εκείνος.
Εκείνη και το περίστροφο.

Εκείνη.
Εκείνος και το αντίστροφο.

Έχουμε αφήσει μια λέξη στη μέση.

(Δημοσιεύθηκε στο περιοδικό <<Οροπέδιο>>, καλοκαίρι 2017)

Συμβόλαιο 

Σου οφείλω: 
Μια ματωμένη αρκούδα που κλείδωσες στο υπόγειο.
Μια υπνωτισμένη λέαινα που καίγεται στις στάχτες της.
Ένα ατίθασο άλογο που ψάχνει τον βηματισμό του.
Ένα σκονισμένο κοστούμι κλόουν.

Μου οφείλεις:
Το σύννεφο που σκεπάζει τον ουρανό μου.
Και το αρωματισμένο μαντήλι της λυπημένης μου μέρας.

(A contrario, 2015)



«Όσα γράφονται σήμερα»                            ΣυνΠοιείν

ΚΆΤΙ ΝΑ ΣΕ ΚΥΝΗΓΆΕΙ.            
Κάτι να υπόσχεται.
Κάτι να σου αθετεί.
Κάτι να σου χαλάει την εικόνα.
Κάτι να σου χάνεται.
Κάτι να σε λυπεί.

Δεν υπάρχει ισορροπία όταν όλα είναι σε ισορροπία.

(A contrario, 2015)



«Όσα γράφονται σήμερα»                            ΣυνΠοιείν

ΠΑΝΑΓΙΩΤΑ   ΑΞ ΙΩΤΟΥ

Γεννήθηκε   το   1952   καί   μεγάλωσε   στήν   Αἴγινα.
Ἐργάστηκε  στήν  Ἐθνική   Στατιστική   Ὑπηρεσία  τῆς
Ἐλλάδος.   Παράλληλα  ἀσχολήθηκε  μέ  τό  Θέατρο, ως
ἠθοποιός  καί  ως σκηνοθέτης. Γράφει  ἀπό  μικρή  ἡλικία
ποιήματα  καί  πεζά.
Ἔχει  δημοσιεύσει  σέ  περιοδικά  καί  ἠλεκτρονικά  sites.



«Όσα γράφονται σήμερα»                            ΣυνΠοιείν

  Δ Ι Α Ρ Κ Ε Ι Α ;

 Ἔτσι  ὅπως  κομματιάζεται  ἡ  διάρκεια  τοῦ χρόνου
  ἀπό  τά  γεγονότα
  κι  ἀπό  μετεωρολογικά  προγνωστικά
  ὅ,τι  ζεῖ
 εἶναι  ἕνα  διαυγές  ποτάμι  κελαρυστό
  προστατευμένο  ἀπό  διάφανη  ὀμίχλη
  σάν  ἀράχνη
  πού  κανείς  δέν  μπορεῖ  νά  διαπεράσει.

Ὅταν  μετά  ἀπό  χρόνια  συνάντησα  τήν
 πρώτη  μου  δασκάλα
 εἶχε  περάσει  ὅλα  τά  δόντια  της  χρυσά
 τότε  ἕνα  κομμάτι  σκουριασμένο  αἷμα
 ξέφυγε  ἀπ ΄ τίς  κλειστές  του  ἀρτηρίες
 καί  πιτσίλισε  ὅσους  βρίσκονταν  γύρω  του
 σταματώντας
 τήν  κίνηση  τῶν  κορμιῶν  τους.

  Ὅλα  τότε  ἔμειναν  σέ  μιά  στάση  διφορούμενη
   κι  ἀντανακλαστική
   ὅπως   παίρνουν  στόν  ἥλιο
   τά  παλιά  ἀγάλματα 
   σάν  θέλουν  νά  μέ  ξεγελάσουν.
   Τό  τοπίο  γέμισε  βαθυΐσκιωτες φουντωτές
   δεντροστοιχίες
   μέ  ρίζες  πού  ξεχώριζαν  ἀνάγλυφες.
   Στό  βάθος  ἦταν  ἡ  θάλασσα.   

   
(   Φθινόπωρο  1976,   Μνημοτεχνία   Α΄ )     



«Όσα γράφονται σήμερα»                            ΣυνΠοιείν

Α Ν Τ Ι Κ Α ΤΟ Π Τ Ρ Ι Σ Μ Ο Ι      2

Ὡραῖο  τό  παιχνίδι  πού  παίζεις
ὅταν  θἄχουμε  κατακλυστεῖ
στήν  καρδιά  τῆς  θάλασσας
δυό  θεόρατα  μάτια  ἀσημένια
θά  φωσφορίζουν  στό  φῶς
μετρώντας  νύχτα  μέ  νύχτα
 τό  τρομαγμένο  ἀκίνητο  πουλί
 ἀπαλλάσσει  τήν  μνήμη

( Ἄνοιξη  1982,   Ἀντικατοπτρισμοί   Β ΄ )



«Όσα γράφονται σήμερα»                            ΣυνΠοιείν

Ο Φ Η Λ Ι Α     Α Π Ο Σ Υ Ν Θ Ε Σ Η

κάτι  βαρύτερο
 σά  νάρκη
ἐναλλασσόμενο
χωρίς  αἰτία
 τό  σύθαμπο
 πάνω  στά  πράσινα
νερά
καί  στά  μισοβυθισμένα
 σώματα
 μιά  ἄχρωμη  ζέστη
χλωμῆς  κι  ὑπέροχης
 ἀποσύνθεσης
 πιό  μακρυά
πιό  κοντά
 στοῦ  φόβου  τους
τό  βάθος

( Ἰανουάριος  1988,   Ἐνυδρεῖο )



«Όσα γράφονται σήμερα»                            ΣυνΠοιείν

    Κατερίνα Κανάκη Αξούγκα 

Η Κατερίνα (Κανάκη) Αξούγκα είναι εκπαιδευτικός
στη  Δ/ΘΜΙΑ.  Γεννήθηκε  στη  Λάρισα  όπου  και
κατοικεί.  Εκτός  της  γραφής  της  και  των
δημοσιεύσεών  της  σε  λογοτεχνικά  περιοδικά  και
ανθολογίες, ασχολήθηκε εκτενώς με τη ζωγραφική
και με πανελλαδικές συμμετοχές σε εκθέσεις. 



«Όσα γράφονται σήμερα»                            ΣυνΠοιείν

                                        ΟΔΥΝΗ

Δεν θα απαγγείλω τα δικά μου ποιήματα
Έμαθα να γδύνομαι μόνο στις δικές σου λέξεις

Με μιαν ελευθερία πρωτόγνωρη στην ύπαρξή μου
Σαν να φορώ ένα άλλο σώμα, μια άλλη, δεύτερη ζωή 

Ένα πουκάμισο κάτασπρο φιδιού πάνω στη χλόη
Που χαίρεται να λιάζεται δείχνοντας το λίκνισμά του.

Δεν θα απαγγείλω τα δικά μου ποιήματα
Με το μαστίγιο της γλώσσας χτυπώ την κάθε συλλαβή
Σαν να ναι ένοχη για κάθε αράδα που πιάνει στο λευκό

Το άγραφο τετράδιο της ζωής που πρόλαβαν άλλοι
Και κατοίκησαν και τόλμησα εγώ, ένα κοράκι

Να ταΐζω με αίμα και ψωμί τη μούσα να μου επιστρέφει πνεύμα

Ποιος την οδύνη μου θα νιώσει, όταν στα σκόρπια μου χαρτιά
Βλέπω τις λέξεις μου φυλακισμένες να κοιτούν 

Να εκλιπαρούν για ένα πέταγμα, φωνάζοντας πως δεν μου ανήκουν
Πως είναι σώματα ξεχωριστά απ’ το δικό μου σώμα, το καταπονημένο

Το φθαρτό, που κάποτε θα λιώσει μες στο χώμα, μα εκείνες 
Θα πετούν, σαν φύγω εγώ, ακόμα πιο λεύτερες στο νόημα



«Όσα γράφονται σήμερα»                            ΣυνΠοιείν

ΜΕΓΑΛΗ ΠΑΡΑΣΚΕΥΗ

Πώς γίνεται τέτοια μέρα
να με βρίσκω πάντα
στις αποκαθηλωμένες μου κρεμάστρες
μνημόσυνα να κάνω
στα άδεια τους κοστούμια;

Κι εκείνο το καρφί του Ποιητή
στον τοίχο μου
να συγκρατεί τα όνειρα.

Επί των τύπων των ήλων 
ακουμπώ 
την τρυφερή του αποταγή: 
Μη γύναι!
Και ησυχάζω.



«Όσα γράφονται σήμερα»                            ΣυνΠοιείν

"Ωδή στο Εφήμερο":

Φυσικά και θα σου δώσω το σώμα μου. Αφού δεν το έπλασα, 
δεν μου ανήκει. Το λόγο όμως δεν θα μου πάρεις. Ο τρόπος που 
μου συστήνονται οι λέξεις είναι αυτεξούσιος.

Έχω δύο εαυτούς, δύο θελήματα, δύο υποστάσεις. Έναν άνδρα 
και μία γυναίκα . Λέγομαι Εκάτερος. Έτσι με βάφτισαν.

Δεν περιμένω τίποτα. Όλα τα έζησα. Μισά στον ξύπνιο μου κι 
άλλα τόσα στ' όνειρο, απ' την στιγμή που σπάρθηκα. Κακώς δεν 
μας προσθέτουν τους εννέα μήνες. Είναι ολόκληρη ζωή. Άλλους 
τους έφτασε.

Στον τοίχο μου είναι τα καρφιά απ' τους απόντες. Λίγη 
απόσταση ακόμη ως τη γωνία κι εγώ! Πλησιάζω.

Σώπα, μην κλαις. Πολύ φοβήθηκες το θάνατο. Ποιος σου είπε 
πως υπάρχει; Το σώμα σου θα ανασαίνει στο χώμα των 
ανθρώπων. Θα μπαίνεις συνεχώς στα κύτταρά τους.

Μια καταιγίδα φώτισε το μπαλκόνι σου. Καιρός να λύσεις την 
πολιορκία των ματιών σου για τα πράγματα. Πρέπει να είσαι 
λεύτερος!



«Όσα γράφονται σήμερα»                            ΣυνΠοιείν

το Μυρμηγκάκι

Είπες «θα βάλω ένα μυρμηγκάκι
στο γόνατό σου ν’ ανεβαίνει.
Το φουστάνι θα σηκώνεις
για να δούμε που θα πάει.
Την πρώτη Άνοιξη θα δείξει.»

Ας παίξουμε λοιπόν,
μέσ’ στον αιώνα που ξημέρωσε
Σεπτέμβρη μήνα, εν έτει 2016.
Εσύ στα δεκατέσσερα ως νιούτσικος βλαστός
κι εγώ μονάχα στα οκτώ ανεβασμένη
στα ψηλά μου ποδαράκια.

Έλα… Στα ερυθριότα μάγουλα
που βλέφαρα κατέβηκαν
και φίλησέ με.
Και ύστερα,
χώρια ας γυρίσουμε
στους ραγισμένους μας καθρέφτες.

Ήσυχα, όπως μάθαμε, θα γέρνουμε
μακριά από τρομπέτες.
Φυλλορροώντας άηχα
να μην τρομάζουμε τη φύση.



«Όσα γράφονται σήμερα»                            ΣυνΠοιείν

ΟΙ ΑΠΟΣΩΣΤΡΕΣ
"Mε τούτα που αφηγούμαι, διασώζομαι μεσ' την ημέρα".

(Βασιλική Παπαγιάννη)

Κάθε  γειτονιά  είχε  τις  δικές  της  αργόσχολες,  παντρεμένες  ή
ανύπαντρες, που "όργωναν" με το στόμα τους την κάθε μέρα. Εγώ
θα  μιλήσω  για  τις  ανύπαντρες  στις  γειτονιές  που  με  ανέθρεψαν.
Συνήθως ήταν μεγαλοκοπέλες, εργάτριες, μοδίστρες, γεροντοκόρες,
γυναίκες στο "ράφι" ή αποτυχημένες στον έρωτα.Η επιδερμίδα τους
φορές διατηρούσε μια ατσαλάκωτη νεότητα, που ξεγέλαγε το χρόνο
και τις έγνοιες σε πείσμα των παντρεμένων γυναικών.

Στην  πρώτη  μου  γειτονιά  γνώρισα τις  δικές  μου  αδελφές  "Τατά".
Ήταν  7!  Το  επίθετό  τους  κατέληγε  σε  -ουσες,  δηλωτικό  της
πληθώρας τους και προερχόμενο από το παραποιημένο πατρώνυμο-
παρατσούκλι.
Ταγεράκι  πράσινο,  πέρλα  στο  λαιμό,  άσπρη  πούδρα  και  κόκκινο
χειλάκι  και  το  μαλλί  ψημένο  στην  ψιλή  περμανάντ.  Όλες  αντάμα
μπούκαραν  στο  πατρικό  μας,  καθότι  φίλες  των  παππούδων  εξ
Αμπελακίων.  Μας  έπαιρναν  το  κεφάλι!  Σαν  γαλοπούλες  έκραζαν,
αλλά κουβαλούσαν πάνω τους κι ένα άρωμα άλλης εποχής. Θα΄λεγα
άσπρης κόλλας σε πλεχτή δαντέλα-βελονάκι.

Δεν φοβόμασταν το "άφραγο" στόμα τους, γιατί συμπαθούσαν την
αμίλητη μάνα μας, που στα γεράματά τους τις επισκέπτονταν. Όμως
τις αποφεύγαμε διακριτικά, όσο ήταν νέες. Τα χάχανα και οι φωνάρες
τους  σκέπαζαν  και  τα  τραίνα  στη  γειτονιά  του  Σταθμού.
"Χαζοντάμαρα" τις αποκαλούσε ο ανύπανδρος αδελφός της γιαγιάς
μου.
Μία-μία φυλλορόησαν στο άγγιγμα του χρόνου, σαν παρτέρι που το
χτύπησε αρρώστια.



«Όσα γράφονται σήμερα»                            ΣυνΠοιείν

Στην τωρινή μου γειτονιά όλες οι "συχωρεμένες" φάνταζαν στρίγκλες
στα  παιδικά  μας  μάτια!  Μας  πρόγκιζαν  τα  μεσημέρια,  που
χαλούσαμε τον ύπνο τους και μας ξαπόστελναν στο έξω από δω...
Όμως τα καλοκαιρινά βράδια έσερναν τις καρέκλες τους κι έκαναν τα
μεγαλύτερα  πηγαδάκια  στα  πεζοδρόμια.  Περιέργως  κάποιες  ήταν
αγαπητές στις  ανδροπαρέες.  Λίγο σταύρωμα το πόδι,  η ρόμπα μια
"υποψία"  ξεκούμπωτη,  η  'Αμστελ  στο  χέρι  και  μια  σχετική
ελευθεροστομία  τους  έδινε  πρόσβαση  στο  δημόσιο  χώρο  της
γειτονιάς.

 Αλίμονο  αν  σε  πιάνανε  στο  στόμα  τους.  Είχαν  μια  δαιμονική
ικανότητα μέσα από αποχρώσες ενδείξεις να στήνουν κατηγορητήρια
και  να  επικαλούνται  μάρτυρες.  Σ'  έθαβαν  και  σε  ανάσταιναν  στο
λεπτό, ανάλογα τα κέφια τους. Οι γονείς μας έσπειραν το φόβο να
μην  τις  προσεγγίζουμε  και  καμιά  φορά  πατούσαμε  και  κανένα
ξεμάτιασμα, αν έπεφτε πάνω μας το "στραβό" τους μάτι.

 Αυτές οι γυναίκες, που τότε "αλώνιζαν" τα μέρη μας, συνήθως πίσω
τους  είχαν  έναν  αδελφό,  ανίψια,  μια  περιουσία,  που  θα  τους
εξασφάλιζε  έναν  αξιοπρεπή  θάνατο.  Μπορεί  η  γειτονιά  να  τις
"στιγμάτιζε",  αλλά  δεν  τις  εγκατέλειπε.  Εκεί  που  μάλωναν  τα
ξανάβρισκαν μ΄ένα πιάτο φαΐ, ένα γλυκό που αντάλλασσε χέρια, με
τα κόλυβα που μοιράζονταν για "σχώριο" τα ψυχοσάββατα.

 Ένας  κήπος  έχει  πολλά  λουλούδια.  Κι  αυτές  ήταν  σαν  τα
γαϊδουράγκαθα που τσιμπούσαν, αλλά στην λουλουδάτη τους κορφή
διέσωζαν εκείνο το υπέροχο μωβ , που έντεχνα κάλυπτε τις πληγές
της έρημης ζωής τους.



«Όσα γράφονται σήμερα»                            ΣυνΠοιείν

Ελένη Αράπη

Η Ελένη Αράπη γεννήθηκε  στον Πειραιά. Σπούδασε
στη  Φιλοσοφική  Σχολή  Αθηνών  και  εργάζεται  ως
καθηγήτρια  φιλόλογος.  Κριτικά  σημειώματα  και
ποιήματά  της  έχουν  δημοσιευτεί  σε  έντυπα  και
ηλεκτρονικά περιοδικά. Τον Μάρτη του 2016 εκδόθηκε
η πρώτη της ποιητική συλλογή "Με βράγχια ανασαίνω"
από τις εκδόσεις Γαβριηλίδη.



«Όσα γράφονται σήμερα»                            ΣυνΠοιείν

         1. Τα συρτάρια

             Σαρδόνια χαμογελούν οι καθρέφτες

παίρνουν φωτιά μες στα συρτάρια τα χαρτιά

όλη η φλόγα μου εκεί ενταφιάστηκε.

Κάηκες τρείς μέρες μετά 

τόσο άντεξα να σε σώσω.

Φρικτά απομεινάρια

οι μυροφόρες 

ήρθαν τη στάχτη σου

να διεκδικήσουν.

Διέσωσα τον Πάνα 

μοναδική σου πίστη.

Ψέματα!

Ούτε φωτιά υπήρξε

ούτε μοιρολόγια

δυό φλόγες μόνο

θνητές και μόνες.

            "Με βράγχια ανασαίνω" Εκδόσεις: Γαβριηλίδης



«Όσα γράφονται σήμερα»                            ΣυνΠοιείν

2. Μαρίνα Τσβετάγιεβα

Μήτε πόρνη ούτε αγία Άννα

το ομολόγησε

σαν πέθανε

παρθένα ήταν

κανείς δεν κατόρθωσε 

να την εμβολίσει

τόσα χέρια δόντια

φαλλοί όρθια αιδοία

άνυδρα όλα

κι ας λαχταρούσε τον βυθό

φύκια να βγάλει 

να ριζώσει

έπλεε κεχωρισμένη

συντετριμμένη 

a-part 

ακριβώς 

όπως γεννήθηκε

παρθένα.



«Όσα γράφονται σήμερα»                            ΣυνΠοιείν

3.  Το ρο της ροής

Να που τα άλση έγιναν οι πρώτοι μας κίονες

τα βράχια γέμισαν υγρά φυλλοβόλα

η θέρμη της μήτρας έσβησε

τα παγωμένα αιδοία.

Αίγαγρος τρύπησε την μέσα σπηλιά

κάλπασε καταρράκτης 

το ρο της ροής  

έφερε το ρο του οργασμού.

Σταλαχτίτες διαρηγμένοι

έλιωσαν του δέρματος την ταφόπλακα
χάραξαν ρυάκι
στη ραχοκοκαλιά του βουνού.
Και να που τα βράγχια
βρήκαν επιτέλους πνεύμονες 
να ανασάνουν.



«Όσα γράφονται σήμερα»                            ΣυνΠοιείν

4. Πρίν γίνεις δάσκαλος,
πρέπει Άνθρωπος να 'σαι...

Νομίζεις  ότι  είναι  εύκολο να είσαι  δάσκαλος,  ότι  αρκεί  μόνο
ένας παραγεμισμένος εγκέφαλος, για να σε κάνει ψυχής αγωγό.
Όσο περνάνε τα χρόνια, όσο πιο πολύ μαθητεύω στη μαθητεία,
τόσο  πιο  πολύ  νιώθω  ότι  ο  χαρισματικός  δάσκαλος  εντέλει
γεννιέται.  Πρέπει  να’  χεις  όχι  μόνο  πληθώρα  γνώσεων  –
ειλικρινά είναι το ελάχιστο εφόδιο- μα πληθώρα Αγάπης.
Πριν γίνεις δάσκαλος πρέπει Άνθρωπος να’ σαι.
Πώς να πλάσεις ψυχές αν δεν τρέμεις, αν δε λυγάς στο άγγιγμά
τους;
Πώς να φουντώσεις την φλόγα, που κι ο πιο αδικημένος κρύβει
μέσα του, αν με την ψυχή σου δεν την ανάψεις;
Ναι ξέρω, χρησιμοποιώ συνέχεια τη λέξη ψυχή. 
Μα χωρίς ψυχή απλά δεν υπάρχεις.
Και η ψυχή είναι  φλόγα,  πάθος, λαχτάρα για δόσιμο, για νέα
ζωή. Ακόμα και όταν όλοι σου λένε ότι είσαι μόνος, εσύ μέχρι
το τέλος στο παιδί να πιστεύεις. Να προφητεύεις το αδιανόητο,
το θολό με τη πίστη σου να καταυγάζεις.
Νέους Ήλιους να πλάθεις·
Το μεγαλύτερο στοίχημα είναι να μην τους συνθλίψεις, όσο πιο
μεγάλος  ο  δάσκαλος  τόσο  πιο  εύκολα  πιστά  αντίγραφά  του
δημιουργεί. Εκεί είναι που θα φανεί η "Ανδρεία" σου, πόσο το
ξένο, το διαφορετικό, θα το αναγνωρίσεις, θα το οσμιστείς, δεν
θα το φοβηθείς και εντέλει θα το φτερώσεις.
Μην συνθλίβετε τα παιδιά, ελεύθερα αφήστε τα.
Σπείρετε την φλόγα, το πάθος σας· το έχουν μεγαλύτερη ανάγκη
από τις  γνώσεις  σας.  Η γνώση εξάλλου είναι  αυτό που μένει
όταν έχουμε ξεχάσει την πηγή της. 
Η γνώση είναι ήθος, στάση ζωής.
Και η μαθητεία δεν έχει ηλικία. Το παιδί μέσα μας, δεν πεθαίνει
ποτέ,  αρκεί  να  το  ταΐζουμε  συνεχώς,  με  ενθουσιασμό,  γέλιο,



«Όσα γράφονται σήμερα»                            ΣυνΠοιείν

ορμή  για  ζωή.  Τότε  μόνο  δεν  θα  γεράσουμε  ποτέ,  και  ας
ασπρίζουν τα μαλλιά μας, αρκεί να μην ασπρίσει η ψυχή μας.
Κράτα ζωντανό το παιδί μέσα σου, αν θες δάσκαλος να ‘σαι.
Μην φοβηθείς να εκτεθείς, οι αδυναμίες είναι η δύναμή σου.
Σταμάτα να ταξιδεύεις μόνος με τα βιβλία σου· ταξίδεψε στις
ψυχές των ανθρώπων.
Ναι  ξέρω,  είναι  επικίνδυνα  αυτά  τα  ταξίδια,  μα  αν  δεν
τολμήσεις να αγγίξεις, να πληγωθείς, να πονέσεις, δάσκαλος δεν
είσαι,  γιατί  ο  πραγματικός  δάσκαλος  ακόμα  κι  αν  φοβάται,
τολμά.
Γονάτισε, μην προσκυνήσεις ποτέ, μα γονάτισε, στο ύψος του
παιδιού φτάσε. Κι ας είναι πιο ψηλό από εσένα τώρα πια, σε
θέλει γονατιστό δίπλα του να το αγκαλιάσεις.
Αν δεν το αγαπήσεις, αν δεν πιστέψεις σε αυτό, αν δεν δεις το
αύριο στα μάτια του, κόψε τα χέρια, τη γλώσσα σου, αφανίσου.
Θέλει φλέγουσα ψυχή να 'χεις, για να αγγίξεις τον Άνθρωπο.
Να καίγεσαι, αν τον κόσμο δεν αλλάξεις.
Μόνο έτσι, δάσκαλο θα σε ονομάσω.

Αν δεν το αγαπήσεις, αν δεν πιστέψεις σε αυτό, 
αν δεν δεις το αύριο στα μάτια του, κόψε τα χέρια, 
τη γλώσσα σου, αφανίσου. 
Θέλει φλέγουσα ψυχή να 'χεις, για να αγγίξεις τον Άνθρωπο.
 Να καίγεσαι, αν τον κόσμο δεν αλλάξεις.
Μόνο έτσι, δάσκαλο θα σε ονομάσω.

 
(Ανέκδοτο)



«Όσα γράφονται σήμερα»                            ΣυνΠοιείν

    Γιόλα Αργυροπούλο–Παπαδοπούλου

  

 Η  Καθηγήτρια  του  Πανεπιστημίου  Αθηνών  κ.  Γιόλα  Αργυροπούλου  –
Παπαδοπούλου  γεννήθηκε  και  μεγάλωσε  στην  Αθήνα.  Είναι  αριστούχος
απόφοιτος  του  Τμήματος  Φιλολογίας  της  Φιλοσοφικής  Σχολής,  όπου
υπηρέτησε ως μέλος του Τομέα Κλασικής Φιλολογίας από το 1973 μέχρι και
το 2016. Δίδαξε «Αρχαία Ελληνική Φιλολογία» στα Τμήματα Φιλολογίας,
Ιστορίας  και  Αρχαιολογίας  και  Αγγλικής  και  Γαλλικής  Γλώσσας  και
Φιλολογίας.  Τα  ερευνητικά  της  ενδιαφέροντα  σχετίζονται  με  την  Αρχαία
Ελληνική  Λογοτεχνία  (Όμηρος.  Λυρική  Ποίηση.  Ηρόδοτος.  Ελληνιστική
Ποίηση)  και  με  τη  Νέα  Ελληνική  Ποίηση  (Γιάννης  Ρίτσος.  Τάσος
Λειβαδίτης. Νικηφόρος Βρεττάκος. Οδυσσέας Ελύτης). Έχει συμμετάσχει σε
διεθνή και ελληνικά Επιστημονικά Συνέδρια, πολλές δε από τις ανακοινώσεις
της  έχουν  δημοσιευθεί  σε  έγκριτα  επιστημονικά  Περιοδικά.  Μερικές
αντιπροσωπευτικές δημοσιεύσεις της είναι οι εξής: «Ακόντιος και Κυδίππη»,
«Τοπωνύμια της Βυζαντινής Κωνσταντινούπολης», «Σαπφώ και Θεόκριτος.
Η φύση στο έργο τους», «Έρωτας και εξουσία. Μια νουβέλα του Ηροδότου
και ο απόηχός της στο ελληνικό θέατρο και τον ξένο κινηματογράφο», «Η
παρουσία των θεών στο έργο της Σαπφούς», «Ο έρωτας στην ποίηση του
Γιάννη Ρίτσου», «Ο θάνατος του Οδυσσέα (Από το αρχαιοελληνικό έπος στο
νεοελληνικό θέατρο)» και «Το παραμυθικό στοιχείο στην ιστορία του Λυδού
βασιλιά  Κανδαύλη». ΕΡΓΟΓΡΑΦΙΑ: «Η φύση  στο  έργο  του  Θεοκρίτου»  (τρίτομο
έργο: Τόμος Α΄ «Φυτικός κόσμος», Αθήνα 2014. Τόμος Β΄ «Ζωικό βασίλειο», Αθήνα 2015.
Τόμος Γ΄ «Θάλασσα και Ουρανός», Αθήνα 2016. Ινστιτούτο του Βιβλίου – Α. Καρδαμίτσα).
«Θυμάσαι;»  (τριάντα  επτά  ποιητικές  ερωτικές  στιγμές),  Εκδόσεις  «Συμμετρία»,  Αθήνα
2007. «Έρωτος  Ένεκεν».  Ποίηση.  Εκδόσεις  «Ζάθεον πυρ»,  Κύθηρα 2014.  «Μυθολογία,
Μούσα  μου».  Ποιήματα.  Εκδόσεις  «Έλευσις  και  Υδράνη»,  Αθήνα  2017.  Επίσης,
αρθρογραφεί  στο  διαδίκτυο,  όπου  τα  τελευταία  χρόνια  έχουν  δημοσιευθεί  130 συνολικά
άρθρα της σχετικά με την ποίηση και τη μουσική. Σύντομα πρόκειται να εκδοθεί μία ακόμη
ποιητική συλλογή της όπως επίσης η μετάφραση του ποιητικού έργου του Paul Géraldy με
τίτλο «Toi et Moi».



«Όσα γράφονται σήμερα»                            ΣυνΠοιείν

Η λατρεία της Σελήνης είχε διαδοθεί, εκτός από την Αθήνα, κυρίως
στην Πελοπόννησο. Είναι γνωστό ότι οι Σπαρτιάτες έδιναν μεγάλη
σημασία στις  φάσεις  της  Σελήνης,  όταν προετοιμάζονταν για τις
πολεμικές επιχειρήσεις τους. Σχετικά με το μαντείο της Ἰνοῦς στον
δρόμο από τὸ Οἴτυλον προς τὰς Θαλάμας, για τα χάλκινα αγάλματα
της Πασιφάης και του  Ἡλίου και για το ιερό νερό της πηγής της
Σελήνης κάνει λόγο ο Παυσανίας (3. 26. 1. 1 – 11): ἐς Θαλάμας δὲ
ἐξ  Οἰτύλου  μῆκος  τῆς  ὁδοῦ στάδιοι  περὶ τοὺς  ὀγδοήκοντά  εἰσι,
κατὰ δὲ τὴν ὁδὸν ἱερόν ἐστιν Ἰνοῦς καὶ μαντεῖον. μαντεύονται μὲν
οὖν  καθεύδοντες,  ὁπόσα  δ’  ἂν  πυθέσθαι  δεηθῶσιν,  ὀνείρατα
δείκνυσί  σφισιν  ἡ θεός.  χαλκᾶ δὲ ἕστηκεν  ἀγάλματα  ἐν  ὑπαίθρῳ
τοῦ ἱεροῦ, τῆς τε Πασιφάης καὶ Ἡλίου τὸ ἕτερον∙ αὐτὸ δὲ τὸ ἐν τῷ
ναῷ σαφῶς μὲν οὐκ  ἦν  ἰδεῖν  ὑπό στεφανωμάτων, χαλκοῦν δὲ καὶ
τοῦτο εἶναι  λέγουσι.  ῥεῖ δὲ καὶ ὕδωρ  ἐκ  πηγῆς  ἱερᾶς  πιεῖν  ἡδύ∙
Σελήνης δὲ ἐπίκλησις καὶ οὐ Θαλαμάταις ἐπιχώριος δαίμων ἐστὶν ἡ
Πασιφάη)
Η θεά Σελήνη λατρευόταν ιδιαίτερα και στην πόλη της Νεμέας.
Τέλος,  ίχνη  λατρείας  της  θεάς  υπάρχουν  σε  πολλές  ελληνικές
αποικίες,  ιδιαίτερα  στην  Αλεξάνδρεια,  στη  Ρόδο  και  στην
Ηράκλεια,  πόλη  της  μικρασιατικής  Ιωνίας,  κοντά  στην  οποία
βρισκόταν  η  οροσειρά  Λάτμος  με  τη  σπηλιά,  όπου  ο  Ἐνδυμίων
δεχόταν κάθε νύχτα την επίσκεψη της θεϊκής του ερωμένης…
Οι  Έλληνες  φαντάζονταν  πως  οι  επιδράσεις,  ευεργετικές  ή
δυσμενείς,  που  ασκούσε  η  Σελήνη  –  στους  ανθρώπους  και  όχι
μόνον –  επεκτείνονταν σε πολλούς και διαφορετικούς τομείς. Π.χ.
πίστευαν πως στη Σελήνη οφειλόταν η δροσιά που πέφτει πάνω στη
γη,  εξ  ου  και  ο  μύθος,  σύμφωνα  με  τον  οποίο  η  Ἕρση,
προσωποποίηση της «δροσιάς»,  ήταν θυγατέρα του Διός και  της
Σελήνης. Πίστευαν επίσης πως η θεά ασκούσε επίδραση τόσο στην
έμμηνο  ρύση  των  γυναικών  όσο  και  στον  τοκετό  τους.



«Όσα γράφονται σήμερα»                            ΣυνΠοιείν

Αξιοσημείωτη ήταν και η πεποίθηση των Ελλήνων στη βοήθεια της
Σελήνης για την ανάπτυξη των φυτών, των ζώων και κυρίως     για
την  ανθρώπινη  υγεία.  Επίσης,  λόγω  των  πολλών  ερωτικών
περιπετειών της, θεωρείτο και θεά του έρωτα, η δε ένωσή της με
τον Δία αποτέλεσε το πρότυπο του γάμου.
Στην  αρχαιότητα  οι  άνθρωποι  φαντάζονταν  τη  Σελήνη  είτε  να
καβαλικεύει κάποιον ταύρο είτε να κάθεται επάνω σ’ ένα άρμα που
το σύρουν αγελάδες ή ταύροι, ακριβώς εξαιτίας της ομοιότητας του
μηνίσκου  της  με  κέρατο  βοδιού  ή  αγελάδας.  Επίσης  τη
φαντάζονταν ανεβασμένη πάνω σε κριάρι, σε άλογο, σε μουλάρι, σε
ελάφι  ή  σε  κατσίκι.  Μεταξύ  άλλων  και  το  λιοντάρι  και  ο
κυνοκέφαλος, ζώο με αιγυπτιακή προέλευση, ήταν αφιερωμένα στη
Σελήνη.
Σύμβολα της θεάς από μεν το ζωικό βασίλειο ήταν ο πετεινός, η
μέλισσα, η καραβίδα και η γαρίδα, από δε τα φυτά η παιωνία, ένα
πολύ όμορφο καλλωπιστικό φυτό με μεγάλα λουλούδια σε χρώμα
άσπρο, ροζ ή φούξια. Άλλα σύμβολα της Σελήνης ήταν το χρυσάφι
και  το  ασήμι,  ο  σεληνιακός  μηνίσκος,  τα  κέρατα  κυρίως  του
ταύρου,  ο φωτοστέφανος,  ο δίσκος και ο τροχός,  το ακτινοφόρο
στέμμα, ο πυρσός, η φαρέτρα και τα βέλη…
Εξαιρετικές είναι οι παραστάσεις της Σελήνης, έργα του Φειδίου,
και  στο  ανατολικό  αέτωμα  του  Παρθενώνος,  όπου  η  θεά
εμφανίζεται  να  οδηγεί  τέθριππο  άρμα,  αλλά  και  στη  βάση  του
θρόνου  του  χρυσελεφάντινου  Διός  στην  Ολυμπία,  όπου  η  θεά
παρίσταται  έφιππος.  Επίσης,  ο  Παυσανίας  αναφέρει  ότι  ἐν  τῷ
ὑπαίθρῳ τῆς  ἀγορᾶς της  Ἤλιδος υπήρχαν αγάλματα της Σελήνης
και του  Ἡλίου (6. 24. 6. 4 – 6):  ἑτέρωθε δὲ Ἡλίῳ πεποίηται καὶ
Σελήνῃ λίθου τὰ ἀγάλματα, καὶ τῆς μὲν κέρατα ἐκ τῆς κεφαλῆς, τοῦ
δὲ αἱ ἀκτῖνες ἀνέχουσιν.



«Όσα γράφονται σήμερα»                            ΣυνΠοιείν

 Η  Σελήνη  λατρεύτηκε  και  υμνήθηκε  όσο  κάποιες  θεές  του
ολυμπίου δωδεκαθέου, όπως η  Ἥρα, η  Ἄρτεμις, η  Ἀφροδίτη κ.ά.
Στα έργα των περισσοτέρων ποιητών, με εξαίρεση τα ομηρικά έπη,
συναντάμε θαυμάσιους στίχους αφιερωμένους στη Σελήνη. ]
Χαρακτηριστικό  δείγμα  ο  περίφημος  Ὕμνος  υπ’  αριθμ.  9  των
Ὀρφικῶν με τίτλο Εἰς Σελήνην, θυμίαμα ἀρώματα, αποτελούμενος
από δώδεκα στίχους:

Κλῦθι, θεὰ βασίλεια, φαεσφόρε, δῖα Σελήνη,
ταυρόκερως † Μήνη, νυκτιδρόμε, ἠεροφοῖτι,
ἐννυχία, δαιδοῦχε, κόρη, εὐάστερε, Μήνη,
αὐξομένη καὶ λειπομένη, θῆλύς τε καὶ ἄρσην,
αὐγάστειρα, φίλιππε, χρόνου μῆτερ, φερέκαρπε,
ἠλεκτρίς, βαρύθυμε, καταυγάστειρα, †νυχία,
πανδερκής, φιλάγρυπνε, καλοῖς ἄστροισι βρύουσα,
ἡσυχίηι χαίρουσα καὶ εὐφρόνηι ὀλβιομοίρωι,
λαμπετίη, χαριδῶτι, τελεσφόρε, νυκτὸς ἄγαλμα,
ἀστράρχη, τανύπεπλ’, ἑλικοδρόμε, πάνσοφε κούρη,
ἐλθέ, μάκαιρ’, εὔφρων, εὐάστερε, φέγγεϊ τρισσῶι
λαμπομένη, σώζουσα νέους ἱκέτας σέο, κούρη.

Απόσπασμα  (σσ.  185  -  187)  από  τον  Τόμο  Γ΄  ("Θάλασσα  και
Ουρανός". Ινστιτούτο του Βιβλίου - Α. Καρδαμίτσα, Αθήνα 2016) του
τρίτομου έργου "Η φύση στο έργο του Θεοκρίτου".



«Όσα γράφονται σήμερα»                            ΣυνΠοιείν

                Συντροφιά με τον Ποσειδώνα
 
Σούρουπο ήταν,
            όταν βρέθηκα
                          στον ιερό τον βράχο
                                       τού Σουνίου.
Άλλος κανείς κοντά μου δεν υπήρχε·
μόνον οι άφθαρτες κολόνες
         - απομεινάρια αιώνια
                    του Ποσειδώνιου ναού - ,
με χαραγμένες πάνω τους
      καρδιές ερωτευμένων,
             μισοσβησμένα ονόματα,
                   φθαρμένα από τον χρόνο.
Πέρασα ανάμεσα απ’ αυτές,
       με δέος στην ψυχή μου,
               λες και στ’ αλήθεια βρέθηκα
                       δίπλα στον Ποσειδώνα.
Μετά, πήγα και κάθισα
       στην άκρη αυτού τού βράχου,
               κοιτάζοντας στον ουρανό
                       τα χρώματα της δύσης.
Μόλις ο ήλιος χάθηκε
        μέσ’ στο θαλασσινό παλάτι,
                 αγνάντευα το πέλαγος,
                         ακίνητο κι απέραντο.
Ποσειδώνα, θεέ τής θάλασσας,
   μόνο σ’ εσένα η σκέψη μου
       φτερούγιζε αδιάκοπα,
             και σ’ έβλεπαν τα μάτια μου
                   παντού, σ’ όλο τον χώρο,
                           αγέρωχο, περήφανο,
                                όμοιο με τον Δία.



«Όσα γράφονται σήμερα»                            ΣυνΠοιείν

   Όταν η νύχτα απαλά
                       να πέφτει είχε αρχίσει
   και τ’ άστρα ανάβανε στον ουρανό,
εγώ ακόμη ήμουν εκεί,
                      στον βράχο καθισμένη.
Με φώτιζε η μορφή σου,
         τ’ όμορφο πρόσωπό σου,
                   το διάδημά σου το χρυσό,
                         που είχες στο κεφάλι.
Σ’ έβλεπα τόσο ζωντανά,
    λες κι ήσουνα μπροστά μου·
         σ’ έβλεπα με την τρίαινα,
              το κύριο έμβλημά σου,
                   που μ’ ένα χτύπημα απλό
                        ανάβλυζαν πηγές
                             από τους βράχους·
ρωγμές ανοίγονταν στη γη·
            της θάλασσας τα κύματα
                         γίνονταν μανιασμένα.
Η νύχτα είχε έρθει πια,
    μ’ αστέρια στολισμένη·
         ήρθες και συ και κάθισες
              πάνω στο βράχο, δίπλα μου,
                     για να με συντροφέψεις.
Σαν να ’ξερες πως ήθελα
     ν’ ακούσω από τα χείλη σου
           όλα τα παραμύθια
                που - τόσους τώρα αιώνες -
                    για σένα έχουνε γραφτεί.
Και τι δεν μου ’πες!
Για τους Τελχίνες,
      τα πνεύματα εκείνα τής φωτιάς,
              που σου ’δωσαν την τρίαινα·



«Όσα γράφονται σήμερα»                            ΣυνΠοιείν

για τη γυναίκα σου, την Αμφιτρίτη,
             την κόρη τού Νηρέα,
                     που τόσο την αγάπησες·
για τον γιο σου τον Τρίτωνα,
 που στα θαλασσινά τα βάθη
         κατοικούσε,
             κι άλλες θαλασσινές θεότητες
                         πήρανε τ’ όνομά του·
για τον γιο σου, τον Άμυκο,
      πυγμάχο ασυναγώνιστο,
             που μόνο ο Πολυδεύκης
                     να τον νικήσει μπόρεσε.
Σαν τ’ άστρα που αστράφτανε
                           στον ουρανό επάνω
                     έλαμπαν και τα δάκρυα,
             που τρέξαν απ’ τα μάτια σου,
όταν μου μίλησες
     για τον Πολύφημο,
           τον γιο σου, που τον τύφλωσε
                           φριχτά ο Οδυσσέας.
Μέσα στης νύχτας τη σιωπή,
      τα λόγια σου ακούγονταν
             σαν φλοίσβοι επουράνιοι,
                   σαν ψίθυροι των άστρων.
Μ’ άφατη τρυφερότητα,
    λες κι ήσουνα παιδάκι,
         για τα δελφίνια μίλησες,
              τα ψάρια αυτά που λάτρευες
                  πιο πάνω απ’ όλα τ’ άλλα.
Ούτε για μια στιγμή,
      της θάλασσας θεέ,
             δεν έπαψες να μου μιλάς,
                    τη νύχτα αυτή τη μαγική.



«Όσα γράφονται σήμερα»                            ΣυνΠοιείν

Μόνο από σένα έμαθα
     ότι τις τρωικές επάλξεις
           και τις χάλκινες τις πόλεις,
                που κλείνανε τον Τάρταρο,
                        εσύ τις κατασκεύασες·
πως στον τρανό τής Τροίας πόλεμο
                    τους Αχαιούς ευνοούσες.
Είχε περάσει ώρα πολλή,
        μα εσύ, θεέ των ποταμών,
   και των πηγών προστάτη,
                          ακόμη μου μιλούσες.
Με τη βαθιά σου τη φωνή,
    σπασμένη από συγκίνηση,
         μου ’πες και για τους έρωτες,
              που ανθίσαν στην ψυχή σου.
Σ’ άκουγα, σαν σε όνειρο,
                                      να μου μιλάς
για την παρθένα την Τυρώ,
    την Αίθρα και τη Μήστρα
         και για την Αμυμώνη,
              τη θυγατέρα τού Δαναού,
                   και για την Μελανίππη,
                       τη σύζυγο του Αιόλου.
Είχε γλυκοχαράξει πια,
         σαν άνοιξα τα μάτια.
              Κι η θάλασσα, στο Σούνιο,
                  μ’ ονειρικό τοπίο έμοιαζε.
Το πέλαγος κοιτάζοντας,
     είδα του Ποσειδώνα τ’ άρμα
           να σύρεται, πάνω στα κύματα, 
                      απ’ άλογα χρυσόχαιτα·
και να περιστοιχίζεται
   από θεότητες ενάλιες,



«Όσα γράφονται σήμερα»                            ΣυνΠοιείν

       Τρίτωνες, Νηρηίδες,
           που μεταφέραν τον θεό
                μακριά, στο ανάκτορό του·
εκεί, στην άκρη τού ορίζοντα,
            μέσ’ στον βυθό τής θάλασσας.
Και τότε το κατάλαβα.
Του Ποσειδώνα η συντροφιά
      - ολόκληρη τη νύχτα -
             ήταν, στ’ αλήθεια, αληθινή…

Από τη Συλλογή "Μυθολογία, Μούσα μου". Έκδοση "Έλευσις και Υδράνη",
Αθήνα 2017.

             Η ατζέντα
 
Είχες μιαν ατζέντα
- θυμάσαι; -
με ονόματα
και
αριθμούς τηλεφώνων.
Όλα γραμμένα
με μολύβι γραφίτη.
«Για να σβήνονται εύκολα»
μου είχες πει.
Μόνον το δικό μου όνομα
ξεχώριζε
στο τρίτο φύλλο.
Γραμμένο με στυλό.
Με γράμματα αραιά
και
κεφαλαία.
Όταν το είδα,
ήταν
σαν να διάβασα
το πρώτο σου «Σ’ αγαπώ».

Από τη Συλλογή "Θυμάσαι;".  Εκδόσεις "Συμμετρία",  Αθήνα 2007.



«Όσα γράφονται σήμερα»                            ΣυνΠοιείν

Νάνος Βαλαωρίτης

Ο Νάνος Βαλαωρίτης γεννήθηκε στη Λωζάνη της
Ελβετίας.  Σπούδασε  φιλολογία  και  νομικά  στα
Πανεπιστήμια  Αθηνών,  Λονδίνου  και  Σορβόνης.
Δημοσίευσε  άρθρα  και  μετέφρασε  πρώτος  στο
Λονδίνο  Έλληνες  ποιητές  του  1930-  Σεφέρη,
Ελύτη, Εμπειρίκο,  Εγγονόπουλο,  Γκάτσο. Από το
1968 ως το 1993 δίδαξε συγκριτική λογοτεχνία και
δημιουργική γραφή στο Πολιτειακό Πανεπιστήμιο
του Σαν Φρανσίσκο. Διηύθυνε από το 1989 έως το
1995  με  τον  ποιητή  Ανδρέα  Παγουλάτο  το
περιοδικό  Συντέλεια,  το  οποίο  από  το  2004
επανεκδόθηκε  ως  Νέα  Συντέλεια.  Έχει  πολλές
βραβεύσεις σε εσωτερικό και εξωτερικό. Το 2009
τιμήθηκε  με  το  μεγάλο  κρατικό  Βραβείο
Λογοτεχνίας για το σύνολο του έργου του. Βιβλία
του έχουν εκδοθεί στο εξωτερικό σε αγγλικές και
γαλλικές  μεταφράσεις.  Είναι  μέλος  της  Εταιρείας
Συγγραφέων.



«Όσα γράφονται σήμερα»                            ΣυνΠοιείν

Το μήλο ξέχασε τον πόλεμο
κοιμήθηκε σε δωμάτιο φτηνό
χωρίς νερό ζεστό ή νεροχύτη

πλύθηκε το πρωί τουρτουρίζοντας

Βγήκε να πάει στο γραφείο
όλοι γκρίνιαζαν κι έλεγαν ανέκδοτα
και μάλιστα μια νεαρή αναιδέστατη

δάγκωνε με μανία...ένα μήλο

Διαμαρτυρήθηκε στην προϊσταμένη
αλλά του είπε. Πάψε καημένο μήλο

αφού ξέρουμε όλοι πως είναι πεινασμένη
για εντυπώσεις ασ' την να πάει στη Μήλο

..........να θεραπευτεί.......................

Να πάει στο διάβολο - είπε
έγραψε ένα γράμμα στις εφημερίδες

από πότε φέρονται στα μήλα έτσι
αυτό είναι απαράδεκτο είναι... ρατσισμός

Το πήρε απόφαση να ξαναγυρίσει
στο δέντρο του στον κήπο της Γεθσημανής
αλλά τέτοιες επιστροφές δεν είναι για μήλα

ούτε βέβαια για κοινούς θνητούς όπως εμείς.

(από " Το ξανανοιγμένο κουτί της Πανδώρας". 
εκδ. Άγκυρα, 2006



«Όσα γράφονται σήμερα»                            ΣυνΠοιείν

Τροία

Πόσοι στο πέλαγος, πόσοι πνιγμένοι
κι όσοι γυρίζοντας θα ναυαγήσουν
όλοι περίμεναν να σ’ αντικρύσουν.
Μονάχα ο θάνατος δεν περιμένει.

Στις αμμουδιές, θυμήσου, οι πεθαμένοι,
καθώς περνάς, γυρεύουν να μιλήσουν.
Κείνα που χτίσαμε θα μας γκρεμίσουν.

Μοιάζει να νίκησαν οι νικημένοι.

Τούτη την άνοιξη, κανείς δεν ξέρει!
Ο ποταμός μού γέμιζε το στόμα

κι ο ήλιος με κρατούσε από το χέρι.

Τ’ άλογα γύριζαν χωρίς το σώμα.
‘Οταν ξανάρθαμε το καλοκαίρι

Θε μου, πώς άλλαζαν οι πύργοι χρώμα!



«Όσα γράφονται σήμερα»                            ΣυνΠοιείν

Κατάσταση πολιορκίας

Πολιορκούμεθα λοιπόν
Πολιορκούμεθα από ποιον
Από σένα κι από μένα απ’ τον τάδε και τον δείνα
Πολιορκούμεθα στενά
Από σύνορα, τελωνεία, ελέγχους διαβατηρίων, 
την Ιντερπόλ, τη στρατιωτική Αστυνομία, τα τανκς, 
τη ρητορεία, τη βλακεία,
Απ’ τα παράσημα, τις στολές, τους εκφωνηθέντας λόγους
Τις υποσχέσεις, τις ψευτιές, την κουτοπονηριά
Τη δήθεν αγανάκτηση των ιθυνόντων, την υποκρισία
Την τηλεόραση, τη ραδιοφωνία, τα σαπούνια, τ’ απορρυπαντικά
Τις διαφημίσεις, τον τουρισμό, τα οργανωμένα ταξίδια, τις κρουαζιέρες
Τις γκαζιέρες, τα ψυγεία, τις κατασκηνώσεις, τους προσκόπους,
Τ’ άρθρα για την εκπαίδευση, την πολυκοσμία, τη σκόνη, 
τις ποιητικές συλλογές
Την έλλειψη ύδατος, τα λιπάσματα, τα νεύρα, την κακή χώνεψη, 
τη φαλάκρα,
Τους εφοπλιστές, το ποδόσφαιρο, τα λεωφορεία, 
την ακρίβεια, τις παθήσεις
Της σπονδυλικής στήλης, τη γραφειοκρατία, την καθυστέρηση, 
τις διαβεβαιώσεις,
Τις κριτικές, την εκκλησία, τα βασανιστήρια, τους καιροσκόπους,
Την υποψία, τους κατατρεγμούς, το φόβο, τη θρασύτητα, 
τους διαγωνισμούς Καλλονής, την έλλειψη χρημάτων, 
την έλλειψη δικαιωμάτων, 
πολιορκούμεθα από τους βάναυσους
Τους άναρθρους, από τις μαύρες σκέψεις μας.
 Από τον εαυτό μας
Κι απ’ ό,τι άλλο βάλει ο νους σας πολιορκούμεθα στενά.



«Όσα γράφονται σήμερα»                            ΣυνΠοιείν

Ενδιάμεσο

Ανάμεσα σ’ ουρανού και γης
Κρέμεται κάποια ιδέα
Μπαίνω πρώτος μπαίνω δεύτερος
Μπαίνω τρίτος και τελευταίος
Έτσι που κοιτάν δεν βλέπω
Μπροστά μου παρά μια
Παρά δέκα παρά κάτι
(Οι κλασικοί με περιτριγυρίζουν)
Με το χάος των χεριών τους
Τα υπεριώδη βλέμματα – 
Σηκώνω σκιές απαλές σαν δέρμα
Ρίγος της θάλασσας στη γυμνή
Ωμοπλάτη της στεριάς
Το κάνω και γίνεται και τραβιέται
Και το ρουφάω – τι δηλαδή λοιπόν;
Τ’ απογυμνωμένα νεύρα
Τρίζουν στον καθρέφτη
Έγιανα και γύρισα να δω ποιος είναι
Μοιραία στιγμή που έχασε την ψυχραιμία της.

Καλιφόρνια, 1983
Από τη συλλογή Ανιδεογράμματα, εκδ. Καστανιώτη, Αθήνα 
1996



«Όσα γράφονται σήμερα»                            ΣυνΠοιείν

 Κατερίνα Βαλαωρίτη

Η Κατερίνα Βαλαωρίτη είναι κόρη του συγγραφέα Νάνου
Βαλαωρίτη  και  της  Αμερικανίδας  ζωγράφου  Μαρί
Ουίλσον.  Σπούδασε  τέχνες  και  δημιουργική  γραφή  στο
κολέγιο Μέριτ στο ‘Οκλαντ. Σαμπό στο Χέιγορντ, και στο
Κολέγιο  Τεχνών  και  Χειροτεχνίας  στο  Μπέρκλεϊ.
Ζωγραφίζει κυρίως πορτρέτα και άγρια ζώα. Εχει εκδώσει
στα  αγγλικά  τη  συλλογή  ποιημάτων  .he  Tyew  of  the
Panther. Έργα της έχουν εκτεθεί στις γκαλερί Αστρολάβος,
Cats  and  Marbles,  .NEY  Galery  και  στο  Πολιτιστικό
Κέντρο  Λευκάδος.  Έχει  δημοσιεύσει  εικαστικά  και
ποιήματα στα περιοδικά Νέα Συντέλεια, Poetix, (δε)κατά
και Haight Ashbury Literary Journal.



«Όσα γράφονται σήμερα»                            ΣυνΠοιείν

              ΤΟ ΜΑΓΕΜΕΝΟ ΦΟΡΕΜΑ

Βούτηξα τα χέρια μου σ’ ένα ρυάκι
Και το νερό που υψώθηκε 
Έπλασε ένα φωτοβόλο μεσοφόρι από δαντέλα,
Διάφανο τελείως, που φυλάκιζε το φώς.
Το φόρεσα
Κι άρχισα να χορεύω ολόγυρα
Και το ρούχο έβγαζε σπαραξικάρδιες κραυγές
Και θρόϊζε σαν φούστα μεγαλόπρεπης κυρίας
Κι οι πάμπολλες πτυχώσεις του ήταν κομψές,
Φτιαγμένες από κάποια ύλη υπερκόσμια.
Περπάτησα μέσα σε μια σπηλιά και ξάπλωσα στη δροσερή σκιά
Και το φόρεμά μου λαμποκοπούσε σαν χρυσός και ασήμι 
Κι ύστερα τα μαλλιά μου έγιναν μπούκλες μακριές ξανθές 
Και καθώς τα χτένιζα
Σπίθες πετάγονταν από την χτένα μου
Σαν σε καμίνι σιδηρουργού
Με το λιωμένο μέταλλο να σμιλεύεται μές στην ψυχή μου
Σαν πάθος που δεν καταλαγιάζει
Και το ένιωσα να τρέμει εντός μου
Κι η χτένα μου σκάλωσε σ’ έναν κόμπο
Και τον τράβηξα
Κι έκλαψα από τον πόνο
Μέχρι που έγινε φωλιά πουλιών
Με γαλάζια αυγά
Και καθώς φιλούσα κάθε αυγό
Ένα πουλί ξεπρόβαλλε κάθε φορά
Και μου τραγουδούσε 
Κι είδα, μέσα από ένα τεράστιο πέπλο,
Το πρόσωπό σου
Θολό
Θαμπό
Μα ήσουν εσύ
Ήσουν εσύ. 



«Όσα γράφονται σήμερα»                            ΣυνΠοιείν

  ΤΑ ΤΡΙΤΑ ΠΝΕΥΜΑΤΑ

Τα Τρία πνεύματα συνομιλούσαν 
Μέσα από τους τοίχους του σπιτιού
Μιλούσαν με στη νύχτα
Υψώθηκαν και κρεμάστηκαν από τα δέντρα
Κρεμάστηκαν από τα άστρα και τη σελήνη
Το ένα γράπωσε τα πόδια μιας κουκουβάγιας
Κρεμάστηκε εκεί για ώρες
Το άλλο αιωρήθηκε από το μπαλκόνι
Έπειτα όρμηξαν όλα μές στη φωτιά
Χάθηκαν ξαφνικά στις πτυχές από τις φλόγες
Έπειτα τριγύριζαν μες στη βροχή για ώρες
Τριγύριζαν σε κτίρια ρημαγμένα
Χάθηκαν σαν σε λαβύρινθο μέσα 
Κι όταν ο σεισμός έπληξε τα κτίρια
Υψώθηκαν μέσα από χαλάσματα
Γελώντας διαρκώς, τα δόντια τους χτυπώντας
Μα ύστερα έκλαψαν με λυγμούς
Σαν ο κόσμος όλος να πήρε μια βαθιά ανάσα και την 
κράτησε
Για ώρα πολλή μέχρι που την ελευθέρωσε σαν 
γιγάντιο αγέρα
Που φύσηξε τα πνεύματα πίσω εκεί
Ψηλά στο αιώνιο το φώς. 

          Από την συλλογή ΧΑΜΕΝΟΣ ΘΗΣΑΥΡΟΣ  Κοινωνία των (δε)κάτων



«Όσα γράφονται σήμερα»                            ΣυνΠοιείν

           ΤΟ ΝΗΣΙ ΣΤΗΝ ΑΝΟΙΧΤΗ ΤΗ ΘΑΛΑΣΣΑ

Ένα νησί στην ανοιχτή τη θάλασσα
Λαμποκοπούσε σε χαμένο πλοίο,
Σαν κιβωτός πολλών ψυχών χαμένων.
Ο άνεμος παιάνιζε τον ήχο του θανάτου
Φέρνοντας καταιγίδα,
Μουσική βίαιη στον ουρανό,
Ο πόθος σου,
Γέλιο παράξενο,
Πυρπόλησε το πλοίο
Κι εκείνο κλυδωνίστηκε και στριφογύρισε
Κι ύστερα αναποδογύρισε
Μες στο στόμα
Μιας νεράιδας οργισμένης,
Που οι στριγκιές της οι στριγκλιές
Γέννησαν τον ήχο της λαχτάρας.
Στον παράδεισο αντίκρισα τα μάτια σου,
Δυο πλανήτες ολόφωτοι στον ουρανό,
Γεμάτοι οίκτο και αφανισμό
Γεμάτοι θαύματα από κόσμους ξένους.
Η τίγρης στο λόφο μούγκρισε
Και τύφλωσε κείνα τα δύο μάτια
Κι εσύ αναπόλησες
Τους λόγους του ουρανού
Να λάμπουν με ένα γαλάζιο φώς
Αγγέλους σαν πεφταστέρια αμέτρητα
Να σχηματίζουν βέλη από λευκό
Ακολουθώντας τον ρυθμό
Ενός εξωτικού κι όμορφου τραγουδιού



«Όσα γράφονται σήμερα»                            ΣυνΠοιείν

Καθώς πλανάται μες στη νύχτα
Πάνω από τα φώτα της πόλης
Μες στο σκοτάδι στο διηνεκές.
Τα μεσάνυχτα βογκούσαν διαρκώς
Και στροβιλίζονταν στον ύπνο της,
Έναν ύπνο ευλογημένο και επίτοκο,
Μεστό από το κελάηδημα ωδικών πουλιών
Που έκρωζαν αναγγέλλοντας το επόμενο πρωινό.
Ενώ η σκοτεινά 
Σαν ποτάμι
Πελώριο και ιερό
Χανόταν μες στη θάλασσα της ζωής
Στο τέλος
Χορεύοντας στα ύδατά της πάνω
Μέχρι που στάθηκε
Σε έναν παράξενο απόμακρο παγανιστικό ναό
Και τον πλημμύρισε
Με μια καταιγίδα έκστασης
Και χαρούμενων κραυγών. 



«Όσα γράφονται σήμερα»                            ΣυνΠοιείν

        Κώστας Βασιλάκος

Ο  Κώστας Βασιλάκος γεννήθηκε στο Πολυδένδρι Αττικής,
όπου ζει μέχρι σήμερα. Σπούδασε Οικονομικές Επιστήμες
και  Διοίκηση  Επιχειρήσεων  στο  Πανεπιστήμιο  Πειραιά.
Έκανε  σπουδές  στην  Ψυχολογία  των  Ομάδων  και  στη
Διοίκηση  Ανθρώπινου  Δυναμικού.  Εργάστηκε  στον
ιδιωτικό  τομέα  για  περισσότερα  από  τριάντα  χρόνια  ως
διευθυντής οικονομικών και διοικητικών υπηρεσιών. Είναι
μέλος  της  Πανελλήνιας  Ένωσης Λογοτεχνών (  ΠΕΛ) και
της Εταιρίας Ελλήνων Λογοτεχνών ( ΕΕΛ).
Έργα που έχουν εκδοθεί: 
Σκέψεις θραύσματα (Άνεμος Εκδοτική, 2012), ποίηση. Περι-
Διαβαίνοντας  (Εκδόσεις  Αγγελάκη,  2013),διηγήματα.  Λόγια
δραπέτες  (Άνεμος Εκδοτική, 2015), ποίηση. Ανάμεσα σε δυο
στιγμές (Εκδόσεις Σοκόλη, 2017), ποίηση.



«Όσα γράφονται σήμερα»                            ΣυνΠοιείν

Μάνα

Έστεκε στο παράθυρο ακίνητη. 
Τα λιωμένα μάτια 
καρφωμένα στο αγνάντι. 
Του νου τ’ αυλάκια
παγωμένα στο ερημωμένο παρελθόν.

Οι εποχές περνούν εμπρός της,
λύπες και χαρές, 
αδιάφορες αντιγραφές του στοιχειωμένου
χρόνου.

Τώρα, 
που ούτε ερειπωμένο δώμα δεν υπάρχει, 
η μορφή της 
είναι ακόμα εκεί, γαλήνια, ανταριασμένη.

-Οσία της σιωπής, την είπαν.
-Του νου διαταραχή, διέγνωσαν οι ειδικοί.

Κανείς δεν είπε, - Μάνα είναι! 
Το παιδί της περιμένει για να ξαναδεί.

« Λόγια δραπέτες»
Κώστας Βασιλάκος / Άνεμος Εκδοτική
ο μαραμένος βασιλικός

Από  ξεχασμένους  τοίχους εκλιπαρούν
οι σιωπές να τις προσέξει ο χρόνος.



«Όσα γράφονται σήμερα»                            ΣυνΠοιείν

Η σκόνη, ετοιμόρροπη, 
αιωρείται στην αγκαλιά των ιστών, 
μιλάει συνθηματικά στα αδιάφορα βλέμματα. 

Ισως και να την προσέξουν.

Οι ανοιχτές πόρτες σαστισμένες, 
δεν μπαίνει πλέον κανένα κύτταρο, 
ούτε σαν βιαστής της μοναξιάς.

Τα λιγοστά χαμόγελα ζουν έναν περίεργο θάνατο, 
μέσα στην καρδιά του κόσμου δηλώνουν αγνοούμενα.

Όμως, για δες… 
ο μαραμένος βασιλικός μοσχοβολάει ακόμα.

«Ανάμεσα σε δυο στιγμές»
Κώστας Βασιλάκος / Εκδόσεις Σοκόλη

Το ταξίδι

Τα μάτια σου θάλασσες
με ταξιδεύουν.
Οι επιθυμίες ιστιοφόρο
με φουσκωμένα πανιά,
αρμενίζει τους πόθους
σε ανάκατες διαδρομές.

Κρεμασμένος απ' το



«Όσα γράφονται σήμερα»                            ΣυνΠοιείν

κατάρτι του κορμιού σου,
αναζητώ ίχνη του ονείρου,
που θάμπωσε.
Ταξιδεύεις μαζί μου ,
κρεμασμένη απ' τους ώμους
απ' τα μάτια μου, ψάχνεις
χαμένα μονοπάτια.

Ταξίδι μοναδικό χωρίς
γραμμές, χωρίς απόνερα.
Αυλακώνει την ψυχή ,
μαστιγώνει τις αισθήσεις,
ρότα στον άνεμο.

" Σκέψεις Θραύσματα "
Κώστας Βασιλάκος / Άνεμος Εκδοτική
« Εάλω »

Έδεσαν τις ανώνυμες κραυγές 
από στερήσεις και νοήματα.

Ελευθέρωσαν τ’ άγρια ένστικτα,
να νιώθει το φοβισμένο πλήθος
ασφαλές με φύλακες ανομίας.

Επέβαλαν στις γενιές την απραξία,
σαν απόταξη στο περιθώριο του
χρόνου.

Περηφανεύτηκαν οι αριθμοί 



«Όσα γράφονται σήμερα»                            ΣυνΠοιείν

σε μια ανυπαρξία από λέξεις. 
Απώθησαν τη σκέψη σε περιδίνηση 
μακάριας ησυχίας.

Κι ήρθαν κενοί στοχασμοί, 
να ξαναχτίσουν ιδέες και οράματα 
με σημαίες δανεικές και υλικά
πεπαλαιωμένα.

Και μας ευλόγησαν οι ψευδοπροφήτες 
με τα φραγγέλια.
Και ξαναμίλησαν για πίστη 
οι παλιές εικόνες, που δοξάστηκαν 
εν τη απουσία τους.

Πρόβαλε ξανά η αρωγή 
από φυγάδες θεούς, όταν μίκρυναν 
οι επίγειοι θρόνοι τους.

Σείστηκε η ψυχή και διαταράχτηκε 
η ισορροπία της πλάσης.

Εάλω η ζωή μου, μετά των ληστών
και των σωτήρων, στις συναντήσεις
των στιγμών με την Ιστορία.

«Λόγια δραπέτες»
Κώστας Βασιλάκος/Άνεμος Εκδοτική



«Όσα γράφονται σήμερα»                            ΣυνΠοιείν

     Χαρίκλεια Βασιλείου

Ως  αναζητητής-ταξιδευτής  διερωτώμαι  συχνάκις  ποιος  είμαι.
Έτσι  επαναπροσδιορίζομαι  κάτ.  εξακολούθηση  ως  προς  το
γίγνεσθαι, ως προς τον ρουν των πραγμάτων και η μετουσίωση
μέσω  της  τέχνης  μου  δείχνει  τον  δρόμο.  Το  αρχέγονο  μου
αποκαλύπτεται  ως  σχέση  με  το  ωκεανό  της  ψυχής  όπου  η
ετερότητα  γίνεται  το  κάτοπτρο.  Το  μυστήριο  της  ζωής,  η
ενότητα των πάντων. Μύηση. Στην φιλοσοφική της Φλωρεντίας
έλαβα το δώρο της πνευματικής διεύρυνσης, στο ταξίδεμα στις
θάλασσες από παιδί  την ποιητικότητα του βλέμματος. Όστρια η
πρώτη ποιητική μου συλλογή, ακολούθησε Το Έαρ των λόγων,
Η μοναξιά της μηχανής, με κάποια νοσταλγία για την τέχνη της
όπερας,  Βεατρίκη,  (μελοποίηση  Π.  Θεοδώρου),  Οναρ
(μελοποίηση Π. Θεοδώρου), ενώ στο ταξίδι μου αυτό καταλυτικό
ρόλο  διαδραμάτισε  η  σχέση  μου  με  τα  αρχαία  κείμενα  της
Ανατολής,  έτσι  συνέγραψα  το  Γιόγκα,  η  αποστασιοποιημένη
στάση  του  Παρατηρητή,  καθώς  με  συγκίνηση  βαθιά
συλλογίζομαι  στον  Ταοϊσμό.  Ανιχνεύοντας  τις  πτυχές  του
Πηλιορείτικου πολιτισμού συνέγραψα την Πηλιορείτικη κουζίνα (μία
ανθρωπολογική  προσέγγιση)  και  καθώς  κατάγομαι  από  οικογένεια
ναυτικών λατρεύω το ταξίδι με προορισμό.



«Όσα γράφονται σήμερα»                            ΣυνΠοιείν

Ανεκπλήρωτοι έρωτες –ΔΙΗΓΗΜΑ-

    Η εξυπηρέτηση

Την έπιασε με την άκρη του ματιού του τη στιγμή που κατέβαινε στη
στάση του μετρό. Την ξεχώριζε για λίγο απ’ το κατακόκκινο παλτό της
μέσα σε  ένα  ποτάμι  από  σκούρα  χρώματα  που  ξεχύθηκε  προς  την
έξοδο. Την έχασε.
Τίναξε τα κατάμαυρα μαλλιά του που χύνονταν μέχρι τους ώμους και
ίσιωσε πάλι  το κορμί του,  ένιωσε και πάλι ωραίος,  η τσάντα με το
λάπτοπ του  πλήγωνε τους  μύες  στη δεξιά  ωμοπλάτη και  τα  λεξικά
στην δερμάτινη τσάντα τον ανάγκαζαν να γέρνει λίγο αριστερά πότε -
πότε.
Ήταν  μόνος  ο  Γιώργος  εδώ  και  καιρό,  δηλαδή  δύο  ολόκληρες
εβδομάδες. Το θεωρούσε ρεκόρ. Τον είχε εγκαταλείψει η Στέλλα ένα
χειμωνιάτικο βράδυ, απλώς δεν ήρθε στο ραντεβού τους, τον έστησε,
τον άφησε σύξυλο στο χιονισμένο σκηνικό της πόλης δύο ολόκληρες
ώρες, το τηλέφωνό της τό’χε κλειστό και την πόρτα του σπιτιού της
σφαλισμένη. Θυμάται ακόμη τα βρεγμένα του πόδια, το παντελόνι που
κολλούσε  πάνω του σα βδέλλα και  την γλώσσα του που είχε  γίνει
τσαρούχι απ τον καπνό.
Ακολούθησε πάλι  την ίδια διαδρομή βαριεστημένα όπως κάθε πρωί
την  ίδια  πάντα  ώρα.  Στην  είσοδο  του  βιβλιοπωλείου  χαιρέτησε  τη
Μαίρη  και  την  Ελένη  και  κύλησε  μέχρι  το  υπόγειο.  Αστραπιαία
πέρασε  για  λίγο  από το  νου  του  η  Στέλλα  η μάλλον  τα  βυζιά  της
Στέλλας. Άνοιξε τον υπολογιστή και έψαξε για λίγο τις παραγγελίες
των  βιβλίων.  Ακατέβατες  στήλες  παραγγελιών,  πολύ  μυθιστόρημα,
διάφορα  μπεστ  σέλλερ,  βιβλία  μαγειρικής,  τα  καλύτερα  κοκτέιλ,
σταμάτησε  για  λίγο  το  βλέμμα  του  στον  τίτλο,  μια  καλή  ιδέα  του
κατέβηκε. ΄Όλες οι μικρές  προτιμούσαν τα κοκτέιλ. Χρήσιμη γνώση.
Πάλι τα βυζιά της Στέλλας στάθηκαν για λίγο στο οπτικό του πεδίο,
του  χαμογέλασαν  και  βεβήλωσαν  την  προσπάθειά  του  να



«Όσα γράφονται σήμερα»                            ΣυνΠοιείν

συγκεντρωθεί, για κάποιους ανερμήνευτους λόγους είχε κολλήσει στα
βυζιά της.
Η  μέρα  κύλησε  βαρετά,  οι  πελάτες  έψαχναν  ατελείωτες  ώρες  στα
ράφια και ζητούσαν διευκρινήσεις συνεχώς, ο υπεύθυνος πωλήσεων
τον  φόρτωσε  με  γραφειοκρατικά  τρεξίματα.  Όλα  τα  πράγματα  στη
θέση τους. Στις τέσσερις ακριβώς, με το που τελείωσε η βάρδια του
γλιστρούσε προς το Σύνταγμα.
Εισέπνευσε  βαθιά.  Λίγο  τρέξιμο  ακόμη  και  θα  βρισκόταν  στον
ιδιωτικό  του χώρο.  Για μια στιγμή σκέφτηκε  να τηλεφωνήσει  στην
Γωγώ, κατά τον Βατσιαγιάνα που συνέγραψε το σχετικό σύγγραμμα
πάνω στην απόλαυση του έρωτα μάλλον ανήκε στο είδος της γυναίκας
φοράδας, συνεπώς η ένωσή τους θα ήταν υψηλών προδιαγραφών, θα
της  υποσχόταν  μια  βραδιά  έμπλεη  μουσικής,  εξομολογήσεων  και
ερωτικών  επιδόσεων,  αν  και  η  Γωγώ  δεν  αντιπροσώπευε  τις
προτιμήσεις του και τελευταία καθώς έσκυβε χαριτωμένα να σηκώσει
το βαλιτσάκι της με τα εργαλεία της κομμωτικής τέχνης του φάνηκε
πως  είχε  χάσει  και  κάποια  κιλά,  αλλά  μπροστά  στην  κρίση  του
στερητικού συνδρόμου που τον κατέκλυσε υπέκυψε. Της έστειλε ένα
μήνυμα γεμάτο υποσχέσεις,  μετά μετάνιωσε,  το έσβησε και  έγραψε
ένα άλλο κάπως πιο ψύχραιμο.  «Γωγώ καλημέρα,  τι  θα έλεγες  για
συνάντηση με ποτά μουσική και  την Ακρόπολη φωταγωγημένη στο
πιάτο, σε φιλώ Γιώργος».
Δεν  ήθελε  μπλεξίματα  μαζί  της.  Μονάχα  κάποια  εξυπηρέτηση,
πράγματι  σκέφτηκε  για  λίγο  να  της  ζητήσει  να  του  κάνει  την
εξυπηρέτηση να του καθίσει σαν φοραδίτσα, να εκτονώσει τη λίμπιντό
του,  μια  απλή  εξυπηρέτηση,  άλλωστε  αυτός  ήταν  το  ισχυρό  φύλο,
αλλά δεν την γνώριζε καλά την Γωγώ. Πρώτα ήθελε να σιγουρευτεί
ότι  ήταν  κατακτημένο  έδαφος.  Εκείνη  απάντησε  αμέσως  με  ένα
μήνυμα  πιο  θερμό  γεμάτο  οικειότητες,  λες  και  τον  περίμενε  με
κολλημένο το αυτί στο ακουστικό της και μάλιστα του φάνηκε πολύ
περισσότερο από διαθέσιμη.

Την υποδέχτηκε στον δέκατο τέταρτο όροφο του πατρικού σπιτιού με



«Όσα γράφονται σήμερα»                            ΣυνΠοιείν

τα  ξύλινα  στόρια  ανεβασμένα  για  να  απολαύσουνε  μαζί  την
φωταγωγημένη  Ακρόπολη  στο  ημίφως,  τζαζ  που  εξάπτει  τα
ανομολόγητα  πάθη,  λίγο  κουλτούρα  περί  σεξουαλικότητας  στην
αρχαιότητα,  περί  φιλοσοφημένου  ερωτισμού  στην  Ανατολή  και  τα
σχετικά πολύπλοκα,  έτσι  πίστευε  ότι  θα συγκινούσε  την  Γωγώ την
οποία δεν γνώριζε παρά μονάχα από τις επιδόσεις της στην κομμωτική
τέχνη.
Είχε προγραμματίσει τα πάντα, το μουσικό ρεπερτόριο, τα θέματά του
κατά  σειρά,  ήλεγξε  τα  παγάκια  στον  καταψύκτη,  τα  ποτά  και  τα
ποτήρια  τα  τοποθέτησε  δίπλα  στον  δερμάτινο  καναπέ,  και  ένα
τραπεζάκι με μια ντάνα βιβλία, κάποια από αυτά διέθεταν και πλήθος
φωτογραφιών.  Όλα τα όπλα του στο πεδίο της  μάχης.  Πανίσχυρος.
Θα’ ταν η πρώτη τους φορά Έβαλε μπροστά το σχέδιο Ενα. Κάθισε
δίπλα  της  στον  δερμάτινο  καναπέ  και  έκανε  τεχνηέντως  μικρή
εισαγωγή περί των αισθημάτων του γι’ αυτή, της είπε ότι νιώθει πολύ
συγκινημένος  που  την  έχει  κοντά  του,  ότι  του  ξυπνάει  βαθιά
αισθήματα,  την πλησίασε λίγο ακόμη, την άγγιξε στο αριστερό της
χέρι με τα ακροδάκτυλά του, την χάιδεψε στο μπράτσο εφαρμόζοντας
το χάδι του μισοφέγγαρου, πιέζοντας και γρατσουνίζοντας απαλά με
μικρούς κύκλους, με εκείνο της τίγρης, έπαιξε για λίγο με το μεταξωτό
κορδονάκι  που  γλιστρούσε  από  το  μανίκι  της,  συνέχισε  την
εκμυστήρευσή του ότι αγαπάει τις γυναίκες, ότι δίνεται με όλο του το
είναι στις σχέσεις του, ότι οντολογικά (εκεί έκανε μικρή παύση διότι
αντιλήφθηκε  γρήγορα  ότι  πάνω  στον  ενθουσιασμό  του  ανέσυρε
δύσκολες  λέξεις  και  έννοιες  και  άρχισε  τις  περικοπές  και  την
αυτολογοκρισία, και συνέχισε) όταν εισέρχεται μέσα τους χάνεται, ότι
κολυμπάει σε ένα ευδαιμονικό φως κι’ ανασταίνεται, ότι τέλος πάντων
οι  άντρες  οφείλουν  πολλά  στις  γυναίκες,  στη  συνέχεια  έκανε  ένα
θεματικό άλμα και αναφέρθηκε επί μακρόν στην ψυχολογία του φιλιού
και  στους  συμβολισμούς  του,  ανέσυρε ένα κίτρινο τόμο με σκληρό
εξώφυλλο από την ντάνα στο τροχήλατο τραπεζάκι και διάβασε ένα
εδάφιο σχετικά με τα είδη των ερωτικών φιλιών και  εναγκαλισμών
(φρόντισε  εν  τω  μεταξύ  να  τα  ιεραρχήσει)  ξεκινώντας  από  το



«Όσα γράφονται σήμερα»                            ΣυνΠοιείν

ανάλαφρο  και  το  συγκλονιστικό  με  αναλυτικότατες  περιγραφές,
απτόητος  ων,  όταν  οι  εραστές  δεν  έχουν  γνωριστεί  ακόμη  και
βρίσκουν  κάποια  πρόφαση  για  να  πλησιαστούν  επιστρατεύουν  το
ανάλαφρο και  πεταχτό φιλί,  ενώ όταν  η  γυναίκα  πλησιάζοντας  τον
εραστή της τον τρυπάει με τα στήθη της κι αυτός αμέσως τα αρπάζει
και της τα φιλάει το είδος αυτό καλείται συγκλονιστικό, συνέχισε λίγο
βιαστικά  αναφέροντας  απλώς  τα  υπόλοιπα,  ενώ  η  Γωγώ
χασμουρήθηκε απανωτά δυο και τρεις φορές, άφησε ωστόσο το χέρι
της  ακίνητο  στην  πλάτη  του  καναπέ  στο  ίδιο  σημείο,  μια  μικρή
υπόσχεση για τα περαιτέρω, ενώ εκείνος εξακολουθούσε να την πιέζει
με το πόδι του παγωνιού και πότε - πότε να παίζει με το μεταξωτό
κορδονάκι της, παρ όλα τα χασμουρητά που έγιναν αισθητά από τον
γνώριμο ήχο τους, τα αγνόησε, ήταν ήδη στον δρόμο το λεκτικό του
παραλήρημα, εισέπνευσε βαθιά σε μια παύση και συνέχισε ακόμη πιο
αυτάρεσκα, σαν ακαδημαϊκός που δίνει διάλεξη μπροστά σε μεγάλο
κοινό,  ότι  όταν  στην  καρδιά  της  νύχτας  βαδίζουν  οι  εραστές,
στέκονται  για  λίγο και  παρασυρμένοι  από το πάθος  τους  τρίβονται
μεταξύ τους, τότε πρόκειται για τον ερεθιστικό εναγκαλισμό, εν τάχει
αναφέρθηκε και με κάποιο άγχος στα υπόλοιπα είδη, στο περιπαθές,
στη  σύσφιξη  του  εντόμου,  στο  σκαρφάλωμα  στο  δένδρο,  στο
ανακάτωμα του σουσαμιού,  του γάλατος και του νερού,  της ζήτησε
μάλιστα να κάνουν την σχετική αναπαράσταση της περιγραφής του
εδαφίου στη σελίδα 75,  κάτι  σα παίγνιο,  και  πήρε να διαβάζει  την
δεύτερη παράγραφο που αναφερότανε στα είδη των εναγκαλισμών με
φωνή  παθιάρικη.  Ο  Γιώργος  είχε  παγιδευτεί  για  τα  καλά  στην
τεχνογνωσία του, στην αυταρέσκειά του, στους λαβυρίνθους του, είχε
την  ψευδαίσθηση  ότι  προετοίμαζε  το  έδαφος  και  ζέσταινε  την
ατμόσφαιρα,  της  απήγγειλε  από  στήθους  λοιπόν  και  μία  ολόκληρη
παράγραφο προκειμένου να την αναλύσει εμβριθώς «όταν η γυναίκα
κολλάει  πάνω στον  άντρα  και  πλησιάζει  το  κεφάλι  της  για  να  τον
φιλήσει  αφήνοντας  ένα  ήχο  σουτ  -  σουτ  τον  αγκαλιάζει  και  τον
κοιτάζει με αγάπη αυτό το είδος λέγεται η σύσφιξη του εντόμου».
Η Γωγώ τον άκουγε σιωπηλή,  ακίνητη σαν άγαλμα,  χασμουρήθηκε



«Όσα γράφονται σήμερα»                            ΣυνΠοιείν

μερικές φορές ακόμη με τα μάτια της καρφωμένα επάνω του γεμάτα
έκπληξη  και  απορία  για  τον  πολύπλοκο  και  δυσνόητο  κόσμο  του,
κατάπληκτη για τις παράξενες και βαρετές αναλύσεις του (όλη αυτή
την ώρα που της φάνηκε αιώνας είχε ενεργοποιήσει τον μηχανισμό της
υπομονής,  κάτι  που  της  είχε  υποδείξει  το  ένστικτό  της  εκείνη  την
κρίσιμη στιγμή, οι απολαύσεις έχουνε άλλωστε και κάποιο τίμημα) και
πέρασε σε αντιπερισπασμό, σταύρωσε για λίγο τον δεξί μηρό της πάνω
στον αριστερό και το ελάχιστο ύφασμα που κάλυπτε μονάχα μερικά
εκατοστά του μαζεύτηκε στο ύψος της κυλόττας, ένιωσε σύντομα ότι
δεν  ταίριαζε  στην  περίπτωση  το  σταυροπόδι,  χαλάρωσε  και  άνοιξε
λίγο τα γόνατα.
Έπειτα τον πλησίασε σε απόσταση αναπνοής, πήρε το πούρο του με
χάρη από το στόμα του, ρούφηξε μια γερή τζούρα, το έσβησε και τον
τράβηξε πάνω της χώνοντας την καυτή παλάμη του με το ντελικάτο
της χέρι κάτω από το μεγάλο ντεκολτέ της σατινένιας μπλούζας της,
ανοίγοντας πιο πολύ τα πόδια της για να αποκαλυφτεί το ολόγυμνο της
ρόδο  το  οποίο  έχασκε  ολοκόκκινο.  Δεν  φορούσε  κυλόττα  μήτε
στηθόδεσμο και η ρόγα της προκλητικά έκαιγε στην παλάμη του.
 Για λίγο τάχασε ο Γιώργος που το παιγνίδι του δεν το όριζε πια αυτός,
αποδιοργανώθηκε που πήγε χαμένο το σενάριο με τον ερωτισμό στους
αρχαίους  πολιτισμούς,  τις  πολυπολιτισμικές  προσεγγίσεις  και  τις
διδαχές, τις αναφορές σε γνωμικά σοφών, τις απαγγελίες του, όλη την
προετοιμασία του που κόστισε χρόνο.
Όλα  εξελίχτηκαν  αναπάντεχα  γρήγορα.  Συνήλθε  ωστόσο  από  την
αμηχανία  που  του  προκάλεσε  η  δράση  της  και  έβαλε  μπροστά  το
σχέδιο Δύο. Εν τάχει την έγδυσε και την γύρισε στη στάση της γάτας,
θα  εφάρμοζε  το  σμίξιμο  της  αγελάδας,  κοντοστάθηκε  και
προβληματίστηκε για λίγο αν θα προχωρούσε απευθείας στο σμίξιμο
της αγελάδας η σε εκείνο της ελαφίνας και αποφάσισε να εφαρμόσει
όλα τα είδη με κάποια σειρά, όπως εναλλακτικά τη βίαιη έφοδο του
όνου  σε  συνδυασμό  με  το  πήδημα  της  τίγρης,  την  τριβή  του
αγριόχοιρου με την πίεση του ελέφαντα και τέλος με μεγαλύτερη ορμή
και  πάθος,  την  έφοδο  του  αλόγου.  Βέβαια  σ’  όλες  αυτές  τις



«Όσα γράφονται σήμερα»                            ΣυνΠοιείν

περιπτώσεις,  θα  έπρεπε  να  μιμείται  τους  ήχους,  την  κίνηση και  τη
δύναμη του κάθε ζώου ξεχωριστά, ανακάλεσε για λίγο το εδάφιο στη
σελίδα 96 για βοήθεια «ένας έξυπνος άντρας πρέπει να αυξάνει τους
τρόπους επαφής μιμούμενος τα διάφορα ζώα διότι αυτοί οι ποικίλοι
τρόποι  επαφής…» κ.λ.π,  πράγματι  όφειλε να γίνει  πιο ευφάνταστος
στο  ερωτικό  παιγνίδι  με  το  αντικείμενο  του  πόθου  του,  ξεθόλωσε
γρήγορα  και  ιεράρχησε  τις  στάσεις  και  πάλι   κατά  σειρά
προτεραιότητος και έβαλε σε εφαρμογή την προσφιλή του εκείνη, που
του έδινε την ευκαιρία να χουφτώνει και να στίβει το επίμαχο σημείο
της Στέλλας δηλαδή της Γωγώς.
Όμως  κάτι  παράξενο  συνέβαινε  εκείνη  την  κρίσιμη  στιγμή  που
γραπώθηκε  απάνω  της  ιδρωμένος,  στην  ολόγυμνη  σάρκα  της  που
ανέδιδε  αρώματα  κομμωτικής  τέχνης.  Το  μόριό  του  κρεμότανε  για
ώρα  άδοξα  μαραμένο,  στεγνό  και  κρύο,  ενώ  το  σώμα  της  Γωγώς
έκαιγε και εδονείτο με πάθος στο στήσιμο της γάτας και η ατμόσφαιρα
θάμπωνε ολοένα, από τους υδρατμούς και τις κραυγές της Γωγώς που
εξακολουθούσε να τρίβεται από κάτω του με τέτοια δύναμη και ορμή
σαν να την διαπερνούσε ηλεκτρικό ρεύμα.
Σε  μια  δεύτερη  προσπάθεια  να  εξέλθει  από  τον  μαρασμό  και  την
αδιαφορία του μορίου του που άρχισε να τον αγχώνει  ανακάλεσε το
εδάφιο στη σελίδα 99 «τα χαρακτηριστικά του ισχυρού φύλου είναι η
σκληράδα κι’ η επιτακτικότητα, ενώ η τρυφερότητα κι  η ευαισθησία
είναι χαρακτηριστικά του αδύνατου φύλου», ταλαντώθηκε για λίγο και
αποφάσισε να γίνει σκληρός όπως ταίριαζε άλλωστε στο ισχυρό φύλο
του και στην περίσταση, να αρπαχτεί δηλαδή από το σχετικό εδάφιο του
ερωτικού ευαγγελίου του μήπως και ζεσταθεί το μόριό του μια που ο
τρόπος αυτός θα τον βοηθούσε να εκδηλώσει το πάθος του που έμενε
κρυμμένο  βαθιά  στο  κορμί  της  Στέλλας,  ανέσυρε  το  κατάλληλο στη
σελίδα 98 για την την αφύπνισή του πάθους και την εκδήλωσή του με
κατάλληλα  χτυπήματα  στην  πλάτη  και  στους  γλουτούς  του
αντικειμένου  του  ερωτικού  πόθου  «τα  τέσσερα  χτυπήματα  με  την
ανάστροφη του χεριού, το χτύπημα με γροθιά, με την παλάμη, με τα
δάχτυλα,  και  φυσικά  ότι  όλα  αυτά  τα  χτυπήματα  θα  έπρεπε  να



«Όσα γράφονται σήμερα»                            ΣυνΠοιείν

συνοδευτούν από κατάλληλους ήχους ή κάποιες λέξεις, όπως μάνα μου,
ωχ, μη». Ο Γιώργος έβαλε σε εφαρμογή το σκληρότερο πρόγραμμα και
περίμενε την ανταπόκριση της Γωγώς στα χτυπήματά του, με τις άκρες
των  δακτύλων  μαστίγωνε  τους  γλουτούς  της  αλλά  εκείνη  παρέμενε
πιστή στο  δικό  της  μοτίβο  δίχως να αναστενάζει  ή  να βγάζει  ήχους
παρόμοιους με του ορτυκιού ή της πάπιας, δεν τον διευκόλυνε καθόλου
ώστε να σταματήσει το μάταιο ξεφύλλισμα του ιερού ευαγγελίου του,
και  παρασυρμένος  φρέναρε  για  λίγο  στην  επόμενη  σελίδα  «τα
χτυπήματα που κλιμακώνουν το πάθος του άντρα μπορούν να γίνουν με
διάφορα εργαλεία, όπως χτύπημα με σφήνα στο στήθος, με ψαλίδι στο
κεφάλι, το πάθος εκδηλώνεται πια τυφλά δίχως να λογαριάζει εμπόδια,
το πάθος γίνεται κυρίαρχο των πράξεων του, τον τυφλώνει, αλλά αυτός
συνεχίζει με λύσσα στον παροξυσμό του». Σε μια ύστατη προσπάθεια
να γλιτώσει από την βίαιη εισβολή του ιερού ευαγγελίου του που τον
είχε μετατρέψει  σε όργανό του και  του επέτεινε το άγχος με κάποιο
κόμπο στον οισοφάγο, με την αναπνοή του να γίνεται ολοένα πιο ρηχή,
προσπάθησε επίμονα να το καταχωνιάσει, να το απωθήσει στο σκοτεινό
συρτάρι της μνήμης, να το αποσύρει από το παιγνίδι του επί ματαίω,
(ενώ η Γωγώ βογκούσε κάτω από το κρύο του σώμα που δεν έλεγε να
ζεσταθεί, αντίθετα μάλιστα παρέμενε παγωμένο και υγρό), το μόριό του
ζαρωμένο, αδιάφορο, ασυγκίνητο, και τον μέγα νόμο των συνειρμών να
τον  οδηγεί  εν  τάχει  στη  σελίδα  100  εδάφιο  τέταρτο  «πάνω  στον
παροξυσμό  του,  ο  βασιλιάς  των  Πανχάλας  σκότωσε  την  εταίρα
Μαντχαβαζίνα με μια σφήνα στο κεφάλι, ο Σαταβαχάνα βασιλιάς των
Κουντάλας  σκότωσε  την  Βασίλισσά  του  με  δυο  ψαλίδια,»  κλπ.  Τα
πράγματα  χειροτέρευαν  αισθητά  για  τον  Γιώργο,  άρχισε  να  ιδρώνει
πατόκορφα, ένα κρύο ποτάμι τους χώρισε, δεν έβλεπε βάρκα πουθενά
μονάχα μια γαλαζωπή ομίχλη, μήτε σωσίβιο να πιαστεί και να γλιτώσει,
και το κολύμπι στα παγωμένα νερά έριχνε στον πάτο τη λίμπιντο, την
εκμηδένιζε, την συνέτριβε, και ο Γιώργος το μόνο πράγμα που είχε στο
μυαλό του πια ήτανε πώς να βγει απ’ τα παγωμένα κατάμαυρα νερά
στην  όχθη,  να γλιτώσει  από το  βάσανο των  συνειρμών του και  του
μαραμένου  μορίου,  ωστόσο  η  πάλη  συνεχιζότανε  ανάμεσα  στην



«Όσα γράφονται σήμερα»                            ΣυνΠοιείν

συγκεκριμένη  δράση  και  τις  σελίδες  του  Κάμα  Σούτρα  που  τις
ξεφύλλιζε ένα αόρατο χέρι. Προσπάθησε να εστιάσει την προσοχή του
στην αναπνοή αλλά κι αυτή ήταν γεμάτη αγωνία. Είχε την αίσθηση ότι
του έλλειπε το οξυγόνο, ότι άρχισε να βυθίζεται στα λασπώδη νερά του
ποταμού Αχέροντα,  ότι  στα ρουθούνια του η κόκκινη λάσπη έκλεινε
σιγά σιγά τις διόδους, τους πόρους του δέρματός του, ότι μια τανάλια
άρχισε  να  του  σφίγγει  βαθμιαία  τον  λάρυγγα,  ότι  το  σώμα  του
νεκρωνότανε  βυθιζόμενο  ολοένα  στον  λασπωμένο  ποταμό,  ότι  τον
ρουφούσε μια δίνη ακαθορίστου υγρού, όταν εκείνη την κρίσιμη στιγμή
ένα  φως  του  άνοιξε  διάπλατα  την  πύλη,  μια  ιδέα  λαμπρή  του
προσφέρθηκε ως δώρο από τον προστάτη άγγελό του, τον σωτήρα του,
να  επιστρατεύσει  δηλαδή  την  δύναμη  του  οραματισμού,  κάτι  είχε
διαβάσει  σχετικά  στους  Αλχημιστές  της  Αναγέννησης  σε  εκείνο  το
περίφημο βιβλίο φιλοσοφίας του Τζόσελιν Γκόντουιν για τον Ρόμπερτ
Φλόιντ, στο τρίτο κεφάλαιο στη σελίδα 85, ότι ο ήχος της λέξης, το
νόημά της και ο οραματισμός του είχαν οντολογικά την ίδια δύναμη,
και πιάστηκε από αυτό το εδάφιο ως σανίδα σωτηρίας, η μήπως ήταν το
εδάφιο από το φιλοσοφικό σύγγραμμα του Τζορντάνο Μπρούνο για την
άσκηση  της  μνήμης;  Προσπέρασε  εν  τάχει  την  αμφιβολία  που  του
επέτεινε  τη  σύγχυση  και  μπροστά  στην  επικείμενη  καταστροφή
επικαλέστηκε σε μία τελευταία προσπάθεια την εικόνα των βυζιών της
Στέλλας σε μια τελευταία αγωνιώδη προσπάθεια, και πράγματι εκείνα
εμφανίστηκαν ολοστρόγγυλα ζουμερά να τον σαγηνεύουν ολόιδια με
της μάνας του. Πράγματι τα βυζιά της Στέλλας και τα βυζιά της μάνας
του ήταν ολότελα ίδια. Και πάνω που το μόριο του  αποκτούσε φτερά
και δύναμη ενώ το σώμα του άρχισε να καίει, να πετάει φωτιές και να
δονείται ολόκληρο από το κατόρθωμα τυφλώθηκε από το πάθος του και
άρχισε να φωνάζει «μάνα μου, Στέλλα είσαι μοναδική,  ατελείωτη, τι
βυζάρες θεέ μου».
Η Γωγώ πάγωσε για λίγο στη στάση της γάτας,  σωστό άγαλμα, όλη
αυτή την ώρα δεν είχε μυριστεί τίποτα σχετικά με τους συνειρμούς του
Γιώργου,  την  εμμονή  του  με  το  ιερό  κίτρινο  σκληρό  τόμο  στο
τροχήλατο, την αγωνιώδη του προσπάθεια να εφαρμόσει τις στάσεις, τα



«Όσα γράφονται σήμερα»                            ΣυνΠοιείν

γρατσουνίσματα, τα είδη των φιλιών, τα δαγκώματα, τα χτυπήματα, τις
εναλλακτικές εφόδους του μορίου του, την βίαιη έφοδο του όνου, την
τριβή του αγριόχοιρου, τις ανασταλτικές παρεμβάσεις των σαδιστικών
και  διεστραμμένων  φόνων,  την  απελευθερωτική  και  λυτρωτική
παρέμβαση  του  Αλχημιστή  Τζιορντάνο  Μπρούνο  και  του  Ρόμπερτ
Φλόιντ, τινάχτηκε όρθια σαν άγριο ζώο, σαν λιοντάρι στερημένο από
καιρό την τροφή του έτοιμο να ορμήξει στο θύμα του, δεν χρειάστηκε
να τον σπρώξει διότι ο Γιώργος είχε ήδη καταρρεύσει στο πάτωμα σαν
πύργος  μετά  από σεισμό εννέα ρίχτερ  και  εκείνη  ανικανοποίητη και
προσβεβλημένη βαθύτατα.
Ο Γιώργος ωστόσο,  με την λυτρωτική ενθύμηση της σελίδας 85 του
τρίτου  κεφαλαίου  του  Αλχημιστή  φιλοσόφου  έφτασε  στο
προσδοκώμενο αποτέλεσμα διαλυμένος  στο πάτωμα με  ματωμένο το
αριστερό του γόνατο και τα βυζιά της Στέλλας να του χαμογελούνε με
νόημα στην οθόνη του, επιτέλους ικανοποιημένος και πλήρης.
Η Γωγώ ντύθηκε αστραπιαία, άρπαξε τη τσάντα της και χτυπώντας την
πόρτα  ασφαλείας  του  δεκάτου  τετάρτου  ορόφου  που  άφηνε  την
φωταγωγημένη  Ακρόπολη  να  θεάται  τις  στάσεις  του  κάμα  σούτρα
συχνά, ούρλιαξε:
«Είσαι και πολύ μαλάκας δικέ μου, ούτε μια εξυπηρέτηση σωστά δεν
μπορείς να κάνεις! Γαμίκουλα! Κωλοδιανοούμενε! Αδερφάρα!»



«Όσα γράφονται σήμερα»                            ΣυνΠοιείν

Αλέξανδρος Βαναργιώτης

(Τρίκαλα Θεσσαλίας,  1966).  Σπούδασε στο
Κλασικό Τμήμα   της Φιλοσοφικής   Σχολής
Ιωαννίνων.    Εργάζεται    ως    καθηγητής
Φιλόλογος   στη δημόσια Μέση Εκπαίδευση.
Δημοσίευσε  τις  συλλογές  διηγημάτων
Διηγήματα για το τέλος της μέρας (Εκδόσεις
Λογείον, Τρίκαλα, 2009) και Η θεωρία των
χαρταετών (Εκδ. Παράξενες Μέρες, Αθήνα,
2014)



«Όσα γράφονται σήμερα»                            ΣυνΠοιείν

Ένα τραγούδι για την αγάπη    

Για να γράψω
ένα τραγούδι
για την αγάπη
πρέπει
πάλι να βγω
με την απόχη
και να μαζέψω
κομμάτια από κραυγές                                       
κι αποσιωπητικά
που άφηνα
στους ανέμους
όταν την καλούσα
χωρίς να ξέρω
τ' όνομά της
Πρέπει ξανά
ως γεωμέτρης
ν' αναδιφήσω
το χέρσο σώμα
αναζητώντας
μικρά γαλάζια λουλούδια
στα μονοπάτια
που πέρασε το άγγιγμα
και το χάδι
Να μάθω απ' την αρχή
το πέταγμα
σε λέξεις
που χρόνια πολλά
ταπεινώθηκαν στο χώμα
Για να γράψω



«Όσα γράφονται σήμερα»                            ΣυνΠοιείν

ένα τραγούδι
για την αγάπη
πρέπει
να επιστρέψω
στα σχολεία
τ' ουρανού
γιατί τα μάτια σου
ερμηνεύονται
μόνο με φως
και με σκιρτήματα
από στήθος χελιδονιών
όταν χαρούμενα
πλαταίνουν τη μέρα
για να χωρέσει
το καλοκαίρι



«Όσα γράφονται σήμερα»                            ΣυνΠοιείν

Δεν γράφω ποιήματα                                                      

Λέξεις
σε κέραμους παλιές
χαράζω
Προσεκτικά μετά
και με ευλάβεια
στο χώμα
τις ενταφιάζω
Έτσι λειψό
θρυμματισμένο κι άνυδρο
κατανοώ
τον αμφορέα του κόσμου
Μα και στον έρωτα
ψάχνω ένα σπάραγμα
να συμπληρώσει
τα συντρίμμια
εντός μου



«Όσα γράφονται σήμερα»                            ΣυνΠοιείν

Αποχαιρετώντας τον Νοέμβριο

Φθίνουν και τα φθινόπωρα
σαν σαπισμένα φύλλα
Χιονίζει αθωότητα
στους χθεσινούς τους δρόμους
Χιονίζει μνήμες παιδικές
ενώ λυσσάει ένας βοριάς
απ’ τα βουνά των χρόνων
κι εμείς αμίλητοι κι ωχροί
χωμένοι μέσα σε παλτά
ακολουθούμε σκεφτικοί
τα εξόδια μιας μέρας



«Όσα γράφονται σήμερα»                            ΣυνΠοιείν

            Θεσσαλονίκη

           Υπόγεια κινείται η ιστορία
μα κάθε τόσο ξεπροβάλλει
σ' ένα χάσμα
Χαρταετός ο ήλιος του χειμώνα
μαγγάνι που γυρίζει σε πηγάδι
και σέρνει μες στον χάλκινο
κουβά του
μνήμες βαθιές και φτερουγίσματα
κι ανέμους
από τις μέρες
που δινόμασταν με πάθος
στου έρωτα τ' ανίερα
σαγόνια
Έφτανε τότε που ματίζαμε το χρόνο
στου χθες που προστιθέμασταν τα ξόμπλια
και γέφυρες γινόταν τα κορμιά μας
για του αύριο την τρύπια προσδοκία
Υπόγεια κινείται η ιστορία
μα κάθε τόσο ξεπροβάλλει
κι ένα χάσμα



«Όσα γράφονται σήμερα»                            ΣυνΠοιείν

Το λάθος

Τι τραγικό λάθος
κείνο το πρωί

που απ' τη χαρά μας
φορέσαμε τη μπλούζα 

της ψυχής 
ανάποδα

Είδαν οι άλλοι τις ραφές
και πότε παίζοντας

πότε κανιβαλίζοντας
τράβα ο ένας

τράβα ο άλλος
έγινε η ψυχή μας

κουρελού
γεμάτη τρύπες
και ξεσκίδια

Κι έχει ένα κρύο
απόψε

ένα κρύο



«Όσα γράφονται σήμερα»                            ΣυνΠοιείν

Νίκος Βαράλης

Ο Νίκος Βαραλής γεννήθηκε στο Βόλο. 
Σπούδασε στην  Ιταλία και στην Αθήνα.
Σήμερα  ζει  στο  Βόλο  και  είναι
υπεύθυνος της «Ορθόδοξης Μαρτυρίας»
του ρ. της Ι.Μ. Δημητριάδος.
Ποιηματα
Ο φύλακας και οι τρεις δοκιμές, 
Ενδυμίων εκδόσεις
Τρεις επί τύμβου, Καστανιώτης
Μάξιμος ή ουδέποτε εκπίπτει



«Όσα γράφονται σήμερα»                            ΣυνΠοιείν

Ο ΦΥΛΑΚΑΣ

Θεούς με αιτών τωνδ’ απαλλαγή πόνων
φρουράς ετείας μήκος….
Αισχύλου Αγαμέμνων

Βρέχει ο καιρός βγαλμένα μάτια
κι η νύχτα βάδισμα σ’ άδεια πλατεία.

Ας πάψει να περνάει ο εφοδεύων
κούραση είναι να φουσκώνεις τον καιρό
με γεμιστήρες.
Ζεις; Θα ζήσεις;

Έζησα σ’ άδειο στρατόπεδο με κίτρινα φώτα
Έζησα με μια βροχή στα μάτια
ένα φθινόπωρο, ώχρα απολυτήριο.
Πάχνη στα πόδια του βουνού.

Είδα όμως εγώ τα βλέφαρα της νύχτας
που γέμισαν τον ύπνο μου με φόβο ντουφεκιάς.
Δεν περιμένω μέρα.
Μόνο φωτιά σκοπιάς που βρέχει προσμονή
σ’ έρημο τόπο.

Ποιος είναι αυτός που κλέβει από τη σιγή
τα μέρη που συντρέχουν;

Στενάζουν μπροστά μου φρένα και φεγγάρια.
Κάρβουνο ο δρόμος να κυλάει σιωπές.



«Όσα γράφονται σήμερα»                            ΣυνΠοιείν

Κοιτάζω.
Στάχτη του φόβου έναστρη.
Βάθος της νύχτας που σκορπάς
Τυπικό στων βημάτων τ’ αναίτιο.

Και να ‘ξερα ποιος είναι αυτός
που σ’ ανοιξιάτικο ουρανό μοιράζει φυλακή;

Μες στην παλάμη παγωνιά άδειας θαλάμης
όπως κοιτάς ο αέρας της σε σφίγγει
τρόμος ασπάζεται την άκρη του  μυαλού σου.

Επάνω στα νερά φλέβα φωτιάς
Εικόνα ενός βουνού που ρέει κλειστά πηγάδια
Εικόνα στήθους πυρκαγιάς που προμηνά 
φώτα χαρμόσυνα.

Ποιος είναι κείνος που σκουριάζει το νερό
και νανουρίζει άνοιξη στην πέτρα;

Κλείνω για πάντα την αρκούδα τη μικρή
στα μάτια που ζητάνε προορισμό
να φέρουν ήχο χαλικιού σε λαμαρίνα.
Πες μου τ΄ονομά σου.

Άχρηστα λόγια που κρατάν ξημέρωμα.
Φτιάξτε μου μια χορδή που ξέρει ανατολές
που ξέρει ήχο – τον ξερό της μηχανής.
Μπουκάλια βλέφαρα σπασμένα στα μνημεία.



«Όσα γράφονται σήμερα»                            ΣυνΠοιείν

Ο ήλιος μέσα μου αχνό κορμάκι
-πως λαμπαδιάζει ο πόθος στο ακίνητο γύμνωμα – 
φαίνομαι ήρεμος και ανασαίνω μάτια.
Μη με κοιτάζεις μέσα απ’ το φακό.
Γειά σου σ’ αγαπώ, πες μου τ’ όνομά σου.

Πες μου ποιος κόβει βλέμματα
που τάζουν χάδι και πληγή μες στο γαλάζιο.

Τα ελεύθερα βράδια μια βαριά κουρτίνα.
Χάνομαι μέσα στους καπνούς – όλη η δόξα.
Τα σηκώνεις; Είπες.
Τα σηκώνω. Λέω.
Και γύρω πλήξη σα φραγή δοχείου.

Άγγελοι θ’ αφήνουν αλεξίπτωτα στα μπαρ
να γίνει ο παράδεισος τόπος της εξορίας
και συ μιλάς με κλικ της μηχανής.
Μίλα, λογάκια, φώναξε
Πέτα μονάχα ένα «τι» να ακούσω τη φωνή σου.
Πες μου το όνομά σου.

Ποιος είναι αυτός που κλέβει αέρα από τα πόδια σου
για να τον κάνει κεραυνούς και σένα πέτρα;

Κάνω το πέρασμα εδώ και χρόνια
Έχω ένα όπλο στη μασχάλη κουρασμένο
καθώς ξεσπάω μέσα στα μάτια λαϊκών περιοδικών
με φούντα ξύδι και χολή στα χείλη.



«Όσα γράφονται σήμερα»                            ΣυνΠοιείν

Πόλη που είσαι σκόνη από νερό
πάντα θα βρέχει πάνω σου μικρές θητείες.
Σκαλίζω αιωνιότητα μ’ ασκήσεις ακριβείας
Γύρω μουδιάζει ο θάνατος γυάλινα μάτια.

             Ποια είσαι συ, που όπλισες;
Ποια είσαι που σκοπεύεις;
Ποιο είν’ το βλέμμα που μπορεί
τουριστικές φωτογραφίες;

Έλα να σου δείξω τη ζωή σε μια χούφτα μπαρούτι.
Κακότυχος ο γάμος της Γκουέη Μέη
αφού άδεια καλάθια κουβαλάς χωρίς τροφή.
Κακότυχο το σπίτι που ξερνάει ονόματα νεκρά.
Τα ‘ δ’ άλλα σιγώ
Πέτρα στη γλώσσα στρατιάς
Τις ει;

Φύλακας και οι τρεις δοκιμές, Ενδυμίων εκδόσεις…

ΒΡΕΧΕΙ ΣΤΑ ΜΑΤΙΑ ΕΝΟΣ ΠΑΙΔΙΟΥ

Κι έρχεται άμμος, μιλάω.. Πάρε το δόντι από το φως.
Πίσω οι βάρκες πολιορκούν το τρίμα του βουνού. Νυχτώνει.
Έρχεται Τροία απ’ τα παράθυρα
περνάει στο φως και καίει, σου μιλάω.
Ξέρω τη λάμψη. Το ξυράφι του χρόνου, πεινά.
Φύλαξε το γυμνό βιβλίο μέσα στα πόδια σου
Όταν προστρέχεις στη βροχή θλίβονται σύμφωνα
Κι έχει μια παγωνιά, περνάω..



«Όσα γράφονται σήμερα»                            ΣυνΠοιείν

Εδώ βρήκαμε το μάρμαρο σφαγμένο.
Έταζε ο τρελός κι η θάλασσα αίματα γέμουσα.
Διαταγή κι ύστερα μυαλά έβρεξε και δόντια
Μπήκε από το παράθυρο. Τόνοι πορφύρας.
Στα χέρια σου άρχοντα, οι ζωές μας.
Εδώ  όμως  τα  μάτια  του  παιδιού  περιτρέχουν  το  τοπίο,
στέκονται  στα σφιγμένα μάτια μας και αναζητούν το αύριο,
μια κατάφαση, έστω ένα χάδι δυναμίτη. Ύστερα πλησιάζει ο
καπνός,  τα  μάτια  του  παιδιού  στο  συρτάρι.  Οι  άρχοντες
διασκεδάζουν με λογοπαίγνια στην τηλεόραση.
Πριν από δω, λοιπόν, ζωγραφισμένη στους τείχους ήταν
σπείρα παλιά, αυτός που είναι μακριά της εξουσίας.
να τον περιγελούν παίζοντας σκήπτρα,
παίζοντας ζάρια, τις ζωές, το χρόνο.
Και ήρθε μαύρος, λέγοντας: «τα θέλεις;»
Μόνο σιωπή κι ο ήχος της σιωπής και ο θόρυβος του τίποτα.
Πήγαινε πίσω, είπε απλά
Κι έφυγε πίσω, λέγοντας, «ορίστε ερείπια
η πολιτεία των συλλαβών μου, ορίστε αίμα.
Ορίστε δάκτυλα παιδιών να φτύνουν άμμο.
Και τα καρφιά εδώ, τα αγκάθια και το μαστίγιο εδώ.»
Εδώ  όμως  τα  μάτια  του  παιδιού  περιτρέχουν  το  τοπίο,
στέκονται  στα σφιγμένα μάτια μας και αναζητούν το αύριο,
μια κατάφαση, έστω ένα χάδι δυναμίτη. Ύστερα πλησιάζει ο
καπνός,  τα  μάτια  του  παιδιού  στο  συρτάρι.  Οι  άρχοντες
διασκεδάζουν με λογοπαίγνια στην τηλεόραση.
Γύρισε ματωμένο το φεγγάρι.
Do you remember;
Κόκκινα χέρια, σίδερο,do you;
Ξέρω τη μύτη της βροχής, πεινάει λαιμούς ενίοτε και σβήνει
Τη μνήμη σβήνει, τα χλωρά σβήνει του ήλιου καλάμια.
πρόβατα, όμως, όχι… Χιλιάδες μάτια βρέχει απόψε ο ουρανός,
χιλιάδες χέρια, χιλιάδες αύριο σπασμένα, την αυγή την ώρα



«Όσα γράφονται σήμερα»                            ΣυνΠοιείν

που καίγεται ο σκορπιός.
Και εμείς τι; φωνάζοντας στη δημοσιά;
εμείς ο σκορπιός , ένα μακρύ ποτάμι
που δαγκώνει το χρόνο του.
Πήγαινε πίσω, του λέμε, απλά
σήμερα σπάζει ο Κρόνος την παγίδα του ουρανού
κι χύνονται μυαλά της μέλλουσας ανατολής και μια σιωπή…
μια σιωπή, …….
κι ένα τραγούδι
από παλιά
μέσα στη νύχτα…
νεκρών πεσόντων
νεκρών πεσόντων
ους εμάρψαμεν ποσίν,
χείλιοι φονηές
χείλιοι φονηές είμεν….
Εδώ όμως τα μάτια του παιδιού δεν περιτρέχουν πια το τοπίο.
Ένας φοίνικας μένει μονάχα και γύρω του παγωμένη η άμμος,
ξεσκεπάζει λευκασμένα κόκαλα.
Έλα να σου δείξω το κέντρο της καρδιάς. Πες μου τι βλέπεις;
.he fear, the fear….

Μάξιμος η ουδέποτε εκπίπτει, Βόλος 2013



«Όσα γράφονται σήμερα»                            ΣυνΠοιείν

ΟΙ ΓΥΝΑΙΚΕΣ ΤΟΥ ΚΑΜΠΟΥ

Οι γυναίκες του κάμπου φεύγανε από τον ύπνο πριν βγει ο ήλιος,
συναντούσαν το φύλλο του καπνού και στράγγιζαν από αυτό μια
δροσιά που δεν θα έβρισκαν ποτέ. Το σπίτι τους ήταν φτιαγμένο
με  πλιθιά.  Τα  ζύμωναν  βράδυ  με  χώμα,  άχερα,  νερό  και
περιττώματα.  Στο  πρόσωπο  τους  χάραζε  ο  ιδρώτας  αυλακιές
πικρές της ξηρασίας. 
Δεν είχε για αυτές λόγια γεμάτα τρυφερότητα. Καμιά φορά ίσως
στη γέννα,  ίσως στο θάνατο.  Οι μέρες  τους  ήταν φορτωμένες
πέτρες,  σκαλιστήρια,  ζυμάρια  και  τριβόλια  και  μόνο  ο  ύπνος
άφηνε παράθυρο στο όνειρο, μικρό ίσα που να χωράει το κεφάλι
μιας καρφίτσας.
Εκείνο που κατάλαβα είναι ότι δεν είχαν ουρανό. « Σαν πρόβατα
ήμασταν» μου είπε η Φρειδερίκη (την έβγαλαν έτσι μήπως και
πάρουν χρήματα από τη βασίλισσα) « το κεφάλι μας ήταν πάντα
κάτω. Που να τολμήσουμε;» 
Αν τους ρωτούσε κάποιος  τι νόημα είχε η ζωή; Θα λέγαν μια
λέξη  «υποχρέωση».  Αφού  γεννήθηκαν  έπρεπε  να  πεθάνουν
και στο μεσοδιάστημα η δουλειά μόνο κι η « υποχρέωση»  
Όταν  περνάν  τα  χρόνια  κάθονται  ουρές  στο  φαρμακείο.
Βγαίνουν μετά με δυο γεμάτες σακούλες φάρμακα η κάθε μία.
Αρρώστια όμως δεν έχουν, αρρώστια είναι η ίδια τους η ζωή που
καλά θα γίνει μόνο με το θάνατο.
 Τις γυναίκες τις θλιμμένες του κάμπου Κύριε ακούμπησε
ξέρανε Εσύ το φύλλο του καπνού
και δως τους Εσύ μια μέρα, ένα λιγάκι ουρανό..
2017



«Όσα γράφονται σήμερα»                            ΣυνΠοιείν

           ΟΤΑΝ…

Όταν το νερό βρει το ατσάλι
Η πόλη αρθρώνει  μια πλάτη στο μέλλον 
Όταν το ατσάλι βρει το νερό
το παρών ορθρίζει ως δυνατότητα περιστεριού
Το νερό είναι το μάτι του Θεού
εκρήγνυται στη δύση της θάλασσας
στη μεγαλοστομία της αμπώτιδας.
Όταν το νερό σκάβει το ατσάλι
εμφανίζεται  το παρελθόν ως αλισάχνη
βαφτίζοντας την πιθανότητα με οξεία.
Όταν το νερό γίνεται ατσάλι
γνωρίζει ο Γολγοθάς ανάσταση
μια αφαίρεση του φόβου
κι όταν το ατσάλι γίνεται νερό
το σύμπαν στέφεται με ένα «ευ»                                        
με μια τρεχούμενη ανθοφορία φωνηέντων. 



«Όσα γράφονται σήμερα»                            ΣυνΠοιείν

               ΤΟ ΣΥΝΟΡΟ
Αφιερωμένο στον Γιάννη Τσίγκρα

Υπάρχει ένα σύνορο
αν το περάσεις γεμίζουν αμφιβολία οι τσέπες σου
και τριγμοί παρουσιάζονται στα ιώδη. 
Προτιμούμε να ακουμπάμε αμέτοχοι
να βάζουμε τις ασπιρίνες στο στόμα
και να ξεραίνουμε τα όνειρα
μέχρι την θραύση.
Ανήκουμε σε ένα σύμπαν καταμετρημένων 
αρνήσεων
ως εκ τούτου ο κάδος μας εκπροσωπεί
καθώς εκεί πετάμε εμείς οι ίδιοι τα όνειρά μας.
Ξέρω ότι υπάρχει ένα δέντρο μικρότατο
το λέω αλιόθ, καθώς ριζώνει μες στις πέτρες.
μοιάζει με μούχλα πράσινη, αόρατη.
Όσοι σκύψανε τόσο ώστε 
να πέσουν κάτω από τα κλαδιά του
αισθάνθηκαν πως μυρίζει ο παράδεισος.
Επάνω τους ανάσα λεπτότατης αύρας
που κουβαλάει θηλυκά όνειρα
και βάρκες αθωότητας χωρίς κουπιά.
Αυτοί συνήθως δεν ξαναγυρίζουν.
Εμείς οι σοβαροί γραφιάδες του τίποτα
δεν θα τους καταλάβουμε ποτέ
γιατί η δόξα μας φυτρώνει και στις τσέπες μας
και φτάνει στα μάτια μας ωχρά κηλίδα,
ακούμε μόνο ξελιγωμένα «εύγε»
παρκαρισμένα στο μυαλό μας, σαν μωρά.



«Όσα γράφονται σήμερα»                            ΣυνΠοιείν

Κι έτσι δεν μπορέσαμε να δούμε τον Γιάννη
η φήμη μας ήταν μεγαλύτερη του πεδίου 
και οι βράνες δεν είχαν ακουμπήσει στον 
χωρόχρονο.
Για αυτό καθόμαστε σαν τις μαινάδες
κι ουρλιάζουμε ο εις του άλλου ακατάληπτα.
Σου λέω σκέφτομαι να δώσω μια κλωτσιά
στις αηδίες των στίχων μου
να βγω να γονατίσω εκεί στο αλιόθ
να φύγω πέρα από το σύνορο
και την περίφημή σου πια κανονικότητα.
Τότε θα δεις ή μάλλον μόνον εγώ θα δω
τα χρώματα του αληθινού ασπρόμαυρου
την αύρα την λεπτή των φωνηέντων
και κείνο το μικρό παιδί
που έρχονταν στον θερινό
με το ταψί το σάμαλι
ζουμιά σου λέω, ως ουρανός.



«Όσα γράφονται σήμερα»                            ΣυνΠοιείν

    Φραγκίσκος Βαφειόπουλος

Ο  Φραγκίσκος  Βαφειόπουλος  ζει  στη  Λάρισα  και  είναι
μηχανικός  πληροφορικής.  Ασχολείται  με  τη  μελέτη  του
ποικιλόμορφου  ελληνικού  πολιτισμού,  ως  φοιτητής  στο
τμήμα  του  Ελληνικού  Πολιτισμού  στο  Ελληνικό  Ανοικτό
Πανεπιστήμιο.  Μιλάει  και  γράφει  αγγλικά,  γαλλικά  και
ιταλικά. Έχει σπουδάσει Βυζαντινή Μουσική και ασχολείται
με  την  τέχνη  της  αφήγησης  λαϊκών  παραμυθιών  και  τη
λαογραφία. Ασχολείται με τη ζωγραφική, την ξυλογλυπτική
και το ψηφιδωτό. Ο Νίκος Βαφειόπουλος, ζει τα τελευταία 20
χρόνια στη Σκωτία και εργάζεται σαν σκηνοθέτης. Πιστεύει
ότι  η  αφήγηση  παραμυθιών  είναι  ο  καλύτερος  τρόπος
επικοινωνίας με την ψυχή του ανθρώπου.  Η Σίλεια Μπαχτσέ
είναι  πτυχιούχος  της  Ακαδημίας  Καλών  Τεχνών  του  Λέτσε  –
Ιταλία. Είναι ζωγράφος, αγιογράφος και συντηρήτρια βυζαντινών
εικόνων. Ασχολείται με την καλλιτεχνική εικονογράφηση βιβλίων.
Είναι  ενεργό  μέλος  της  καλλιτεχνικής  ομάδας  Ombre  στην
Θεσσαλονίκη.



«Όσα γράφονται σήμερα»                            ΣυνΠοιείν

Η γλώσσα των βατράχων
Ένα Θεσσαλικό λαϊκό  παραμύθι.

  Μια φορά κι έναν καιρό ήταν δυο φίλοι.
  Μια μέρα  αποφάσισαν να πάνε να βρούνε την τύχη τους.
  Έτσι  λοιπόν  την  άλλη  μέρα  κιόλας  ξεκίνησαν  και  δρόμο
παίρνουν  δρόμο  αφήνουν  κατά  το  μεσημέρι  σταμάτησαν  να
ξαποστάσουν σε μια βρύση.
  Αφού απόφαγαν και ξεκουράστηκαν έπιασαν την κουβέντα:
 -Μωρέ,  τι  καλά  πού  είναι   εδώ,  άκουσε  τα  βατράχια  πως
τραγουδάνε, λες κι έχουν συναυλία! Έλεγε ο ένας. 
 -Μωρέ,  τι  μελωδία  είναι  αυτή!  Αχ!  Να  μπορούσα   να
καταλάβαινα τι  λένε!  Έτσι μου ’ρχεται  να μείνω εδώ  για να
μάθω τη γλώσσα τους, έλεγε και ξανάλεγε.
  Σε λίγο άρχισε να νυχτώνει.
 -Άντε πάμε τώρα, θα μας πάρει η νύχτα, του λέει ο φίλος του.
  -Εγώ δεν πάω πουθενά, φύγε εσύ, εγώ θα μείνω εδώ μέχρι να
μάθω τη γλώσσα τους. 
  -Μα τι λες τώρα, τρελάθηκες, είναι δυνατόν ποτέ να μάθεις τη
γλώσσα των βατράχων; 
  - Εγώ θα τη μάθω, ο κόσμος να χαλάσει.
  -Βρε πάμε να φύγουμε σου λέω, επέμενε αυτός.
  -Όχι, δεν έρχομαι, φύγε μόνος σου. 
  Τι να κάνει τότε, είδε κι απόειδε  ο φίλος του, δεν μπορούσε να
τον πάρει με το ζόρι, τον χαιρέτησε λοιπόν, κι’ έφυγε.
  Τραγουδούσαν τα βατράχια, τσούλωνε τ’ αυτιά  του κι άκουγε
αυτός.
  Τραγουδούσαν τα βατράχια, άκουγε αυτός.



«Όσα γράφονται σήμερα»                            ΣυνΠοιείν

  Μέχρι που έμαθε τη γλώσσα τους, και συνεννοούνταν και πολύ
καλά μάλιστα. Έκατσε μια βδομάδα,  έκατσε δυο, έκατσε  τρεις,
κι έτσι περνούσε ο καιρός.
  Ε, που το πάς που το φέρνεις, μια μέρα η βασιλοπούλα πήγε
βόλτα με τη συνοδεία της στην εξοχή. Εκεί που έπαιζαν δίψασε
κι έσκυψε σε μια  δροσερή πηγή να πιει νερό. Πάνω στη βιασύνη
της  δεν  πρόσεξε  και  κατάπιε   ένα   βατραχάκι.  Ούτε  που
κατάλαβε τι έγινε. Γύρισαν στο παλάτι κι όλα ήτανε καλά.
  Πέρναγαν οι μέρες και το  βατραχάκι μεγάλωνε, ώσπου έγινε
βάτραχος. Έτσι κάθε φορά που η βασιλοπούλα άνοιγε το στόμα
της   για  να μιλήσει  την προλάβαινε  ο βάτραχος,  που έβγαινε
μέχρι επάνω στο λαιμό της και τραγουδούσε :
  -Βρε κε κέξ κουάξ κουάξ, βρε κε κεξ κουάξ κουάξ, έσκουζε ο
βάτραχος, μέχρι που εκείνη έκλεινε το στόμα της σαστισμένη. 
   Την πήγαινε από εδώ ο βασιλιάς, την πήγαινε από εκεί  να τη
γιατρέψει, όμως γιατρειά δεν έβρισκε πουθενά.
 Έβγαλε  λοιπόν  φιρμάνι,  πως  όποιος  θα  έκανε  καλά  τη
βασιλοπούλα,  που  κάθε  μέρα  μαράζωνε  κι  αδυνάτιζε,  θα  την
έπαιρνε για γυναίκα του.
  Ο βάτραχος, στο μεταξύ, ήταν αχόρταγος και λαίμαργος. Ότι
έτρωγε η βασιλοπούλα, άνοιγε αυτός πρώτος την στοματάρα του
και  χλάπ  το  κατάπινε,  πριν  προλάβει  να  φτάσει  το  φαΐ  στην
κοιλίτσα της.
  Έτσι  η  βασιλοπούλα έμενε  συνέχεια   νηστική  κι  όσο αυτή
αδυνάτιζε τόσο ο  βάτραχος, που ήταν μέσα στη κοιλιά της, δε
χόρταινε να τρώει.
  Κάθε φορά που άνοιγε το στόμα της να μιλήσει, ανέβαινε αυτός
μέχρι επάνω στο λαιμό της κι έσκουζε δυνατά… βρεκεκέξ κουάξ
κουάξ, πεινάω.



«Όσα γράφονται σήμερα»                            ΣυνΠοιείν

  Έφτασαν λοιπόν τα νέα και στον φίλο μας, που όπως είπαμε
είχε  μάθει  τη  γλώσσα  των  βατράχων.  Μια  και  δυο  λοιπόν
σηκώνεται,   πάει  στο βασιλιά και του λέει:  - Πολυχρονεμένε
μου Βασιλιά, εγώ μπορώ να κάνω καλά τη θυγατέρα σου, αρκεί
μόνο να κάνετε ότι θα σας πω.
 Έτσι κι έγινε,  φέρνουν λοιπόν τη βασιλοπούλα μπροστά του,
την κοιτάζει αυτός και λέει: -Δεν είναι τίποτα μεγαλειότατε, θα
γίνει καλά η βασιλοπούλα.
  -Πώς θα βγει ο βάτραχος από την κοιλιά της; ρωτάει με αγωνία
ο βασιλιάς.
  -Αυτό είναι  δική μου δουλειά,  λέει  αυτός,  αλλά για να τον
βγάλω θα πρέπει να μείνω μόνος με τη βασιλοπούλα.
  -Και θα την αφήσω μόνη της μαζί σου; 
  -Ε, αν θες άφησε την μαζί μου, αν δε θες μην την αφήνεις, εγώ
δε μπορώ να τη γιατρέψω αλλιώς.
 Τι να κάνει ο βασιλιάς, έκανε ότι του ζήτησε αυτός ο παράξενος
νέος.
  -Φέρτε μου ένα καζάνι  φρέσκο γάλα και αφήστε μας μόνους,
διατάζει τους υπηρέτες του βασιλιά.
  Φέρνουν  σε  λίγο  οι  υπηρέτες  ένα  μεγάλο  καζάνι  γεμάτο
φρέσκο, μυρωδάτο, ζεστό αχνιστό γάλα και το αφήνουν μπροστά
στη βασιλοπούλα. 
  -Τώρα, όμορφη βασιλοπούλα μου, σκύψε  επάνω απ’ το καζάνι,
της λέει.
   Σκύβει η βασιλοπούλα επάνω απ’ το καζάνι, πάει κι αυτός από
δίπλα  της  κι  αρχίζει  ν’  ανακατεύει  το  γάλα  και  να  σκούζει
δυνατά λες κι ήταν βάτραχος: - Βρεκεκέξ κεκέξ κουάξ κουάξ,
βρε  συνάδελφε τι κάνεις εκεί μέσα στο σκοτάδι, δεν πιάστηκες
ακόμα, έλα έξω που ’ναι χαρά θεού κι έφερα και φρέσκο γάλα
να σε φιλέψω.



«Όσα γράφονται σήμερα»                            ΣυνΠοιείν

  -BIρεκεκεκεκέξ κουάξ κουααααάξ, είμαι κλεισμένος εδώ μέσα
στο σκοτάδι, είναι πολύ στενά και δε μπορώ να βγω.
   -Βρεεεεέ κεεεεέ κεεεέξ, έλα έξω σου λέω, φώναζε ο νέος. 
 -Μωρέ δε μπορώ να βγω, είναι πολύ στενά, έλεγε ο βάτραχος
και  ξανάμπαινε πάλι μέσα στη κοιλίτσα της βασιλοπούλας.
Αυτός  ανακάτευε  το  γάλα κι  έλεγε  και  ξανάλεγε:  -  Βρεκεκέξ
κεκέξ κουάξ κουάξ, σπρώξε και θα βγεις σου λέω.
 Αυτός ανακάτευε το γάλα κι έλεγε και ξανάλεγε: - Βρεκεκέξ
κεκέξ κουάξ κουάξ, σπρώξε και θα βγεις σου λέω.
 -BIρεκεκεκεκέξ  κουάξ  κουααααάξ,  δε  μπορώ  να  βγω.
Απαντούσε ο βάτραχος  και ξανάμπαινε πάλι μέσα στη κοιλιά
της.
  -Βρεεεεέ κεεεεέ κεεεέξ, μωρέ σπρώξε σου λέω και θα βγεις,
έλεγε  και  ξανάλεγε  αυτός.  Σπρώχνοντας,  σπρώχνοντας,  στο
τέλος τα κατάφερε να βγει.  Μ’ ένα πήδημα βρέθηκε έξω από
την  κοιλιά  της  κι  έπεσε μέσα  στο καζάνι   με  το  γάλα.  Ένας
βάτραχος τεράστιος, με το συμπάθιο δηλαδή, να τόσος δα, ίσαμε
δυο πιθαμές. Η βασιλοπούλα μόλις τον είδε αμέσως λιποθύμησε,
έπεσε κάτω ξερή.
  Αυτό ήταν,  μόλις συνήλθε η βασιλοπούλα, ξαναμίλησε όπως
μιλούσε πριν.
  Ο βασιλιάς κόντεψε να τρελαθεί  απ’ τη χαρά του. Κράτησε το
λόγο του και του  έδωσε την βασιλοπούλα για γυναίκα του. Κι
έζησαν αυτοί καλά κι εμείς καλύτερα.
  Όσα μύθια τόσα αλήθεια.

Λεξιλόγιο

Είδε κι  απόειδε   =  απογοητεύτηκε  αφού  προσπάθησε  και  ξαναπροσπάθησε
χωρίς αποτέλεσμα
Καθίζω–κάθομαι = κάθισα και  έκατσα,  κάποτε εννοούσαν το ίδιο πράγμα,
σήμερα όμως 



«Όσα γράφονται σήμερα»                            ΣυνΠοιείν

  καθίζω σημαίνει βάζω κάποιον να καθίσει.
Με το συμπάθιο = λαϊκή έκφραση, όταν θέλει κάποιος να ζητήσει συγγνώμη
για κάτι που  
  λέει ή κάνει που όμως  θεωρείται απρεπές.
 Σκούζω = βγάζω διαπεραστικές κραυγές, ουρλιάζω.
Τσουλώνω = και τσυλώνω, στήνω όρθια τα αυτιά, τεντώνω.
Φιρμάνι = Σουλτανικό διάταγμα που δεν μπορούσε κανείς να παραβεί.
Φαΐ = το φαγητό.
Φιλεύω = προσφέρω σε κάποιον με φιλική διάθεση  για να τον ευχαριστήσω
φαγώσιμα, ποτά κ.λ.π. , του κάνω  το τραπέζι.

Ευχαριστίες

Ευχαριστούμε πολύ όλους όσους μας βοήθησαν με ειλικρινή αγάπη
για να ολοκληρωθεί και να δημοσιευθεί εικονογραφημένο αυτό το
θεσσαλικό λαϊκό παραμύθι, σαν προϊόν συλλογικής επεξεργασίας με
τον αδελφό μου Νίκο  με το ψευδώνυνο  Nick &  Frank Vafio, σε
ηλεκτρονική  μορφή   ebook στο  ηλεκτρονικό  βιβλιοπωλείο  της
Amazon (www  .  amazon  .  com   και  www  .  amazon  .  co  .  uk  ).  Το
καταγράψαμε έτσι όπως το ακούσαμε από τη μάνα μας Τασούλα και
τη θεία μας Τσιβούλα, που πέρασαν όλη τους τη ζωή στο Λουτρό
Λάρισας, και πριν το δημοσιεύσουμε το μεταφράσαμε στα αγγλικά
και το ονοματίσαμε «The language of the frogs» και στα γαλλικά
«La langue des grenouilles». Eυχαριστούμε την  Αξούγκα-Κανάκη
Κατερίνα  που επιμελήθηκε το πρωτότυπο κείμενο σαν φιλόλογος.
Ευχαριστούμε  ιδιαιτέρως  τη  Σίλεια  Μπαχτσέ,  που  το
εικονογράφησε  με  εξαιρετική ευαισθησία  και  ευρηματικότητα,
έτσι  όπως  κυκλοφορεί  στο  amazon.  Επίσης  στο  amazon
κυκλοφορεί  το  λαϊκό  θεσσαλικό  παραμύθι   με  τίτλο  «ο
κουτσοκόκοτας»,   με  αγγλικό  τίτλο  «  The lame coq»  και
γαλλικό τίτλο «Le coq boiteux».

http://www.amazon.co.uk/
http://www.amazon.co.uk/
http://www.amazon.co.uk/
http://www.amazon.co.uk/
http://www.amazon.co.uk/
http://www.amazon.co.uk/
http://www.amazon.co.uk/
http://www.amazon.com/
http://www.amazon.com/
http://www.amazon.com/
http://www.amazon.com/
http://www.amazon.com/


«Όσα γράφονται σήμερα»                            ΣυνΠοιείν

 Γιώργος Βέης

Ο Γιώργος Βέης γεννήθηκε στην Αθήνα το 1955. Πρέσβυς
επί  τιμή.  Σπούδασε  νομικά.  Ποιήματά  του  έχουν
μεταφραστεί  σε  επτά  ευρωπαϊκές  γλώσσες,  ινδονησιακά
και κινεζικά. Από το 1976 ασχολείται με την κριτική της
λογοτεχνίας.  Μέλος  της  Εταιρείας  Συγγραφέων.
Υπηρέτησε  στο  Διπλωματικό  Κλάδο  του  Υπουργείου
Εξωτερικών.  Μεταξύ  άλλων,  χρημάτισε   Πρέσβυς  -
Μόνιμος  Αντιπρόσωπος  της  Ελλάδας  στην  UETSCO.
Έχουν εκδοθεί 23 έργα του, 13 εκ των οποίων ποίησης και
5  βιβλία  μεταφράσεων.  Έχει  τιμηθεί  με  το  Κρατικό
Βραβείο Μαρτυρίας το 2000, για το βιβλίο "Ασία, Ασία",
και με το Κρατικό Βραβείο Χρονικού-Μαρτυρίας το 2010,
για το βιβλίο "Από το Τόκιο στο Χαρτούμ".  Η ποιητική
του  συλλογή  "Λεπτομέρειες  κόσμων"   απέσπασε  το
Βραβείο Λάμπρος Πορφύρας της Ακαδημίας Αθηνών το
2007.  Το 2012 του απονεμήθηκε ο Ανώτερος Ταξιάρχης
του  Φοίνικος  για  τις  υπηρεσίες  του  στον  διπλωματικό
κλάδο.  Το  2014  τιμήθηκε  με  το  Βραβείο  Ποίησης  του
Ιδρύματος Πέτρου Χάρη της Ακαδημίας Αθηνών, για το
σύνολο του έργου του.



«Όσα γράφονται σήμερα»                            ΣυνΠοιείν

ΑΠΑΝΕΜΟ

Αγρός, όπως άνθρωπος δηλαδή.
Θα θυμόμαστε πάντα
τη νύχτα του θερινού ηλιοστασίου
εκείνο το σθένος, εκείνη τη λάμψη: 
την καρτερία στο βάθος του κάμπου
όπως υπόσχεση των νερών
για την εδραίωση των καρπών.
Ναι, κανένα όνειρο
μα κανένα όνομα στην τύχη
κανένας δρόμος πια μέσα στην ανέχεια
χωρίς φάρμακα χωρίς ρούχα και τσιγάρα
της κάθε μέρας ο ρυθμός 
να μην είναι σπασμένο αγγείο, αλλά δύναμη.
Κι όπως κάθε χωράφι έχει τα όριά του
 μα και τα πουλιά που έρχονται 
το ένα μετά το άλλο να το τρυγήσουν
όποτε ο καιρός φιλέψει τα γλυκά τα φρούτα 
έτσι κι εμείς μαθαίνουμε ξανά
ξεχνάμε και μαθαίνουμε πάλι από την αρχή
ισότητα, γαλήνη και μουσική.



«Όσα γράφονται σήμερα»                            ΣυνΠοιείν

ΑΙΑΝΤΕΙΟ, ΣΑΛΑΜΙΝΑ

Φυρονεριά, η σταθερή υπόμνηση των αλλαγών
η έλλειψη, το βλέμμα να γεμίσει από το άλλο τοπίο
να θυμηθεί τι ήταν πίσω από τα πρόχειρα σπίτια
τα σκόρπια φύλλα των περαστικών
και των μονίμων κατοίκων της μοίρας
της μέρας της νύχτας έρμαια φρύγανα
η ανάγκη του αέρα να μας βρει ζωντανούς
λες κι ενδιαφέρεται κάποιος στ΄ αλήθεια για όλους εμάς
να διαβάζω στο μεταξύ το ποίημα που μου χάρισες
σαν να ήταν το χειρόγραφο του νερού
η ουδέτερη χλόη ν΄ αφουγκράζεται 
ν΄ αναπνέει μαζί μου 
σαν ν΄ ανήκει όμως σε άλλον κόσμο
το πρόθεμα της μέρας, αυτό το χαμηλό σύννεφο
η δικαιολογημένη βιασύνη του 
να προλάβει τα νέα,
έρχεσαι;
Η θαλπωρή του νοτιά απάντηση 
από στοργή σκύβει το βουνό στο βάθος
φωτογραφίες ενθύμια του αρχαίου στόλου
σκιές ψαράδων μηνύματα από παντού
στα πληγωμένα χρώματα η αντοχή
μήπως κι έρχεσαι

                                

                        

       



«Όσα γράφονται σήμερα»                            ΣυνΠοιείν

ΧΑΡΤΦΟΡΝΤ, ΚΟΝΕΤΙΚΑΤ

Το προχωρημένο φθινόπωρο
η γαλάζια πικέα βλέπει πάλι το ίδιο όνειρο
και δεν ξαφνιάζεται
οι φωνές των παιδιών
καθώς μπαίνουν επιτέλους στο σπίτι
οι κρανιές, τα λιόπρινα να επιμένουν
να γνέφουν φόβο
η εύθραυστη ωραιότητα της σχεδόν γυμνής σημύδας
ν΄ αποθεώνεται αργά αλλά με νόημα ως μουσική
ενώ καθώς απλώνεται η άσφαλτη νύχτα
εκμαγεία απλώνονται στο πρόσωπό μου
λες και με ξέρουν από παλιά
όλα αυτά τα δέντρα τα φυτά ο αέρας
χάρτης τ΄ ουρανού ν' αυξάνει συνεχώς το μέτωπό μου
υπερυψωμένα όλα τώρα
αρχαία τελετή
η φλύαρη κίσσα εξηγεί εξηγεί
μάρτυρες αψευδείς οι τρίλιες της
ακούω Χόθορν Ουίτμαν Μέλβιλ

                                                               



«Όσα γράφονται σήμερα»                            ΣυνΠοιείν

Η ΕΠΙΣΚΕΨΗ

Να το κρασοπούλι
του λαιμού το τσάκισμα
του φτερού η απαραίτητη περισπωμένη
η όποια κίνησή του
το όποιο σκίρτημα φέρνει την ευφυΐα

κι ας αργεί λίγο ακόμα η άνοιξη
αυτό από τώρα είναι εκεί
στο ρημαγμένο κήπο.
Μέσα εμείς ακούμε Μοντεβέρντι
τη μουσική που ξέρει ασφαλώς
από στήθους το κρασοπούλι
από την προηγούμενη ζωή του
όταν ήταν ρυάκι.

                                                                               



«Όσα γράφονται σήμερα»                            ΣυνΠοιείν

      Γιώργος Βουτσάς

Γεννήθηκα το 1953 στη Χαλκίδα.
Σπούδασα Ιατρική στο Α.Π.Θ.
Αγαπώ όλες τις μορφές της τέχνης και θαυμάζω τις
τεχνολογικές εξελίξεις σε όλους τους τομείς.
Θεωρώ την Ελευθερία ( λόγου-έκφρασης ) υπέρτατο
αγαθό.  Η  χειρότερη  μορφή   εκμετάλλευσης   του
ανθρώπου είναι ο πόλεμος και μετά η πενία.
Ο ομορφότερος πίνακας  είναι ο έναστρος ουρανός.
Να  θυμόμαστε  πάντα  ότι  δεν  είμαστε  μόνοι  στο
σύμπαν.
Αυτά…



«Όσα γράφονται σήμερα»                            ΣυνΠοιείν

(  5  ) Νυχτερινή συντροφιά
..................................
.ο άρρωστο φώς του παλιού φαναριού
μετά βίας σχηματίζει τη σκιά μου
και εγώ σκιά μονάχος
πήρα τους δρόμους 
σε αναζήτηση συντροφιάς...

Εκείνης της προσωρινής
που δεν προβληματίζει,
δεν σε σκοτώνει με την υποκρισία
αλλά υποκρίνεται επαγγελματικά
και είναι με την ώρα...

Σκοτεινή φιγούρα και μισόλογα,
σκυθρωπός και νυσταγμένος θυρωρός,
τα σκαλοπάτια λιγδερά
και τα σεντόνια ασιδέρωτα
μα ποιός νοιάζεται...

το τσιγάρο μετά και το κενό
πάνε μαζί...
η συνέχεια θα δοθεί 
στο κοντινότερο μπάρ 
με τη βότκα ελπίζω ανόθευτη.



«Όσα γράφονται σήμερα»                            ΣυνΠοιείν

(  4  ) Ψάξε για μένα
…………………………..
Ψάξε για μένα...
Δεν θα με βρείς 
στα συνήθη στέκια
τα πολύβουα,
μήτε στις σνόμπ παρέες
δεν έχω τίποτε να πώ
με δαύτους.

Ψάξε για μένα...
Στα έρημα σοκάκια
με τη γλίτσα στα πεζοδρόμια
και τα ωχροκίτρινα φώτα.

Ψάξε για μένα...
Στα μπάρ 
με τις jazz,τα blues 
και τους απ έξω.
Δεν ρωτάνε,δεν ενοχλούν,
ζούνε τα δικά τους.

Όταν με βρείς
μή μιλήσεις
κάθισε απλά δίπλα
και γώ θα σε γνωρίσω.



«Όσα γράφονται σήμερα»                            ΣυνΠοιείν

(  2  )  Xάρτινα καραβάκια  
.................. 

Τα Φθινοπωρινά Κυριακάτικα απομεσήμερα
συνηθίζαμε να πηγαίνουμε
ένα περίπατο με τον πατέρα.

Του έδινα με εμπιστοσύνη
το χεράκι μου
και τον άφηνα να με οδηγεί.

Πολύ όμορφο και συνάμα άγριο
τότε
το τοπίο στην παραλία "Ροδιές"

Σχηματισμοί βράχων μέσα στη θάλασσα
και στην παραλία ,
πολλές μικρές ζεστές λιμνούλες

Ο φίλος ήλιος αντανακλούσε
στις επιφάνειες
και το δροσερό αγέρι
μας θύμιζε την λυτρωτική αγάπη
της φύσης!

Εκεί παίζαμε και κάναμε μπάνιο
τα μικρά παιδιά με ασφάλεια
και γλυτώναμε εκείνο το
" μην πάτε στα βαθειά θα πνιγείτε ! "
Τσαλαβουτούσαμε σαν μικρά καβουράκια!



«Όσα γράφονται σήμερα»                            ΣυνΠοιείν

Μα τώρα το καλοκαίρι πέρασε
και με τον πατέρα κάναμε άλλα πράγματα.

Φτιάχναμε μικρά χάρτινα καραβάκια
τα ρίχναμε στο νερό
και με χαρά
τα βλέπαμε να απομακρύνονται...

Κάποια στιγμή
τα χάναμε από τα μάτια μας
.Άλλα γιατί άντεχαν και συνέχιζαν το ταξίδι
και άλλα γιατί διαλύονταν στο νερό...

Ακριβώς όπως και οι ζωές μας...

Γ/Β Στην μνήμη του πατέρα μου Μάρκου.



«Όσα γράφονται σήμερα»                            ΣυνΠοιείν

(  1  )  Το σπίτι στην ανηφοριά 
..............................  

Ο δρόμος τώρα έχει άσφαλτο,
η ανηφοριά δεν σε κουράζει τόσο
ούτε τα παπούτσια σου γεμίζουν σκόνη
απ αυτή που τον κάλυπτε παλιά.

Ο στύλος με το παλιό φανάρι,
υπάρχει ακόμα,
εκεί που κρεμούσαμε τα φιδάκια
για να τρομάζουμε
τους νυκτερινούς διαβάτες,
που γύριζαν
αποκαμωμένοι απ το μεροκάματο.

Ο Βαγγέλης, ο Κώστας, ο Μιχάλης
ήταν η παρέα μου,
σκέτοι μικροδιάβολοι 
αλλά πρέπει να πω ότι
το διασκεδάζαμε!

Τα πλαϊνά του δρόμου
με τις μαργαρίτες,
έχουν γίνει πεζοδρόμια
τίγκα στο αυτοκίνητο!

Το παλιό γραφικό γεφυράκι
που από κάτω του περνούσαν



«Όσα γράφονται σήμερα»                            ΣυνΠοιείν

τα βρόχινα νερά,
ένας μικρός χείμαρρος,
μπαζώθηκε κι αυτό
και από πάνω του βάναν και ένα εικονοστάσι !

φυσάει λίγο,
αλλά η εξάτμιση από μια σακαράκα
που ανεβαίνει ασθμαίνοντας,
με εμποδίζει να αναπνεύσω
το εσπερινό αγεράκι.

Η πόρτα στρίγγλισε στο άνοιγμα,
παραμέρισα τ αγριόχορτα
και ανέβηκα σιγά-σιγά τα σκαλιά
με τα σπασμένα μάρμαρα.

Ο γάτος σκιάχτηκε
νιαούρησε άγρια και εξαφανίστηκε
στο ανοιχτό υπόγειο.

Κάθισα σε μια μισοσπασμένη καρέκλα
στο μπαλκόνι...

" να σου ψήσω ένα καφεδάκι παιδάκι μου;"
" ναι μάνα φτιάξε
έχω πολύ διάβασμα απόψε "
" διάβασε όσο αργά θέλεις
αλλά μην καπνίζεις τόσο πολύ
είσαι μικρό παιδί ακόμη ! "
Από το καθιστικό ακούστηκε ο γέρος



«Όσα γράφονται σήμερα»                            ΣυνΠοιείν

" ας το παιδί ήσυχο ρε Μπέμπα
εσύ θα του πείς τι θα κάνει;"

Ακόμα καπνίζω αρκετά...
Είχα καιρό να έρθω
στο άδειο από ανθρώπους
πατρικό μου.

Η κατηφόρα φεύγοντας
ήταν εύκολη,

όπως όλες οι κατηφόρες.

.....................................

Γ/Β Στη μνήμη των γονέων μου.



«Όσα γράφονται σήμερα»                            ΣυνΠοιείν

(  3 ) Λύκος
.............................

Στο υγρό και κρύο πρωϊνό της πόλης του βορρά
σε μιά γωνιά του μαγαζιού
έτρωγε την μπουγάτσα του τουρτουρίζοντας.
Κοιτούσε αδιάφορα έξω τους διαβάτες,
κάποιοι με το τσιγάρο ήδη στο στόμα.
Δεν ξεχώριζε τον καπνό από την παγωμένη τους αναπνοή.
Μαζί του παρέα δυό τσάντες
μια της δουλειάς και η άλλη της σχολής.
Το δίλλημα από που ν αρχίσει 
πάντα ήταν ένα πρόβλημα.
Πάντα ξεκινούσε με δυσφορία.

Πώς άντεξε;

Οι βιτρίνες της Τσιμισκή με υποσχέσεις
για μια πιο άνετη ζωή
έφερναν κάποια ισορροπία στο μέσα του.
Στο βάθος, αυτή η ελπίδα για ένα καλλίτερο μέλλον,
τον ανακούφιζε,
σαν την άφιξη λεωφορείου της γραμμής
μετά από αρκετή αναμονή στο ψιλόβροχο.

Η παγίδα όμως ήταν καλά στημένη για τον ανυποψίαστο.
Ετσι,που τώρα θα έλεγε  να ήταν ζώο 
με υψηλή διαίσθηση του κινδύνου

Λύκος ας πούμε...



«Όσα γράφονται σήμερα»                            ΣυνΠοιείν

Σπύρος Βουτσινάς

 Κατάγεται  από  τη  Γούρια  αιτωλ/νιας.
Σπούδασε  στο  χημικό  ΑΠΘ.  και  εργάστηκε
επι  χρόνια  στη  δευτεροβάθμια  εκπ/ση.
Συμμετέχει  σε  περιοδικά,  ανθολογίες  και
φεστιβάλ, ενώ άρθρα του έχουν δημοσιευθεί
και  στον  ημερήσιο  τύπο.  Υπήρξε  κριτικός
λογοτεχνίας  στο  περιοδικό  Αντί  χ  λογού.
Σήμερα ζει με την οικογένεια του στο Βόλο.



«Όσα γράφονται σήμερα»                            ΣυνΠοιείν

Μάρτης
(ΙΙ)Χαιρετισμοί

Έμπνευση
Άπιστη ερωμένη των ποιητών
Κοιμάται γυμνή ανασαίνοντας
Ζάλη ευωδιαστής δάφνης και γαλάζιο πέλαγο
Πιωμένη νε νερό των πηγών της αθανασίας
Μη την ξυπνάτε μην της μιλήσετε
Αφήστε την από μόνη να επιστρέψει
Στο δικό μου όνειρο
Να χτυπήσει τα κρύσταλλα των καθαρών ήχων
Στις σπηλιές της σιωπής μου
Κι εγώ να τερματίσω την περιπλάνηση 
Της αγρύπνιας μου καβάλα στη σταχτιά 
Φοράδα της φαντασίας μέσα στο απέραντο
Της λευκής ερήμου
Στα έπη των θεών δοξασμένη
Στις ρούγες των στίχων παινεμένη
Χαίρε νύμφη ανύμφευτε 
Αγία και άσεμνη παρθένε
Απορώ και εξίσταμαι φύσηξε μου την πνοή σου.



«Όσα γράφονται σήμερα»                            ΣυνΠοιείν

Μάρτης.
Αντι-ήρωες

Κι εμείς πάνω στο φόβο μας
κλείναμε τα μάτια αναζητώντας
μια έκσταση,
να ξημερώσουμε την αυριανή μέρα
με έρωτα, να ισοφαρίσουμε
την ηττημένη αξιοπρέπεια μας.
Κι η ζωή μας αθόρυβα πέρασε
στον ακάλυπτο της
παραθυρόφωτης πολυκατοικία

Στην ποίηση 
(αφιέρωμα στον Ανδρέα Κάλβο)

Την στεγνή μου πέννα θα ποτίσω
με στίχους αταίριαστου καιρού να σε υμνήσω,
με φλέβες και μ' αίματα,
κι αν χρειαστεί χειρόγραφα ποιήματα
στο βωμό σου θα κάψω
τα παγωμένα δάχτυλα μου, να ζεστάνω.
Ω ποίηση Εσύ!
πάντα στις όχθες του μέλλοντος χρόνου
φυόμενη, αμαράντους ανθούς θα δίνεις.



«Όσα γράφονται σήμερα»                            ΣυνΠοιείν

...................................................................Γυναικείο 
παράπονο

Θα 'θελα όπως είμαι,
να μ' αγαπήσεις.
Η "τρελλή" ,όπως μ' είπε
ο από σκηνής φιλόσοφος Τσιτσάνης.
Ν' αγωνιάς και ν' αγωνίζεσαι 
να μη με χάσεις.
Κι ας είμαι σίγουρα κοντά σου.
Η αρχόντισσα των μυστικών,
η μάγισσα των πόθων σου.
Μέσα στη δική σου σιωπή 
να έχω περάσματα στη κόλαση 
και στον παράδεισο.
Χωρίς εξηγήσεις να καταλαβαίνεις
και να τρέχεις για μένα εκεί
που δεν τολμούν οι γενναίοι.
Η Πηνελόπη, η Ελένη, η Καλυψώ,
η Αντιγόνη, η Ισμήνη, η Ιφιγένεια,
η Ασπασία , η Σεμίραμις, η Φρύνη,
η Λαϊδα. Η Κατίνα της γειτονιάς,
η κυρία της σιωπηλής ανάγνωσης
στο διπλανό τραπέζι. 
Η αδερφή, η ερωμένη , η μάνα.
Θα 'θελα όπως είμαι
να μ' αγαπήσεις.



«Όσα γράφονται σήμερα»                            ΣυνΠοιείν

[απόσπασμα από το"γυναικείο παράπονο" (ΙΙ)]

Είναι περίπλοκο. Δεν υπήρξε
"άλλη" ζωή, αυτή ήταν 
και δεν υπερέβη
την μετριότητα σαν
ανεκπλήρωτος έρωτας.
όταν στο τζάμι,
του αναχωρούντος τρένου,
ενώσαμε τις παλάμες έπρεπε
να σε είχα 
πάρει μαζί μου τότε.
Οι καθυστερήσεις των δισταγμών,
οι αναποφάσιστες ώρες
γέμισαν τις γραμμές της ζωής μας.

Στους υπομασχάλιους όρμους σου
φύλαξε μου
τα μυστικά που έχουν αράξει
με όλο το φορτίο των αρωμάτων τους,
έτσι θα σε βρίσκω 
με τα περάσματα των ανέμων,
έτσι θα σε νιώθω παντοτεινά,
ένα φυλακτήριο σώμα που με κρατά
κρεμασμένο στα σχοινιά με το ράμφος
του γλάρου καρφωμένο στη πλευρά μου

                  



«Όσα γράφονται σήμερα»                            ΣυνΠοιείν

        
            
              Αλεξάνδρα Γαλανού       

 Γεννήθηκε στη Λάρνακα. Σπούδασε Κοινωνιολογία στη Νέα Υόρκη κι
έκανε  μεταπτυχιακές  σπουδές  στον  ίδιο  κλάδο  με  ειδίκευση  στη
Κοινωνική Ψυχολογία. Έχει εκδώσει τις ποιητικές συλλογές:  «Ανάμεσα
στο ζαφειρί και το γήινο» (Εκδόσεις Σμίλη, Αθήνα 1996) «Συγκάτοικοι
του  Ορίζοντα» (Εκδόσεις  Σμίλη,  Αθήνα  2000).  Η  συλλογή  αυτή  έχει
μεταφραστεί και στα γαλλικά,  «Cohabitants de l’horizon» στη σειρά για
την Κυπριακή Λογοτεχνία του Πανεπιστημίου της Nancy 2.  «Στις γωνιές
των λέξεων»  (Εκδόσεις Σμίλη, Αθήνα 2008)
Στα γαλλικά «Dans  les  recoins  des mots» ,(  Editions  Circé ,  2013)
μετάφραση από τον Michel Volkovitch.  Δίγλωσση ποιητική συλλογή
(ιταλικά-ελληνικά) «Visitatore d’ un giorno», (2014), Δίγλωσση ποιητική
συλλογή,  μετάφραση κι  επιμέλεια  Vincenzo Rotolo  στη σειρά Eostos
Poesia «Παρενθέσεις και εισαγωγικά»  (Εκδόσεις Μελάνι, Αθήνα 2016)
Ποιήματα  της  έχουν  μεταφραστεί  επίσης  και  στα  αγγλικά,  γερμανικά,
τουρκικά  και  βουλγαρικά  (από  τις  εκδόσεις  Πλάμακ,  η  ποιητική  της
συλλογή «Στις  γωνιές  των λέξεων»).  Τo 2003 τιμήθηκε με το  Βραβείο
Ποίησης Κώστα Μόντη. Συμμετείχε σε διάφορες ποιητικές συναντήσεις
στην Κύπρο , Ελλάδα και Γαλλία. Το 2010 εκπροσώπησε την Κύπρο στο
Φεστιβάλ Ποίησης  «  Voix Vives de Méditeranée en Méditerranée» στη
Séte.  Τον Οκτώβριο  2012 συμμετείχε  με παρουσίαση της  ποίησης της
στις εκδηλώσεις για την Κυπριακή Ποίηση από το Τμήμα Νεοελληνικών
Σπουδών του Πανεπιστήμιο Paul Valery στο Montpellier.  .o Μάιο 2015
εκπροσώπησε  την  Κύπρο  στο   λογοτεχνικό  θεσμό  «La nuit de la
littérature »  στο  Παρίσι.  Συνεργάζεται  με  λογοτεχνικά  περιοδικά  στην
Κύπρο και Ελλάδα και ποιήματα της  έχουν συμπεριληφθεί σε ποιητικές
ανθολογίες, ελληνικές και ξένες.



«Όσα γράφονται σήμερα»                            ΣυνΠοιείν

Η περιπέτεια ενός ποιήματος

Μήνες τώρα
κυοφορώ ένα ποίημα.
Το βγάζω βόλτα
στην αγορά,
το αναμοχλεύω
στην κουζίνα.
Σαν τα παλιά χαλιά
το αερίζω στο μπαλκόνι,
αποτινάσσω τη σκόνη της σιωπής
και των βουβών βηματισμών
τ’ αποτυπώματα διαγράφω.

Στιγμές χαράς
το ντύνω γιορτινά.

Κάποτε πάλι με τη δική του
συντροφιά 
μαζεύω λέξεις
στην ακροθαλασσιά.
Κι όταν η νύχτα
προχωρεί 
στους στίχους του
μια φέτα από πανσέληνο
εισχωρεί. 

Το ποίημα
κυματοθραύστης
της οργής



«Όσα γράφονται σήμερα»                            ΣυνΠοιείν

αγκαλιά
της θλίψης
λάμπα θυέλλης
στο σκοτάδι
Αλεξάνδρα Γαλανού    
                                                                                               
«Στις γωνιές των λέξεων» Σμίλη, 2008.

Τα παράθυρα

Πρωί και γράφει ένα ποίημα
Το απλώνει στο παράθυρο
για να στεγνώσει,
όχι στον ήλιο όμως
γιατί θέλει ακόμη να κρατήσει
λίγες σταγόνες από ενύπνιο
νύχτας που πέρασε περιπετειώδους.

Καθώς η μέρα προχωρεί
περιστέρια που περνούν
τσιμπολογούν το ποίημα.
Του αφαιρούν τα φωνήεντα
και όλα τα θαυμαστικά.
Τις παρενθέσεις και τα εισαγωγικά
αφήνουν ανέγγιχτα.

Το βράδυ επιστρέφει σπίτι
μαζεύει το απλωμένο ποίημα
και κλείνει το παράθυρο.



«Όσα γράφονται σήμερα»                            ΣυνΠοιείν

Ισως το ξαναγράψει αύριο…
Έχει πολλά παράθυρα η Ποίηση.

«Παρενθέσεις και εισαγωγικά» , Μελάνι 2016
                           

Το νήμα της νύχτας

Με τ’ αθόρυβα τακούνια μου
επανέρχομαι
εκεί που η μυρωδιά
της βροχής
μνημονεύει το δωμάτιο 
που ψιθυρίζει στο ημίφως
και οι αφουγκρασμοί
του έρωτα
σβήνουν στην άκρη
της κουρτίνας.

Με μια υποψία
φεγγαριού στα μάτια
θα ενοχλήσω
τη σιωπή
που τακτοποίησες.
Θα με υποδεχθείς
μ’ ένα φλιτζάνι τσάι
χωρίς ζάχαρη
και μ’ ένα κομμάτι
πικρής σοκολάτας
θα μου προσφέρεις
αναπαράσταση κονσέρτου
στη Σιέννα.
- Έχεις ποτέ επισκεφθεί
την Ιταλία;
Μην απαντήσεις.



«Όσα γράφονται σήμερα»                            ΣυνΠοιείν

Δεν έχει σημασία.

ώρα υπάρχουν
μόνο οι ώρες οι μικρές
αυτές που μεγεθύνουν
τον ίμερο
κι ακροβατούν
μες στο σκοτάδι.

Η νύχτα απόψε
ανισόρροπη
κι ο απόηχος των τακουνιών μου
ξεμακραίνει…

«Στις γωνιές των λέξεων» Σμίλη 2008

Της  Έγκωμης

Τούτη είναι μια άλλη Έγκωμη
που από δικό μας χέρι καταστράφηκε
σε εποχές που βιαστικά
μας έχουν προσπεράσει.

Στους δρόμους της έχουν χαθεί
αποτυπώματα από χλιμίντρισμα
στον καλπασμό αλόγων.
Σπασμένα σπίτια οι άνθρωποι στοιβάζουν.
Πέτρες και πλανταγμούς,
τσιμέντο κι αναστεναγμούς
ξύλα, σιδερικά, κραυγές, γέλια, φωνές.

Χωρίς καρποφορία, η μοναχική ελιά
σε χρώμα άρρωστο πράσινο
δεν ασημίζει πια.

               Κάποια πουλιά του έρωτα



«Όσα γράφονται σήμερα»                            ΣυνΠοιείν

σε κήπους αφιλόξενους
ακόμη επιμένουν
με φάλτσα τη φωνή να τραγουδούν.

΄Ανυδρο το πηγάδι
κι ο ανεμόμυλος που κάτω από τη σκουριά του
γράφει όνομα πόλης,
με τα φτερά να αγκομαχούν
ματαιοπονεί…
Κάποτε
πέρασε από εδώ η θάλασσα
στο δρόμο για τη Σαλαμίνα.

«Παρενθέσεις και εισαγωγικά», Μελάνι 201

Πηνελόπες

Οι Πηνελόπες
πέταξαν τους αργαλειούς στη θάλασσα.
Δεν υφαίνουν πια
ούτε κεντούν τα βράδια.
Κατεβαίνουν στον κήπο από το παράθυρο.
Ανοίγουν την καγκελόπορτα,
Προχωρούν στην παραλία.
Κάθονται σε μπαράκια σκοτεινά,
Ανοιγοκλείνουν τα μάτια και χαμογελούν
Ενώ οι ναύτες τραγουδούν το «Μαραμπού»

Οι μνηστήρες , απ’ ότι λένε, βαρέθηκαν
τα γλέντια κι έφυγαν.
Όσο για τον Οδυσσέα,
αυτός ακόμη ταξιδεύει.

«Παρενθέσεις και εισαγωγικά» Μελάνι 2016



«Όσα γράφονται σήμερα»                            ΣυνΠοιείν

Ποίημα δωματίου

Από ιστολόγιο σε ιστολόγιο
κι από ανάρτηση σε ανάρτηση
διαβάζω ποιήματα.
Ανερμάτιστα προχωρώντας στην
ανομοιοκαταληξία αισθημάτων
την ανορθογραφία γεγονότων
τη  σκηνοθεσία συμβάντων.
Συντροφεύω τη μοναξιά
με λέξεις , την  απουσία
με μια υποψία έρωτα.

Πίσω από το διάφανο κουρτίνας
Ακολουθώ το φώς αχνό
ν’ απομακρύνεται
προς το τέλος της μέρας.

Σε λίγο στο Google Tarth
θα βρω το σπίτι μου,
ίσως ακούσω και το βουητό της
θάλασσας  χειμώνα μήνα
ή ακόμη το κλάμα γλάρου
που ξέμεινε στον Πύργο του Οθέλλου.

(Ανέκδοτο ποίημα)
                                                                                           



«Όσα γράφονται σήμερα»                            ΣυνΠοιείν

Βασίλης Γεωργακίλας

Γεννήθηκε στην Τρίπολη στις 5 Δεκεμβρίου του 1979, με καταγωγή από την
Καλαμάτα, κι ύστερα από σύντομη παραμονή στο ‘Άργος, θα εγκατασταθεί
με  την  οικογένειά  του  στο  «πράσινο  ακρογιάλι  της  πατρίδας»  του  Κ.
Καρυωτάκη,  το  Ξυλόκαστρο  Κορινθίας.  Δισέγγονος  της
«αρχοντοθυγατέρας» του ποιήματος «Θαλερό» του Αγγ. Σικελιανού, σε μια
πορεία έμπνευσης από τους ανθρώπους, τον τόπο και τα πράγματα μαθαίνει
να  ζει  την  ικανοποίηση  της  ζωής  με  σατιρική  και  αυτοκαταστροφική
διάθεση. Οι πρώτες σημειώσεις και μεταφράσεις, σε ηλικία 16 ετών έχουν
καθαρά  φιλοσοφική  υφή  και  χρώμα  ως  μια  εισαγωγή  στον  υποκειμενικό
ιδεαλισμό. Την ίδια περίοδο θα πέσει στο πηγάδι της ποίησης με τα πρώτα
του 16 ποιήματα, προεκτάσεις της ίδιας φιλοσοφικής αναζήτησης. Ύστερα
από σύντομες σπουδές στα λογιστικά, το 2000 θα εγκατασταθεί μόνιμα στη
Βερόνα της βόρειας Ιταλίας για να συνεχίσει τις σπουδές του στον τομέα της
οικονομίας και του εμπορίου,  επιστρέφοντας λίγο αργότερα,  για ένα μόνο
χρόνο,  στην  Αθήνα  και  στην  ΑΣΟΕΕ.  Σήμερα  εργάζεται  ως  σύμβουλος
επιχειρήσεων  και  καθηγητής  λογιστικής  και  διοίκησης  επιχειρήσεων  στο
τμήμα  σπουδών  της  ιταλικής  ένωσης  βιομηχάνων.  Σε  μια  ατελέσφορη
αναζήτηση,  εσωτερικών  αρμονιών,  αναπνέει  και  γράφει  ακόμα,  δίνοντας
έμφαση  στη  δομή  και  στη  συνοχή,  με  όπλο  τις αντικανονικές  τομές.
Ποιήματά του έχουν μεταφραστεί στα γαλλικά, αγγλικά και ιταλικά.



«Όσα γράφονται σήμερα»                            ΣυνΠοιείν

Κάποιες φορές

Κάποιες φορές, σα συλλογίζομαι με μάτια ανέκφραστα και
σφραγισμένα χείλη
γιορταστικά βουρκώνω και τιμώ τις φουσκοθαλασσιές που
με κρατούν στα ξένα
εκεί που σπούδασα την τέχνη της σιωπής και να μιλώ τη 
νέα μου γλώσσα
κι έμαθα να κάνω φυλαχτό τ’ασβεστωμένα πρεβάζια και 
τα νυχτολούλουδα,
μα απ’ όλα περισσότερο να λαχταρώ εσένα.

Κι άλλες φορές, μοναχικά, συνειδητά, κατρακυλώ αγκαλιά
με τον θόρυβο
μες σε πηγάδι μολύβδινο και χάρτινη επίστρωση, να νιώσω
του ήχου τις δονήσεις
και δίνω στον έρωτα μορφή υγρή και χρώμα πορφυρό κι 
αέναη κίνηση
τον σπρώχνω σε ρυτίδες γέρο-ναυτικού, με τη ζωηράδα 
της απελευθέρωσης
να κρύψει τις τραχιές αυλακωσιές, να μου βρει λύσεις.



«Όσα γράφονται σήμερα»                            ΣυνΠοιείν

Η τέχνη της ζωής

Βαρύ το τσεκούρι ακουμπάει στο κούτσουρο και 
ξεκουράζεται
Δίκαια κάθε πρωί χωρίζει το άχυρο ο χωρικός στα ζωντανά
του
Αθόρυβα θαμπώνουν οι καθρέφτες και οι τοίχοι μαυρίζουν
Δειλά τα δέντρα σπρώχνουν τα κλαδιά τους το ένα προς το
άλλο
Τίμια αδειάζουν τα μπουκάλια μας στο πρόσταγμα της 
χαρμολύπης

Κι εσύ με θράσος απαρνήθηκες τις επιφάνειες
κράτησες μόνο τον έρωτα
Έκανες κτήμα σου το φόβο για τους φόβους σου
και λίγες τύψεις
Κι ότι απέμεινε το έθαψες εκεί μέσα αγκαλιά
με το γερασμένο σου σώμα

Τούτο το γλυκό πρωινό και κάθε μέρα
θα θερίζεις στιγμές ευτυχίας και μετάνοιας
όμοιες με κακοποιημένα εργόχειρα
που ξέρασαν μήτρες και θρέφει το ψέμα
Στη διάφανη σιωπή που τυλίγει τα σ’αγαπώ
στις αλήθειες που κρύβεσαι και στο μαύρο της ποίησης
προσευχήσου και ζήσε.



«Όσα γράφονται σήμερα»                            ΣυνΠοιείν

Της Μεταπολιτεύσεως

«Καθώς το γέλιο του τρελού
εκρίθει ως η μόνη ελπίς,
ο ανωτέρω διεκρίθει ικανός
και μόνος παραστάτης.»

Η μεταμεσονύκτια παρέλαση
«Της Μεταπολιτεύσεως», με σήμα τη βάτα,
δεν είχε σημαίες και θεατές.
Νύχτα πάνω στη νύχτα,
στο καφενείο οι μεγάλοι,
οι μικροί στο κρεβάτι.

Απ΄την πλατεία του χωριού
ως τον προφήτη Ηλία
παρέλασαν πολλοί και σπουδαίοι.
Έλαμψαν δια της απουσίας τους
οι ασυνείδητοι που πίστεψαν πως ζουν
και κάποιοι λίγοι αμετανόητοι να πεθάνουν.

Μια Μαρία κρυμμένη πίσω απ΄τις γρίλιες,
μισή μάνα και μισή κόρη,
τα λιγοστά που υποστηρίζει πως είδε και θυμάται,
ποιος ξέρει, μας περιγράφει.

Μπροστάρης ο τρελός καμαρωτός,
στα χέρια δυο ποτήρια νερό
μ΄ένα παπούτσι και τεράστιες βάτες.
Πίσω, το ρωσικό τσίρκο με τους κουτσούς ακροβάτες,
άλογα δίχως αναβάτες,
εφιάλτες που κυνηγούν υπνοβάτες,
μπουζουκιών και ορθάδικων παρέες κεφάτες,
πολισμάνοι και κλήσεις αναζητούν παραβάτες,
κοστούμια χωρίς γραβάτες,
αιτίες χωρίς επαναστάτες



«Όσα γράφονται σήμερα»                            ΣυνΠοιείν

Ντίνα Γεωργαντοπούλου

Η  Ντίνα  Γεωργαντοπούλου  γεννήθηκε  στο  Δερβένι
Κορινθίας. Τελείωσε τη Σχολή Δημόσιας Διοίκησης (Τμήμα
Λογιστικής)  και  μετά  συνέχισε  στο  Πολιτικό  Τμήμα  της
Νομικής Αθηνών. Ζει στην Αθήνα και είναι παντρεμένη με
ένα γιο. Έχουν εκδοθεί οι ποιητικές συλλογές της:

1.Carresing Myths -εκδόσεις  libros libertad (δίγλωσσο
έργο)  2.Αθόρυβοι  Μύθοι-εκδόσεις  Ζάθεον  Πυρ
3.Απροσποίητα -εκδόσεις Βακχικόν και έχει συμμετάσχει
στις συλλογικές εκδόσεις

1. 127 φωνές ψυχής-Εκδόσεις πρωτοβουλίας

2. Ανθολόγιο περί έρωτος-Εκδόσεις Όστρια

3.Ετερότητα (craftbook II) Εκδόσεις Μικρές εκδόσεις.



«Όσα γράφονται σήμερα»                            ΣυνΠοιείν

1. ΣΤΟ ΞΕΦΩΤΟ ΤΗΣ ΠΟΛΗΣ

Η πόλη προσπερνιέται εύκολα
όταν δεν τη ψάχνεις.
Θα προσπαθήσω να σε βρω.
Στο Κεραμεικό έχουν βάλει έναν κίτρινο γερανό.
Πες πως είναι πουλί.
Θα πούμε μια ιστορία και θα προχωράμε,
παίζοντας το παιχνίδι του χαμένου θησαυρού.
Υπάρχουν πρόσωπα που δεν θα συναντήσω,
έγιναν τα κενά στις αποβάθρες της γρήγορης φυγής.
Θα ζωντανέψω το παγκάκι της στάσης
έχει αναμμένο το δείχτη προσέλευσης.
Υπάρχει τιμιότητα στη γνώση προορισμού.
Η πόλη έχει μουσική για δυο.
Τώρα τελευταία ερωτεύομαι το πάντα,
και λέξεις που κρύβουν αποφάσεις.
Είναι ελευθερία το βραδινό το φως το ανεξέλεγκτο
που με τη λάμψη του τυφλώνει τη ματιά,
και ίσως να ψάξω να σε δω σε ένα από αυτά.
Μπορεί και όχι,
να αφεθώ, σε ότι μ' αγκαλιάσει.



«Όσα γράφονται σήμερα»                            ΣυνΠοιείν

2.ΛΟΥΛΟΥΔΙΖΩ

Λουλουδίζω-τιτιβίζω.
Η επερχόμενη άνοιξη 
εγκεφαλικά θα περιμένει το καλοκαίρι.
Δείχνω με το δάχτυλο την κληματίδα
θα πετάξουν τα αμπέλια,
πρέπει να κλαδευτούν μέρες ηλιόλουστες
με νότιους ανέμους που σηκώνουν ψηλά κύματα.
Το αβάσταχτο ανικανοποίητο στην επ΄άπειρον αναμονή
της μικρούτσικης βάρκας με τα κουπιά
μπλε βαθύ και κόκκινο το χρώμα της
για τη βαρκάδα στον επόμενο ωκεανό.
Οι μέρες με τη γεύση του κερασιού 
θα γίνουν ένα με τα κόκκινα σταφύλια
θα τα πατήσω με αγάπη να βγάλω το πιο νόστιμο κρασί
κρύες νύχτες,ζεστά μεσημέρια ,φεγγάρια,
κι ότι αγάπησα να τα έχω στα χείλη .
Οι άνθρωποι είναι ερωτεύσιμοι όταν μπαίνουν στη βάρκα 
σούρουπο με ηλιοβασίλεμα και νηνεμία.
Αλμυρίζω-τιτιβίζω
την ανάγκη μου για τα κύματα 
την αθωότητα του αφρού τους ,
τον κίνδυνο να με πετάξουν σε άλλη αγκαλιά.
Να κάνουν πληγές στη παιδικότητα των ονειροπόλων
και να πονάω εγώ,
να δείχνω με το δάχτυλο το σύμπαν και να τα θέλω όλα.



«Όσα γράφονται σήμερα»                            ΣυνΠοιείν

3 ΠΕΤΑΛΟΥΔΑ

Πέταξε δίπλα μου
μια πεταλούδα,
κι έπειτα
μπήκε στο μυαλό μου.
Μου θυμίζει πως είμαστε διαφορετικοί
άνθρωποι και πετούμενα.
Σαν βγάλω φτερά θα πω υπάρχει μια ομοιότητα
θα της πω να πετάξουμε μαζί .
Κατάλαβα δε νιώθει φυλακισμένη
χρειαζόταν αυτό το χρόνο ασφάλειας
Καμιά φορά βγαίνει για να μαζέψει μέλι
και πλάθει πλάθει ζωή.
Το μυαλό μου φτάνει να σκεφτώ σχέδια
μα σίγουρα της ώρες που πετά,
γυρίζει στο στομάχι μου
μου λείπει,
εθίστηκα στα χρώματα της.
Και κείνη επιστρέφει
μιας και αποτυπώνει τέλεια τα χρώματα μου,
ανασαίνει στη δεύτερη την σκέψη.
Μα επιμένουμε να εξαρτόμαστε
από τη διαφορετικότητα μας,
παιχνίδια ισορροπίας μεταξύ
μυαλού και πεταλούδας.



«Όσα γράφονται σήμερα»                            ΣυνΠοιείν

4.ΑΥΤΟΣ Ο ΗΛΙΟΣ

Αυτά το γαλάζιο στο γκρίζο είναι η σπίθα του ήλιου
που έφυγε από τη λεμονιά.
Αυτός ο ήλιος δεν ήρθε τυχαία στην ανάβαση .
Θα μπορούσε να μιλάει για ελπίδα 
στα κουρασμένα χέρια που κρατάνε σφιχτά την κουπαστή 
για το νέο έρωτα που θα διαπεράσει την υπερβολή 
έως ότου φτάσει στη μυρωδιά του άνθους
που φύτρωσε μονάχο του στη ρίζα της ελιάς.
Αμείλικτος στις υπενθυμίσεις ,
πεθύμησε ξανά τα μέρη που δεν πήγες.
Στα γνώριμα τα μέρη εκείνος φτάνει πάντα πρώτος.
Αγγίζει το μέτωπο του αγαπημένου σου
μπαίνει στα λημέρια των εσωτερικών ρούχων του.
Στο πέρασμα του χρόνου θα ξεθωριάσει
την αυτογνωσία λογικής χρήσης του φωτός.
Αυτός ο ήλιος δεν ήρθε τυχαία .
Έχει αναλάβει το καθήκον του χαιρετισμού και του 
αποχαιρετισμού ξεχασμένων ευλογιών 
που χάνονται σε αποπνικτικές συνήθειες.
Είναι που έρχεται να σώσει την ανακούφιση
κάθε καινούριου χτύπου πριν αποκολληθούν απ' το κορμί.



«Όσα γράφονται σήμερα»                            ΣυνΠοιείν

     
       
     Ανδρέας Γεωργιάδης

 Ανδρέας Γεωργιάδης γεννήθηκε στη Μεσόγη της Πάφου
το  1948.  Σπούδασε  Φυσιογνωσία  και  Γεωγραφία  στην
Αθήνα και μετεκπαιδεύτηκε στον Καναδά. Από το 1978
δίδασκε  σε  σχολεία  Μέσης  Εκπαίδευσης  και  το  2005
προήχθη σε Επιθεωρητή Φυσιογνωστικών-Βιολογίας. 
Εξέδωσε τα ακόλουθα βιβλία:  «Ακαριαία» (1990),  «Αίσωπος
εσαεί» (Βραβείο Jean Monnet) (1999),  «O tempora, o mores!»
(2001),   «Φυσιοδρόμιο»  (Βραβείο Jean  Monnet)  (2002),
«Fisiodromo»  (δίγλωσση  έκδοση  ιταλικά-ελληνικά)  (2003),
«Αίσωπος  νυν  και  αεί»  (Βραβείο  Κυπριακού  Συνδέσμου
Παιδικού  Νεανικού  Βιβλίου)  (2009),  «Εκατόν  συν  (+)  μία
Σατιρικές Τοξοβολές» (2011),  «Φόνοι και  δίκες στην πρώιμη
Αγγλοκρατία  1.  Νικολής  Χατζηαντώνη  Τσιακολής»  (2014),
«Ελληνική  Μυθολογία  εμμέτρως»  (2015),  «Σατιρικές
Τοξοβολές  Β΄»  (2015),  «Αισώπειοι  Μύθοι»  (2016),  «Άνθη
σοφίας  εμμέτρως»  (2016),  «Φόνοι  και  δίκες  στην  πρώιμη
Αγγλοκρατία  2.  Γιωρκής  Αντωνή  Γιαλλούρης»  (2017).
Ποιήματά του περιλαμβάνονται στις Ανθολογίες: «Σύγχρονοι Ποιητές
της Πάφου» (1990), «15 Voix poétiques  de Chypre» (1997), «Οργής
και  Οδύνης  -  100  Φωνές  (2000),  ΑΝΘΟΛΟΓΙΑ  ΚΥΠΡΙΩΝ
ΠΟΙΗΤΩΝ,  (Εκδόσεις Ταξιδευτής) (2008),  «60 ΠΟΙΗΜΑΤΑ ΣΥΝ
ΕΝΑ»,  (Εκδόσεις  ΠΕΝ  Κύπρου)  (2011),  Η  ΠΟΙΗΣΗ  ΓΙΑ  ΤΗΝ
ΠΟΙΗΣΗ, (Εκδόσεις ΠΕΝ Κύπρου) (2012),  Anthologie de la poésie
chypriote contemporaine (2016)

.



«Όσα γράφονται σήμερα»                            ΣυνΠοιείν

Μετάλλαξη  

Η ακτινοβολία σου
προκάλεσε μετάλλαξη 
στο γονίδιο του έρωτα.
Τον έκανε παράφορο.

Πόσο αισθάνομαι ευτυχής!
Μ᾿ αλίμονο, το ξέρω                  
θα ᾿ναι θνησιγενής.

Μετάλλαξη: αιφνίδια, τυχαία αλλαγή του γενετικού 
υλικού  με δυσμενή συνήθως αποτελέσματα.

ΦΥΣΙΟΔΡΟΜΙΟ (Βραβείο Jean Monnet) (2002) 

Ο γονότυπος του έρωτά μας

Ο έρως ο εφήμερος
ελέγχεται από υποτελές.
Ο έρως ο αιώνιος
ελέγχεται από επικρατές.

Εμείς φέρομε το επικρατές
σε ομόζυγη κατάσταση.  

Ομοζυγία:  Γονιδιακή κατάσταση μεγαλύτερης 
                  βιολογικής δυναμικής.

ΦΥΣΙΟΔΡΟΜΙΟ (Βραβείο Jean Monnet) (2002) 



«Όσα γράφονται σήμερα»                            ΣυνΠοιείν

Η ηλεκτρόλυση του ύδατος 

Από καιρό καραδοκούσαν
να με ηλεκτρολύσουν.
Με είχαν στο βολτάμετρο
με είχαν εις την πρίζα·
τους έλειπαν οι ηλεκτρολύτες.

Μα πάντα υπάρχουν καλοθελητές
-και δη συγγενείς εξ αίματος.
Η μία πρόσφερε οξύ
η άλλη πρόσφερε τη βάση
και με διέσπασαν.
Το οξυγόνο εις την άνοδο
το υδρογόνο εις την κάθοδο.

Εν ολίγοις
με έκαμαν αέρια.

Μην καρτεράς να επανέλθεις
στην προτέρα σου κατάσταση.
Ποιος να σου δώσει ευδιόμετρο;
Ποιος να σου δώσει ρεύμα;

Βολτάμετρο, ηλεκτρολύτες: αναγκαία για την 
                                ηλεκτρόλυση (διάσπαση) του νερού.

Ευδιόμετρο: συσκευή για την (ανα)σύνθεση του 
  νερού.

ΦΥΣΙΟΔΡΟΜΙΟ (Βραβείο Jean Monnet) (2002) 



«Όσα γράφονται σήμερα»                            ΣυνΠοιείν

Ο Άδωνις του Facebook

«Σταμάτα να εκδίδεσαι στους διαφόρους οίκους
και να κατασπαράσσεσαι από τους άγριους λύκους.
Έλα κι εσύ στο φέισμπουκ, εδώ να αναρτείσαι
και να σου λεν τι ποιητής μεγάλος, τέκνον, είσαι».
Αυτά είπεν ο φίλος μου και δίσταζα ακόμη
μα τελικά υιοθέτησα την ιδική του γνώμη.
Με το που μπήκα, στην αρχή τα ᾿χα λίγο χαμένα
μα καθ᾿ οδόν εγίνοντο όλα ονειρεμένα!
Λέγομαι, είπα, Άδωνις ετών εικοσιπέντε·
σιγά που θα φανέρωνα πως είμαι εξηνταπέντε.
Φωτογραφίες έψαξα και βρήκα στο συρτάρι
τότε που ήμουν φοιτητής, που ήμουν παλληκάρι.
Τις έβαλα στον τοίχο μου κι είχα σουξέ μεγάλο
κι έλεγα από μέσα μου «το φέισμπουκ εάλω!»
Αιτήματα μου έστελλαν, η μια μετά την άλλη,
φιλίας, και με τύλιγε ζάλη και παραζάλη.
Τους άρρενες απέρριπτα για λόγους ευνοήτους·
και να τους εδεχόμουνα τι θα ᾿κανα μαζί τους.
Έτσι ο τοίχος έγινε τοίχος μάλλον θηλέων
και είχα καθιερωθεί ως Καζανόβας πλέον.
Είχα τον τοίχο ανοικτό και γέμισε λουλούδια
κι ενίοτε μου έστελλαν κι ερωτικά τραγούδια.
Μηνύματα μου στέλλανε πολλές ιδιαιτέρως
ιδίως όσες κτύπησε σφοδρότατα ο έρως.
Μίαν ημέρα μου ᾿γραψε μια κάποια Αφροδίτη:
«Άδωνι, σ᾿ ερωτεύτηκα και είμαι κι από σπίτι.
Έλα λοιπόν να έχουμε απόλαυση ερώτων
προτού εις τον κατάλογο μπούμε των τεθνεώτων».



«Όσα γράφονται σήμερα»                            ΣυνΠοιείν

Πολύ με εκολάκευσε η πρόταση της νέας
κι από χαρά κινδύνευσα να βρέξω τας σκελέας.
Μηνύματα ανταλλάσσαμε απ᾿ το πρωί ώς το βράδυ
κι εκείνη, λόγω έρωτος, δεν μου ᾿βρισκε ψεγάδι.
Έτσι με τα μηνύματα γοργά κυλούσε ο χρόνος
κι ορίστηκε συνάντηση κάπου εις την Κλαυθμώνος.
Έβαλα τα ωραία μου, στάθηκα στη γωνία
κι έλεγα πότε θα φανεί, γεμάτος αγωνία.
Σε λίγο εκατέφθασε, θεά, η Αφροδίτη
με άρωμα μεθυστικό που ξέσχιζε τη μύτη.
Εκοίταξε δεξιά ζερβά μήπως με εντοπίσει
κι από το άγχος ένιωθα πως είχα παραλύσει.
Απλά της χαμογέλασα, με κοίταξε πλαγίως,
είδε και τη φαλάκρα μου, γέλασε υπογείως.
Έψαχνε για τον Άδωνι… και πήγε πάρα κάτω
κι απόμεινα να την κοιτώ σαν τον βρεγμένο γάτο.
Μα όταν πίσω γύρισε είπα να της μιλήσω,
αμέσως να φανερωθώ και να την ηρεμήσω:
«Εγώ είμαι ο Άδωνις», της είπα, «Αφροδίτη».
«Εσύ ᾿σαι;», μόλις πρόλαβε να πει, «μωρέ αλήτη;»
κι όπως μπροστά της να ᾿βλεπε ξάφνου τον Εωσφόρο
έπεσε κάτω αναίσθητη… κι ήρθε τ᾿ ασθενοφόρο!

                               Πρώτο βραβείο,
    15ος Λογοτεχνικός Διαγωνισμός (σατιρική ποίηση),
Εταιρεία Τεχνών Επιστήμης και Πολιτισμού Κερατσινίου.
Σατιρικές Τοξοβολές Β΄, Εκδόσεις ΓΕΡΜΑΝΟΣ (2015)



«Όσα γράφονται σήμερα»                            ΣυνΠοιείν

                                        Ο ΑΓΓΕΛΟΣ

(Δύο Συγγραφείς)

Θεόφιλος Γιαννόπουλος

"Ο  Θεόφιλος  Γιαννόπουλος  γεννήθηκε  και  ζει  στο
Καλοχώρι Θεσσαλονίκης. Έχει διακριθεί σε πανελλήνιους,
διεθνείς  και  παγκόσμιους  λογοτεχνικούς  διαγωνισμούς,
ενώ έργα του περιέχονται σε ανθολογίες  διηγημάτων και
ποίησης.   Παράλληλα  λειτουργεί  και  ως  αξιολογητής  -
λογοτεχνικός επιμελητής μυθιστορημάτων στις  Εκδόσεις
Γράφημα.  Έχει  συμμετάσχει  ως  μέλος  της  κριτικής
επιτροπής  του  2ου  Διαγωνισμού  Ποίησης  BIonsaistories
καθώς  και  του  2ου  Διαγωνισμού  Διηγήματος
BIonsaistories.  Τέλος,   δραστηριοποιείται  ως ομιλητής σε
παρουσιάσεις  βιβλίων  καθώς  και  ως  αρθρογράφος  στις
λογοτεχνικές  ιστοσελίδες  koukidaki,  urnovl,  tovivlio.net,
HuffPost Greece και taxidiidewn. «Το Αγκάθινο Στέμμα»
είναι το πρώτο του μυθιστόρημα από τις εκδόσεις ΕΞΗ.



«Όσα γράφονται σήμερα»                            ΣυνΠοιείν

Σοφία Κραββαρίτη     

Γεννήθηκα,  παρά  την  θέλησή  μου,  πριν  κάποια  χρόνια
στην Αθήνα. Κι ενώ θεώρησα πως η παρουσία μου έγινε
σε  λάθος  timing,  αλλά  και  σε  λάθος  κόσμο,  έμεινα
ευχαριστημένη  από  τον  μήνα.  Ένας  παγωμένος
Φεβρουάριος. Το συνεχόμενο κλάμα μου επί ένα χρόνο,
δεν ωφέλησε σε τίποτα. Είχα ήδη γεννηθεί. Έτσι λοιπόν,
μην έχοντας τη δυνατότητα να μπω σε χρονομηχανή και
να  κάνω  τη  δική  μου  επιλογή,  συμβιβάστηκα  με  την
απόφαση των γονιών μου όχι απλά να κάνουν ένα παιδί,
αλλά  εμένα  συγκεκριμένα  και  μεγάλωνα  προσπαθώντας
να χωρέσω τις σκέψεις μου και τα όνειρά μου στον κόσμο
που  μου  γνώρισαν.  Ορκίστηκα  όμως  πως  θα  είμαι
ασυμβίβαστη, ανένταχτη,  έξω από καλούπια και κάθε τι
στερεότυπο και  ως  ένα  σημείο  τα  κατάφερα.  Απέκτησα
από πολύ μικρή εμμονή με το διάβασμα ανακαλύπτοντας
στην πορεία την συγγραφή και κατέληξα να γράφω από
πεποίθηση ευελπιστώντας να χαρίσω ταξιδιάρικες σκέψεις
στους αναγνώστες, αλλά και σε μένα την ίδια



«Όσα γράφονται σήμερα»                            ΣυνΠοιείν

Ο ΑΓΓΕΛΟΣ

(…από τον Θεόφιλο Γιαννόπουλο)

Ήταν περαστικός από τούτο το μέρος, μα έκατσε σε μια γωνιά
ως  το  πρωί.  Τα  μαύρα  πρόσωπα  γύρω  και  η  σιωπή  δεν  τον
έκαμπταν. Ισως και να τ’ αγνοούσε με το σκυμμένο του κεφάλι.
Ήπιε  μαζί  μας  το  πιοτό  των  ξεχασμένων,  μοιράστηκε  την
ομορφιά των  σκέψεων,  μα  τίποτε  δεν  είπε  για  το  ταξίδι  του.
Έπειτα  που  κάποιος  κίνησε  να  του  πιάσει  το  χέρι,
αποτραβήχτηκε.  Πληγές  στα  χέρια  του.  Πληγές  και  στο
θλιμμένο του βλέμμα.
Θα  ξημέρωνε  και  κοίταζε  προς  την  Ανατολή.  Κανένα  ύφος,
καμιά αντίδραση. Όλα γύρισαν στο φως καθώς πετρώναμε στη
γη. Κι αυτός εκεί. Να λιώνει και ν’ αναγεννιέται αέναα. Μέσα
απ’ το χώμα να γίνεται ανάμνηση ταξιδεύοντας στον χρόνο.
Και να σκεφτείς πως ήταν περαστικός ανάμεσά μας…

(…από την Σοφία Κραββαρίτη)

Μόνος  του  το  είχε  διαλέξει  αυτό  το  ταξίδι  στον  κόσμο  της
λησμονιάς. Ήθελε να δει, να νιώσει, να γευτεί… Που να ‘ξερε τι
γεύση θα είχε το αίμα… Σήκωσε το ποτήρι με τα ματωμένα του
χέρια και ήπιε την τελευταία γουλιά της λύτρωσης. Κίνησε να
φύγει,  αφήνοντας  ένα  δάκρυ  ν’  ανακατευτεί  με  μια  σταγόνα
αίμα  και  να  πέσουν  στο  πάτωμα  σμιγμένα  σε  μια  φιγούρα
ερωτικού τάνγκο. Έφυγε με το κεφάλι σκυφτό.  Τόσο ήταν το
βάρος της θλίψης… Δεν κοίταξε πάλι την Ανατολή. Πως να της
έλεγε ότι ένα αργοπορημένο τάμα δεν έφτασε ποτέ;
Γύρισε τις μνήμες πίσω.
Θυμήθηκε.
Θυμήθηκε την πτώση του. Χέρια ανοιχτά σα ν’ αγκάλιαζε τους
αιθέρες. Τα μαύρα μακριά μαλλιά του ανέμιζαν στους ουρανούς



«Όσα γράφονται σήμερα»                            ΣυνΠοιείν

σαν βεντάλια θανάτου.  Ένα τζιν παντελόνι  ήταν το μόνο του
ρούχο  και  ο  κορμός  του  γυμνός.  Από  μια  πληγή  έσταζε  μια
σταγόνα αίμα, ράντισμα απευθείας στην ψυχή της αμαρτίας. Τα
τσακισμένα του φτερά σκορπούσαν τα μαδημένα πούπουλα εδώ
κι εκεί, δίνοντας μια συγχυσμένη νότα λευκού στο κάδρο του
γκριζόμαυρου  ουρανού.  Έκπτωτος  Άγγελος  σ’  έναν  έκπτωτο
κόσμο.
Θυμήθηκε.
Θυμήθηκε  μια  θλιμμένη  Ανατολή  να  ξεπροβάλει  δειλά
κρυφοκοιτάζοντάς  τον.  Δεν  της  έδωσε  σημασία.  Είχε  ήδη
γυρίσει  την  πλάτη.  Σκούρα  πρόσωπα  με  άδεια  βλέμματα
συνόδευαν τα βήματά του, αλλά δεν στράφηκε να κοιτάξει κι ας
τα ένιωθε μαχαιριές πάνω του. Άλλωστε ήταν μακρύ το ταξίδι
που είχε να κάνει…
Θυμήθηκε.
Θυμήθηκε  να  περιπλανιέται  ώρα,  ακούραστα,  αγόγγυστα
ψάχνοντας τον προορισμό του. Ένα γκρίζο τοπίο φάνηκε μακριά
και η καρδιά του σκίρτησε σε τούτο το καινούριο αίσθημα της
προσμονής.
Την είδε από μακριά και εκεί η μνήμη βρήκε τον πρώτο σταθμό,
πήρε την βαλίτσα της, κατέβηκε και κάθησε να ξαποστάσει
Την γνώρισε αμέσως. Κόκκινα μαλλιά ως την μέση της κι ένα
βλέμμα που αν και μακριά της, μπορούσε να δει ότι μαρτυρούσε
θλίψη. Περιπλανιόταν ανάμεσα σε χαλάσματα. Πόνεσε με την
εικόνα της. Την πλησίασε δίχως να πάρει το βλέμμα του από
πάνω της. Μέχρι να φτάσει κοντά της, είχε καθήσει πάνω σε μια
μεγάλη πέτρα. Τον είχε δει καθώς πλησίαζε, όμως δεν έδειξε να
την ενοχλεί η παρουσία του. Θα ‘λεγες ότι δεν του έδωσε καν
σημασία.  Στάθηκε  απέναντί  της.  Την  κοιτούσε  σα  να  μην
χόρταινε να την βλέπει. Φορούσε ένα μπλε μακρύ φόρεμα και
μαύρες μπότες. Καθόταν με τα γόνατα τραβηγμένα στο στήθος
και  τα  χέρια  πλεγμένα.  γύρω  τους.  Ατένιζε  τον  ορίζοντα.  Ή
μήπως το κενό της άδειας καρδιάς της;



«Όσα γράφονται σήμερα»                            ΣυνΠοιείν

"Τι δουλειά έχεις  στα συντρίμμια;" την ρώτησε πλησιάζοντάς
την.
"Σαν που θα μπορούσα να πάω;" απάντησε μια πέτρινη φωνή.
"Δεν βλέπεις ότι εδώ είναι η ψυχή μου;"
"Δως μου το χέρι σου", την προέτρεψε, τείνοντας το δικό του.
"Θα φύγουμε από εδώ".
Τον κοίταξε σα να μην είχε αντικρίσει πάλι άνθρωπο. Σάμπως
είχε; Το βλέμμα της καθάριο, μα κενό. Η ψυχή λευκή σε μαύρο
φόντο.
"Τράβα πιο πέρα να κάνεις δουλειά σου", τον αποπήρε. "Έχω
έναν κόσμο να χτίσω".
Μια  πονεμένη  ματιά  της  έστειλε  για  συντροφιά.  Πως  να  της
έλεγε ότι γι’ αυτήν είχε έρθει; Πως να της ομολογούσε ότι το
αίμα του έσταζε για να την λυτρώσει;
"Όχι  εδώ",  βρήκε  το  κουράγιο  να  μιλήσει.  "Δεν  μπορείς  να
χτίσεις πάνω στα χαλάσματα. Όχι κάτω από ένα γκρίζο ουρανό.
Θα πιάσει μπόρα. Άσε με να σου δείξω τον ήλιο".
Ένα γάργαρο γέλιο ακούστηκε, αλλά δεν έφτασε στην ψυχή του.
Ήταν βλέπεις που δεν είχε και μακρινό προορισμό. Κοίταξε τις
πληγές  του  δίχως  να  μιλήσει.  Σα  να  έβλεπε  κάτι  οικείο  και
γνώριμο.  Γύρισε  την  πλάτη  της  και  άρχισε  να  περπατάει
κοιτάζοντας εκεί που πατούσε. Κάπου κάπου έσκυβε και το χέρι
της  ψαχούλευε  μες  τα  χαλάσματα,  αλλά  δεν  έβρισκε  κάτι.
Απομακρύνθηκε συνεχίζοντας το ψάξιμο και αυτός έμεινε εκεί
να την κοιτάζει. Έναν πόνο ένιωσε στην πλάτη στην θέση που
ήταν τα φτερά του. Ήξερε ότι δεν θα ‘ταν ο μόνος… Την είχε
πάρει  την  απόφασή  του.  Εκείνη  τον  χρειαζόταν  πιο  πολύ.
Επιτακτικά ερωτήματα αιωρήθηκαν γύρω του, βουβές απειλές
χόρευαν μπρος τα μάτια του, όμως αυτός αδιαφόρησε.
Έκλεισε για μια στιγμή τα βλέφαρά του κι όταν τα ξανάνοιξε το
τοπίο είχε καθαρίσει. Τον είχε πλησιάσει τώρα και τον κοίταζε.
"Ποιος είσαι;" τον ρώτησε. "Πως σε λένε;"



«Όσα γράφονται σήμερα»                            ΣυνΠοιείν

Την  κοίταξε  με  λαχτάρα  για  μια  στιγμή  δίχως  να  μιλάει,
πονώντας  και  απολαμβάνοντας  μαζί  τούτο  το  νέο  γήινο
συναίσθημα.
"Άγγελο… με λένε Άγγελο", της απάντησε καρφώνοντάς την με
μια ματιά που και να ‘θελε, δεν θα μπορούσε να μετρήσει την
επιθυμία.
"Άγγελο…"  ψιθύρισε  σηκώνοντας  τα  μάτια  της  ψηλά  στον
ουρανό. "Πόσο θα ΄θελα κι εγώ έναν"… συνέχισε κατεβάζοντας
το κεφάλι και ακουμπώντας το υγρό της βλέμμα πάνω στο δικό
του.
"Είμαι εδώ…" ψέλλισε αδύναμα προσπαθώντας να κυριαρχήσει
στην  δύναμη  του  πρωτόγνωρου,  του  άγνωστου…  "Θα  σε
βοηθήσω…"
"Όχι",  του  είπε  κουνώντας  αρνητικά  το  κεφάλι.  "Θέλω  έναν
κανονικό. Βλέπεις ο φύλακάς μου, μ’ εγκατέλειψε".
Γύρισε πάλι από την άλλη και συνέχισε να ψάχνει. Ο Άγγελος
κοίταζε μέσα της.  Δεν έβλεπε τίποτα πέρα από ένα θολό και
γκρίζο τοπίο. Δύσκολη αποστολή είχε αναλάβει.  Ας ήταν. Γι’
αυτήν είχε έρθει.
"Τι  ψάχνεις;  Άσε με να σε βοηθήσω",  άκουσε την φωνή του
πίσω από την πλάτη της.
Γύρισε απότομα. Το βλέμμα της έμοιαζε σχεδόν άδειο.
"Τα κομμάτια μου", είπε με φωνή που έκανε αγώνα για να βγει.
"Μπορείς αλήθεια να με βοηθήσεις;"
Ο  Άγγελος  μπορούσε  να  διακρίνει  την  απελπισία  και  την
ειρωνεία  σε  μια  άγρια  αναμέτρηση  μέσα  στους  ήχους  της
φωνής.
"Γι’ αυτό είμαι εδώ…" για να σε βοηθήσω. Απλά άφησέ με, της
είπε μ’ έναν ικετευτικό τόνο να συνοδεύει την κάθε του λέξη.
Μια ριπή ερωτήσεων τον βομβάρδισε.
"Από που ήρθες; Με τι ήρθες; Γιατί είσαι γυμνός; Γιατί έχουν
πληγές τα χέρια σου;"



«Όσα γράφονται σήμερα»                            ΣυνΠοιείν

"Πες μου… πες μου… πως σε λένε;" Θέλησε να μάθει με την
σειρά του, αφήνοντας λίγο στην άκρη τις δικές της ερωτήσεις.
"Γιατί δεν μου απαντάς;" συνέχισε αυτή με σθένος.
"Σε παρακαλώ… τ’ όνομά σου… χάρισέ μου τ’ όνομά σου…"
επέμενε ο Άγγελος.
"Και τι θα κερδίσεις αν στο πω;" του πέταξε ενοχλημένη.
"Χριστέ μου, τόση άμυνα! Γιατί το κάνεις αυτό; Τ’ όνομά σου
απλά ζήτησα. Δεν θα σου κάνω κακό", της απάντησε.
Η δυνατή φωτιά που έκαιγε στην καρδιά του η ανάγκη του να
την γιατρέψει, μάλλον της μετέδωσε λίγη από την ζεστασιά της,
γιατί  το  πρόσωπό  της  έδειξε  να  μαλακώνει  και  μια  φλόγα
τρεμόπαιξε στα μάτια της.
"Σοφία… με λένε Σοφία", είπε ήσυχα.
"Είδες;  Δεν  ήταν  τόσο  δύσκολο",  της  αποκρίθηκε
καθησυχαστικά.
"Άκουσέ με", αμύνθηκε αμέσως, " δεν ξέρω ποιος είσαι, ούτε
θέλω να μάθω. Δεν δείχνεις κακός, μα δεν με αφορά κιόλας. Δεν
ξέρω πως βρέθηκες εδώ και δεν θέλω να μου πεις. Ξέχνα ότι σε
ρώτησα πιο πριν. Αν δεν σε πειράζει, μάλλον όχι, ακόμα κι αν
σε πειράζει, θέλω να μείνω μόνη μου".
Τα μάτια της έμοιαζαν έτοιμα να τον πυρπολήσουν. Δεν ήταν
δύσκολο  για  τον  Άγγελο  να  καταλάβει.  Είχε  εισβάλλει  στον
χώρο της, απειλούσε να περάσει την άμυνά της. Δεν είχε σκοπό
να αφήσει κανέναν να την πλησιάσει, αυτό ήταν φανερό. Ήταν
πολύ πληγωμένη, μπορούσε να δει το αίμα να στάζει από την
καρδιά της. Ήξερε ότι είχε δύσκολο έργο να φέρει  εις πέρας,
αλλά δεν τον ένοιαζε. Ήξερε και το τίμημα που θα πλήρωνε,
αλλά ούτε αυτό τον ένοιαζε.
Ο πόνος στην πλάτη επέστρεψε εκδικητικός. Έσφιξε τα δόντια
και όλη του η προσοχή στράφηκε σ’ αυτήν. Έπρεπε με κάποιο
τρόπο να την πείσει.
"Σοφία…" είπε με μια βαθιά φωνή λες και την τραβούσε από
την άβυσσο, "είμαι εδώ για σένα… άσε με σε παρακαλώ να σε



«Όσα γράφονται σήμερα»                            ΣυνΠοιείν

βοηθήσω. Δεν θα σου κάνω κακό. Δεν χρειάζεται να είσαι μόνη.
Δύο μαζί  πάντα ξορκίζουν το  κακό.  Ήρθα για  να διώξω την
θλίψη σου και να δω στα μάτια σου την γιορτή της χαράς. Άσε
με δίπλα σου… το έχω ανάγκη. Δες με… μόνος μου είμαι κι
εγώ…"
Τον  κοίταξε  και  η  απορία  είχε  αρπάξει  την  παλέτα  της  και
δημιουργούσε  πίνακες  πάνω  στο  πρόσωπό  της.  Πινελιές
δυσπιστίας, σαρκασμού, λίγη ειρωνεία, να εδώ.. κόντευε κιόλας
να τελειώσει το πορτρέτο.
"Ποιος είσαι;" τον ξαναρώτησε και έδωσε εντολή στην άμυνα
να κουβαλήσει μεγαλύτερα σακιά άμμου να φτιάξει πιο γερό το
φράγμα.
"Είμαι  αυτό  που  θέλεις…  αυτό  που  ψάχνεις…  αυτό  που
γυρεύεις… Ο Άγγελός σου…" της είπε με την ικεσία να χτυπάει
την πόρτα του νου και της καρδιάς της. "Αυτό δεν ζητάς;" Την
ρώτησε κοιτώντας  την στα μάτια,  προσπαθώντας  να βρει  μια
γωνιά μέσα της να κουλουριαστεί.
"Και που ξέρεις εσύ τι ζητάω; Ποιος νομίζεις ότι είσαι που θα σ’
εμπιστευτώ;  Σου  είπε  κανείς  ότι  χρειάζομαι  παρηγοριά;  Εγώ
τάχα σε κάλεσα;"
"Όχι… δεν με κάλεσες  εσύ",  απάντησε στρέφοντας  αλλού το
πρόσωπό του για μια στιγμή.
Πάλευε μέσα του με μια επιθυμία ακατανίκητη που του ήταν
αδύνατον  να  τιθασεύσει.  Πως  να  κυριαρχούσε  σε  τούτα  τα
καινούρια συναισθήματα που δεν μπορούσε να ορίσει; Γύρισε
και την κοίταξε πάλι.
"Η ματωμένη σου καρδιά με κάλεσε", είπε μ’ ένα βουβό πόνο
στα μάτια.  "Είμαι  εδώ για  σένα… άφησέ με να μείνω κοντά
σου…"
Το βλέμμα του για μια στιγμή την λύγισε. Έδειχνε ειλικρινής,
όμως είχε σιχαθεί την ψευτιά και υποκρισία. Τα καθάρια μάτια
και  οι  καλές  ψυχές  της  είχαν  κλέψει  την  δική  της.  Τους



«Όσα γράφονται σήμερα»                            ΣυνΠοιείν

σκάρτους δεν τους φοβόταν. Τους γνώριζε. Όμως αυτός… είχε
κάτι διαφορετικό. Πως βρέθηκε όμως εκεί;
"Σου είπα ότι βρέθηκα εδώ για σένα, διάβασε την σκέψη της.
Για  να  φτιάξουμε  μαζί  τον  κόσμο  που  θέλεις.  Αρκεί  να  μ’
εμπιστευτείς. Δως μου το χέρι σου…"
Άπλωσε το δικό του και το βλέμμα της καρφώθηκε στις πληγές.
"Τι είναι αυτό;" τον ρώτησε δίχως να παίρνει το βλέμμα της από
τα πληγιασμένα του χέρια.
"Το τίμημα…"
"Ποιο τίμημα; Τι είναι αυτά που λες; Δεν καταλαβαίνω…"
"Δεν χρειάζεται  να καταλάβεις  καλή μου.  Απλά εμπιστεύσου
με…"
Δάκρυα  έτρεχαν  από  τα  μάτια  της.  Μια  κουρασμένη  θλίψη
βρήκε δύναμη και ξεχύθηκε ορμητική και οι άμυνες φοβήθηκαν
το πέρασμά της κι έκαναν στην άκρη.\
Έπεσε στα γόνατα και άρχισε να κλαίει με λυγμούς. Ο Άγγελος
την κοιτούσε με ραγισμένο βλέμμα.
"Φύγε…" τον διέταξε μια σπασμένη φωνή, "δεν αντέχω άλλο.
Δεν ενόχλησα κανέναν. Δεν έχω κάτι άλλο να σου δώσω. Όλα
μου  τα  πήραν.  Δεν  έχω  ψυχή,  ούτε  καρδιά…  δεν  έχω  καν
κορμί… ένα άψυχο κουφάρι είμαι… άχρηστο…"
"Σώπα, μην μιλάς έτσι…"
Ο Άγγελος είχε λυγίσει κι αυτός πέφτοντας στα γόνατα δίχως να
το  καταλάβει  και  ο  πόνος  του  συντρόφευε  τον  δικό  της.  Το
γκρίζο τοπίο άρχισε να γίνεται μαύρο και σκέφτηκε ότι έπρεπε
να ξηλώσει αυτή την σκεπή που απειλούσε να γίνει στέγη της
ψυχής της. Έπρεπε να της χαρίσει λίγο χρώμα.
"Πάμε Σοφία", της είπε με μια μελωδική φωνή που την έκανε να
κοιτάξει βαθιά μέσα του, προσπαθώντας να διαβάσει την ψυχή
του.
"Που;" τον ρώτησε και  μια δειλή ελπίδα έκανε την εμφάνισή
της.
"Στην ευτυχία γλυκιά μου… έλα…"



«Όσα γράφονται σήμερα»                            ΣυνΠοιείν

Δυο δάκρυα στάθηκαν αναποφάσιστα στα μάτια της και μετά
από  σύντομη  σκέψη,  πήραν  τον  δρόμο  της  επιστροφής
νικημένα.
Περπατούσαν χέρι χέρι και η Σοφία μιλούσε ασταμάτητα. Ήταν
βλέπεις πολλά αυτά που την ρωτούσε ο Άγγελος. Του μίλησε
για τους γονείς της. Απορροφημένοι στο μίσος τους ο ένας για
τον άλλον,  ξέχασαν να την αγαπήσουν.  Ξέχασαν ότι  υπήρχε.
Μεγάλωνε  μόνη  της  σ’  έναν  φανταστικό  κόσμο  με
φανταστικούς γονείς που την αγαπούσαν, φανταστικούς φίλους
και  φανταστικά  αισθήματα.  Δεν  της  είχε  μάθει  κανείς  τον
πραγματικό κόσμο κι έτσι όταν έφτασε η ώρα να ζήσει μέσα σε
αυτόν, ήταν άμαθη και ήταν πολύ εύκολο να της κουρελιάσουν
την καρδιά. Ήταν ένα γλυκύτατο πλάσμα που πίστευε στις αξίες
και της αλήθειες της ζωής. Μόνο που ανακάλυψε ότι οι άλλοι
δεν ήταν σαν αυτήν. Δεν κατάφερε ποτέ να γίνει σκληρή. Το
αποτέλεσμα ήταν να τριγυρίζει με μια μαύρη καρδιά, δίχως να
ξέρει ούτε η ίδια πια τι ψάχνει.
"Αγάπη  ψάχνεις",  της  είπε  ο  Άγγελος.  "Τίποτα  άλλο.  Απλά
αγάπη. Ήρθα για να σου την δώσω…"
"Θα με προσέχεις;" ρώτησε η απελπισία.
"Φυσικά!" απάντησε η σιγουριά.
"Με ποιον τρόπο"; τον ρώτησε καρφώνοντας τα θλιμμένα της
μάτια πάνω στα δικά του.
Την τράβηξε κοντά του. Το ένα του χέρι αγκάλιασε την μέση
της,  ενώ  το  άλλο  της  άγγιζε  τρυφερά  το  πρόσωπο
μετατοπίζοντάς της πότε πότε τα μαλλιά.
"Θα σ’ αγαπώ", της είπε και η κάθε λέξη έσταζε τρυφερότητα
κοιτάζοντάν την με λατρεία.
Του χάρισε διστακτικά τα χείλη της και όλες του οι αισθήσεις
τέθηκαν  σε  συναγερμό  να  μην  χάσουν  αυτό  τον  αγγελικό
ασπασμό που είχε  κάτι  από σταγόνες  ανακούφισης,  φάρμακο
στις  πονεμένες  του  πληγές.  Μια  πρωτόγνωρη  αίσθηση,
διαφορετική για τον καθένα,  τους πλημμύρισε και  ο Άγγελος



«Όσα γράφονται σήμερα»                            ΣυνΠοιείν

ένιωσε  πως  είναι  να  αναγεννιέται  όλο  του  το  είναι  σε  μια
καινούρια ζωή, την στιγμή που η Σοφία νόμιζε πως γεύεται το
νέκταρ των Θεών. Την αγκάλιασε με τα δύο του χέρια και την
κράτησε σφιχτά,  ενώ τα  δικά της  είχαν μπλεχτεί  στα μακριά
μαλλιά του και συνέχισαν σ’ ένα φιλί πιο βαθύ, ταξιδιάρικο, που
συνάντησε τις καρδιές τους πάνω στον δρόμο της αγάπης. Ένας
όρκος  σιωπηλός  δόθηκε  σ’  αυτήν  την  συνάντηση  και  μια
θλιμμένη ευτυχία φόρεσε το χαμόγελό της.
Κανείς από τους δύο δεν ήξερε τι πάει να πει κορεσμός κι έτσι
το φιλί πήρε παράταση ώσπου το κάταχνο τοπίο κουράστηκε να
παλεύει  την  ομορφιά  των  αισθημάτων  τους  και  ηττημένο,
γύρισε  την  πλάτη  κι  έφυγε  για  να  θριαμβεύσει  το  φωτεινό
γαλάζιο.
Αντιλαμβανόμενοι  και οι  δύο την αλλαγή, σήκωσαν τα μάτια
τους  ψηλά  στον  ουρανό  κι  έμειναν  αγκαλιασμένοι  κι
ευτυχισμένοι να θωρούν το απέραντο γαλάζιο.
Ζούσαν  ευτυχισμένοι  στο  σπίτι  που  έφτιαξαν  σε  μια  ακτή
μπροστά στην θάλασσα. Ο Άγγελος δεν της μίλησε ποτέ για τις
πληγές  που μάτωναν  όταν  έβγαινε  και  κοίταζε  την  Ανατολή,
ούτε  για  τους  φρικτούς  πόνους  στην  πλάτη  που  του
προκαλούσαν. Ήταν ευτυχισμένος που έβλεπε την λάμψη στα
μάτια της  και  κυρίως γι’  αυτό που ήξερε και  η ίδια  δεν είχε
ανακαλύψει  ακόμα.  Όταν  του  ανακοίνωσε  ότι  είναι  έγκυος,
τίποτα δεν μπορούσε να μετριάσει την χαρά του, ούτε καν αυτό
που ήξερε ότι θα συμβεί. Η Σοφία γνώρισε την απόλυτη ευτυχία
και ήταν πιο δυνατή από ποτέ, την στιγμή που αυτός υπέφερε
πιο  πολύ  από  ποτέ.  Πρόλαβε  και  γνώρισε  τον  γιο  του.  Τον
ονόμασαν αμέσως Εμμανουήλ, μετά από δική του επιθυμία.
"Θα τον φωνάζεις Μάνο", της είπε ένα βράδυ "και θα σε μάθει
ν’ αγαπάς πάλι από την αρχή".
"Μα μ’ έμαθες εσύ ν’ αγαπώ και πάλι", του απάντησε μ’ ένα
αίσθημα ανησυχίας.



«Όσα γράφονται σήμερα»                            ΣυνΠοιείν

"Αυτός  θα  σου  μάθει  την  πραγματική  αγάπη",  της  ξανάπε
χαϊδεύοντάς  την τρυφερά στο  πρόσωπο" και  θα φροντίσει  να
μην ξεχάσεις ποτέ ν’ αγαπάς".
Οι  πληγές  του  είχαν ανοίξει  πάλι  και  αυτή την φορά δεν θα
έκλειναν.
"Πρέπει  να  φύγω γλυκιά  μου",  είπε  με  φωνή  βαριά  από τον
πόνο. "Εσύ όμως δεν θα είσαι ποτέ πια μόνη. Η αγάπη θα είναι
πάντα κοντά σου".
"Τι  είσαι;"  τον  ρώτησε  και  η  αγωνία  έτρεχε  μήπως  και
προφτάσει τη φυγή του.
"Η ανάγκη σου καρδιά μου. Είμαι ένας άγγελος που ήρθε να
σώσει την αγάπη μέσα σου πριν πετύχει  η επόμενη απόπειρα
αυτοκτονίας  της.  Όμως  δεν  μπορώ  να  μείνω  άλλο.  Φεύγω
ικανοποιημένος. Έχεις τον Μάνο. Βρήκες την αγάπη".
"Άγγελος…" επανέλαβε η Σοφία χαμηλώνοντας τα μάτια.  "Τι
είδους άγγελος;" συνέχισε σηκώνοντας το βλέμμα της.

"Έκπτωτος…" της είπε, με σχεδόν σβησμένη φωνή.
"Και τώρα;" τον ρώτησε. "Τώρα τι θα κάνεις;"
"Θα πληρώσω το τίμημα", της απάντησε θλιμμένα.
"Και ποιο είναι αυτό;"
Της είπε.
Του απάντησε.
Δεν μίλησε. Μπήκε στο δωμάτιο του γιου του και στάθηκε πάνω
από την κούνια του. Έσκυψε και τον χάιδεψε κι ένα γλυκό φως
τύλιξε τον μικρό. Του έριξε ένα τελευταίο δακρυσμένο βλέμμα
και βγήκε από το δωμάτιο.
Η Σοφία δεν ήταν στο σπίτι. Είχε κατέβει στην παραλία και το
βλέμμα  της  παρακολουθούσε  τον  ήσυχο  παφλασμό  των
κυμάτων. Την πλησίασε και την έσφιξε πάνω του. Δεν μιλούσε
κανείς. Τα χείλη τους συναντήθηκαν σε μια υπέρτατη ένωση και
οι σιωπές τους έδωσαν αιώνιο όρκο. Έτσι ήσυχα, χώρισαν.



«Όσα γράφονται σήμερα»                            ΣυνΠοιείν

Τα  βήματά  του  κουρασμένα  τον  οδήγησαν  στο  μπαρ.  Όταν
βγήκε έξω, πήρε τον δρόμο που ήξερε πως δεν είχε γυρισμό. Δεν
τον ένοιαζε. Το χρέος του το είχε κάνει. Αυτή δεν θα πονούσε
πια. Οι πληγές έτρεχαν πολύ τώρα. Στάθηκε σε μια άκρη στην
θάλασσα και λύγισε από τον πόνο. Λίγο πριν πετάξει η ψυχή
του  μακριά,  θυμήθηκε  τα  τελευταία  λόγια  της  Σοφίας  όταν
βρίσκονταν μέσα στο σπίτι.
"Έκπτωτος  Άγγελος  σ’  έναν  έκπτωτο  κόσμο…  Έκπτωτος
Άγγελος σ’ έναν έκπτωτο θάνατο…"



«Όσα γράφονται σήμερα»                            ΣυνΠοιείν

Αγγελική Γιαννοπούλου 

(Αρσινόη Βήτα)

Η  Αγγελική  Γιαννοπούλου  (Αρσινόη  Βήτα)
γεννήθηκε  στον  Πύργο  Ηλείας.  Σπούδασε
ελληνική φιλολογία, ψυχολογία και ιστορία της
τέχνης.  Εργάστηκε  ως  καθηγήτρια  φιλόλογος.
Άρθρα  της,  δοκίμια,  ποιήματα  και  διηγήματα
έχουν  δημοσιευθεί  σε  ιστοσελίδες.  Είναι
παντρεμένη κι έχει τρεις γιους.



«Όσα γράφονται σήμερα»                            ΣυνΠοιείν

''Σα θάλασσα''

Aρχέτυπη δονούμενη απέραντη στων κυμάτων σου την αλισάχνη 
στα αρμυρίκια και τα άσπρα κομμάτια των ξύλων ακρόπρωρα
στη θέληση του ανέμου σφυρίζοντας ένα παλιό τραγούδι νόστου
ακούμπησα το κουρασμένο δέμας σαν ναυαγός
ψάχνοντας το απροσπέλαστο λιμάνι 
ιριδίζουσες του ήλιου οι αχτίνες βουτούν μέχρι το μέλανα βυθό
της αρνησής σου
σα θάλασσα η αγάπη σου κι η αγάπη θάλασσά μου 
να ζω να υπάρχω μέσα σου
ταξιδευτής του απείρου
κι αν λάθεψα στην κρίση μου και χάθηκα 
μαζί σου
όλες τις λέξεις του ουρανού θα στις διαβάσω απόψε.
…
τιμητική διάκριση στον 32ο Πανελλήνιο διαγωνισμό ποίησης στους Δελφούς



«Όσα γράφονται σήμερα»                            ΣυνΠοιείν

          ''Συμβατικές φόρμες''

Ρούχα πλυμένα στη σειρά
καθαρά 
από τις αμαρτίες τους
τη σκόνη της πραγματικότητας
τους ρύπους της ακάλεστης μοναξιάς και της πολλής 
συνάφειας 
θα φορεθούν
μέρα νύχτα
κι ο χρόνος θα τα λιώνει
θα τα γεμίζει κόμπους μικρούς ανεπαίσθητους 
έτσι για να κάνει αισθητή την παρουσία του σε όλα.
Ρούχα δεσμώτες
συμβατικές φόρμες αισθημάτων 
Γυμνή όμως η ζωή 
αναπνέει έξω
από τις συμβατικές φόρμες των ποιημάτων
κι η γνώση χρειάζεται μόνο ένα φύλλο συκής για να τις 
αντέξει.



«Όσα γράφονται σήμερα»                            ΣυνΠοιείν

             Απουσίες

Χαράζεται ένας κύκλος,  κλείνει  μια ιστορία. Γραμμένη
με  το  μελάνι  της  καρδιάς  .Ούτε  θυμός,  ούτε  λύπη.
Αποδοχή. Κάποιες στιγμές αναμνήσεων, ίσως και κάποιο
δάκρυ. Κι άλλες μισό χαμόγελο τιμής ένεκεν στο χρόνο.
Τιμής  ένεκεν  στη  μαγεία  μιας  απονήρευτης  κι  αγνής
πρόθεσης.  Του  ονείρου  και  των  ελπίδων  που
μοιράστηκαν .Κάτω από τον ίδιο ουρανό. Ακούγεται  ο
σφυγμός  της  καρδιάς  .Η ζωή επιμένει.  Είναι  το  τώρα.
Προσδοκά.  Επινοεί.  Συνεχίζει.  Ανεβαίνει  στο τρένο με
νέο  προορισμό.  Κρατώντας  τη  βαλίτσα  με  ό,τι
χρειάζεται,  έχει  ανάγκη.  Χωρίς  περιττά.  Απουσίες  που
δεν  ήθελαν,  δεν  άντεξαν  να  γίνουν  παρουσίες  στον
παροντικό  και  μελλοντικό  χρόνο.  Βάθυναν  όμως  κι
ομόρφυναν το παρελθόν. Απουσίες που το αντίτιμό τους
το  λένε  εμπειρία.  Ανεκτίμητη.  Χωρίς  μεταμέλεια.  Μια
ακόμα αποδημία. Στον κύκλο της ζωής.



«Όσα γράφονται σήμερα»                            ΣυνΠοιείν

            Οι λέξεις μας ο κόσμος μας

Οι  λέξεις  μας,  ο  υπέροχος,  ο  θαυμάσιος  κόσμος  μας.
Ιχνηλατώ τις λέξεις και τις σιωπές. Υπάρχουν λέξεις που
γεφυρώνουν,  ισορροπούν  μοναδικά  τις  αντιθέσεις,  που
υφαίνουν  προσδοκίες,  ελπίδες,  χαρά.  Κι  εκείνες  που
γκρεμίζουν, ισοπεδώνουν, ψεύδη ανυπόφορα, απελπισία,
λύπη. Κάπου εκεί κρυμμένες στην άκρη των χειλιών οι
σιωπές  έτοιμες  να  εκραγούν,  να  δονήσουν,  να
συνεπάρουν,  ή  σαν την παλίρροια να παρασύρουν στο
βυθό της ψυχής ό,τι θα ματαιώσει μια τρυφερή αγκαλιά,
ένα  χαμόγελο,  ένα  λυτρωτικό  χάδι,  ένα  δειλό  άγγιγμα.
Λέξεις  ανείπωτες  που  περιμένουν  υπομονετικά  την
κατάλληλη  στιγμή  να  σκορπίσουν  το  πολύτιμο  άρωμά
τους,  να  δροσίσουν  σαν  πρωινό  καλοκαιρινό  αεράκι
φλέγουσες  ψυχές.  Έμαθα  να  διαλέγω  λέξεις  που
καλύπτουν  ρωγμές,  που  επουλώνουν  πληγές,  που
εξοβελίζουν  την  αδιαφορία,  τον  εγωισμό,  την
σκληρότητα,  που  είναι  ειλικρινείς,  πλήρεις  ζεστασιάς
όμορφων  αισθημάτων...αναγκαίων  σε  μια  κούφια,
ασύστολα  κραυγάζουσα,  υποκριτική,  κενόδοξη,
μισαλλόδοξη εποχή.



«Όσα γράφονται σήμερα»                            ΣυνΠοιείν

ΣΠΥΡΟΣ ΓΙΑΤΡΑΣ-ΦΩΤΕΙΝΗ ΔΟΥΡΟΥ

.Α ΣΥΝΟΡΑ ΠΟΥ ΕΝΩΝΟΥΝ ΤΙΣ ΨΥΧέΣ ΤΟΥΣ
ΔΥΟ ΣΤΙΧΟΥΡΓΟΙ!

O Σπύρος Γιατράς γεννήθηκε στην Αθήνα. Δε μεγάλωσε, έμεινε
πάντα παιδί και τόξο της φοράς και συμπεριφοράς του Ήταν η
δεξαμενή και το κολωνάκι. Αγάπησε αυτούς που ξέρουν να’ ναι
Λεύτεροι να σκέφτονται και να δίνουν. Από τα μικρά του χρόνια
αγάπησε  ερωτεύτηκε  και  παντρεύτηκε  με  την  λογοτεχνία.
Έγραψε τραγούδια σταθμούς...! Ο αετός πεθαίνει στον αέρα, της
γυναίκας η καρδιά είναι μια  άβυσσος, σώμα μου, Παράλληλα,
όλα σ’ αγαπάνε, αν δεν είχα και σ ένανε,  ,μας υποχρέωσες, η
μοναξιά  μέσα  απ’  τα  μάτια  μου...  κ.α  Συνεργάστηκε  με  τον
Πάριο,  Στ.  Διονυσίου,  Μαρινέλλα,  Βοσκόπουλο,  Καρρά,
Αντύπα,  Αδαμαντίδη,  Κοντολάζο,  Πάολα,  Σφακιανάκη,  Βελή,
Παπαδοπούλου,  Διαμάντη,  Δούκισσα,  Γονίδη,  Μακρόπουλο,
Οικονομόπουλο και πολλούς άλλους. Γράφει και θα γράφει για
πάντα....όσο υπάρχει... Κι όσο υπάρχουν άνθρωποι  Με αγάπη,
υπόσχεση και προσδοκία!



«Όσα γράφονται σήμερα»                            ΣυνΠοιείν

    

          Φωτεινή Δούρου

H Φωτεινή  Δούρου  γεννήθηκε  στο  Αρτεμίσιο
Αρκαδίας.  Από παιδί  ''μάζευε  υλικά  για  να  φτιάξει  τη
δική της Άνοιξη''. Δώδεκα χρονών στοίχισε τις λέξεις και
έγραψε  το  πρώτο  της  ποίημα.  Έκτοτε  ''έγραφε  και
έσβηνε''.   Το  όνειρό  της  όμως  ήταν  να  γράψει
τραγούδια... Συνεχίζει να γράφει, να ακούει, να συγκρίνει
να μελετάει και το 1986 - αφού ζει πλέον στην Αθήνα -
έρχεται  το  πρώτο  της  τραγούδι.  Τραγούδια  γνωστά  κι
αγαπημένα όπως: ''Τι έκανα για πάρτη μου'' ''Εμένα πες
μου ποιος''  ''Αθήνα-Θεσσαλονίκη''  ''Αγαπάω σαν παιδί''
''Είσαι  συνήθεια  κακιά''  ''Εκείνη''  κ.α.  Έχει  γράψει
τραγούδια  για  αξιόλογους  ερμηνευτές  όπως:  Δημήτρη
Μητροπάνο,  Μαρινέλλα,  Γιάννη  Πουλόπουλο,  Γιώργο
Μαζωνάκη,  Νατάσσα  Θεοδωρίδου,  Πίτσα  Παπαδοπούλου,
Δούκισσα,  Αντύπα,  Λεωνίδα  Βελή,  Καίτη  Γαρμπή,  Λευτέρη
Πανταζή, Γιώργο Γερολυμάτο κ.α. Έχει εκδώσει μια ποιητική
συλλογή με τίτλο ''Κρυφές ελπίδες''.  Έχει κάνει εκπομπές στο
ραδιόφωνο  και  έχει  δανείσει  τη  φωνή  της  σε  πολλά
διαφημιστικά  spot.  Ακροβατεί  ευχάριστα  ανάμεσα  στους
στίχους της και τα ποιήματά της. Γράφει για ό,τι αγαπάει, για
ό,τι την πονάει και ονειρεύεται ένα καλύτερο αύριο μακριά από
συνωμοσίες και πολέμους ψυχών και ανθρώπων...



«Όσα γράφονται σήμερα»                            ΣυνΠοιείν

Η  θάλασσα της πίκρας μου ξεχείλησε,                         
Το δάκρυ της καρδιάς μου πάλι μίλησε,                        
Είπε για την ασύντροφη ελπίδα μου,                             
Τ’αλάτι στης ζωής τη καταιγίδα μου.
Στης θάλασσας τα κύματα πλανήθηκα,                         
Το φως του ερωτά σου δεν αρνήθηκα....                        
Κι άν έγινε ο πόνος σου και πόνος μου                          
Σ΄αυτή την ατραπό βαδίζω μόνος μου.
Η ομίχλη μπήκε μεσ’απ’ το παράθυρο,                         
Η μαχαιριά στο στήθος μου είναι λάφυρο,                    
Λίγη στεριά το υπόλοιπο είναι θάλασσα...                    
Μιά θάλασσα για σπίτι .....κήπος θάλασσα.
Σε βάρκα από χαρτί μπήκαν τα όνειρα                          
Και βούλιαξαν στου ωκεανού τη μέση                          
Άργησα να το δω μα το κατάλαβα                                 
Πως μέσα σου εγώ δεν έχω θέση.                                  
-ΣΠΥΡΟΣ ΓΙΑΤΡΑΣ-

Φεγγάρια απ’ τις Κυκλάδες θα σου φέρω,                     
Νύχτες με κεντημένο ουρανό,                                        
Μα να σε πείσω αν δεν τα καταφέρω...                         
Θα κάνω το θυμό μου κεραυνό.
Τα φώτα της καρδιάς σου να τ’ ανάψεις,                       
“γι’ ασύντροφες ελπίδες” μη μιλάς                                
Στα κύματα του νου σου να με ψάξεις,                          
Μη με χαλάς ψυχή μου......μη με χαλάς.
Το σώμα μου ναυάγιο δικό σου                                    
Αρμύρα στις πληγές για γιατρικό,                                 
Μα φάρο αν υψώσεις το καϋμό σου,                            
Κουράγιο θα μαζέχω να σε βρώ.



«Όσα γράφονται σήμερα»                            ΣυνΠοιείν

Μη με χρεώνεις,                                                            
Και μη θυμώνεις                                                            
Σπαθιά τα χέρια σου απλώνεις......                                
Χίλια συγνώμη                                                              
Και ένα ακόμη,                                                              
Ανοίγουν  πόρτες, ανοίγουν  δρόμοι .                           
-ΦΩΤΕΙΝΗ ΔΟΥΡΟΥ-

Δεν προσπαθώ να ματώσω πληγές                                 
Που κρουστάλλιασαν ,                                                   
Δεν προσπαθώ να νικήσω τον άνεμο                             
Της προσμονής,                                                              
Η μοναξιά και συ πάντα ο έλεγχος,                               
Θα’ θελα να σου φωνάξω με τη φωνή                           
Της ψυχής μου,                                                               
Εκείνος που  έπαψε να θυμάται                                     
Είναι σα να μην έζησε ποτέ,                                          
Φεύγεις και εισ’εδώ                                                       
Λείπεις και είσαι παρούσα.                                            
Μπαίνεις μεσ’ τη θάλασσα των κόκκινων                     
Στιγμών                                                                          
Ανοίγεις την άβυσσο του ωραίου                                   
Πόνου,                                                                            
Ο δρόμος των ωραίων αναζητήσεων                             
Μας φέρνει στο σταυροδρόμι που κάποιος                   
Μας περιμένει,                                                               
Ή εκεί να σταθούμε να περιμένουμε                             
Κάποιον.                                                                         
Ο αετός πετά ψηλά να μη τον βλέπουν                          
Τ’ άλλα πουλιά που κλαίει,                                            



«Όσα γράφονται σήμερα»                            ΣυνΠοιείν

Καρδιά γονατιστή... σώμα όρθιο                                   
Τι σημασία έχει η απόσταση,                                         
24 ώρες,24 στιγμές                                                         
24 χρόνια, 24 βήματα                                                     
24 χιλιόμετρα ,24 αστέρια                                              
Κι εσύ ο ήλιος                                                                
Κι εγώ σχεδία πάνω στη θάλασσα,
Σε συναντάω άπειρες φορές στους διαδρόμους             
Της σκέψης μου,                                                            
Στις διαδρομές της ψυχής μου,                                      
Στα κύτταρα του κορμιού μου......                                 
Ήσουν ,είσαι και θα είσαι ,ένα ωραίο                            
Δυστύχημα,                                                                    
Θρόισμα της αύρας στο πέλαγος                                   
Αρμύρα στων ματιών μου την άκρη,                             
Σκαρί σακατεμένο της ακρογιαλιάς                               
Μα πάντα σ’επαφή με τη θάλασσα,                               
Σκιά μου,                                                                        
Ειδωλό μου,                                                                    
Θαλασσά μου!                                                                
-ΣΠΥΡΟΣ ΓΙΑΤΡΑΣ-

Τ’ αχνάρια μου πάνω στην άμμο                                   
Άφησα ίχνη να γυρίσεις                                                 
Και συ                                                                             
Κρύβεις την άγκυρα                                                       
Που έχεις ρίξει βαθιά μέσα μου ...                                 
Εγώ τη νοιώθω,                                                              
Εσύ τη κλωτσάς.                                                            
Θα ματώσεις,                                                                  



«Όσα γράφονται σήμερα»                            ΣυνΠοιείν

Θα ματώνεις κάθε μέρα,                                                
Άκουσέ με                                                                      
Οι ρίζες μας δεν είναι στην άμμο                                   
Μαζί με τα θαλασσόξυλα                                               
Τις μπήξαμε βαθιά στο βουνό την θεών...                     
Κοιταξέ με βαθιά στη καρδιά,                                        
Εγώ είμαι γένους θηλυκού                                             
Σιωπή κι αντάρα σαν τη θάλασσα                                  
Μα πάνω απ’ όλα Γυναίκα                                             
Μαγνήτης εγώ... σίδερο εσύ,                                         
Γυναίκα γη                                                                     
Που με τη βελόνα της υπομονής                                    
Θα κεντήσω την απόγνωση                                            
Του εγωϊσμού σου                                                          
Με τα χρώματα του ουράνιου τόξου                              
Και μπλέ, πολύ μπλέ                                                      
Είναι το χρώμα που σ’αρέσει.                                        
Μη χτυπάς  με τη τριαινά σου                                        
Σαν άλλος Ποσειδώνας,                                                 
Είσαι μέσα μου, είμαι μέσα σου.
Ενας ωκεανός αγάπη                                                      
Δεν μετριέται                                                                  
Κι ένα Αιγαίο-θάλασσα                                                  
Να σπαταλήσεις                                                             
Για να ξεπλύνεις τη ψυχή σου   
Πάλι  ωκεανός θα μείνει!  
-ΦΩΤΕΙΝΗ ΔΟΥΡΟΥ-



«Όσα γράφονται σήμερα»                            ΣυνΠοιείν

             Πέμη Γκανά

Η Πέμη Γκανά γεννήθηκε στην Αθήνα και μεγάλωσε
στον Χολαργό.  Σπούδασε  διοίκηση  επιχειρήσεων  με
μεταπτυχιακό στην ¨Ψυχολογία του καταναλωτή¨ από
το  Liverpool  John  Moores  University.  Χρονογραφεί
κάθε Σάββατο στο grpost.blogspot γράφοντας για την
στήλη  ¨Μεταξύ  μας  με  καφέ  και  τσιγάρο¨.  Επίσης
είναι ενεργό μέλος του διαδικτυακού πολυπεριοδικού
Apodyoptes.  Κείμενά  της   όπως  “Ο  καφές”  και  το
“Κόκκινο  κασκόλ”  έχουν  δημοσιευτεί.  Το  2016
κυκλοφόρησε  το  πρώτο  της  μυθιστόρημα  “Κairlov”
από τις εκδόσεις Γαβριηλίδης.
 



«Όσα γράφονται σήμερα»                            ΣυνΠοιείν

Kairlov.

Μην πιστεύεις αυτό που βλέπεις με τα μάτια σου. Μ΄ ακούς;
Ποτέ.
Κοίτα πέρα μακριά στον λόφο εκεί στην επαρχία του Γόμελ,
τον βλέπεις  τον Κάιρλοφ;  τον πύργο των Κορλόφσκι;  Όχι;
Περίεργο...Είναι  πάντα  εκεί.  Κοίτα  καλύτερα,  ξεπροβάλει
τώρα μέσα από την πυκνή καταχνιά η ανατολική πλευρά του.
Η ομίχλη τον κρύβει ξανά. Και ο Κάιρλοφ -ίδια  μήτρα που
δεν ξερνά τα παιδιά της- φυλά μυστικά,  ανομολόγητα,  που
σπέρνουν θάνατο. Ένας δεσμός σφιχτός, μια με πνίγει, μια με
σώζει, προστασία και θηλιά αντάμα. Το αέναο παιχνίδι του
θύτη και του θύματος. 
Το χωνευτήρι του θανάτου και η λήθη -αυτός ο δαίμονας-δεν
με τρομάζουν πια γιατί ξέρω πως με ακούς εσύ και η ζωή μου
δεν  ξεχαστεί  μια-δυο  γενιές  μετά.  Όχι,  όχι  καλύτερα  ούτε
εμένα να ακούς. Μισότρελη γρια είμαι. Αφουγκράσου μόνο
το  μουρμουρητό  του  ανέμου,  μιλά  για  τον  γιό  μου  τον
Φιοντόρ, μιλά και για μένα, μιλά για μια στρατιά ανθρώπων
που μαχόμαστε να σώσουμε τις ζωές μας και να αποδώσουμε
δικαιοσύνη. Πορεύσου με την διαίσθηση σου και θυμήσου,
την αλήθεια δεν την βλέπει πάντα το φως του ήλιου. Και στο
λέω  εγώ  η  Αναστασία  Ιβάνοβνα  Κορλόφσκι  που
καταδικασμένη ζω εν κρυπτώ στα σπλάχνα του κακορίζικου
Κάιρλοφ...

 



«Όσα γράφονται σήμερα»                            ΣυνΠοιείν

Apodyoptes,urban stories
         Μπόλτον Κρικ

Άπαξ και γεννιέσαι αράπης, αράπης θα πεθάνεις.
Έτσι έλεγε ο μακαρίτης ο πατέρας μου.
Συχνά καθόμουν τα μεσημέρια με τον Λιτλ Τζέικομπ τζούνιορ στο 24h
bb και πίναμε μπύρα. Βλέπεις ο Σαμ, ο ιδιοκτήτης, μας το επέτρεπε. 
-Τι κι αν είστε αραπάδες, τα δολάριά σας είναι ίδια με της φάρας μου.
Να μην προκαλείτε μόνο, αλλιώς...
Ποτέ δεν ολοκλήρωσε την φράση του, έκανε μόνο μια κίνηση σαν να
έκοβε τον λαιμό, μια κίνηση που την έβλεπα συχνά, ειδικά από τον
Μπιγκ Τόμμυ και το συνάφι του.
Είχαν ένα λευκό Φόρντ του '67, όταν μας έβλεπαν φρέναραν, και για
καμιά πενηνταριά μέτρα μας ακολουθούσαν, κάνοντας χειρονομίες. 
Χειρονομίες, τίποτα περισσότερο, φοβούνταν βλέπεις τον σερίφη Μακ
Ντάουελ.  Όχι  γιατί  ήταν  δίκαιος,  το  αντίθετο,  αλλά  γιατί  όποια
βρωμοδουλειά και αν γινόταν, ήταν και εκείνος μπλεγμένος.
Δεν χαμπάριαζε ο σερίφης, συχνά σημάδευε στο δόξα πατρί όποιον
έμπαινε στο δρόμο του. Είχε στήσει μια καλή μπίζνα, μαζί με έναν απ
τους βοηθούς του, τον Ρίτζι Σάιμον, συνεργός τους και ο γιος του γερο
Χότζες, καλή μάρκα και αυτός. Σε δυο σιλό παρατημένα, έξω από το
Μπόλτον Κρικ. Ότι χασίς κυκλοφορούσε από δω εως το Φοίνιξ, ήταν
δικό τους.
Καλή μπίσνα.
Που  και  που  κάναμε  τα  βαποράκια.  Κερδίζαμε  έτσι  κάποια  έξτρα
δολάρια.



«Όσα γράφονται σήμερα»                            ΣυνΠοιείν

Αν και περισσότερο το κάναμε για να μπορούμε να περπατάμε
στους δρόμους του Μπόλτον Κρικ, βλέπεις, η χώρα είχε φρίξει
στην είδηση πως ένας αράπης είχε σφάξει, για την πλάκα του,
δυο  παιδιά.  Λευκών  παιδιά,  γιατί  αν  ήταν  αραπάκια  ποιος
σκοτιζόταν. Και κρυβόταν, λέει, στην περιοχή μας.

Μας πλησίασε ο Ρίτζι Σάιμον. 
-Εκεί θα πάτε να δώσετε το δέμα. 
Γύρισε  την  πλάτη  και  έφτυσε  κάτω,  σκούπισε  και  τα
χέρια στα παντελόνια, λες και τον μαγάρισε το άγγιγμα.
Δε βαριέσαι. Το έχω ξαναδεί.
Πήγαμε  στην  ώρα  μας  στο  προκαθορισμένο  μέρος.
Δώσαμε το πακέτο σ ένα τύπο και  ξάφνου μπούκαραν
τέσσερις σερίφηδες.
-Εσύ ρε καργιόλη έφαγες τα παιδιά;
-Αυτός, ακούστηκε η φωνή του Μακ Ντάουελ.
Ξεροκατάπια.
Κοίταξα τον Λίτλ Τζέικομπ.
-Σόρρυ φίλε.
Μου έπιασε φιλικά τον ώμο και στάθηκε δίπλα στον Ρίτζι
Σάιμον.
Έκανα να το σκάσω.
Άκουσα ένα πυροβολισμό, πριν σκοτεινιάσουν όλα μια
τελευταία σκέψη μου πέρασε απ το μυαλό:
Που στο διάλο μ είχαν πάρει πρέφα, αφού ούτε ο Λίτλ
Τζέικομπ το ξερε.



«Όσα γράφονται σήμερα»                            ΣυνΠοιείν

      
            ΕΛΕΝΗ ΓΚΙΚΑ

Η  Ελένη  Γκίκα  γεννήθηκε  το  1959  στο  Κορωπί.
Δημοσιογράφος  και  βιβλιοκριτικός  στο  Αντί,  στις
Εικόνες, στο Έθνος και στο  Έθνος της Κυριακής από το
1983 έως σήμερα, έχει ασχοληθεί με το μυθιστόρημα, το
διήγημα, την ποίηση, το παραμύθι, έχει συμμετάσχει σε
συλλογικές  εκδόσεις  και  έχει  επιμεληθεί  βιβλία  και
σειρές.  Κυκλοφορούν  33  βιβλία  της.  Δεκαπέντε
μυθιστορήματα,  έντεκα  ποιητικές  συλλογές,  δυο
συλλογές με διηγήματα, ένας τόμος με συνεντεύξεις και
τέσσερα παραμύθια. Από τις εκδόσεις «Καλέντη» με τις
οποίες  συνεργάζεται  κυκλοφορούν  τα  βιβλία:  «Η
γυναίκα  της  Βορινής  Κουζίνας»  [υποψήφιο  για  το
βραβείο Αναγνωστών το 2012], «Το μπολερό δεν ήταν
του  Ραβέλ»,  «Λίλιθ-  από  Γράμμα  σε  γράμμα»,  τα
παραμύθια  «Το μυστικό  της  μαγικής  τσαγιέρας»  και
«Η ζωγραφιά που ταξιδεύει» και η ποιητική συλλογή
«Η αρχιτεκτονική της ύπαρξης». Άρθρα, συνεντεύξεις
και κριτικές της έχουν δημοσιευθεί σε πολλά περιοδικά
[Περίπλους, Διαβάζω, Νέα Ευθύνη, diastixo, diavasame,
Literature κ.α.]   Ανήκει  στην  εκδοτική  ομάδα  του
διαδικτυακού περιοδικού Fractal.



«Όσα γράφονται σήμερα»                            ΣυνΠοιείν

1)
Η γυναίκα με τις μάσκες

Λουκρητία, κάποτε,
Βιρτζίνια, πνίγεται
Σιμόν που
βγάζει κάλους περπατώντας
Έμιλυ, χάνεται
Τζέην, σε προσδοκίες
πρώιμες
Σύλβια,
πεθαίνει
Τζόις
χαράζει ακόμα τατουάζ
Μαρία, σαν ήλιος
δύει
Κάρεν, σε γοτθικούς
έρωτες- δείπνα
Κατερίνα, ωραία έρημος
το σώμα της
Σαπφώ,
ακόμα αινίγματα λύνουμε
Μάρω,
αναζητώντας τον Ντάνκαν
Ιωάννα, άπτερες νύφες
Ρέα,
σε άπατα νερά
Φωτεινή
καλά, μόνο στα όνειρά της,
Μαργαρίτα,



«Όσα γράφονται σήμερα»                            ΣυνΠοιείν

σαν υπνοβάτης έζησε
Κασσάνδρα μαζί κι ο λύκος
Αλίκη στον κόσμο, 
έτσι ή αλλιώς,
αλλά πάντοτε

η γυναίκα με τις μάσκες.

2)
Εραστής σκύλος

Ήταν γραπωμένος στη φούστα της
διέκρινε στα μαύρα μάτια του όλη την αγωνία
Μάτια πιστά, εξαρτημένα
μ’ όλη την πίκρα της ανάγκης του
αυτή το φως
αυτή, νερό,
αυτή, η αρχέγονη πείνα του
μια λαιμαργία υπαρξιακή
γι’ αυτό το πεταμένο κόκαλό της
Για ένα της κόκαλο
δαντέλα έγινε στη φούστα της
κι αυτή να επιμένει
«στενός κορσές» πως είναι.
Στενεύει η αγάπη, άραγε;
Τη σκέψη της να φύγει
την κατάλαβε στον κυματισμό
το μύρισε στην μπροστινή της πιέτα
σα να φύσηξε ούριος άνεμος



«Όσα γράφονται σήμερα»                            ΣυνΠοιείν

τώρα θα τον αφήσει με τη φούστα
σαν πανί να βολοδέρνει
Κι αυτή γυμνή
ούτε το ύφασμα
ούτε και το παράσιτο
αυτά τα πιστά μαύρα
αναγκεμένα μάτια 
σαν του δαρμένου σκύλου

3)
Αιώνια Τιποτένια Στιγμή

Αιώνες πριν
κύτταρο- κύτταρο
χρόνια και μήνες και μέρες
ετούτο το λεπτό
προετοιμάζουν που
πίνοντας κρύο τσάι
στις Εκατό Χουρμαδιές
δεν γίνεται παρά να σε θυμάμαι
αφού σε γνώρισα αιώνες πριν
και ούτε ξέρω
μετά από πόσους αιώνες μετά
θα σε ξανασυναντήσω
φτάνει να ζήσω σωστά
αυτήν εδώ την σπάνια 
αιώνια τιποτένια στιγμή
φτάνει το τσάι μου να πιω σωστά
και να θυμάμαι να σου γνέφω στο χαρτί
Γι’ αυτό σου γράφω



«Όσα γράφονται σήμερα»                            ΣυνΠοιείν

 4)
Η ζωντανή φωνή ενός νεκρού άντρα

Πέθανε! Πάρ’ το απόφαση!
Της το επαναλάμβανε αυτό κάθε μέρα.
Κι ώς ένα σημείο το καταλάβαινε
Πέθανε, έλεγε.
Κάθε που του τηλεφωνούσε
και δεν της απαντούσε
Απ’ το νεκρό τηλέφωνο το καταλάβαινε
Κι απ’ τα ερμητικά σφραγισμένα παντζούρια
Καθόλου φως πια
κι ούτε τα χέρια του
το είχε πάρει, έλεγε, απόφαση
Αλλά κάθε νύχτα ξανάκουγε 
τη ζωντανή φωνή του στην κασέτα
Τη ζωντανή φωνή ενός νεκρού άντρα



«Όσα γράφονται σήμερα»                            ΣυνΠοιείν

Στρείδι για φτύσιμο

Φεύγοντας καταλαβαίνεις τι χάνεις:
την επαφή σου με την ιστορία
την άκρη στο ποίημα
το δεξί σου αφτί
τ’ αριστερό σου μάτι
το σαγηνευτικό σου βλέμμα
το ενδεχόμενο.
Θα κλείσεις φεύγοντας
σα στρείδι
κι ούτε μαργαριτάρι
ούτε προοπτική
μονάχα δυο γουλίτσες
βρόμικης θάλασσας,
Για φτύσιμο, δηλαδή.



«Όσα γράφονται σήμερα»                            ΣυνΠοιείν

ΜΑΙΡΗ ΛΑΡΕΝΤΖΑΚΗ ΓΚΙΩΝΗ

Γεννήθηκε το 1954 στην Αθήνα σπούδασε στο νυχτερινό
γυμνάσιο  Ιωάννου  Νίκανδρου  στο  Ελληνικό  Ωδείο
Αθηνών  Πιάνο  -Ακκορντεόν  -  Ανωτερα  θεωρητικά
Κλασικό τραγούδι , Ιστορία την Τέχνης -Φωτογραφία .. η
σχέση της με την γραφή ξεκινά απο τα παιδικά της χρόνια
αγαπά και  γράφει  και  ποιήση ...  ως  υποψήφια δημοτική
σύμβουλος  διετέλεσε  μέλος  του  Πνευματικού  κέντρου
Γαλατσίου  όπου  οργανώνει  παραστάσεις  συναυλίες  με
εξαιρετικούς  καλλιτέχνες  αρθρογραφεί  στο  Περιοδικό
Μαζί  Γαλάτσι  και  Νάξος  στον κόσμο στην εβδομαδιαία
νομαρχιακή εφημερίδα ΠΑΛΜΟΣ στο site palmosnews με
συνεντευξεις απο όλους του χώρους και στην ηλεκτρονική
εφημερίδα  Galatsion  απο μεράκι  ...  το 2015 κυκλοφορεί
και  παρουσιάζεται  στον  Δήμο  Γαλατσίου  το  βιβλίο
πνεύματος απο τις εκδόσεις ΜΑΡΑΘΙΑ...Έγγαμη μητέρα
δύο παιδιών. Μουσικών.



«Όσα γράφονται σήμερα»                            ΣυνΠοιείν

Μορφή πολύχρονης σπουδής, 
ανεπιτήδευτη συνοφρύωση λυγμών 
χαλυβδώνει zapateados και χορδίζει τα χέρια των palmeros
Ω! κιθάρες των Paco de Lucia, Carlos Montoya 
αδερφώνετε τον πόνο, 
λάβα καυτή κυλά το αίμα των Ανδαλουσιάνων bailaoras 
και bailaores. 
Κοχλάζει το duende στο στήθος των cante Jondo 
πεθαίνοντας η ημέρα στα tablao της Σεβίλλης, 
στο ρυθμό μιας Seguiriya οι καστανιέτες κροταλίζουν 
το κλαυθμό των στεναγμών. "Ole"

η βάρκα μας η ΛΟΛΑ

 
μια βάρκα ήταν μόνη..... τραγούδι αγαπημένο  
   Ο  αείμηνηστος  πατέρας  μας  Γιώργος  Λαρεντζάκης,
γεννήθηκε  στον  Γαλατά  της  Κύθνου.  Μικρός
μετανάστευσε  όπως  όλοι  οι  νέοι,  στην  Αθήνα.  Έγινε
κεραμοποιός,  δούλεψε  στα  καμίνια.   Σε  αυτήν  του  την
επιλογή φαντάζομαι  τον οδήγησε η αγάπη του προς την
κεραμική  στην  οποία  επιδίδονται  πολλοί  Κυκλαδίτες
(αισθάνομαι  τον  πηλό  μέρος  του  σώματός  μου..)
Δημιούργησε οικογένεια, τέσσερα παιδιά, μας πήγε πολλές
φορές  στην Κύθνο, μα δεν ήταν τόσο ευκολο το ταξίδι για
την οικογένεια. Ήθελε κάτι πιο κοντινό, ένα εξοχικό, μια



«Όσα γράφονται σήμερα»                            ΣυνΠοιείν

βάρκα..  Πιστεύω με αυτόν τον τρόπο μετέφερε την αγάπη
του για το όμορφο νησί του πιο κοντά του..  
Αγόρασε ένα καλό τετράμετρο σκαρί, την ονόμασε Λόλα,
το αγαπημένο όνομα της μητέρας μας.  Έτσι φώναζε ό,τι
αγόραζε  -ΛΟΛΑ,  αυτό  όμως  είναι  μέρος  μιας  άλλης
ιστορίας... Μας έπαιρνε λοιπόν στο αυτοκίνητο με το που
σχολούσε απο την δουλειά την Παρασκευή το μεσημέρι,
( τότε που οι καλοκαρινές διακοπές κρατούσαν τρεις μήνες
)  και  κατευθείαν  στην  εξοχή.   Κινέτα,  Λουτρόπυργο
αρχικά και μετά Ελευσίνια, που ήταν πιο κοντά στο σπίτι
μας. Το αντίσκηνο ήταν το σημερινό κάμπινγκ, υπαίθριο,
διάλεγες που σου άρεσε και έστηνες το αρχοντικό σου... Κι
αυτό  ειναι  μια  άλλη  ιστορία...  Μάθαμε  τα  δίχτυα,  το
παραγάδι,  το  τουμπί,  το  πυροφάνι,  την  τσαπαρί,  τη
πετονιά, τ΄αγκίστρια, τα βαρίδια, τον γιούρτο, το καλάμι,
το  δόλωμα,  σωλήνες,  σκουλίκια,  ψωμοτύρι,  όλων  των
ειδών τις τεχνικές, τα ψάρια, τα μαλάκια και τα όστρακα.
Η βάρκα μας η Λόλα, μας πήγαινε στις  ακρογιαλές που
μόνο στα όνειρά μας ταξιδεύαμε. Έίμαστε τυχερά παιδιά
τότε, ζούσαμε ξέγνοιαστα, ελεύθερα. Όταν έπιανε ψάρια, η
μητέρα  μου  τα  καθάριζε  και  τα  μαγείρευε  φρέσκα  με
όλους του τρόπους. Το τραπέζι μας ήταν πάντα γεμάτο με
τα  καλούδια  της  θάλασσας.  Χταπόδια,  σουπιές,  χέλια,
μύδια, στρείδια, αχιβάδες, κακαβιά, μπουγιαμπέσα, πίνες,
γαρίδες,  τσιπούρες,  σπάροι,  κοκοβιοί  και  άλλα  πολλά!
Μια  φορά  έπιασε  μουγκριά  στα  δίχτυα,  ήταν σαν  φίδια
σκουρόχρωμα  και  μούγκριζαν  -δεν  έφαγα  ποτέ.....
Θυμάμαι  τη  μητέρα  μου  να  μπαλώνει  τα  δίχτυα...  την
έμαθε καποιος ψαράς, ίσως οι θείοι μου που είχαν μεγάλο
καίκι στην Βουλιαγμένη κι ήταν επαγγελματίες ψαράδες.



«Όσα γράφονται σήμερα»                            ΣυνΠοιείν

 Τί αίσθηση! μια βόλτα με το καϊκι, με χτυπούσε το αεράκι
στο πρόσωπο  και  πετούσαν   οι  μπούκλες  των  μαύρων
μαλλιών μου.. ανεπανάληπτη... πόσα χρωστώ σε αυτές τις
βόλτες!Έμαθαν τη σκέψη μου να ταξιδεύει.. Η βάρκα μας
είχε  κουπιά  και  μηχανή  εξωλέμβιο,  για  μεγάλες  βόλτες.
Έμαθα  κουπί  και  τους  κανόνες  του,  τους  σκαρμούς,  τα
σχοινάκια  που δεν έπρεπε να φύγουν,  να  μη χάσουμε τα
κουπιά στη θάλασσα, επίσης προσέχαμε το βάρος μας για
την  ισορροπία,  δεν  καθόμαστε  ποτέ  όλοι  απο  τη  μια
πλευρά.  Στο μώλο μάθαμε να ανεβοκατεβαίνουμε χωρίς
τον κίνδυνο να πέφτουμε. Μια φορά η κυρία Λούλα η φίλη
μας, έπεσε ανάμεσα στη βάρκα και τον μώλο! έμεινε το
καπέλο της στην επιφάνεια του νερού... μια εικόνα που θα
μου μείνει αξέχαστη. 
Μερικές φορές γέμιζε η βάρκα μόνη της ψάρια νομίζω, σε
πανσέληνο. Εκείνη η φορά που γέμισε ζαργάνες μου είχε
κάνει  εντύπωση.  Ξεχείλισε  μέχρι  επάνω  η  χαρά  μας,
μοιράσαμε  στη  γειτονιά..  άλλη  ιστορία  αγαπημένη...  Η
βάρκα  μας  η  ΛΟΛΑ  μας  ταξίδεψε...  μια  εποχή
καθοριστική στη ζωή μας... 

Υ.Σ μικρές ιστορίες από το βιβλίο στο συρτάρι, με τίτλο 
 ΜΙΑ ΧΟΝΤΡΗ ΦΟΥΣΚΑΛΑ ΣΤΗΝ ΜΠΟΥΓΑΔΑ ΤΗΣ ΚΥΡΑ
ΤΑΣΙΑΣ



«Όσα γράφονται σήμερα»                            ΣυνΠοιείν

Μαρία Γκούμα

Η  Γκούμα  Μαρία  γεννήθηκε  στην  Αθήνα  το  1970.
Κατάγεται  από την Κύθνο,  θερμιώτισσα  στην ψυχή,
θάλασσα γεμάτη. Είναι μητέρα δύο αγοριών. Σπούδασε
Φυσικός στο Πανεπιστήμιο Αθηνών. Ασχολείται με τη
διδασκαλία  της  φυσικής  στη  Δευτεροβάθμια
Εκπαίδευση  προετοιμάζοντας  εφήβους  για  την
εισαγωγή  τους  στο  πανεπιστήμιο. Η  «Δυνητική
οριστική» είναι  η  πρώτη  της  ποιητική  συλλογή  που
εκδόθηκε το 2014 από τις εκδόσεις Βεργίνα. Το 2015

συμμετείχε,  στη  «2η ΟΜΑΔΙΚΗ  ΠΟΙΗΤΙΚΗ
ΣΥΛΛΟΓΗ»  από τις  εκδόσεις  Διάνυσμα και  το 2016
στο ανθολόγιο ποίησης  «ΣυνΠοιείν»  από τις εκδόσεις
Όστρια. Το 2017 κυκλοφόρησε η δεύτερη ποιητική της
συλλογή «βράχια μου» από τις εκδόσεις Έλευσις και
Υδράνη.



«Όσα γράφονται σήμερα»                            ΣυνΠοιείν

Γοργόνες

Σε μιας τρίαινας την ανακατωσούρα
η Σθενώ ακούμπησε στα βράχια μου
Λικνίστηκε στο χορό της δύναμης
σκορπώντας από τα στήθη της γάλα

Πηχτό απόμεινε να ξεραίνεται
στου ήλιου μου την κάψα
Ρίζωσε στους αρμούς του πόνου
με λευκές ευχές και ικεσίες

Έλυσε τα μαλλιά της, κόκκινος ποταμός
αίμα θαλασσινό πότισε τις σχισμές μου
βαθιά στ’ απόκρυφα της φλέβας
χτύπησε συναγερμό η ζωή

Σθενώ
Ευρυάλη
Μέδουσα
Δύναμη
Απεραντοσύνη
Προστασία
Στη θάλασσά μου αναστηθήκατε
Τη θάλασσά μου αναστήσατε

Κόρες της ανάγκης

Γίνε η Κλωθώ
Πλέξε 



«Όσα γράφονται σήμερα»                            ΣυνΠοιείν

στις μέρες μου με νήμα μεταξένιο
την αγάπη σου φωτοστέφανο
στις νύχτες μου με νήμα φεγγαρίσιο
την ψυχή σου, ψυχή μου να ντυθώ

Γίνε η Λάχεσις
Χάρισε
στα μάτια μου το γαλάζιο σου
στα χείλη μου τις ανάσες σου
στα στήθη μου τους στεναγμούς σου
στην ήβη μου τους πόθους σου

Αν δεν αντέχεις
Γίνε η Άτροπος
Μύρωσε το θάνατο
γιασεμί να φυτρώσει
στο ρόγχο της αγάπης

Εσύ Άνθρωπε

Σε σταύρωσαν ζωή 
σε ξύλο από σφένδαμο
να γλυκάνουν τον πόνο
με καρφιά όνειρα
να μασκαρέψουν τη θυσία

Χωρίς ανάσταση
πληρώνεις αργύρια
σε ορθή στάση



«Όσα γράφονται σήμερα»                            ΣυνΠοιείν

χρέη των τετράποδων
με  χέρια ταγών

Μέρες σκληρές
στείρες σκέψεις
λειψοί υποψήφιοι
φθηνό μάρκετιγκ
τοπίο σε σήψη

Εσύ Άνθρωπε έφτασες ως εδώ…

Μια τρύπα

Μια τρύπα στο ρούχο 
φύτρωσε ακάλεστη
κι άρχισε το παιχνίδι
το δάκτυλο στις αναμνήσεις
Σκάλιζε μηχανικά
να βρει το βάθος στο κενό
της απέναντι όψης 
της απέναντι ζωής
Πόσες τρύπες είχε ράψει
με κλωστή την ψυχή της
με βελόνα την καρδιά της
στερεωμένες με αγάπη
Μα εκείνες πεισματικά
ξηλώνονταν τις νύχτες
σκορπίζοντας τον αγώνα
σε ξέφτια ονείρων
Στο σύμπαν αφέθηκε



«Όσα γράφονται σήμερα»                            ΣυνΠοιείν

στη βαρύτητά της χαρίστηκε
μια μαύρη τρύπα 
αγκάλιασε τη χλωμάδα της

Σεργιανά στους γαλαξίες κεντώντας αστέρια

Συγχώρεση

Έπλεκες χρόνια το σχοινί 
Ινα ίνα το πελεκούσες
Χιλιοστό και πόνος
Πλεξίδα τρίχινη μ' έναν κόμπο 
Η θηλιά σου
Την πέρασες στο λαιμό 
Όχι για να πεθάνεις
Να μην ξεχάσεις 
Πολύτιμο κόσμημα
με τα σημάδια της ψυχής
Για να θυμάσαι να ζεις
Για να συγχωρέσεις
Για να συγχωρεθείς



«Όσα γράφονται σήμερα»                            ΣυνΠοιείν

Γιώργος  Πέτρου Γούναρης

Γεννημένος το ΄54 στα Δραγωτινά Λευκίμμης στη
Κέρκυρα. Στα τέλη της δεκαετίας του '60  πήρε τον
..κατήφορο, για την Αθήνα! Στο μεγάλο χωριό, στο
ανώνυμο  πλήθος  παρατηρητής,  σπούδασε
Ναυτιλιακά,  εργάστηκε  στο  χώρο  των
οινοπνευμάτων,  μέθυσε  με  νίκες  και  προδοσίες
ανθρώπων και ζωής. Από το '70 ζει στη Κηφισιά.
Το χρώμα της ποίησης το ορίζει η ζωή -λέει- και
μένει ανένδοτος και ανέκδοτος συνειδητά...



«Όσα γράφονται σήμερα»                            ΣυνΠοιείν

Γιορτή Αναντίλαλη

**************************

Φόβος και τόλμη στην υπέρβαση σύγκρουση

Αίμα μου στάζουν του ταύρου τα κέρατα

Το δικό μου το χώμα στενάζει αιμόφυρτο 

και σε άδειες κερκίδες ο ήχος μου εκκωφαντικός κι 
αναντίλαλος

Να 'χα αέρα και να 'δινα 

μιαν ανάσα στο έσχατο της ζωής μου το απόλυτο 

να μου πεις πώς αρχίζει το τέλος, πώς γεννιέται ο 
αντίλαλος

Στη σκηνή μου τα πλάνα της ζωής περιπλάνηση...

Βάζω μαύρα γυαλιά και αγνοούμαι μονάχος

Υποσχέσου πως θα 'σαι στη γιορτή που δεν έζησα 

σε  νησιά με λευκό και γαλάζιο τους φόρεμα 

μυστικός σε μια θάλασσα τάφο



«Όσα γράφονται σήμερα»                            ΣυνΠοιείν

Β

Εποχές των-ισμών

************************

Των αιώνων ένδοξη ανάδυση ανέπνευσα

Τα πέρατα του χρόνου σου μελέτησα.

Ιερός σεβασμός...

Των Αγίων Πατέρων αγωνίες κι ανάσες 

τεθνεώτων και ζώντων σε πλεούμενα κάτεργα 

Οιμωγές των -ισμών άκουσα...

Των αρμάδων προφάσεις καταφύγιο σωτηρίας σου  

Την Αρχαία σου μήτρα οι καιροί εκηλίδωσαν

Ύστερες ώρες με οδυρμούς και κλαθμούς...

       



«Όσα γράφονται σήμερα»                            ΣυνΠοιείν

Γ

ΠΟΙΗΣΗ

Σε βιβλία παλιά, σε λευκά χαρτιά

ομορφιά του ουρανού 

και το σφρίγος αιθέριας γυναίκας

Ωκεανός ή περίκλειστη θάλασσα 

πικρή και γλυκιά 

ερμηνεία του απείρου  

όλοι οι δρόμοι φυγής και Ερώτων, 

των ανέμων φτερά και αντίσταση...

Ένας ορυμαγδός ήχων, φαντασίας και εικόνων

Καλότυχοι όλοι της γραφής οι φιλημένοι

Αναχωρητές,

στην αθωότητα σου κολυμβητές αθώοι 

κρατημένοι από καλλίγραμμο χέρι,  

των τεχνών το αβρότερο,

την αφή σου 

μέσα τους ένιωσαν...



«Όσα γράφονται σήμερα»                            ΣυνΠοιείν

    Δ

ΜΕΛΑΓΧΟΛΙΑ

Μέγα θηρίο  στο πλήθος σε φθείρει

ορατό σε  γιορτές

πίσω απ'  τα χείλη

και μέσα στο βλέμμα σου

Ψάχνει πόρτες βαμμένες,  ίδιο χρώμα αυλές

και αχαλίνωτο αφήνει

σε φλέβες το αίμα σου

Μελαγχολία  μου ανίκητη είμαι εγώ ! σε  παλεύω αμίλητη

μόνο μου όπλο η αύρα του ανθρώπου η αφίλητη...

Αγαπάω θα πει σε κερδίζω  στο κοινό μας το στάδιο

είμαι εγώ ο αθόρυβος παίκτης που ελέγχει τους χώρους

και ακούει Διακογιάννη στο ράδιο

σημειώσατε Χι



«Όσα γράφονται σήμερα»                            ΣυνΠοιείν

σε αγώνα σε λάσπες ριγμένος

εγώ βρέχω αντοχή

Μελαγχολία σε νίκησα κοίτα εδώ !  σε δωμάτιο άδειο

μόνο η αύρα εκείνης σαν στεφάνι μου το αύριο...   

         

   Ε

ΔΡΟΜΟΙ

Δρόμοι σε γειτονιές με χαμηλά σπίτια ασβεστωμένα 

επί  ξύλου και πέτρας μαζί με ξερόχορτα να ανθίσουν 
περιμένουν

Στο δρόμο πίσω από τους φράκτες τη ματαιοπονία της 
σέρνει η χελώνα 

Στο δρόμο πιο κάτω, εκείνο  που χάνεται, ένα χελιδόνι σε 
χαμηλή πτήση θυσιάζεται

Δρόμοι με σκόνη ψυχές που εσκόρπισαν θύελλες

με ασβέστη Λαμπρής ανακάτεψαν ίδρωτες 

κι ούτε ένα Αναστάσιμο Άστρο, μια σκιά  παρουσίας, 

ω αδιάβατοι δρόμοι εσείς  που ποτέ σας δεν είδατε 

Δρόμοι σιωπής του τετέλεσται  ουαί  και Αμήν Γολγοθά 



«Όσα γράφονται σήμερα»                            ΣυνΠοιείν

και της κόλασης δρόμοι,

 αφανέρωτοι όλοι πέρα από εσάς πίσω από φράκτες 

απαθής και σκληρός ο ουρανός καθρεφτίζεται χρόνια

μύρισε γη και ομοιώθηκε χώμα η σινδόνη της γης

και ούτε μία 

ούτε μία βροχή δωρεά ικεσίας

θεομηνία -του λεπτού ανακοίνωση έστω-

και ούτε μια φωνή

ούτε μια φυγή, μια στοά διαφυγής

Δρόμοι εσείς !

Εγκλωβισμένες  χελώνες έρπουσες, πουλιά αιχμάλωτα σε 
δάση και βουνά 

στις γειτονιές σας μέσα ζει ο άλλος δρόμος και σαν άτακτο
πλήθος                                                                                   
ο ουρανός απαθής και βουβός τη Μεγάλη σας Έξοδο 
κλείνει

Δρόμοι και χαμηλά σπίτια ασβεστωμένα                              
επί  ξύλου και πέτρας κρεμάμενοι,                                        
ω έρημοι δρόμοι,                                                                   
στη μοναξιά σας βαδίζει ένα πλήθος που ποτέ σας δεν 
είδατε…



«Όσα γράφονται σήμερα»                            ΣυνΠοιείν

Ανδρονίκη Γωγοπούλου

Η Ανδρονίκη Γωγοπούλου είναι απόφοιτος της Φιλοσοφικής
Σχολής  του  Αριστοτελείου  Πανεπιστημίου  Θεσσαλονίκης,
κάτοχος μεταπτυχιακού τίτλου στην Ιστορία της Τέχνης στο
Α.Π.Θ.  Διετέλεσε  Διευθύντρια  του  11ου  Γυμνασίου
Θεσσαλονίκης (2002-2010). Ζει στη Θεσσαλονίκη. Έγραψε
κριτικές  για  ποιητικές  συλλογές  και  εικαστικές
εγκαταστάσεις και δημοσίευσε άρθρα για το θέατρο και την
εκπαίδευση.  Ποιήματά  της  δημοσιεύτηκαν  σε  ηλεκτρονικά
και έντυπα περιοδικά. Τιμήθηκε με το Α΄ Βραβείο του 19ου
Πανελλήνιου  Ποιητικού  Διαγωνισμού  «Κούρος  Ευρωπού»
2014  από τη  Μακεδονική  Καλλιτεχνική  Εταιρεία  «Τέχνη»
Κιλκίς  για  την  ανέκδοτη  τότε  ποιητική  συλλογή  Κλέφτες
Ονείρων  και  Ληστές  Αναμνήσεων.  Τον  Ιούλιο  του  2016
δημοσιεύτηκε η πρώτη ποιητική της συλλογή Ευτοπία από
τις  εκδόσεις  Σαιξπηρικόν.  Τον  Απρίλιο  του  2017
δημοσιεύτηκε το θεατρικό έργο της Μονόπρακτο για τρεις
Γυναίκες  από  τις  εκδόσεις  Ρώμη.  Υπό  έκδοση  είναι  μια
δεύτερη ποιητική της συλλογή.  



«Όσα γράφονται σήμερα»                            ΣυνΠοιείν

MADT NE BIAEGLADTSH

Όμορφα ρούχα
τσάντες δέρμα κροκό και φίδι
λαμέ κορδόνια και στολίδια 
σε παπούτσια αθλητικά

Κρυμμένη σ’ ένα βαθύ σημείο
Made in BIangladesh 
η ετικέτα γράφει

Γλιστρώ σκιά σε ανήλιαγα υπόγεια
Χωμένα στο ημίφως
λιγνά σκουρόχρωμα χεράκια
κεντάνε τα δικά τους ξεροκόμματα
σε μεροκάματο χαμένης παιδικότητας
Χάντρες τα δάκρυά τους
στρας  σε λαμπερά μπλουζάκια

Εκεί βαθιά στη φόδρα 
η ετικέτα
αθέατη σφραγίδα οργής σε μάτια παιδικά
αιώνιο παράπονο για το μαρκάρισμα ψυχής  

Η ετικέτα Made in BIangladesh 
χαλίκι στο παπούτσι μου 
που με ματώνει…



«Όσα γράφονται σήμερα»                            ΣυνΠοιείν

ΝΟΥΦΑΡΟ ΤΗΣ ΜΕΣΟΓΕΙΟΥ

Η λέξη μαμά κολυμπάει
       στη Μεσόγειο
νούφαρο σε θάλασσα ελπίδας 
Προσφυγικές κραυγές απόγνωσης
φυλακισμένες σε αμπάρια
ταξιδεύουν ταξίδια μακρινά 
σε τόπους σιωπηλούς 
σε τόπους δίχως ενοχές

Φέρνουν μαζί τους λίγο νερό 
σε μπουκάλι πλαστικό 
και μια κουβέρτα τρύπια
Ένα όνειρο παλεύει 
με θάλασσες ανήμερες

Άδεια κουφάρια παιδικά κορμιά
γκρεμισμένα σε βάθη απύθμενα
άλλοτε επιπλέοντα 
και πάνω κύκλοι άγριων ορνέων  

Το Πακιστάν είναι μακριά…
Το Ιράκ φλεγόμενο…
Η Δύση κοιτάζει δυτικά...



«Όσα γράφονται σήμερα»                            ΣυνΠοιείν

ΗΤΑΝ ΠΟΤΕ ΤΑ ΟΠΛΑ ΑΘΩΑ;

Σκίσε τη σάρκα τους
φτάσε στο μεδούλι
κόψε την ανάσα τους...
Ωρύονται όσοι μοιράζουν γαίες ερήμην των λαών  
όσοι τα όρια καθορίζουν

Ουρλιάζει  ο στρατιώτης από πόνο
Μια μέρα με ομίχλη τον διαπέρασε η σφαίρα
σε τρελό χορό εκρηκτικής διασποράς 
Βλέπει μέσα από την τρύπα στην κοιλιά του
τον κόσμο 
       να μικραίνει 
              να μακραίνει
Βλέπει ορδές πολέμου ανηλεούς 
φωτιές θανάτου διάσπαρτου 
Μέσα από τα τρύπια μάτια του 
τρέχει ξοπίσω στ’ όνειρό του
δακρύζει με δάκρυα πέτρες διάφανες

Ο στρατιώτης δεν έσπρωξε τα όρια 
                                             τα καταβρόχθισε
Ο θάνατος προφταίνει γρήγορα το στρατιώτη
       
Ύπουλα όπλα…

                    Άραγε ήταν ποτέ τα όπλα αθώα;



«Όσα γράφονται σήμερα»                            ΣυνΠοιείν

ΛΗΣΤΕΣ ΑΝΑΜΝΗΣΕΩΝ

Ξύπνα
Η πόλη κοιμάται τον ύπνο του δικαίου
Θα γλιστρήσουμε αλαφροΐσκιωτοι
μέσα στα όνειρά τους
Θα κλειδώσουμε τα βλέφαρά τους 
Θα γράψουμε ανώδυνες εικόνες 
Θα στολίσουμε τις λέξεις
με νοήματα δικά μας
Ληστές θα γίνουμε αναμνήσεων
Μνήμες θα βάλουμε καινούριες
τσιπάκια τις λένε τώρα

Αύριο θα φορέσουν τα καινούρια τους κοστούμια
σκαρπίνια λουστρινένια
γόβες και ταγιέρ
Θα κόβουν βόλτες στην πλατεία
Ωραίος καιρός σήμερα 
θα λένε 
πολύ σου πάει το βόλεμά σου

Επιτέλους μάκαρες 
αθύρματα στα χέρια μας
θα ενδυθούν δικές μας πεποιθήσεις 



«Όσα γράφονται σήμερα»                            ΣυνΠοιείν

ΕΥΤΟΠΙΑ

Βουλιάζω στους ξεχασμένους βάλτους 
που μια νύχτα 
μου αφηγήθηκε ο παππούς παραμύθια 
με σκιές φαντάσματα γενναίων  
Νύχτες και νύχτες λέει περιφέρονταν 
σε βαλτονέρια και ραγάζια με νερόφιδα
παλεύοντας με λήθη αόρατη 
Τα ψάρια παράξενα μεγάλα   
μύριζαν το βούρκο 
που έβοσκαν ανάμεσα στις καλαμιές 
γλυκό φαΐ σε στάση οκλαδόν

Κατρακυλώ στον κάμπο
που μια μέρα με ταξίδεψε η μνήμη  
Υγρές οι νύχτες 
ακουμπούσαν σε κορμιά βρεγμένα
Πόθοι ανεκπλήρωτοι 
κρυφοί καημοί 
όνειρα κρεμασμένα στους γερμένους φράχτες 
Χέρια ροζιασμένα 
κρατούσαν χώματα αφυδατωμένα 
Ήταν μέρες που τα ύγραιναν με δάκρυ   
που ξέφευγε κρυφά στις άκρες των ματιών
στάλαγμα πίκρας δυστοπίας

Λαμπύριζαν αμέτρητα τ’ αστέρια 
Ανάσκελα με σκέπασμα τον ουρανό 
μάταια τα μετρούσαμε 



«Όσα γράφονται σήμερα»                            ΣυνΠοιείν

Ο ύπνος δεν άφηνε ποτέ το μέτρημα να τελειώσει 
ή γιατί  
έτσι κι αλλιώς δεν είχε τελειωμό το μέτρημα
Και τα φεγγάρια κάποτε πασιφαή 
στάλαζαν
ήχους αλλόκοτης σιωπής

Ήταν και νύχτες σκοτεινές τρομαχτικές 
που παραμόνευαν αόρατα αερικά 
τέρατα ζωόμορφα
που στέκονταν στην άκρη απειλητικά  
αλλά πάντα σιωπηλά  

Τα βάτα στα ρουμάνια 
οι ακακίες στις αυλές
οι λεύκες στα τρεχούμενα νερά 
όλα τσαλαβουτούν σ’ ερειπωμένους χρόνους 
Σκάβαμε τη γη με μαυρισμένα νύχια 
φτιάχναμε εφήμερα ποτάμια 
ταξιδεύαμε με χάρτινες βαρκούλες 
όχι μακριά 
στο διπλανό χωριό
Αλήθεια δεν ξέραμε αλλού να πάμε 

Αυτός ήταν ο τόπος μου 
Δεν ήταν ουτοπία 
Αν και ηχούσε ως Ευτοπία    



«Όσα γράφονται σήμερα»                            ΣυνΠοιείν

    ΑΥΤΗ ΤΗ ΝΥΧΤΑ

          Η πόλη απόψε 
απεκδύεται το προσωπείο της απάθειας
          Αυτή τη νύχτα
γκρίζα κτίρια     δρόμοι ερημικοί 
γράφουν στα κενά τους απουσίες 
          Αυτή τη νύχτα διάλεξα 
και άφησα τις σκέψεις μου να περιπλανηθούν
          ανάμεσα 
σε φόβους υστερικούς
       σε προσδοκίες μάταιες
            σε πόθους ευσεβείς
                 σε ελπίδες φρούδες
         Αυτή τη νύχτα 
λευτέρωσα τις σκέψεις μου 
από τα δεσμά της λογικής 
αποφυλάκισα τους στοχασμούς μου
από εγκλεισμούς συναισθηματικούς 
        Αυτή τη νύχτα
περπάτησα γυμνή πάνω στα γήινα αποκαΐδια 
Τ’ άφησα όλα πίσω μου 
Στα χείλη μου ζωγράφισα ένα πελώριο χαμόγελο

Από την ποιητική συλλογή Ευτοπία, 2016



«Όσα γράφονται σήμερα»                            ΣυνΠοιείν

    Γιώργος Δάγλας

Ο Γιώργος Δάγλας γεννήθηκε στην Ιθάκη το 1958, όπου
και  τελείωσε  το  Ναυτικό  Λύκειο,  χωρίς  ποτέ  να
μπαρκάρει.  1977,  Αθήνα.  Προλαβαίνει  ζωντανούς  τους
τελευταίους ρεμπέτες. Ακούει τον Ρούκουνα και πίνει ούζο
με  τον  Γιάννη  Κυριαζή.  1980,  άγριες  διαδηλώσεις-
καταλήψεις. Δουλεύει κομπάρσος με τη μεσολάβηση της
Κατερίνας  Γώγου.  Με  τον  Άσιμο  στο  υπόγειο  της
Αραχώβης.  Γράφει  στο  “Ιδεοδρόμιο”  του  Λεωνίδα
Χρηστάκη.  Παράλληλα  βιοπορίζεται  ως  βιομηχανικός
εργάτης,  ταβερνιάρης  και  υπάλληλος  γραφείου  τελετών.
1982,  εκδίδεται  η  «Μέρα  των  Φωταγωγών»  στον
Ελεύθερο Τύπο. 1985, αποσύρεται στην Ιθάκη. Εκδίδει την
τοπική  εφημερίδα  “Άγονη  Γραμμή”,  διορίζεται  στο
νοσοκομείο  και  παντρεύεται.  1992,  παραιτείται  από
δημόσιο και  συζυγικό βίο και  φεύγει  στη Θεσσαλονίκη.
Γράφει, πίνει, χάνεται. 1999, εκδίδεται το “Μαύρο Χιόνι”
στις εκδόσεις Ελλέβορος (Άργος). 2004, επιστροφή στην
Ιθάκη. Ετοιμάζει την καινούργια απόδραση». 



«Όσα γράφονται σήμερα»                            ΣυνΠοιείν

Τόση έρημος,
  λες,
πού πήγε;

Και τώρα δυο κόκοι άμμου
   σ' αυτήν την κλεψύδρα...

Και τρέχεις έντρομος,
     μέσα στη νύχτα
να ψάξεις το ποδήλατο
που σου κλέψανε παιδί.

2.
Επιστρέφω, 
να ράψω ερμητικά 
τα μάτια των προδομένων 
τα ράκη να φορέσω των μοναχών 
και στους καταραμένους 
την άφεση να δώσω. 
Έρχομαι, 
να πέσω εδώ στη μέση της αρένας 
χωρίς αίμα και μνήμα, 
χωρίς καθρέφτη κι ελπίδα, 
χωρίς Αίγυπτο, Ακαρνανία και όρη. 
Τα βήματα του θηρίου ακολουθώ 
τη μυσταγωγία του ανομολόγητου έρωτα. 
Ορκίζομαι στο όνομα των πλοίων 
που δεν λύσαν ποτέ τα σκοινιά τους. 
Εκλιπαρώ το τρύπιο βλέμμα, 
ανοίγω τον στρόβιλο των νεκρών ημερών 
Έρχομαι με τους τελευταίους να πέσω 
εδώ στη μέση της αρένας. 



«Όσα γράφονται σήμερα»                            ΣυνΠοιείν

3.    
Η ΠΛΑΝΗ ΤΟΥ ΧΡΟΝΟΥ

Αυτή η πλάνη του αιώνιου έφηβου,
και η πεισματική μου άρνηση,
να συνεργαστώ με τον χρόνο και τις ''αρχές''
με έφτασαν.
να γυρνώ, ρέμπελος και άπατρις
ταχτοποιώντας τσαλακωμένα χαρτιά
με ακατανόητα λόγια,
κατηφορίζοντας τους ίδιους δρόμους,
συναντώντας τα ίδια άγνωστα βλέμματα,
τις ίδιες θλιμμένες προθήκες,
την ίδια παρέα που γλεντάει από τότε,
την ίδια διαδήλωση που δεν τελείωσε ποτέ,
τα ίδια χαμόγελα χαρούμενων κοριτσιών.
Μα το απόγευμα αυτό,
ήρθε από κάπου αλλού.
Το είδα έπο μακριά και το γνώρισα
σαν μια άγνωστη που σου έμοιαζε
και την ακλούθησα,
σε μια μάταιη ελπίδα.
Κάποτε πίστευα,
πως θα έγραφα ένα ποίημα
καλύτερο από την ''Λευκοθέα'',
κι αυτή θα γυρνούσε θα γυρνούσε ξαφνικά,
θα μου έβαζε μια ηλιόπετρα στο χέρι,
και θα μου έλεγε,
''Πάλι άργησες. Σε συγχωρώ. Πάμε.''



«Όσα γράφονται σήμερα»                            ΣυνΠοιείν

4. 
ΡΩΣΙΚΗ ΡΟΥΛΕΤΑ

Μπορείς να χτυπήσεις ένα τατουάζ
με τον τρομερό δράκο της Σαγκάης,
στο δεξιό σου ημισφαίριο.
Μπορείς να ξεγελάσεις τον τερματοφύλακα,
και να στείλεις την ομάδα σου στο μεγάλο τελικό.
Σου είναι εύκολο, να χορέψεις στη βροχή,
και μια στρατιά ερωτευμένοι υπνοβάτες
να σε ακλουθούν.
Ξέρω ακόμα,
πως μπορείς να ηγηθείς της μεγάλης σταυροφορίας 
εκφωνώντας πύρινους λόγους στα πλήθη.
Στο τέλος ,
θα διασχίσεις τον μυστικό ωκεανό,
και θα επιστρέψεις ντυμένος την πορφυρή εσθήτα
να αναλάβεις την διακυβέρνηση.
Όμως,
δεν θα μπορέσεις ποτέ να πατήσεις τη σκανδάλη
στο μάταιο παιγνίδι
των Ρώσων συντρόφων.



«Όσα γράφονται σήμερα»                            ΣυνΠοιείν

5.  
Είχα μεγαλώσει γρήγορα.
Ερχόμουν από τη στέπα.
Ένα μακρινό ταξίδι,
χωρίς αποσκευές και πυξίδα.
Λίγα παλιά χαρτιά,
με παράξενες λέξεις,
κι ένα παιδικό παιγνίδι,
τα υπάρχοντά μου.
Όταν με ανέκριναν,
ευγενικά και ευθαρσώς,
είπα
''Ένα γεράνι στην οδό Φορμίωνος, ήρθα να δω.''
Δεν έχω άλλη μνήμη,
δεν έχω άλλο αίμα.
ΕΤΣΙ ΕΙΠΑ.



«Όσα γράφονται σήμερα»                            ΣυνΠοιείν

Αλέξανδρος Πλάτων Δέλτα

Ονομάζομαι  Αλέξανδρος  Δημόπουλος  και
χρησιμοποιώ  το  λογοτεχνικό  ψευδώνυμο
Αλέξανδρος  Πλάτων  Δέλτα.  Γεννήθηκα  στην
Κομοτηνή τα πέτρινα χρόνια του εμφυλίου και
τα τελευταία χρόνια μένω μόνιμα στην Πάτρα.
Με την λογοτεχνία ασχολούμαι από το 1988 και
έχω εκδώσει 17 βιβλία. Είμαι ενεργό μέλος της
INTERNATIONAL  SOCIETY  OF  GREEK  WRITERS  &
ARTISTS και  αρκετά  ποιήματά  μου  έχουν
δημοσιευτεί  σε  λογοτεχνικά  περιοδικά.  Στην
άλλη  μεγάλη  μου  αγάπη  την  ζωγραφική,  έχω
παρουσιάσει  την  δουλειά  μου  σε  2  ατομικές
εκθέσεις.



«Όσα γράφονται σήμερα»                            ΣυνΠοιείν

ΟΤΑΝ ΤΑ ΠΕΡΙΣΤΕΡΙΑ ΠΕΤΡΩΣΑΝ

Όταν άρχισαν οι παρελάσεις των μηχανών
τα σμήνη των περιστεριών αποκαθηλωθήκαν
από τα λευκά σύννεφα 
και κατρακύλησαν
στα λιβάδια των κοράκων
που μ’ ενθουσιώδεις κοασμούς τα υποδέχτηκαν .

Το εν λόγο γεγονός
θα περνούσε σχεδόν απαρατήρητο
αν από τας πόδας των μανάδων
δεν έτρεχε πύον, ίδρωτας και φρέσκο αχνιστό αίμα
καθώς μεγάλα ηφαιστιογενείς κύματα
βύθιζαν στην άμμο
τα σύνεργα ψαρικής των λούτσων
υπέρ αναγεννήσεως της καθόδου των Δωριέων
καθώς ελέχθει, από τους φύλακες των λειψάνων
που διαμέσου της ανασυγκροτήσεως
επέτυχαν την συγκόλληση ετερόκλιτων
χρωματικών ουράνιων  κιγκλιδωμάτων.

Τότε συνέβη το αναπάντεχο!

Η μέγγενη σφυρίζοντας σκοπούς εύθυμους 
στραγγάλισε την χύτρα
απ’ όπου ξέφυγαν πίδακες χιονιού
στολίζοντας το πορφυρό χαλί 
όπου περήφανα περπατά η Α.Μ.  Δρεπανοφόρος ο 3ος
είναι ακριβώς, η σωτήρια εποχή της ευδαιμονίας.       



«Όσα γράφονται σήμερα»                            ΣυνΠοιείν

    ΑΤΡΕΙΔΕΣ

Από τη θάλασσα ακούγονται βροντές.
Πυκνοί καπνοί ανηφορίζουν έως τα σύννεφα.
Σε λίγο, σκούρες σαρδέλες ξεμπαρκάρουν 
στην παραλία.
Με σπόρους στάρι θα τις ταΐσω 
και θα αιχμαλωτίσω λίγες αχτίδες 
απ’ τον ήλιο για να τις αφήσω δίπλα 
στους γόνους να ζεσταθούν.
Ύστερα θα ρουφήξω ηδονικά τον καπνό 
από το σέρτικο τσιγάρο και θα αφήσω 
τη ματιά μου να ταξιδεύσει έως των παιδιών 
την αλάνα.
Μερικά παιδιά σκέπτομαι, δεν θα μεγαλώσουν.
Κάποια άλλα, θα μεγαλώσουν με τους εφιάλτες 
και τον πόνο για συντροφιά.
Είναι που πρέπει να ευαισθητοποιηθούν 
οι λαοί για να σταματήσουν τους πολέμους 
και τις εμφύλιες συγκρούσεις.

 



«Όσα γράφονται σήμερα»                            ΣυνΠοιείν

ΗΘΙΚΕΣ ΑΞΙΕΣ ΚΑΙ ΜΑΜΜΩΝΑΣ

Μεγαλώσαμε  με  των  ποιητών  τις  πένες
     στίχους  να  γράφουν
     με  το  αίμα  από  τις  φλέβες  τους
     για  τον  έρωτα  και  την  επανάσταση .
Σήμερα  οι  ιχνηλάτες    
     των  διεφθαρμένων ψυχών
     μας  πετροβολάνε  με  τις  πέτρες
     της  διαφθοράς
για  να  γίνουμε  ένα  με  τον  οχτρό 
     και  την  ευδαιμονία  της  αφθονίας .
Διδασκόμαστε  να  κλέβουμε  
      απ’  το  μέλλον  των  παιδιών  μας  
      και  των  παιδιών  των  παιδιών  μας .
Καταντήσαμε  μαλθακοί , οκνηροί
      και  υστερόβουλοι .
Κόλακες  και  ζηλόφθονες  κυνηγάμε 
            της  ουτοπίας  την  ευτυχία 
            μέσα  από  στιγμιαίες  δώσεις
            καταναλωτικής  κραιπάλης. 
Θαυμάζουμε  όσους  τις  αξίες  τους
             καταθέσανε  στο  βωμό  
             του  θεού  Μαμμωνά.
Τους  ακολουθούμε  έχοντας  αδειάσει 
      τις  αίθουσες  των  στοχασμών  μας. Όλες.
Κι  έτσι  απλά, αφηνόμαστε  χωρίς  σκέψεις
      στην  εκπόρνευση  των  αξιών  μας .  



«Όσα γράφονται σήμερα»                            ΣυνΠοιείν

ΤΟ ΑΙΜΑ ΤΩΝ ΑΝΘΡΩΠΩΝ

Είναι  η  αλαφράδα
της  γνώσης
που  περιδιαβαίνει
στο  θέατρο του κόκκινου  Κάμπου.
Το  αίμα  να χαράζει το μίσος
πάνου  στις  λευκές  πέτρες.
Και τα μυστικά  πόκρηβε η αγνοία  
στα  σωθικά  της,  
είναι  λείψανα   
από  ανύπαρχτους  θεούς
που  ακόμα  ζητάνε  να  γλύψουν
ό,τι  απόμεινε  απ’  το  αίμα.
 
Ο ΠΟΙΗΤΗΣ

Ένας  φθαρμένος  ποιητής   είμαι..
Θα  με  βρείτε
Στους  ανοιχτούς  ορίζοντες  του  ήλιου.
Ψάξτε  με
στις  αλάνες  των  παιδιών,
στο  κλάμα  του  νεογέννητου,
στα  ηλιόφωτα  λιβάδια  της  Εδέμ,
στο  πρώτο  φιλί  της  κόρης,
στο  κάδρο  με  τους  ταπεινούς,
στους  όρκους  των  ερωτευμένων,
στους  άστεγους  τυφλοπόντικες,
στους  πόνους  της  γυναίκας  όταν  γεννοβολάει,
στους  αδικοχαμένους  νεκρούς.
Εκεί   θα   περιφέρομαι,   το   λάβαρο  κρατώντας   του
Έρωτα…



«Όσα γράφονται σήμερα»                            ΣυνΠοιείν

     ΟΠΤΑΣΙΑ ΛΟΥΟΜΕΝΗ
     
Αχ! Αναδυομένους  έρωτες
έχω  γνωρίσει  πολλούς
και  της  γης  τους  νέους
αλλ'  και  τ' απομεινάρια
από  παλαιούς  πολιτισμούς
έχω  περιδιαβεί.
Όμως,  της  αθωότητας  που  φέρνει
ο  χρόνος  ομορφιά
δεν  θα  ξαναντικρύσω.
 
Σκαρφαλωμένος  στον  αυλότοιχο
την  οπτασία  λουόμενη
να  βλέπεις.
Φουρτούνα  η  θάλασσα  μέσα  σου
χωρίς  να  το  προσδιορίζεις. Και,
η  αστραπή  να  'ρχεται
κατευθείαν  στα  οπίσθιά  σου.

Ύστερα,
τη  βροχή  απ'  τα  μάτια  σου
με  την  ποδιά  της  να  σκουπίζει.
Συνεχίζεις  στην  αλάνα  να  παίζεις
κλοτσώντας  το  πάνινο  τόπι.
Το  βράδυ  θα  τραγουδήσουν  καντάδες
περαστικοί  κιθαρωδοί.
Και  κάπου  στα  μέσα  του  όρθρου
πονηρά  τελώνια  θα  έρθουν  γλυκά
να  γαργαλήσουν  τα  όνειρά  σου. 



«Όσα γράφονται σήμερα»                            ΣυνΠοιείν

    ΩΔΗ ΣΤΗ ΣΤΑΘΙΑ* 

Ωραία  σαν  περιστέρα  είναι  η  κόρη
καθώς  ταξιδεύει  πάνω στη  λέμβο
με το πανί   ανοιχτό   
και τον  βαρκάρη όρθιο   
τη  λαγουδέρα  να  κρατά.  
Διασχίζει  τους  ουρανούς,
όλο  ευθεία,
για  τα  Ηλύσια  Πεδία.

Έχει για παραστάτες    
των  παιδιών  τα  δακρυσμένα  όνειρα 
και  των  πουλιών  τις  ωδές.

Ωραία  σαν  περιστέρα   είναι  η  κόρη,
λέει  ο  φύλακας  
και  δείχνει το  παιδικό  κορμί       
πλημμυρισμένο  απ’ το λευκό  φως 
της αθωότητας   
καθώς  οι  φωτεινές αχτίδες
αντανακλάνε στις  αρχαίες πέτρες
μαστιγώνοντας  το  σκοτάδι,  
μα  και  τις  δικές  μας  ενοχές.

*η Σταθιά ήταν από την Πτολεμαΐδα.
Στα 15ης χρόνια, πέθανε από 
υπερβολική χρίση ναρκωτικών. 

  



«Όσα γράφονται σήμερα»                            ΣυνΠοιείν

ΟΙ ΝΑΝΟΙ

Ω,  εσείς,  πανύψηλοι  νάνοι -  εκδότες  της  κοιμώμενης  
Ιεριχούς!

Ω,  εσείς,  γιγάντιοι  νάνοι –πανούργοι  πυρφόροι της
καιομένης  Αλεξάνδρειας!

Ω,  εσείς,  τεράστιοι  νάνοι -  θιασώτες   χρηματόβιοι των  
λιωμένων  πάγων!   

Ω,  εσείς,  μεγαλομανείς  νάνοι- ακόλουθοι,  ρήτορες  και  
χορωδοί  των  θαυμάτων της  νεκρικής  στεντόρειας  φωνής!

                          
                       ΠΑΥΣΗ  
                       [πριν απ’ τον θρήνο]

Είπες  ότι  μ’ αναζήτησες  μες  στο  λιωμένο  θέατρο  του  παραλόγου
και  δεν   ήμουν  παρών.
Ύστερα,  για  να  ψάξεις  καλύτερα,  ανέβηκες  τη   βουνοκορφή  
κι απήγγειλες   σε  στίχους   τ’ όνομά  μου.
Κουράστηκες  να  με  αναζητάς…

Αργότερα,   ταμπουρώθηκες  μέσα  στη  λήθη  της  αλησμονιάς  
κι  έσβησες τη  δάδα της αλήθειας  και του έρωτα.     

                        
     



«Όσα γράφονται σήμερα»                            ΣυνΠοιείν

                     ΠΑΥΣΗ  
                        [μετά τον θρήνο]

Φίλε  κι  αδελφέ  μου,  σε  είδα  όταν  μ’ έψαχνες…

Δίπλα  απ’  το  κουφάρι  μου  πέρασες
με  την  αγωνία  ν΄ αυλακώνει,  σχεδόν  αδιάφορα,  
τις  παρειές  σου.
Μα  κι  όταν  μες  απ’  τους  στίχους  με  καλούσες, 
αιχμάλωτος  ήμουνα  των χθόνιων  ιπποτών του Κάτω Κόσμου.   



«Όσα γράφονται σήμερα»                            ΣυνΠοιείν

Αγαθοκλής Δημητριάδης

Στην  εφηβεία  μου,  διάβαζα  μεγάλους  ποιητές
για να μάθω την αλήθεια..Διάβαζα συνθήματα
στους τοίχους,για να μάθω την ζωή. Διάβαζα τα
μάτια  των  ανθρώπων,για  να  μάθω την αγάπη.
Γέμισα  την  ψυχή  μου..τις  τσέπες  μου  με
άλλοθι..τα  βάφτισα  οικογένεια..Κάποιες
φορές,τους έγραφα τα νέα μου. Χρόνια μετά,το
κάνω ακόμη. Από αγάπη και από χρέος



«Όσα γράφονται σήμερα»                            ΣυνΠοιείν

Παγωμένη η νύχτα, 
το σφύριγμα του αέρα,  συνοδεία μουσικής της βροχής,την έκανε να
φαντάζει ακόμα πιο κρύα.  Σήκωσα την κουβέρτα να την κάνω διπλή
στα πόδια σου, ξύπνησες χαμογελώντας,  αυτό είναι αγάπη μου είπες,
εκεί στην μαλλιαρή άκρη της κουβέρτας. Σε πήρε ξανά ο ύπνος, χωρίς
να κρυώνεις αυτή τη φορά,έφτανε μια μικρή άκρη .Την άλλη τη φορά,
καλοκαίρι,  ένα χωνάκι παγωτό,  καταδικασμένο να  λιώσει  πριν
φαγωθεί,  στο τελείωμα,  μισή κλεψύδρα αιώνιας στιγμής,  εκεί στην
άκρη που άφριζε και έσταζε, εκείνο που δε χαρίζεις ποτέ, εκείνο σου
έδωσα, αυτό είναι αγάπη μου είπες, εκεί στο τελείωμα στην άκρη του
παγωτού.  Στις ανάδοχες συσπάσεις,  στην ηδονή που δεν έχει τέλος,
σαν τη σκύλα που ξεγεννάει,  ελπίζοντας να είναι το τελευταίο,
ελπίζοντας μαζί να μην τελειώσουν ποτέ,  όταν τα πρώτα ονόματα
έρχονται εύκολα,  στο τελείωμα ,στην άκρη του τοκετού,  τότε τα
κύματα αγκαλιάζουν το βράχο,  ανίσχυρος και μικρός όσο ποτέ,
δέχεται τη χαρά και το καημό,  αυτό είναι αγάπη μου είπες,
καλουπωμένη,  εκεί στην άκρη του διπλού κρεβατιού,Στη γωνία,  στο
τελείωμα του δρόμου, εκεί στη άκρη γύρισες το κεφάλι, να δεις αν σε
βλέπω,  χαρούμενη  φώναξες ,  αυτό είναι αγάπη. Απομακρυνόσουν
χωρίς να ξεμακραίνεις από μέσα μου, αυτό είναι αγάπη εκεί στην άκρη
του δρόμου,  ξημερώματα,Στα τελειώματα,  στη μοιρασιά του
ελάχιστου του λίγου,  στις άκρες είναι η αγάπη.Όταν βυθίζεσαι μέσα
μου σε αποχαιρετώ κάθε φορά με μάτια ολόλαμπρα, αυτό είναι αγάπη,
έτσι μου είπες. 

Α.Δ "Αυτό είναι αγάπη"



«Όσα γράφονται σήμερα»                            ΣυνΠοιείν

Για να μη χαθώ μετράω τις πλάκες από τα πεζοδρόμια.  Όταν
στρίβω γυρνάω τη πλάτη μου στο τοίχο,  στον πρώτο τυχαίο
τοίχο ,τραβάω μια νυχιά στο ύψος των ματιών μου , να ξέρω οτι
πόνεσε ,να με θυμηθεί όταν περάσω , να ακούσω τη κραυγή του.
Για να μη χαθώ μετράω τους ζητιάνους ,τους βλέπω στα μάτια
όταν προτάσουν χέρι χωρίς φωνή ,θα με θυμηθούν όταν
ξαναπεράσω , δε θα απλώσουν το χέρι ,θα με λυπηθούν , ξέρουν
δεν έχω τίποτε να δώσω..Για να μη χαθώ μετράω τις κόρνες από
τα αμάξια ,σταυροδρόμι πρώτο ,  χιλιάδες τροχοφόρα ,  πόσα
ακόμη έχω μπροστά ;Καλύτερα τα μάτια να αριθμώ των οδηγών
εκείνα που βιάζονται να φτάσουν ,εκείνα που δεν έχουν
προορισμό.  Για να μη χαθώ μετράω τα πάρκα που με είχες
αγκαλιά , το βλέπω, ένα ήταν, μόνο ένα, μια η βραδυά. Σήμερα
κόψανε το τελευταίο δέντρο, ξηλώσανε τη παιδική χαρά.
Ας γυρίσω πριν νυχτώσει ,  δεν έχω λόγο να ξαναβγώ ,θα γίνω
και εγώ ένας τοίχος ,  τυχαίος σαν όλους τους άλλους ένας
ζητιάνος που δεν ξέρει άλλο από το παρακάλι,ένας οδηγός που
βιάζεται να φτάσει.Κανείς δρόμος δεν είναι αρκετός ,ένα πάρκο
που δεν έχει δέντρα παρά μόνο σκιές,  τα φιλιά και οι χαρακιές
πρώτα φυγαδεύτηκαν,από τη κούνια έμειναν τα σχοινιά.Έχασα
τη χαρά όταν έφτανε ψηλά έχασα τη θλίψη όταν τα πόδια
σκάβανε το χώμα,ήταν πιο απλό να αφήνω ψίχουλα..Εκείνο το
παραμύθι δεν θυμάμαι ,είχε καλό τέλος;γιατί αυτό είχε μόνο
αρχή.  
Α.Δ "παραμύθι δίχως τέλος"



«Όσα γράφονται σήμερα»                            ΣυνΠοιείν

Ακόμα δεν έχω γεννηθεί,σε πενήντα χρόνια θα σβύσω
σαράνταεννιά κεριά και μια μικρη λαμπάδα.Τώρα που σαν
ιδέαυπάρχωέμαθα να ακούω,  μέχρι το σπέρμα φωλιάσει και
ζεστάνει αγαπημένης μήτρα,θα ζήσω σαν ιδέα ,  τώρα ξέρω οτι
ακούω, Είναι οι μοναδικές ώρες ελευθερίας,όταν μεγαλώνοντας
στη κοιλιά της μάνας,  θα μιλήσω ,θα φωνάξω για τις ώρες που
έζησα σα πουλί, ύστερα για δυό χρόνια θα σωπάσω, θα περιμένω
και θα περιμένω μια αναγγελία ,κατι καινούριο να φανεί. Όσο
δεν θα έρχεται ,θα ειμαι γέρος , χωρις δόντια πως να λυγίσω το
σπαθί ;θα ειμαι γέρος ,ικανός μόνο να κοσκινίζω του τάφου μου
το χώμα.  Οι αμφιβολίες έμειναν ίδιες ,οι φόβοι μεγάλωσαν,οι
έρωτες σβύνουν οταν φωτίζουν ,όταν καίνε πιο πολύ.  Δε θα
γεννήσω παιδιά ,  έχουν πεθάνει οι ιδέες ,δε θα ζήσουν μια
στιγμή επάνω στα κλαδιά.Σήμερα σου είπα ψέματα οτι σ
άγαπώ ,  ήμουν σίγουρος οτι αύριο θα σ άγαπάω πιο πολύ απο
χτες.Το ψέμα και η αλήθεια είναι μια αναγγελία ζωής ,είμαι πάλι
νέος ,ακούω και μιλάω είσαι εδώ ,  αυτό είναι αιχμαλωσία μα
είναι και απόδειξη ζωής. Μια μικρή λαμπάδα ήταν η ευχή ,όχι να
σε γνωρίσω μα να μη σε χάσω ,αυτή ήταν η ευχή πενήντα χρόνια
πριν όταν ζούσα,όταν ζούσα σαν ιδέα ,  σήμερα τα βλέπω τα
παιδιά ,απο μακριά με χαιρετούν.

          Α.Δ "Αναγγελία ζωής"



«Όσα γράφονται σήμερα»                            ΣυνΠοιείν

Τα πάντα εν σοφία εποίησε ''

μεγώ θα ήθελα να έχω δυο καρδιές από μια στο ύψος του
αστραγάλου ,'οταν πλένω τα πόδια να ελευθερώνονται απ' τους ατμούς
,το αίμα και η κρυμένη επιθυμία ,ανάμεσα τους να είναι το κενό ,εκεί
να χάσκει ο εγωισμός και να γελάνε περιφρονητικά και οι δυο που τον
βλέπουν μακρυά τους να κοιμάται.Τα μάτια θέλω ένα να είναι..ένα
μπροστά και ένα πίσω απ' το κεφάλι,να μη χάνω λεπτό απ' τη θέα
σου,ούτε όταν μαγειρεύω ,ούτε όταν κοιμάμαι ,  ούτε όταν αλλάζουν
σε μια στιγμή τα πλάνα και του έρωτα οι μάχες ,εκείνες που δεν
υπάρχει νικητής ούτε και χαμένος.Θέλω από ένα αυτί και μια μύτη
ζευγάρια να είναι σπαρμένα σε όλο το σώμα ,να μη χανω καμμιά
ψιθυριστή κραυγή ,καμμιά τρομαγμένη σου σιωπή,να μυρίζω την πιο
απόκρυφη σου οσμή,εκείνη που ποτίζει κάθε πόρο με τη πιο ταπεινή
αγωνία ,''πότε θα σε δω ''; θα σου αρέσει το φαί''; ''θα ζήσω ένα λεπτό
πριν από εσένα '';Με λίγο άγιο χώμα βαπτισμένο σε κολασμένους και
ανείπωτους πόθους να σπείρω άνθη άμυρα και όπως γεννιέται κάθε
λουλούδι από τον πιο άσημο σου πόρο να του δίνω όνομα κατ'όπως
κλείνουν και γνέφουν τα μάτια.Θεέ μου επίτρεψε τον μακρινό ανηψιό
σου ,το ταπεινό σου παραπαίδι ,  τον αφοσιωμένο υπηρέτη των πιο
σκληρών σου εντολών,  τον  αποδιοπομπαίο ερμηνευτή των πιο
ανάλγητων σου νόμων ,τον μάρτυρα αδικοχαμένων ψυχών.Σου χαρίζω
όλους τους γνωστούς και άγνωστους κόσμους να τους διαφεντέψεις
όπως εσύ λογάς και νοιάζεσαι.Άφησε αυτό το κορμί να είναι δικό
μου ,να είναι ο κόσμος ο δικός μου ,  να τον χτίσω όπως επιθυμώ,με
δυο καρδιές πιο χαμηλά από ποτέ, με δυο μάτια ένα σε κάθε πλαγιά
,αυτί και μύτη διάσπαρτα ζευγάρια και σε κήπους κρεμαστούς με
αβάπτιστα λουλούδια να είναι καλά κρυμμένος από τα μάτια των
ραντισμένων με χολή και θειάφι                   

 Α.Δ "Προσευχή"



«Όσα γράφονται σήμερα»                            ΣυνΠοιείν

Δημήτρης Θ. Δημητριάδης

Γεννηθείς  το  1960  στο  μικρό  ορεινό  χωριό
Αισύμη  της  επαρχίας  Αλεξανδρούπολης  και
κατοικεί μονίμως σε αυτήν. Ασχολείται με την
ποίηση και τη φιλοσοφία και έχει εκδώσει ένα
βιβλίο με ποιητικούς στοχασμούς με τίτλο
 «Κι όμως,                                                         
τα περισσότερα δεν ανθίζουν» το οποίο στέκει 
αμέριμνο στην Εθνική Βιβλιοθήκη.\



«Όσα γράφονται σήμερα»                            ΣυνΠοιείν

ΜΥΘΟΣ

μια αγάπη στο δρόμο.
έξω πάντα κατοικεί κι εσύ δεν τη βλέπεις.
περιθώρια φτιάχνει κι ελπίδες χτίζει
στων παιδιών τη μουσική.

πες μου. 
πες μου ήρωα του μύθου.
ποιος γιγαντώνει τη φωτιά στα σωθικά
των νέων κοριτσιών που διψούν
μια φαντασία φιλική. 

ω θεέ μου! μοιάζεις ανήμπορος
και κρύβεσαι στων ανθρώπων 
τα λάθη. 
ω θεέ μου! μοιάζεις αταίριαστος
κι αφήνεσαι στων ερώτων 
τα πάθη.



«Όσα γράφονται σήμερα»                            ΣυνΠοιείν

ΚΑΛΗΝΥΧΤΑ

μια καληνύχτα γεμάτη είδωλα.
γεμάτη από μοναξιές 
και άδειους τοίχους. 
κι άρχισαν οι άνθρωποι 
να στεναχωριούνται
σαν δεν μπορούν το πιο απλό.
να ζήσουν 
ως τα πέρατα του ενός κόσμου.

κι άρχισαν να σκέφτονται 
πως πήρε η ζωή λάθος κοντύλι 
και λάθος ταξίδια έγραψε. 
κι άρχισαν να πληγώνονται
κι αρχίνησαν να ρωτούν τι έφταιξε. 
πως αγάπες πολλές έχασαν
και πως τίποτε γι' αυτούς 
εύκολο δεν ταίριαξε.



«Όσα γράφονται σήμερα»                            ΣυνΠοιείν

 ΧΑΜΕΝΗ ΜΑΧΗ

έχω γνωρίσει 
τους περισσότερους ανθρώπους
που βρέθηκαν στη πορεία μου.

όλοι ήθελαν να είναι νικητές.
κανείς τους δεν διέφερε από μένα.

νομίζω πως κάπου εδώ,
στη διασταύρωση των γεγονότων 
και των αλλεπάλληλων μαχών
εξοντωθήκαμε συναισθηματικά όλοι.

για το τίποτε.
για να 'χουμε να λέμε πως,
κάποτε, στη μάχη αυτή, 
ήμουν κι εγώ εκεί.



«Όσα γράφονται σήμερα»                            ΣυνΠοιείν

ΠΕΡΙΞ ΤΟΥ ΕΑΥΤΟΥ ΜΟΥ

αυτό το βράδυ 
κράτησε μια αναπνοή ακόμα.
πάρε μια τολμηρή απόφαση 
και σ' ένα φεγγάρι επάνω
ζωγράφισε κύκλους να μην χάνονται.
βρες έναν τρόπο
και τάξε μου μια ζωή που δεν είναι μάταιη.
κρύψε τη μισητή τη μάγισσα 
και σ' ένα κλαδί που γέρνει
ακούμπησε μιαν ευχή που δεν ξοδεύεται.
για μένα. 
όχι για τους παράξενους παραδείσους.
σου 'χω φυλάξει ένα τέλος 
από θάλασσα πνιγμένη 
και ένα όνειρο από κλωστή κομμένη. 
σου έχω και μιαν αρχή που όσο παλιώνει
όλο και ομορφαίνει.



«Όσα γράφονται σήμερα»                            ΣυνΠοιείν

Διώνη Δημητριάδου

Η  Διώνη  Δημητριάδου  γεννήθηκε  στη
Θεσσαλονίκη αλλά ζει εδώ και πολλά χρόνια στην
Αθήνα. Αξιοποίησε τις σπουδές της σε ιστορία και
αρχαιολογία  διδάσκοντας  σε  δημόσια  λύκεια.
Γράφει ποιήματα αλλά και πεζά (λογοτεχνικά και
δοκιμιακά) και ασχολείται με τα γραπτά των άλλων
κάνοντας επιμέλειες εκδόσεων και δημοσιεύοντας
άρθρα  κριτικής  λογοτεχνίας.  Συμμετείχε  στη
συντακτική  ομάδα  του  περιοδικού  «Η  εν  λόγω
τέχνη» από το 1999 ως το 2004. Έχει εκδώσει έξι
βιβλία (πεζά και ποιητικά) και έχει συμμετάσχει σε
συλλογικές  εκδόσεις,  ενώ ποιήματά της  και  πεζά
έχουν  δημοσιευθεί  σε  λογοτεχνικά  περιοδικά.
Διατηρεί  στο  διαδίκτυο  το  ιστολόγιο  (blog)  «Με
ανοιχτά βιβλία». 



«Όσα γράφονται σήμερα»                            ΣυνΠοιείν

ακίνητο θαλασσινό

ούτε απλός κυματισμός
να συνοδεύσει
με το θαλάσσιο ψίθυρο 
την πολυκύμαντη ζωή
ούτε λευκά θαλασσοπούλια 
με ισοζυγισμένο πέταγμα 
να φέρουν βόλτες στο λιμάνι
σαν κουστωδία
στην έξοδό σου τη  στερνή

ακύμαντη επιφάνεια του νερού
και δυο μονάχα ταπεινοί 
από παλιά ναυαγισμένοι
στις πέτρινες προβλήτες
ακροβολισμένοι 
σε στάση αναμονής 
για μια λυτρωτική απρόσμενη παλίρροια
που να σαρώσει κομμάτια κι απορρίμματα
από ζωή θρυμματισμένη
φτηνά κι ανέξοδα σπαταλημένη

θα το ’θελες καράβι αλιμένιστο
να ταξιδεύεις χωρίς σταματημό
σε υδάτινα τοπία
και μόνο από μακριά 
απόμακρη βουβή 
να αγναντεύεις τη στεριά 
 



«Όσα γράφονται σήμερα»                            ΣυνΠοιείν

με μια σχεδία ατομική 
σαλπάρει το θαλασσινό ταξίδι
και μόνο οι εκλεκτοί το εννοούν
οι άλλοι φεύγουν ομαδόν
ψαρεύοντας τον βέβαιο πνιγμό

νυχτώνει στο λιμάνι
κι όσοι ξεμείναν αναμένοντας
αποχωρούν 
μονάχο κι ασυνόδευτο σ’ αφήνουν
με το στερνό αντιφέγγισμα 
των φώτων στο βυθό

ταξίδι αταξίδευτο 
σε ακίνητα νερά

αποφώλιος

δεν ήταν μόνο μια φωνή 
ήταν στρατός ολόκληρος
κραυγάζοντας προτάσεις αποτρεπτικές
με όρους απαράβατους
κι αυτός αποσυνάγωγος όσο θυμόταν πίσω
το τελευταίο που ήθελε
ήταν η ενσωμάτωση σ’ αυτό το σκυλολόι

με όλα τα θηρία πιο καλά
παρά με σας



«Όσα γράφονται σήμερα»                            ΣυνΠοιείν

τους φώναξε

κι αυτοί σκιαχτήκαν
μια που στόχο βαρύ τον είχαν
δεν είναι δα κι απλό
ένας να μείνει απέξω 
από τη χορωδία των σκληρών 
και αποτρόπαιων φθόγγων
χάνεται η αρμονία των ήχων

στ’ ανάθεμα λοιπόν 
και στο εξώτερον το πυρ
ο απεχθής
ο ειδεχθής

ας απολαύσουμε
οι λοιποί 
το θαυμαστό ομόηχο
της εκλεκτής μας συγχορδίας

«νόστιμον ήμαρ» αλγεινόν

κάθε που λες τότε που… 
και λίγο πριν εκπνεύσει η περίοδος χάριτος
ενός επιεικούς νόστου
έτσι όπως είναι η εικόνα πειραγμένη απ’ τα παιχνίδια του
μυαλού
εισβάλλουν ορμητικά στο σκηνικό άγριοι δαίμονες
και διεκδικούν μια εκδοχή δική τους



«Όσα γράφονται σήμερα»                            ΣυνΠοιείν

προσφέροντας απλόχερα το άλγος

μονάχα έτσι χτίζεται σωστά η λέξη
που αντιστοιχεί στης μνήμης την απόπειρα

τα ψυχρά

πολλή ψύχρα απόψε
που τα θηρία αλυχτούν
κι ο λόγος μας σωπαίνει
πολλή ψύχρα απόψε 
που το αιωνόβιο κυπαρίσσι 
παύει το θρόισμά του 
και τα πουλιά σκορπίζουν
πολλή ψύχρα απόψε 
που σβήνει η στερνή ανάσα 
κι απομεινάρια θλιβερά
οι ίσκιοι τριγυρνούν

ο λόγος 
το δέντρο 
ο άνθρωπος

πέρα μακριά χαράζουν τα σκοτάδια
και δύει το ανέσπερο το φως.



«Όσα γράφονται σήμερα»                            ΣυνΠοιείν

ελάχιστα ποιητικό

σμιλεύοντας τις λέξεις φτιάχνεις γλυπτά ποιήματα
να αστράφτουν στις προθήκες μουσείων ασωμάτων

αν τις αφήσεις όμως ακατέργαστες αυτόνομα να ξεπηδούν 
γεννάς κραυγές που αρέσκονται να περπατούν 
σε γήινες ανθρώπων όψεις

μα όλο αυτό θα πούνε κάποιοι
μοιάζει απλό και τότε ποίηση δεν είναι

μάλλον ξεχνούν πως η γραφή 
με χρώμα και αποχρώσεις και θαυμαστά σκαλίσματα
συχνά παινεύτηκε με ανούσια λόγια και μεγάλα

ενώ η ωχρή στο βλέμμα η στεγνή και κάποτε σκληρή
για την αλήθεια της πολύ πάρα πολύ αγαπήθηκε

η λάμα

το ποίημα δεν συντροφεύει
είναι κακή παρέα
σε οδηγεί σ’ ένα καθρέφτη
καθόλου παραμορφωτικό
ειλικρινή τελείως

το ποίημα μόνο συντροφεύεται
διαρκώς αναζητά μια αθώα ερμηνεία
γιατί η μοναξιά του είναι αφόρητη



«Όσα γράφονται σήμερα»                            ΣυνΠοιείν

όταν ακούς ψιθύρισμα του στίχου
είναι γιατί η λάμα βρήκε στόχο

προσοχή μονάχα
γιατί σε μαγγανεύει με γητειές
να είσαι εσύ 
που θα τραβήξεις το μαχαίρι 
απ’ τη βαθιά πληγή

(πρώτη δημοσίευση στο περιοδικό diastixo)

του θυμού θυμοσοφικά

θυμός παρακοιμώμενος
παραφυλάει όλες τις παρόδους
μήπως μια ηρεμία απρόσμενη κάνει να ξεμυτίσει

αέναος τροφοδότης 
ακούραστος συνοδοιπόρος στα βήματά μου
μαύρο ή γκρίζο φόντο σχεδόν όλων των στίχων μου
συνυπογράφει καταθέσεις εσώτερου εαυτού

μοιάζει καμιά φορά με λύπη
καθώς τις λέξεις καταπίνει 
για να λειάνει κοφτερές γωνίες

δεν ξεγελιέμαι
θυμός στο βάθος είναι
που ορίζοντες ανοίγει



«Όσα γράφονται σήμερα»                            ΣυνΠοιείν

απέναντι σε ανοησία απύθμενη
σε παραλλάξεις των μορφών 
να φαίνονται γλυκύτερες
να κρύβουν το φαρμακερό κεντρί

στο τέλος σύντροφος μου γίνεται
οικείος φιλικός

μόνο που τότε
κινδυνεύω εγώ απ’ αυτόν 
πάντα κακή κατάληξη έχουν  τέτοιες φιλίες

(πρώτη δημοσίευση στο περιοδικό diastixo)

το ύψος των περιστάσεων

σφαγμένη λέξη
με μια ρωγμή καλά κρυμμένη
όπως γέρνεις πάνω της και ψάχνεις
ίσα που διακρίνεται το σκίσιμο
το κοφτερό μαχαίρι δεν βρήκε εμπόδιο
έτσι εισχώρησε βαθιά
και υποχώρησε η σάρκα υπάκουα
το ποίημα τώρα πρέπει 
να σταθεί στο ύψος του
χώρο κατάλληλο να βρει 
και άλλες λέξεις συναφείς
να δέσουνε το νόημα 
αλλιώς ούτε μια κηδεία της προκοπής 
δεν θα γραφεί

(πρώτη δημοσίευση στο περιοδικό diastixo)



«Όσα γράφονται σήμερα»                            ΣυνΠοιείν

                  γιώργης π. κ-δρυμωνιάτης

Ο Γιώργης Π. Κασιμάτης, που εμφανίζεται με το λογοτεχνικό
ψευδώνυμο   Δρυμωνιάτης   γεννήθηκε  στο  Δρυμώνα  των
Κυθήρων  στα  μέσα  του  περασμένου  αιώνα  (  1954)  και  δεν
πέθανε ακόμα.  Τέλειωσε  τις  εγκύκλιες  σπουδές  του στο  νησί
του και στη συνέχεια σπούδασε Οικονομικά στην τότε ΑΣΟΕΕ
και  έλαβε  το  πτυχίο  του  Οικονομολόγου.  Παράλληλα
ασχολήθηκε ερασιτεχνικά από νεαρή ηλικία και  με τις  τέχνες
του λόγου. Έχει εκδώσει μέχρι σήμερα τέσσερα βιβλία:
1. «Κουριόζικες  Τσιριγώτικες  διηγήσεις»  Χιουμοριστικά
Διηγήματα 
Εκδόσεις «ΚΥΘΗΡΑΪΚΑ» 1998.
2. «Οι Θ8 κι ο ‘ξαδοδώ»  θεατρική κωμωδία 
 Εκδόσεις «ΚΥΘΗΡΑΪΚΑ» 2009.
3. «Τάφος με θέα» Αλληγορικό Μυθιστόρημα 
Εκδόσεις «ΖΑΘΕΟΝ ΠΥΡ» 2012.
4. «Επιβίβαση για την Αλεξάνδρεια» Ποίηση  
Εκδόσεις «ΖΑΘΕΟΝ ΠΥΡ» 2013.
Είναι παντρεμένος παραδοσιακά (με γυναίκα) και έχει ένα γιο.
Στις  δραστηριότητές  του  περιλαμβάνονται  επίσης  οι  συμμετοχές
του  στην  ίδρυση  του  κινήματος  Πολιτισμού  «Αίτιον»  και  του
καλλιτεχνικού σωματείου «Έλευσις και Υδράνη» . Είναι ιδρυτικό
μέλος της Ένωσης Επτανησίων Ελλάδας και μέλος της εποπτικής
επιτροπής  της  Ιονίου  Βιβλιοθήκης  καθώς  επίσης  μέλος  στα
διοικητικά συμβούλια της Εταιρείας Κυθηραϊκών Μελετών και της
Κυθηραϊκής Αδελφότητας Πειραιά- Αθήνας. 
Δεν έχει βραβευθεί ποτέ και για τίποτα. Δηλώνει ευτυχισμένος.



«Όσα γράφονται σήμερα»                            ΣυνΠοιείν

έρως προς την Ερατώ

Πάρε με Ερατώ των κυμάτων,
μαζί  σου στα πέλαγα πάρε με,
στους αφρούς των μεγάλων θαλασσών,
στης χαράς και στης θλίψης τα ωκεάνια
αεικίνητα βουνά, πάρε με Ερατώ, 
να χορέψουμε, 
λόγο το λόγο να ημερέψουμε  τις ψυχές, 
τις αλήθειες της γλώσσας
πέρ’ απ΄τα φιλιά να γευτούμε,
να ψάλλουμε άφωνοι κάτω απ’ τον Ήλιο,
μέσα στο πούσι, αραχνοΰφαντη
ωδή να ψάλλουμε
για τα μάτια που λάμπουν
κι αγαπούν και χωνεύονται μες στο καμίνι
των πύρινων λόγων της σιωπής, αχ Ερατώ,
επί των αφρών των κυμάτων σου
έλα πάρε με , τη λύρα σου ν’ ακούσω 
μέσα στη βουή των πολλών, ρίγος, 
εγώ ο λίγος, 
αχ και να γινόμουν εραστής σου Ερατώ,
ν’ αγκαλιαστούμε ασφυχτικά,
Ερατώ μου της ποίησης , Καλλιέπεια εσύ,
των παγανών μου ονείρων αγία,
των ειδώλων μου εσύ παναγία ψυχή, 
μύρο στων ανθών τη φλεγμονή,
ν’ αγκαλιαστούμε τη νύχτα, 
με αγχέμαχο πάθος να ενωθούμε,
έρωτας, ψυχή με ψυχή, ένα εγώ κι εσύ, 



«Όσα γράφονται σήμερα»                            ΣυνΠοιείν

στην εράσμια πράξη δοτοί,
του σώματος και του πνεύματος μίξη,
ω Ερατώ, στου χάους την κοίτη,
στην φάτνη του εγώ, (έλεος, έλεος!)
να μου γεννήσεις κάλλος θέλω! 

Από την ανέκδοτη συλλογή: «Περί του προνομίου της θερμής αμαρτίας»

επιστρέφοντας

Κάθε φορά που επιστρέφω στην πατρίδα,
πρωτοπερνώ από τον τάφο εκείνο
που έκρυψε ‘δω και καιρό βαθιά του
των πρώτων μου ημερών όλο το κάλλος.
«Μάνα,…πατέρα,…. είσαστε καλά; », ερωτώ.
(Καλά φαίνεται να ‘ναι).

Κάθε φορά σταλάζει ένα δάκρυ μου στο μάρμαρο,
λαδώνονται τα χέρια απ’ το καντήλι,
μοσχοβολά λιβάνι ο γύρω ουρανός.
Τους αγαπώ διαρκώς. Χαμογελά ο τάφος.
«Μάνα,…πατέρα,…. είσαστε καλά; », ερωτώ.
(Καλά φαίνεται να ‘ναι).

Κάθε φορά απ’ τις πατούσες μου πετιούνται
ρίζες σκληρές, που εισχωρούν βαθύτερα
απ’ τα θεμέλια αυτού του άσπρου τάφου.
Ριζοβολώ. Ριγώ. Εδώ πατρίδα ελπίδα!
«Μάνα,…πατέρα,…. είσαστε καλά; », ερωτώ.
(Καλά φαίνεται να ‘ναι).



«Όσα γράφονται σήμερα»                            ΣυνΠοιείν

Χέρια κλαδιά. Κορμί κορμός. Αειθαλής η φυλλωσιά,
η ψυχή μου. Όλη μου η γη μια σπιθαμή.
Όλ’  η ζωή δυο δρασκελιές. Έϊ, παιδιά,
όλος ο κόσμος μας εδώ. Γύρω  απ’ αυτόν τον τάφο.

«Μάνα,…πατέρα,…. είσαστε καλά; » ερωτώ ξανά.
(Πολύ καλά φαίνεται να ‘ναι…
 Πολύ καλά φαίνεται να ‘ναι.
 Πολύ καλά φαίνεται να ‘ναι!
στην πατρίδα που κοιμούνται αγκαλιά
κι έρχονται με το θέρος  τα παιδιά και γύρω-γύρω,
γύρω τους, ευτυχισμένα χαχανίζουν).

Από τη συλλογή «Επιβίβαση για την Αλεξάνδρεια»
Εκδόσεις  ΖΑΘΕΟΝ ΠΥΡ 2013

εγώ κι η Νεφέλη

Θωρακιστήκαμε με αγάπη
και περπατήσαμε ανυπόδητοι στον Ουρανό.
Επιτεθήκαμε στ’ αστέρια και τα κυριεύσαμε.
Καταχτήσαμε τον έρωτα, τον κυρίαρχο,
υποτακτικός μας έγινε
και μάς ένωσε με την απειρότητα.
Κάτι στιγμές που δεν έχουν διαστάσεις
προσομοιώνουν τον άνθρωπο με το Θεό.
Ας έρθει ο θάνατος όποτε θέλει.
Εγώ κι η Νεφέλη δεν θα ‘μαστ’ εδώ.

Από την ανέκδοτη συλλογή: «Ίχνη Πάχνης»



«Όσα γράφονται σήμερα»                            ΣυνΠοιείν

στην σύν τροφό μου

Σ’ αναζητώ στις βαθιές εσοχές της ψυχής,
στα εαρινά των δροσοσταλίδων δάκρυα,
στους πόνους της μάνας  γέννας,
στα χαμόγελα των νηπίων επί του στήθους σου,
στα ώριμα του έρωτος μονοπάτια,
στους μόχθους και στις αγωνίες της καθημερινότητας,
στα τρυφερά της αγάπης μου όνειρα.
Σ’ αναζητώ παντού και παντού σε βρίσκω
πανώρια  ενώπιον  της ύπαρξης
με όλο το μεγαλείο της Γυναίκας.

Από την ανέκδοτη συλλογή: «Εφτάζυμος ψυχή διπυρωμένη»

μη

Να περπατώ στους αφρούς,
στην πλάτη μου να κουβαλώ το πέλαγος
κι απέναντί μου  τα μάτια της αβύσσου μου!
Μη με πάρεις αιωνιότητα, μη με πάρεις από εδώ!
Πού θα βρει άλλην τέτοιαν γαλήνην η ψυχή μου;

Από την ανέκδοτη συλλογή:                                                  
«Πυρηνική Ποιητική» τα φυλακιστικά



«Όσα γράφονται σήμερα»                            ΣυνΠοιείν

Ας κάνουμε  τώρα έναν έλεγχο στα ληξιπρόθεσμά σας 
χρέη, κύριε.
Οφείλετε ΦΠΑ, ΕΝΦΙΑ, ΕΦΚΑ, ΔΕΔΔΗΕ, ΤΚΑ.
Ελληνικά σάς μιλώ , κύριε! Μην κάνετε πως δεν 
καταλαβαίνετε.
Όχι, όχι, το όνομά σας δεν έχει και τόσο σημασία. 
Ασήμαντον. 
Παρακαλώ πείτε μου τα σημαντικά, τον ΑΦΜ σας, τον 
ΑΜΚΑ σας, τον ΑΔΤ σας, τον αριθμό πινακίδων του 
αυτοκινήτου σας, το ΡΙΝ σας και τον αριθμό κάρτας σας 
και τον τριψήφιο πίσω, μην εκνευρίζεστε, άλλωστε είστε 
ελεύθερος να χρησιμοποιήσετε το γιούζερ νέιμ και τον 
πάσγουορτ πρόσβασης στο ΦΒ για να δημοσιοποιήσετε τις
όποιες αντιρρήσεις σας, είναι απολύτως απόρρητοι οι 
κωδικοί σας, όπως και ο ΙΒΑΝ λογαριασμός σας στην 
Τράπεζα, είστε ελεύθεροι στις συναλλαγές σας και στις 
σχέσεις σας, στη Δημοκρατία μας όλα είναι ελεύθερα και η
προσωπική σας ελευθερία βεβαίως,  έως του ποσού των 
πεντακοσίων ευρώ σε μετρητά.
Κανείς δεν σας παρακολουθεί κακόβουλα.
Βεβαίως , για δική σας ασφάλεια και για την διασφάλιση 
της ελευθερίας σας ,η συνομιλία μας ενδέχεται να 
ηχογραφηθεί συναινείτε ασφαλώς αφού είστε ελεύθερος , 
μπορείτε να πείτε ό,τι θέλετε, προσεκτικά πάντως όσο 
μπορείτε, για την προστασία των προσωπικών σας 
δεδομένων άλλωστε υπάρχει Νόμος που τα προστατεύει , 
αυτά, όχι εσάς.
Μα μην εκνευρίζεστε σας παρακαλώ, ασφαλώς το 
γνωρίζει η Υπηρεσία πως δεν είστε απατεωνίσκος, αλλά 
είστε πολίτης



«Όσα γράφονται σήμερα»                            ΣυνΠοιείν

ευνομούμενης χώρας , κύριε. Αν ξέρω ποιος είστε εσείς;
Όχι, κύριε, μην επιμένετε, το όνομά σας δεν με ενδιαφέρει.
Θα το ξέρετε ασφαλώς. Είστε νούμερα. Απλώς νούμερα.
Τραπεζικός λογαριασμός, Κόκκινο δάνειο.Οφειλέτης.
Το πρόσωπό  σας περιττεύει στο κράτος δικαίου.
Παρακαλώ, πείτε μου τον ΑΦΜ σας. Ω! Μην αντιδράτε 
έτσι παρακαλώ!
Να σας ανοίξω την τηλεόραση; Να σας ηρεμήσει;
Μα τώρα το καταλάβατε, κύριε; Βεβαίως, φυλακισμένος 
ζείτε.
Αλλά στην ευρεία φυλακή της Δημοκρατίας, τυχερότατε!
Ηρεμήστε παρακαλώ! Και πληρώστε μας  άμεσα τα 
φυλακιστικά σας.

Από την ανέκδοτη συλλογή «Νύχτες επί των ημερών μου»



«Όσα γράφονται σήμερα»                            ΣυνΠοιείν

Erina Espiritu

  Η Ερίνα Εσπιρίτου παραμένει  παιδί  και  παίζει  με τις
λέξεις. Γράφει ποιήματα και δημιουργεί εικόνες και ήχους
για  όσους  ακούν  και  βλέπουν  με  την  ψυχή  τους.
Γεννημένη  το  Μάιο  του ’77,  στο  απόγειο  της  άνοιξης,
παρ’ όλα αυτά αγαπημένο της χρώμα το μαύρο. Σκοπός
ζωής, να ζήσει ελεύθερα σε μια αχρήματη κοινωνία, όπου
οι άνθρωποι θα ανταλλάσσουν και θα μεταλαμπαδεύουν
τις  δυνατότητές  τους.   Περήφανη  και  απόλυτα
ευτυχισμένη για την οικογένειά της που την στηρίζει και
την  εμπνέει  και  κυρίως  για  τις  δύο  κόρες  της  και  την
ιδιαίτερη  επικοινωνία  τους.  Ποιήματα  και  κείμενά  της
δημοσιεύει στο προσωπικό της ιστολόγιο, σε ηλεκτρονικά
περιοδικά  και  blogs(όπως  Ποιητικός  Πυρήνας,
Biblioteque, Enfo.gr,  τοβιβλίο.net  κ.α.).  Επίσης δείγματα
της  δουλειάς  της  έχουν  συμπεριληφθεί  στη  2η  και  3η
Ομαδική Ποιητική Συλλογή των εκδόσεων Διάνυσμα και
στα  καλλιτεχνικά  Ημερολόγια  2015,  2016 και  2017  του
δικτυακού τόπου τοβιβλίο.net.



«Όσα γράφονται σήμερα»                            ΣυνΠοιείν

Δίνη του έρωτα 

περιμένω να πάρει φωτιά ο κόσμος
να σταθώ απέναντι από διαβόλους 
περιμένω να δω τις φλόγες
μέσα από τα μάτια σου
να σε παρασύρω στην δίνη του έρωτά μου 
να σε καίω και μετά να σε γιατρεύω 
κάθε φιλί στο σώμα σου 
μια μικρή πυρκαγιά
θα φτιάξω φωλιές 
να κρύβω την αγάπη σου 
και έπειτα θα βάζω φωτιές στα κλαράκια
θα σε θέλω 
μα θα είμαι πάντα ο αμφισβητίας της αλήθειας μας.

[Δίνη του έρωτα - Περίοδος πρώτη / 2016 ]

Οι ώρες με φέρνουν στην πόρτα σου
ξανά και ξανά
με λαβωμένα γόνατα.
Σε κάθε βήμα μου πέφτω
τσαλαπατώ το είναι και τα θέλω μου
μες στα κενά που φτιάχνεις.
Η ανάγκη φουντώνει
όσο κρατάς την πόρτα σου κλειστή
οι αισθήσεις μιλούν μεθυσμένες
και το πνεύμα, παίζει τον ρόλο του δικαστή.
Τρικυμία μέσα μου
όλα τα στοιχειά της φύσης
γιγαντώνουν τον πόνο



«Όσα γράφονται σήμερα»                            ΣυνΠοιείν

και ανατρέπουν τα όριά μου.
Σαν μελλοθάνατος
αγωνιώ να μου ζητηθεί η τελευταία μου επιθυμία.

[Δίνη του έρωτα - Πριν το τέλος / 2016]

Τέλος [Α'] 

όταν δεν νιώθω καλά
λέω αστεία
και μετά ζητώ σιωπή
γλείφω τις πληγές μου σαν γατί
φοβάμαι τις γάτες
κάτι είναι και αυτό
τρελαίνομαι και λύνω ασκήσεις μαθηματικών
έχουν πάντα μια λογική εξήγηση
έχουν πάντα μια λύση και ένα αποτέλεσμα
όλα έχουν μιαν αρχή και ένα τέλος
εκτός από σένα 
που κόβεις το σχοινί 
και τραβάς το δίχτυ προστασίας
ξεφουσκώνεις τα λάστιχα μέρα μεσημέρι στην ανηφόρα της 
ζωής μου
και στέκεις με απάθεια 
όλα έχουν ένα τέλος, πριν όμως είχαν μιαν αρχή
όλα εκτός από σένα.



«Όσα γράφονται σήμερα»                            ΣυνΠοιείν

[επιστολές / 2016] 

όλη νύχτα χάιδευα τα μαλλιά σου
έβλεπα τα βλέφαρά σου να τρεμοπαίζουν
και το στήθος σου να ανεβοκατεβαίνει
θέλει θάρρος να μένεις σιωπηλός και ακίνητος
θέλει μαεστρία να κάνεις πως αντέχεις.
Σου στέλνω ερωτικές επιστολές
χωρίς όνομα και ημερομηνία,
θέλω να μείνω στο "για πάντα μαζί".
Την ημέρα θα περιφέρομαι στο σώμα σου
τις νύχτες θα σε αφήνω να ξεκουράζεις την αγάπη μας
και στις γιορτές θα ντύνομαι η νύφη σου
όταν θα το ζητάς θα εξαφανίζομαι για αιώνες.
Θα έρχομαι με νέα μορφή όποτε θα νιώθεις μοναξιά
θα με προδίδει η γεύση του φιλιού μου
και τα μάτια μου, που είναι τα δικά σου.

Άρνηση 

Πείθω το μυαλό μου
πως δεν υπάρχει έρωτας.
Το βάζω για ύπνο νωρίς
το σκεπάζω καλά μην
και το αγγίξουν όνειρα
μες της νυχτιάς
τις ώρες.
Κλείνω τις κουρτίνες
χοντρά, βαριά πανιά
δεν υπάρχει λόγος να μας βρει η ανατολή
γυμνούς
αυτό μόνο μας έλειπε να ζεσταθούν ξανά οι φλέβες
να αρχίσει να ρέει η αγάπη.



«Όσα γράφονται σήμερα»                            ΣυνΠοιείν

Απεγνωσμένη Ανάγκη 

Απελπιστική εναλλαγή ρόλων
Τρομακτική λήθη
Μνήμη κατά περίπτωση επιλεκτική
Αναζήτηση αγκαλιάς τρυφερής
Σάρκας ανέπαφης στον χρόνο
Μάτια που κοιτούν πίσω από τις λέξεις
Γλώσσας εθισμένης στην γλύκα
Λόγια όμορφα ειπωμένα, αν και πρόχειρα
Επιδίωξη σταθερότητας
Απεγνωσμένη ανάγκη
Προδιαγεγραμμένο λάθος 
Αναμενόμενο τραγικό τέλος
Αναδιοργάνωση, σκέψη ενός λεπτού
Επανάληψη Αρχής 



«Όσα γράφονται σήμερα»                            ΣυνΠοιείν

     Αλεξάνδρα Ζαμπά

Η  Ελληνοκύπρια  Αλεξάνδρα  Ζαμπά  γεννήθηκε  στην  Αλεξάνδρεια  της
Αιγύπτου απο πατέρα κύπριο και μητέρα ελληνίδα . Αμέσως μετά τη γέννηση
της  μεταφέρθηκε  στη  Κύπρο  όπου  μεγάλωσε.  Αποφοίτησε  από  τη  Σχολή
Οικονομικών  Επιστημών  του  Πανεπιστημίου  της  Ρώμης  La  Sapienza.
Tργάσθηκε  στην  Ιταλία,  όπου  ζει,  αρχικά  ως  καθηγήτρια  «Πολιτισμικής
Γεωγραφίας»  στην  BI/βάθμια  εκπαίδευση  και  στη  συνέχεια  ως  σκηνοθέτρια
θεάτρου  και  παραγωγός  κινηματογράφου  και  τηλεόρασης  (RAN).  Εδώ  και
χρόνια  εργάζεται  παράλληλα  ως  οργανώτρια  πολιτιστικών  εκδηλώσεων,
ιδρύοντας  κινηματογραφικές  και  τηλεοπτικές  εταιρείες.  Είναι  ιδρύτρια  και
Πρόεδρος  του  Συνδέσμου  Κυπρίων  της  Ιταλίας  ΝΗΜΑ.  Επίσης  με
πρωτοβουλία  της  θεσπίσθηκε   το  Διεθνές  Φεστιβάλ  Θεάτρου  Σκιών  Ρώμης
«Οmbre/Σκιές».  Ως  θεατρική  παραγωγός  και  συγγραφέας  μεταξύ  άλλων,
έγραψε και ανέβασε στη σκηνή δώδεκα θεατρικά έργα. Επίσης έγραψε δοκίμια
που αφορούν τη Γλώσσα, τη Γνώση και την Εξουσία, την μεταφραστικότητα
της γλώσσας ως αρχή της πολιτιστικής ζωής, τη διαφορετικότητα ως αξία, την
ιαματική  αξία  της  ποίησης  στις  ψυχικές  παθήσεις  κ.α.  Ποιητικά  της  έργα
συμπεριλαμβάνονται  σε  διάφορες  διεθνείς  ανθολογίες,  και  στο  βιβλίο
Αιωρείται το βλέμμα, 2015 εκ. LVF. Το 2017. Επίσης: Μεθόρια Ποιήματα, Εκ
Αρμίδα Κύπρος. β) Η Κύπρος και η γοητεία των λογοτεχνικών διαδρομών της,
Εκ.  Gagliano.  Από  το  2006  επιμελείται  του  φιλολογικού  ηλεκτρονικού
περιοδικού  “Η  κλεμμένη  γλώσσα”,  του  “Fulmini  e  Saette  ”  όπου  εκδίδει
ποιητικά κείμενα και φιλολογικές αναλύσεις με τη συμμετοχή φιλοσόφων και
λογοτεχνών. 



«Όσα γράφονται σήμερα»                            ΣυνΠοιείν

       1.
Οι πνιγμένοι της Μεσογείου

Τώρα πιά
με τι μάτια να κοιτάξουμε

τη θάλασσα τη θάλασσα μας τώρα πιά
με τι στόμα να μιλήσουμε
περιγραφή πόνου με ποιά καρδιά

Του βυθού τα λόγια πληγώνουν
Με τι κουράγιο να περιγράφεις
τις παραμορφωμένες κινήσεις
βενθικές ξεριζωμένες υπάρξεις

Η βαθιά θάλασσα επιπλέει σωμάτων
φυλακισμένων σωμάτων αποικίες
στερημένων φυλακισμένων λέξεων

Καθώς τα οστεοφυλάκια πληθαίνουν
οι επιθυμίες περιπλανώνται ανεκπλήρωτες
από κάθε πυθμένα αποσπασμένες ελπίδες

Σπάνια ορυκτά δείγματα τα βλέμματα
με πλοκάμια και διαφάνειες επιδιώκουν τη ζωή
ροφούν μουσκεμένες λέξεις μέδουσες χταπόδια

Σε πυθμένες απεριορίστου χρόνου
μαδημένες ίνες τα σώματα ξεφτίζουν
σε ρίγη εύφορου υγρού τη συμβίωση αναζητούν



«Όσα γράφονται σήμερα»                            ΣυνΠοιείν

Εκεί κάτω τα πάντα σύγκρυο και ονειροπόλημα
και τα χέρια στα νερά κυματιστά θρηνούν
διεκδικούν τα τέκνα της θερμής επιφάνειας

Τέκνα ποιού Θεού ποιού ανθρώπου;
Εμείς τόσο γήινοι εκείνοι τόσο πνιγμένοι
πνιγμένοι τόσο μόνοι και απαρνημένοι

Οι πεθαμένοι σέρνουν μαζί τους τους ζωντανούς
Τώρα πια

(Από τη Ποιητική Ανθολογία Maremare, 2017, εκδ. ARGO ) 



«Όσα γράφονται σήμερα»                            ΣυνΠοιείν

Από την εδώ πλευρά της Κύπρου, μόνο οι φωτογραφίες 

Θέλετε μια λεπτή σκούρα και κόκκινη τουλίπα, λουλούδι Κορμακίτη,
μια από τες σπάνιες λευκές ίριδες του Τροόδους,
ή, ανεμολουλούδα, κάλυψη μπλε της ράχης του Ακάμα;

Πάρτετα φίλοι μου, με φειδώ, ωστόσο ο χώρος μας λιγόστεψε, και
ο κόσμος μας χρόνια τώρα μένει δίχως ορίζοντα, εξακολουθεί να 
βρίσκεται στη κόχη.
Όμως το στάχυ ψηλό ένα μέτρο, χρώμα κρεμεζί -
θα μπορούσα να σας χαρίσω μόνο στη φωτογραφία, μόνο μας  έχει μείνει,
και στο βάθος το κάστρο του Αγίου Ιλαρίωνα.

Έκλεψαν ένα απόγευμα αργά τα κύματα της θάλασσας,
τα κόκκινα χώματα γεμάτα  παπαρούνες, Υάκινθους μωβ,
στις ρίζες των δέντρων την ευαίσθητη ορχιδέα, τις απιδιές
επίσης  το σουλτανί, το σταφύλι το νυχοτό με το ροζ, λεπτό δέρμα 
έκλεψαν.
Έκλεψαν την αμμώδη πλαγιά με τη θάλασσα όλη, τη ματωμένη γη 
-όπου τα πόδια βυθίζονται-  αφρούγιοι βόλοι, που μας κατέχουν από 
κοινού,
Τα μάτια μου έκλεψαν, με τα ματοτσίνορα που τρέμουν τρέμουν...

Όλα τα έκλεψαν, όλα παρέμειναν στο Βορρά, από τα ονόματα των 
βουνών, 
τα εικονίδια, τις γλάστρες και τις αμπούστες με τα δώρα,
τα πάντα έμειναν εκεί πέρα, και από την εδώ πλευρά, μόνο φωτογραφίες.

(Απο το ηλεκτρονικό περιοδικό Fulmini e saette )



«Όσα γράφονται σήμερα»                            ΣυνΠοιείν

3.

Όταν βρεθείς στη Παράδεισο χόρευε

-Είσαι υπέροχος, είπα στον άγγελο που με κοίταζε έκπληκτος .
-Να σου φτιάξω λίγο τα φτερά, απο το μακρύ ταξίδι, τσαλακωμένα 

 στη συνέχεια πάω,  έχω τόση πολλή δουλειά-
είπα, ενώ ο ίδιος κοκκίνιζε .
- Θα περιμένω να επιστρέψεις, να χορέψουμε μαζί
είπε , χτυπώντας τα φτερά .
- Χωρίς εσένα χάνομαι, τα βήματα μου συγχίζονται
θα σε περιμένω να χορέψουμε μαζί, πρόσθεσε

 
-Όταν είσαι στη Παράδεισο θα πρέπει να χορεύεις , 

ακόμα και χωρίς εμένα, απάντησα οπισθοχωρώντας,

ενώ η σιδερένια πόρτα μπροστά μου έκλεινε .

( Ανέκδοτο )



«Όσα γράφονται σήμερα»                            ΣυνΠοιείν

           4.
Εκείνο το κύμα της ξανθής θάλασσας
το είδα μόνο για μια στιγμή
σαν κλέφτρα βιαστικά το έζησα

- περιπλανώμενη στροφή της ζωής μου -

Εκείνο- το ξέσπασμα- στον χαμηλό ουρανό βρεγμένο
με το ήρεμο νερό μπερδεμένο και στο κορύφωμα

-δεντροστοιχίες μαύρες θλιβερές από απειλητικά κυπαρίσσια-

Εκείνη η στιγμή του αιώνιου κύματος ακαριαία έζησε
χαμένη σε χρώματα φωτός τεντωμένα κατά χιλιάδες 
μπερδεμένα με κεραμίδια, μικρούς κήπους λουλούδια σαρκώδη.

Νάτην - λεπίδα των ματιών σου- και πάλιν 

ξεπηδά απ’ την βαριά και ακλόνητη σκιά
σχίζει κάποιου πλανήτη τον ορίζοντα και κατασκοπεύει
-την δική σου δική μου απρόσιτη γη- (*)



«Όσα γράφονται σήμερα»                            ΣυνΠοιείν

5.
Άκου πως 
η περίεργη αβέβαιη χαρά δεν κόπαζε ποτέ
αντιθέτως κρυμμένη ξεχείλιζε κόκκινο κρασί  στο πλάνο
κι ο ανισόρροπος ουρανός έσερνε χαχανητά στην κόρα
γάργαρος ξετυλιγόταν αργά η στροφή ενός μωβ ορίζοντα
άρπαζε την μητρική γραμμή
και με την κόρη αχτένιστο βλαστάρι
έτρεχε το ξέχειλο ποτάμι ανεβαίνοντας
στο γέρικο κλήμα ο πράσινος εύκαμπτος βλαστός 
σίγουρος κυνηγούσε το κέντρο στα τυφλά

-έπαιζε με το κρεμασμένο φως –

τεντωμένος στον απόμακρο ουρανό άρπαζε 
τη μέρα απ’ τη μέση. (*)

6.
Ήταν ακόμα βράδυ 
το κεφάλι άπλωνε σε χαρμάνι ονείρων
το στόμα – πέρα απ’ το πέπλο – τα κρεμασμένα κεράσια ποθούσε
τ’ αβέβαια έγκατα και τη τσακισμένη καρέκλα που ανάμενε, ρωτούσε

για τα κόκκινα σιροπάτα κεράσια, κρεμασμένα χωρίς ουρανό σειρά στα 
ράφια 
ενώ τα χέρια ψηλάφιζαν το σκοτάδι
σε αργό και αβέβαιο ρυθμό. (*)



«Όσα γράφονται σήμερα»                            ΣυνΠοιείν

7.
Απ’ τη σχισμή ενός διαγράμματος

τα κρίνα γλιστρούν την εικόνα
ξεφυτρώνουν δυναμικά σ’ ένα σβώλο ζωής

- ταξιδεύουν ψηλά στον άπειρο ουρανό –

σκαρφαλωμένη ευτυχία του σύντομου ορίζοντα,
μαργαριτάρι τυφλής χαράς. (*)

8.
Δεν σ’ έδιωξα 

είχες όμως τις αμφιβολίες σου κρυμμένες ανάμεσα στα χείλη
κλεισμένες στο κρυφό χαμόγελο των ξανθιών σου μπουκλών

Εκείνη την ατέρμονη βραδιά 
με το κεφάλι χαμηλωμένο να μετράς τα βήματα
το νεανικό σου σώμα ούρλιαζε στη ζωή

-η επίσκεψη δεν ήταν για σένα-
το παιχνίδι δεν είχε ακόμη τελειώσει… (*)



«Όσα γράφονται σήμερα»                            ΣυνΠοιείν

9.
Που, πως είσαι – αναρωτιόμουν –
βυθισμένος στη σιωπή των υγρών πηγαδιών 
που αντανακλούν
προϊστορική βουτιά εσύ
μέσα στον οδυνηρό λάρυγγα του δύτη
στο βάθος
βαμβακερής χροιάς
επεκτεινόμενες λέξεις ασυγχρόνιστες 
δεμένες με χρώματα χαλκού, μόλυβδου, με ανθρώπινες φωνές 
και 
μιας μέρας βροχή.

(* 4,5,6,7,8,9 από την ποιητική συλλογή, Αιωρείται το βλέμμα, 2015, εκδ.LVF)



«Όσα γράφονται σήμερα»                            ΣυνΠοιείν

 Χρήστος Ζάχος

Ο  Χρήστος  Ζάχος,  γεννήθηκε  στην  Αθήνα  το  1978.  Η
πρώτη του εμφάνιση στα γράμματα ήταν το 2009 με την
ποιητική συλλογή Η νόσος της Ποίησης από τις εκδόσεις
Ιαμβος.  Ακολούθησαν  η Κραταιά  ως  θάνατος  αγάπη με
τον ίδιο εκδότη και Οι εμπειρίες  ενός πνιγμένου το 2011
από τις εκδόσεις  Γαβριηλίδης. Το 2014 εξέδωσε την Χ–
έγερση υποσυνειδήτου στις Εκδόσεις των Συναδέλφων και
η νέα του λογοτεχνική δουλειά με τίτλο Ασημαντότητες,
δεν έχει εκδοθεί ακόμη. 
Στις  παρουσιάσεις  του  έργου  του  συνεργάζεται  με
μουσικούς για μουσικοποιητικά ψυχεδελικά αποτελέσματα
και  τα  πινέλα  του  τα  φυλάει  στην  κατάψυξη–να  μη
στεγνώνουν τα χρώματα–καθώς η ζωγραφική, είναι ακόμα
μια αγαπημένη του τέχνη. 



«Όσα γράφονται σήμερα»                            ΣυνΠοιείν

Ηλεκτρική ξυλόσομπα υγραερίου

Το σώμα αυτό ζεσταίνει το ταβάνι
Εμείς κρυώνουμε στο πάτωμα
Το ψυγείο μουρμουρίζει ενώ το ρολόι
με ένα εκκωφαντικό τικ τακ
παίρνει σταθερά κάτι από τον χρόνο μας
Σπαταλιόμαστε  υπομένοντας
αλλά παραμένουμε ήσυχοι καθώς
αύριο το πρωί
θα βάλουμε φωτιά και θα κάψουμε
το σώμα, το ταβάνι, το ψυγείο, το ρολόι
και το χρόνο μαζί

Έπειτα θα βρεθούμε ελεύθεροι
στην απεραντοσύνη του σύμπαντος
δίχως τίποτα
Όπως πάντα

https://czachos78.blogspot.gr/2017/01/blog-post_9.html


«Όσα γράφονται σήμερα»                            ΣυνΠοιείν

Αποφασισμένος

Τότε έπιασε το μαχαίρι και το κάρφωσε στην καράφλα του
μπροστινού κυρίου. Το σκυλί του άρχισε να αλυχτάει. Το 
έπιασε με τα χέρια του και το έσφιξε στο λαιμό, έτσι ώστε 
να σταματήσει. Έπειτα, άνοιξε την πόρτα και το πέταξε με 
μια κλωτσιά στη θάλασσα. Γυρνώντας, κάποιος 
προσπάθησε να τον σταματήσει. Έτσι, με μια κίνηση, του 
πήρε το κεφάλι. Τα αίματα είχαν σκορπίσει παντού και ο 
κόσμος άρχισε να στριγγλίζει και να απομακρύνεται. Δεν 
τόλμησε να τον πλησιάσει άλλος. Το πλήθος έφυγε 
τρομοκρατημένο, αδυνατώντας να πιστέψει αυτό που μόλις
συνέβη. 

Έπειτα ακολούθησε ησυχία και γαλήνη. Κάθισε τότε 
αναπαυτικά σε ένα από τα αεροπορικά καθίσματα του 
πλοίου, άναψε τσιγάρο, έπιασε ένα τετράδιο κι ένα μολύβι 
και σχεδίασε, ήσυχος πια, αυτό το ποίημα. 

https://czachos78.blogspot.gr/2017/01/blog-post_17.html


«Όσα γράφονται σήμερα»                            ΣυνΠοιείν

Αρουραίοι και ασημαντότητες

Μπήκα στο καφενείο
Προτίμησα την μπάρα
Όταν ο καφετζής στάθηκε μπροστά μου
του είπα πως
ψάχνω να βρω τους αρουραίους που κρύβονται
κάτω από τις χαραμάδες της συνείδησης
και πως όλα όσα θεωρούμε σημαντικά
δεν είναι παρά ασημαντότητες
μπροστά στην απεραντοσύνη του σύμπαντος

Καλά, γάμησέ το
Βάλε μια ρακή και βλέπουμε… 

https://czachos78.blogspot.gr/2017/01/blog-post_18.html


«Όσα γράφονται σήμερα»                            ΣυνΠοιείν

Η συνάντηση

Μπήκα στο καφενείο για να κρυφτώ
Κάθισα σε ένα τραπεζάκι
Στις δύο θέσεις απέναντί μου
ήρθαν και κάθισαν ο Μίλτος και ο Τάσος
Έβρεχε
Ο Τάσος έλεγε πως
οι θαμώνες του καφενείου
γελούσαν σαν αποκοιμιόταν στην καρέκλα
αλλά τι να έκανε που οι νεκροί κάθονται άγρυπνοι 
και πρέπει να κοιμηθούμε και για κείνους
Ο Μίλτος έλεγε για έναν νεκρό κόσμο 
και για κάποια τέρατα που χαρτόπαιζαν
και πως η κυρία σκατό και καρπούζι
μιλούσε πάλι
ώσπου να βγάλει η κόκκινη σελήνη 
το μαχαίρι της και να αρχίσει να σφάζει
Εγώ τους έβαζα ρακή στα ποτήρια
και τους καθησύχαζα
Δεν βρέχει πια στο δωμάτιο
Ας σπάσουμε τις κορνίζες
με  τα νεκρά μας πορτραίτα
Η σελήνη μας περιμένει
Έχουμε καιρό ακόμα
Ας πιούμε 

https://czachos78.blogspot.gr/2016/11/blog-post_30.html


«Όσα γράφονται σήμερα»                            ΣυνΠοιείν

Άγγελος Ήβος

 

Εγραφα  παντα  με  μολύβια,  μελάνια,μάτια,
αίματα…  σε  χαρτιά,  σε  βουνά,  σε  κορμιά,  σε
οθόνες… Άλλοτε έτσι, λίγες φορές με το όνομα το
αληθινό,  άλλοτε με ονόματα παράξενα, αντρών ή
γυναικών.
Από  τα  βιβλια  μου,  περισσότερα  από  δέκα,  ως
τώρα  δεν  κέρδισα  όσα  ξόδεψα  κι  ούτε  θα  μου
συμβεί  (  και  δε  μιλάω  για  χρήματα).  Είμαι
θρήσκος:  πιστεύω  στη  γυναίκα,  καθημερινά
προσεύχομαι  στα στήθη,  στην κοιλιά,  στα πισινά
της. Βαπτίστηκα στη δρόσο των αθάνατων αιδοίων.
Με σκότωσαν κατά την Έξοδο του Μεσολογγιού
Αναστένομαι όμως συχνά.



«Όσα γράφονται σήμερα»                            ΣυνΠοιείν

Χαλάζι ξαφνικά
και να βαρά ο πόθος μου σαν τσίγκος...
Πώς να σε πλησιάσω αθόρυβα
που 'χεις και τη μνήμη λυκόσκυλη
ν' αλυχτάει.

(Παραδόσεις Απαλής Ανατομίας 1999)

Η αληθινή μου μάνα είναι το κράτος.
Με προστατεύει καθημερινά
καλύτερα κι από τη λύκαινα.
Με μαθαίνει ανάγνωση
ώστε μια μέρα να με βάλει φυλακή
για άγνοια ενός νόμου
που δεν διάβασα.
Η μάνα-κράτος με ζώνει με λουριά
στο αυτοκίνητο
μην και της σκοτωθώ παράωρα..
Η μάνα μου δεν το’ χει δύσκολο
να μεταμορφωθεί σε ανικανότητα,
σε εικοσιδυό καρκίνους,
σε εμφράγματα
και να μου γνέφει απ’ το πακέτο των τσιγάρων.
Ούτε γουστάρει ντρόγκες από αλλού:
μόνο το αλκοόλ γουστάρει
που παράγει απ’ τα ίδια τα βυζιά της.
Η μάνα-κράτος μ’ εκπαιδεύει να σκοτώνω,
με εκπαιδεύει να προσεύχομαι,
με κάνει δούλο του θεού



«Όσα γράφονται σήμερα»                            ΣυνΠοιείν

και μια ζωή με εκπαιδεύει να δουλεύω.
Κι άμα της πω 
πως θέλω να σχολάσω απ’ τη ζωή
αρχίζει κάτι πουτανιές
πως δήθεν η ζωή ανήκει στον πατέρα μου,
λες και τον γνώρισε ποτέ, η καργιόλα.
Ρε μάνα, ναι! Είναι ωραία η ζωή
άμα μαζώνεις φράουλες σε ξένα κτήματα,
άμα γεμίζει το πνευμόνι ξένη θάλασσα
και τουμπανίζεις άψυχος σε μιαν ακτή,
άμα σου χώνουν από πίσω γερανό
να φτάσει ως το δολάριο του νεφρού σου.
Πως λέει κείνος-κει με το σκουφί;
Hasta la Victoria Siempre

Έχω αστάθεια πολλών εθνών
στο αίμα.
Κάτι σαν κάστορας 
ή σαν Μπακούνιν
και που με τρώει 
ολόκληρο μπουκιά-μπουκιά
στον ύπνο.
Το πώς ξυπνώ
είναι στ’ αλήθεια 
άξιο θρήνων:

ένα κεφάλι-μπόουλινγκ
για έφηβες τσιρ-λίντερς 
της Νεμπράσκα



«Όσα γράφονται σήμερα»                            ΣυνΠοιείν

ή για Νατάσσες Σιβηρίας.
.Ένας καρπός
σε σώμα
στέρφας αχλαδιάς.
.
Ένας μηρός
δίχως λατρεία
σαν Παναγία ξοφλημένη
γιατί η άνοιξη 
μάς παραήταν ακριβή.
.
Δεν έχουν σημασία 
τα σκορπίσματά μου.
.
Δεν νοιάζεται η άγκυρα
όταν αφήνει γένι
από φύκια.

Πάρε τηλέφωνο το Εκάβ.
Πάρε τηλέφωνο την Ανδρομέδα.

Τριάντα έξι κι έξι πυρετός
κι όμως νεκρός
προ γενετής 

αφού τα φίδια 
πήρανε ονόματα
σε διασταύρωση ντοκιμαντέρ
και επιστήμης
οι αράχνες μου βιάστηκαν



«Όσα γράφονται σήμερα»                            ΣυνΠοιείν

από φοβίες δίποδων αγωνιών

τ’ αεροπλάνα είχαν έλικες
απ’ τα ονόματα των εραστών σου
σαν τατουάζ 
στο νωτιαίο μυελό.
.
Έπεφτα, έπεφτα
πάντα μου αφήνοντας καπνό
και φλόγες
σε μια Ιάβα
ή όπως κι αν σε λεν.



«Όσα γράφονται σήμερα»                            ΣυνΠοιείν

Αντώνης Θαλασσέλης

Ο Αντώνης Θαλασσέλης γεννήθηκε στο Νεοχώρι (Μπορός)
Πλωμαρίου Λέσβου. Ασχολείται ο ίδιος με την ποίηση από
16  ετών.  Γράφει  στίχους  και  μουσική.   Ασχολείται
ερασιτεχνικά με το θέατρο. Είναι μουσικός παραγωγός. Οι
εκπομπές του συνδυάζουν την ποίηση με τη μουσική σε μια
αρμονική  αλληλουχία  ρυθμού  και  αισθήσεων.   Οι
ευαισθησίες  του  όμως  δε  σταματούν  στην  καλλιτεχνία  ,
αλλά επεκτείνονται  και   στον κοινωνικό  ακτιβισμό,  όπου
δίνει  αγωνιστικά  το  παρόν  στη  δυσμορφική  εποχή  που
διανύουμε.  Η δράση του όμως είναι  ιδιαίτερα ενεργή και
στα  πολιτιστικά  δρώμενα  του  νησιού  του,  με  στόχο  τη
διάσωση και μεταφορά της πολιτιστική μας παράδοσης στις
επόμενες  γενιές.  Είναι  αντιπρόεδρος  επί  σειρά  ετών  στο
σύλλογο Νεοχωριτών Αττικής  «Ο ΜΠΟΡΟΣ» και έχει  την
επιμέλεια  έκδοσης  του   αντίστοιχου  περιοδικού.  Έχει
τιμηθεί  με  το  Α’  Βραβείο  Ποίησης  στον  7ο  Παγκόσμιο
Διαγωνισμό ΕΠΟΚ του 2017 για:  το ποίημά του  «ΣΤΟΝ
ΑΣΤΕΡΙΣΜΟ ΤΗΣ ΑΜΦΙΘΥΜΙΑΣ» και  για το τραγούδι του
«ΓΟΡΓΟΝΑ  ΠΑΝΑΓΙΑ  ΤΗΣ  ΛΕΒΟΥ»  σε  στίχους  και
μουσική δική του.



«Όσα γράφονται σήμερα»                            ΣυνΠοιείν

ΕΠΙΘΥΜΙΑ

Είπα ακόµη µια φορά                                                                   
να διαφεντέψει η καρδιά.                                                               
Την εµπιστεύτηκα,                                                                         
ίσως περίσσια να ’χει λογική,                                                        
σοφότερη απ’ το µυαλό.                                                                
Στη γιορτή µπήκα σχεδιάζοντας                                                    
τους χάρτες της απόδρασής µου.                                                   
Να δω το φως, το σκοτάδι µου να τιµωρεί,                                   
να σφραγίσω την κερκόπορτα της λύπης µου.                              
Πείσµα είχα να χορέψω στη βροχή,                                              
τους κεραυνούς να αψηφήσω.                                                       
Στη δίνη της λογικής να παλέψω,                                                  
στον βυθό του αλόγιστου πάθους να παρασυρθώ.                        
Κι αν είναι να πληγωθώ, θα αντέξω.                                             
Τώρα πια στα δύσκολα την έχω µεγαλύτερη ανάγκη.                   
Τη νιώθω, καρτερά και υφαίνει το πανί της.                                 
Απ’ την αγάπη της παίρνω δύναµη                                                
κι από τα λόγια της κουράγιο.                                                        
Ταξιδεύω στα όνειρά της µε πάθος                                                
χωρίς δισταγµό για την Ιθάκη µου.                                               
Τεντωµένες οι χορδές της ψυχής µου, τη λαχταρώ.                      
Ναι, θα κάνω το µεγάλο βήµα.                                                      
Είµαι ακόµα όρθιος, γιατί είναι το αίµα                                        
που κυλάει στις φλέβες µου,                                                          
ζωντανός και διψασµένος.                                                            
Διψασµένος γι’ αγάπη!



«Όσα γράφονται σήμερα»                            ΣυνΠοιείν

           Ο ΤΕΝΕΚΕΣ

Άδεια ζωή                                                                            
γεμάτη στάχτες και λασπόνερα.                                            
Άσκοπα γυρνώ σε δρόμους ικεσίας                                      
με τη βροχή να συνθέτει ατονάλ                                           
μελωδίες στην ορχήστρα του χρόνου.                                   
Ξυπόλυτος κλωτσάω                                                             
τον τενεκέ των ονείρων μου,                                                 
μπατήρημα της χαράς μου                                                     
οι ξεκούρδιστες νότες.                                                           
Βαδίζω και το κουβάρι                                                          
ξετυλίγει άδειες σκέψεις                                                        
σκεπασμένες με κουβέρτες ελπίδας                                      
πάνω σε χοντρά χαρτόνια.                                                     
Δίπλα το σκυλί σιγομουρμουρίζει                                         
λαϊκό σκοπό, δεμένο                                                             
με τα τέλια του μπουζουκιού.                                                
Δίνω πασαπόρτι                                                                     
στο γκρεμό της ψυχής  μου                                                   
και αδειάζω το κάδο                                                              
των αναμνήσεων στ' άσπρο χαρτί.                                        
Ανάβω τα καντήλια του πάθους                                            
στο μνήμα των ψυχών που αιμορραγούν                              
και σκύβω να πιω το κρασί της λησμονιάς.                          
Όνειρο ήταν, άχρωμη οπτασία                                              
μιας άδικης ζωής που γεννιέται,                                            
ανασαίνει, σβήνει και χάνεται.                                              
Μένουν τα ίχνη απ τις πατούσες,                                          
αυτές που ξυπόλυτες                                                             
συνεχίζουν να κλωτσάνε                                                       
τον άδειο τενεκέ της περιπλάνησης                                      
για να ακούν τον ίδιο ήχο                                                      
που αδιάκοπα σφυρίζει.



«Όσα γράφονται σήμερα»                            ΣυνΠοιείν

             ΝΑΝΟΥΡΙΣΜΑ

Το νιώθω, κοιµήθηκες,                                                  
δεν πειράζει,                                                                  
ξεκουράσου, ψυχούλα µου,                                           
γλυκός να είναι ο ύπνος σου.                                        
Θα σε συντροφεύει η σκέψη µου.                                 
Θα σε προστατεύει η προσευχή µου.                            
Απλά να ξέρεις, για µένα                                              
δεν υπάρχει πια τώρα το τέλος του κόσµου                  
αλλά µόνο η αρχή.                                                         
Η αρχή για να φτάσω µαζί σου,                                    
ώς το τέλος.                                                                   
Σ’ αγαπώ... Αυτό µόνο!

             ΕΠΕΚΕΙΝΑ

Υποψία εκ του µηδενός κυκλώνει τη µοναξιά,             
αλλόκοτη η διαιώνιση. 
Βουβός ο πόνος φθίνει το κορµί,                                  
παρασύρει το µυαλό.
Μαύρο µαντήλι φόρεσε η νιότη και πενθεί,                 
ο βασιλιάς του φόβου φίµωσε τη µέρα.
 Στη νύχτα των αµνών  ξεγύµνωµα ψυχών,                  
χέρια σταυρωµένα  ουράνιας ικεσίας.
Τροµάζει το σκοτάδι                                                     
στη λάµψη του φωτός.

           



«Όσα γράφονται σήμερα»                            ΣυνΠοιείν

             ΠΑΛΑΙ ΠΟΤΕ

Τίναξα το σεντόνι της ψυχής µου                                 
κι έδωσα πόνο στη χαρά να δακρύσει.                          
Βούιξαν τ’ αυτιά µου απ’ τις φωνές του µυαλού.
Σκούριασε το µάνταλο της πόρτας                               
κι ο ντελάλης, άγαλµα αµίλητο µιας περασµένης 
εποχής,                                      σταµάτησε να 
διαλαλεί τα µαντάτα του.
Ξεπούλησε ο πραµατευτής τα καλούδια                       
και το παλιό κάρο µε τα φθαρµένα φκιασίδια              
άραξε σκυθρωπό.
Καρφωµένο το βλέµµα στο παλιό κάδρο                     
µε τον γέρο ναυτικό να καπνίζει το τσιµπούκι του,      
αναπολώντας τα θαλασσινά του ταξίδια.
Ραγισµένος ο καθρέφτης χαµογελά ειρωνικά,              
µετρώντας ατάραχος τις χάντρες                                  
στο κρεµασµένο κοµπολόι του χρόνου.
Σωρό οι ξέθωρες φωτογραφίες στριµωγµένες              
στο κάδρο  µε σπρώχνουν αλύπητα                              
στην ατραπό των αναµνήσεων.
Οι δείχτες του ρολογιού κοκαλωµένοι αγκαλιά            
στο τελευταίο τους φιλί.
Κιτρινισµένο το ηµερολόγιο του τοίχου                       
μαρτυρά παλιά ηµεροµηνία...                                       
Κει που ο χρόνος σταµάτησε!



«Όσα γράφονται σήμερα»                            ΣυνΠοιείν

              Γαβρίλης Ιστικόπουλος
Ο Γαβρίλης Ιστικόπουλος του Θεολόγου και  της Ανάληψης γεννήθηκε το
1948 στην Αθήνα από γονείς πρόσφυγες εκ Πόντου και Καππαδοκίας και
µεγάλωσε σε µια λαϊκή γειτονιά της Νέας Φιλαδέλφειας. .o 1968 και ενώ η
Ελλάδα έχει μουδιάσει από την δικτατορία των συνταγματαρχών, στέλνει τα
πρώτα του ποιήματα σε λογοτεχνικές στήλες εφημερίδων και περιοδικών. Το
1973,  έχοντας  ολοκληρώσει  τρεις  ποιητικές  συλλογές  κι  ένα  εκτεταμένο
ποιητικό έργο 455 στίχων με τίτλο ‘’Η Οδύσσεια μου’’ γνωρίζει με σύσταση
της αείμνηστης Ζωρζ Σαρή τον ποιητή της Ρωµιοσύνης Γιάννη Ρίτσο και
αµέσως αρχίζει μεταξύ τους µια φιλία που έµελλε να γίνει ο καταλύτης της
µετέπειτα υπαρξιακής του διαµόρφωσης και συγκρότησης.  Εν τω μεταξύ, το
1991  συναντά  τον  µεγάλο  ποιητή  Θανάση  Άνθιµο  -  Μιαούλη  (τρισέγγονο  του
Υδραίου ναυάρχου),  που τον  προτρέπει  και  τον  βοηθάει  να  εκδώσει  το  1992 το
τελευταίο του μέχρι τότε έργο, «Το άνθος της µπαµπακιάς» (εκδόσεις Αίολος), το
οποίο  επανεκδίδεtαι  το  2013  (Ανεμος  εκδοτική).  Το  ίδιο  ποιητικό  έργο,
μεταφράστηκε  το  2014  στα  Γαλλικά  και  παρουσιάστηκε  με  επιτυχία  μαζί  με
επιλεγμένα ποιήματα από πέντε ακόμα συλλογές στις 21 Απριλίου στην πόλη Τουρ
της Γαλλίας. Είναι παντρεμένος και έχει δύο γιους. Από το 2002 ζει µόνιµα
στο Πόρτο Ράφτη,  έχοντας  µέχρι  τώρα ολοκληρώσει  14 ακόμη ποιητικές
συλλογές,  ένα  λογοτεχνικό  δοκίμιο  για  το  Ελληνικό  τραγούδι  και  ένα
µυθιστόρηµα (νουβέλα), που σύντοµα θα εκδοθεί. Είναι μέλος της Εταιρίας
Ελλήνων Λογοτεχνών από το 1996. Τον Δεκέμβριο του 2016 ‘’γιόρτασε’’
στην ιστορική αίθουσα εκδηλώσεων της Ε.Ε.Λ. τα 50 χρόνια της ποιητικής
του δημιουργίας.  Ενδεικτικά  αναφέρονται  παρακάτω  κάποιες  από  τις  συλλογές
του: 1 - ''Αγάπη'' 2 - ''Οι Φαρισαίοι του έρωτα'' 3 - ''Εσωστροφές'' 4 - ''Η Οδύσσεια
μου'' 5 - ''Στιγμές ζωής'' 6 - ''Το άνθος της μπαμπακιάς'' 7 - ''ΕΣΥ του ΕΡΩΤΑ'' 8 -
''Συνομιλίες''  9  -  ''ΓΕΝΕΣΗ''  10  -''Εξομολογήσεις''  11  -''Επισημάνσεις''  12
-''Αναζητήσεις'' 13 -''Τα μικρά μου'' 14 -''Ανατροπές'' 15 - Το λογοτεχνικό δοκίμιο
''Το  Ελληνικό  τραγούδι  -  Μελοποιημένη  ποίηση''  16  -  Μία  νουβέλα  ''Ο  άλλος
ΣΤΑΛΙΝ''



«Όσα γράφονται σήμερα»                            ΣυνΠοιείν

ΑΝΘΡΩΠΟΣ ΕΙΜΑΙ...

Μετρώ χρόνια, μέρες, στιγμές
όπως μετράει ο ήλιος
τα πάθη των ανθρώπων,
να βρω λέει, το νόημα της ζωής,
άνθρωπος είπα είμαι κι εγώ.

Μετρώ τον πόνο, την θλίψη,
τον σπαραγμό του κόσμου
να δω πόσο άραγε να καίει
ένα δάκρυ στη γέννα του
και πόσο σαν φτάνει στη καρδιά;
Πιάνω το βλέμμα του θεού
να ζεσταίνει με την ανάσα Του
την ρημαγμένη μου λαχτάρα
όπως τα νέα στάχυα η Όστρια
κι αναπτερώνω σύγκορμος.

Νέος και όμορφος ακόμα
ευαγγελίζομαι τις κακουχίες
που χάραξαν στο κορμί μου
οι μικρές ατέλειωτες προδοσίες
των κατατρεγμένων μου ονείρων.

Νιώθω σαν μοιραίο να ‘ναι
που χάνω κάθε φορά
πιότερα απ όσα βρίσκω.

Όμως σήμερα π’ ανοίγουν



«Όσα γράφονται σήμερα»                            ΣυνΠοιείν

αδάμαστοι οι ουρανοί,
θα ‘μεινε άραγε ένας σπόρος
νά ‘ρθουν οι άλλοι να βρουν
λίγο ψωμί να φάνε;

Αφού ήταν και είναι σκέφτηκα
αβάσταχτος ακόμα ο πόνος,
τώρα που μου ΄δωσε η ποίηση
ένα μικρό αδύναμο αλέτρι
και λίγο χώμα να οργώσω,
ας χαμογελάσω σαν Άνοιξης αυγή,
άνθρωπος σκέφτηκα είμαι κι εγώ.

ΕΜΕΙΣ ΘΑ ΟΡΓΩΣΟΥΜΕ

Σκέψεις αναμμένα κάρβουνα
στοχασμοί άστρων προδομένων 
Τώρα η διάρκεια της νύχτας
ίδια με τον ισημερινό 
ενός καινούργιου χάους
Η κρυφή ερμηνεία ενός συμβόλου
υπερεντατικά δουλεμένου
μούδιασε απ τις αναθυμιάσεις
των ληγμένων δακρυγόνων
Πίσω από κίτρινα τζάμια 
βλέπω το αύριο να τρεκλίζει
Όμως θυμάμαι καλά
τη πρώτη λέξη που άκουσα
από στόμα αγαπημένο:



«Όσα γράφονται σήμερα»                            ΣυνΠοιείν

Κουράγιο.

Όρκο τιμής δίνω
μ' αίμα γραμμένο στο μέτωπο
της άπαρτης συνείδησης.
Ν' ανοίξω τρέχω
τους ουρανούς ανάποδα
να πιει νερό ο ήλιος
Να σκύψει ο Θεός
στο δίκιο του Ανθρώπου
Να φωνάξουν τα στόματα
το νέο τραγούδι
που τα στήθια ετοιμάζουν

Η απόφαση έχει βγει:
Κι αίμα να βρέξει ο ουρανός
Εμείς θα... οργώσουμε.

 ΕΣΥ του ΕΡΩΤΑ - ''Συνομιλίες''

ΟΙ ΕΡΩΤΕΥΜΕΝΟΙ ΠΟΙΗΤΕΣ

Βλέπω του κόσμου τις εξουσίες 
να σφαδάζουν μεσ’ των ονείρων μας 
τις γαλβανισμένες ιαχές.
Φυτεύω τις φωτιές 
της νέας μας Παλιγγενεσίας
στις απάτητες βουνοκορφές 



«Όσα γράφονται σήμερα»                            ΣυνΠοιείν

των ερώτων της ζωής μας.
Αναποδογυρίζω 
των άγριων καιρών το ολοκαύτωμα,
να νιώσει ο θεός 
το δίκιο του αγώνα μας.

Φοβάμαι. 
Λεπτό δεν αφήνω το χέρι Σου.
Με μαύρη σημαία 
και ορθάνοιχτα πανιά,
αντιπαλεύω τη φούρια 
των σκληροτράχηλων ανέμων.
Οξυγονοκολλημένος 
στο πρωτόπλαστο σώμα μου,
ξεκίνησα Ιάσονας 
και μεταλλάχτηκα Οδυσσέας,
για να περάσω 
των Λαιστρυγόνων τις παγίδες.
Ποιος είπε
πως οι γενναίοι δεν φοβούνται, ηλίθιοι;
Αυτοί είναι που με το αίμα τους 
έχουν θρέψει
των προδομένων αιώνων τις απαντοχές.
Αυτοί, και οι τρελά ερωτευμένοι ποιητές.

ΕΣΥ του ΕΡΩΤΑ - Από τη συλλογή ''Συνομιλίες''.



«Όσα γράφονται σήμερα»                            ΣυνΠοιείν

Η ΠΟΙΗΣΗ ΕΙΝΑΙ ΕΠΑΝΑΣΤΑΣΗ

Αν δεν έχεις συνειδητά ταυτίσει ποιητή
την πνευματική και ψυχική σου ανάδυση στο Φως
μέσα απ την Αγάπη, την εγκατάλειψη του Εγώ
και την ενατένιση της Μόνης Αλήθειας,
αν δεν έχεις έρθει σε ανειρήνευτη και κάθετη ρήξη
με κάθε μορφής ανελευθερία και καταπίεση,
αν δεν έχεις νιώσει πως είσαι φτιαγμένος
από τα μικρά κι ασήμαντα πράγματα του κόσμου
και υπηρέτης πιστός της θείας Δημιουργίας
μέσα από την μέθεξη που ευαγγελίζεται
η μόνιμη αφιέρωση σου στο Μοίρασμα
και στην αλληλέγγυα Προσφορά με πράξεις,
αν δεν έχεις μεθύσει με το άλικο πιοτό
της μύχιας αγωνίας των συνανθρώπων σου,
δεν έχεις ιππεύσει τον Βουκεφάλα
του βαθιά κρυμμένου κι ατίθασου πόθου σου,
δεν έχεις ακούσει το μελαγχολικό τραγούδι
των χαμένων της Νιότης σου ερώτων
στις ακυβέρνητες των ονείρων της θάλασσες,
αν δεν έχεις πονέσει, φοβηθεί, παλέψει πολύ,
αν δεν έχεις αγαπήσει και αγαπηθεί πολύ,
και τέλος δεν έχεις χίλιες φορές πεθάνει
κι άλλες τόσες δεν έχεις αναστηθεί,
θέλω να ξέρεις ποιητή, 
πως όσο μεγάλο κι αν σε λένε οι άλλοι,
όσο ταλέντο, όνομα και φαντασία κι αν διαθέτεις,
για τη δική μου ανήμερη καρδιά, πάντα μικρός θα είσαι.
Γιατί, καμία φαντασία, κανένα ταλέντο,



«Όσα γράφονται σήμερα»                            ΣυνΠοιείν

καμία εγκεφαλική λειτουργία δεν συγκρίνεται, 
με το αέναο, καθημερινό, συναρπαστικό,
ερωτικό ταξίδι της ζωής για την Ζωή.
Η Ποίηση όπως κι ο Έρωτας είναι Επανάσταση!

 ΕΣΥ του ΕΡΩΤΑ - Από τη συλλογή ''Συνομιλίες''

ΕΡΩΤΙΚΟ (κορύφωση)

Το μετάξι που μάζευα 
από τον έρωτα σου,
έγινε ένα με το αίμα 
της ανάσας μου
για να γράψει στα λεία 
εκστατικά σου πέλματα
ποιήματα από διαδρομές
ονειρεμένες..

Ποτέ το μικρό κοφτερό 
λεπίδι του πόθου
δεν χάραξε τόσο ηδονικά 
τη φλέβα σου.
Ποτέ δεν περπάτησε 
η ποίηση
κάτω από τέτοια 
σάρκινη φαντασμαγορία.

Από τη συλλογή ''Εσύ του Έρωτα''



«Όσα γράφονται σήμερα»                            ΣυνΠοιείν

    
    ΚΑΙΤΑΤΖΗ-ΧΟΥΛΙΟΥΜΗ ΔΕΣΠΟΙΝΑ  

Η Καϊτατζή Χουλιούμη Δέσποινα είναι κλινικός ψυχολόγος-ψυχοθεραπεύτρια,
(MSc) της Σχολής Εφαρμοσμένης Ψυχολογίας  του Πανεπιστημίου  Ουψάλα
Σουηδίας. Εργάστηκε  στην Ανοιχτή Μονάδα της Ψυχιατρικής Κλινικής του
Πανεπιστημίου  Ουψάλα  και  στην  Ειδική  Αγωγή  και  Εκπαίδευση  του
Υπουργείου  Παιδείας,  όπου  και  διετέλεσε  Διοικητικός  Προϊστάμενος   του
Κέντρου Διαφοροδιάγνωσης, Διάγνωσης και Υποστήριξης (ΚΕΔΔΥ) Σερρών.
Δίδαξε στο ΤΕΦΑΑ Σερρών Αναπτυξιακή ψυχολογία και Ειδική αγωγή. Είναι
πιστοποιημένη  Εκπαιδεύτρια  Εκπαιδευτών  Ενηλίκων  και  υλοποίησε
Επιμορφωτικά  Προγράμματα  Εκπαίδευσης  Εκπαιδευτών  Ενηλίκων,
Εκπαιδευτικών και Συμβουλευτικής γονέων.
Είναι  μέλος  της  Εταιρίας  η  Συντροφιά  της  Karin  BIoye  (  Karin  BIoye
Sällskapet). Είναι μέλος της Εταιρίας Λογοτεχνών Θεσσαλονίκης (ΕΛΘ).
Έχει εκδώσει τις ποιητικές συλλογές 
 -Λιγοστεύουν οι λέξεις, 2017, Εκδόσεις Μελάνι                                                          
-Διαδρομές, 2015, Εκδόσεις Γαβριηλίδης                                                                        
-Συναισθηματικό αλφαβητάρι, 2009,  Εκδόσεις UENVTRSN.Y S.UDNO PRTSS             
-Ο Δρόμος, 2006, Εκδώσεις Δήμου Σερρών.                                                        
Συμμετοχή σε συλλογικές εκδόσεις                                                                       
-Η Ποίηση Χαϊκοποιείται, 2017, Εκδόσεις, Diasporic Literature                         
-Καλλιτεχνικό ημερολόγιο 2016, Εκδόσεις Το βιβλίο.                                          
-ДНИТЕ НИСАКЛАДА, 2008, Συλλογική ποιητική συλλογή στα 
Βουλγαρικά. Ποιήματά της έχουν μεταφραστεί στα Αγγλικά, Βουλγαρικά και 
Ιταλικά. Ποιήματα και μεταφράσεις της έχουν δημοσιευτεί σε έντυπα και 
ηλεκτρονικά Λογοτεχνικά περιοδικά και έχουν συμπεριληφθεί  στην Ποιητική 
Ανθολογία:  Οι ποιητές της Θεσσαλονίκης τον 20ό αιώνα και ως σήμερα και 
άλλες ηλεκτρονικές ποιητικές ανθολογίες.
https://www.translatum.gr/forum/index.php?topic=406200.0                                             
Επικοινωνία: dkaitatzi@yahoo.gr

mailto:dkaitatzi@yahoo.gr


«Όσα γράφονται σήμερα»                            ΣυνΠοιείν

ΚΟΧΥΛΙΑ 

Αν ερωτεύτηκες σε ρέμα
χείμαρρος
Αν έθαλλες σ’ αγκάθια  
θηλιά
Στης λίμνης τη γαλήνη αν βυθίστηκες 
θλίψη
Αν σ’ αναχώματα περπάτησες 
προσφυγιά 
Αν χύθηκες σε θάλασσα
αναχώρηση 

Κοχύλια εξορίσουν 
κοιτάσματα φωτός
σ’ υποθαλάσσια ρεύματα



«Όσα γράφονται σήμερα»                            ΣυνΠοιείν

ΜΙΑ ΤΣΑΝΤΑ ΣΠΙΤΙ ΚΑΙ ΠΑΤΡΙΔΑ ΕΓΙΝΑ 

Μια τσάντα σπίτι και πατρίδα έγινα και προχωρώ                              
Είμαι το σπίτι μου λιτό κι απέριττο                                                     
συμμετρικό και σταθερό παλεύω να ‘μαι                                            
κι ας είναι τα μπαλκόνια μου μικρά                                                    
κι ας έχω τα θεμέλια προς τα μέσα                                                      
Με ξαναχτίζω μ’ επανατοποθετώ                                                        
πατρίδα μου και σπίτι μου εγώ                                                            
κι αναζητώ γωνιές όπου δέντρα φύονται                                             
γωνιές με γαλανό ουρανό                                                                    
γαλήνια να μ’ αγκαλιάζουν                                                                 
Μια τσάντα σπίτι είμαι                                                                        
και τα χερούλια μου κρατώ σφιχτά μες στην καρδιά                          
Φέτες σχιστόλιθοι α-συνέχειες                                                            
φλόγες ζωσμένες βίαια  έσκαψαν                                                        
κι έκοψαν                                                                                             
Πολλά τα ξερι-ζώματα                                                                         
ολοκληρωτικά απειλούν να με συνθλίψουν                                        
Μια τσάντα σπίτι και πατρίδα έγινα και προχωρώ

(Απόσπασμα από το Λιγοστεύουν οι λέξεις, 2017, εκδ. Μελάνι)



«Όσα γράφονται σήμερα»                            ΣυνΠοιείν

ΔΙΑΔΡΟΜΕΣ-VNN

Η θάλασσα, ο ορίζοντας, το ουράνιο τόξο και η πρώτη σταγόνα 
Ο χρόνος, το τώρα, το πριν, το μετά, το ποτέ και το πάντοτε 
Η απορία που διαγράφεται στα χείλη 
Το φτερούγισμα το ερωτικό, η γέννηση και ο θάνατος 
Η αρχή και το τέλος και πάλι η αρχή και το τέλος πάλι 
Όλα σφιχτοδεμένο στεφάνι στην τροχιά του σύμπαντος 
Το βουβό κλάμα, το χαμόγελο και η έκσταση 
Η χαρά, η οδύνη, ο κόπος και η ανάπαψη 
Οι αισθήσεις και η αντίληψη, ο λόγος και η συνείδηση 
Το βίωμα και η ύπαρξη 
Η αναζήτηση που τέλος δεν έχει 
Ο δρόμος ο πλατύς π’ ανοίγει άλλους δρόμους 
Ο χρόνος, το τώρα, το πριν, το μετά, το ποτέ και το πάντοτε 
Η γέννηση και ο θάνατος 
Η αρχή και το τέλος και πάλι η αρχή και το τέλος πάλι 
Το όλο και το μέρος του τ’ αδιαίρετο 
Ο άνθρωπος, η γη και το σύμπαν
***



«Όσα γράφονται σήμερα»                            ΣυνΠοιείν

ΤΩΡΑ ΠΟΥ ΤΟΥΣ ΚΑΘΡΕΦΤΕΣ ΘΡΥΜΜΑΤΙΣΑΜΕ

Τώρα που τους καθρέφτες θρυμματίσαμε 
και μονοκοντυλιά διαγράψαμε τα είδωλά μας 
απολιθώματα απομείναμε γυμνά 
Το δάκρυ και το χαμόγελο στα στήθη πέτρωσαν 
πέτρα ο λόγος και ο πόνος μας 
πέτρα το όνειρο κι η ελπίδα πέτρα 
πέτρα που την σηκώσαμε στο στήθος μας 
Τώρα μ’ αυτήν πλαγιάζουμε και τα όνειρα αδειανά 
Σίσυφοι που απόκαμαν στη ρίζα του βουνού γερμένοι 
Τώρα μ’ αυτή οδεύουμε μετέωροι 
στης ερημιάς την ανελέητη γαλήνη

(Απόσπασμα από το Διαδρομές, 2015, εκδ. Γαβριηλίδης)

Ο ΔΡΟΜΟΣ

Ο δρόμος απλώνεται μπροστά
Να τον διαβώ γρήγορα πρέπει
Να κάνω αυτό που περιμένουν από μένα
Υπεύθυνα, δίκαια, σωστά
Μα σκέφτομαι πάλι…
Μήπως σαν τον διασχίσω
Και μόνος στο τέρμα βρεθώ
Πικρά, μ’ απορία
Αυτό ήταν όλο λοιπόν 
Θα πω;
Όχι



«Όσα γράφονται σήμερα»                            ΣυνΠοιείν

Δρόμοι πολλοί με χίλια νεύματα
Καλούν το πέρασμά μου
Στο στένεμα του ενός, απρόσμενα προβάλει άλλος
Ολισθηροί καραδοκούν να με γκρεμίσουν
Και δύσβατοι, κορφές μ’ αποκαλύπτουν
Κάποιους ερμητικά κλειστούς τους νιώθω
Κι άλλες φορές διαβαίνω έναν κι ανοίγουν νέοι δρόμοι
Θέλω να νιώσω το κάθε βήμα
Το κάθε στραβοπάτημα, το κάθε πισωγύρισμα
Το κάθε μάτωμα, το κάθε πέταγμα
Τους κραδασμούς και κελαηδήματά μου 

Μπροστά στην τελική πορεία
Θέλω, κλείνοντας ήρεμα τα μάτια,
Να σταθώ ανάλαφρα, γαλήνια
Δρόμοι σύντροφοι κι οδηγοί
Όμορφα να με προετοιμάσουν για τον άλλο δρόμο.

(Απόσπασμα Ο Δρόμος, 2006, εκδ. Δήμου Σερρών)

ΑΛΦΑ ΤΗΣ ΑΓΑΠΗΣ 

Αγαθά είναι πολλά κι υψηλά ιδανικά
Γη, οικογένεια, υγεία, πίστη, ειρήνη και σοφία
Άραγε τι υπάρχει τι, που τα  δένει στη ζωή;
Ποιο είναι τόσο βαθύ, που τα χωράει όλα μαζί;
Η ΑΓΑΠΗ! σαν ζεσταίνει τις καρδιές μας τις γλυκαίνει

ΑΓΑΠΩ και Μ’ ΑΓΑΠΟΥΝ  κι όλα είναι σ’ αρμονία



«Όσα γράφονται σήμερα»                            ΣυνΠοιείν

Γίνομαι ένα με τους γύρω, με την φύση , με τα θεία
Ατσαλώνομαι, αντρειώνω, φτερουγίζω, κελαηδώ
Πίσω αφήνω τα μικρά, τ’  ασήμαντα, τα κρύα
Η ζωή μια ευλογία κι όλα αποκτούν ουσία

ΖΗΛΙΑ 

Ζήλευα καιρό κι εγώ
Κι ήταν τόσο οδυνηρό
Πιο πολύ το Ο-μικρό
Που ήταν τόσο στρογγυλό
Το Γιώτα το σπαθωτό
Και το Θήτα και το Ρο
Ζήλευα το Άλφα της πρωτιάς
Και το Ωμέγα της αντρειάς
Αβέβαιο και ασταθές 
Πώς να φτάσω τις πρωτιές;
Ζικζακωτό  και στραβωμένο
Αισθανόμουν μειωμένο
Μα σαν ένιωσα για μια στιγμή
Πως είμαι αξιαγάπητο  πολύ
Ζήλια δεν ξέρω τι θα πει

(Αποσπ.  Συναισθηματικό αλφαβητάρι, 2009, 
εκδ. UNIVERSITY STUDIO PRESS)



«Όσα γράφονται σήμερα»                            ΣυνΠοιείν

Έφη Καλογεροπούλου

H Έφη Καλογεροπούλου γεννήθηκε στην Αθήνα. Είναι
φυσικός και θεατρολόγος και εργάζεται στην εκπαίδευση.
Το  2008  κυκλοφόρησε  η  πρώτη  ποιητική  συλλογή  της
«Σκεύη  ταξιδίου»  από  τις  εκδόσεις  Ενδυμίων.
Ακολούθησαν οι  συλλογές:  «Ήχος από νερό» (εκδόσεις
Ενδυμίων,  2010),  «Άμμος»  (εκδόσεις  Μετρονόμος-
Ποιείν, 2013), «Έρημος όπως Έρωτας-Desert as Desire»,
δίγλωσση  έκδοση  σε  μετάφραση  Γιάννη  Γκούμα
(εκδόσεις  Μετρονόμος-Ποιείν,  2015)  και  «Χάρτης
Ναυαγίων-Chart of Shipwrecks”,δίγλωσση  έκδοση  σε
μετάφραση  Γιάννη  Γκούμα,εκδόσεις  Μετρονόμος-
ποιείν,2017). Ποίησή της καθώς και θεατρική κριτική έχει
δημοσιευτεί  σε  έντυπα  και  ηλεκτρονικά  περιοδικά  και
έχει μεταφραστεί στα αγγλικά, ισπανικά και ιταλικά.



«Όσα γράφονται σήμερα»                            ΣυνΠοιείν

ΜΟΝΕΜΒΑΣΙΑ

πέτρες μισοχωμένες στη λάσπη
κορμιά φαγωμένα
σπίτια αιώνων
ακίνητα
πόσοι νεκροί κλαίνε τις νύχτες 
στις πόρτες σας ;
πόσες σας λέξεις ξεπλένει η βροχή ;
πόσα κλειδιά σκούριασαν στις χούφτες σας ;
σε σας μιλώ 
και στο υγρό το ξύλο
φλέβες του χρόνου

ΔΙΧΩΣ ΤΕΛΟΣ

άρχισε να βρέχει
δίχως τέλος
έσταζε ο χρόνος
πρόσωπα ληστών και αγίων
μάτια τυφλών
που φυλάκισαν την αθωότητα
για πάντα
κραυγές χαμένων από λάθος
στα σκοτάδια

έβρεχε λάσπη 
κι άλλα τέτοια αντικείμενα

Από την ποιητική συλλογή  «ΣΚΕΥΗ ΤΑΞΙΔΙΟΥ» ,εκδόσεις ενδυμίων, 2007.



«Όσα γράφονται σήμερα»                            ΣυνΠοιείν

ΝΑΥΑΓΟΙ

Ξεβράστηκαν 
στη στεριά της μέρας
κάποιοι κρατώντας  κομμάτι νύχτα
και άλλοι θάλασσα 
όσοι γλύτωσαν είχαν κιόλας  ξεχάσει
οι άλλοι νεκροί ακόμη
μα προπαντός πλυμένοι
στέγνωναν στις  πέτρες
ο καιρός δεν τους ξεχώριζε
και αυτοί πού σώθηκαν
και οι άλλοι άφησαν πίσω
τις  κομμένες τους ουρές.



«Όσα γράφονται σήμερα»                            ΣυνΠοιείν

ΤΑΞΙΔΕΥΟΝΤΑΣ

Δεν θα πάμε. Το ξέρω.
Σε κάποια ναι. Δύο , τρία ίσως. Το πολύ.
Στα άλλα όχι. Σίγουρα όχι.
Τα ταξίδια εννοώ
αυτά πού κάθε βράδυ
σχεδιάζουμε γελώντας
και περνάμε όμορφα
και σ ΄αγαπώ ακόμα 
κι όταν στις λεπτομέρειες διαφωνούμε
μα στο τέλος συμφωνούμε
και ξέρω πως ξέρεις κι εσύ
ότι δεν θα πάμε σε όλα
όχι τουλάχιστον σε όλα.
Και περιμένω με χαρά απόψε
και πάλι το επόμενο ταξίδι 

να σχεδιάσουμε ,το δικό μας 
αυτό πού δεν θα πάμε.

Από την  συλλογή  «ΗΧΟΣ ΑΠΟ ΝΕΡΟ» ,εκδόσεις Ενδυμίων, 2010



«Όσα γράφονται σήμερα»                            ΣυνΠοιείν

Συχνά σε όνειρο
το παλτό της έβλεπε
άδειο από κορμί  να πέφτει
τότε στο πάτωμα άπλωνε το χέρι
κι έλεγε
-να σώσω ό,τι  προλάβω

Απόψε το χέρι της, άκουσε
την άκουσε
σύρθηκε  στο σκοτάδι
άνοιξε τις ραφές,  έσκισε τη φόδρα
ραμμένο με κλωστή ,φαρδύ από ακινησία
χρόνο ξήλωσε.
Τίποτα δεν περισσεύει, είπε
ένα κουβάρι τύλιξε ,τόσο πρόλαβε
το πήρε κι έφυγε.
Μέρες αργότερα την είδαν
δίπλα στη θάλασσα να περπατά
Κι αν δεν υπάρχει χρόνος; έλεγε
Ενα κουβάρι είναι ,τίποτα περισσότερο.

Και πιάνοντας την άκρη του
το πέταξε στη θάλασσα.
Εδώ τελειώνει η θάλασσα στα χέρια μου
σκέφτηκε.

Από την  συλλογή  «ΑΜΜΟΣ» εκδ: μετρονόμος-ποιείν, 2013



«Όσα γράφονται σήμερα»                            ΣυνΠοιείν

Κι αν ο τοίχος
είναι κάτι περισσότερο; 

Ας πούμε 
ένα τοπίο απέραντο 
έρημος ή ναρκοπέδιο
που διασχίζεις 
σαν δραπέτης συμβάντων
δραπέτης ζωής 
συχνά με την πλάτη σύρριζα
κι άλλες  
έχοντας κατά νου τον πυροβολισμό 
η μια έκρηξη ακαριαία
έτσι
χιλιοστό χιλιοστό
μέχρι το μαύρο δάσος 
με τα πανύψηλα ρολόγια
και τα άφωνα πουλιά στους λεπτοδείχτες
τα άφωνα πουλιά 
του φόβου.

Από την  συλλογή «ΕΡΗΜΟΣ ΟΠΩΣ ΕΡΩΤΑΣ», 
εκδόσεις: μετρονόμος-ποιείν,2015



«Όσα γράφονται σήμερα»                            ΣυνΠοιείν

ΣΦΑΛΜΑ ΤΥΧΑΙΑΣ ΔΙΑΔΡΟΜΗΣ

Είμαστε η χαμένη δυνατότητα
οι λέξεις που δε γίναμε
τα παιδιά που πέφτουν απ’ τα όνειρά μας
ξημερώματα
οι δρόμοι τα αδιέξοδα και οι ατέλειωτες
χειρονομίες τους
οι άδειες θέσεις δίπλα στου τρένου
το παράθυρο
Είμαστε το λίγο
του χρόνου το ελάχιστο
Το ολομόναχο του κόσμου
είμαστε
η σκόνη του σκοτωμένου χρόνου

Από την  συλλογή  «ΧΑΡΤΗΣ ΝΑΥΑΓΙΩΝ», 
εκδόσεις:μετρονόμος-ποιείν,2017.



«Όσα γράφονται σήμερα»                            ΣυνΠοιείν

Ιάκωβος Θήρας 
Καραμολέγκος

Ο   Ιάκωβος   Θήρας   Καραμολέγκος  (ποιητικό  ψευδώνυμο
του   Ιάκωβου    Καραμολέγκου    του  Νικολάου  και   της
Φλώρας)   γεννήθηκε   την  Κυριακή  10 Φεβρουαρίου 1985,
ανήμερα   της  εορτής  του   Αγίου   Χαραλάμπους,  στο   χωριό
Εμπορείο της Σαντορίνης. Σπούδασε Κοινωνική Θεολογία στο
Πανεπιστήμιο  Αθηνών  (2002-06)  και  Φιλοσοφία  στο
Πανεπιστήμιο  Πατρών   (2009-14).  Γνωρίζει   άπταιστα   την
αγγλική  γλώσσα   και   μελετά   κατά   μόνας    τις  κύριες
ευρωπαϊκές  γλώσσες  και λογοτεχνίες. Ποιήματα, δοκίμια και
κριτικά  κείμενά  του  έχουν  κατά  καιρούς  δει  το  φως  της
δημοσιότητας σε έγκυρα λογοτεχνικά περιοδικά και ανθολογίες.
Είναι  τακτικός  συνεργάτης  του  καλλιτεχνικού  περιοδικού
«Περιήγηση», το οποίο του αφιέρωσε τις τριάντα πρώτες σελίδες
του  έκτου  του  τεύχους  (Φεβρουάριος  2017). Το  σύνολο  του
ποιητικού  του  έργου  από  το  2001  έως  το   2013   είναι
συγκεντρωμένο  στον   τόμο «Ελάχιστος Αιθέρας»  (Ποιητική
Πορεία2001-13) που κυκλοφόρησε από τις Εκδόσεις Όστρια τον
Ιούνιο του 2014. Μεγάλο μέρος  του  έργου  του  (ποιήματα,
κριτικές, δοκίμια,  μεταφράσεις)  παραμένει  ανέκδοτο. Με την
ποίησή του έχουν ασχοληθεί και γράψει σπουδαίοι  πνευματικοί
άνθρωποι, ενώ ποιήματά  του  έχουν μεταφραστεί στην αγγλική
γλώσσα  από   τον   αείμνηστο  πανεπιστημιακό     Κάρολο
Μητσάκη   και   τον   ποιητή Θανάση  Γιαπιτζάκη. Από τις
Εκδόσεις  Οδός  Πανός  κυκλοφορεί  η  μινιμαλιστική  ποιητική
σύνθεσή  του  «Ηλιάδα»  και  η  λυρική  συλλογή  του  «Κύκνεια
Μπιτάκια».  Είναι  μέλος  του   Φιλολογικού   Συλλόγου
«Παρνασσός» και  της Εταιρίας Ελλήνων Λογοτεχνών.



«Όσα γράφονται σήμερα»                            ΣυνΠοιείν

ΗΛΙΑΔΑ
Α΄

Παλεύουμε με την αγάπη αιώνες τώρα,
Παλεύουμε μονάχοι και γυμνοί
Μέσα στο κύμα, στ’ ανεξάντλητο παρόν μας.

Τα καράβια μας θυμούνται την Αργώ
Και τα μάτια μας τα πρώτα όνειρά μας
Που ξερνούν απ’ τις καρδιές μας το φαρμάκι
Ως το τέλος και τη νέα μας αρχή
Στο φως ετούτο, τ’ αδυσώπητο, τ’ αγνό.

Παλεύουμε και χάνουμε γυναίκες και πατρίδες,
Τη Μήδεια που γνωρίσαμε απλά για να μας κάψει,
Τη χώρα που μας γέννησε απλά για να μας θάψει
Στο χώμα ετούτο, τ’ αδυσώπητο, τ’ αγνό.

Μα και νεκροί θα τραγουδάμε,
Μα κι αδικαίωτοι θα ζούμε
Σε κάθε κόκκο σκόνης, σε κάθε στάλα φως:

Εμείς,
Οι νοσταλγοί του πρώτου άστρου,
Οι αδυσώπητα αγνοί.

 



«Όσα γράφονται σήμερα»                            ΣυνΠοιείν

ΗΛΙΑΔΑ
Υ΄

Η κούραση της μέρας κι οι σκοτούρες της ζωής
Δε θέλουν εξουσίες και φυτείες δίχως τέλος,
Δε λαχταρούν χρυσαφικά, διαμάντια και προικιά,
Τραπεζικούς λογαριασμούς και μέγαρα του Κροίσου.
Θέλουν μιαν ήσυχη γωνιά και λίγα παραμύθια
Για τον Ιάσονα, τον Έκτορα, το Φοίβο.
Πεθαίνουν για το Λόγο που γιατρεύει τις πληγές
Και μας γεμίζει υπομονή και καρτερία.
Κι ας μην ξεχνάμε το ψωμί και το κρασί Του
Μέσα στο αίμα μας, στα πρόσωπα, στα χέρια.

Μα πιο πολύ το πάλεμα, ο πόνος, οι στερήσεις
Αφήνονται στα στήθια τα παυσίλυπα της κόρης 
Που η μοίρα μας τη χάρισε γυναίκα και στολίδι
Στη γέννα και στο όνειρο, στα κύματα, στο μνήμα.

Δυο άσπρα στήθια μάς αρκούν για να σταθούμε στ’ άστρα.
 
 



«Όσα γράφονται σήμερα»                            ΣυνΠοιείν

ΣΗΜΕΙΩΣΕΙΣ ΓΙΑ ΤΟ ΣΩΜΑ

Το σώμα κάποτε κουράζεται πολύ, 
Κυρίως τις μέρες που η φύση οργιάζει.
Θα ‘θελε να ‘ταν διαβατάρικο πουλί
Και τα φτερά του σ’ άλλη γη να τα τινάζει.

Θα ‘θελε να ‘τανε ξεκούραστο κι αγνό,
Χωρίς τη θλίψη που το έχει κατοικήσει.
Θα ‘θελε να ‘ ταν στον Παράδεισο γυμνό
Κι άλλες ζωές που ονειρεύεται να ζήσει.

Θα ‘θελε κι άλλα που δεν έχουν τελειωμό,
Μα πιο πολύ έν’ άλλο σώμα ν’ αγκαλιάζει:
Όχι απ’ αυτά που σε κοιτούν σαν αριθμό
Μα απ’ εκείνα που ο έρωτας τ’ αγιάζει…

Το σώμα κάποτε κουράζεται πολύ
Από διαψεύσεις, τεχνικές, δουλειές και άγχη:
Ένα κρεβάτι λαχταρά κι ένα φιλί
Και μι’ Αφροδίτη για την πιο ωραία μάχη.



«Όσα γράφονται σήμερα»                            ΣυνΠοιείν

ΣΤΕΡΗΜΕΝΗ ΜΠΑΛΑΝΤΑ

Θα ‘μαι πάλι χαμένος μες σε μπλε ουρανούς,
Θα ‘σαι πάλι χαμένη μες σ’ αισθήματα άδεια.
(Μια ζωή κυνηγώ μες στο φως οιωνούς
Μα με βρίσκει το βράδυ, όπως όλα τα βράδια).
Δε θα έρθεις και φέτος, τα σημάδια σαφή:
Τη ροδιά δεν τη βλέπω να φουσκώνει τα ρόδια.
Δε θα φέρεις την καύλα στη σεμνή σου αφή,
Δε θα σπάσουν τις πέτρες τα λαφίσια σου πόδια.

Κάθε μέρα που φτάνει πιο βαθιά με πονά
(Κάθε μέρ’ από λίγο και περνάνε τα χρόνια).
Η κρυμμένη μορφή σου την καρδιά τυραννά
Κι ισοβίτης φαντάζω στα μονά μου σεντόνια.
Κι όμως ξέρω πως θα ‘ρθεις τη μοιραία αυγή
(Πριν η πείνα θερίσει και του ήλιου τα βόδια)
Να ξεπλύνεις μ’ αστέρια την καμμένη μου γη,
Να ξεπλύνω με δέος τα λαφίσια σου πόδια.

Μέχρι τότε θα βγαίνω, θα φλερτάρω, θα ζω,
Θα νομίζω πως ήρθες και θα τρώω σφαλιάρες.
Οι δικοί μου κι οι φίλοι θα με λένε χαζό
Που δε δίνω δεκάρα για τις άλλες μουνάρες.
Θέλω μόνο Εσένα, θα πεθάνω αλλιώς,
Δε μπορώ να περνώ μια ζωή με τ’ ασσόδυα.
Θέλω Εσύ να γεννήσεις τα παιδιά μου στο φως,
Μόνο Εσύ να τα παίρνεις στα λαφίσια σου πόδια…
Μες στο μάταιο κόσμο την ουσία ζητώ:
Να περάσω μαζί σου της ζωής τα εμπόδια,
Να σκοτώσω το τέρας (ή αλλιώς: εαυτό),
Να πεθάνω φιλώντας τα λαφίσια σου πόδια.



«Όσα γράφονται σήμερα»                            ΣυνΠοιείν

ΑΙΩΝΙΑ ΜΠΑΛΑΝΤΑ

Όλα τελειώνουν κάποτε και όλα ξαναρχίζουν
Για να τελειώσουνε ξανά και φτου κι απ’ την αρχή.
Οι άνθρωποι καρφώνονται με μνήμες που δακρύζουν
Στον ίδιο πάντοτε σταυρό που λέγεται ψυχή.
Το σώμα την ανάσταση προσμένει κάποια μέρα
Μέσα στον κρύο τάφο του πολύ πριν να ταφεί.
Όλα κυλούν και χάνονται, σκορπάνε στον αέρα,
Εκτός απ’ την αγάπη μας σ’ αιώνια επιστροφή.

Είσαι μπροστά στη θάλασσα με μνήμες σα ρουφήχτρες,
Είμαι μπροστά στη θάλασσα κοντά σου και μακριά.
Σου δίνω και μου δίνεις αγκαλιές παρηγορήτρες,
Μπας και πιστέψουμε ξανά σε μια καλή ζαριά
Που λίγο τη ζωούλα μας πιο εύκολη θα κάνει,
Πριν να φανεί ο θάνατος στην ύστατη στροφή.
Η αθάνατή μας ένωση μια μέρα θα πεθάνει,
Εκτός απ’ την αγάπη μας σ’ αιώνια επιστροφή.

Τα πάντ’ αλλάζουν και μπορεί να ξαναφύγεις πάλι,
Να μην αντέξεις τη χαρά ακόμη μια φορά.
Ισως ξανά μονάχος μου μπροστά στο ακρογιάλι
Να καταριέμαι με σιωπές και λόγια τρυφερά
Την ώρα που σε γνώριζα, εσένα που σε ξέρω
(Προτού τ’ αστέρια να φανούν) σα μια πληγή κρυφή.
Από λιγάκι όλα στη γη με κάνουν κι υποφέρω,
Εκτός απ’ την αγάπη μας σ’ αιώνια επιστροφή.

Μα πάλι τι με νοιάζει, όλα είν’ ευλογημένα:
Για την καρδιά και το μυαλό τα πάντα είναι τροφή,
Τροφή π’ αργά ή γρήγορα θα πάει στα ληγμένα,
Εκτός απ’ την αγάπη μας σ’ αιώνια επιστροφή.



«Όσα γράφονται σήμερα»                            ΣυνΠοιείν

ΝΕΟΔΗΜΟΤΙΚΟ ΤΡΑΓΟΥΔΙ

Τα όνειρα μη σπαταλάς
Και την καρδιά σου μη χαλάς,
Το γέλιο σου το τραγανό,
Τα μάτια και τον ουρανό.

Μην τα χαλάς κοκόνα μου,
Αηδόνα και γοργόνα μου,
Μα όπως πρέπει τίμα τα
Όλα σου τ’ ανεκτίμητα.

Κι άσε λιγάκι το facebook
Και διάβασε και κάνα book
Απλό, βαθύ, ποιητικό
Σαν το φιλί σου το γλυκό

Και σαν την καλομήτρα σου
Τη νεραϊδογεννήτρα σου,
Τη μόνη παρηγόρια μου
Στην τόσην ανημπόρια μου.

Μα εσύ κοιμάσαι χώρια μου.



«Όσα γράφονται σήμερα»                            ΣυνΠοιείν

    Όλγα Καραπαναγιώτη

Όλγα Καραπαναγιώτη  (ο.ς. φωτίου)
Έτος γέννησης : 1954
Τόπος γέννησης: Άγιος Ανδρέας Μακρυνείας
Τόπος διαμονής: Αιτωλικό Αιτωλοακαρνανίας
Επάγγελμα: Καθηγήτρια Αγγλικών



«Όσα γράφονται σήμερα»                            ΣυνΠοιείν

κι' ας φλετράει μου η ψυχή σαν έρχεσαι

ούτε γλυκό του κουταλιού για το καλωσόρισμα
ούτε μια γουλιά νερό για το δρόμο.μονάχα βία
να 'φευγες μη χάσω ώρα να σ' έχω  αναιχμάλωτο
όπου το αυτονόητο κι' η συγκατάβαση της νύχτας.

το παράπονο, στο γυμνό λαιμό. ακριβώς
στο τρίγωνο  όπου χάσκει ο κόμπος της γραβάτας
άδετος
κόμμα,

και πιο κάτω κατηφορίζοντας
τον ανήφορο του λόφου. όπου
άνθιαάνοιξηςχιόνιαχειμώνα 
κόμμα,

την επόμενη φορά που θα 'ρθείς
λύσε μου τα χέρια να σου φροντίσω τα γόνατα
μη γονατίσει το πάθος
μην απομείνει ο πόθος στα μισά και 
δεν έρχεσαι.

στη δίκορμη μουσμουλιά
φυτρωμένη από φύτρα άνομου αντρόγυνου
το μελίσσι κρεμάστηκε
να 'χουν τα παιδιά να γλείφουν μέλι
στα δάχτυλα.
μια βέργα γιασεμιού τυλίχτηκε στο φύλλωμα
ως αμαρτία που παραδέχτηκε την ήττα της



«Όσα γράφονται σήμερα»                            ΣυνΠοιείν

από σπόντα.

όπου να 'ναι, τη σωστή ώρα,μη ξεχαστείς.
ραντεβού στο γιοφύρι
ν' αδειάσουμε απ' τις τσέπες μας τα ίσα μερτικά
της ευθύνης. να φχαριστηθεί η λιμνοθάλασσα
δόξα.
να χαίρονται τα κοριτσόπουλα και τ' αγόρια 
τ' αμούστακα, στα νερά της σαν καθρεφτίζονται
κρυφά απ' τη μάνα τους
τα βράδυα.

να κοκκινίζει η σελήνη από πόθο
να καιγεται ο ήλιος στο πάθος του
να πεθαινει και ν' ανασταινεται.

μη με σκουντάς
με ξυπνάς
μη μου αφαιρείς το λόγο

εύπεπτο       

όγκος μάρμαρου.
σμίλη, σκαρπέλο,ράσπα,μπόου ντριλ
και ο μύθος.
μαγεμένος ο γλύπτης απ' το μύθο
λαξεύει, ως πρωτομάστορας, το γλυπτό
γυναίκα.
καμπύλες πανσέληνου,λίμνης κοίτη
λοφίσκους και πρόποδες, παπαρούνας λιβάδια



«Όσα γράφονται σήμερα»                            ΣυνΠοιείν

στο σώμα
πορθητά κάστρα
έρωτα
με φτερά ή παρωπίδες.
και το πρόσωπο.
φεγγάρι το πρόσωπο
και στα μάτια, με άριστα ακίνητη εστίαση
τ' όνειρο.
στα μαλλιά, κορδέλλα αστρογκέντητη.
και στην κορφή
ριγμένο προς το μέτωπο, μια σφήνα
αυγουστιάτικο φεγγάρι
μια καμπύλη γης στον παράμεσο
πριν τεθλασμενη
ποίημα απαράμιλλο.
................................
πασπατεύει το γλυπτό με τα δάχτυλα
ο πρωτομάστορας
φυσάει στα μισάνοιχτα χείλη 
μην πλαντάξει απ' τη σκόνη
η μαρμάρινη ψυχή,
σμιλεύει το στήθος,
εκεί όπου στο τέλεια πελεκημένο στέρνο
φαντάζει το μέρος της σχισμής
στο ροζαλί σημάδι του όγκου, που ο γλύπτης,
ως πρωτομάστορας το λογάριασε, από ένστικτο,
, 
απ' την πρώτη κοπιδιά,
και η γυναίκα,
στον πυρήνα του όγκου



«Όσα γράφονται σήμερα»                            ΣυνΠοιείν

γκαρδιώθηκε
λευκή σα μάρμαρο
ή φτερό περιστέρας.
...............................
συνεπαρμένος απ' τον πόθο
ο γλύπτης
ελογάριασε το νου
κρίση ψυχρου μάρμαρου, και
ως πρωτομάστορας, ο ίδιος
το έργο κάτεχε.
το τύλιξε σ' ένα πέπλο σύννεφου
να μην το βλέπει άλλος κανείς, και
αντίκρυα του
το φαντασμένο ποίημα
το απαράμιλλο
..................................
ώρα τρεις καταμεσημερο 
όρισε
ο γλυπτης
ο πρωτομάστορας
την αποκάλυψη.
μόνος. με έτοιμο μάτι
λεπίδι ένα γύρο γύρω απ' το λαιμό
και
κρακ το κεφάλι σταθερά αργά
κόπτεται

φωνή σχιζει τον αέρα απαγγέλοντας
«με απάλλαξες από βάρος βαρύ.την ευθύνη.»
το αχόρταγο μάτι 
συνεχίζει
ως δορυφόρου τροχιά, στα μπράτσα.



«Όσα γράφονται σήμερα»                            ΣυνΠοιείν

ακριβώς
εγκαρσίως του μαστού
στο ύψος της στητής θηλής
απ' τη μια άκρια στην άλλη
κρακ. και τα χέρια
σε στάση νεκρικής προσευχής
παράμερα .
«μου 'λυσες τα χέρια.»
η φωνή σχίζει τον αέρα απαγγέλοντας.
λαίμαργο τώρα το μάτι
στο μέσο ύψος των μηρών
εκεί όπου το άγγιγμα ήταν
τρέμουλο
πριν τ' ονομάσουν, οι άνθρωποι ,
χάδι
κρακ. ώστε τα πόδια να πέσουν
οκλαδόν. μακριά απ' τα χέρια.
η φωνή σχίζει τον αέρα απαγγέλοντας
«μου 'βαλες φτερά στα πόδια.
ξέρω τώρα πώς να περπατώ.»
 το σώμα σωριάζεται
ανάσκελα
γνωστική φωνή διατυμπανίζοντας
«έγινα άγαλμα.»
.....................
ο πρωτομάστορας
περισυλλέγει τα σύνεργα
κατευθύνεται προς το εργαστήρι
βολεύει το σώμα στο πάτωμα
σταυρώνει τα χέρια
σηκώνει το βλέμμα 
και μεσ' την έκσταση ξανα
ζωγραφίζει με τα μάτια το έργο



«Όσα γράφονται σήμερα»                            ΣυνΠοιείν

στον τοίχο. ή, το κενό.
λέγοντας
«ένα ποίημα ήθελα ν' αντιγράψω
παριστάνοντας το θεό.»
..................................
απ' τη λειψή γρίλια
μια γραμμή 
έφεξε φως
παραμονεύει απ΄τη ρωγμή
και είδε
έξω 
συναθροισμένο πλήθος πολύ
μαζί με το φως
ήχος διαπερνάει το νου
ή το εργαστήρι
το χειροκρότημα.
.............................
κανείς δεν έμαθε τι απέγινε
ο μάστορας άνθρωπος θνητός.
..............................
κάποιος περαστικός είπε
πως τον είδε στην ακτή
πλάι στο άγαλμα
να σκαλίζει με τα δάχτυλα
στην άμμο 
ακατανόητα σύμβολα.
δεν τον πίστεψε κανείς
τον είπαν «αλαφροίσκιωτο.»
αντιγόνη the last.



«Όσα γράφονται σήμερα»                            ΣυνΠοιείν

       
 
        ΕΛΣΑ ΚΑΣΑΠΗ

Γεννήθηκα και  μεγάλωσα στη Θεσσαλονίκη,  όπου ζω κι
εργάζομαι έως σήμερα. Σπούδασα στο ΑΠΘ Θεολογία και
Ψυχολογία.  Για  μεγάλο  χρονικό  διάστημα  υπήρξα
ελεύθερη  επαγγελματίας  μεταφράστρια.  Κατόπιν
εισχώρησα  στο  χώρο  της  υγείας,  όπου  εργάζομαι  έως
σήμερα.  Διαζευγμένη  και  μητέρα  μιας  κόρης  17  ετών.
Γράφω  από  την  εφηβική  ηλικία.  Τον  Μάρτιο  του  2012
κυκλοφόρησε  η  πρώτη  μου  ηλεκτρονική  ποιητική
συλλογή  με  τον  τίτλο  "ΑΓΓΙΓΜΑΤΑ  εν  λευκώ".  Τώρα
βρίσκομαι  στη  φάση  συγγραφής  της  2ης  έντυπης
ποιητικής  μου  συλλογής,  που  σύντομα  θα
κυκλοφορήσει... 



«Όσα γράφονται σήμερα»                            ΣυνΠοιείν

Επί των τύπων των ήλων 

Σμίξη - Ιερά ονόματα πλεγμένα
στο σώμα της θεϊκής δημιουργίας.
Μια νάρκη θα εκραγεί στα χέρια μου
Αδυσώπητο το κάλεσμα της έξης
Αστραπές μες στο όνειρο κρύβω.

Ψυχή αλήτισσα και μόνη
ξέρεις ν’ απασφαλίζεις όνειρα
και να προσπερνάς τη Γη των Λωτοφάγων.

Καρτέρι να στήνεις
στα ξέΦωτα της περιπλάνησής μου,
τις νύχτες,
που τον ουρανό μου
διαπερνά η ιερή προσευχή
των απανταχού αμαρτωλών,
όταν απ’ τις αιμορραγίες τους,
βάφονται όλα τα ρόδα άλικα.

Θρήνησα την απώλεια της πίστης
στα ιδανικά,
γιατί συνάντησα μόνο ξύλινα όντα
με απρογραμμάτιστη ψυχή 
στα αγγίγματα.

Έδειξα τους τύπους των ήλων
και μάτωσα απ’ τα πολυσύλλαβα
τρυπήματα των αποκλίσεών τους.



«Όσα γράφονται σήμερα»                            ΣυνΠοιείν

Ένιωσα τη μνήμη μου
ν’ αποζητά θυσία …
Ήταν πιο σκληρό να θυμάται.

Γονάτισα στο Ιερό.

Κι αν μου φυλάκισες το λευκό,
θα’ ρθω,
με κόκκινο να γράψω,
…. Της καρδιάς.

Μια χλωμή απόγνωση ζητά … άλλοθι

Ανυπότακτα και φευγαλέα,
με μια κόντρα κίνηση,
γδέρνω τις σιωπές που φορτώθηκαν 
στην αβάσταχτη ανημπόρια μου.

Θέλω, ανάμεσά τους,
Να παρεμβάλω τη μετάγγιση 
απ’ το αχνιστό μου αίμα,
…. Τεκμήριο της πληγής μου.

Σ’ ένα παραμιλητό ακατάλειπτο
να στεγνώνουν οι λέξεις
και να γίνεται διάφανη η πληγή,
για να ξεγελά τον πόνο.

Δεν βλέπω τίποτα



«Όσα γράφονται σήμερα»                            ΣυνΠοιείν

πέρα απ’ τη νύχτα που με ξελογιάζει
μ’ αναμμένα άστρα
και τη μυρωδιά από ταμπάκο
που ρέει σ’ ανδρίκειο σώμα,
κρατώντας συνθήματα
ερωτικού πάθους, 
σαν αλητεύει ασυλλόγιστα.

Κι η θλίψη στα μάτια του εραστή,
φωνή γίνεται απόγνωσης,
κρεμασμένη σ’ ένα τηλέφωνο.

Δεν θα σου μιλήσω
για το πόσο μου αρέσει 
να χορεύω με τις σκέψεις σου.
Απλά θα σου χαρίσω 
τις δικές μου μεταξωτές κάλτσες,
με μερικά ανήθικα φιλιά
κρεμασμένα στην καλτσοδέτα.

σtον mέλλοντα της Ιθάκης

Οι μέλλουσες θλίψεις,
καρπός απραγματοποίητων ονείρων, 
θα διψάσουν κολασμένα 
για μια Αγία Ιθάκη, 
εκεί που ανυποψίαστα 
θα πραγματώσουν ουτοπικές εμφανίσεις 
στις ασέληνες νύχτες.



«Όσα γράφονται σήμερα»                            ΣυνΠοιείν

Μ’ ένα λυχνάρι 
θα φωτίσουν τη θάλασσά της, 
για να γητεύσει τους αδαείς 
που ψάχνουν για λιμάνια…

Στις κοιλάδες της 
θα κυλιστούν οι καταιγίδες των παθών, 
κρύβοντας το ουράνιο τόξο στη γη. 
Εκεί θ’ αναζητήσουν 
έκσταση και πόνο, 
λήθη και συντριβή, 
μαχαίρι και βαμβάκι, 
έρημο κι όαση.

Μ’ ένα χάρτινο χαμόγελο ευτυχίας, 
που σαν νοτίζει χάνει τις καμπύλες του.
Εκεί θα δώσουν 
στη φωτιά προσάναμμα, 
απ’ της γοητείας τους 
το σκοτεινό μειδίαμα
και θα  ψάξουν νέα αστέρια, 
να φωτίζουν μόνο τον ουρανό τους,

στον mέλλοντα της Ιθάκης τους …



«Όσα γράφονται σήμερα»                            ΣυνΠοιείν

Πιάσαμε ουρανό

Με το χέρι της εγκράτειας
ν’ απλώνεται στο ακατόρθωτο
και να εγείρει θαύμα,
δεν αντέχω να μη χαϊδέψω
τις όμορφες καμπύλες 
της πούλιας
που ακόμη ερωτευμένη μένει.
Κι όπως ξοδεύομαι σε ταξίδια
αστραπή,
νομίζω ότι δονείται
το αδοκίμαστο πέρασμά μου
στο θόλο των ξεχασμένων σκιών …

Κάπου ανάμεσα 
στο τελευταίο ψέμα της νύχτας,
αιχμαλωτίζω τις σπάνιες
αλήθειες του χρόνου,
που εξαγοράζει
την παρθένα σκέψη.

Ένα βάπτισμα
μιας ουράνιας μελωδίας
γλείφει τη φωτιά
των χειλιών μου.

Θα τρέξουν μερικές ανάσες
χρόνου,
να κρυφτούν σε ξελογιασμένους



«Όσα γράφονται σήμερα»                            ΣυνΠοιείν

στίχους ματωμένων ποιητών …

Οι άνθρωποι το κάνουν συχνά …
Αδειάζουν τις αρτηρίες
στους υπονόμους
και ξεδιψούν 
απ’ τα φιλιά που ματώνουν,
σαν πιστέψουν
πως … πιάσανε ουρανό.
Κοιμούνται μ’ ένα θάνατο 
αγκαλιά
και ξυπνούν μ’ ένα σώμα
τεμαχισμένο και λειψό.

το λιγότερο … Μέδουσα 

Πέφτουν τα λέπια 
απ’ τα μάτια,
σαν μικρά δάκρυα
που στραγγίζονται
για εξαγνισμό.
Βλέπω μέσα απ’ τα μάτια
της Μέδουσας,
για να τρομάξω 
τη ματωμένη έπαρση
της ανατολής.

Ένα γιασεμί ευωδιάζει
τον υπνοβάτη ουρανό



«Όσα γράφονται σήμερα»                            ΣυνΠοιείν

και μεθά
απ’ το λίκνισμα του φωτός.

Παίρνω την ανάσα του ήλιου
και σκεπάζω τ’ όνειρο.
Στο μέτωπο λάμπουν
μερικές σταγόνες αγωνίας,
απ’ το άγγιγμα της αυγής
με τ’ αξημέρωτα βράδια,
ενώ παραδίδομαι στην
αμνησία του φόβου.

Οι σκέψεις αρμενίζουν
στα νερά του υγρού βλέμματος.
τσαλακώνουν τα τσίνορα,
απ’ το βάρος της ψυχής.
Θυμούνται με εικόνες.

Δεν θέλεις να ξέρεις
πώς λειτουργεί η μνήμη
μιας ξεχασμένης σελήνης …

Δεν τιθασεύεται το δίκιο.
Καλπάζει ωσάν κεραυνός
Κρουνοί ουράνιοι ξεδιψούν
τους πολεμιστές.
Κι εγώ … εκεί.
Μια διψασμένη, στεγνή
Άνοιξη
που μετρά τις επαναλήψεις της.



«Όσα γράφονται σήμερα»                            ΣυνΠοιείν

 Νίκος Κατσικάνης

Γεννήθηκε  το  1974.  Σπούδασε  Ιατρική  στη
Βουδαπέστη,  όπου  και  ξεκίνησε  να  γράφει  σε
ηλικία 20 ετών κυρίως στα Ελληνικά αλλά και
στα Αγγλικά και παράλληλα να ταξιδεύει σε όλη
την  Ευρώπη.  Επίσης  γράφει  στίχους  στην
ιδιαίτερη  μορφή  της  Κρητικής  μαντινάδας,  οι
οποίοι  ήδη  συμπεριλαμβάνονται  σε
δισκογραφικές  δουλειές  Κρητών  καλλιτεχνών.
Ζει  στην  Αθήνα  όπου  συνεχίζει  να  σώζει  τις
σφαγμένες  λέξεις  εντός  του,  μοιράζοντας  τες.
Ποιήματά  του  έχουν  εκδοθεί  σε  διάφορα
περιοδικά κι εφημερίδες ποίησης, καθώς και σε
συλλογές.



«Όσα γράφονται σήμερα»                            ΣυνΠοιείν

{Διάττων}

Είναι ο έρωτας ένα νόμισμα 
που στρίβεις

ποντάροντας πάντα
στη λάθος πλευρά.

Το θέμα είναι να προλάβεις
το χρόνο

Το θέμα είναι να λείπεις 
από τη μνήμη

Να λείπεις απο την ακολουθία
της ζωής

ως τον παράδεισο που είναι
Αιγαίο και χωράφια παπαρούνες,

ανελκόμενος απο τη σκάλα
της γυναίκας

Να λείπεις με περίσσια αυθάδεια.

Η όραση ωριμάζει με δάκρυα
Η καρδιά με πόνο

Ξάπλωσα τις αμαρτίες μου
στο ξέστρωτο κρεβάτι

του πένθους πέρα απ’ την αγάπη.

Δες με τώρα πως ωρύομαι
Συμπυριασμένος

Και διάττων



«Όσα γράφονται σήμερα»                            ΣυνΠοιείν

{Ικαρος}

Όταν στεγνώσουμε από ανθρωπιά
ίσως το δέλεαρ να είναι η υψιπέτεια 

Διεκδικώντας την απ' τα πουλιά
με βεβαιότητα

Με μια καταπραϋντική δυνατότητα 
φτεροκοπήματος στις ωμοπλάτες. 

Ισως πάλι η λύση του να είμαστε κύματα 
Αιγαιοπελαγίτικα σε κάποιο νησάκι

φαντάζει προτιμότερη. 
Ποιός θα 'θελε άλλωστε
να τσακιστεί από ήλιο;

Ο πνιγμός είναι η πιο έντιμη 
οδύνη.



«Όσα γράφονται σήμερα»                            ΣυνΠοιείν

{Eocturne N}

Νύχτα
Ο νους μου τώρα

σε προσμένει
εδώ πίσω απ΄τα μαύρα σου πουλιά

που έγιναν ανέσπερα
άνθη

Κι ερχόμενο το φως σου
λουλουδίζει την ψυχή μου

που τόσα λησμόνησε
πάνω απο τα γλυκύτερα

βάσανα των ματιών.
Φανέρωσε με νύχτα!

Από παιδί σε αισθάνομαι μητέρα
βυζαίνοντας τ΄αστέρια

ως την ερημιά
που είναι η ψυχή τ’ανθρώπου

και το ξεστήθιασμα
μια νέα σελήνη  
του ανέφικτου.



«Όσα γράφονται σήμερα»                            ΣυνΠοιείν

{Eocturne NN}

Αθεράπευτη ασθένεια
το πέρασμα του χρόνου

καθώς μια σταγόνα σου νύχτα
κυλά στο μονήρες μου στήθος.
Είναι η μοναξιά στο παράθυρο

βαριά κουρτίνα,
ένα φάντασμα που στάθηκε

να με παρηγορήσει
ώρα που περιθάλπτομαι
βαθύλυπος από σκοτάδι.

Κλαίνε οι σκύλοι σου νύχτα
και δεν έχω άλλα χαμόγελα

να τους φιμώσω.
Με περίσσια οργή καταβυθίστηκα

στην ανείπωτη



«Όσα γράφονται σήμερα»                            ΣυνΠοιείν

ΗΛΙΑΣ ΚΕΦΑΛΑΣ

Γεννήθηκε  τὸ 1951  στὸ μικρὸ χωριὸ Μέλιγος
Τρικάλων,  ὅπου  καὶ διαμένει  ὕστερα  ἀπὸ πο-
λυετῆ ἀπουσία  στὴν  Ἀθήνα  γιὰ σπουδὲς  καὶ
ἐργασία. Ἀπὸ τὸ 1980 μέχρι σήμερα ἐξέδωσε 31
βιβλία  μὲ ποίηση,  πεζογραφία,  δοκίμιο,
ἀνθολογίες καὶ λογοτεχνία γιὰ παιδιά. Σήμε-ρα ἡ
καθημερινότητά του πληροῦται  ἀπὸ συγγραφή,
φωτογράφιση καὶ πάσης φύσεως ἐπικοινωνία μὲ
τὸν  ὀργανικὸ ἤ ἀνόργανο  κόσμο.  Συνυπάρχει
ἁρμονικὰ μὲ ὅλο  τὸ νο-ῆμον  καὶ μὴ νοῆμον
περιβάλλον του.  Ἐπίσης μαθητεύει κοντὰ στὴν
πολύτιμη  συντροφιὰ πολλῶν  φίλων
πεπαιδευμένων  καὶ μή.  Kά-ποιες  εὐρωπαϊκὲς
γλῶσσες σιγοψιθύρισαν μερικὰ ποιήματά του.



«Όσα γράφονται σήμερα»                            ΣυνΠοιείν

ΓΡΑΦΗ
                        
Γράφω μ’ ἕνα στυλὸ νυστέρι
Ἀπὸ τὰ σωθικὰ τοῦ ἄσπρου χαρτιοῦ
Βγαίνουν οἱ μαῦρες λέξεις
Σὰν σύννεφο παλλόμενο
Πρόπλασμα τοῦ ποιήματος καὶ ξόρκι
Ἤ μήπως ὅμως εἶμαι ταχυδακτυλουργὸς
Καὶ μὲ τὰ δάχτυλά μου βγάζω αὐτὰ
Τὰ γράμματα – μερμήγκια
Ποὺ ὅπως ἀνακατεύονται καὶ ἐπαίρονται
Γίνονται δέντρα καὶ πουλιὰ
Λιβάδια καὶ καράβια
Ἀλλὰ καὶ πάλι τὶ εἶμαι ἐγὼ ποὺ γράφω
Ἄν πράγματι εἶμαι ἐγὼ ποὺ ἐνεργῶ
Καὶ ποῦ εἶναι οἱ λέξεις ποὺ δὲν γράφονται
Ποῦ κρύβονται ποῦ σπαρταροῦν
Ποῦ εἶναι τὸ κλάμα ὅταν δὲν ἔρχεται 
Καὶ πῶς ὑγραίνει τὸ χαρτί
Ὅταν οἱ λέξεις κλαῖνε
Ποιὸς εἶμαι ἐγὼ ποὺ λέω αὐτὰ
Καὶ ἄν ὄχι ποιὸς τὰ λέει σὲ μένα;
Αὐτὴν τὴ λέξη ἐγὼ τὴν ἔγραψα
Ἤ μήπως μιὰ ἀπορημένη λέξη εἶμαι κι ἐγώ
Ποὺ μυστικὰ τὴν ἔγραψε ἕνας ἄλλος;



«Όσα γράφονται σήμερα»                            ΣυνΠοιείν

ΑΠΟ ΠΟΥ ΕΡΧΕΣΑΙ ΔΕΝΤΡΟ    

Ἀπὸ ποῦ ἔρχεσαι δέντρο καὶ ξέρεις τὸ σκοτάδι;
Ἀπὸ ποῦ βουνὸ καὶ κόπηκαν τὰ πόδια σου
Καὶ χρόνια πιὰ δὲν περπατᾶς;
Ἀπὸ ποῦ λίμνη οὐρανοπρόσωπη
Κι ἐσὺ μικρὸ σαράκι ἀσίγαστε φονιὰ τοῦ ξύλου;

Ἀπὸ ποῦ ἔρχεσαι δέντρο κι ἔμεινες ἄφωνο;
Ξέρω καλὰ τὰ ὑπόγεια βήματά σου
Τὶς φλέβες τοῦ αἵματος τὶς μνῆμες ἡφαιστείων
Γνωρίζω τὶς ἀνθοφορίες ποὺ φέρνει ἡ νύχτα
Μὲ χιόνι μαῦρο κι ἐγκατάλειψη

Ἀπὸ ποῦ ἦρθες λοιπὸν δέντρο
Καὶ οἱ φίλοι σου τῆς ἀκινησίας ἀπὸ ποῦ;
Τάχα τὸ φοβισμένο μέλλον βλέπεις
Ἤ τὸ πικρὸ σὰν δάκρυ παρελθόν;

Ἀπὸ τὴν συλλογὴ «Τὰ μνῆστρα τῆς ἀβύσσου», 
Γαβριηλίδης 2003.



«Όσα γράφονται σήμερα»                            ΣυνΠοιείν

ΙΕΡΕΙΑ ΤΟΥ ΦΘΙΝΟΠΩΡΟΥ

Ἔχει καιρὸ νὰ βρέξει 
Τὸ χῶμα στέγνωσε
Τὰ φύλλα ἐκλιπαροῦν τὴν κίτρινη φωταύγεια
Καὶ ὁ ἄνεμος θερμὸς μᾶς ψιθυρίζει
Εἰδήσεις ἀπὸ μακρινὰ ναυάγια
Μὰ ποιὸς ἀκόμα τὰ νομίζει μακρινά;
Γι’ αὐτὸ σὲ θέλω τώρα
Αὐτὴν τὴν κρίσιμη στιγμὴ ἀκριβῶς 
Χωρὶς ἀναβολή – Τώρα
Κρυφὴ κι ἀμίλητη νὰ κυριεύσεις τὴ ζωή μου
Ὅπως ἱέρεια τοῦ φθινοπώρου
Ποὺ βάζει τάξη στὸ ρίγος καὶ τὴν ἔξαρση τῆς γῆς
Πέσε –κρυφὴ– σὰν ξαφνικὴ βροχὴ στὴν ξηρασία μου
Ἐπιθυμημένη βαθιὰ καὶ ἀξόδευτη ἀπὸ αἰῶνες
Ἱέρεια σεπτὴ μὲ ὅλους τοὺς ἀνέμους
Ν’ ἀναστατώνουν τὰ μακριὰ μαλλιά σου
Καὶ μὲ τὴν ὄψιμη εὐωδιὰ τῶν λουλουδιῶν
Στὰ ἰαματικά σου δάκρυα νὰ ἀντιλάμπεις
Ἄμίαντη ὅπως πάντα νὰ προσέρχεσαι 
Ἐντός μου



«Όσα γράφονται σήμερα»                            ΣυνΠοιείν

ΠΡΟΤΡΟΠΕΣ

Διάφανος νὰ εἶσαι 
Σὰν τὴ σταγόνα τῆς βροχῆς ποὺ κρέμεται
Στὴ λαμπερὴ ἀπόληξη τῶν φύλλων
Γυμνὸς καὶ τόσο καθαρός
Ὅπως ἀστέρι καὶ κρύσταλλο 
Ποὺ τὸ χτυπᾶ ἡ ἀντηλιά
Γι’ αὐτὸ – προτοῦ νὰ ’ρθεῖς – ρωτῶ καὶ πάλι:
Εἶσαι σὰν τὸ νερὸ καὶ σὰν τὸ φῶς;
Εἶσαι σὰν τὸ μετάξι;
Εἶσαι σὰν τὴ μηλιὰ καὶ σὰν τὴν κερασιὰ κατάφορτος;
Εἶσαι σὰν τὸ βουνὸ καὶ τὴν πεδιάδα ἀνοιχτός;
Προβάλλεις φωτεινὸς χωρὶς νὰ κρύβεις τίποτα;
Ἀνθίζεις ἤρεμα σὰν δέντρο;
Τραγούδια λὲς ἀθῶα σὰν μικρὸ παιδί;
Ἄν ναὶ τότε μπορεῖς νὰ ’ρθεῖς
Ἐσένα θέλω μόνο καὶ σὲ περιμένω

Ἀπό τὴν συλλογὴ «Τὸ δέντρο ποὺ ἔγνεθε τὴν βροχὴ 
καὶ τραγουδοῦσε», Ροὲς  2010



«Όσα γράφονται σήμερα»                            ΣυνΠοιείν

ΑΝΟΙΧΤΟ ΒΙΒΛΙΟ

Ὦ βουνὸ - ἀνοιχτὸ βιβλίο
Μὲ τὴ βαθιά σου ρεματιὰ - σελιδοδείχτη
Καὶ τὰ καλλιγραφήματα τῶν δέντρων
Ἄφωνες λέξεις στὴν ὕψιστη σαφήνειά τους

Μεῖνε ἀνοιχτὸ ὦ βουνὸ-βιβλίο

Ἄς μὴ σὲ ξεφυλλίσει ὁ καιρὸς
Καὶ ἡ κακόγουστη μοίρα
Στὰ πόδια σου προσπίπτω ὁ ἀναλφάβητος
Μέχρι νὰ ἀντιληφθῶ πλήρως τὶς ἔννοιες
Τῆς γεγραμμένης σου παρειᾶς

ΤΡΑΓΙΑΣΚΑ

Πασχίζω γράφοντας−

Πέρα μακριὰ φεγγοβολοῦν ἡλιαχτίδες
Στὶς τέσσερις κηδεύεται ὁ γείτονας

Θὰ τοῦ βάλουν ἄραγες μαζί του τὴν τραγιάσκα
Ἀφήνοντας ἐκκωφαντικὰ ἄδειο
Τὸ καρφὶ στὸν τοῖχο;



«Όσα γράφονται σήμερα»                            ΣυνΠοιείν

ΣΚΕΠΤΙΚΙΣΜΟΣ

Δὲν ξέρω ἄν ἦρθα ἤ ἄν ἔφυγα

Ὡστόσο βλέπω τὰ πόδια μου
Στὸν δρόμο

Ὅσοι μὲ βλέπετε στὴν εἰκόνα
Τὶ λέτε ἐπ᾽ αὐτοῦ;

Ἔρχομαι ἤ φεύγω;

Ἀπὸ τὴ συλλογὴ 
«Τὰ Λιλιπούτεια», Γαβριηλίδης 2015



«Όσα γράφονται σήμερα»                            ΣυνΠοιείν

Ο ΟΥΡΑΝΟΣ

Ἀπὸ δέντρο σὲ δέντρο τρέχει ὁ οὐρανὸς 
Γιὰ νὰ κατέλθει μέσα μου φιλτραρισμένος
Ἀπὸ φλοιὸ σὲ φλοιὸ καὶ ἀπὸ ἄνθος σὲ ἄνθος 
Καὶ ἀπὸ παλιὰ βροχὴ σὲ νέα τρέχει νὰ μὲ συναντήσει
Πυροδοτώντας τ’ ἀνεστραμμένα εἴδωλα τῶν νερῶν

Μέσα ἀπὸ τὰ φάσματα τῆς μνήμης στέκομαι μοναχὸς 
Κι ὁ οὐρανὸς φλυαρεῖ μέσα μου διαπερνώντας κάθε ἀγωγὸ
Μιμεῖται βουητὰ ἐντόμων καὶ σαλπίσματα πουλιῶν 
Κι ὁλημερὶς μὲ ἀποκαθαίρει συνεχῶς
Καὶ μ’ ἐμβαπτίζει στῶν ἀχράντων τὰ μυστήρια
Μὲ χάδια βροχῶν καὶ μὲ ἀνέμων ἀγγίγματα 
Μὲ μεταφέρει στὰ ἐντευκτήρια τοῦ θόλου

Ὅπου κι ἂν βρίσκομαι αἰσθάνομαι πλήρης οὐρανοῦ
Καὶ τὸ στερέωμα τῶν ἄστρων μὲ ἀναγγέλλει

Ἀπὸ τὴν συλλογὴ «Λεζάντες γιὰ τ᾽ ἀόρατα», Γαβριηλίδης 2015



«Όσα γράφονται σήμερα»                            ΣυνΠοιείν

Ανδρομάχη Κομνού

Δημοσιογράφος-Ραδιοφωνικός
παραγωγός  εκπομπών  Πολιτισμού-
Αντιπρόεδρος του Πολιτιστικού Οργανισμού
Ν.Ιωνίας  Βόλου-Ποιήματά  της  έχουν
δημοσιευτεί  στις  εφημερίδες
Ταχυδρόμος  και  Θεσσαλία  και  ποίημα
της  βραβεύτηκε  απο  την  Νομαρχιακή
Αυτοδιοίκηση Θεσσαλίας.Γεννήθηκε και
κατοικεί στο Βόλο .



«Όσα γράφονται σήμερα»                            ΣυνΠοιείν

1) Le coeur secret [ H μυστική καρδιά .] 

............. Είναι κάτι (ξ)ημερώματα ...! Σε ώρες νεογνές οι σκέψεις
ανοίγουν  φτερούγες  και  σκίζουν  χαρτιά.  Διπλώνουν  και
ξεδιπλώνουν τις φορεσιές τους για ώρες, αβάρετες και ευλαβικές
σαν  βραδινές  εθελόντριες  νοσοκόμες  στην  ώρα  του
καθήκοντος ,γνωρίζοντας πως με το που θα φανεί το πρώτο φως
θα συμμαζευτούν  στο γιατάκι  τους.  Είναι  και  η  μνήμη-  άλλη
εθελόντρια κι αυτή- αραγμένο σκαρί να λυτρώνει τη σιωπή της
χτυπώντας με το ματσακόνι χαλασμένες μπογιές, σκουριές και
κολλημένα όστρακα, και να σμιλεύει  λέξεις,  μόνες ,απέραντες
σαν ουρανός που αλλάζει εποχές.  Στο παρεάκι  τους-ωχ αμάν-
νάτες  και  οι  ψευδαισθήσεις  βάζουν  τραγούδι  ,στήνουν  χορό,
γυμνώνονται  και  γλύφουν  καραμέλες,  τρελές  κι  αδέσποτες
τυλίγουν  στο  γαϊτανάκι  τους  φυγές,  αλλόκοτες  κι  απόκοσμες
συμπαντικές κοκότες. ................ -Μην μαρτυρήσεις, (σου είπα)
τα  πιο  κρυμμένα  μυστικά.  Και  εσύ  τους  άνοιξες  την  πόρτα.
-Τώρα πως θα ξεφύγω  -Μην ...(απάντησες). Ότι φοβάσαι μην το
μερώνεις ... 

................ Είναι κάτι ξημερώματα που άγριος άνεμος γδέρνει το
δέρμα τους, τρυπάει το κορμί τους .. Αγρίμια και τα λόγια μας τα
ξεχασμένα.  .............  -Να  με  θυμάσαι  ..είπες.  Και  θυμάμαι,
θυμάμαι κάθε φορά που τα άγρια πουλιά μεταναστεύουν, πως κι
η καρδιά μετανάστης γίνεται, κάθε που ξημερώνει!!................... 

Υ.Π Σου  άφησα  γλυκό  ποτό  πικραμύγδαλο  ,και  καθαρό  χαρτί  και
μολύβι  πάνω στο τραπέζι.  Μη ξεχάσεις να μου γράψεις κι αύριο.  Σε
φιλώ , η καρδιά σου. !!



«Όσα γράφονται σήμερα»                            ΣυνΠοιείν

2) Ο Αύγουστος. 

Ο  Αύγουστος  σκαρφαλώνοντας  πάνω  στο  βουνό  έριχνε
ένα -ένα τα ηλιοβασιλέματά του πίσω στη θάλασσα .. Με
δυο  μπουρίνια  και  'άλλους  δύο  αέρηδες  μάζεψε  τις
αναμνήσεις μέσα στο κουτί του ρεμβασμού κι ετοιμάστηκε
για αποχώρηση .. -Αχ πόσες μέρες συλλογίστηκε έπλεκα
στα λυτά της  μαλλιά φύκια  και  όστρακα ,βουτούσα στα
βαθιά του Ποσειδώνα της και της κρατούσα το χέρι μέχρι
τις σπηλιές , τη στέγνωνα πάνω στα βράχια και έφτιαχνα
μαζί της όνειρα και πύργους πάνω στην άμμο ... -Αχ και
πόσα βράδια άκουσα την ανάσα της ,μύριζα το άρωμά της
όταν  εκείνη  παρέα  με  την  ασημένια  μου  [σελήνη]
μυθιστόριζε τα λόγια της ...αχ δύο σταγόνες τα δάκρυά μου
δύο αναπνοές οι αναστεναγμοί μου και χάθηκε ... τώρα θα
ταξιδεύει  στο  Βορρά  της  με  φθινόπωρα  και  χειμώνες
ν΄αγκαλιάζει τα παγωμένα της...'άραγε θα με σκέφτεται ; Ο
Αύγουστος κάθισε για τελευταία φορά στο τραπεζάκι τους-
που είχε στρώσει με τη προίκα απ΄τα μπαούλα της γιαγιάς
-  με  το  λουλούδι  της  που  εκείνη  κάθε  πρωί  ράντιζε
σταγόνες δροσιάς και σιγοτραγουδούσε και θυμήθηκε πως
ίσως όλα αυτά να μην είχαν τόση σημασία όσο εκείνο το
παιδικά παιχνιδιάρικο βλέμμα της αθωωτικής ελευθερίας
της, που τον μάγεψε περισσότερο και κάπως έτσι, αφέθηκε
στα ονείρατα της απουσίας της .



«Όσα γράφονται σήμερα»                            ΣυνΠοιείν

2)  ΠΡΟΟΡΙΣΜΟΣ.

Μακρύ θα΄ναι τούτο το ταξίδι

μακρύ κι απροστάτευτο, μοναχικό

κι αν στέρεα γη του αρμόζει

νερό κι αγέρας θα το συντροφεύουν.

Τί να΄ναι αυτό που μέσα μας αλαφροίσκιωτα 

περπατά και πλέκει γύρω του ιστούς φαρμακερούς;

H βεβαιότητα του ελάχιστου ή το μαρτύριο

μιας αδιαπραγμάτευτης παράδοσης ;

Το << για πάντα >> που θεοποιεί τη στιγμή είναι το ίδιο 

που την αναιρεί.

Μακρύ θα΄ναι τούτο το ταξίδι 

και οι δικοί μας Οδυσσείς

δίχως τις Ιθάκες τελικό προορισμό,

με τη ζωή ηθελημένο μυθιστόρημα...



«Όσα γράφονται σήμερα»                            ΣυνΠοιείν

4 ) Κάτι φόνισσες ιδέες κάνουν κουμάντο από καιρό...

Ξέβρασε,  κι  η  θάλασσα απ΄τα  σωθικά  της  τα  κουφάρια
τους ...

Φθινοπώριασε κι ακόμη πλέκεις καλοκαίρι ...

Που πάς με τέτοιο καιρό;; 

.ηλεφώνημα άδειο...

Χρόνια σκονισμένα...

Σεντόνια δίχτυα ...

Αναμόχλευση συνείδησης...

Είχες ; Tίχα ; 

Έφυγες ; Aπέφυγα ...;

.o πρίν, το μετά, το ποτέ...



«Όσα γράφονται σήμερα»                            ΣυνΠοιείν

Φλερτάρω της μοναξιάς …

Ποιό, αξόδευτο αγάπης χρωστάω;

Ποιάς  περιπλάνησης  δρόμο  οσμίζομαι  ξανά,  και  σε  τι
ξεχασμένα μονοπάτια 

μαζεύω όνειρα ;

Ενα  παιχνίδι  κομμάτι-κομμάτι  να  συναρμολογώ  τα
αισθήματα και πάλι να μην βγαίνει...

Είναι  αυτός  ο  χρόνος  που  ζώ  ,  ο  τρόπος  να  ακούω
παραμύθια , ο κόσμος 

που άδικα θυσιάζω την ψυχή μου ;

Tίναι το << τώρα >> μου που γυρεύει εκδίκηση για το <<
ποτέ >> σου ;

Μα και πάλι ... η προδοσία με πόσα φιλιά εξαγοράζεται;
ως  που  φτάνει  η  μέθη  της  και  με  πόσα  χάδια
αποκοιμιέται ;;;; 



«Όσα γράφονται σήμερα»                            ΣυνΠοιείν

       
          Ιουλία Κων. Κορμέντζα

Η Ιουλία Κων. Κορμέντζα γεννήθηκε {1943- }στα Θεοδώριανα της Άρτας
και ζει στο Αιγάλεω. Είναι μητέρα δύο παιδιών της Μαρίας και του Λεωνίδα
Παπαδόπουλου.  Μέλος της Πανελλήνιας Ένωσης Λογοτεχνών {ΠΕΛ],  της
Ένωσης Ελλήνων Λογοτεχνών και της Ένωσης Συνδικαλιστικών Στελεχών.
Από νεαρή ηλικία ασχολήθηκε με την ποίηση και τον πεζό λόγο. Ποιήματα
και διηγήματά της, είχαν δημοσιευθεί{1955-1965} στη «φιλολογική σελίδα»
της  εφημερίδας  «Βραδυνή»,  την  επιμέλεια  της  οποίας  είχε  ο  Μπάμπης
Κλάρας.  Εργάστηκε  μέχρι  το  1976  στο  Υποθηκοφυλακείο  Αιγάλεω.
Σπούδασε  Πολιτικές  Επιστήμες  στο  Πάντειο  Πανεπιστήμιο  και  συνέχισε
Νομικές Σπουδές στη Νομική των Αθηνών, έχοντας αναπτύξει  παράλληλα
και  έντονη συνδικαλιστική δραστηριότητα.  Το 1979 από το Πανεπιστήμιο
Ρούζβελτ  του  Σικάγου  απέκτησε  το  πτυχίο  Μάστερ  στη  Κοινωνιολογία.
Εργάστηκε στη Γενική Συνομοσπονδία Εργατών Ελλάδος {Γ.Σ.Ε.Ε.}από το
1981 μέχρι το 1986. Το 1987 δραστηριοποιήθηκε σαν κοινωνική σύμβουλος
για  τρία  χρόνια,  εθελοντικά.   Άρθρα  της  δημοσιεύθηκαν  στην  εφημερίδα
«Φωνή  της  Γ.Σ.Ε.Ε.»  Διαλέξεις  πραγματοποιήθηκαν  σε  κοινωνικούς  και
πνευματικούς συλλόγους της περιοχής που ζει. Ποιήματά της δημοσιεύονται
σε εφημερίδες, λογοτεχνικά περιοδικά και στο Διαδίκτυο. Η βιογραφία της
συμπεριλαμβάνεται στην  Μεγάλη Εγκυκλοπαίδεια Νεοελληνικής Λογοτεχνίας
του Χάρη Πάτση {τόμος 14, 24 και 27» Πρόσφατα, κυκλοφόρησαν έργα της:
1. Η ποιητική συλλογή «Σκόρπια Φύλλα», που εκδόθηκε τον Μάρτιο 2006.   2.
Η ποιητική συλλογή «Φαιδρά ή Σοβαρά; που εκδόθηκε τον Απρίλη του 2007.



«Όσα γράφονται σήμερα»                            ΣυνΠοιείν

  Να μ’ έκανες Θεέ μου ποιητή!
 
 
Α, και να μ’ έκανες Θεέ μου, ποιητή!
Τότε με το νου ίσως θα μπορούσα
να πετάξω στα ουράνια
και στου Κόσμου Σου την ομορφιά
να εισχωρούσα!
 
Κι απ’ τα θαύματά Σου τ’ αόρατα και τα ορατά
που σμίγουν την ακτίνα τους τη χρυσή
με του Σύμπαντος την πλατειά ψυχή,
Έμπνευση θα ’παιρνα φωτεινή
 
και μια ραψωδία θα ’γραφα ξεχωριστή
με τόσο αισιόδοξες σκέψεις,
σαν να ’φερνα στην επιφάνεια
τον Παράδεισό Σου κάτω στην γη.
  
Απέραντο δάσος θα ’κανα τις λέξεις,
με ανθισμένες κορυφές,
να κυματίζουν με περηφάνια
ως τ’ ουρανού Σου τις απλωσιές
 
Κι απ’ τους ακίνητους των δέντρων κορμούς
κι απ’ τις ρίζες τις βαθιές
σαν μέλισσα θα ρουφούσα χυμούς.
Χυμούς μ’ ανοιξιάτικες μοσχοβολιές
τις πίκρες να γλυκαίνω της ανθρώπινης ψυχής.
 



«Όσα γράφονται σήμερα»                            ΣυνΠοιείν

Θα κορφολογούσα  
ωραίες ιδέες απ’ των δέντρων τις φυλλωσιές
να ντύσω με καλοκαιριού ηλιόχαρες φορεσιές
το γυμνό και κακάσχημο κορμί της ζωής.
 
Κι ένα μεγαλόπνοο τραγούδι θα ’γραφα ευθύς,
σαν θούριο του Ρήγα ηρωικό!
Και με τη λύρα της Ορφικής ψυχής,
του Τυρταίου ακολουθώντας τον παλμό,  
ύμνο θα συνέθετα,
 
όπου θα έσμιγα
το αιθέριο της αυγής,
τον κρίνο και τ’ αστέρι, την φλογερή αστραπή,
την ελπίδα και την πίστη πως το «αύριο» θα ’λθει
μ’ όψη περίλαμπρη, αστραφτερή.   
 
Και τότε σαν κορώνα του Ήλιου βασιλική
στης Ζωής την απογυμνωμένη κεφαλή
θα τον έθετα!
Α, και να μ’ έκανες Θεέ μου, ποιητή!
Το «αύριο» θα ξημέρωνε μεγάλη γιορτή!
Και τότε θα φορέσω
την όμορφη μαντήλα μου την δαντελένια
και θα πάω να χορέψω
δίχως σκοτούρα κι έννοια…
Μ’ έπνιξε η φαντασιοκοπία
 Κλείνω τα μάτια κι όσο τον Κόσμο κοιτώ
με της καρδιάς τη ματιά,
η ψυχή σαν πεταλούδα φτερουγίζει



«Όσα γράφονται σήμερα»                            ΣυνΠοιείν

και για κείνη την παραμυθένια χώρα πετά 
που τις νύχτες της αϋπνίας μου φωτίζεται ονειρικά.      
Κι απ’ το ταξίδι της σαν γυρίζει
και για την εξωπραγματική ομορφιά μου μιλά
το είναι μου απ’ άπλερη χαρά πλημμυρίζει,
με την γνώση πως ένα «σπόρο» καρπερό
πάντα κρύβει μέσα της η Ζωή.
 
Κι η Ζωή χέρια ζητάει απ’ τ’ ανθρώπινο δυναμικό
να κάνουν την υπέρβαση να τον καλλιεργήσουν
τα «ωραία» της Άνοιξης ώρα την ώρα ν’ ανθίσουν.
Και τότε χαμογελώντας πιάνω μολύβι και χαρτί.
Και για την αλλαγή
στην άσχημη μορφή ζωής που επικρατεί
στέλνω τις σκέψεις μου όπου δη,
ταξιδιάρικα πουλιά
να μεταφέρουν στο ράμφος τους
ένα κλαράκι απ’ την ιερή ελιά.
 
Τις ιδέες μου απελευθερώνω
περιστέρια ταχυδρομικά
με καλέσματα και μηνύματα ενθαρρυντικά.
Κι ελπίζοντας
αναμένω απαντήσεις.
Καρτερικά προσμένω ν’ ακούσω καλές ειδήσεις.
Μα όσο δεν έρχεται απόκριση από πουθενά,
για να μη στοιχειώσω μονάχη στου σπιτιού τη γωνιά
παρέα με του Κόσμου τ’ αμέτρητα δεινά,
σαν τον Μάρκο Αυρήλιο, αναπτύσσω
δική μου μια φιλοσοφία.



«Όσα γράφονται σήμερα»                            ΣυνΠοιείν

 Κι εξευγενίζοντας
δοκιμασίες απ’ τη γήινη δουλεία
και του νου προσδοκίες ανυψώνοντας
προς την ουράνια κορυφή,
η ψυχή μου ξεχύνει
όλα τα κρύφια όνειρά της  
-αρχαίου κάλλους όνειρα ιδεολογικά-  
να λάμπουν ακτίνες φωτός μες τη «κάμαρά» της.
Κι αρχίζω, μ’ έμπνευση Πλατωνική
μια καινούργια να πλάθω «Πολιτεία».
Με Πυθαγόρειο οίστρο ν’ αναγεννώ την κοινωνία,
όπου οι άνθρωποι μεταξύ τους ταιριασμένοι
θα μαζεύονταν αγαπημένοι.
Με δικής τους επιλογής συγγένειες
Δικής τους εκλογής οικογένειες
 
Κι όλοι μαζί, αρσενικοί και θηλυκοί,
με Σωκρατική ηθική
θα ζουν μια ζωή αρμονική
κάτω απ’ την ίδια στέγη
γιομάτοι πνευματική ευδαιμονία
απολαμβάνοντας αγάπη θερμή.
Και κάθε μικρή ευτυχία, ζωής χαρά
που χάνονταν πριν σε μοναξιάς οδοιπορία,
δεν θα χάνεται σ’ αυτή την ονειρική «πολιτεία»…..
Ω, πω, πω, πω!...
πώς πήρε ο νους μου φωτιά
κι ο «καπνός» με πνίγει
απ’ τη πολύ φαντασιοκοπία!...
 



«Όσα γράφονται σήμερα»                            ΣυνΠοιείν

Κι επειδή
όσο κι αν βήχω,
ν’ ανασάνω δεν μπορώ,
καιρός μια μάσκα οξυγόνου ν’ αρχίσω
να φορώ.
Και για να συνεχίσω
στη γήινη να ζω κοινωνία,
πρέπον είναι μακριά κι αλάργα
ν’ απομακρυνθώ
από δρόμους που καταλήγουν σε ουτοπία.
Και δίχως παράπονο, χωρίς να δακρύζω
επιτέλους την πραγματικότητα να ενστερνισθώ.
Κι όσο κι αν με πονάει
των προσδοκιών μου η αποτυχία
πάντα για το «εφικτό» να ελπίζω….
Και την κάθε μου μέρα που άγονη κυλάει
στο νου για να κρατώ ισορροπία,
το κενό της καρδιάς να φροντίζω
απ’ αρχοντιά ζωής κι ουρανού μεγαλοψυχία  
έστω και μ’ ελάχιστα «καλούδια» να γεμίζω …..
 
 
        



«Όσα γράφονται σήμερα»                            ΣυνΠοιείν

Ενωμένα χέρια
 
Στης ζωής
τον ανήφορο
κι οι δυο παραπατούσαμε.
Των κεραυνών όμως τις αστραπές
αγνοούσαμε.
Της βροχής
της ριπές
προσπερνούσαμε.
Τον ανταριασμένο ουρανό
μ’ ελπίδα κοιτούσαμε.
Τα χέρια ενωμένα κρατούσαμε
και προχωρούσαμε…
 
Στο μούχρωμα του δειλινού
Στο μούχρωμα του δειλινού,  
τα μάτια κουρασμένα
απ’ της βιωτής την έννοια,
γυρίζουν ψηλά στο άπλωμα τ’ ουρανού
σύννεφα κοιτώντας πορφυρένια.
Κι όσο αναζητούν
δρόμους «Ήλιων» μακρινών.
απ’ τα ματόκλαδα κυλούν
ρυάκια ένα-ένα
δακρύων μαργαριτάρια και στεναγμών.
Είναι τα όνειρα τα κουρσεμένα.
 
Στο μούχρωμα του δειλινού,
απ’ της μέρας το πάλεμα
τα χέρια τ’ αποκαμωμένα
υψώνουν δάκτυλα ματωμένα
προς το πέλαγος τ’ ουρανού
το σύμπλεγμα ν’ αγγίσουν
των άφθαστων αστεριών.
Είναι ο θυμός των θνητών



«Όσα γράφονται σήμερα»                            ΣυνΠοιείν

να ξεφύγουν
απ’ το σούρσιμό τους ως ερπετών.
Καταμεσής ανίσκιωτου δρόμου,
δρόμου αμέτρητου πίσω
κι άφθαστου εμπρός
σαν απ’ τα βάρη τρικλίζουν τα γόνατα, 
γονατίζουν οι πόνοι κι ο ιδρώτας ο καυτός. 
Και πάνω στο χώμα σε γονάτισμα βουβό,
στο μούχρωμα της ώρας της δειλινής,
αναπέμπεται δέηση για λυτρωμό.
Είναι η ψυχή του κόσμου,
την ώρα της προσευχής.
 
Μα στο δρόμο της επιστροφής,
της μέρας οι «καρποί» όταν απιθώνονται
ως καρδιάς φαρμακωμένοι ανθοί,  
κι απλώνονται
κόποι που πήγαν στράφι, καταγής 
από κάθε «λούλουδο κι ανθό»
βαριάς αναδύεται ευωδιάς πνοή.
Είναι του Κολαστηρίου η εκπνοή,
που ανεβαίνει απ’ τη γη προς τον ουρανό.
 
Κι όσο μουχρώνει το δειλινό,
απ’ του χρόνου το πέρασμα,
κορμιά κυρτωμένα,
μέτωπα αυλακωμένα
δροσιστικό φίλημα καρτερούν Πανσελήνων.
Είναι η λαχτάρα όλων των ανθρώπων εκείνων
που πόνεσαν πολύ
και πριν αποκοιμηθούν δια παντός,
προσδοκούν γουλιές άκρατων οίνων,
σταγόνα έστω, μια στάλα μικρή
από τ’ άλικο νέκταρ που πίνει ο Θεός.



«Όσα γράφονται σήμερα»                            ΣυνΠοιείν

          
               
 Ελένη Ψευτέλλη – Κορωνιώτη

 Γεννήθηκα  στο  Σχοινούδι  της  Ίμβρου,  απ΄  όπου
κατάγονταν  οι  γονείς  μου.  Εκεί  έμαθα  την  Αλφαβήτα.
Συνέχισα  στην  Κωνσταντινούπολη  και  στη  Λήμνο.  Εκεί
τελείωσα  και  το  Λύκειο.  Σπούδασα  Οικονομικά.  Μιλώ
Αγγλικά,  Τουρκικά  και  λίγα  Γαλλικά.  Eίμαι  ελεύθερη
επαγγελματίας. Στον ελεύθερο χρόνο μου ασχολούμαι με το
ερασιτεχνικό  θέατρο.  Με την θεατρική  ομάδα «ΚΡΗΝΗ»
του Πολιτιστικού Συλλόγου Ρίζας Κορινθίας και γενικά με
τα  πολιτιστικά  του  τόπου  μου.  Έχω  γράψει,  νουβέλες,
παραμύθια,  διηγήματα  και  θεατρικά σκετς.  Τελειώνω και
ένα  μυθιστόρημα  που  αναφέρεται  στον  πόλεμο  του  ΄40.
Σχετικό  με  το  Ξυλόκαστρο.  Το  πρώτο  μου  νεανικό
μυθιστόρημα  που  εκδόθηκε το  2014,  ήταν της  τριλογίας
ΑΜΕΒ το :  «Αμέβ. Οι δρόμοι των ονείρων δεν τελειώνουν
ποτέ»  Στο  Ομαδικό  Βιβλίο  «Θέατρο  του  ‘15»  έχει
συμπεριληφθεί  το   μονόπρακτο  «Ο  τσιγκούνης».  Πήρα
μέρος και στην  Ανθολογία Ποιημάτων του ‘ 15 της Όστρια.
Πριν λίγο καιρό εκδόθηκε από τον ίδιο εκδοτικό Οίκο το
δεύτερο  μυθιστόρημα  της  τριλογίας  ΑΜΕΒ:  «  Αμέβ. Η
Aνθούσα, το φιδάκι και το κλειδί της αγάπης.» Είμαι παντρεμένη με
τον  Βλάση  Κορωνιώτη,  καθηγητή  Οικονομικών  της  Μέσης
εκπαίδευσης.  Έχουμε  δύο  κόρες.  Η  μια  είναι  Νομικός  με
μεταπτυχιακό  στα  Ανθρώπινα  Δικαιώματα.  Η  μικρότερη  είναι
καθηγήτρια Αγγλικής Φιλολογίας με μεταπτυχιακό στην εκπαίδευση.
Ζούμε και μεγαλώνουμε στο Ξυλόκαστρο.



«Όσα γράφονται σήμερα»                            ΣυνΠοιείν

ία.

  Τα αγαπημένα μου  λουλούδια  είναι  τα  ία.  Η μυρουδιά
τους, το χρώμα τους και  η ομορφάδα τους πάντα πηγαίναν
όπου πήγαινα και γω.
Μικρή  ήμουν. Τα χεράκια μου ήταν λεπτά σαν κοτσάνια
από ία. 
 Τα ία ανθίζαν την άνοιξη και τον χειμώνα. Στο Σχοινούδι
της Ίμβρου. Γεμίζαν τα γραφικά Λιβάδια του χωριού μου με
λιλά  συννεφάκια  ακουμπισμένα  άναρχα  στο  νοτισμένο
χώμα.  Τουφίτσες-τουφίτσες  ανάμεσα  στις  πετρούλες.  Με
γερμένα  τα  κεφαλάκια  σαν  να  προσεύχονταν  ταπεινά.  Η
μοσχοβολιά τους  γέμιζε τον αγέρα. 
  Πηγαίναμε πέρα στα Λιβάδια κοριτσάκια μικρά για να τα
μαζέψουμε. Και μπαρμπαριζόμαστε ποια θα κάνει την πιο
μεγάλη  ανθοδέσμη.  Οι   φιλενάδες  μου  κόβαν  και
παπαρούνες  και  μαργαρίτες.  Εγώ  μόνον  ία  έβαζα.  Τα
κρατούσα  στη  χουφτίτσα  μου  σφιχτά  και  ήταν  σα  να
φορούσε  το  χειρούδι  μου  βιολετί  καπέλο  με  πράσινη
κορδέλα. Κι όλο τα μύριζα. Κι όλο μάζευα ακόμα. Μέχρι
πια να μη μπορώ να πιάσω άλλα. Και τότε σταματούσα. Τα
κρατούσα μέρες στο νερό.
 Και  στην  Πόλη  που  πήγα  κοριτσάκι  και  κάναμε  τις
Κυριακές εκδρομές ο μπαμπάς μου το ήξερε. Ήξερε πόσο
αγαπούσα  τα  ία.  Μας  πήγαινε  στα  Θεραπιά,  στον  Άγιο-
Στέφανο κι όλο ψάχναμε μήπως και τα βρούμε στην εξοχή.
Αλλά ποτέ δεν έτυχε να τα ανταμώσω. 
  Και   στη  Λήμνο  ύστερα  πιο  μεγάλη  .Κάθε  άνοιξη  και
χειμώνα τα γύρευα στους αγρούς και στα βουνά. Έβρισκα
μαργαρίτες.  Έβρισκα κάτι όμορφα άσπρα ,κίτρινα κι μωβ



«Όσα γράφονται σήμερα»                            ΣυνΠοιείν

κρινάκια. Έβρισκα ζουμπούλια μοσχομυριστά. Αλλά ία δεν
ήβρα ποτέ.
    Και στο Ξυλόκαστρο που ήρθα μεγάλη κοπέλα πια δε τα
ξέχασα. Και δω έχει τόσες εξοχές. Κάμπους έφορους . Ψηλά
βουνά  και  γάργαρα  τρεχούμενα  νερά.  Χιλιάδες  όμορφα,
χρωματιστά  λουλούδια.  Αλλά  ία  όσο  κι  αν  έψαχνα  δεν
εύρισκα πουθενά.
   Με τον καιρό πια μεγαλώνοντας το πήρα απόφαση ότι θα
τα έβλεπα μόνον ζωγραφιστά. Και στα σταυρόλεξα λεξούλες
που θα γεμίζαν τα κενά τετραγωνάκια.
  Ένα χειμωνιάτικο πρωί ήμουν στα Τρίκαλα της Κορινθίας.
Ανοίγοντας την πόρτα του σπιτιού μας με χαρά μεγάλη είδα
πως  όλα  είχαν  σκεπαστεί  με  τον  κατάλευκο  μανδύα  του
χιονιού.  Χιόνισε  από βραδύς.  Από παιδάκι  μου  άρεσε  το
χιόνι  τόσο! Έτρεξα στον κήπο να δω την αγαπημένη μου
μωβ τριανταφυλλιά, μήπως και τα κλαδιά της βαρύναν από
το χιόνι και σπάζαν. Και ξαφνικά τα είδα. Δίπλα της. Ήταν
εκεί. Στον ασπροντυμένο κήπο μας. Στο σπίτι μας. Και ‘γώ
τα έψαχνα αλλού. 
 Στάθηκα  και  τα  κοίταζα  με  έκπληξη  μεγάλη  και  αγάπη
ακόμα πιο  μεγάλη.  Άλαλη.  Όπως όταν βλέπουμε  ξαφνικά
έναν φίλο παλιό. Αγαπημένο. Χωρίς να το περιμένουμε μετά
από πολλά χρόνια. 
   Τα έβλεπα που μωβίζαν ανάμεσα στο πάλλευκο χιόνι με
το  πράσινο  κασκόλ  τους  κι  νόμιζα  ότι  με  γερμένα  τα
κεφαλάκια τους μου γύρευαν να τα συγχωρέσω. Γιατί δεν
ήρθαν να μ’ ανταμώσουν  πιο μπροστά.  
   Γονάτισα αργά- αργά πάνω στο απαλό, το κρύο χιόνι !Τα
χάιδεψα με δάκρυα στα μάτια. Τα φίλησα! Τα μύρισα όπως
τότε που ήμουν κοριτσάκι μικρό. Θεέ μου τι  όμορφα που



«Όσα γράφονται σήμερα»                            ΣυνΠοιείν

μύριζαν! Τα μύρισα ξανά και ξανά. Τα μύρισα, τα μύρισα.
Μέχρι που τα μάρανα…
   Εκείνη τη μέρα βγήκα πολλές φορές έξω στον χιονισμένο
κήπο μας για να βεβαιωθώ ότι είχα βρει τα ΙΑ μου.
  Αισθανόμουν  ότι  βρήκα  τον  κρίκο  από  τη  σπασμένη
αλυσίδα της ζωής μου. Τα ία μου. Ριζωμένα στον κήπο μου.
Στο σπίτι μου. Στην καινούρια μου πατρίδα που ρίζωσα και
γω.
  Αισθανόμουν ότι η Ίμβρος ήταν εκεί μαζί μου. Κι ας έφυγα
τότε άθελά μου τόσο μικρή. Τα ία δεν ήταν απλώς ιδέα. Δεν
ήταν  θύμιση.  Ήταν  η  Ιμβρος  μου.  Ήταν  τα  παιδικά  μου
χρόνια.  Ήταν  μαζί  μου  και  τώρα  που  ήμουνα  γυναίκα
μεγάλη .Την κουβαλούσα μέσα μου .Η Ίμβρος για μένα είναι
και τα ΙΑ. Που κάθε χινόπωρο και άνοιξη πιστοί μου φίλοι
έρχονται πια  στον κήπο μου. Και γεμίζουν την καρδιά  μου
χαρά.  
 Εύχομαι και σεις να βρήκατε στις καινούριες Πατρίδες τους
μικρούς  σας  κρίκους  .Για  να  μην  αισθάνεσθε   τελείως
ξένοι….
  Και η κούκλα έκλαιγε
Η Ελένη κρατούσε αγκαλιά το μεγάλο ,πλατύ καλάθι που η
μαμά της στόλιζε παλιά τα μπουκάλια με τα λικέρ.
-Άντε μάζεψε την προίκα σου και συ Λινούδι μ’!
Της είχε πει μελαγχολικά η γιαγιά της όταν αμπαλάριζαν τα
πράγματά τους. Και τη μάζεψε.
Έβγαλε  τα  λικέρ  από  το  καλάθι  και  έβαλε  πρώτα  τρία
Kλασσικά  Εικονογραφημένα.  Ένα  βιβλίο  με  πολλά
παραμύθια  του  Ναστραδίν  Χότζα.  Ένα  παλιό  βιβλίο  του
παππού  της  του  καπετάν  Στρατή  του  Ανταλή:  Τη
«Γενοβέφα»  με  τις  όμορφες  ζωγραφιές.  Πάνω  τους



«Όσα γράφονται σήμερα»                            ΣυνΠοιείν

αράδιασε  κούκλες  και  τζουτζέδες.  Τελευταία  έβαλε  την
κούκλα της την Παγώνα. Με το φόρεμά της το όμορφο από
γυαλιστερά, σμαραγδένια φτερά παγωνιού. Σκέπασε όλο το
καλάθι. Ήταν η αγαπημένη της.
Την έγερνες πίσω την Παγώνα έσκαζε στα γέλια. Γελούσε γάργαρα
εκείνη, γελούσε και η Ελένη. Δεν την έγερνε μπροστά. Ποτέ. Γιατί
τότε έκλαιγε  .Και δεν της άρεσε να κλαίει  η κούκλα της.  Ούτε οι
άνθρωποι ήθελε να κλαίνε. Μαραινόταν σα λουλούδι. 
Στεκόταν στο κατώφλι δίπλα στις τελευταίες βαλίτσες. Όλα τα άλλα
μπαγκάζια τους είχαν φύγει πιο μπροστά με ένα καμιόνι. Θα ερχόταν
το ταξί να τους πάρει για να πάνε στον σταθμό. Έφευγαν από την
Πόλη για πάντα. Τους περίμενε η Ελλάδα. Χαιρόταν που θα πήγαινε
τόσο μεγάλο ταξίδι. Αδημονούσε γιατί της άρεσε πολύ να ταξιδεύει.
Και δεν καταλάβαινε γιατί όλοι έκλαιγαν.
Η γιαγιά καθόταν στο πεζοδρόμιο. Ακουμπούσε το μέτωπό της στο
μπαστούνι με το ασημένιο κεφάλι λιονταριού. Δάκρυα τρέχαν στην
ποδιά της.  
Δεν κατάλαβε ούτε γιατί το πρωί ο μπαμπάς της ξύπνησε με άσπρα
μαλλάκια. Τρόμαξε. Δεν τον γνώρισε .Έκλαιγε και φώναζε :
-Μπαμπά γιατί έγινες γέρος;; Μπαμπάκα μου ;;Δεν θέλω να είσαι
γέρος …..Μπαμπάκα μου ;;;;…  
Το ταξί σε λίγο σταμάτησε μπροστά τους. Έβαλαν μέσα τις βαλίτσες
αμίλητοι. Ο μπαμπάς της στο τέλος κλείδωσε την πόρτα και χωρίς να
πει  κουβέντα με  σφιγμένα  χείλη  έκατσε  μπροστά.  Η μαμά έκατσε
πίσω κλαίγοντας σιωπηλά. Δίπλα της η γιαγιά. Τελευταία έκανε να
μπει η Ελένη. Το καλάθι όμως ήταν μεγάλο. Τα φτερά του παγωνιού
εμπόδιζαν. Αναποδογύρισε. Σκόρπισαν τα παραμύθια και οι κούκλες
καταγής.   
Η Παγώνα έπεσε στο πεζοδρόμιο με το πρόσωπο στο κράσπεδο. Κι
άρχισε το κλάμα. Τη σήκωσε βιαστικά η Ελένη θυμωμένη και την
έγειρε πίσω .Αλλά δεν γελούσε. Είχε χαλάσει.
Και η κούκλα έκλαιγε ώρες στο υπόλοιπο ταξίδι στην αγκαλιά της.



«Όσα γράφονται σήμερα»                            ΣυνΠοιείν

Τα κλειδιά

Μάνα μου τα πέταξα εκείνα τα κλειδιά,
Που είχες φυλαγμένα.
Σα φύγαμε πουλιά κυνηγημένα.
Μάνα μου σα γύρισες εσύ
Απόμειναν βαθιά  στο ‘κονοστάσι.
Οι άγγελοι μανούλα μου
Δεν ξέρουν από κλειδωνιές.
Μηδέ από πόρτες διπλά μανταλωμένες.
Μάνα μου γύρισα τώρα εγώ.
Μ΄εκείνα τα κλειδιά
Φυλαχτό μέσα στη χούφτα μου.
Τα πρόσεχα! Όπως μου είχες πει.
Μη λάχει και σκουριάσουν.
Μανούλα μου,
Δεν βρήκα κλειδωνιά.
Δεν βρήκα πόρτες μηδέ και παραθύρια.
Το σπίτι που εστόλιζες
Κι έπαιξα παιδί κι εγώ
Ούτε κι αυτό το βρήκα.
Πάνω στις πέτρες που΄ μειναν
Σωρός μες την αυλή μας.
Εκεί που πάνω τους εφύτρωσε μια αγριοσυκιά,
Μανούλα μου τα πέταξα
Eκείνα τα κλειδιά.



«Όσα γράφονται σήμερα»                            ΣυνΠοιείν

           Ρένα Πετροπούλου-Κουντούρη

Η Ρένα Πετροπούλου Κουντούρη γεννήθηκε στο Ηράκλειο Κρήτης. Είναι  καθηγήτρια
Σχεδίου Μόδας με μεταπτυχιακές σπουδές στο Παρίσι. Παράλληλα ασχολείται με τη
ζωγραφική,  τον  σχεδιασμό  κοσμημάτων  και  από  το  2001  αποκλειστικά  με  τη
λογοτεχνία. Μέχρι στιγμής έχουν εκδοθεί δεκαεπτά βιβλία της (έξι ποιητικές συλλογές,
έξι  μυθιστορήματα,  μια  συλλογή  διηγημάτων  ,  τέσσερα παιδικά  βιβλία-απόσπασμα
βιβλίου της διδάσκεται στην Ε’ Δημοτικού- και μια θεατρική παράσταση για παιδιά ),
ενώ άρθρα και βιβλιοκριτικές της δημοσιεύονται στον έντυπο και ηλεκτρονικό τύπο
καθώς και σε έγκριτα λογοτεχνικά περιοδικά. Είναι ιδρυτικό μέλος και συντονίστρια
του  ‘’Λογοτεχνικού  κύκλου  Ηρακλείου’’.  Τηλεόραση,  ραδιόφωνο,  παρουσιάσεις
Ελλήνων και ξένων λογοτεχνών και συνεχείς επισκέψεις σε σχολεία συγκαταλέγονται
επίσης  στο  ενεργητικό  της.  Το  2014  το  παραμύθι  της  ‘’  Αζίρ’’  (συμμετοχή  στο
πρόγραμμα  του  Δήμου  Ηρακλείου  και  της  ομάδας  βιβλίου  του  Συλλόγου
Εκπαιδευτικών «Δομήνικος Θεοτοκόπουλος», με θέμα τον σχολικό εκφοβισμό) , έγινε
ταινία  μικρού  μήκους  από  τους  μαθητές  της  Στ’  τάξης  του  Δημοτικού  Σχολείου
Μεγάλης Βρύσης Ηρακλείου.   ΕΡΓΑ  :    Μυθιστορήματα (Εμπειρία Εκδοτική)  Με τον
ίσκιο  σου  αντήλιο  2001-Απορρίπτεστε  λόγω  πάχους  2002-Ζωή  ερήμην  2004-Στο
δρόμο με τις πικροδάφνες 2007-Η Μάχρια της λήθης 2014 (Εκδόσεις Λιβάνη)-Η αγάπη
είναι δύναμη 2015 (β’ μέρος της τριλογίας ‘’Η Μάχρια της Λήθης’’, Εκδόσεις Λιβάνη).
Παιδική  Λογοτεχνία  (Εμπειρία  Εκδοτική)  Σοφούλης  ο  Ψαλιδούλης-  Μια  φοβερή
ανακάλυψη  2003-Οι  Ολυμπιακοί  αγώνες  2003-Αποστολή  στο  διάστημα  2003- Η
περιπέτεια  του Αη Βασίλη 2003.  Διηγήματα  Μια σοκολάτα αμυγδάλου σου φέρνει
ευτυχία 2009 (Εκδόσεις Δοκιμάκη). Ποίηση Έρωτας σε χρόνια οδύνης 2006 (Εκδόσεις
Γαβριηλίδη)  Όνειρα  ασύνορα  2008  (Υπό  την  αιγίδα  του  Λογοτεχνικού  Συνδέσμου
Ηρακλείου)  Στον κήπο της μνήμης 2011  (Εκδόσεις Γαβριηλίδη) Τα νεαρά ποιήματα
2013 (Εκδόσεις Γαβριηλίδη)  Τα χα’ι’κού μιας μέρας και μιας νύχτας 2013 (Εκδόσεις
Γαβριηλίδη)  Μινιατούρα  2015  (Εκδόσεις  poema).  Θεατρικό  έργο  για  παιδιά ‘’Τα
επαγγέλματα που χάνονται’’ 2003 

E-mail:renapetropoulou@gmail.com-www.facebook.com/rena.petropouloukountouri-http://renapetropoulou.blogspot.gr/

http://renapetropoulou.blogspot.gr/
http://www.facebook.com/rena.petropouloukountouri
mailto:renapetropoulou@gmail.com


«Όσα γράφονται σήμερα»                            ΣυνΠοιείν

ΑΝΑΧΩΡΗΤΕΣ

Στο παλάτι του φεγγαριού
Συνωστίζονται οι ψυχές

Αναχωρητές του επέκεινα
Χωρίς αποσκευές 

Πεταλούδες γκρίζες
Που  φτεροκοπούν ολοένα 
Γύρω από θαμπόλευκο φως 

Δίπλα σ’ ένα καντήλι

Σαράντα μέρες έπιναν νερό
Να δροσιστούν
Απ’ τον πικροθάνατο

Δίπλα σ’ ένα καντήλι

Φτερούγιζαν αδιάκοπα
Εκεί που έζησε το σώμα
Και το πνεύμα τους

Δίπλα σ’ ένα καντήλι

Περνώντας ανάερα
Ανάμεσα απ’ τα μαλλιά εκείνων
Που σακάτεψε ο χαμός τους



«Όσα γράφονται σήμερα»                            ΣυνΠοιείν

Τώρα 
Στου κάτω κόσμου τα λιβάδια
Ψάχνουν για μυροβότανα

Μ’ αόρατες κλωστές
Κεντούν αστέρια 
Στο εργόχειρο της θλίψης

Και μοναχά στου λιβανιού τη δίνη
Γαληνεύουν

Διψούν για μνήμη
Για μια θύμηση
Καθώς σε κοιτούν ακίνητες

Μορφές σβησμένες
Μετέωρες στο χρόνο
Μέσα απ’ τις σκονισμένες τους
Κορνίζες

Ήταν όλες τους κάποτε
Μια αγάπη
Στη ζωή κάποιου ανθρώπου



«Όσα γράφονται σήμερα»                            ΣυνΠοιείν

ΔΕΝ Σ’ ΕΧΩ

Αγαπώ αυτό που δεν έχω.
Αυτό που δεν θ’ αποκτήσω ποτέ

Δεν έχω το έκπαγλο σώμα σου 
Τ’ αθώο γέλιο σου 
Τα μάτια τα χιμαιρικά
Τα σκούρα
Που από μέσα ξεπορτίζουνε κρυφά 
Αλήτες ίσκιοι  
Πυρωμένα μεσημέρια

Δεν έχω τα χέρια σου 
Που έχουν τόσα άλλα σώματα
Χαϊδέψει
Ούτε την αγκαλιά –φωλιά σου 
Για να γείρω
Δεν έχω πρόσβαση 
Στα χείλη σου 
Να πιω νερό μ’ ένα φιλί 

Δεν σ’ είχα κάποτε δικό μου 
Για μια νύχτα  

Δεν σ’ έχω τώρα 
Ούτε ποτέ

Σαν εικόνισμα μοναχά
Σε λατρεύω



«Όσα γράφονται σήμερα»                            ΣυνΠοιείν

Ασκιά με πόθο φορτωμένα
Τα γλαυκά μου όνειρα
 
Δεσμώτες στου ανέφικτου τ’ αμπάρια
Ποτέ του ήλιου τους λειμώνες δεν θα δουν 
Πόσο σκληρά με τιμωρεί ο χρόνος 

ΧΑ’Ι’ΚΟΥ & ΜΙΝΙΑΤΟΥΡΕΣ

Αποθησαυρίζω το χρόνο, τη ζωή.
Γερνώ γελώντας.

Συγγραφή.
Ο επιούσιος άρτος
της μοναξιάς μου.

Η νύφη γέρνει.
Πάει αλλού να δέσει
Το σανδάλι της.

Λάμψε, ουρανέ μου!
Ντύσου μ’ εκείνο το γαλάζιο.
Της προσδοκίας.

Η αγάπη δεν
έχει συρματόπλεγμα.
Φτερούγες έχει.



«Όσα γράφονται σήμερα»                            ΣυνΠοιείν

ΤΑ ΑΠΟΚΥΡΗΓΜΕΝΑ ΠΟΙΗΜΑΤΑ

Να μην πετάτε
Τα αποκηρυγμένα ποιήματα

Σε χώμα λήθης και χαρμολύπης
Να τα θάψετε βαθιά

Και όταν έρθει ο καιρός τους
Ολόφρεσκα και ζωντανά πετάνε φύτρες
Δένουνε καρπούς

Το λίπασμα ήταν η απόρριψη

Σε αναγνώστη

Έλα περίλαμπρο να δώσεις φως
Σ’ ανήλιαγες κλειστές σελίδες
Άκου τους κραδασμούς πίσω απ’ τις λέξεις
Εσένα περιμένουνε να τις αγγίξεις 
Να σκύψεις ανυπόμονα 
Πάνω στο κίτρινο των φύλλων
Την πεθαμένη σκόνη και τα έντομα
Τη μύτη κλείνοντας στη μυρωδιά της μούχλας
Που αναδίδει η λησμονιά
Έλα αναγνώστη
Παραμέρισε τα εμπόδια
Κι απερίσπαστος βυθίσου 
Στων γηραλέων βιβλίων τη σαγήνη 
Εκείνα περιμένουν χρόνια σ’ ένα ράφι
Των απαλών δακτύλων σου την επαφή
Και τ’ ανυπόμονό σου βλέμμα
Όπως οι ξεχασμένοι των γηροκομείων



«Όσα γράφονται σήμερα»                            ΣυνΠοιείν

Το τελευταίο τσιγάρο 

Βγάζω τα δαχτυλίδια ,τα ψεύτικα βραχιόλια μου και τ’ ακουμπώ
στο  κομοδίνο,  δίπλα  σε  εβδομήντα  πορτοκαλί  χάπια.  Της
ανέχειας.
Ύστερα κάθομαι στου κρεβατιού την άκρη με τα πόδια γυμνά.
Τα’ χει σακατέψει η φλεβίτιδα. Απ’ τα χρυσά μου πέδιλα λείπει
το ένα τακούνι. Και τι με νοιάζει; Έτσι κι αλλιώς κουτσαίνω. Ο
καθρέφτης απέναντι προβάλλει ταινία θρίλερ σε μεταμεσονύκτια
προβολή.
Μια γριά με άκαιρη ξανθιά χαίτη, με υπερβολικά άσπρα δόντια
νεότητας,  με  παράταιρα  κόκκινα  χείλη  κι  ένα  πάλαι  ποτέ
ντεκολτέ  φιλόδοξο,  στουπί  στο  μεθύσι  στρίβει  τσιγάρο.  Μια
τελευταία τζούρα. Της θανής.

(Μικροδιήγημα Μπονζάι, 2014)

ΖΑΚ

Υπάρχει  η  θάλασσα  ιδωμένη  από  τη  στεριά.  Κρατά  κάτι  το
ομοιόμορφο,  με  το  οποίο  είσαι  εξοικειωμένος,   συνηθισμένος  ν’
αντικρίζεις. Υπάρχει και η θάλασσα ιδωμένη απ’ τη θάλασσα, όπου τα
κύματα  φανερώνονται  δίπλα  σου  τεράστια,  ανομοιόμορφα,  με  τις
μεγαλοπρεπείς  γραμμές  τους  απέραντες  σε  τρελή,  αέναη  κίνηση.
Ύστερα όλα μεταμορφώνονται μέσα σε τούτη τη φύση. Ο ουρανός δεν
παραμένει  ουρανός,  γίνεται  ένα  μαζί  της,  σμίγει  το  χρώμα  του  ,
κυλιέται κι ανακατεύει τα γαλάζια του μαλλιά,  με τα σκούρα μπλε
πέπλα  του  πελάγους…Οι  δυο  γαλανοί  κόσμοι  γεννιούνται  απ’  την
αρχή,  μεταμορφώνονται  συνέχεια,  σύννεφα  και  φως  εναλλάσσονται
όπως τα κύματα, αναδεύονται κι ανακατεύονται όλα μεταξύ τους, τόσο
γρήγορα, τόσο τέλεια που το μάτι δεν προλαβαίνει ν’ αναπαυτεί.



«Όσα γράφονται σήμερα»                            ΣυνΠοιείν

            ΜΑΧΡΙΑ

Λες και ξαφνικά μπήκε απ’ το παράθυρο μια αστραπή
κι όλα πήραν καθαρές κι έντονες διαστάσεις. Πρόσεξα
την κλωστή που κρεμόταν από το ξηλωμένο στρίφωμα
του  μανικιού  του  γιατρού,  είδα  ένα  τριμμένο,
φαγωμένο σημείο πάνω στο χαλί, το εμαγιέ λαβομάνο
στη  γωνία,  τη  σκόνη  πάνω  στον  καθρέφτη  που
βρισκόταν πάνω απ’ το τζάκι. Λες κι ακινητοποιήθηκε
ο  χρόνος  κι  εγώ  με  τον  δρα  Γκέρχαρτ,  τον  θείο
Σουκρού και τον Φρανσουά ήμασταν μορφές γκρίζες
σε μια φωτογραφία, παγωμένες στην αιωνιότητα.
Τότε άκουσα τύμπανα να ηχούν στο κεφάλι μου. Το
ανήσυχο βλέμμα  του γιατρού καθώς  έσπευσε  να  με
σηκώσει,  ενώ σωριαζόμουν  σαν άψυχη  κούκλα  στο
πάτωμα, μου φάνηκε σχεδόν υποκριτικό. 
Είδα  ασημένια  αστέρια  να  σβήνουν  σ’  ένα
κατασκότεινο  ουρανό…Το  τελευταίο  πράγμα  που
θυμάμαι  ήταν…  το  άκουσμα  του  χρόνου…  που
θρυμματίζεται… 

(Αποσπάσματα από το δεύτερο βιβλίο της τριλογίας ’’Η Μάχρια
της Λήθης’’-Η αγάπη είναι δύναμη (Εκδόσεις Λιβάνη, 2015)



«Όσα γράφονται σήμερα»                            ΣυνΠοιείν

          
             Χλόη Κουτσουμπέλη

Η  Χλόη  Κουτσουμπέλη  γεννήθηκε  στη  Θεσσαλονίκη  το  1962.
Αποφοίτησε  από  την  Νομική  Σχολή  του  Α.Π.Θ.   Εργάστηκε  σε
Τράπεζα.
Ποιητικές συλλογές: 
"Σχέσεις  σιωπής"  1984,  εκδόσεις  Εγνατία-"Η νύχτα είναι  μια  φάλαινα"  1990,
εκδόσεις  Βιβλιοπωλείου  Λοξίας  -"Η  αποχώρηση  της  λαίδης  Κάπα"  2004,
εκδόσεις Νέα Πορεία -"Η λίμνη, ο κήπος και η απώλεια" 2006,  εκδόσεις Νέα
Πορεία-"Η αλεπού και ο κόκκινος χορός", 2009,  εκδόσεις Γαβριηλίδης -"Στον
αρχαίο κόσμο βραδιάζει πια νωρίς" 2012, εκδόσεις Γαβριηλίδης -"Κλινικά απών"
2014,  εκδόσεις Γαβριηλίδης, -"Οι ομοτράπεζοι της άλλης γης" 2016,  εκδόσεις
Γαβριηλίδης.
Μυθιστορήματα: 
«Ψιθυριστά»  2002,  Εκδόσεις  Παρατηρητής-«Ο  βοηθός  του  κυρίου  Κλάιν»
εκδόσεις Μελάνι 2017.
Θέατρο:
«Ορφέας στο μπαρ» 2005, Εκδόσεις Πάροδος (ανέβηκε στο θέατρο Αγορά στην
Πάτρα τον Νοέμβριο του 2014)-"Το Ιερό Δοχείο", 2015, Εκδόσεις Θίνες.
Στο διαδίκτυο κυκλοφορούν οι τέσσερις πρώτες ποιητικές της συλλογές σε e-
book   καθώς  και  δύο  ακόμα  ηλεκτρονικά  βιβλία  με  τίτλους  "Απαγόρευση
κυκλοφορίας"  και  "Η  κρυφή  ζωή  των  ποιημάτων"  με  ποιήματά  της  και
φωτογραφίες του Παναγιώτη Παπαθεοδωρόπουλου. Αντιπρόεδρος της Εταιρείας
Λογοτεχνών  Θεσσαλονίκης  και  μέλος  της  Εταιρείας  Συγγραφέων  και  του
Κύκλου ποιητών.                                              



«Όσα γράφονται σήμερα»                            ΣυνΠοιείν

ΑΡΧΑΙΟ ΚΟΣΜΗΜΑ

Δύο μέλισσες 
ενωμένες
ακατάλυτα, τελεσίδικα, διαχρονικά
να μεταφέρουν μια σταγόνα μέλι
στην κυψέλη.
Και κάθε άλλο ποίημα για αγάπη ξεθωριάζει.

(Από την συλλογή «Σχέσεις Σιωπής», Εγνατία 1984)

ΕΙΜΑΙ ΚΙ ΕΓΩ ΜΙΑ ΝΥΧΤΑ

Είμαι κι εγώ μια νύχτα..
Χωρίς χρώμα, χωρίς όνομα
Χωρίς απελπισία, χωρίς έκσταση,
χωρίς μυρωδιά, χωρίς ταυτότητα,
χύνομαι και χάνομαι,
κανείς δεν με αιχμαλωτίζει,
και δεν ανήκω κανενός
μα ούτε στον εαυτό μου.
Μόνο πού και πού,
όταν στα δύο με ξεσκίζει η αυγή,
κλαίω μεθυσμένη
σε μια γωνιά του δρόμου.

(Από την συλλογή «Η νύχτα είναι μία φάλαινα, 
Λοξίας 1990)



«Όσα γράφονται σήμερα»                            ΣυνΠοιείν

            ΧΡΟΝΟΣ

Και η στιγμή ένα γοργοπόδαρο ελάφι
που αφήνει πίσω του
μια βουρκωμένη, βελούδινη ματιά
πριν βουτήξει για πάντα στο κενό.

(από την συλλογή «Η αποχώρηση της Λαίδης Κάπα» Ν.Πορεία 2004)

ΑΝΤΙΓΟΝΗ

Πάντα κάτι ξεχνάει η Αντιγόνη, όταν φεύγει.
Ένα δαντελένιο γάντι στα μεταξωτά σεντόνια,
μιαν αχνιστή σταγόνα από λεμόνι
στο μάγουλο του φίλου,
ένα φευγαλέο άγγιγμα στο μπράτσο του εραστή
ένα αποτύπωμα χειλιών στο πορσελάνινο φλιτζάνι
του τσαγιού που μισοπίνει βιαστικά.
Είναι η Αντιγόνη που ξεχνά,
το αραχνοΰφαντο μαντήλι μουσκεμένο
από τα ξαφνικά δάκρυα της στιγμής,
το ομπρελίνο της βαμμένο στα χρώματα
της εύθραυστης βροχής.
Είναι η Αντιγόνη που ξεχνά,
Το φόρεμά της θροΐζει καθώς τρέχει,
η βεντάλια της αλλάζει εποχές.
Πάντα κάτι ξεχνάει η Αντιγόνη.
Γι αυτό και πάντα φεύγει.
Μόνο κάποιες νύχτες, αρχίζει κάτι να θυμάται,
τότε φοράει την νεκρική της μάσκα
ρίχνει στάχτη στα μαλλιά της
θαμμένη στη σπηλιά της
θρηνεί τους άταφους νεκρούς της. 

           
           (Η αποχώρηση της Λαίδης Κάπα, Ν.Πορεία 2004)



«Όσα γράφονται σήμερα»                            ΣυνΠοιείν

            ΠΗΝΕΛΟΠΗ

Όλοι οι μνηστήρες φορούν την ίδια μάσκα
Τραγόμορφοι σκύβουν πάνω μου
και με χαϊδεύουν
με δάχτυλα γεμάτα δαχτυλίδια.
Πού να’ ναι τώρα ο Οδυσσέας
πόσοι μικροί σταλακτίτες
παγώνουν σ’ ένα δάκρυ,
γιατί ο ουρανός κοιμάται πάντα
με τα μάτια ανοιχτά,
γιατί ο Οδυσσέας είναι ξένος
και το όνομά μου Πηνελόπη
και δεν έχω δική μου ούτε στεριά, ούτε νησί,
ούτε πόλεμο να πολεμήσω
ούτε Δούρειο Ιππο να κρυφτώ;
Γιατί το φεγγάρι έχει πάντα ένα πρόσωπο κρυμμένο
σ’ ένα πηγάδι χωρίς βυθό;
Γιατί, τέλος, ό, τι ποίημα και να υφάνω
έχει για κλωστές βελούδινες γυναίκες
που λάμπουν για λίγο στο σκοτάδι
πριν σβήσουν για πάντα στην σιωπή;

(από την συλλογή «η Λίμνη, ο Κήπος και η Απώλεια»,
Ν.Πορεία 2006)  



«Όσα γράφονται σήμερα»                            ΣυνΠοιείν

           ΕΥΑ

Με παρέσυρε.
Πυκνά φυλλώματα υγρά.
Δεν φορούσα πρόσωπο.
Άγγιξα τότε ένα φίδι, την καρδιά του.
Κι ευθύς κατρακύλησα στο χώμα.
Ούτε θεός ούτε διάβολος.
Στον Κήπο τον αποκαλούσαν «άντρα».
Στο στόμα άφηνε γεύση μήλου σε αποσύνθεση.

(από την συλλογή «η αλεπού και ο κόκκινος χορός»
Γαβριηλίδης 2009) 

ΠΗΝΕΛΟΠΗ ΙV

Της έλειπε πολύ.
Όχι γιατί ήλπιζε ή φοβόταν.
Αλλά γιατί κάποια βράδια το ίδιο το νησί
ξεκολλούσε από το σώμα της
και χανόταν στη μαύρη θάλασσα που άχνιζε.

(από την συλλογή «στον Αρχαίο Κόσμο βραδιάζει πια νωρίς»            
Γαβριηλίδης 2012)



«Όσα γράφονται σήμερα»                            ΣυνΠοιείν

           Η ΚΟΝΣΕΡΒΑ

Το να συντηρεί κανείς κατεψυγμένους έρωτες
είναι κι αυτό μία τέχνη
όπως του καλλιγράφου
ή του πυροσιδηρουργού.
Ακόμα και διαδικασία
όπως αυτή του αρουραίου
που ανοίγει λαγούμια
για να δραπετεύει.
Πολλοί άνθρωποι κάνουν συλλογή
από τέτοια διάφανα βαζάκια
Χωρίς συντηρητικά γράφει απέξω η ετικέτα
και εννοούν γνήσια δάκρυα μικρού κροκοδείλου
ή μιας νυφίτσας που την απήγαγαν νωρίς.
Στον αντίποδα αυτών – των θερμοσυγκολλητών –
υπάρχουν οι άλλοι οι αμνήμονες
που θάβουν σε λάκκο το κεφάλι
ενώ το υπόλοιπο σώμα εξακολουθεί να ζευγαρώνει
με στρουθοκάμηλους του είδους τους.
Κάθε μέθοδος είναι θεμιτή.
Έτσι κι αλλιώς τίποτε ποτέ δεν αποτρέπει
εκείνο το θανάσιμο άλμα στο κενό.

(από την συλλογή ΚΛΙΝΙΚΑ ΑΠΩΝ, Γαβριηλίδη 2014)



«Όσα γράφονται σήμερα»                            ΣυνΠοιείν

           ΑΝ ΚΑΠΟΤΕ ΒΡΕΘΕΙΣ 

Αν κάποτε βρεθείς σε ξένη γη
χειμώνα με ομίχλη
και την υγρασία ψόφιο όρνεο 

κάτω απ΄ το σακάκι
διασχίζεις έρημα χωράφια
και συναντάς μόνο σκιάχτρα
που ριγούνε στο σκοτάδι
και δεν υπάρχει δρόμος
ούτε κορμί
ούτε ένα γερό κονιάκ παρηγοριάς
να τονώσει τα κόκαλα που τρίζουν
θυμήσου πως σε θυμάμαι
πως πλέκω τις ίνες μεταξύ τους
τα νήματα δένω του χρόνου
υφαίνω το κόκκινο χαλί
στην ζεστή κουζίνα
με την χύτρα να κοχλάζει
το ξύλινο τραπέζι
την σούπα, το τυρί και το ψωμί
και κάθισε ξανά απέναντι
αφού το μόνο σπίτι 
που μοιράζονται δυο άνθρωποι ποτέ
είναι η μνήμη.

(Από την συλλογή «οι ομοτράπεζοι της άλλης γης, 
Γαβριηλίδης 2016)



«Όσα γράφονται σήμερα»                            ΣυνΠοιείν

ΙΙ
Η γυναίκα μεγαλώνει.
Τα ποιήματα μικραίνουν.
Θα πρέπει να παραγγείλει 
άλλο μέγεθος πόνου.

(Από την συλλογή «οι ομοτράπεζοι της άλλης γης, Γαβριηλίδης 2016)

ΜΑΡΑΘΩΝΙΟΣ

Θα τρέχω επτά μέρες και επτά νύχτες 
ώσπου κάθε μικρή θάλασσα 
να νεκρώσει απ΄τ΄ αλάτι της
απ΄ την Σαχάρα ως την Ιορδανία, 
απ’ την Κόκκινη Έρημο ως την Τακλαμακάν 
απ’ την Ατακάμα ως την Θαρ 
ως την πιο έρημη έρημο του κόσμου
εκεί που μ’ αρνήθηκες,
θα τρέχω
μέχρι χθες
που μία φίλη σε ανέφερε τυχαία
μέχρι αύριο
που γέροι 
σε ριγέ πολυθρόνες 
θα βουλιάζουμε
σε κάποια Βενετία 
θα τρέξω
μέχρι να ξεχάσω τα κίτρινα πουλιά
που φτερουγίζουνε στα μάτια σου
θα τρέξω
μέχρι που να μην πονάω πια για σένα.

(από την συλλογή «οι ομοτράπεζοι της άλλης γης», Γαβριηλίδης 2016)



«Όσα γράφονται σήμερα»                            ΣυνΠοιείν

Ο ΣΤΡΟΒΙΛΟΣ

Εμένα ούτε οι νεκροί μου δεν είναι όπως των άλλων.
Δεν αφήνουν κενές μποτίλιες έξω από την πόρτα
ούτε εφημερίδες με αγγελία θανάτου 
δεν δίνουν παραγγελιά σε ξενυχτάδικα
δεν φορούν μυτερά λουστρίνια 
ούτε λευκά πουκάμισα ανοιχτά στο στήθος
δεν εμφανίζονται ξαφνικά στην πολυθρόνα στο σαλόνι μου
ούτε σε όνειρα με ταχυδακτυλουργούς και χαρτορίχτρες.

Οι δικοί μου νεκροί κάθονται 
μπροστά σ’ ένα τεράστιο πληκτρολόγιο
και στέλνουν μηνύματα στο σύμπαν.
Κάποια στιγμή μια μαύρη γάτα 
βουτάει τα πέλματά της στο σκοτάδι.
Ανασηκώνουν τότε τα γυαλιά στην μύτη.
Θροΐζει ο αγέρας στις βελανιδιές.
Φύλλα πέφτουν επάνω μου καθώς
τρέχω μόνη μες στο πάρκο.

Όχι, ούτε οι νεκροί μου εμένα δεν είναι όπως των άλλων.
Στρόβιλος είναι,
φύλλα ξερά 
κάτω από το άδειο παπούτσι της νύχτας.

(και τα δύο ποιήματα από την συλλογή «οι ομοτράπεζοι της άλλης 
γης», Γαβριηλίδης 2016)



«Όσα γράφονται σήμερα»                            ΣυνΠοιείν

ΙΩΑΝΝΗΣ Ν. ΚΥΡΙΑΖΗΣ

   Ο Ιωάννης  Ν.  Κυριαζής  γεννήθηκε  στην  Αθήνα  τον
Οκτώβριο  του  1967.  Είναι  πτυχιούχος  Κλασικής
Φιλολογίας  του  Πανεπιστημίου  Αθηνών.  Από  το  1994
διδάσκει  σε  δημόσια  σχολεία  της  Δευτεροβάθμιας
Εκπαίδευσης.  Έχει  εκδώσει  ως  σήμερα  τις  ποιητικές
συλλογές «Μαύρο σαν την ψυχή του χιονιού» (1992), «Ο
τοίχος»  (συνέκδοση,1992),  η  παραφορά  του  Ερωταφίου
(2008),  Χρονοθύελλα  (2012),  τη  συλλογή  διηγημάτων
«Ταξίδια  μέσα  στο  χιόνι  και  στο  χρόνο»  (1992),  το
παραμύθι για μεγάλους «Το Χαμόγελό μου κι η Λύπη των
ανθρώπων»  (συνέκδοση,  1992),  το  βιβλίο   «Παλατινή
Ανθολογία, σαν ρόδο υποπόρφυρο» (2009), με έμμετρη -
ομοιοκατάληκτη  απόδοση  επιγραμμάτων  της  Παλατινής
Ανθολογίας  και  το  βιβλίο  «100  μύθοι  του  Αισώπου»
(2013), με έμμετρη - ομοιοκατάληκτη απόδοση 100 μύθων
του  Αισώπου.  Τα  τελευταία  χρόνια  διατηρεί  ένα  blog
ποίησης ( gianniskyriazis.blogspot.com).



«Όσα γράφονται σήμερα»                            ΣυνΠοιείν

Απάντηση σε μιαν ερώτηση

«Για πότε η παρουσίαση του βιβλίου σας;» 

Η ποίησις
δεν παρευρίσκεται στις συνευρέσεις των ποιητών 
δε συναγελάζεται με οιηματίες
στα καφέ των βιβλιοπωλείων
δεν περιφέρει τρεκλίζοντας το ποτήρι της 
από παρέα σε παρέα
δεν πετά τη σκούφια της 
γι’ αποδοχής χαμόγελα
δεν πιάνουν πάνω της βέλη φαρμακερά 
δεν ξεκινά απ’ τη δοκιμή του μικρόφωνου 
δεν τελειώνει σ’ απαλά παλαμάκια
δε σηκώνει τηλεφωνήματα διευθετήσεων 
δεν εξυψώνεται από βάθρα ομιλητών
δεν καμπουριάζει για επίκυψη ξεσκονίσματος 
δε γονατίζει μπροστά στον ύψιστο κριτή

Η ποίησις
δε φλερτάρει με τα φλας
δε συνθλίβεται σε θλιβερά κάδρα
δεν απαθανατίζεται σε άψυχα χαμόγελα 
δεν ποζάρει μιας κι είναι σκιογενής

Η ποίησις
δε λογαριάζει τα νούμερα του κοινού της 
δε λογαριάζεται με αριθμημένα αντίτυπα 
δεν υπογράφεται με συλλεκτικές πένες



«Όσα γράφονται σήμερα»                            ΣυνΠοιείν

δε μοιράζεται με αφειδείς αφιερώσεις 
δεν αναγγέλλεται εν είδει κηδειοσήμου
δεν απαγγέλλεται από συγκαμένους συγκινηματίες 
δεν ανατριχιάζει φολιδωτούς αναγνώστες
δεν εκτοξεύεται από γραφείο για να πετύχει κρεβάτι

Η ποίησις
δεν ευκαιρεί γι’ άκαιρες συναντήσεις 
δεν προσφέρεται σε τιμή ευκαιρίας
δεν αγοράζεται με ευρώ 
δε χαλιέται σε ψιλά
δεν πουλιέται σε πουλημένους

Η ποίησις 
παρουσιάζεται εκεί που 
δεν
την περιμένεις.



«Όσα γράφονται σήμερα»                            ΣυνΠοιείν

Ο έρωτας...

δεν είναι
ροζέ αρκουδάκια και καρδούλες μαξιλάρια 
για μαλακές παρειές νεάνιδος
δε μυρίζει τριαντάφυλλο
δε λικνίζεται πάνω σε τραπέζια 
δεν ποζάρει στα φλας
δε χαμογελά στις 14 Φλεβάρη 
δε φωλιάζει σε φωτεινές οθόνες
δε δέχεται ευχές που τον περιορίζουν σε χρόνια 

ο έρωτας
υπάρχει στην έλλειψή του κυρίως
μεθά απ’ τις πληγές του  ρουφώντας το δηλητήριο 
ουρλιάζει αθανασία σε σκοτεινά δωμάτια
μέσα σε φθαρτά σώματα
χορεύει τανγκό με την ξαναναμμένη μοναξιά ξενυχιάζοντάς
την
πετά αγκάθια στην πίστα της πίστης ξεσκίζοντας ανθισμένα
πρόσωπα 
γυρνά ξημερώματα αναμαλλιασμένος 
μετά από καβγά με το Xρόνο
και μας παίρνει αγκαλιά χαϊδεύοντας τις αλυσίδες 
που μας δένουν μαζί του.



«Όσα γράφονται σήμερα»                            ΣυνΠοιείν

Μ’ αγαπάς;… Απόδειξη!

Αν χαστούκιζα το Θεό 
θα γινόσουν διάβολος
για να με υπερασπιστείς;...

Αν σου ’γραφα ένα ποίημα στον Άδη 
θα πέθαινες για να το διαβάσεις;...

Αν γίνω εσύ 
θα γίνεις εγώ
για ν’ αγαπιόμαστε πάλι;...

Αν χαθώ απ’ τα μάτια σου
θα τα ’χανες για να με βρουν;...

Αν γίνω η σκιά μου
θα κάνεις έρωτα με τους τοίχους;...

Αν γίνω ο ήλιος που βασιλεύει 
θ’ αγαπήσεις τους βασιλιάδες;...

Αν σ’ έχανα για να ζήσεις
θα πέθαινες που δε θα μ’ είχες;...

(Τέτοιο σαρκοβόρο ο έρωτας – 
κι όταν σε φάει
να τρέφεται από τις σάρκες του.)



«Όσα γράφονται σήμερα»                            ΣυνΠοιείν

Τα χρόνια

Τα χρόνια βύθισμα χεριού στην άμμο 
κι ό,τι σου φύγει θάλασσα

σαλεύει το χαλάκι δέρμα σου ο άνεμος 
πετάνε χνούδια τα όνειρά σου ολόγυρα 
με τέτοιο χιόνι να σε σκεπάσει ο ύπνος 
να σ’ ανταμείψει κάτασπρα σεντόνια
κι ό,τι σε πάρει σπέρμα του

τα χρόνια φύλλο βιβλίου που μαράθηκε 
κίτρινο απ’ την αναιμία των λέξεων
του φθινοπώρου το ευαγγέλιο
ίσα να το κρατά μία κλωστή το βλέμμα σου 
κι ό,τι το πάρει αθάνατο

τα χρόνια ξαφνικό του λεπτοδείκτη έμφραγμα 
ανακοπή της κυκλικής ανάσας του
σε 24ωρη όλες οι ώρες απεργία
να το κουρντίζει ο χτύπος της καρδιάς σου 
κι ό,τι αρχίζει τέλος σου

τα χρόνια βάζο με χρυσάνθεμα 
κι ό,τι χρυσίζει σπάσιμο.



«Όσα γράφονται σήμερα»                            ΣυνΠοιείν

Τις νύχτες δύσκολα κοιμόταν...

Φανταζόταν  βάρδιες  εργαζομένων  ακουμπισμένες  σ’  ένα
ραδιοφωνάκι, σκοπιές  φαντάρων  στα  σύνορα  της  μέρας,
ανεξήγητα  φώτα  πίσω  από μεταμεσονύχτια  παντζούρια,
παράνομες αγκαλιές με μια νόμιμη θλίψη, ξαφνικά κλάματα
μωρού μέσα στην αποτρόπαια σιγή, νοθευμένα ποτά σ’ ένα
γνήσιο μεθύσι, ακυβέρνητο σπέρμα στη μήτρα μιας λεκάνης,
όλα  τα  κρίματα  περιδέραιο  στο  λαιμό  του  Θεού,  μια
κατσαρίδα που την αιφνιδιάζει ένα χέρι, ανυποψίαστο ύπνο
αδιάγνωστου καρκινοπαθούς, ρολόγια που αντί για δείχτες
έχουν παιδιά πάνω σ’ ένα μύλο που γυρνά και τα γερνά,
σπάσιμο ρυτίδας από τη διαρρήκτρια μνήμη,
φανταζόταν την αγάπη σαν μια επιστολή του Παύλου προς
ηλιθίους.

(Πόσο σκοτάδι χρειάζεται για να διαλευκάνεις τα εγκλήματα μιας
μέρας...)

Τις μέρες πάλι ξιφομαχούσε...

με τις ακτίνες του ήλιου, ασπίδωνε τα μάτια του με γυαλιά κι
είχε  για  πανοπλία  τα  κόκκαλά  του  σε  παράταξη
στηθάγχης....
παραχωρούσε με αγένεια τη ζωή του στο πιο άδειο κάθισμα
του λεωφορείου,  αφιέρωνε  όλο το  χρόνο του στο  πλήρες
χάσιμό  του,  δίδασκε  τον  Όμηρο  για  ένα  πουκάμισο
καινούργιο, για μια που θα το πλένει...
όποτε  δεν  μάτωνε  τις  λέξεις,  να  ξέρετε  τις  ματαίωνε,



«Όσα γράφονται σήμερα»                            ΣυνΠοιείν

σπανίως συγκινούνταν με τ’ ανθρώπινα γράμματα, άνοιγε
τα  βιβλία  σαν  ν’  άνοιγε  φέρετρα  και  κοίταζε  με
αποτροπιασμό  τις  νεκρές  ζωές  των  άλλων,  έδινε
συγχαρητήρια στους συγγραφείς που ξεγεννούσαν επιτυχώς
τόση ματαιότητα, γι’ αυτό και δεν τους ζήλεψε ποτέ του...
και  κυρίως,  όποτε  ψώνιζε,  άφηνε  τα χρήματα να  πέσουν
από την τσέπη του για να δωροδοκήσει τη γη...
έσπρωχνε με όλο το βάρος του κορμιού του τη μέρα προς τη
νύχτα της, τη Δευτέρα προς το Σαββατοκύριακο, το χειμώνα
προς την άνοιξη, το σκοτάδι του προς τα μάτια της...

(Το  βράδυ  άσε  ήσυχους  τους  διακόπτες-θα  μου  φέγγει  η
γάμπα σου.)



«Όσα γράφονται σήμερα»                            ΣυνΠοιείν

Κώστας Κωνσταντινίδης

Γεννήθηκα στην Αθήνα και συγκεκριμένα στο Γκάζι, στον
Βοτανικό.  Το  1970  πήγα  στη  Φλωρεντία  (Ιταλία)  και
σπούδασα Αρχιτεκτονική στο εκεί Πανεπιστήμιο οπού και
δημοσίευσα την Διπλωματική μου Εργασία με δαπάνες του
Πανεπιστήμιου.  Με  την  επιστροφή  μου  στην  Ελλάδα  κι
έπειτα απ’ τη στρατιωτική μου θητεία άσκησα και ασκώ το
επάγγελμα του Αρχιτέκτονα Μηχανικού σε ιδιωτικά έργα
διατηρώντας  την  επαγγελματική  μου στέγη  στην  Αθήνα.
Με την Ποίηση και εν γένει την Γραφή ασχολήθηκα κατά
την περίοδο της  θητείας  μου το 1978-80.  Μέχρι  σήμερα
έχουν γραφεί χιλιάδες Ποιήματα και Πεζοποιήματα που δεν
θέλησα να εκδώσω ή απλά να δημοσιεύσω συλλογές μου.
Με την γνωριμία μου και  με την προτροπή του Θανάση
Πάνου στο Facebook-και τον Ευχαριστώ γι’ αυτό,  πήρα το
θάρρος  να  προβάλω  ένα  κομμάτι  μου  Δημιουργικό  και
Διαρκές  .  Παράλληλα  ασχολήθηκα  δυναμικά  απ’  την
νεανική μου ηλικία με την Μουσική , και λίγο αργότερα με
την Φωτογραφία. Όλα αυτά κάνουν την Ζωή μου απόλυτα
Γεμάτη κι Ενεργή κι είμαι ικανοποιημένος γι’ αυτό.



«Όσα γράφονται σήμερα»                            ΣυνΠοιείν

Τώρα η ποτέ σαν πέρσι την Άνοιξη !
 […Ε…postscriptum...]

Περιστέρια να κοιμούνται πάνω στα φύλλα των δέντρων .
Ούτε που να το σκέπτομαι να σε δω απόψε . Έλειπες πάντα .

Τόσες μέρες σε μια ζωγραφιά αφημένα δακτυλικά αποτυπώματα
και μικρές κηρήθρες γεμάτες μέλι και νύχτες με άπλετο φως .

Ούτε που κατάλαβα πως η μορφή σου πετάει σε νόημα
με ανθάκια στα πλάγια κι ένα λεπτό χαμόγελο στο βάθος .

Έτσι που λες , περιστέρια στα κλαδιά του κήπου .
Τώρα που φωνάζεις , δεν σε ακούω μα σε βλέπω .

Γιατί έφυγε η ακοή πρώτα ? Παράξενο ! Πάντα αργεί !
Τώρα που ανοίγεις τα χέρια 

με τα τεράστια δακτυλικά αποτυπώματα !
Τώρα να σε βγάλω μια φωτογραφία Ονείρου σε άδειο Όνειρο !

Τώρα πριν πέσει αργά-πάλι- και μελαγχολήσεις !
Τώρα η ποτέ σαν πέρσι την Άνοιξη !



«Όσα γράφονται σήμερα»                            ΣυνΠοιείν

Το άσπρο με το μοβ
[…τετραχρωμίας της Άνοιξης 2ο…]

Μέσα στα πράσινα .   το πράσινο των νοσοκομείων .
Να φαίνεται το αίμα-έντονο .  σαν το τραύμα της ψυχής .

«Ώστε πράσινα ?  η ελπίδα δε είχε ζήσει να δει !» .
Δεν την ρωτήσαμε .  Μόνο σταθήκαμε στην άκρη
και τα τριφύλλια είχαν μαραθεί .   στο πράσινο .

Οι πράσινες μαντίλες του Ισλάμ .   τα πράσινα λόγια .
Η επέκταση σαν επικράτηση .   η σχολή του τρόμου .
«Δεν σε είδα σήμερα ,  δεν θα περάσεις !» , ψελλίζω .

Με καθησυχάζεις .  Στο πράσινο . όνειρο στο ψέμα-μέσα .
Ανοίγω τα φύλλα μου , τα χαρτιά μου . συ-να Λείπεις .

Μετρώ την αγωνία μου .   Δεν κλαίω για σένα .
…………………………..

[… Μόνο για την αυταπάτη της αγάπης-μιλώ   τα βράδια .
που φόρεσε ότι δεν φοράς συ ποτέ , στο μελί σου σκίτσο
που παίζει μαζί σου ,   το άσπρο στα καλύτερα του-πάνω

σ’ κείνο τον ανήφορο-στο μοβ . στο ανοικτό μας τέλος …]



«Όσα γράφονται σήμερα»                            ΣυνΠοιείν

Μια Άνοιξη

Έτσι, μια Άνοιξη στο τραπέζι .
Και πέρσι ήρθε η Άνοιξη .
Μια Άνοιξη με δυο φτερά .
Με δυο ανθρώπους,
Προς άγνωστη κατεύθυνση .

Μια Άνοιξη στο γαλάζιο φενεται .
Στο κίτρινο, στο μωβι,
όχι στο καρό . Όμως ,
τι Άνοιξη μπορεί να γίνει
χωρίς μια σταγόνα
στο βαθύ κόκκινο !?

Στο Αεροδρόμιο της Αθήνας, 12/ 03/ 04



«Όσα γράφονται σήμερα»                            ΣυνΠοιείν

ΜΙΑ ΒΟΛΤΑ ΣΤΗΝ ΑΝΟΙΞΗ ΤΗΣ ΠΟΛΗΣ…
[…Ιταλία από 31/ 3 έως 3/ 04/ 06…]

I.

Όλα εμπεριείχαν μια παράληψη
ανάμεσα σε φωνές κι ανάσες ,

μικρές διαφυγές απ’ ανθρώπους
του «Παντού» η του «Πουθενά» !

Όλα εμπεριείχαν ένα άγνωστο φθόγγο
σαν εκείνα τα ταξίδια ανάμεσα

στα καλάμια των εθνών και σε όσα
στα λεπτά κρύσταλλα των γλωσσών !

Όλα εμπεριείχαν ανείπωτα-μικρά
ψέματα, όσα οι δικές μας συνήθειες

χρωματίζουν σε τόπους κατοπινούς πάνω
σε μια άγουρη της Άνοιξης λήθη !



«Όσα γράφονται σήμερα»                            ΣυνΠοιείν

Μιχάλης Λαζανάς

Ο  Μιχάλης  Λαζανάς  γεννήθηκε  το  1987  σε  μια
επαρχία,  στην  οποία  μεγάλωσε  και  σπούδασε.
Αγαπάει  τον  ήχο  της  βροχής  και  τις  ιστορίες  που
πηγάζουν από τα θλιμμένα βλέμματα. 
Η  ΕΠΑΝΕΚΚΙΝΗΣΗ  είναι  η  πρώτη  του  ποιητική
συλλογή.



«Όσα γράφονται σήμερα»                            ΣυνΠοιείν

           ΠΡΟΣΦΥΓΙΚΟ

Πρώτα για κείνους θέλω να μιλώ 
που από γεννησιμιού οι μοίρες τους σκαλίσανε 
μία απροσδόκητη φυγή 
πάνω στην παιδική τους κούνια. 
Χάρισμα που το κέρδισαν πολλοί 
όσο η ιστορία κεντούσε στο σκοτάδι τις σελίδες της 
υπολογίζοντας με νούμερα κενά 
την κάθε διαδρομή της.  
Και ο τόπος που ανάθρεψε τα χνάρια τους 
σκεπάζοντας τα πρώτα βήματα τους 
άρχισε ξάφνου να σείεται, να σπέρνει τους τριγμούς 
του
να νιώθει βάρος περιττό 
μια απλή, μια στέρεα στέγη. 
Και έπειτα αντίκρισαν πολλά πάντοτε 
προσπαθώντας
να αντιληφθούν 
σα βίωμα επίκτητο που καταντά αξία
τη λογική των λίγων, τη νύχτα των πολλών  
και αυτό το ατέλειωτο γιατί που απαγορεύτηκε 
να το κρατούν στα χείλη.
Ίσως  να έφταιξε λοιπόν 
η γεύση του ψωμιού, πικρή πάντα και αμφίβολη 
γεμάτη με ιδρώτα και ματωμένες ώρες 
ή ο αστυνόμος που κρατώντας 
χειροπέδες και βρισιές   
επέβαλλε την κούφια δικαιοσύνη του 
μονάχα στους ξυπόλητους και στους αδικημένους.  



«Όσα γράφονται σήμερα»                            ΣυνΠοιείν

Μα ίσως να 'ταν και από αυτούς
που είδαν τον ουρανό τους να χει ντυθεί ολάκερος
μεταλλικούς θορύβους και φλογισμένα σύννεφα, 
αιμοδιψής οιωνός που φέρει πάνω του 
τη στάμπα ενός συνηθισμένου τέλους. 
Κι υπήρχαν βέβαια κι όλοι αυτοί 
εγκλωβισμένοι μες το περιθώριο της σκέψης 
αποδιωγμένοι από ύστατες χαρές, 
πληρώνοντας το τίμημα της κάθε συλλαβής τους 
αφού έκλεινε μέσα της σφιχτά 
το πάθος για ένα όνειρο, τη λάμψη μίας νίκης 
που οι νικητές θα 'χουν εκλείψει 
και οι νικημένοι θα 'χουν ξεχαστεί. 
Ζωές πολλές, δεμένες μεταξύ τους
ανάκατα και πρόχειρα 
γύρω από της προσφυγιάς τους κόμπους, 
θηλιές ασφυκτικές που 'χουν φυλάξει
ίσα μια ανάσα περιθώριο, 
να στέκει σαν ελπίδα.
Πάντα για κείνους θέλω να μιλώ
που έκρυψαν καλά του άγνωστου το φόβο 
σε μια βαλίτσα που χωρούσε δυο αλλαξιές 
και ένα τσαλακωμένο ήλιο 
ψυχρό σαν ξένη ανάμνηση. 
Μετά υποδέχτηκαν το ταξίδι 
μαρτυρικά και αγόγγυστα 
με τις φθαρμένες προσδοκίες τους 
ριχτές πάνω στους ώμους, κουβέρτες 
που ξεφτίσαν στο άγγιγμα του κορμιού
δίχως για μια στιγμή να το ζεστάνουν.



«Όσα γράφονται σήμερα»                            ΣυνΠοιείν

Έτσι προσπέρασαν τα σύνορα του κόσμου
αγκιστρωμένοι μες σε μουχλιασμένα αμπάρια 
και σε ακάθαρτες κουκέτες φορτηγών, 
κομμάτι αναπόσπαστο εκείνοι του φορτίου 
κι εμπορική συναλλαγή το μέλλον τους 
που οι ίδιοι παζαρέψανε σε μια τιμή ευκαιρίας. 
Μα είναι που πάντα ο προορισμός 
δεν τους προσμένει όλους 
και πιότεροι αντίκρισαν στο διάβα 
ανάμεσα από την πελαγίσια ορμή του κύματος 
ή πάνω σε όπλα με ανάγλυφη ενός νόμου τη 
σφραγίδα 
πως ανασταίνεται το βήμα του θανάτου.
Κι όσοι πιο λίγοι στάθηκαν τυχεροί 
κάποτε τα κατάφεραν και έσφιξαν μες τη χούφτα 
τους 
ένα καινούριο χώμα, αλλιώτικο, βαρύ 
που τ' άπλωσαν αυθόρμητα απάνω στις πληγές τους 
μήπως και τις γιατρέψει. 
Όμως η γιατρειά και η λύτρωση ποτέ δε δόθηκαν 
απλόχερα σαν δώρο, σε όσους κι αν ζήτησαν 
να αγγίξουν την πιο ρόδινη υφή τους, 
με λερωμένα δάχτυλα. 
Έτσι, θέλω μόνο για κείνους να μιλώ 
που πίστεψαν πως σε άλλα μέρη, νέα 
ίσως και να αφθονεί στο έδαφος μία στερνή 
ευκαιρία
ή έστω μια αξιοπρέπεια υπόγεια,
ανθεκτικά υλικά να χτίσουν τη γαλήνη 
που η γη η πατρογονική, 



«Όσα γράφονται σήμερα»                            ΣυνΠοιείν

χρόνια τους τη στερούσε..
Και βρέθηκαν να τριγυρνούν σε σκοτεινές πλατείες
και σε απρόσωπες λεωφόρους, θλιβερές 
νιώθοντας να τους τιμωρεί αναίτια 
το ρίγος που 'χε χαραχθεί στο βλέμμα των 
ανθρώπων.
Ύστερα εμφανίστηκαν οι δυνάστες 
σαν είδος που ευδοκιμεί μόνο και ανθίζει 
δίπλα στην αθλιότητα 
αχόρταγα παρασιτώντας 
μέσα στις πιο θνητές αδυναμίες. 
Και εκείνοι με άδειες τις τσέπες από επιλογές
(παράταιροι και ξένοι ολότελα)
έσκυψαν όπως όπως το κεφάλι 
αποδεχόμενοι το τίποτα που τους προσφέρθηκε 
σαν κάτι παραπάνω. 
Αυτό το εθελούσιο σκλάβωμα, το αναπόφευκτο
ήταν που όρθωσε 
κάγκελα νοητά, μα αδιαπέραστα 
γύρω από μια επιβίωση αναιμική, χλωμή
γεμάτη απ' τις στιγμές τους.
Για μια μπουκιά μονάχα, για ένα σπίτι σκυθρωπό,
ρυτιδιασμένο με δέκα ενοίκους 
να καλύπτουν τις γωνιές του, για ένα τραγούδι 
χαμηλόφωνο σαν γέλιο αμηχανίας, 
για μια ματιά υπεροχής ντόπια, σκληρή και 
απαίδευτη
για τα παιδιά που ίσως κάτι καλύτερο 
εδώ πέρα τα προσμένει, για το βουβό το κλάμα
τις νυχτιές που απλώνεται σαν ψίθυρος 



«Όσα γράφονται σήμερα»                            ΣυνΠοιείν

στους ρημαγμένους τοίχους.
Και τελικά για ένα κύκλο τέλειο κι ατέρμονο 
που δεν ξεχνά ποτέ να επαναληφθεί, 
σέρνοντας βίαια μέσα στις καμπύλες του 
όσους δε μπόρεσαν κάπως να αντισταθούν 
στο ακλόνητο του ρεύμα. 
Για όλα τούτα θέλω να μιλώ 
και για όσους τα κληρονόμησαν 
σαν σκονισμένα υπάρχοντα, 
στο γέρμα των αιώνων. 
Δυσβάσταχτη κληρονομιά 
ολόκληρων γενεών, μαζί με ένα 
παράπονο ανεξίτηλο
να ακολουθεί από κοντά σαν ίσκιος. 
Και τούτο το παράπονο το αέναο στ' αλήθεια,
όσο κι αν νιώθω τη φωνή μου να ηχεί
τόσο βραχνή και αδύναμη 
είναι ο λόγος ο στερνός, ο πιο σπουδαίος
που ακόμα προσπαθώ, που ακόμα επιμένω 
που ακόμα θέλω τόσο 
να μιλώ.



«Όσα γράφονται σήμερα»                            ΣυνΠοιείν

ΑΚΡΟΒΑΤΗΣ

Είναι που βλέπω να ξεπετάγονται τα βήματά μου                     
πάνω στις ταράτσες αποκοιμισμένων σπιτιών.                         
Ύστερα σέρνομαι για να αποφύγω μια πτώση στα σύννεφα. 
Έχει ένα βάρος περίσσιο ο ουρανός                                          
σαν προσπαθείς να τον σφίξεις στην παλάμη σου.                    
Μα εγώ δεν ήθελα να χαμηλώσω τη ματιά μου.                        
Σπαρακτικές φωνές όλο συμπόνια                                            
και ήχοι από κενά κουφάρια,                                                    
προσμένουν το θέαμα μιας πτώσης.                                          
Είναι τόσο ψηλά εδώ πάνω.                                                      
Κρατά και ο αέρας μια παράξενη γεύση                                    
που στεγνώνει τις λέξεις, τις μυστικά φυλαγμένες                     
για μία κρυφή ευχή.                                                                   
Πλήθος βλεμμάτων βρίσκονται κάτω από τα πόδια μου           
για να διαρρηγνύουν ακαταπόνητα                                           
το έδαφος που πατώ.                                                                 
Θα τριγυρίζω εδώ για να συλλέγω                                             
τις νυσταγμένες Κυριακές που εκπνέουν οι γκρίζες καμινάδες. 
Κι αφού φουσκώσω τα πνευμόνια μου                                   
με μια μισοπεθαμένη ανία                                                         
θα φυσήξω δυνατά για να αναπνεύσουν όλοι                            
τους κόκκινους κόκκους της άμμου,                                          
που δεν επισκέφτηκαν ποτέ τα ματωμένα τους πέλματα.           
Εκδικούμαι λοιπόν την προσπάθεια μου                                   
να μην παραπατήσω στο κενό του κόσμου.                               
Εκδικούμαι και τους απρόσωπους θιασώτες                             



«Όσα γράφονται σήμερα»                            ΣυνΠοιείν

που αναφωνούν σε κάθε  κίνηση                                               
προσμένοντας να σπάσει η πυξίδα μου.                                     
Εκδικούμαι και μένα.                                                                
Όμως ετούτες οι ταράτσες δέχονταν απροκάλυπτα                   
το καταπονημένο γέλιο μου που το φορούσα στα ρεσάλτα        
κάθε τρύπιας ανάσας μου.                                                         
Κι έτσι ξεκίνησα να ισορροπώ αέναα                                        
μην έχοντας κάτι άλλο να κάνω.                                               
Μετά συγκεντρώθηκε από κάτω μου                                         
εκείνο το πλήθος των θρυμματισμένων βλεμμάτων.                 
Τους έκλεβα μια ηδονική μυρωδιά κουράγιου                           
που δεν ήθελαν να μου χαρίσουν.                                              
Εκείνα ζητούσαν να κυριεύσουν τα χνώτα μου.                        
Κι αφήναμε τον ήλιο να διασχίζει αδιάφορα τις όψεις μας.  
Κάποια στιγμή θα πέσω βέβαια, επίτηδες.                                
Και τι έγινε;                                                                               
Ένας ακροβάτης λιγότερο.



«Όσα γράφονται σήμερα»                            ΣυνΠοιείν

Σωτηρία Λάσκου

Γεννήθηκα  στην Αθήνα,  είμαι  λογίστρια  και
εργάστηκα  για  25  χρόνια  στην  Εμπορική
Τράπεζα  της  Ελλάδος  απ  όπου  και
συνταξιοδοτήθηκα.  Δημοσιεύω  τα  πονήματά
μου τα τελευταία 3 χρόνια



«Όσα γράφονται σήμερα»                            ΣυνΠοιείν

οι βλεφαρίδες
~~~~~~~~~~~
τα ποιήματα.
τα μεγάλα ποιήματα. 
τα ποιήματα με τις οξειδωμένες λέξεις.
τα ρωτώ.
τι γνωρίζουν για τις βλεφαρίδες σου ;;
τα ποιήματα δυστροπούν. μα ξεκαρφώνουν
τις οξειδωμένες λέξεις.
η πατίνα της άυλης μνήμης εμφανίζεται νωπή.
Τους δείχνω χορδές κλεμμένες 
από την λύρα του Απόλλωνα
που κρέμονται απ΄το στερέωμα των βλεφάρων σου
για να γλιστρούν, χαμογελώντας, τα χρώματα της Ιριδας 
που σπάταλα δωρίζεις.
Τα μεγάλα ποιήματα με τις οξειδωμένες λέξεις 
τώρα βιάζονται, σαν αργοπορημένοι μύστες,
με τη σκόνη της Ιεράς Οδού στα σανδάλια τους,
να προλάβουν την πομπή των μυστηρίων
που πλέκει στίχους αγέννητους από βλεφαρίδες.
Γιατί μόνο αυτές θυμάμαι από σένα.



«Όσα γράφονται σήμερα»                            ΣυνΠοιείν

           Το κύμα
~~~~~~~
Δες πως σκαρφαλώνει το κύμα στον βράχο.
Με τα αρμυρά χεράκια του αφρισμένα
πασχίζει να κρατηθεί πάνω του
στο στόμα φιλιά να του δώσει.
Κι ύστερα, αχ, πως μπαίνει στις ντροπαλές σπηλιές.
Ταράζει την ηρεμία τους και τις αφήνει 
μεθυσμένες.
Κι εγώ, μέσα στην κόκκινη βάρκα,
που πάντα χαμογελά,
την ηδονόχαρη στιγμή 
στην μνήμη κλειδώνω.

Βυθισμένες πολιτείες
~~~~~~~~~~~~~~~~~~
Στην βεράντα βγαίνω του Χρόνου
στέκομαι με την πλάτη γυρισμένη στον βοριά του.
Εκεί παράμερα,
σινιάλο μου 'κάναν τα όνειρα μου.
Κι ως να μου δείξουν την πολιτεία τους,
βυθισμένη στην θαλάσσια λήθη, 
μας πήρε η αυγή.
Ήθελα να 'ξερα, γιατί κάθομαι εδώ, πειθήνια 
στην Αντεστραμμένη πραγματικότητα ;



«Όσα γράφονται σήμερα»                            ΣυνΠοιείν

            ΔΚΓΥΤΔΓ2017

Είμαι ο κομήτης ΔΚΓΥΤΔΓ2017*.
Ανήκω στο χιλιοστό εννιακοσιοστό εξηκοστό 
τέταρτο σύμπαν
και τυχαία με ανακάλυψα εγώ ο ίδιος.
Τυχαίνει ταυτοχρόνως να διαστέλλομαι και να 
διασπώμαι
σε μονάδες -ακαταλαβίστηκες στους 
αστροφυσικούς-
που και αυτές με την σειρά τους
το ίδιο κάνουν.
Αλλάζω σύμπαν κατά τα κέφια των μονάδων μου.
Δεν αγνοώ την θέληση καμιάς τους.
Η αναρχικότητά μου δεν μου το επιτρέπει.
Έμαθα πως θα εκτοξευθούν εναντίον μου
ορκισμένοι εχθροί. Γήινοι πύραυλοι.
Γελάνε μ΄αυτό οι μονάδες μου
και αυξάνουν ταχύτητα.
γρήγορα.
πιο γρήγορα.
ακόμα πιο γρήγορα.
- Άνοιξη, άνοιξε αγάπη μου την αγκαλιά σου
θα τερματίσω μέσα της, σαν με δεχθείς,
στο σχήμα του σταυρωμένου μου εαυτού.

.                                                                                              
* ΔΚΓΥΤΔΓ2017 = Δεν Καταλαβαίνω Γιατί Υπάρχει 
Τόση Δυστυχία Γύρω μου.



«Όσα γράφονται σήμερα»                            ΣυνΠοιείν

        Ισμήνη  Λιόση

Γεννήθηκε Πειραία. ζωγραφίζει και γράφει από τα
μαθητικά  της  χρόνια.  έχει  πάρει  επαίνους  και
βραβεία, αλλά τα θεωρεί μάταια και ασήμαντα. έχει
εκδόσει τρια ποιητικά βιβλία. : ΣΕΛΗΝΟΤΡΟΠΙΑ-
ΕΓΧΕΙΡΙΔΙΟΝ  ΟΝΕΙΡΟΔΡΑΜΑΤΟΣ–ARCAEA
LUS.RA,ΝΕΚΡΟΤΑΦΕΙΟ ΦΟΡΕΜΑΤΩΝ.

ετοιμάζει  μία ποιητική συλλογή και  ένα δοκίμιο προς
έκδοσι. επίσης συγγράφη ιστορίες δέους και αγωνίας. με
ζωγραφικά έργα της έχει λάβει μέρος σε εκθέσεις και
έχει βιοποριστεί στο παρελθόν. είναι πρώην υπάλληλος
του υπουργείο εμπορικής ναυτιλίας. 



«Όσα γράφονται σήμερα»                            ΣυνΠοιείν

ΑΠΟ:  τις  48  ιστοριούλες  ΑΓΩΝΙΑΣ  ΚΑΙ  ΔΕΟΥΣ  –
BIOESAN .RTMORNS

Ο2

Εγώ και ο λέων στο ίδιο κλουβί.

Παίζουμε με χάδια και επιφανειακές δαγκωματιές.

Είμαστε φίλοι.

Ώσπου, μάλλον με δόλο,

μας 

αφήνουν

νηστικούς.

Όσπου κοιταζόμαστε, και ξανά κοιταζόμαστε.

Γινόμαστε περισσότερο

Φίλοι.

Τρώμε φανταστικά καρπούς του δένδρου μπαομπάμπ

Μαζί.



«Όσα γράφονται σήμερα»                            ΣυνΠοιείν

Π2

Δεν πιστεύω τίποτα από τα παρακάτω.

Ότι  περπατώ  στον  γείσο  δωματίου  στον  έβδομο
ξενοδοχείου.

Ότι φορώ ένα μαυρόασπρο, μακρύ φουστάνι.

Ότι από κάτω συνωστίζεται πλήθος για να δει την πτώση
μου.

Ότι φοβάμαι πολύ, αλλά δεν υπάρχει άλλη λύση.

Ότι κάποιοι δεν με αφήνουν να εισέλθω στο δωμάτιο, να
σωθώ.

Ότι πρέπει να δείχνω γενναία. Να γελώ.

Ότι διασώστες δεν έρχονται, όσο και να ελπίζω.΄

Ότι κάποιοι από κάτω φωνάζουν να πέσω. Με ιαχές. Ένα
ααά παρατεταμένο. Και κτυπούν παλαμάκια.

Ότι κάποιος που με αγάπησε πολύ, σπαρακτικά φωνάζει να
μην πέσω. Ανοίγει μία ομπρέλα και την κρατά ανάποδα.
Είναι  μία ευτυχία  αυτό.  Παράξενη,  πράγμα διασώστριας
φαντασίας. Η ομπρέλα είναι μωβ.

Η ζωή μου μου ανήκει. Την κάνω ότι θέλω. Ή δεν θέλω.
Πάντως δική μου.

Βλέπω τα πουλιά που πετούν. Ζηλεύω τα φτερά.



«Όσα γράφονται σήμερα»                            ΣυνΠοιείν

Αλλά το κενό είναι για τους ανθρώπους, όχι για τα πουλιά.
Για τα πουλιά είναι δρόμος.

Το κενό είναι δρόμος.

Ο δρόμος μου.

Πέφτω,  εν  τω  μέσω  ζητωκραυγών.  Λέω  ότι  θα
ξαναγυρίσω.

Η ζωή τους συνεχίζεται, η ζωή.

Δεν είμαι άνθρωπος, είμαι περιστέρι. Θα με μαγειρέψουν
αύριο. Θα με φάνε.

Δεν πιστεύω τίποτα από τα παραπάνω. 

Κι όμως είναι αληθινά. Σαν ψέμα.

ΑΠΟ  ΤΟ: ΤΙ ΕΙΠΕ Η ΠΟΛΥΘΡΟΝΑ – ΠΟΙΗΜΑΤΑ 
( προς ΕΚΔΟΣΗ)
Α

ενανθρωπίστηκε

το ρημαγμένο φόρεμα 

με λυγμούς στο λαιμό της

πονάει 

να μην πονάει



«Όσα γράφονται σήμερα»                            ΣυνΠοιείν

το εσώρουχο θαμμένο στην μασχάλη της

-πάρτε τα βάρη της

επιβαρύνθηκε τα ανθρώπινα

οι αρθρώσεις της πλήρεις ονείρων

τα τέσσερα πόδια της φυλακή 

φτερά υπό μάλης 

ω, τα αυτάκια της ενώτια κενού 

κοιτάζεται στον καθρέφτη

δεν είναι η γυναίκα

δεν πρέπει να είναι

είναι

αλλά χωρίς εφιάλτη

χείλη ραμμένα με μεταξοκλωστή

θέλει να είναι απλώς μία πολυθρόνα

τα δώδεκα μάτια στην πλάτη της



«Όσα γράφονται σήμερα»                            ΣυνΠοιείν

κοιτούν το απερινόητο

ύστερα κλείνουν

στην αυστηρότητα της λογικής

σε οπιούχο σαλονιού ευσπλαχνία 

βοήθησέ την Ποίηση να σηκωθεί

να γράψει με δεμένα χέρια

να κάνει τα πρέποντα

να μπορεί να κλάψει ανθόνερα

δεν μπορεί να κλάψει 

κλαίει.

Β.

η κυρία μου πέθανε

έλεγε: η ζωή είναι φυλακή

έλεγε: ο θάνατος ελευθερώνει

έλεγε: οι νεκροί ονειρεύονται

με αφήσανε κάτω απ το δένδρο

κάποιος δεν θα με ορεχτεί

κάποιος θα με πάρει

έρχεται η βροχή



«Όσα γράφονται σήμερα»                            ΣυνΠοιείν

έρχεται η νύχτα

έρχεται το φεγγάρι

έρχεται ένας άντρας & μία γυναίκα

η γυναίκα με τα κόκκινα μαλλιά 

& το λευκό δέρμα φωνάζει :β ο ή θ ε ι α

ο άντρας με το μπλε αδιάβροχο 

κτυπάει την γυναίκα

τα σπίτια του δρόμου είναι ραμμένα αυτιά

έρχεται άνεμος

-δεν είσαι παρά ένα έπιπλο, λέει

έρχεται καταιγίδα

η κυρία μου δεν πέθανε.



«Όσα γράφονται σήμερα»                            ΣυνΠοιείν

Άγγελος Μαρίνος

Κάποτε…
Σπουδές στην Αρχιτεκτονική, στα Εικαστικά, 
στην Οικοδομή και στο Θέατρο…
Σήμερα…
Σπουδάζει την Ταπεινότητα. 
Είναι ηθοποιός, σκηνοθέτης, στιχουργός…



«Όσα γράφονται σήμερα»                            ΣυνΠοιείν

Αυτοί θα ζήσουν

Ανεβαίνω το λόφο του μαρτυρίου…
Αργά… σταθερά… αποφασισμένος…
Περιμένουν τη σταύρωσή μου!
Να μοιράσουν τα ιμάτιά μου…
Μπορεί να χειροκροτήσουν κιόλας…
Δεν τους κατηγορώ.
Πάντα θεατές.
Ποτέ πρωταγωνιστές.
Δεν ξέρουν… και δεν τους νοιάζει!
Η ζωή τρέχει γι’ αυτούς… σαν άμμος στην παλάμη!
Ε! και;
Αυτοί θα ζήσουν!
Θα περάσει ο καιρός… θα γεράσουν… θα σταφιδιάσουν…
Θα ζουν με θύμησες…
Με υποχρεώσεις που δημιούργησαν…
Θα γεμίσουν κοιλιά και μυαλό με σαβούρα!
Ε! και;
Αυτοί θα ζήσουν!
Αγάπησα, βλέπεις, το ‘’πολύ’’…
Για πίσω τώρα είν’ αργά…
Το χάος της άβυσσος εμπρός μου!...
Κι η Κατερίνα όλο μου λέει…
…και δεν είναι που θέλω να ζήσω. Είναι το γαμώτο που 
δεν έζησα…



«Όσα γράφονται σήμερα»                            ΣυνΠοιείν

Ύπνος και Θάνατος

Θλίψη, φύλακας άγγελος
Ερινύα στη θύμηση…
Δε με νοιάζει που ’μαι φυλακή,
Αλλά που θα μείνω δω, τόσο πολύ,
Μια ζωή…
Κατάθλιψη, νιρβάνα του χαμού,
Εφιάλτης του Έρωτα…
Φτύσε με γι’ αυτό… αλλά είν’ αλήθεια!
Φοβάμαι!
Τι με κοιτάς;
Δεν κοιτάχτηκες ποτέ σου σε καθρέφτη;

Ο Ύπνος μες στη νάρκη του μονολογεί:
Ας πάρει η μνήμη μας της λήθης μονοπάτι
κι ας γίνουμε φερέφωνα του ήχου της ψυχής μας…

Κι ο Θάνατος αργοσαλεύοντας τα βλέφαρα ηδονισμένος:
Άρπυϊες, φτερωτά δαιμόνια του σκότους…
Αγαύη, μανιασμένη παιδοκτόνα…
Κι εσύ Εκάτη, σκοτεινή ερωτική Μαινάδα…
Υποδεχτείτε, σκυφτοί, παραδομένοι
τον που ’ρχεται εθελοντής τη θέση του να πάρει…
… σαν έφτασα στο τέλος, με τσακίσαν!



«Όσα γράφονται σήμερα»                            ΣυνΠοιείν

Σε κείνη!

Στραπατσαρισμένα προβόλια απ’ τη σύγκρουση…
δείχνουν οι αλλήθωρες δέσμες τους το δρόμο του τίποτα…
του πουθενά!
Το δικό μου δρόμο!
Τα κάτοπτρα διαβρώθηκαν! Ο χρόνος παραμορφωμένος…
Τα κοινωνικά μυωπικά γυαλιά, δε μας αφήνουν να δούμε 
ούτε τη μύτη μας…
Κι ο φόβος της μιζέριας, τριβελίζει το δύστυχο μυαλό…
κι εμποδίζει, το ξεχώρισμα, των ήχων, της ζωής!
Ταραχή! Ξερνώ!
Τα πάθια μου πληγές ανοιχτές…
Πόνος, ένταση… έρωτας, πόθος… αγάπη!
-αγάπη μου-
Ανεκμετάλλευτος πολτός, θυσία και βορά συνάμα στη θεά!
-αγάπη μου-
Φεγγάρι Αυγουστιάτικο αστραποβολά κι εγώ δεν βλέπω 
τον δρόμο…
Χάνομαι!... Φοβάμαι…
Τεντωμένο σχοινί προκαλεί… 
για υπερβατές ισορροπίες ή βίαιες κατρακύλες στο κενό 
της άβυσσος!
Μαχαιριά! Πονώ! 
Τι δημιουργικός πόνος!... Ψέματα!
Σύγκρισες που βαρέθηκα… σιχάθηκα…
Σε ζηλεύω! Ζήλια αλάλητη…
Φτάνει πια αδιόρθωτη ρομαντική μου!
Σε ζηλεύω κακόβουλα!
Τι περιμένεις; 



«Όσα γράφονται σήμερα»                            ΣυνΠοιείν

Κόψ’ το σχοινί... Γύρνα την πλάτη στο σκουλήκι…
Ας το στη μιζέρια της σαπίλας του… και σύρε!
Δεν υπάρχουν δάκρυα… δεν υπάρχει πόνος!
Όλα είναι πλάσματα της ονειροφαντασιάς και της 
υπέρβασης!
Νάτο! Φτάνει το κακό…
Χάσου από μπρος μου!
Φοβάσαι;… Τι να φοβηθείς!...
Στάσου!... που πας;
Ξέρεις… ζητώ τη λύτρωση του τέλους…
Εκμετάλλευση τέλεια του πολτού μου!
Οι χυμοί μου πικροί… πικρά κατακάθια…
χημικά απόβλητα κρατικής μηχανής… γέματα σερπετών!
Τα κομμένα σχοινιά -νεύρα μου- κρέμονται ξέπνοα κι 
άβουλα…
Τι να κάνω; Φοβάμαι! Φοβάμαιαιαιαιαιαι! 
Τι με κοιτάς; Δεν κοιτάχτηκες ποτέ σου σε καθρέφτη;
Φύγε! Φύγεεεεεεεεεεε!...



«Όσα γράφονται σήμερα»                            ΣυνΠοιείν

Αηδία

Φριχτά ανθρωπάρια ευγενούς και περήφανου ύφους,
της ψωροφαντασμένης κουλτουριάρικης κάστας,
βγάλτε τον σκασμό!
Εδώ γίνεται πόλεμος-χαμός… δεν το βλέπετε;
Τι περιμένετε ύαινες βρωμερές;
Τα υπολείμματα απ’ το κουφάρι μυαλό μου
να θρέψουν την πείνα του εγκεφάλου σας;
Δε θα σας κάνω τη χάρη…
Θα κολλήσω λέπρα!
Θα μείνετε νηστικοί και μίζεροι…
Συγγενείς οπαδοί φιλάθλων…
Αριστοκρατικοί ομοαίματοι αδελφοί του τίποτα…
Πιόνια της σκουληκιασμένης ιστορίας…
Τραφείτε απ’ τη μιζέρια-άγνοια που πρόστυχα σπουδάζετε
Στα προβατοποιεία της διεφθαρμένης κοινωνίας…
Πουλήστε όνειρα…Αγοράστε χρόνο! 



«Όσα γράφονται σήμερα»                            ΣυνΠοιείν

   
Κλεοπάτρα Μακριδ́ου-

Robinet

Η  Κλεοπάτρα Μακρίδου-Robinet  γεννήθηκε στη Λευκωσία της
Κύπρου. Τελείωσε το Παγκύπριο Γυμνάσιο. Σπούδασε με υποτροφία
χημικός στη Grenoble  και  τη  Lyon  της  Γαλλίας και είναι κάτοχος
Διδακτορικής Διατριβής στην Ανόργανο Χημεία ( Docteur  de
Spécialité).  Διετέλεσε χρόνια στέλεχος του Γαλλικού  Υπουργείου
Συγκοινιών και Έργων καθώς επίσης και του Υπουργείου Οικολογίας
και Αειφόρου Ανάπτυξης όπου εξήσκησε τα καθήκοντα της
Διευθύντριας του Τμήματος «Υδάτινοι Πόροι» στην Ορλεάνη. Είναι
παντρεμένη με τον Γάλλο καθηγητή  πανεπιστημίου Jean  Claude
Robinet  και  είναι μητέρα  δυο παιδιών.  Είναι πρόεδρος και ενεργό
μέλος συλλόγων «Οι Φίλοι της Κύπρου» στη Γαλλία απ´όπου
συντελεί  στο ν´ακουστεί  η φωνή της Κύπρου. Γράφει άρθρα σε
γαλλικά  περιοδικά  και εφημερίδες. Μοιράζει τον χρόνο της ανάμεσα
στη Γαλλία και την Κύπρο. Ποίηση : Ωδή για την Κύπρο, Λευκωσία 1992,
Πατερ απελθέτω απ´εμόυ το ποτήριον τούτο,  Λευκωσία 1994,  Σαλαμίνα τε,
Λευκωσία  1996,  «Πρέσβυν  αρ’  εισδέξομαι  πάτερ»,  Λευκωσία  1998,  Ὁ
νόστος των Ηρακλείδων, Λευκωσία 2006, Το Κάππα της Κύπρου, Λευκωσία
2013 Μνημόσυνο.  Ωδή  στον  χαμένο  Υπαξιωματικό  Κύπρο  Γ.  Ἰωάννου,
Ιχνηλασία,  Λευκωσία 2014,  Ρε Αλέξης ,  Ο Ηγέτης μιας καταδικασμένης
επανάστασης ,  Λευκωσία 2015,  Άσμα ερωτικό και πένθιμο,  Εκδόσεις
Κουκκίδα,  Αθήνα 2015.  Το βιβλίο Μνημόσυνο-Ιχνηλασία έχει μεταφραστεί
στα γαλλικά και εκδοθεί από τις εκδόσεις « Variations » σε δίγλωσση έκδοση
τον Οκτώβριο του  2015. .o  Άσμα ερωτικό και πένθιμο, έχει μεταφραστεί
στα Αλβανικά   και εκδοθεί  τον Ιούλιο του  2016.  Έργα της έχουν
δημοσιευθεί σε λογοτεχνικά περιοδικά και ανθολογίες ποίηση



«Όσα γράφονται σήμερα»                            ΣυνΠοιείν

Τούτη τη πληγή 

Τούτη τη πληγή
τη κράτησα ανοικτή
να θρηνεί και να αιμάσσει 
στη γη της μετοικεσίας 
κάθε φορά που η αναπνοή σου 
θα κοντεύει
και η φωνή σου θ αντιλαλεί
στου Πενταδάκτυλου τη πλάτη...
Τούτη τη πληγή 
τη κράτησα ανοικτή 
η ψυχή μου να ξαγρυπνά όταν κοιμάμαι
και κοιτάζοντας προς τη Ανατολή
ν αναπολεί τα παλιά τα μεγαλεία!
Τούτη τη πληγή 
τη κράτησα ανοικτή 
για να θυμάμαι του Ευριπίδη τη Ελένη 
να πλένει το πουκάμισο της
στ ακροθαλάσσι του Πρωτέα 
καθως της Κύπρου τα αμούστακα παιδιά 
μες στις μιλόπετρες της Τροίας 
σπάραζαν σαν το στάρι...
Με τη πληγή μου ανοικτή 
μαντατοφόρους προσμένω νά ρθουν να μου πούν 
πως το πουκάμισο δεν ηταν αδειανό 
μα πάντα το φορούσε η Ελένη...

Απο τη συλλογή «Ρε Αλέξης» 2015



«Όσα γράφονται σήμερα»                            ΣυνΠοιείν

Ελευθερία

Η ώρα σφηνώθηκε 
Ανάμεσα στην νύχτα και την αυγή 
Άωρα σε βρήκε
Το φέρετρο της νιότης
Αυτόβουλη εν τούτοις στο βωμό
Ενώ ονειρευόνταν ακόμη οι Αχαιοί
Άνεμο στην Αυλίδα
Βγήκες Εσύ 
Στων σκοταδιών την άμπωτη
Ιφιγένεια εν λήθη
Ξεκουρδισμένα καράβια
Στον περιβόητο γιαλό
Με λήθη έμοιαζε η θάλασσα
Με λήθη έμοιαζες Εσύ 
Άπειρος λήθη
Έντρομα αφυπνίζονταν τα τηλαυγή
Και τα επινίκια
Στα Εύξεινα και τα Πόντια
Να ξανάβρουν την Ελένη
Με βήμα περιπάτου
Πλησίαζαν τα πεντασύλλαβα
Διαγράφοντας κλειστά τα όρια
Στην Προποντίδα
Με τ´όνομα σου αλάλητο
Στο δαίδαλο καιρών νηπιοκτόνων
Όλοι σε λένε άγαλμα
Εγώ σε προσφωνώ Ελευθερία
Ελένη



«Όσα γράφονται σήμερα»                            ΣυνΠοιείν

Έψιλον που σκυρτά μέσα στην πέτρα
Που δονεί τα υπόγεια
Διδάσκει το άτρωτο
Και πυρπολεί τα οστά μου
Έτσι σε παραγγείλανε στον γλύπτη
Αμίλητη, μαρμάρινη
Καπνός ν´ανοίξει δρόμο για Ιθάκες
Κι η στάση σου είναι η θέληση σου
Να ξεφύγεις 
Την αγωνία του αιχμαλώτου!
Από βροχή ουράνια
Και χώμα σκλαβωμένο
Κι έγινες πέτρα
Γυναίκα εσύ
Αν κάτι πήγαινε ν´αλλάξει 
Στην κοσμογονία των λέξεων 
Εσύ θα πορευόσουνα 
Με τα Έψιλον απλωμένα στα ουράνια
Ελεύθερη
Με τα χέρια σου υψηλά που έχεις
Εγώ σε λέω Γυναίκα
Γιατί είσαι Ελεύθερη! 

Από την συλλογή «Ο νόστος των Ηρακλείδων» 2006



«Όσα γράφονται σήμερα»                            ΣυνΠοιείν

Η ποθητή Πόλη

Στην ζωφόρο του τετράστηλου ναού
στον πυργοειδή προμαχώνα
να μαυρίζουν οι μορφές των αναγλύφων
από τις χιλιετηρίδες
οι πέτρες φαγωμένες από τον αμείλικτο χρόνο
να σφραγίζουν τις Eίκες
και τα δάκρυα των Περσών
καθώς τα χέρια μου αγκαλιάζουν,
τις ιωνικές κολόνες
σφίγγοντας έτσι το δικό σου σώμα...
Mες τον σηκό κάποτε φυλαγόταν κατανυκτικά
το ξόανο της Aπτέρου Eίκης
για να μην ξεφύγει από την Aθήνα
με το κράνος και το ρόδι
της ισχύος και της γονιμότητας...
Tσύ που γεννήθηκες σε χαμόσπιτο
που δεν ήξερες ούτε από που ερχόσουν
μου έδωσες το χέρι
την ώρα που προσπαθούσα σαν τον Kαλλικράτη
με τα χέρια να σφραγίσω
το πέρασμά μου στην ποθητή πόλη
ανάμεσα στον Δία και τον Ποσειδώνα
σανδαλίζουσα Eίκη
συνομιλώντας μαζί σου
την έκβαση του πολέμου που ξεκίνησε
ανάμεσό μας
εκείνο το τραγικό καλοκαίρι του 1974...
Πέρα από τα νησιά είναι η κουρσεμένη Nωνία
μου έλεγες.
.ην επομένη
είχα μπει ήδη σ’ ένα αεροπλάνο
για το Παρίσι.

Από τη συλλογή «Μνημόσυνο-Ιχνηλασία» 2014 Rochelle 1993



«Όσα γράφονται σήμερα»                            ΣυνΠοιείν

Η ψυχή μου τρεμουλιάζει 
ανάμεσα στο σπαθί της Ιωάννας
κι εκείνο του Πράξανδρου.
Τυφλή η ελπιδα μου
κυματιζει στ´ακρογιάλι
τ´Ατλαντικού που πάτησα 
με τις πρώτες ακτίνες του ήλιου
χωρίς καμιά υποψία
να συναντήσω την Πατρίδα..
Μα ο αγέρας του πελάγου
σκόρπισε μυρουδιές
από πεύκα και δάφνες
και το αιόλιο σώμα Σου
ανέδυσε ξανά τα μυστικά Του.
Τον πύργο του Αη Νικόλα
στο λιμάνι της Ροχηλίας
κοίταζα ώρες ολόκληρες στο πρόσωπο
για να διαγράψω το ύστατο σου
βλέμμα Κερύνεια..
Το σώμα μου ανάμεσα σε τούτο τ´ακρογιάλι
κι εκείνο του Πράξανδρου
ανάμεσα στο πρόσωπο της Ιωάννας
και το πρόσωπο Σου 
ανάμεσα σε σένα και σένα.…

Άνοιξη 1993 
Απόσπασμα από την σύνθετο ποίημα 
«Πάτερ απελθέτω απ´εμού..» 1994



«Όσα γράφονται σήμερα»                            ΣυνΠοιείν

Πάτερ απελθέτω απ´εμού το ποτήριον τούτο»

III

Εσύ Κύριος της δημιουργίας
είπες σπόρο σιναπιού τη βασιλεία σου
και την ελευθερία μας
που γενιές γενεών έσπειραν
μα δέντρο δεν φύτρωσε.
Και πουλιά φωλιές δεν κτίσαν
γιατί κλαδιά δεν βρήκαν.
Μεσάνυχτα και κτίζανε
στα κουφώματα των βράχων
ακούγοντας από μακριά το Αιγαίο
να μουγκρίζει όνειρα.
Κι εσύ έριχνες πέτρες πίσω σου
δαιμονισμένος που ‘βλεπες να φουσκώνει
του νησιού το πλεούμενο αντί το προζύμι.
Γιατί οι μάνες το έσμιγαν με τρία σάτα αλεύρι
για να φουσκώνει ζύμη
μα ψωμί δεν έβγαινε.
Αλλού εσύ, αλλού το μήνυμά σου!
Χρόνια πελεκούσαμε, άπιστοι, προσευχές
για να μην τραβήξουμε μαχαίρι από τη θήκη
Χρόνια χτυπούσαμε παλαμάκια
τους ξένους που σήπονταν καθιστοί
στις έδρες πού τούς κτίζαμε…

Απόσπασμα από το συνθετικό ποίημα 
«Πάτερ απελθέτω απ´εμού το ποτήριον τούτο» 1994



«Όσα γράφονται σήμερα»                            ΣυνΠοιείν

O πόθος για Eιρήνη

.ί θυμούνται οι φαγωμένες κερκίδες
από τα λόγια των αρχαίων τραγωδών
σαν έπαιζαν αρχαίο δράμα;
.ους οδυρμούς τα δάκρυα
την πονηριά, το δόλο
τις κατακρεουργημένες ψυχές των .ρώων...
.ί θυμούνται οι αρχαίοι θεατές
σαν αφουγκράζονται των τραγωδών τους θρήνους
μες τα σοκάκια της πυρπολημένης .ροίας;
Πέρασαν οι αιώνες, οι χιλιετίδες
καινούργιοι ηθοποιοί
με καινούργια κοστούμια
παίζουν τα ίδια δράματα
σ’ ένα καινούργιο κόσμο...
.ί θυμούνται οι φαγωμένες από τους αιώνες κερκίδες;
.ο χέρι του Aρη να αιωρείται απειλητικό
τα ίδια δράματα να επαναλαμβάνονται
οι ίδιοι πόλεμοι να σκαρώνονται
από τους ίδιους Θεούς
ερείπια παλιά, ερείπια καινούργια
οι αιώνες ν’ αντιγράφουν τον εαυτό τους...
.ροίες παλιές, .ροίες καινούργιες
κι ένας διαχρονικός πόθος για Tιρήνη
χωρίς να μπορεί να σταματά το φονικό χέρι του Aρη
από ένα καινούργιο πόλεμο...
Mόνο ο πόθος για Tιρήνη σταθερά μοναχικός
να ουρλιάζει μέσα στους αιώνες...

Από την συλλογή Μνημόσυνο-Ιχνηλασία 2014



«Όσα γράφονται σήμερα»                            ΣυνΠοιείν

 «Ρε Αλέξης » 
....
Μένουν τὰ χέρια σου, Ρήγα Ἀλέξη,
ἀόρατα 
νὰ ὑψώνουν πρὸς τὸν οὐρανὸ
ἀπολλώνιες λύρες
ποὺ τὶς παίζουν μὲ τὰ μαχαίρια τους 
οἱ δουλοπάροικοι.
Κι ἐνῶ τὰ κόκαλά σου τρίζουν
μέσα ἀπὸ τὶς ἀνορθόγραφες λέξεις μας 
οἱ νύχτες μᾶς ξυπνοῦν
βογκίζοντας
καθὼς παλεύουν νὰ βγοῦν
ἔξω ἀπὸ τὸ θάνατο.
Καὶ ἡ Κύπρος ταξιδεύει 
μὲς στοὺς αἰῶνες 
ἀκολουθώντας τὰ σημάδια
ποὺ ἀφήνει τὸ αἷμα στὸ αὐλάκι
καθὼς οἱ φονιάδες τῶν λαῶν 
ἀμετανόητοι
συνεχίζουν νὰ ἐμπορεύονται
τὴν ἀνθρώπινη σάρκα 
καλπάζοντας.
Ἡ Κύπρος ἀκολουθεῖ 
τὸ δρόμο τῶν δολοφονημένων
λέξεων
καθὼς σωριάζονται στὸ πάτωμα
κομματιασμένες
ἀποίητες



«Όσα γράφονται σήμερα»                            ΣυνΠοιείν

προσχέδια 
ἐπαναλαμβανόμενης καταστροφῆς. 
Ἡ Κύπρος ἀκολουθεῖ 
αἰῶνες τώρα
τὸ ξεραμένο αἷμα
τὸ σπαταλημένο αἷμα
τῶν νεκρῶν παιδιῶν της 
στὸν Ἄδη....
.......
Μὰ οἱ λέξεις μας, Ἀλέξη, 
Ποίημα ἀγανάκτησης 
γυρίζουν ξαφνικὰ
καὶ δαγκώνουν τὴν οὐρά τους.
Κι ἐγὼ ἀδάκρυτη
στρώνω χαλὶ στὴν ὀμορφιά σου 
καθὼς ἡ Λευκωσία μισὴ
τρώει τὰ σωθικά της.

Απόσπασμα από την συλλογή «Ρε Αλέξης» 2015



«Όσα γράφονται σήμερα»                            ΣυνΠοιείν

Ηλίας Μάρκος

Γεννήθηκα το 1953 στον Λογκανίκο Λακωνίας . Έλαβα
αρχικά πτυχίο της ΑΣΟΕΕ, και σε μεγαλύτερη ηλικία
πτυχίο  Ψυχολογίας  του  Παντείου  Πανεπιστημίου  και
μεταπτυχιακό  στην  συμβουλευτική.  Εργάστηκα:  στο
Υπ.  Οικονομικών  1976  -1984  και  από  το  1984  ως
οικονομολόγος  σε  λύκειο.  Από το  1999 έως  το  2010
ήμουν  υπεύθυνος  στο  ΚΕΣΥΠ  Αιγάλεω  (Κέντρο
Συμβουλευτικής  και  προσανατολισμού).  Διετέλεσα
πρόεδρος  και  αντιπρόεδρος  στον  ΠΑ.Σ.ΠΑ.  Είμαι
παντρεμένος και έχω δύο κόρες.



«Όσα γράφονται σήμερα»                            ΣυνΠοιείν

Το πιο αθώο φιλί
 
Χάραξες στο μαύρο της νύχτας
την προσευχή των δρόμων
στάλαξες την ερημιά τους στα ποτήρια μας
φτερούγισες ευλογία 
πάνω από το στρωμένο τραπέζι
έπλεξες με τα λεπτά σου δάχτυλα
τα νόστιμα δώρα του δείπνου
ύστερα χάιδεψες τρυφερά τα χέρια μας
με το πλημμυρισμένο χνώτο σου
από την πάχνη της ζωής μας
μας κοίταξες σιωπηλά έναν έναν
ν’ αρχίσουν τα τραγούδια έγνεψες
στον χορό της προδοσίας δεθείτε
για να ευωδιάσει το ελάχιστο της άνοιξης
με των αμαρτιών μας την ομορφιά
κι ήσουν μπροστά η φτερωτή του μύλου
που χόρευες ολονυχτίς ανάμεσα μας
λέξη κατακόκκινη που μάτωνες ως το πρωί 
στην άκρη των ματιών μας
ποιος να ξέρει άραγε
το πιο αθώο φιλί.



«Όσα γράφονται σήμερα»                            ΣυνΠοιείν

άτιτλο 

Από παιδί
ήθελα πάντα να ψηλώνω
στο ύψος των ματιών σου
να συναντιόμαστε
καμιά φορά
σιωπηλά όνειρα
να πυρπολούν
τις άδειες μας νύχτες.

Ρόδο εφήμερο

Λέξη δισύλλαβη και ντροπαλή
βρεγμένη ως το κόκκαλο χτες βράδυ
ξημέρωσες κι ανθίζεις
μ’ ένα αγκάθι στο κλωνάρι σου
στολίδι και πληγή
στεγνώνεις στην άκρη των χειλιών
να ειπωθείς στην ευφορία της λιακάδας 
έτσι σαν καλημέρα
σαν απαγορευμένη αγκαλιά να φτερουγίσεις
στο χρώμα των ματιών
στων κήπων τα σιωπηλά συντρίμμια
ρόδο εφήμερο
να πυρπολήσεις
τις άδειες ώρες μας
με τ' ακριβό σου άρωμα
λέξη δισύλλαβη και ντροπαλή.



«Όσα γράφονται σήμερα»                            ΣυνΠοιείν

Σε εκκρεμότητα
 
Πως έγινε και νύχτωσε κι αυτή η μέρα σε εκκρεμότητα
κι είχα τόσο καλή πρόθεση ειλικρίνειας
ν’ αφοπλιστώ μπροστά σου με κλειστά μάτια
και στο πνεύμα των ημερών να αποτάξω τον καθρέφτη μου
να σου μιλήσω μόνο για την παγωνιά των χεριών μου
που δεν ξέρω αν οφείλεται σε κακή κυκλοφορία του 
αίματος
η στην αυτοάνοση ομίχλη της θλιμμένης άνοιξης 
παίρνω όμως τακτικά τα φάρμακα μου μετά το φαγητό
με αρκετό νερό και αισιοδοξία πίστεψε με
μάλιστα σκέφτηκα ν’ αλλάξω και το στρώμα του 
κρεβατιού μας
μ’ ένα καινούργιο μ’ ανεξάρτητα ελατήρια συναισθημάτων
να μην πονούν στον ύπνο τους οι παλιές παρεξηγήσεις μας
κι η αμφιβολία μου να κλειδωθεί απ’ έξω
χωμένη στον μελανό αφρό της νύχτας
τουλάχιστον γι απόψε που το θέλω τόσο πολύ.



«Όσα γράφονται σήμερα»                            ΣυνΠοιείν

Ωραία θέα
 
Στραμμένη προς  την ωραία θέα
ξεχάστηκε η ζωή μας
ξέμεινε  δρόμος με ονοματεπώνυμο
ένα σπίτι με ουρανό από πάνω του
αγκάθι στον ήλιο ανθισμένο
ο πόνος είναι γενναιότητα και λύτρωση είπαν
μια ευγενική κίνηση που θα ξεχειλίζει από ελπίδα
είναι το μοναδικό φάρμακο
προς άφεση αμαρτιών
γιατί είναι επικίνδυνος εθισμός η απόλαυση να ζεις
κυρίες και κύριοι αγαπητά παιδιά
αυτή η ασύλληπτη ταχύτητα της
 
μ’ αυτά και άλλα πολλά
πέρασαν τα χρόνια σαν τα αποδημητικά πουλιά
χτίζοντας φωλιές πολλές φωλιές
φύτεψα κι εγώ στην ποδιά της ένα αγιόκλημα  
φύτεψα πάχνη στον κήπο της
να δροσίζω το πρωινό της
μα δεν ευδοκίμησαν ποτέ
δεν έχεις ποτάμι μέσα σου
είπαν εν χορώ οι γεωγράφοι
καθώς περνούσαν απ’ έξω
ενδέχεται γεώτρηση κλίμακας είπαν πάλι
αν και όποτε εγκριθεί από άνωθεν
και συνέχισαν προς την ωραία θέα
όλοι μαζί στο φως λουσμένοι.



«Όσα γράφονται σήμερα»                            ΣυνΠοιείν

Γιώργος Μικάλεφ

 Δυο λόγια για μένα…
Γεννήθηκα  στην  Κέρκυρα  το  Δεκέμβρη  του  85.
Από μικρός έδειξα ενδιαφέρον για τις τέχνες και τα
γράμματα. Ασχολήθηκα με διάφορες μορφές της ως
δημιουργός  και  ως  φίλος.  Τη  ζωγραφική  την
αγάπησα πολύ αλλά μία την έπιανα, μία την άφηνα
μέχρι  το 2009 που την είδα ζωγράφος με πινέλα,
χρώματα,  καμβάδες  και  όλο  το  πακέτο…  Το
γράψιμο  επίσης  με  συντροφεύει  αρκετά  τα
τελευταία  χρόνια  και  από  αυτή  την  ανάγκη
προέκυψαν  και  οι  “εκδόσεις  το  κόλο”  από  μια
φράση ενός  παιδικού  μας  φίλου… Υπήρξε  και  η
“family films corfu” αλλά αυτή είναι  από άλλο -
καμένο- ανέκδοτο. Το 2014 ήρθε στην Κέρκυρα να
με γνωρίσει η μέλλουσα γυναίκα μου με την οποία
έφυγα  μαζί,  ήρθα  στην  Αθήνα,  την  παντρεύτηκα
και έγινα επιτέλους επαγγελματίας καλλιτέχνης



«Όσα γράφονται σήμερα»                            ΣυνΠοιείν

Με μια πλαστική μπάλα ένα τσούρμο παιδιά τρέχουν
πάνω  κάτω  στο  “επιχωμένο”  προσπαθώντας  να
σκοράρουν  κάτω  από  τον  καλοκαιρινό  ήλιο.  Τα
δοκάρια  τέσσερις  μεγάλες  πέτρες.  Είχαμε  και  μία
μπασκέτα απ’ όπου έδενε πρόβατα ο πάππους μου ο
Σπύρος, του Λουβίγγη γιος. Όταν περνούσε από εκεί
άφηνε το μπαστούνι στην άκρη και σούταρε ιδιαίτερα
εύστοχα,  με  τον  τρόπο  του  βέβαια.  Καλοκαίρι  στη
Γαρίτσα…  κάθε  απόγευμα  μετά  το  μεσημεριανό
μπάνιο στο Καρδάκι ή στην πλαζ, μαζευόμασταν όλοι
εκεί μέχρι να βραδιάσει για τα καλά και να χάσουμε τη
μάχη με τα κουνούπια. Μετά το σύνηθες… σουβλάκια
και κασέτες στο βίντεο.
Πέρασαν  χρόνια.  Μεγαλώσαμε…  μας  είπαν.  Όλοι
έφευγαν & έρχονταν μόνο για λίγο,  ένεκα σπουδών,
στρατού,  μετανάστευσης,  ακόμα  &  ψυχιατρικών
ιδρυμάτων. Εγώ έφυγα για λίγο στην Πάτρα. Βρέθηκα
τσακισμένος στο Ρίο να μαθαίνω να περπατάω και να
χρησιμοποιώ τα χέρια μου απ’ την αρχή. Τα παράτησα
και γύρισα στη Γαρίτσα περιμένοντας για καιρό κάτι
να  συμβεί.  Ολικός  αρνητής  ενηλικίωσης,  καθόμουν
στο  δωμάτιο  μου  και  ζωγράφιζα  σκηνές  απ'  την
αυριανή ευτυχία  του  κόσμου κι  ας  με  συγχωρέσει  ο
Λειβαδίτης που δεν τον έχω διαβάσει μέχρι σήμερα.
Κάποια απ’  τις  φορές  που τα παιδιά γυρνούσαν στο
νησί του Πάσχα, κάναμε τα κόκκαλα της  Shelley να
τρίζουν,  “σκηνοθετώντας”  το  δικό  μας  σύγχρονο
Προμηθέα.  Συνεχίσαμε  για  λίγο,  με  την  ιδιότυπη
προσέγγισή μας, να καίμε φιλμ και να κάνουμε σχέδια.
Αργότερα,  εκεί  στη  Γαρίτσα,  γεννήθηκαν  λέξεις…



«Όσα γράφονται σήμερα»                            ΣυνΠοιείν

ποιήματα,  παραμύθια  και  underground εκδόσεις
αποκλειστικά  σε  ψηφιακό  χαρτί.  Ιστορίες  βγαλμένες
από ένα τσούρμο παιδιών, με τον ένα ή με τον άλλο
τρόπο.   Τα  παιδικά  μας  χρόνια  που  αρνήθηκαν  να
φύγουν, είναι που γεννάνε τις λέξεις και τα χρώματα.
Εκεί  στη  γειτονιά  μας,  στη  Γαρίτσα,  κι  ας  μην  το
ξέραμε ποτέ,  ιδρύθηκε και λειτούργησε “Η Ανωτάτη
Σχολή  Καλών  &  Κακών  Τεχνών  Γαρίτσας”.
Καθηγητές & μαθητές τα παιδιά που ακόμα τρέχουν
πάνω  κάτω  ουρλιάζοντας,  με  μια  ζωγραφισμένη
πλαστική  μπάλα  με  στάμπα  τοπικού  super market.
Διευθυντής  της σχολής ο γράφων και υποδιευθυντής
ένας Κίτσος όνομα και πράγμα, που αν και ξέρει να
ζωγραφίζει  μονάχα  πορτραίτα  του  Βαλαωρίτη,
αποτελεί αστείρευτη πηγή έμπνευσης & ζωής. 
Ξημέρωνε και εγώ καβάλα στο μηχανάκι πήγαινα να
κάνω τον καφετζή. Κρύο έκανε και τα ωραία φάνταζαν
μακρινά.  Εκεί  στη  στροφή  της  πλαζ  πριν  βγω στον
κόλπο  της  Γαρίτσας,  ένα  ζεστό  αεράκι  όμορφο  σαν
γυναίκα  και  μετά  η  θάλασσα,  ο  ουρανός  και  τα
χρώματα, μαγεία. Ένα καράβι να κατεβαίνει στο βάθος
και μια στενοχώρια που δεν ήμουν μέσα. 
Και σήμερα, αν και έφυγα μακριά από έρωτα, κάθε φορά
που  γυρνάω  στο  πατρικό  μου  στην  Κέρκυρα,  το  βλέπω
εκεί…  το  μελαχρινό  παιδάκι,  με  μαλλιά  σγουρά,
αρματωμένο με το πλαστικό του πιστόλι, με κάρτες μαγικές
& με μπογιές φτηνές, να βγαίνει να βρει τους φίλους που
δεν μεγάλωσαν πότε... ένα τσούρμο παιδιά με μόνη πατρίδα
τα παιδικά τους όνειρα. Και βέβαια τα χρώματα. Ποτέ δεν
ξεχνάς τα χρώματα…



«Όσα γράφονται σήμερα»                            ΣυνΠοιείν

Δεν τραγουδούν για μας εμάς τα πουλιά
 
άνθρωποι όμορφα χορεύουν
μέσα στα όμορφα τους ρούχα
ήθος ασπρόμαυρης ταινίας
ηθικόν ακμαίον προς ακμαιότατον
λουστραρισμένη ανθρωπότης
στο κατώφλι του ολέθρου
 
τα ωραία τα χρόνια τα θαμπά
του κόσμου το κέντρο μια οπή
με ημερομηνία πλήξεως
μέχρι και τα πουλιά την ύμνησαν…
τα πουλιά των ανδρών
γιατί τα άλλα του ουρανού…
 
δεν τραγουδούν για εμάς τα πουλιά
ούτε για πράγματα ανούσια, νεκρά
το σύγχρονο πολιτισμό τον ανθρώπινο
στα σκατά θα τον εθάψουν
μαζί με τα κουφάρια μας
και δεν επρόκειτο να κλάψουν

κι όταν ούτε σπόρος
από την πούστικη τη ράτσα μας
στη Γη δεν θα υπάρχει
τότε λεύτερα θα πετούν αιώνια
και δεν θα πεθαίνουν στον αέρα
και δεν θα πεθαίνουν τραγουδώντας



«Όσα γράφονται σήμερα»                            ΣυνΠοιείν

η νέα θρησκεία & τα λυπά

ένας πράσινος συρφετός
χτυπά τις πόρτες του Χάξλεϋ
νεκρός από χρόνια
αυτιά σε αποσύνθεση
οι πόρτες ανοίγουν και τα κοράκια κρώζουν
φονιάδες εκ του φυσικού
απάθεια για την αφαίρεση λένε…
της ζωής
ουρλιαχτά ακούγονται από κάπου μακριά
κλείνω το παράθυρο
ας τη να κυλήσει μέχρι να τελειώσει
η φύση… αξιοσέβαστες, σκληρές ισορροπίες
δεν είμαι υποχρεωμένος να τις γουστάρω
τις ανέχομαι

ο σαμάνος μιας νέας εποχής μου χτυπά την πόρτα
αγαπάτε αλλήλους
μάτια και αυτιά κλειστά
ρωτάω…
πόσο κοστίζει η επιτυχία?
το καρκίνωμα απαντάει…
όσο αξίζει

ο Σωκράτης αυτοκτόνησε
ο Χριστός αυτοκτόνησε
και το μικρό τσακάλι του βοσκού
στην άκρη του δρόμου γελάει



«Όσα γράφονται σήμερα»                            ΣυνΠοιείν

γεμάτο αίματα…
το στόμα, τα πόδια, το χώμα

κανένας κίνδυνος για την υγεία απόψε
καμιά βία για το δέρμα
τα κόκκαλα όλα στη θέση τους
ακέραια
κανείς δεν θα πονέσει
κανείς δεν θα γελάσει
πνευματική αναπηρία

αναζητώντας τη λογική του συναρμολογημένου ανθρώπου
επιβολή απόψεων με τρόπους
ο αποτυχημένος αυτόχειρας αποσύρετε στο αποχωρητήριο
κρατώντας ένα λούτρινο δεινόσαυρο

ένα υπέροχο δέντρο ανθισμένο
ένας υπέροχος μεγάλος κώλος
αψεγάδιαστος
συνειρμοί ειλικρίνειας

γενέθλιο πάρτι ενός μουγγού αγοριού
άδειες καρέκλες και τραπέζι φορτωμένο
ένα περιτύλιγμα στο πάτωμα
μια κλειδωμένη πόρτα
ίχνος δώρου

ο φονταμενταλισμός μιας νέας εποχής
μου χτυπά ευγενικά την πόρτα



«Όσα γράφονται σήμερα»                            ΣυνΠοιείν

θάλασσα

Αλήθεια που να χάθηκε η θάλασσα;
Στον ακάλυπτο δεν βρήκα σταγόνα
Και απ’ την ταράτσα δεν βλέπω το Χριστό μου
Έψαξα και μέσα στα μάτια σου
Αλλά και εκεί τίποτα
Τίποτα που να με πάρει ο διάολος
Τίποτα

Μπαλκόνι με θέα

Το πρωί κοιτούσα από το μπαλκόνι
Στα κεραμιδιά, στο ερείπιο απέναντι
Είδα ένα νεκρό περιστέρι
Μου έκλεισε το μάτι και μου είπε
“Ελευθερία ή Θάνατος”
Είδα και ένα ποντικό
Και δυο σερβέτιες



«Όσα γράφονται σήμερα»                            ΣυνΠοιείν

Αλεξάνδρα Μπακονίκα

Η  Αλεξάνδρα  Μπακονίκα   γεννήθηκε  στη
Θεσσαλονίκη,  όπου  και  ζει.  Φοίτησε  στην  Ιατρική
σχολή στo Α.Π.Θ., όμως δεν ολοκλήρωσε τις σπουδές
της.  Εργάστηκε  ως  καθηγήτρια  Αγγλικών.  Έχει
εκδώσει 9 ποιητικές συλλογές.  Ποιήματα και κριτικά
της  σημειώματα  δημοσιεύθηκαν  σε  πολλά  έγκριτα
λογοτεχνικά περιοδικά. .Βιβλία της εκδόθηκαν  στην
Ινδία και στον Καναδά με ανθολογημένα ποιήματά της
μεταφρασμένα  στα  Αγγλικά.  Ποιήματά  της  επίσης
μεταφράστηκαν  σε  Γερμανικά,  Σουηδικά,  Αλβανικά,
Κροατικά.



«Όσα γράφονται σήμερα»                            ΣυνΠοιείν

ΤΑ ΧΑΡΑΚΤΗΡΙΣΤΙΚΑ

Κλείστηκαν στο δωμάτιο του ξενοδοχείου του.
Ήταν περαστικός στην πόλη της για επαγγελματικές 
υποχρεώσεις,
άλλωστε από τη δουλειά γνωρίστηκαν.

Έσκυψε να τη φιλήσει και για λίγο σταμάτησε,
ασχολήθηκε με το πρόσωπό της.
Βρήκε έξοχα, καλοσχηματισμένα καθένα
από τα χαρακτηριστικά της, μάτια, μύτη, στόμα, τα πάντα-
κι ότι σαν σύνολο έδεναν τέλεια μεταξύ τους.
Στον έρωτα έκλυτοι έγιναν,
πρόστυχα λόγια και κινήσεις.

Δεν ξεγελιόταν ότι ο άνδρας την ήθελε
για μια μόνο φορά,
τα ίχνη του θα χάνονταν.
Δεν μετάνιωσε για τον έρωτα μαζί του,
υπήρχε τραχύτητα αλλά και ομορφιά,
η ζεστασιά του όταν έκρινε κάθε λεπτομέρεια του 
προσώπου της
για να της δείξει πόσο ποθητή ήταν.



«Όσα γράφονται σήμερα»                            ΣυνΠοιείν

ΣΤΟ ΜΠΑΡ

Με την κοπέλα του πήγαιναν
ν’ ακούσουν  έναν περίφημο νέγρο τραγουδιστή
σ’ ένα από τα πολυσύχναστα μπαρ της νεολαίας.
Πριν από την είσοδο την προειδοποίησε:

«Μου αρέσει μια γυναίκα
που ίσως έρθει στην παρέα απόψε.
Με το δέος και την κατάνυξη
που μπαίνει κανείς σε μια εκκλησία
έτσι θα έμπαινα στο σώμα της,
και θα με έτρωγε η αγωνία
να την ευχαριστήσω,
και να φανώ αντάξιος-
ενώ με σένα δεν με νοιάζει,
με σένα κάνω έρωτα αδιάφορα,
όπως μιλάω».

Ήταν μαγευτική η ατμόσφαιρα στο μπαρ,
ο κόσμος είχε ενωθεί με τους ρυθμούς
και τη φωνή του τραγουδιστή.
Η κοπέλα μουδιασμένη καταλάγιαζε
την ταραχή της.
Η ωμότητα του φίλου της
την εμπόδιζε να ενωθεί με οτιδήποτε. 



«Όσα γράφονται σήμερα»                            ΣυνΠοιείν

ΠΡΟΣΩΠΟ ΜΕ ΠΡΟΣΩΠΟ

Ας τον θεωρούν συγγραφέα ολκής 
κι ας τον προσέχουν. Εμένα δεν με πείθει.
Οι παθιασμένοι καημοί που μ’ ενδιαφέρουν
δεν υπάρχουν στα γραπτά του.

Κάποτε μου επιτέθηκε-
«Η εμμονή σου με τα ερωτικά θα σε βλάψει.
Κάθε ποίημά σου στο ίδιο μοτίβο,
επαναλαμβάνεσαι και μας κουράζεις».

Όποτε με κλονίζουν οι επιθέσεις τους
με τη σκέψη περιπλανιέμαι σ’ ένα παλιό μου ταξίδι.
Επισκεπτόμασταν με πούλμαν διάφορες πόλεις,
διανύαμε τεράστιες αποστάσεις.
Μας λίκνιζε ο δρόμος και η μουσική στο κασετόφωνο.
Αργόσυρτοι αμανέδες ακούγονταν
γεμάτοι από το πάθημα της αγάπης.
Γινόταν πια ανεξάντλητο το ρεπερτόριο της αγάπης.
Στον ίδιο ρυθμό, στο ίδιο μοτίβο
η μία κασέτα διαδέχονταν την άλλη,
που ο κόσμος στο πούλμαν αποζητούσε-
τόσο που οι διαδρομές και οι επισκέψεις
ήταν ένα πρόσχημα γι’ αυτά τα ακούσματα,
γι’ αυτές τις μουσικές της αποχαύνωσης.

Συνειδητά οδηγούμαι στο ίδιο μοτίβο στα ποιήματά μου. 



«Όσα γράφονται σήμερα»                            ΣυνΠοιείν

ΕΝΘΥΜΗΜΑΤΑ

Του έκανε δώρο δύο κάστανα φτιαγμένα από ορείχαλκο
-στο κανονικό τους μέγεθος-
δώρο διακοσμητικό για τη βιβλιοθήκη του.

Μετά από χρόνια εκείνη τον εγκατέλειψε.
Έμεινε απαρηγόρητος,
πέρασε τον τρισκατάρατο τυφώνα του χωρισμού.

Κι όμως δεν είναι λίγες οι φορές
που οι καμπύλες από τα δύο κάστανα
-πάντα στο ίδιο ράφι της βιβλιοθήκης-
με αποχαύνωση του θυμίζουν
 κάτι από τις πανέμορφες καμπύλες της,
τις καμπύλες στο στήθος και τη ρώγα.

Η παραμυθία της αποχαύνωσης.
Τα κάστανα από ορείχαλκο
ανεκτίμητα ενθυμήματα.



«Όσα γράφονται σήμερα»                            ΣυνΠοιείν

Ζετα Μπελαούρη

"Η Ζέτα Μπελαούρη

γεννήθηκε,

ζει κι εργάζεται

στην Αθήνα"



«Όσα γράφονται σήμερα»                            ΣυνΠοιείν

       Ο ΑΝΘΡΩΠΟΣ ΚΑΙ Η ΦΩΝΗ ΤΟΥ

Η φωνή ρώτησε

             «Που είσαι?»

Εκείνος βουβός, 

από  σκοτάδι καταφύγιο. 

Ο προβολέας

έστρεψε ένα γύρο.

Το φως ξυράφι.

Η φωνή ρώτησε

           «Τι είσαι?»

Εκείνος,

χωρίς ταυτότητα,

μηδέ 

ένα  ρούχο παραλλαγής,

Ούτ αδερφός,

ούτε φίλος,

ούτ’ αδέσποτο σκυλί, 



«Όσα γράφονται σήμερα»                            ΣυνΠοιείν

παραδόθηκε.

Καμία χάρις 

δε συστήθηκε.

…………….

Στο φως 

έλαμψαν

γυαλιστερά,

οι φλέβες του

αδρανείς,

και τα εντόσθια

του  σφαγιασμένου ζώου.



«Όσα γράφονται σήμερα»                            ΣυνΠοιείν

ΚΑΘΡΕΦΤΗΣ

Κι αν 

σε λαβώσει το είδωλο,

το έκπτωτο 

του καθρέφτη,

να μη ντραπείς,

μη φύγεις.

Να παρακαλάς την ψίχα Του

να πολλαπλασιάσει 

τα τρία σου ψωμιά

και τα πέντε ψάρια.

Χορταίνει ο πληθυσμός 

τ’ ανθρώπου 

στον ελαιώνα 



«Όσα γράφονται σήμερα»                            ΣυνΠοιείν

μιας ικεσίας, 

ή στο μικρό του κάδρο, 

ένα πρωί 

με φως ισχνό,

καταπώς 

αποκαθηλώνει εκείνη η ώρα,

με 

μια τσατσάρα

ή μια οδοντόβουρτσα.

ΛΕΞΕΙΣ

Οι λέξεις

είναι γυναίκες.

Χορεύουν  Ζάλογγο

ξεπλέκουν τα μαντήλια τους



«Όσα γράφονται σήμερα»                            ΣυνΠοιείν

πέφτουν μια-μια

στη μαύρη τρύπα.

Μένει ένα υπόλοιπο

σφύριγμα

απ’ τις πιέτες τους

να έρπει

στη σιωπή

καταπώς

το μούχρωμα 

του προφίλ σου

κι ο τριγμός

της ακινησίας των επίπλων

το ορίζει.

Οι λέξεις

είναι άντρες

αχίλλειες πτέρνες



«Όσα γράφονται σήμερα»                            ΣυνΠοιείν

στρατιώτες

από χνώτο στο παγωμένο τζάμι

μια Μεγάλη Παρασκευή 

ανοιγμένη στα δυό 

σα ματωμένο καρπούζι

και τα σπόρια της πικραίνουν 

τα μάγουλα.

Οι λέξεις 

είναι ζάρια.

Κατρακυλούν σε

χείλος

γκρεμό,

χορεύτριες, 

ένστολοι, 

συναλλαγές λεπτόφλουδες,

παραβάν,

φιτίλια φωτισμοί,

κελάρια και



«Όσα γράφονται σήμερα»                            ΣυνΠοιείν

πλυσταριά. 

Κι η μεγάλη σπηλιά

που δε χορταίνει

γιατί η διενέργεια της,

έχει από  καταβολής κόσμου

αναβληθεί.

τα κείμενα από το βιβλίο "Η ΥΛΗ ΤΗΣ ΑΝΤΟΧΗΣ"

-εκδόσεις Γαβριηλίδης 2015.



«Όσα γράφονται σήμερα»                            ΣυνΠοιείν

     

Γιώργος Μπλάνας 

Ο  Γιώργος  Μπλάνας  (Αθήνα  1959  -  )  είναι  Έλληνας
ποιητής.  Σπούδασε  βιβλιοθηκονομία  και  εργάστηκε  ως
βιβλιοθηκάριος, διαφημιστής, μεταφραστής και επιμελητής
εκδόσεων.  Στα  γράμματα  εμφανίστηκε  το  1982  με  την
μετάφραση  της  Ατέλειωτης  Ζωής  του  Λώρενς
Φερλινγκέτι, ενώ το 1987 εξέδωσε την ποιητική συλλογή
«Η  Ζωή  Κολυμπά  σαν  Φάλαινα  Ανύποπτη  πριν  τη
Σφαγή», την οποία η κριτική υποδέχθηκε με ενθουσιασμό,
επισημαίνοντας  τη   συναισθηματικά  φορτισμένη,  αλλά
πάντα διαυγή και υποβλητική γλώσσα, και την φιλοσοφική
προβληματική.  Έκτοτε  εκδίδει  ακατάπαυτα  ποίηση,
μεταφράσεις  σύγχρονων,  κλασικών  και  αρχαίων  έργων,
και  ασκεί  την  λογοτεχνική,  πολιτισμική  και  πολιτική
κριτική στον περιοδικό και ημερήσιο τύπο. Σημαντικότατη
είναι και η προσφορά του στην αγγλική μετάφραση.

http://yorgosblanas.blogspot.com/



«Όσα γράφονται σήμερα»                            ΣυνΠοιείν

Η ΖΩΗ ΚΟΛΥΜΠΑ ΣΑΝ ΦΑΛΑΙΝΑ                   
ΑΝΥΠΟΠΤΗ ΠΡΙΝ ΤΗ ΣΦΑΓΗ.

Η αγάπη τρέφει τη ζωή,

ο θάνατος πορεύει την αγάπη.

Σέρνουν οι πόθοι την τυφλή

καρδιά τους σ’ ένα τόπο τυφλό,

πληθαίνοντας τους ίσκιους του χρόνου,

τσιρίζοντας μια γλώσσα θερισμένη

απ’ την αλύπητη ταχύτητα του πάθους.

Πάνω, σκοτάδι μουγκό:

η σάρκα του κήτους, θολή

και πιο πάνω, ψηλά: η γαλήνη

να λιάζεται σαν γάτα γκαστρωμένη

στα σκαλιά του Παραδείσου.



«Όσα γράφονται σήμερα»                            ΣυνΠοιείν

ΑΥΤΟΚΡΑΤΩΡ ΙΟΥΛΙΑΝΟΣ ΠΡΟΣ ΦΙΛΟΣΟΦΟΝ.

Δίκαια ζητάς ν’ αποτινάξω κάθε σκέψη αναβολής,
καθετί το βολικό και να παλέψω.
«…στον κόσμο αυτό ριχτήκαμε σαν ξένοι !
κι αν όχι ήδη ανεπαρκείς
απ’ τη δριμύτητα της πτώσης επαρκώς σημαδεμένοι…»
Όμως τα λόγια σου με ξάφνιασαν σχεδόν.
Γυμνός ακόμα απέναντι στη μοχθηρία του λόγου
δεν έχω ν’ αντιτάξω
παρά την άκαρπη προφάνεια μιας σάρκας επιβλητικής.
Πάντα με κείνα τα υστερόβουλα:
«Τις αναποδιές που συνάντησα τις αποσιωπώ!»
και «Μονάχα τη φιλοσοφία αγαπώ!»
ύστερα «Ας κάνει ο καθένας τη δουλειά που ξέρει! «
Ασφαλώς
θα συμφωνήσεις πως δε γίνεται να πάρεις πίσω
το δρόμο που σε οδήγησε στην επικράτεια της φωνής 
σου,
ούτε να εγείρεις αξιώσεις
σε κάθε επιτυχή χρησικτησία της σιωπής σου.
[Η Σκέψη παραείναι ασθενική για να τολμήσει το αληθές
του λόγου της και η Πράξη:
επίδειξη μιας άγνοιας παρηγορητικής.]
Λοιπόν, με ποιας ακύρωσης την ένταση
να διασύρεις την πληγή σου;
Βλέπεις πως μου απομένει η σιωπή.
Όσο κι αν είναι δύσκολο εντέλει να σωπάσω,
σ’ αυτήν την απροκάλυπτη ολιγαρχία των πραγμάτων: 
εξαγριώνονται συχνά, με την αδέκαστη ευκρίνεια τους



«Όσα γράφονται σήμερα»                            ΣυνΠοιείν

κάτι περισσότερο από ενοχή
για τη σαφήνεια όσων δε θέλησα ποτέ να πω:

           χνάρια μιας απουσίας μάχιμης εντούτοις.
Πιάσε εσύ το νήμα απ’ την αρχή.
Βγάλε συμπέρασμα απ’ αυτόν
τον κουρνιαχτό των φαντασμάτων.
Εγώ τουλάχιστον δεν είμαι από πέτρα κι η ζωή μου
δεν ήταν πάντα από χρυσό:
ν’ αφήσει πάνω μου το αγκάλιασμα της
εκείνη τη λάμψη που κάνει τη νύχτα γλυκιά,
μες στην απίστευτη καταδρομή της.
Νιώθω πως αυτός ο κόσμος δεν μπορεί να ’ναι το σπίτι 
μας.
Η εξορία μας ίσως; Πάει καλά!
θα μας χωρέσει ή θα τον χωρέσουμε.
θα μας αφανίσει ή θα τον αφανίσουμε.
Καυγάς να σου πετύχει!
Κατάλαβε με. Νυχτώνει.
«…μια ακόμα ανήλικη βροχή σκύβει με πάθος πάνω απ’ 
τους αρχαίους πευκώνες…»
Θα σωπάσω. Κι ας μείνω ανεύθυνος μες στους αιώνες.



«Όσα γράφονται σήμερα»                            ΣυνΠοιείν

ΤΗ ΝΥΧΤΑ ΠΟΥ Ο ΕΝΤΙΜΟΣ ΓΡΑΦΕΑΣ ΝΕΤΦΑΛ ΚΑΤΑΦΕΡΕ
ΝΑ ΠΑΡΑΣΤΗΣΕΙ ΤΟΝ ΑΡΙΘΜΟ ΔΥΟ ΣΤΗΝ ΟΥΡ.

Μάρτυς μου ο Θεός!
Θα ’χα κάνει τη γραφίδα μου κομμάτια, αν δεν μπορούσα
να χαράξω στο λαιμό σου το σημάδι της αγάπης
ζωντανό˙ σαν τη φωτιά που φυλακίζει
το σχήμα του σ’ αυτόν τον ανυπόφορο πηλό
(αγύμναστο στη γλώσσα και στην παράφορα της).
Φαντάζομαι πως η γραφή θα γίνει κάποτε κάτι ιδιαίτερα λεπτό
και η σιωπή αλύπητη στην αναγνωσιμότητα της.
Ως τότε, νύχτες σαν κι αυτή τη χθεσινή
θα προωθούν την παλαιά τέχνη του δισταγμού:
εκείνος να υπαγορεύει με φωνή επιβλητική
κτήματα, δούλους, ζωντανά κι εσύ να σπαρταράς
μες στην ασπράδα αυτού του άγραφου λαιμού,
κοιτάζοντας επίμονα την άναρθρη τελετουργία της γραφίδας.
Μπορούσα να σε σκότωνα! Δεν το ’κανα.
Υπήρξα έντιμος γραφέας, θα συνεχίσω!
Ξέρω πως όπου οι άλλοι δε θα βλέπουν
παρ’ ένα ακόμη σημάδι μετρικό,
εσύ θ’ αναγνωρίζεις: «Σε θέλω, μου ανήκεις, σ’ αγαπώ!»
Βλέπεις, σε λάτρεψα και κάπως έπρεπε να το αποσιωπήσω.



«Όσα γράφονται σήμερα»                            ΣυνΠοιείν

ΣΤΑΣΙΩΤΙΚΟ ΕΚΑΤΟΣΤΟ ΤΡΙΑΚΟΣΤΟ ΤΕΤΑΡΤΟ

«Τι σημαίνει, ασύστατοι το σώμα;
Γιατί είναι προφανές 
-σαν φύλλου απάντηση στον άνεμο, ακόμα
και σ’ αυτόν τον επάρατο βάλτο,
που ονομάζουμε πόλη
και πόλη μας- πως όχι,
καθόλου, αλόγιστα το αίμα
δεν στήνει θλίψεις
και πανηγύρια, έτοιμο
να βγει και να κραυγάσει πως αυτός
που αντιδιέστειλε τον Νόμον 
στην Φύσιν, είχε έναν σωρό χωράφια
για πούλημα και προσδοκούσε
να πιάσει την ανώτερη τιμή».
Πώς γίνεται παιδί ο βυθός 
αμμουδερό στην αγκαλιά
της απροσπέλαστης ακτής
κι απλώνει τα σμαράγδια του 
να παίξει φως-σιωπή 
στον ξύλινο ίσκιο του μεσημεριού; 
Έτσι απλώθηκε ένα διάφανο
πράσινο γύρω μου και βρήκα
το ζώο να ψυχορραγεί
σε μια γωνιά της αλμυρής
πέτρας το πεπρωμένο του.
«Σκοτάδι σημαίνει το σώμα»,
ψιθύρισε. «Και τίποτα
να βγει απ’ το σκοτάδι πια:
παρήγορο – καν αυταπάτη:
έστω ένα αυγό,
πήλινο όχι χρυσό.



«Όσα γράφονται σήμερα»                            ΣυνΠοιείν

Σκοτάδι ειπωμένο απ’ το σώμα 
για το σώμα - κι αυτό 
που περίσσευε της λέξης γραμμένο
και τίποτα να βγει απ’ την σελίδα
παρήγορο – καν αυταπάτη:
έστω ένας ήχος
τραυλός, όχι επίθετο ιερό».
Εξήγησα: «Εξωτερικά 
μοιάζει πολύβουη πολιτεία 
κι όπως περιδιαβαίνεις 
τους δρόμους ακούς μουσικούς να εκτελούν 
άγραφες παρτιτούρες, μικρές χορωδίες 
και ορχήστρες να παίζουν, 
δίχως όργανα, ηθοποιούς να σωπαίνουν 
ρόλους και ρόλους. Η αλήθεια 
είναι πως πρόκειται για ένα αυστηρά
φυλασσόμενο γκέτο, ένα τμήμα
μεταγωγών για τα στρατόπεδα 
εξόντωσης...»
Σιωπή – το ζώο νεκρό...
Έτσι απλά: μεσημέρι 
ιδρωμένο θεούς
κι ανθρώπους; Έτσι απλά.
Φώναξα: «Έχει σημασία
αν λέγεται .heresienstadt, στα 1944 
ή Βρυξέλες στα 2017;»
Έτσι, έτσι. Δεν είναι πάντα 
κόκκινο κι αίμα. Δεν είναι
πάντα σώμα το σώμα και σώμα.
Θάνατος κουροτρόφος
και θερίζει σημασίες.



«Όσα γράφονται σήμερα»                            ΣυνΠοιείν

           
            
         
          Μόϊρα Μπιζάνου

Η  μαρία  (Μοϊρα)  Μπιζάνου  γεννήθηκε  στις  13
Αυγούσρου του  1958  στην  Αθήνα.  Τέλειωσε  το
εξατάξιο  Γυμνάσιο  Μαράσλειο  και  φοίτησε  στο
κολέγιο  SainGeorge.  Σπούδασε  Ιατρική  στην
Padova Ιταλίας και είναι πτυχιούχος στην Ιταλική
Φιλολογία  του  Καποδιστριακού  Πανεπιστημίου
Αθηνών.



«Όσα γράφονται σήμερα»                            ΣυνΠοιείν

ΜΑΤΩΜΕΝΗ ΕΚΚΡΕΜΟΤΗΤΑ

Παρατεταμένα πεθαίνω
στις μουσικές που αφήσαμε στη μέση.
Η εντροπία των ήχων
μου φέρνει με τον άνεμο
τη μελωδία της ανάσας σου.

Ματωμένη εκκρεμότητα 
η Απουσία σου...
ιριδίζει ανταύγειες στη μνήμη
σαν φλόγα που ψάχνει τον άνεμο.



«Όσα γράφονται σήμερα»                            ΣυνΠοιείν

ΠΕΘΑΜΕΝΕΣ ΛΕΞΕΙΣ

Στις νεκροφόρες                                                   
φορτώσαμε τις πεθαμένες λέξεις
τους νεκρούς μας                                                                   
τους πήραμε με τα χέρια
κι εμείς οι ζωντανοί θρηνούμε τις λέξεις.
έμεινε μονάχα η σιωπή                                                          
για τους νεκρούς μας
τους ντύσαμε με τη βροχή και
τους αφήσαμε άστεγους να περιπλανώνται
να μας θυμίζουν την στιγμή της γέννησης
την αποκηρυγμένη μας ζωή
να υφαίνουν με την σιωπή τους
το μέλλον μας
να μαδούν με το βουβό γέλιο τους
το παρελθόν μας.

Κι εμείς οι ζωντανοί                                                            
ακόμα θρηνούμε τις λέξεις.



«Όσα γράφονται σήμερα»                            ΣυνΠοιείν

ΓΕΝΕΘΛΙΟΣ ΙΚΕΣΙΑ

Ο Καλπασμός του Αλόγου
διέλυσε την ομίχλη
από τις μέρες που έφυγαν ανέκφραστες
αφήνοντας έρημες τις Νύχτες.
                                                                                          
Μισό αιώνα και κάτι περισσότερο
σκόρπιες μέρες στην αδειοσύνη
και ούτε μια καληνύχτα
στη νύχτα μου.

Έσωσα τον Άνεμο,                                                            
την Καταιγίδα το Χιόνι
να ραίνει με "Καληνύχτες"
το ποδοβολητό του αλόγου
που ακούω στα παραληρήματα μου.

Όλες οι λέξεις μου, κρυμμένες
μέσα στον καλπασμό του Αλόγου
Δάκρυσαν λέξεις οι οπλές του.
Θεέ μου, μισό αιώνα λέξεις
Δέξου την Κραυγή τους!

«Εκκρεμότητα»



«Όσα γράφονται σήμερα»                            ΣυνΠοιείν

ΕΡΗΜΗ ΠΟΛΙΤΕΙΑ

Μακρινή Πολιτεία...
τα φώτα σου σαν ανάβεις
το νεκρό πεπρωμένο μου φωτίζεις
από το πτώμα μου ορθώνομαι
και στο χαμόγελο μου σκοντάφτω
Ω ! Τι ειρωνεία, πως με ξεγελάς
Μ' εκείνα τα φώτα σου, γυάλινα μάτια
του τρόμου μυστήριο και
της ρημαγμένης πραγματικότητας
τη θλίψη μου χαράζεις.
ψάξε τον σφυγμό μου
στα ελάφια που χάσκουν εντός μου.

Έρημη Πολιτεία...
που τα φώτα ανάβεις
μα βαθιά σωπαίνεις
σε περιέχω μέσα μου
σε βρίσκω θρηνώντας
κι ύστερα πάλι σιωπή

Τα ελάφια συντετριμμένα
αγγίζουν το έρεβος μου...

«Μια Χούφτα Χώμα»

      



«Όσα γράφονται σήμερα»                            ΣυνΠοιείν

   

 
              Πάνος Νιαβής

Γεννήθηκε  το  Μάη  του 1956  στο Μάραθο Ευρυτανίας 
Φύσαγε ένας  διαολεμένος  αέρας Ήττας   εκείνα   τα δίσεκτα
χρόνια.  Η  στρατιωτική  χλαίνη  του  πατέρα  στερημένη   της
όποιας   δόξας  ανέμιζε  σκιάχτρο πουλιών στη φούρκα του
κήπου. Στα δώδεκα βρέθηκε  μακριά απ την πατρογονική εστία
και  την  αναζητά  έκτοτε  επί  ματαίω  χωρίς  την  αναισθητική
στήριξη από τις νεανικές βεβαιότητες και ψευδαισθήσεις, γιατί,
όπως  λέει,  κι  ο  ποιητής  Κώστας  Παπαγεωργίου  στην
Ιχνογραφία  του  «Τυχαίο  να  'ναι  λες  Που  μόνο  ο  Κανένας
γύρισε  στην  Ιθάκη;"  Παραμένει   έκτοτε   εσωτερικός
εξόριστος, τρωτός και ανέστιος. Κάτι ανεξήγητο τον  κυνηγά
και  οι  λέξεις,  σαν τούτες  που κρατάτε   στα χέρια   σας,  τις
οποίες  παγιδεύει στο χαρτί τις νύχτες , για  άγνωστη σ  αυτόν
αιτία  φωνάζουν  : « Ιδε ο Ιβύκου έκδικος»… Ευτύχησε και
δυστύχησε  στη  ζωή του,  άλλοτε  αυτός   η  πληγή  κι  άλλοτε
αυτός   το  μαχαίρι.  Αξιώθηκε  να  δει  τα  όνειρά  του  να
σπαρταρούν πιασμένα στο δίχτυ της  πραγματικότητας  θεατά
και αθέατα έμπλεα  όμως νοήματος. Ευλαβούμενος ενέσταξε σε
τούτες τις λέξεις την ωραιότητα των ημερών  του  που  ηττήθηκαν ή
που προδόθηκαν  από τη «μάστιγα» της πραγματικότητας. 



«Όσα γράφονται σήμερα»                            ΣυνΠοιείν

 Η Αικατερίνη Των Μεδίκων στην Τσίμοβα 

Βαδίζω πρόσω ολοταχώς προς στο κενό
σε χαιρετώ  λίγο πριν τη νύχτα!
Κορυδαλλός, εγώ , κουρασμένος 
Στροβιλίζομαι δρασκελώντας ερειπιώνες  
στην αεροπαρμένη Τσίμοβα  της Λακωνίας.
Η φωνή  σου  φάρος σπλαχνικός 
νέμομαι τον έρωτά σου  και μεθώ 
αγνοώ τούτη την ώρα  το θάνατο  που με καλεί
σαν παθητικό αόριστο εν αχρηστία .
απείκασμα  ασπρόμαυρο της ήττας
που του πήρε  τα χρώματα ο χρόνος.

Το βράδυ  δίπλα στη φωτιά με ραμμένο στόμα
Λέω , σ αγαπώ  και ευφραίνομαι  που σ’ αγαπώ.
Εικονοστάσι , Εσύ,  φωτισμένη απ’ τον  πόθο,
 κλεισμένη σε παλιό  ασήμι  πανσελήνου.
Καταφτάνει  η αθωότητα ,παραλείποντας καιρούς
αν και   ο χρόνος ποτέ   δεν είχε  αδερφό,
γίνομαι παιδάκι που αφουγκράζεται αιώνες  
εναργές μέσα στη νύχτα  τσακαλιών 
το σαρδόνιο  και  μοχθηρό της  γέλιο, 
εκείνης  της Αικατερίνης των Μεδίκων  
αλυκής  , λογίστε την  δαμασκηνή αλαζονεία .
Κι ας φυσάει  ένας άγριος Απηλιώτης, 
διασχίζει  ως αγρύπνια  μες το φέγγος αστραπών
 τα  ολοσκότεινα χαλάσματα της Μάνης…



«Όσα γράφονται σήμερα»                            ΣυνΠοιείν

Πολλαπλασίαζα όλη νύχτα

Πολλαπλασίαζα όλη νύχτα το δυο και το τέσσερα
 σε ανθρώπους ,σε λύκους σε πρόβατα ,σε έλατα ,
μα προπάντων σε λέξεις ,σε πλανώμενες λέξεις
 κι ερχόταν θηρίο ο πεθαμένος θεός 
και μου έτρωγε τους ανθρώπους
 που είχαν μοιραστεί τα πρόβατα με τους λύκους
 και που τα πρόβατα είχαν φάει εν τω μεταξύ τα έλατα. 
Και μου έμειναν οι πλανώμενες λέξεις ,
τις πολλαπλασίασα άπειρες φορές μες τη νύχτα ,
μάρτυς μου η χλωμή Σελήνη 
που με κοίταζε όλη νύχτα μες στα εμπύρετα μάτια μου 



«Όσα γράφονται σήμερα»                            ΣυνΠοιείν

Πανσέληνος   Νοεμβρίου  με ρεστία 

Θα έχει ρεστία   ο ωκεανός σήμερα 
είπα άηχα  μες την  ατελεύτητη  νύχτα .
 Διέσχιζα για μια ακόμη φορά τον Ατλαντικό 
νοερά στη γέφυρα του Αctium .
 Μπροστά μου μια Πανσέληνος κάτι έλεγε 
στον άγγελο που αγαπούσα κάποτε.
 Ξύπνησα από ένα δυνατό φως να με λούζει.
 Ανακάθισα , σα να ήθελα να μετακινήσω  τα όρια.
 Η σελήνη απέναντι  πάει κατά τη δύση .
 Άνοιξα αθόρυβα το παράθυρο  να την φτάσω. 
Ένας παγωμένος αέρας τάραξε τον ύπνο της Αλκμήνης . 
Τι κάνεις μες τη νύχτα , τι ψάχνεις  ; 
- Την Πανσέληνο θέλω  να φτάσω   
για  τις  Κατερίνες  που αγάπησα 
της απάντησα σιβυλλικά , 
θα τους χαρίσω το πανσέληνο  θαύμα  
 που χρωματίζει αθωότητα μια άσωτη πόλη 
που αναζητά προσχήματα ιάμβων.

Επέστρεψα στο κρεβάτι  ηττημένος
το φως της πανσελήνου  με χάιδεψε  λυπημένο
επέστρεψε  ο  ύπνος  ανάλαφρος 
 και το ταξίδι στο Ατλαντικό συνεχίστηκε  κοπιαστικό , 
ενώ η απαλή ρεστία με νανουρίζει 
στους υπήνεμους όρμους  της Αλκμήνης ......



«Όσα γράφονται σήμερα»                            ΣυνΠοιείν

Το παλιό καράβι
Κοιμάται το παλιό καράβι στο αραξοβόλι                         
σαπίζει αθόρυβα μες τη γαλήνη.                                          
Ένα αρχαίο χρώμα ρυτιδώνεται                                            
στο αστραφτερό γαλάζιο του όρμου                                     
και αντανακλά την αγωνία                                                    
του θανάτου στο βλέμμα μας.



«Όσα γράφονται σήμερα»                            ΣυνΠοιείν

Δημήτρης Νικηφόρου

Ε π ε ν δ ύ σ ε ι ς
.
Εμείς ποντάραμε σε μικρά μαγαζάκια ζεστά•
βάζαμε το μεράκι μας, τα ρημάδια μας, 
τα μεγαλώναμε, τα κάναμε στέκια,
τα πουλάγαμε στους εαυτούς μας,
ώσπου τα μαγαζιά μας απαστράπτοντα
μετακόμιζαν στην παραλία με τις φίρμες. 
Εμείς, με σπλάχνα χυμένα και χαμόγελο ξυραφιά,
καταλήγαμε θαμώνες των προσδοκιών μας•
με το γινάτι μιας μυστήριας φτιάξης
και την άκαμπτη στάση προσφάτως νεκρών, 
δεν τα γυρέψαμε ποτέ πίσω.
.
‘’ Νύχτες ρηχών ερώτων’’-1982



«Όσα γράφονται σήμερα»                            ΣυνΠοιείν

Πανδώρα
.
Φτωχό μου κορίτσι αλήθεια στο λέω
δυσκολεύομαι πια να ξεχωρίσω απ’ το σωρό
εκείνα που δώρισα και όσα μου πήραν•
πολύ περισσότερο 
τους αποδέκτες από τους άρπαγες.
Μετέωρα λόγια και βουνά σιωπής
ζυγισμένα κι’ αζύγιστα
συμπιέστηκαν σ’ ένα τόσο δα κουτί
αδιάρρηκτο ώς το ξεφλούδισμα των ψεμάτων.
Μας χώρισε η αγωνία ενός φιλάσθενου ονείρου•
ύστερα ήρθαν τα σιδερένια κρεβάτια
και ξάπλωσε ανάμεσα μας ο φόβος.
Ξέρω δεν σου ’δωσα ποτέ κουράγιο μ’ ένα θαύμα
ούτε σου γιάτρεψα καμιάν αναπηρία
γι’ αυτό με μίσησες με το μεγάλο πάθος
που πάντα σου έλειπε για ν’ αγαπάς.
.
«απο μυθο ποιηση» 1984



«Όσα γράφονται σήμερα»                            ΣυνΠοιείν

Μα έλα που μ' αρέσει...
.
Μετακινούνται αργά στη βροχή
ακολουθώντας το ξόδι του μέλλοντος
κάτω από ξεχαρβαλωμένες ομπρέλες
κάτω από κελύφη και όστρακα
σαλιγκάρια που εκστρατεύουν στη χλωρίδα των βράχων
χελώνες κρεμασμένες στην άκρη των φύλλων
ορδές που εγκαταλείπουν τις τούντρες
ιχνηλατώντας τη μοίρα τους από τροφή σε τροφή
από ξεκλήρισμα σε ξεκλήρισμα.
Θα τους αφανίσουν 
όσοι χτίζουν σπίτια ριζωμένα στη γη 
θα γίνουν βορά των αρπακτικών
της απληστίας των εποίκων
εξωτικές γεύσεις στα ντελικατέσεν.
Εξαντλήθηκαν οι χώροι της περιπλάνησης.
Στους δρόμους δεν ακούγονται τραγούδια παιδιών 
ή γλεντοκόπων
μόνο σέρνονται ψίθυροι από διχαλωτές γλώσσες.
Νοικοκυριά μπροστά σε εκμαυλιστικές οθόνες
αδημονούν για προαναγγελθείσες εκατόμβες 
καθώς η ξυπόλυτη αγυρτεία βραδυπορεί
φορτωμένη ζώντες και νεκρούς.
Καλά μου τα ’λεγες εσύ:
«ένα σπιτάκι, μια δουλίτσα κι ο μισθός να τρέχει
αυτή ’ναι η αληθινή ζωή»
Πάει καλά, το παραδέχομαι!
Μα έλα που μ’ αρέσει να πετάω
γαντζωμένος έστω σαν λεία
στα γαμψά νύχια των γυπαετών.
.
''Τ' αδέσποτα σκυλιά τρώνε ό,τι βρούν'' 2003



«Όσα γράφονται σήμερα»                            ΣυνΠοιείν

Για το νησί στη λίμνη (στους Γέητς και Πάουντ)
.
Καταμεσίς στη λίμνη μου, ένα νησάκι κάθε τόσο ξεμυτά: 
Έχω το ξύλινο καλύβι μου εκεί, μαύρη πετριά σπαρμένη τρία 
στρέμματα κόρνο και σίκαλη, δίπλα ένα μποστάνι καταπράσινο•
Πέρα στο μοσχομύριστο θυμάρι βουίζουν οι κυψέλες μου με τ' 
αγριόμελο
και μια ντουζίνα ελιές που ξεκουράζονται στο σύσκιο τους τα 
λιμνοπούλια.
Δροσόσταλο το δείλι αργοπέφτει, αργεί ο καφές στη χόβολη,
τρεις κούπες στέκουν στο βαρέλι αντικρύ με το ουίσκι•
Έρχεστε με βάρκα μονοκάταρτη σταβέντο,
συμπότες του πικρού πιοτού και του ξερού ταμπάκου,
συνταξιδιώτες, ναύκληροι του ποντισμένου ιμέρου,
Μιμόζες «μη μου άπτου» σώματα, με φούσκαλα τα χείλη, χαιρετάτε,
γιατί στα χαμοπήγαδα γλυφίζει το νερό κι απ' τα μεθυστικά πιοτά
πίνει μοχάχα ο ψυχαδράχτης κι οι ρουφιάνοι του.
Για ποίηση κουβέντα..., μόνο ακούμε το σάλεμα στα λιόφυλλα,
το κρώξιμο των γλάρων και την αμφίβια των φρύνων τη σονάτα.
Και πίνουμε βουβά απ' το ατόφιο μαλτ, το χρόνια ωριμασμένο
και ντουμανιάζει το καλύβι στον καπνό το σέρτικο,
τους αστρικούς σας ώμους αγκαλιάζω όπως της μάνας μου παλιά,
ο Έζρα παίζει στο βιολί για τον οικοδεσπότη ένα της κάτω νύχτας 
κάντο,
σκαρφαλωμένο στα 9/8 της σεβνταλούς Ανατολής.
Αχ, πόσο μικραίνει η νύχτα στο χαρμόλυπο το γλέντι.
Χαράζει και δεν ρώτησα αν βρίσκουνται οι ποιητές στον Άδη,
μήτε αν απαντήσατε τον αηδονόλαλο το Ρούσο τον Σεριόζα
που' κανε το ταξίδι σας νωρίς, ούτε είπα πως μεθώ τριάντα χρόνους
με τον γλυκόπιοτο τον πόνο που αφήσατε αμανάτι.
Το πρωινό αηδόνι λέει αντίο με μια τρίλλια πριν σωπάσει•
Αυτό το σώμα, που ντύνει κάθε μέρα η φθορά, αιθερολάμνει
πετώντας χαμηλά σαν πέρδικα να σας ξεπροβοδίσει.
Τώρα σηκώνετε πανί και το φουσκώνει ο νόστος,
κι ο μπάτης μ' έναν ψίθυρο μου φέρνει τη φωνή σας.
Ο ένας που ζωντάνευε με την αντάρα των σπαθιών, 



«Όσα γράφονται σήμερα»                            ΣυνΠοιείν

αν λησμονήθηκαν τα ξεστρατίσματά του με ρωτά.
Ο άλλος που αντάριαζε με τις σπαθιές του έρωτα,
αν τις καρδιές των ποιητών οι κοπελιές τρυπούν ακόμη
Κι εγω πως τίποτε τους απαντώ δεν άλλαξε.
Έζρα, Γουίλι, αγαπημένοι θηρευτές σας δίνω λόγο:
Όταν βουλιάξει το νησί μου δεν θα προσμένω πάλι να φανεί.
Όπως ο μέρμηγκας τ' ασήκωτο φουντούκι, ένα βαρέλι ουίσκι θα 
ζωστώ
και θα κινήσω να σας βρω ωσάν πορνοβοσκός κι αγύρτης,
σέρνοντας ένα τσούρμο σφιχτοκάπουλα κορίτσια του μπουρλέσκ.
Την ακριβή πραμάτεια μου λαθραία θα περάσω από το σκύλο τον 
τρικέφαλο,
και μες στο χαροκόπι μας, τον Άδη θα ρουφήξουμε ως τον πάτο,
όπως μονάχα οι ποιητές και οι τρελοί τον πίνουν.
Για ποίηση ούτε λέξη.
Χρεία καμιά δεν θα' χομε απ' την πλανεύτρα πουτανιά της.

Ανάνευσις

Κρέμασε το δρεπάνι του ο θεριστής 
λίχνισε τα στάχυα μου ο Αλωνάρης
καίγονται στο μυαλό μου δάση ενθύμησης 
καθώς απεγκλωβίζω σαν τρελός ποιήματα
που δεν θυμάμαι - που δεν θυμούνται
και η καρδιά, μια καρδιά (όχι δική μου)
που εγκατοικεί στο κούφιο κρανίο μου 
χτυπά αντίστροφα τις ώρες στα μηνίγγια μου 
αντίστροφα το χρόνο σεργιανώ
κι απ' της ζωής τους ανοιχτούς μηρούς
ακούγεται πλησίστιο το πρώτο μου το κλάμα.
.Ιούνιος 2017



«Όσα γράφονται σήμερα»                            ΣυνΠοιείν

Δεν είμαι - Είμαι
.
Δεν είμαι η αποτυχία
μιας παράστασης
που κατέβηκε άρον άρον
ούτε οι κατηφείς ηθοποιοί
που μείναν άνεργοι
ούτε το θέατρο που έβαλε λουκέτο.
Είμαι τ' ανεστραμμένα γράμματα
του τίτλου στη μαρκίζα
είμαι ο άνεμος που τα χτυπά
το ένα πάνω στ' άλλο
είμαι κι αυτός που τα βαστάει
να μην πέσουν.
2016



«Όσα γράφονται σήμερα»                            ΣυνΠοιείν

Θανάσης Πάνου

Ο Θανάσης Πάνου σπούδασε Οικονομικές επιστήμες, κοινωνιολογία,
εγκληματολογία  και  στη  συνέχεια  πραγματοποίησε  ειδικές  σπουδές
εικαστικών  τεχνών  (εικόνα  ήχος-κίνηση-λόγος)  με  αντικείμενο
έρευνας την λειτουργιά της καλλιτεχνικής φόρμας και τη μορφική της
αντιστοιχία από το ένα είδος τέχνης στο άλλο, μέσω της βιωματικής
παιδείας. Είναι Μέλος της Πανελλήνιας Ένωσης Λογοτεχνών (ΠΕΛ)
και  Ιδρυτικό  μέλος  του  αρχείου  «οπτικής  ποίησης»  Ελλήνων  και
Ξένων  λογοτεχνών.  Συμμετέχει στα δρώμενα του Athens  Art
Nnternational Arts Festival  και του international Film Poetry Festival
(Τhe Nnstitute for Txperimental Arts). Έχει εκδώσει δώδεκα βιβλία και
δοκίμια,  πεζά και  ποιήματα του  έχουν δημοσιευθεί  σε εφημερίδες,
περιοδικά, λογοτεχνικές  ανθολογίες και έχουν μεταφραστεί σε οκτώ
γλώσσες.  Στο  διεθνές  φεστιβάλ  κινηματογράφου  Αθηνών  2017
τιμήθηκε με το πρώτο βραβείο videoart με την ταινία «film noir» σε
μουσική Σάκη Παπαδημητρίου. Το ίδιο έτος η videoart-poetry ταινία
του “rooms” εκπροσώπησε την Ελλάδα και προβλήθηκε στο ιστορικό
μουσείο Car Marx (Minsk),  στο Nnternational  Vagrant  Film Festival
για  τα ανθρώπινα δικαιώματα Είναι  Αρθρογράφος στο  ηλεκτρονικό
περιοδικό  schooltime.gr.  Το  μεγαλύτερο  μέρος  του  έργου  του
κυκλοφορεί ελεύθερα στο διαδίκτυο.



«Όσα γράφονται σήμερα»                            ΣυνΠοιείν

 Μασουλώντας φίλους

Το σέρνω μέσα μου γιατρέ, 
αργά αργά χωνεύω και, 
με ορθάνοιχτες μασέλες, 
η ευτυχία του στομάχου μου, 
φαρμακωμένα από το χνώτο του λαγού, 
καρότα, ξεριζώνει. 
Κάποτε, καταβρόχθισα και αυτόν, 
Κανείς, γιατρέ, ποτέ, 
τη μοναξιά μου μετά δεν είδε, 
ή όσοι την είδαν 
είχαν φάει και αυτοί 
τον φίλο με τα μεγάλα αυτιά 
που μόνο αυτός τους άκουγε,
τον φίλο τον οικόσιτο.

Πειθαρχία
.
Πειθάρχησε σε κύκλο
το άναρχο κοπάδι λεόντων
ο θηριοδαμαστής 
και έκπληκτος συνειδητοποίησε,
ότι στο κέντρο ενός κύκλου 
θα περάσει την υπόλοιπη ζωή του. 



«Όσα γράφονται σήμερα»                            ΣυνΠοιείν

Ο Πόνος

Καλημέρα…γνωστή η όψη σας, πιο είναι το όνομά σας;

-Καλημέρα; Πόνος είναι το όνομά μου.

-ω! να σας γράψω ένα στίχο τότε…

«πιο ριζικό με γέννησε για να με παγιδεύει
χρόνια στα χρόνια στα πονεμένα ερέβη
όψη χλωμή που λιποτάχτησες στον Άδη 
και η παρουσία σου έβαψε την σκέψη μου τη μαύρη»

-Ευχαριστώ, να και ένα δικό μου…

«Δικό μου είναι το νοτισμένο το παράπονο
Το φως του φθινοπώρου στα σταφύλια 
Δικό μου είναι το βλέμμα αυτό το άραχνο
Όταν οι απορίες σου σέρνονται σα φίδια»

-Μπερμπάντης είσαι… πιστεύω ότι έχεις για κοιλιά μια 
αποθήκη σίδερο καυτό.

-Εκεί βρίσκονται όμως οι ράβδοι χρυσού της έμπνευσής σου 
φιλόξενε άνθρωπε. Είσαι το καταφύγιο μου που 
πλουσιοπάροχα αισθήματα κατοικούν.

- Είσαι ένας τίγρης ακλόνητος. Πόσους και πόσους χωνεύεις 
κάθε μέρα…Τι μου ετοιμάζεις σήμερα;

- Μικρούς πόνους, παιδιά που μοιάζουν στον πατέρα τους 
γιατί εσύ είσαι ο γεννήτοράς μου…και σε αγαπώ γι’ αυτό και 
δεν σε εγκαταλείπω. Κυλώ μαζί σου ως το τέλος της ημέρας.   
Το βράδυ αναχωρώ για τις εκπλήξεις των ονείρων σου…



«Όσα γράφονται σήμερα»                            ΣυνΠοιείν

Ωμέγα

Στη γη μου καθόμουν και ξαπόσταινα.
Συναισθάνθηκα κάποια στιγμή πως είμαι δύο άνθρωποι.
Ο ένας αγρότης ήσυχος καλλιεργητής ξύπναγε με την πρώτη
ηλιαχτίδα και έσπερνε ζωή. Ο άλλος εαυτός μου ξύπναγε με
το φεγγάρι και έσκαβε τη γη παρέα με γέρικα φαντάσματα
που  κουβαλούσαν  λάδι.  Τάφους  άνοιγε,  έτσι  για  να
υπάρχουν, έτοιμα ανάκλιντρα και μάλιστα εξοπλισμένα με
λάδι  και  αγιορείτικο  λιβάνι  για  τα  κανδήλια  των  νεκρών
μου.
 Ώσπου μια μέρα που ξεχασμένος σκάλιζα ως τη βραδιά την
τελευταία  σπιθαμή της   και  δεν το  κρύβω,  την δικιά  μου
τρύπα σκάλιζα νωχελικά, συναντήθηκαν οι δύο εαυτοί και
έκπληκτοι τον είδαν για πρώτη τους φορά. 
Κάλπαζε ιππότης με την φαρέτρα του γεμάτη παγετό.
Στη γη μου καθόμουν και τον κοίταζα.
Ύπουλος, άσπονδος εχθρός,
κούρνιασε μέσα μου
και από τη ματιά και των δύο εαυτών μου 
όλοι ένοιωθαν πια αυτόν τον παγετό. 
Του τέλους η σκέψη ήτανε 
και ο τελευταίος ταυτόχρονα εχθρός.
Έκτοτε  εκτίω  την  πορεία  μου  και  με  τους  δύο  εαυτούς
καβάλα  στο  άλογό  του,  ατρόμητος  καλλιεργητής  που
επιτέλους έμαθε σωστά όλη την αλφαβήτα.



«Όσα γράφονται σήμερα»                            ΣυνΠοιείν

«Τιμής ένεκεν»

Εαυτέ,
Παίρνω τον ατμό των λέξεων σου                                 
και σε καταδικάζω σε αυστηρή σιωπή εαυτέ.           
Κατασκεύασε λόγχες μέσα της και όταν 
αποφυλακιστείς                                                              
θα γνωρίσεις τη ματαιότητα της κάθε απολογίας. 
Αν όχι, θα σου επιβάλω τη νεκρική σιγή                       
τιμής ένεκεν στους καταραμένους ποιητές                    
που αναλώσαμε καταφαγωμένοι.                                   
Ο Rimbaud είμαι, το σχοινί και ο βρόγχος                    
τα μπράτσα που το πλέκουν ο Rambo                           
και κάπου δίπλα με τον Μιχαλιό με έξω το ένα πόδι     
ο Καρυωτάκης με ένα μάτι και με τα άλλο πόδι έξω     
και η σπιτονοικοκυρά η μόνη αλήθεια                           
που διάβασε την συντριβή μας.

Ένα γραμμάριο αλάτι

Την ζύγιζε καθημερινά, κρυφά με το μάτι, 
να βρει το κέντρο βάρους της, 
να την κερδίσει. 
Αφέθηκε να οδηγηθεί
 ως και τα εύθραυστα κόκκαλα της.
Όπως φαίνεται, τίποτε άλλο δεν βρήκε,
παρά αλάτι, 
ένα γραμμάριο χοντρό αλάτι, 
να καίει του έρωτά του την  πληγή.



«Όσα γράφονται σήμερα»                            ΣυνΠοιείν

Αυτή είναι η πατρίδα μου.                                                              
Χαρακώματα                                                                                   
από σπίθες αρχέγονου φωτός.                                                         
Γη,                                                                                                   
όπου και πάλλεται                                                                           
η λογική σε δυσπεψία.

Ερημιά

Και όμως δημιουργήσαμε μια έρημο
μια παλινωδία στο διάδρομο
που ενώνει τις κλειστές πόρτες μας.

Η Κυκλαδίτικη Κόρη

Μια κυκλαδίτικη κόρη                                                                     
βούτηξε στον Αλφειό                                                                       
και θεράπευσε έναν τυφλό                                                               
με το κελάρυσμα του ύδατος                                                       
στην περήφανη γύμνια της.



«Όσα γράφονται σήμερα»                            ΣυνΠοιείν

Τα Βρακιά

Τα βρακιά θέλουν πολύ συχνά πλύσιμο, όχι μόνο για
την καθαριότητα των κρυμμένων περιοχών,  όσο και
για  την  υγιεινή  της  ανθρώπινης  συνείδησης  που
διαρκώς αναζητά την αποδέσμευση από την ζωώδικη
φύση της.
Τα ζώα βέβαια, δεν φοράνε βρακιά, δεν κοκκινίζουν
από ντροπή και δεν χρειάζεται έτσι να υπερασπιστούν
την καθαρότητα της συνείδησής τους,  γι’ αυτό είναι
κατά βάθος όντα σοφά και υπέρλογα,  αφηγητές του
δράματος  των  απαγορεύσεων  της  ανθρώπινης
κοινωνίας για την ανθρώπινη σάρκα, την περιελιγμένη
μέσα στα βρακιά. 
Σύμπασα μάλιστα, όλη η ανθρώπινη κοινωνία νοιώθει
προστατευμένη φορώντας ένα μεγάλο βρακί ολόγυρα
στο  σώμα της,  ολόγυρα  στην  σκέψη των κυττάρων
της, το πλένει και το ξεπλένει με νόμους και φυλακές
και  έτσι  με  βρακοφορεμένα  άλματα  οδεύει
εκθαμβωτικά  παράλογη  μέσα  στον  χώρο  όλων  των
άβρακων όντων.

Από το βιβλίο «Ο Αθυρόστομος Σκιπίων» 



«Όσα γράφονται σήμερα»                            ΣυνΠοιείν

 Έκτορας Πανταζής

Ο  Έκτορας  Πανταζής  .Κατάγεται  από  την  Ήπειρο.
Σπούδασε  στη  Θεσσαλονίκη  και  στο  Παρίσι.
Βιοπορίστηκε στον χώρο των Εκδόσεων αρχικά και στη
συνέχεια  Σε  :Κινηματογράφο,  Διαφήμηση,  Θέατρο,
Τηλεόραση. Σήμερα ιδιωτεύει.

Έργα του:

Τα πρώτα όπλα του Συμβολισμού, Ζαν Μωρεάς.(ΓΝΩΣΗ-
ΠΡΩΤΟΠΟΡΕΙΑ), Μετάφραση.                                                   
Βέλος στο χώμα (ΠΛΑΝΟΔΙΟΝ),ποίηση.                           
Αγριοστάφυλα σε πατητήρι (ΠΛΑΝΟΔΙΟΝ),ποίηση.                 
Επί Στροφής (ΠΟΙΗΜΑΤΑ ΤΩΝ ΦΙΛΩΝ),ποίηση.               
Κάλυκες (ΠΟΙΗΜΑΤΑ ΤΩΝ ΦΙΛΩΝ),ποίηση.



«Όσα γράφονται σήμερα»                            ΣυνΠοιείν

χρόνια σιωπής

Ο Ιβυκος ξαναερωτεύεται, οι κυδωνιές ανθίζουν,
η φύση επιστρέφει μέσα από το λευκό
μέσα από την τέφρα μαρμαίρουν αγάλματα και θεοί
Όλα είναι αύριο και φρέσκο χιόνι,
όλα λευκό νούφαρο πάνω σε μαύρο νερό
Ξυπνάνε τα κρύσταλλα, ο παγωμένος κόσμος γυρνά στη γη,
ξεπαγώνει το όνειρο,
ο κύκνος τινάζει τα φτερά του ραμφίζει το σκοτάδι,
φως φέγγει πάνω από την υπόσταση του πράσινου
Όλα τα δώματα όλα τα σώματα
τεντώνουν την επιδερμίδα στο φως
– Θειάφι και γαλαζόπετρα και σκούρο φως
πάνω σε λεπτούς αστραγάλους ,
σπάνε οι λεπτοί χαλκάδες του ύπνου των κοριτσιών-
Θεοί από μηχανής γυρίζουν την πόρτα του φωτός
πάνω στους μεντεσέδες της,
το φως διαρκής αστραπή
ξεχύνεται με τα λευκά του άλογα σαν αυγή
Οι κυδωνιές σταματημένες πάνω σε άνοιξη
συνεχίζουν το στάσιμο απ το μπουμπούκι
που τρέχει την πνοή του αρώματος.
Ο,τι ευωδιάζει είναι απαστράπτων Φοίβος
Ο Ιβυκος ξαναερωτεύεται, η φωτογραφία του αποκτάει
συνέχεια
βγαίνει από τα υγρά της στερέωσης
Τα πόδια των αλόγων τινάζονται
έξω από το κάδρο και μπαίνουν στο αύριο
Όλα είναι αύριο και φρέσκο χιόνι



«Όσα γράφονται σήμερα»                            ΣυνΠοιείν

Όλα λευκό νούφαρο σε μαύρο νερό
Η φύση επιστρέφει μέσα από το λευκό σκιρτά
διάφανο ελάφι
πεδίο μεταμόρφωσης

Γιατί οι νεκροί δεν έχουν χώρα μήτε τόπο παρά ένα
κομμάτι
στην καρδιά μας στη γωνία την άτοπη
κι έναν πυρήνα στεναχώριας παράδοξα εντοπισμένης
Δε γίνεται άγχος των οστών το τρίψιμο στα μάτια της
αγάπης
κι όπου κλέβει ο θάνατος εκείνη βάνει
δικό της χώμα και φράζει τις οπές
Όμως της διάψευσης το ρούχο το φόρεσε η προδοσία την
ώρα που γεννήθηκες
κι ένα καρφί μπηγμένο στο κρανίο σου έγινε και ας δε
σου καίγεται καρφί
γεννήθηκες με σπόρο από θάνατο και Βρούτο να σου θυ-
μίζει τη σπορά
Μανάδες που τα κορίτσια τους χτενίζουν -λούζουν στο
φεγγάρι
κι εκείνα δεν ξέρουν που γεννιούνται πεθαμένα
δεν ξέρουν που τα κοίταξε ένας άγγελος από την πύλη
του θανάτου
Ήρθαν ώρες σκληρές θα ‘ρθουν άλλες σκληρότερες
Μα δε θα δώσει ο ποιητής στους όχθους του θανάτου τη
λαβή
θα τα ποτίσει πράσινο από το μαύρο πιο βαθύ
κι έτσι μια γλύκα από ποίηση με την καρδιά του ερέβους
θα αναμετρηθεί



«Όσα γράφονται σήμερα»                            ΣυνΠοιείν

αλιεύοντας χρόνο

Όταν βαθείς συλλογισμούς βαφτίζεις στο σπειράλ των
δρόμων
κινείς σε εποχής τροχό τον τόπο και το χρόνο
τότε το δίχτυ σου χρυσό και καίγονται οι διαβάτες
ξανασκουντάς τον άξονα του γηραιού πλανήτη
εκείνος σου τρελοχορεύει σκοπούς της πένας σου
η μουσική των στίχων σου πετά στ’ αστέρια

Έτρεξε χρόνος στα γεφύρια του ουρανού
τρίφτηκε το πέτρινο γεφύρι με χρώμα αχνό σαν το ‘πια-
νε φώς και καιρός
τίναξες κιούρτο στ’ ανοιχτά ψαριών κοπάδι σκόρπισε α-
χτινωτά
γέροντες δολώνανε μαύρο μυστικό καμιά περιέργεια δεν εί-
χαν πιά
πού πάει πούθε έρχεται αν έχει ψάρια το ποτάμι
τρελάθηκε η επιθυμία μέσα τους
θέρισε ο χρόνος νιάτα σαν τρυφερά καλάμια

πλοκάμια της μοίρας έρχεστε από παντού παντού ας ψα-
ρέψει το καλάμι



«Όσα γράφονται σήμερα»                            ΣυνΠοιείν

φέτα ουρανός

Δε χάνει χρώμα ο ουρανός όσο αν ξυλευτεί
βρέχει μια γαλάζια βροχή
ποτίζει μπλούζ την ψυχή
πριν προλάβεις να κάνεις ευχή
γεμίζει αστέρια τη γλώσσα σου
Περιμένοντας τη λέξη σου
σκύβω στον καιρό
λωρίδες ουρανού μαζεύω
ένα αστέρι
ουρανό σκοπεύω
νάχουν τα τραγούδια το σκοπό τους

*
της μιας φοράς που ανθίζει

Απαγορέψτε τον άνεμο
υλικό κρότο που δανείζει
στο διάφανο
ώρες που γέρνει το σκοτεινό
πάνω στα βλέφαρα

Μες τη λαχτάρα του αλλιώς
άοπλος βαδίζω
κι όλα τα σκοτεινά κύματα
υποχωρούνε
χάνονται
απλά φάσματα στερημένα
την πρότερη ισχύ



«Όσα γράφονται σήμερα»                            ΣυνΠοιείν

Του αλλιώς που λαχτάρισα είμαι φίλος

Η σκαλωσιά που με κρατά είναι ρυθμός
στα μήκη των απείρων
πέρα από τέχνασμα
Ύπαρξη γεμάτα
φλογερά μάτια αγγέλων επισκοπούσαν
Του αλλιώς που ανοίγει μυστικά
όταν το άπειρο συντελεί μέσα μου
όταν γίνω
ένα με την καρδιά της γης
πυρακτωμένο
δεν θα είμαι κι εγώ φως;

*
δυσμικός ήλιος

Σπούδασα μύθο, χώμα και φως
Ήπια κρασί και τσίπουρο
Το ζωντανό του κόσμου είδα.
Με άγκυρα και με πυξίδα
Και το πανί μου στέριωσα καλά
Πάτησα πόδι στ ’ανοιχτά

Μισόκλεισα το μάτι στον ήλιο που κορόιδευε.
Κύμα το κύμα πέρασα τις χίλιες δεκαoχτώ αυλακιές
Ξημέρωνε ένα κίτρινο χρυσάφι στις δυτικές ακτές.

Είδα τους ταύρους να οργώνουν
στ’ απόσκια και στα ξέφωτα.



«Όσα γράφονται σήμερα»                            ΣυνΠοιείν

Σ’ ένα μαντήλι χρυσό κυδώνι έκοψε μαχαίρι
Αόρατο το χέρι.
Ακόμα νοιώθω τη στυφή του γεύση
Και το χρυσάφι στο μυαλό μπηγμένο
Ποιος είπε μαραγκιάζει;
Και το μαντήλι το φτενό
Το κράτησα στην τσέπη
χιλιοκαμμένο από το δάκρυ για τον ξένο μας.
Ποιο δάσκαλο να φχαριστήσω
Σπούδασα μύθο, χώμα και φως.

Όσο και να λοξοδρομήσει το κύμα, στην ακτή
θα σπάσει τις ακτίνες του το ανήριθμο γέλιο του.
Η μήπως είμαστε εμείς το καύσιμο υλικό του χρόνου,

Κι ο κόσμος στάχτη κι αποκαΐδια



«Όσα γράφονται σήμερα»                            ΣυνΠοιείν

Φάνης Παπαγεωργίου

Ο  Φάνης  Παπαγεωργίου  γεννήθηκε  στην  Αθήνα  το  1986.
Σπούδασε  οικονομικά  σε  προπτυχιακό  και  μεταπτυχιακό
επίπεδο και είναι Διδάκτωρ Πολιτικής Οικονομίας στο Εθνικό
Μετσόβιο Πολυτεχνείο. Σήμερα είναι προσωρινά διδάσκων στο
Εθνικό  και  Καποδιστριακό  Πανεπιστήμιο,  στο  Τμήμα
Οικονομικών  Επιστημών.  Έχει  εκδώσει  δύο  ποιητικές
συλλογές: Πλυντήριο Άστρων (εκδ. Λογότεχνον, 2013, βραχεία
λίστα  πρωτοεμφανιζόμενων  ποιητών  για  το  Βραβείο  «Γιάννη
Βαρβέρη»  2013)  και  Η  Θάλασσα  με  τα  150  Επίπεδα  (εκδ.
Κουκούτσι, 2016) καθώς και ένα ακαδημαϊκό σύγγραμμά (εκδ.
Συμμετρία  2016).  Ποιήματά  του  έχουν  μεταφραστεί  στα
αγγλικά,  στα  ισπανικά  και  στα  καταλανικά,  ενώ  έχουν
δημοσιευτεί σε περιοδικά και εφημερίδες.
Βυρσοδεψείο Νο. 12231



«Όσα γράφονται σήμερα»                            ΣυνΠοιείν

Η σημασία κύλησε
από κάτι λέξεις όπως
αγαπημένη, φυλάγομαι, 
σημαίνω

και από το κύλισμα
γεννήθηκαν άλλες όπως
πυροβληματική, γλωτός, ασφυρί

κι έτσι αυτός κι αυτή
έμαθαν να ξελασπωνουν την αγάπη τους
αμέσως πριν την φάνε

Σεισάχθεια στον ήλιο

Μπορούσες να διακρίνεις τις ώρες
1520 ακριβώς
από την πλημμυρίδα του φωτός
τα άνθη είχαν λυγίσει τη μέση τους
η γη δεν ήταν παρά μόνο κοντά
κι εκείνη βρισκόταν ήδη τόσο μακριά
που θα την άγγιζες
έστω και μέσα από σχισμή στα κάγκελα
είχε προλάβει να απορρίψει λέξεις όπως
επιστροφή, ερημιά, επωδός
και δεν θα σε γνώριζε. Είχε άλλες
εκόμα, εσφαλώς, ερμονία

σε λίγο ο δρόμος θα ξεφόρτωνε οχήματα



«Όσα γράφονται σήμερα»                            ΣυνΠοιείν

ο ουρανός θα ξεφόρτωνε άστρα
ο λόφος θα ξεφόρτωνε βουνά
το χρέος θα ξεφόρτωνε ανθρώπους
η γη θα ξεφόρτωνε την κίνηση της

μόνο φως κι ούτε σκιά
ούτε φιλιά ούτε τίποτα

το Βερολίνο δεν υπήρχε
ούτε και το τείχος

Δυνατότητες δύο νέων

Θα γύριζαν την υδρόγειο
συζητούσαν την ύπαρξη ηπείρων
θα βούλιαζαν στο λευκό χυλό του φωτός
μετρούσαν τις αποστάσεις των αστεριών
θα περιπολούσαν τον κόσμο
γκρεμιζόταν αστέρι στο φιλί τους
θα γέμιζαν το κενό
οι χορδές εκτόπιζαν τους ήχους
θα γινόντουσαν δίκοπο πρόσωπο
τα ποτάμια κρεμόντουσαν πάνω από τη θάλασσα

θα ήταν μέλλον
αν είχαν παρόν



«Όσα γράφονται σήμερα»                            ΣυνΠοιείν

Μια πόλη για τον Φραντς

Αγαπημένε μου Φραντς
δεν είναι που το πρόσωπο σου ξεχειλώθηκε
και μοιάζει με λαμπαδιοδρομία
εν μέσω τουριστών
ούτε το γεγονός πως οι λέξεις σου φτώχυναν
και ο Πατέρας εμφανίζεται να υπαγορεύει
την ανησυχία και τις κραυγές που χύνονται
ούτε και τα δοκάρια που πήραν το όνομα σου
ούτε φυσικά πάλι ότι σε έκαναν έρμαιο
συναισθηματικής αδυναμίας
μιας μιζέριας απόλυτης, αυτό-καταστροφικής
που βαστούσε λέξεις σαν κομποσκοίνι
και στέκεται σαν γιορτινός φάρος
για να απομακρύνει τη θλίψη από τα πατώματα

είναι που η προκυμαία και η γέφυρα
δεν είναι τα μέρη για να σχηματίζονται ουρές πίσω από 
ομπρέλες 
και φωνές πολύγλωσσες και καλντερίμια με χάρτες
αλλά εκεί που σπαράσσουν τα καράβια
αλλά εκεί που στόματα ξεδιψούν
αντίκρυ στο βάθος και στη γεωμετρία των τόπων
αλλά εκεί που οι αγαπημένοι συναντιούνται
όταν χωρίζονται από τις όχθες
και φεύγει ο ένας προς δυσμάς 
και η άλλη προς ανατολάς
αλλά εκεί που οι σειρήνες
την νύχτα ανεβαίνουν για να προσευχηθούν



«Όσα γράφονται σήμερα»                            ΣυνΠοιείν

αλλά εκεί που οι γυναίκες δοκιμάζουν την αντοχή 
της ίδιας τους της σάρκας 
πριν τοποθετήσουν την μοίρα τους 
στα χέρια των αγαλμάτων

Φραντς η πόλη σε πλημμύρισε
και δεν μαζεύεσαι
ούτε με σφυρί
ούτε με καλέμι

είναι καιρός να γίνεις το ποτάμι

Μέσος ή Μεστός

Δυο κτήρια, αν αγγίζονταν
θα τα αποκαλούσαμε μεσοτοιχία
με τον ίδιο τρόπο που ένα τυχαίο 
άγγιγμα ανθρώπων θα το λέγαμε 
μεσοβέζικο
και τη θάλασσα μεταξύ ηπείρων
μεσόγειο
το κατάρτι μέσα σε αυτήν
μεσιανό
και φωτισμένο ίσως,
μεσημέρι
στην μεγάλη τρύπα
από την ανατολή μέχρι τη δύση

μέσα της δεν έβλεπε
τα μάτια της ήταν μεστά μέσα στο βάδισμα τους
και τα χέρια της δεν τον οδηγούσαν στις σπηλιές
στο μέσα των δαχτύλων της



«Όσα γράφονται σήμερα»                            ΣυνΠοιείν

κι είχε μια μέση ξύλινο δοκάρι
για να βαστάει το μεστό της στόμα
είχε μέσο και σκοπό να την παγιδεύσει
στα μεσαία κύμματα που εξέπεμπε από το κεφάλι του
δεν ήταν δα και μεσόκοπος
                                                                                                                      
το κενό μεταξύ τους ήταν κομήτης
μεσουρανούσε

Ένας κόσμος ανάποδα

Στους λάκκους φτερούγιζαν τα περιστέρια
και οι λίμνες με δυσκολία κρατούσαν το νερό
ενώ τα βαπόρια άπλωναν τα σχοινιά 
έπλεαν κινούμενα αστέρια
η αναποδιά δεν έστεκε
ξεχασμένη στις ρίζες των δέντρων
ίσως οι ρίζες βαστούσαν 
το χειροκίνητο πλήθος
που έσκαβε τα βάθη
όλα πήγαιναν αξίνα 
και οι αγαπημένοι κρεμόντουσαν τσαμπιά
από τα κλαδιά και τα φουγάρα
ο καπνός σουλάτσαρε στα πόδια τους
και οι άνθρωποι φαντάσου 
είχαν σβήσει τις σκιές τους
ενώ κοιτούσαν μόνο 
από κάτω τους
η πτώση ήταν αποχαιρετισμός

αν ο κόσμος αλλάζει
φαντάσου να ριζώσει



«Όσα γράφονται σήμερα»                            ΣυνΠοιείν

Άννα Παπαδοπούλου

H Άννα Παπαδοπούλου γεννήθηκε στις 10.12.1971
στην Καβάλα. Έζησε μέχρι την ηλικία των 18 ετών
στον  Κεχρόκαμπο,  επαρχιακό  χωριό  του  νομού.
Τελείωσε  το  γυμνάσιο  και  το  λύκειο  στην
Χρυσούπολη νομού Καβάλας. Λατρεύει το διάβασμα
και  την  μουσική.  Από  πολύ  μικρή  ηλικία  γράφει
ποιήματα, διηγήματα καθώς και στίχους. Η ποιητική
συλλογή  “Αποστολέας  άνθρωπος  –  Παραλήπτης
άνθρωπος”, είναι η πρώτη της απόπειρα στον κόσμο
της λογοτεχνίας. Τα τελευταία 27 χρόνια ζει μόνιμα
και εργάζεται στο Βερολίνο.



«Όσα γράφονται σήμερα»                            ΣυνΠοιείν

ΤΟ  ΓΡΑΜΜΑ

                                Αποστολέας: Άνθρωπος

Δώσε μου το χέρι σου...
χωρίς υποσχέσεις, χωρίς δεσμεύσεις.

Έτσι απλά να το κρατώ, για να μη νιώθω μόνη.
Κρυώνω...Το νιώθεις;

Είναι η μοναξιά που κυριεύει το σώμα μου,
μου δημιουργεί ρίγος και πόνο.

Αγκάλιασέ με...  μόνο για σήμερα
τώρα, έστω για μια στιγμή.

Θέλω να νιώσω πως μ' αγαπούν,
να καταλαγιάσει η ψυχή μου.

Κι αν κοιμηθώ μη με ξυπνήσεις.
Άφησέ με...

μα να ξέρεις πως κοιμήθηκα ευτυχισμένη, χάρη σε 'σένα.

Παραλήπτης: Άνθρωπος



«Όσα γράφονται σήμερα»                            ΣυνΠοιείν

ΟΔΟΣ ΜΟΝΑΞΙΑΣ

Βγήκε η ψυχή σεριάνι,
εκεί, στα παλιά γνώριμα λιμέρια.

Εκεί που συναντά τη μοναξία, 
εκεί, που μόνο η ανάσα προδίδει σημεία ζωής.

Παντού τριγύρω επικρατεί η απόλυτη σιωπή·
το απόλυτο κενό·

το απόλυτο τίποτα·
Οδός μοναξιάς...

Αριθμός δεν υπάρχει...

Εκεί ο καθένας έχει το δικό του κελί
και παλεύει με τις δικές του Σειρήνες.

Το κελί που πολλές φορές επισκέπτεσαι οικιοθελώς,
για να αποφύγεις ανθρώπους και συμπεριφορές που σε πονάνε·

το κελί που μετατρέπεται σε καταφύγιο.

Κάθε φορά λοιπόν, που κάτι θα γκρεμίζεται μέσα σου,
θα σε βλέπω να διαβαίνεις αυτά τα παλιά, γνώριμα λιμέρα.

Οδός μοναξιάς...
Αριθμός δεν υπάρχει.



«Όσα γράφονται σήμερα»                            ΣυνΠοιείν

 ΙΣΩΣ

Μακρύς ο ανήφορος· βαρύ το βήμα.
Το χαμόγελο χάθηκε εδώ και καιρό από τα χείλη.
Μοναξιά· πολύ μοναξιά.

Μακρύς ο ανήφορος·
μα σαν τον περάσω κανείς δε θα με περιμένει.
Κι εκεί μόνη·
χωρίς να ξέρω τί θα μου επιφυλάσει η συνέχεια.

Βήμα αργό, μα προχωρώ σφίγγοντας τα δόντια,
επιστρατεύοντας τις λιγστές δυνάμεις.
Μία ουτοπία η ζωή, που δεν ζήσαμε.

Ένα βήμα εμείς...
δύο ετούτη.

Μακρύς ο ανήφορος, μα πρέπει να τον διανύσω·
και σαν βρεθώ στην κορυφή του
τότε μόνο θα σταθώ για λίγο να ξαποστάσω.
Μέχρι τότε ποιός ξέρει;

Ισως βρεθεί κάποιος να με καρτερεί εκεί,
κάποιος που να διανύει το δικό του ανήφορο
από την άλλη πλευρά.

Γιατί η ελπίδα παραμένει ζωντανή,
όσο εσύ δεν έχεις πεθάνει.



«Όσα γράφονται σήμερα»                            ΣυνΠοιείν

ΤΟ ΦΙΛΟΔΩΡΗΜΑ ΤΗΣ ΝΥΧΤΑΣ

Γονάτισε η νύχτα μπροστά μου,
υποκλίθηκε μπρος στο απέραντο
σκοτάδι της ψυχής.
Κοιταχτήκαμε κατάματα...
Δάκρυσε...

2. Πώς μπορείς; με ρώτησε
3. Έτσι μου 'μαθαν
4. Μα είσαι μόνη...
5. Ναι, μόνη. Ισως καλύτερα έτσι

ή μάλλον σίγουρα καλύτερα. Μα και εσύ μόνη είσαι.
2) Όχι, κοίτα! Χιλιάδες άστρα

στολίζουν τον ουρανό μου και ένα φεγγάρι
που κάθε μέρα μετά δείλι,
συντροφεύει τις μοναχικές ψυχές που το αναζητούν.

Τα δικά μου άστρα έσβησαν,
σε κάθε επιθυμία να κάνω τους άλλους ευτυχισμένους.
Όσο για το φεγγάρι, δανειζόμουν το δικό σου
για να σουλατσάρω στα ρομαντικά σοκάκια
του έρωτα. Τώρα δεν το χρειάζομαι πια.
Πήρε να χαράζει, βιάσου... πρέπει να φύγεις.
Σαν άνεμος εξανεμήστηκε και χάθηκε
σκορπίζοντας πίσω της το φως.

 Στάσου! Πού πας; Τούτο 'δω γιατί δεν το παίρνεις;
 Κράτησε το! Είναι το δικό σου. Και μην επιτρέψεις

σε κανέναν να σου το σβήσει.
Μ' ακούς; Σε κανέναν.
Κράτησέ το για πάντα·

είναι το δικό σου αστέρι.



«Όσα γράφονται σήμερα»                            ΣυνΠοιείν

, PhD 
ής (ή)
ήίς
NorthShore University HealthSystem
mvpapadopoulou@gmail.com

ί:
ύςίςίίί
ςάήςίςίί
ίς.έςέςήήί
 Princeton University University of Pittsburgh

άέ:
άάέώώ
άάάάάόό
ςήςήςίςόςήό
ίίίήί
GDEPT).άάώώς
ώώώά-

ϊίί
ίήίς.έή (1989-1990) 
όςς.ήί (1989-
1992)ίής. Northwestern University, Feinberg School
of  Medicine  (1996-2008).  όςήςNorthshore  University
Healthsystem, Dept. of Radiation Medicine (1992-present)

mailto:mvpapadopoulou@gmail.com


«Όσα γράφονται σήμερα»                            ΣυνΠοιείν

Συμβιβασμός

Σήμερα είπα στον εαυτό μου παρατήσου
Και το φώναξα δυνατά...για να τον πείσω.
Γκρεμίστηκα απ΄το έβδομο πάτωμα που είχα ανέβει 
Κι ακούστηκε ο γδούπος  απ΄το πέσιμό μου.
Κι αλλοίμονο, το πρέπει ξαναμπήκε στη ζωή μου.

Μας φώναζαν οι φίλοι:
Δεν είναι όπλα τα δάκρυα 
Και τα σφουγγίζαμε 
Στα  λερωμένα μας μανίκια
Μα κείνα ξεγλυστρούσανε και πάλι
Σαν απο χαλασμένες κάνουλες
Σε πείσμα  των μέτρων σκλήρυνσης
Που θέλαν να μας επιβάλουνε 
Οι φίλοι.



«Όσα γράφονται σήμερα»                            ΣυνΠοιείν

ΤΟ ΓΡΑΜΜΑ

Δεν κατάλαβα  ποτέ κάποιο γιατί.
Πάντα μας παίδευε αυτή η λέξη 
σαν ναζιάρικο γατί.
Αιωρούνταν στον αέρα
πίσω  απο  τις αφορμές μυριάδων πράξεων
χιλιάδων γεγονότων.
Έπειτα ζήτησα  να μάθω τη αλήθεια σου.
Όχι , το  ψέμα σου ήταν που ήθελα να ξέρω.
Αφουγκράστηκα στους τοίχους σου,
ήθελα  να κλέψω κάτι απ΄τα μυστικά 
που η πόρτα σου ερμητικά είχε φυλακίσει.
Και οι χαραμάδες  ακόμα αντιστέκονταν 
στα λόγια μου, που από τσαλακωμένο γράμμα 
θέλουν να τρυπώσουν.



«Όσα γράφονται σήμερα»                            ΣυνΠοιείν

ΕΙΚΟΝΕΣ

Κατέβηκα μύριες φορές σε κείνο το φαράγγι
κι έπλυνα τα ματωμένα από τις πέτρες πόδια μου
στο νερό που κολυμπήσανε γυμνιστές.
Είδα την ελπίδα της θάλασσας του ορίζοντα
να μεταμορφώνεται σ΄απελπισία.
Σε ποιες γωνιές της Αγίας Ρούμελης
ξέχασες τις φωτογραφίες μου...
την κάμερα που με αλλοίωνε στη φαντασία 
και στα μάτια  σου;
Η άμμος που έρρεε ανάμεσα απ΄ τα δάχτυλα
ήταν σκληρή και κοκκώδης.
Και τώρα που θυμάμαι τη φωνή μου
να κομματιάζεται σε θρύψαλα ψιλών ήχων 
από τους παφλασμούς των κυμάτων
μου φαίνεται απόκοσμη,
θαμμένη στα σπήλαια των Ματάλων.
Έτρεχες με τρόμο πίσω μου 
μη και με χάσεις και χαθείς.
Κι  όσο ο φόβος σου μεγάλωνε 
κυριευόμουν από δύναμη και άγρια χαρά.
Γιατί είχαν σβήσει τα φώτα του Δήμου
κείνο το ρομαντικό βράδυ;



«Όσα γράφονται σήμερα»                            ΣυνΠοιείν

ΕΥΚΛΕΙΔΕΙΟΣ ΓΕΩΜΕΤΡΙΑ

Θα μείνουμε πιστοί στην παραλληλία μας,
και καινούργιες θεωρίες δεν θα μας κλονίσουν.

Σύνολα ξένα, ξεχασμένα μεταξύ τους
θα αρκεστούμε μόνο στην αντιστοιχία.
Την ένωσή μας δεν θα επιζητήσουμε

και η τομή μας σύνολο κενό.
Οι κύκλοι μας θα μείνουν στατικοί, ουδέτεροι

στο σύνολο αναφοράς της μοναξιάς μας.



«Όσα γράφονται σήμερα»                            ΣυνΠοιείν

Νίκος Παπαθεοφάνους

 
Γεννήθηκε το 1982 στο Κιάτο Κορινθίας. Έχει κάνει
σπουδές στα αντικείμενα της πολιτικής επιστήμης και
των  διεθνών  σχέσεων  και  εργάζεται  στον  δημόσιο
τομέα. Από τα εφηβικά του χρόνια άρχισε να γράφει
ποιήματα και στιχάκια.  Συμμετείχε με ποιήματά του
στο ανθολόγιο «ΣΥΝΠΟΙΕΙΝ», που εκδόθηκε το 2013
αλλά και στο συλλογικό έργο  «ΚΙ ΕΣΥ ΤΟ ΕΙΔΕΣ»
ενώ  έχει  συμμετάσχει  σε  πολλές  εκδηλώσεις  της
Εταιρείας Ελλήνων Λογοτεχνών και Καλλιτεχνών. 



«Όσα γράφονται σήμερα»                            ΣυνΠοιείν

ΜΕΓΑΛΕΣ ΑΓΑΠΕΣ

Μην περιμένεις την πανσέληνο για να μου πεις πως με αγαπάς
Μην περιμένεις το φεγγάρι για να μου πεις όσα νιώθεις για μένα
Οι μεγάλες αγάπες δεν ανθίζουν κάτω από το φως του φεγγαριού
Οι μεγάλες αγάπες είναι σμιλεμένες από πόνο και αντιξοότητες
Είναι ποτισμένες από δάκρυα και από αίμα
Είναι εδραιωμένες στις δυσκολίες και στα αδιέξοδα
Και είναι τέτοιο το μεγαλείο τους...
 Που το φεγγάρι, ο ήλιος, ο άνεμος και όλα τα στοιχεία της φύσης 
Υποκλείνονται ταπεινά μπροστά τους 
Αντιλαμβανόμενα την ασημαντότητα της ύπαρξής τους 
Σε ένα σύμπαν χωρίς μεγάλες αγάπες

ΤΙ ΑΞΙΖΕΙ ΣΤΗ ΖΩΗ

Ο χρόνος αλλοιώνει τα σώματα
Τα γερνάει, στα εξασθενεί
Και χαράζει αμίλικτα τα πρόσωπα
Τα ασχημαίνει, τα ξεθωριάζει
Και η ομορφιά τους χάνεται
Τα λαμπερά μάτια γίνονται υγρά
Και μόνη συντροφιά είναι οι αναμνήσεις
Και σκόρπιες εικόνες κάποιας χαμένη ευτυχίας

Και κάπου εκεί κοντά στο τέλος
Καταλαβαίνεις τι είναι η ζωή
Η ζωή είναι ένα μικρό ταξίδι 
Που αξίζουν μόνο οι όμορφες στιγμές...οι έρωτες...η αγάπη...
τα χαμόγελα...
Και τίποτα άλλο δεν έχει σημασία



«Όσα γράφονται σήμερα»                            ΣυνΠοιείν

 ΟΛΟΙ ΦΤΙΑΓΜΕΝΟΙ ΑΠ’ ΤΟ ΙΔΙΟ ΥΛΙΚΟ

Δεν έχουν χρώμα τα όνειρα
Δεν έχουν σύνορα τα αισθήματα
Δεν έχουν φύλο τα δάκρυα
Ούτε τα παραστρατήματα
Δεν έχει ηλικία ο έρωτας
Δεν έχουν χρώματα οι σχέσεις
Δεν έχει όρια η αγάπη
Δε ζει η ψυχή με υποσχέσεις

Λίγο πολύ...ίδιοι είμαστε όλοι σε αυτή τη γη...

Κράμα χαράς και δυστυχίας
Βλέμμα φωτιάς και αδιαφορίας
Πράξεις τόλμης και ατολμίας
Μίγμα αρετής μα και κακίας
Πάθους και απάθειας λειτουργοί
Ματαιοδοξίας κοινωνοί
Όμοιες σταγόνες στη βροχή
Ιδια βροχή στην ίδια γη
Σε αυτή τη γη κι εσύ κι εγώ
Κι όλοι φτιαγμένοι απ’ το ίδιο υλικό



«Όσα γράφονται σήμερα»                            ΣυνΠοιείν

ΘΑ ΓΥΡΙΣΩ

Θα γυρίσω πάλι, να με περιμένεις
Σαν τον ταξιδιώτη μιας ζωής κλεμμένης
Θα γυρίσω πάλι με λευκά μαλλιά
Με πολλές ρυτίδες και μάτια ύγρα
Θα έρθω κάποια μέρα δίχως να στο πω
Θα έρθω σαν ξένος όμως θα είμαι εγώ
Κι αν δε με γνωρίσεις, πάλι θα είμαι εγώ
Της γλυκιάς σου αύρας το άλλο μισό
Και αν δε γυρίσω, πάλι θα έχω ‘ρθει
Μέσα απ’ του Σεπτέμβρη την πρώτη βροχή
Μέσα από ένα κύμα στον κορινθιακό
Θα σου λέει η φωνή μου πόσο σε αγαπώ
Κι αν η ανάμνησή μου δε σε συναντήσει
Και αν ο χρόνος από μέσα σου με σβήσει
Εγώ στα όνειρά μου θα έχω γυρίσει
Κι ας με βρει μακρια σου άλλη μία δύση



«Όσα γράφονται σήμερα»                            ΣυνΠοιείν

ΣΕ ΑΓΑΠΩ

Σε αγαπώ...
Για όλα τα όνειρά μου που δε βγήκαν αληθινά
Σε αγαπώ...
Για όλες τις γυναίκες που δεν αγάπησα
Σε αγαπώ...
Για τα δάκρυα που ποτέ δεν έχυσα 
Για την τρέλα που ποτέ δεν είχα
Για τα πρέπει που πιστά προσκήνυσα
Σε αγαπώ...
Για να σώσω την ψυχή μου από την αδράνεια
Για να ακούω τη φωνή των αγγέλων μέσα απ τη φωνή σου
Για να πεθαίνω από κάθε απουσία σου
Και να ανασταίνομαι από καθε φιλί σου
Σε αγαπώ...
Γιατί μέσα σε σένα βλέπω τον εαυτό μου
Γιατί ο ήλιος έχει άλλο φως όταν μας βρίσκει αγκαλιά 
Γιατί το φεγγάρι έχει άλλο χρώμα όταν σε ονειρεύομαι

Σε αγαπώ...
Γιατί κοντά σου όλα είναι αλλιώς

ΨΕΜΑ

Όσα είδες, όσα γνώρισες, όσα πίστεψες, όσα ένιωσες
Όλα ψέματα
Ό,τι αγάπησες, ό,τι μίσησες, ό,τι κράτησες, ό,τι έδιωξες
Όλα ψέματα
Ό,τι πέτυχες, σε ό,τι απέτυχες,, ό,τι έκαψες, ό,τι έσωσες
Όλα ψέματα
Ένα ψέμα είναι ζωή και αλοίμονο σε όσους πιστέψουν 
ότι είναι αληθινή



«Όσα γράφονται σήμερα»                            ΣυνΠοιείν

Ηλίας Παπακωνσταντίνου

Ο  Ηλίας  Παπακωνσταντίνου  γεννήθηκε  στην
Δεσφίνα  Φωκίδος.  Έχει  εκδώσει  τέσσερις
ποιητικές συλλογές, ΄΄Αστερισμοί στα πνεύματα από
πέτρα  και  σάρκα΄΄΄΄Από  πέτρα  και
σάρκα΄΄΄΄Πρόσθεσε-Αφαιρώντας΄΄΄΄μικροί  θεοί–
Μεγάλοι  Άνθρωποι΄΄και  ένα  μυθιστόρημα΄΄Ο
ΚΥΡΙΟΣ YOU SEE΄΄ Τον Ιούλιο θα εκδοθεί και ένα
βιβλίο cd με μελοποιημένα ποιήματά του. Είναι Γ.
Γραμματέας της Πανελλήνιας Ένωσης Λογοτεχνών



«Όσα γράφονται σήμερα»                            ΣυνΠοιείν

ΑΙΤΙΑ

Μου προσπερνάνε δυο στίχοι την ζωή,
άγυρτοι, καλπάζοντας.
Δεν με είδαν… Αυτό πόνεσε.
Γεννά νύκτα και κύματα η βουή.
Το δεμένο πέλαγο θυμήθηκα,
το κομμένο πουρνάρι στη φωτιά της αποκριάς,
την περιφορά στην πλαγιοκόπηση της αλήθειας.
Δάκρυ κι οργή επίταξε η στιγμή της άτολμης ερμηνείας,
τα συσσίτια πλήθαιναν μέσα μου.
Δεν αντέχεται η μετριότητα.
Απ’ το γυμνό του ύψους, στο βυθό,
κι ανάμεσα ο άξονας τριμμένος,
εαυτός, συνήθεια, ευκολία, αποστολή, τριβή και σκόνη.
Δεν εφευρίσκονται τα ψηλότερα στην ‘’όαση’’ δυο πόλων
κι όταν το ψέμα ψάχνει την αλήθεια του στο κενοτάφιο των 
ψυχών.
Η ίδια η μορφή της μελωδίας ξεχνά τις νότες που την γέννησαν,
τους σπασμούς της απαρέγκλιτης στιγμής.
Σώμα μισό…
Είπε, να πως γεννιούνται οι χαλασμοί
και η άνθιση της υποταγής στο μέτρο του παραλογισμού
που ενώνονται φτωχές οι ώρες.

Ανέκδοτο ποίημα



«Όσα γράφονται σήμερα»                            ΣυνΠοιείν

ΨΥΧΙΚΑ ΣΩΜΑΤΙΔΙΑ

Δυο αστέρια πιο κάτω μας γέλασε το τιμόνι,                             
εμείς παίζαμε με τους διαβήτες,                                                 
λίγη τρικυμία θέλαμε                                                                 
στο αδυσώπητο βάρος της ευτυχίας                                           
μα οι χώροι κλειστοί,                                                                 
ήταν επιλογή των νέων ηρώων.                                                 
Όταν δε σουρουπώνει ποτέ                                                        
και μες το σκοτάδι  περνά                                                          
η υδρορροή του φωτός με τους κότινους,                                  
είναι εκεί                                                                                     
που γλυκαίνει επικά η ζωή,                                                        
είναι εκεί                                                                                     
που δεν προλαβαίνει η ψυχή να μοιράζεται.

ΠΕΤΑΓΜΑ

Σβήσε το φως                                                                            
χάνω τις μελωδίες της σιωπής στο σκοτάδι.                              
Ανάβει ο ξεφτισμένος ασβέστης του νου,                                  
δεν παραβγαίνει πια                                                                   
με την ψυχή για την πρωτιά των στεμμάτων                             
αλλά μαζεύει, οχυρώνει τις στιγμές                                           
που σε κάνουν να πιστεύεις                                                       
ότι το σιτάρι είναι χρυσός                                                          
και η φύση μηχανή του μέλλοντος.                                      
Μεταθανάτια  ησυχία                                                                
χωρίς θανάτους στην αδιαίρετη ελευθερία.

Από την ποιητική συλλογή   ΄΄ μικροί θεοί – Μεγάλοι  Άνθρωποι ΄΄



«Όσα γράφονται σήμερα»                            ΣυνΠοιείν

ΤΡΙΓΜΟΙ

Τα σβησμένα χέρια
ψάχνοντας για τη χαμένη φλογέρα των φιδιών,
υψιπετούσαν άοσμα,
μαγνητίζοντάς τα η τρύπα του όζοντος.
Διαπερνούσαν τοίχους
έτσι εύκολα ζωγραφισμένους,
χωρίς τους εξώστες να χωράνε στο χρώμα,
χωρίς τη στιγμή που η άγρια μέντα ραγίζει την πέτρα,
σε μια σιωπηλή άνοιξη.
Η περιφρούρηση των κήπων
σε πολύγλωσσες αγιοστομίες.
Ο στοιχισμός των βλαστών
και τ’ οριοθετημένο ύψος
μέσα στης διανόησης την αυλή,
επινοήθηκαν τότε που οι ζαρωμένες ελπίδες
δε σταματούσαν να ηχούν μιλώντας
για κείνο το λίγο που έκανε τη διαφορά,
για τον κέδρινο χτύπο κάποιων αιώνων
που εξολόθρευε τη μπογιά,
με ητημένη κάθετα την παραφροσύνη απ’ την ευωδιά του.
Για τα δυο ακριβά αγαθά της γης
που σχημάτιζαν τρίγωνα μαζί με τον ήλιο και τη θάλασσα,
για κείνα τα μάτια που ζούσαν μόνο ένα εικοσιτετράωρο
ανανεώνοντας τον αέρα τ’ ουρανού,
σβήνοντας σε μια ελευθερία
με τα γράμματα της λέξης όλα θαρραλέα
να είναι στη φωτοσύνθεση του χαμού.

Από την ποιητική συλλογή  ΄΄ μικροί θεοί – Μεγάλοι Άνθρωποι ΄΄ 



«Όσα γράφονται σήμερα»                            ΣυνΠοιείν

ΓΥΜΝΕΣ ΣΤΙΓΜΕΣ

Στις κούφιες γλώσσες ιερουργούμε                                                
κι ένας ήλιος κυλά κομματιασμένος στο χώμα,                              
ως να σβήσει σε μια λασπερή γούρνα                                            
με κατακκόκινα χείλη φανταχτερά.                                                
Πιο κάτω τα νύχια ξεθάβουν σημαίες ατσαλάκωτες             
χρωματισμένες μ΄ όσα δε ζήσαμε,                                           
κάτι ξυπόλυτες στιγμές  χόρευαν αιώνες                                    
πριν ερμηνευτή η ευτυχία.                                                              
Ο ποιητής του καθεστώτος ξεσκόνιζε από το β ως το ψ 
αραχνιασμένες φράσεις σε βιβλίο πολυτελείας,                             
φυλαχτείται απ΄το χαμόγελο των τρελών                                       
και τη σελήνη που εισβάλει άξαφνα μέσα σας,                              
είμαστε στρατιώτες, φώναζαν όλα τα εγχειρίδια της δύσης.          
Ο βραχίονας της μελαγχολίας έχει συμπαγείς πιθανότητες            
και ο μύθος καπαρωμένος απ’ την ατέλεια.                                   
Να βγάλουν πινέλα τα όνειρα είπαν τα νήπια καλοκαίρια             
τη στιγμή που έψηνε και ξανάλιωνε τα καρφιά                              
ο σιδεράς του πραγματικού προσώπου μας.                                   
Κυλάει ο κόσμος των μασκαρεμένων εντοσθίων                           
για μια άβυσσο θνητή με ακίνητη υπόσταση,                                 
καιρός να πάρουμε στην αγκαλιά μας                                            
τα παράθυρα που βιάστηκαν,να φορέσουμε τις γυμνές στιγμές    
Δυο βήματα ταξίδι, δεν έφτασε ποτέ.

Από την ποιητική συλλογή ΄΄μικροί θεοί–Μεγάλοι Άνθρωποι ΄



«Όσα γράφονται σήμερα»                            ΣυνΠοιείν

     Ορφέας Παπακωνσταντίνου

"  Ο  Ορφέας  Παπακωνσταντίνου  γεννήθηκε  στην
Αθήνα  το  2007,  όπου  και  ζει.  "Το  χιόνι  που
χορεύει"  είναι  το  πρώτο  του  βιβλίο.  Από  τις
εκδόσεις ''Εύμαρος ΄΄ 2016



«Όσα γράφονται σήμερα»                            ΣυνΠοιείν

ΜΑΓΕΙΑ

Στα μαγεμένα δάση των ωκεανών
ο ήλιος λάμπει κάτω απ’ το χώμα,
οι αγκαλιές των πουλιών
κάνουν τα βότσαλα να δακρύζουν
σαν απελπισμένα χρόνια στη γη.
Το σκίσιμο των χελιδονιών σαν ραβδί στον αέρα
σηκώνει τα κύματα της φαντασίας.
Οι άνθρωποι φωνάζουν 
και οι κραυγές τους γίνονται 
η καρδιά του μαγεμένου δάσους.

Από την συλλογή  ΄΄ ΤΟ ΧΙΟΝΙ ΧΟΡΕΥΕΙ ΄΄ 
Εκδόσεις  ΄΄ Εύμαρος ΄΄ 2016

ΤΖΑΚΙ

Το τζάκι με την πράσινη φωτιά αλλάζει χρώμα κάθε μέρα  
όμως μια σπίθα πέταξε στον ουρανό,
τότε γέμισε γαλαξίες 
και όλα τα τζάκια έλαμψαν  σε όλη τη  γη, 
τα πνεύματα των ανθρώπων χόρευαν στο διάστημα, 
η αιωνιότητα της γης μεγάλωσε και ενώθηκε με το φεγγάρι 
όμως η λάμψη δεν κράτησε για πολύ, ήρθε το σκοτάδι, 
κυριαρχούσε για δέκα χρόνια και ο ήλιος έχασε το φως.
Ξαφνικά το ισχυρό φεγγάρι με τη γη μεταμορφώθηκαν 
σε ένα φως που μπήκε στο σκοτάδι και το διέλυσε,
τότε ο ήλιος έλαμψε ξανά και ο κόσμος πραγματοποιήθηκε!!!

ΟΡΦΕΑΣ  Η  ΠΑΠΑΚΩΝΣΤΑΝΤΙΝΟΥ
Από την συλλογή  ΄΄ ΤΟ ΧΙΟΝΙ ΧΟΡΕΥΕΙ ΄΄ 
Εκδόσεις  ΄΄ Εύμαρος ΄΄ 2016



«Όσα γράφονται σήμερα»                            ΣυνΠοιείν

ΤΟ ΑΣΑΝΣΕΡ

Το ασανσέρ αυτό 
μας βγάζει
σ’ άλλη πόλη
με καθαρό
ουρανό και γη
και λέω,
πω  πω! 
Πρέπει να τον γράψω
σε ποίημα
τον παράδεισο αυτό.

ΑΓΑΠΗ

Σ’ ένα δάσος πυκνό βρισκόταν μια λίμνη 
και είχε την αγάπη των δέντρων.
Ξαφνικά η αγάπη χάθηκε 
και το ποτάμι δεν μπορούσε να κρατήσει το νερό.
Όμως ένα πουλί που έφτιαχνε το καταφύγιο του με λάσπη 
αφαίρεσε το νερό απ’ τη λάσπη κι όπως περνούσε 
πάνω απ’ το ξηραμένο ποτάμι έριχνε σταγόνες από το στόμα του.
Οι σταγόνες ενώθηκαν και το ποτάμι ξαναγεννήθηκε.
 

ΟΡΦΕΑΣ  Η ΠΑΠΑΚΩΝΣΤΑΝΤΙΝΟΥ(Αύγουστος 2014) 7.5 Ετών
Από την συλλογή  ΄΄ ΤΟ ΧΙΟΝΙ ΧΟΡΕΥΕΙ ΄΄ 
Εκδόσεις  ΄΄ Εύμαρος ΄΄ 2016



«Όσα γράφονται σήμερα»                            ΣυνΠοιείν

Ο ΗΛΙΟΣ ΠΟΥ ΕΙΧΕ ΚΛΕΙΔΩΜΕΝΗ ΤΗΝ ΑΓΑΠΗ

Είσαι ένα πορτατίφ σκυμμένο 
στη σκιά των ανθρώπων ήλιε μου,
την εικόνα σου δεν μπόρεσα να δω ήλιε άρχοντα.
Άλλαξε ο καιρός, τ’ αηδόνια ήρθαν 
και κάθισαν πάνω στις ακτίνες σου,
έδωσαν τη γλυκιά φωνή τους κι άρχισες
να βγάζεις το φως απ’ την καρδιά σου.



«Όσα γράφονται σήμερα»                            ΣυνΠοιείν

Δημήτρης Παπακωνσταντίνου

    

   Ο Δημήτρης Παπακωνσταντίνου γεννήθηκε στη Λάρισα, όμως
ζει με την οικογένειά του μόνιμα στην Κοζάνη, όπου εργάζεται
ως  καθηγητής  Μέσης  Εκπαίδευσης.  Γράφει  ποίηση  και
πεζογραφία  και  συνεργάζεται  με  διάφορα  ηλεκτρονικά
λογοτεχνικά περιοδικά. Γράφει επίσης βιβλιοκριτικές πάνω σε
έργα  άλλων  δημιουργών.  Οι  εργασίες  αυτές  φιλοξενούνται
στους  ιστότοπους  www.bookpress.gr και  www.fractalart.gr
Tίναι  τακτικό  μέλος  της  Εταιρίας  Λογοτεχνών Θεσσαλονίκης
και της Πανελλήνιας Ένωσης Λογοτεχνών. Ποιήματά του έχουν
μεταφραστεί στα γαλλικά.
Έργα του:
1.“Μικρή Περιήγηση”,  ποίηση,   Α΄έκδοση από τις  εκδόσεις
“ΝΕΑ  ΠΟΡΕΙΑ”,  Θεσσαλονίκη  1996  και  Β΄έκδοση  από  τις
εκδόσεις “ΕΝΤΥΠΟΙΣ”, Αθήνα 2017
2.“Ψιθυριστά  στο  φως,  στο  έρεβος”,  ποίηση,  εκδόσεις
“ΠΗΓΗ”, Θεσσαλονίκη 2016
  3.“Νυχτοπερπατήματα”, νουβέλα σε ψηφιακή μορφή 
(e-book) από τις εκδόσεις “24 γράμματα”
   (www.24grammata.com)

http://www.24grammata.com/
http://www.fractalart.gr/
http://www.bookpress.gr/


«Όσα γράφονται σήμερα»                            ΣυνΠοιείν

Είπε η φωνή...

(Όνειρο με τα μάτια ολάνοιχτα)
“Ταξίδεψε ξανά στις Μέσα Κάμαρες”, μελωδούσε γλυκά
ήλιος χρυσός κρεμασμένος στα σύννεφα.
Στις κόκκινες στέγες, πουλιά πετάριζαν τα βλέφαρα
στο μισοΰπνι τους.
Ωχρή βροχή ζωγράφιζε τα πρόσωπα με χίλια
φύλλα φθινοπωρινά.

Στάλαζε γύρω μου ζεστή κι ως ξεχυνότανε
ποτάμι βουερό στη γης, πήρα και ήπια
νίφτηκα και ευθύς τα μάτια άνοιξαν να δω
για να θαυμάσω απ`την αρχή τον κόσμο
τον απέραντο.
“Γράψε ό,τι δεις-είπε η φωνή- μη λησμονήσεις
ότι παρήλθε ο καιρός της πρώτης θλίψης σου.
Νερό δεν είναι, μα το δάκρυ το βαρύτιμο
ανέγγιχτος να βγεις ξανά μπροστά στον ήλιο.
Αν η καρδιά σπλαχνίστηκε βαθιά, αν ίσως πόνεσε,
αν έχει μάθει ν`αγαπά, ας τραγουδήσει”.
Ανίδεος παντοτινά με το`να χέρι μου
χάραξα τις γραμμές τις πρώτες μου στο χώμα
πριν να μπορέσω με το στόμα
να συλλαβίσω του χρησμού τα λόγια τα ανερμήνευτα.

Aπό  την  ποιητική  συλλογή  “ψιθυριστά  στο  φως,  στο  έρεβος”,
Εκδόσεις “ΠΗΓΗ” 2016.



«Όσα γράφονται σήμερα»                            ΣυνΠοιείν

Επιστροφή

Σπατάλησα το έχει μου μακριά στην ξενιτιά
είκοσι χρόνους δούλεψα σ`άλλα χωράφια.
Τα πατρικά τα πήραν αξιότεροι κι εγώ
χοίρους βοσκούσα για το ξεροκόμματο.
Ισως γιατί το ήξερα πως στην επιστροφή,
στους πρώτους λόφους πλησιάζοντας στο σπίτι,
θα`βλεπα τη γνωστή φιγούρα του πατέρα μου
να καρτερά ακουμπώντας στο ραβδί του
να ξεφωνίζει, να χοροπηδά,
τους υπηρέτες του να κράζει να προφτάσουν
αρχοντικό να στρώσουνε το δείπνο μου
και πως μονάχος του θα έπεφτε μπροστά μου
για να μου πλύνει με τα δάκρυα τα πόδια μου
λες κι ήταν απ`τους δυο, αυτός ο φταίχτης.
Είκοσι χρόνους δούλεψα μακριά.
Τώρα το βλέπω που τα νιάτα μου σπατάλησα.
Κυλήσανε νερό στις χούφτες μου και τα`χασα
και πιο φτωχός κι απ`τους φτωχούς γυρίζω πίσω.
Αν ήμουν Οδυσσέας, θα`λεγα χαλάλι τους
είχα πολλά να δω, πολλά να μάθω
σε τόσες θάλασσες παλεύοντας με τον Θεό
με τόσα τέρατα φρικτά που με στοιχειώναν.
Όμως δεν ήμουν και το ήξερα καλά
πως στη δική μου Τροία, δίχως σκέψη,
ρίχνουνε πάντα στη φωτιά τα ξύλινα άλογα
και ασφαλείς χασκογελούν από τα τείχη.

Aπό  την  ποιητική  συλλογή  “ψιθυριστά  στο  φως,  στο  έρεβος”,
Εκδόσεις “ΠΗΓΗ” 2016.



«Όσα γράφονται σήμερα»                            ΣυνΠοιείν

Κεντρικό δελτίο

Την ώρα που γλυκιά, κύματα-κύματα
μεθυστική μια ρέμβη σου ποτίζει το κορμί
νωχελικά, κι αφήνεσαι αργά να σε βυθίσει
και πια δε νιώθεις ούτε την ανάσα σου
και με μισόκλειστα τα μάτια ταξιδεύεις,
μες στη μικρή οθόνη χαμηλόφωνα
μετά τα σπορ τα κοσμικά τις διαφημίσεις
για τα καινούρια απορρυπαντικά, ξανά η θάλασσα
άσπρη μαβιά γεμάτη από κραυγές,
γεμάτη χέρια ανοιχτά, γεμάτη μάτια
και τα παιδάκια μπρούμυτα κι ασάλευτα
που πάνε κι έρχονται στα κύματα σαν τόπια,
λες και τα νοιάστηκε ο θάνατος και τ`άφησε,
ανέμελα να παίξουν πριν τα πάρει.

Aπό  την  ποιητική  συλλογή  “ψιθυριστά  στο  φως,  στο  έρεβος”,
Εκδόσεις “ΠΗΓΗ” 2016.



«Όσα γράφονται σήμερα»                            ΣυνΠοιείν

Σιδηροτροχιές

Οι τοίχοι του σπιτιού μας ξέρουν πολλά
Φορές-φορές, ζωντανεύουν
Οι σκιές τους και γέρνουν κλωνιά στον άνεμο
Πίνουν σιωπή δροσερή, μας κερνούν
Και σαν μεθύσουνε πια γαληνεύουν
Πλάι στο τραπέζι με τα πένθιμα χείλη τους
Μουρμουρίζουν τραυλά το μικρό παραμύθι
Για τους φίλους που χάθηκαν περασμένα μεσάνυχτα
Σαν διαβήκαν αντίπερα το ποτάμι της θλίψης
Στο σταθμό δίχως τρένο μαντίλι και δάκρυα:
Όπως σαλεύουν στην πάχνη μακραίνοντας
Στις αλλεπάλληλες διασταυρώσεις τους,
Οι παγωμένες σιδηροτροχιές.

Aπό την ποιητική συλλογή “ψιθυριστά στο φως, στο έρεβος”, Εκδόσεις
“ΠΗΓΗ” 2016.



«Όσα γράφονται σήμερα»                            ΣυνΠοιείν

Γιώργος Παπαμιχελάκης

Γεννήθηκα στο Ηράκλειο Κρήτης αλλά από το
1972  ζώ  στην  Αθήνα.  Σπούδασα  σκηνοθεσία
κινηματογράφου.  Έκανα  τις  ταινίες  «reguiem”
και  «τρεις  σημειώσεις  για  μια  πόλη-Αθήνα
1992».  Σπούδασα  ακόμη  Ιστορία   Τέχνης  και
Γλυπτική,  από  το  1996  διατηρώ  δικό  μου
εργαστήριο.



«Όσα γράφονται σήμερα»                            ΣυνΠοιείν

ΚΟΙΜΗΣΟΥ ΤΩΡΑ

Και επειδή ο ύπνος είναι ένα μαύρο πουλί
που έρχεται και κουρνιάζει τις νύχτες
μέσα στο κεφάλι σου -αλλά πέταξε γι' απόψε-
έλεγα να σε πάρω στα γόνατά μου, δίπλα σε μια φωτιά.
Να είναι ζεστά, να είναι χειμώνας απαραίτητα
και να σου πω αληθινά παραμύθια...τόσο παράξενα,
που δεν θα τα πιστέψεις παρά μόνο επειδή ξέρεις
πως ψέματα δεν μπορώ να σου πω.
Και θα καταλάβεις μετά την υπομονή μου με τους ανθρώπους.
Θα καταλάβεις γιατί πάντα οπισθοχωρώ και υποχωρώ.
Γιατί λέω: "Άς 'τους να παίξουν, τους αντέχω".
Γιατί έχω δει τα πράγματα τόσο απλά,
που τόσες ανοχές ,τόση κατανόηση, τόσες υπομονές,
δεν είναι αδυναμία-δύναμη είναι.
Και μετά θα μιλήσουμε για τα μικρά ξέφτια μου, ανθρώπινο είναι.
Δεν είμαι ανοξείδωτο μέταλλο άνθρωπος είμαι και 'γώ,
που ευτύχησα και ατύχησα να ζήσω έτσι, δεν το διάλεξα, με διάλεξε.
Και το πρωί, θα έχεις καταλάβει καλύτερα
όσα έχεις υποψιαστεί αλλά δεν μπορείς να γνωρίζεις.
Κοιμήσου τώρα. Όνειρα γλυκά.



«Όσα γράφονται σήμερα»                            ΣυνΠοιείν

Να μικραίνεις τις κακές μέρες, να μακραίνεις τις καλές,
να θυμώνεις ήρεμα και να πιστεύεις στον εαυτό σου.
Να πεισμώνεις και να καίς το μυαλό και την ψυχή σου.

ΔΕΝΤΡΟ ΔΥΟ ΑΝΘΡΩΠΩΝ

Έξω έβρεχε και ξαπλώσανε στη βροχή και είπανε, 
άμα πεθάνουμε να ανακατέψουν τις στάχτες μας 
και να φυτέψουν από πάνω ένα πλατάνι 
να έρχονται να κελαηδούνε τα πουλιά.
Και στον λάκκο με τα νερά της βροχής, δίπλα τους, 
είχε αράξει το φεγγάρι και τους άκουσε και είπε 
και εγώ θα έρχομαι να κάθομαι τη νύχτα στα κλαριά σας.
Κι αγκαλιαστήκανε στο βρεγμένο χώμα.
Και είναι μια ιστορία που ήθελα να πω από παλιά 
αλλά μερικοί την βρίσκουν μακάβρια – 
μην περιμένεις πολλά από ανθρώπους που δεν ξέρουνε 
πώς δύο μαζί μπορούνε να γίνουνε ένα δέντρο.
Γιατί οι άνθρωποι είναι προσωρινοί ενώ το δέντρο αιώνιο.
Και πιο αιώνιο είναι το δέντρο δύο ανθρώπων.



«Όσα γράφονται σήμερα»                            ΣυνΠοιείν

ΑΓΙΟΓΡΑΦΙΑ

Ψηλός, αδύνατος, μαύρα ρούχα,παλιά παπούτσια,
πράσινα σκούρα μάτια, χέρια λεπτά, κομψά,με μακρυά δάχτυλα,
χέρια όμως αντρικά, χέρια αγιογραφημένα.
Λίγο ασπρισμένο το μούσι του,πολύ όμορφος άντρας,
ντροπαλός...σαν να κατέβηκε από ένα τέμπλο, να διαπιστώσει, 
πόσοι ακόμη έχουμε ενός ευρώ ανθρωπιά,
εκεί στην πόρτα της εκκλησιάς.
Δεν άπλωνε τα χέρια του,τα είχε δεμένα μεταξύ τους.
Αν κάποιος του έδινε ένα κέρμα,άπλωνε και τό'παιρνε 
με συστολή.
Έκανε μια υπόκλιση καθόλου δουλική.
Μπορεί να τον περιμένουν μικρά παιδιά σ'ένα σπιτάκι, σκέφτηκα

ΑΠΟΣΚΕΥΕΣ

Ρούχα, βιβλία, ρολόγια, γυαλιά,κάδρα, κλινοσκεπάσματα 
κι'εφημερίδες,
χάπια ύπνου, κέρματα, κλειδιά,ένας ξερός βασιλικός,λίγοι 
αναπτήρες,
βότσαλα,τσίχλες, φορτιστές, δυο τρεις φωτογραφίες χαλασμένες,
γόπες δικές σου που τις έχω φυλαγμένες,
ένα ληγμένο διαβατήριο,τ'απολυτήριο του στρατού,
χώμα απ'την Κρήτη...
ένα βιβλιάριο τραπέζης αδειανό,ένας σουγιάς ελβετικός,
κάποιο εξητήριο από νοσοκομείο,
σάνταλα μάνταλα κι'άλλα πολλά...
Σε ποιές αποσκευές χαμένες να έχω κρύψει άραγε, 
τις λίγες μου αλήθειες;



«Όσα γράφονται σήμερα»                            ΣυνΠοιείν

ΤΑ ΠΟΥΛΙΑ

Κάτι ωραία,περήφανα,κομψά,ασπρόμαυρα πουλιά 
-βλέπω ετούτο το πρωί στην πλατεία-
με μακριές ουρές,που δεν ξέρω πώς τα λένε.
Ούτε αυτά ξέρουν πώς με λένε.
Ούτε εγώ ξέρω πώς με λένε.
Σε δυο λεπτά μπορούν να είναι στα βουνά 
του Αιγάλεω ή της Πεντέλης.
Εγώ δεν μπορώ...αυτό μόνο ξέρω.

Η ΠΛΗΓΗ

Σαν ψυχή με ψυχή
Σαν σώμα με σώμα
Σαν άνθρωπος με άνθρωπο
Σαν την τελευταία φορά
Με αγάπη και τρυφεράδα
Όμορφα...ταπεινά...γλυκά...απαλά...
Έτσι πρέπει με τους ανθρώπους
Σαν μια πληγή που πονά
Ακόμη κι όταν μοιάζουν δυνατοί,
"η πληγή που πονά" υπάρχει.



«Όσα γράφονται σήμερα»                            ΣυνΠοιείν

ΣΤΟΝ ΚΑΦΕΝΕ

Του κρατάνε τη γωνιά στον καφενέ,
έρχεται κάθε βράδυ,
ζητά ένα φύλλο χαρτί,μολύβι και κρασί.
"Απόψε θα γράψω την ιστορία"λέει.
Πίνει,ώσπου τον παίρνουν δυο αγκαλιά,
τον πάνε στο κρεβάτι του,τραβάνε πίσω τους την πόρτα.
Στο φύλλο του χαρτιού μένουν κάμποσοι κύκλοι,
νωποί,ξεθωριασμένοι που έγραψε ο πάτος του ποτηριού.
Όλοι τον αντιμετωπίζουν με σεβασμό...ξέρουν.
Ο καφετζής μαζεύει τα χαρτιά με προσοχή,
κάποτε μπορεί να βρεί τρόπο να τα εκδόσει,λέει.

ΜΠΟΡΕΙΣ;

Μπορείς να βρεις λέξεις κοφτερές,
να τις βάλεις στη σειρά
και να γράψεις ποιήματα κοφτερά,
τραγούδια κοφτερά σαν σπασμένα γυαλιά,
σαν κλεμμένα μάτια,σαν μια έλλειψη,
σαν ξυπόλητα παιδιά,
σαν το δίχως ελπίδα σήμερα,
σαν το αύριο που αγνοείται -μπορείς;



«Όσα γράφονται σήμερα»                            ΣυνΠοιείν

Ιωακείμ Παπαχρόνης 

Ο  Ιωακείμ  Παπαχρόνης  γεννήθηκε  στη
Θεσσαλονίκη το 1967.  Είναι  απόφοιτός  της
Κτηνιατρικής  σχολής  του  Α.Π.Θ.  Έχει
εκδώσει  την  ποιητική  συλλογή  «Όψεις
Αβύσσου» και ένα ιδιότυπο λεξικό «Από το
Α  έως  το  Ω».  ¨Κατεβάζοντας  ζωή  από  το
διαδίκτυο" Κέδρος. 



«Όσα γράφονται σήμερα»                            ΣυνΠοιείν

ΟΔΥΝΕΣ ΚΑΙ ΩΔΙΝΕΣ

Τελευταία έχω γίνει πολύ δυσκίνητος. Το αντιλήφθηκα άξαφνα –
γεγονός που καταδεικνύει και τη ψυχική μου δυσκαμψία- όταν κατά
τη διάρκεια εξέτασης μιας χελώνας, έστριψα να πάρω ένα εργαλείο
και μέχρι να επανακάμψω, η χελώνα το είχε σκάσει απ΄ το τραπέζι.
Την πρόλαβα,  βέβαια.  Πού να  πήγαινε  άλλωστε  –  εδώ εγώ που
ορίζω και πόρτες και κλειδιά και δε βρίσκω διέξοδο, θα έβρισκε
εκείνη; Αφέθηκα να καταρρεύσω στον καναπέ της αναμονής μου
ομολογώντας επιτέλους ότι πονάω.  
Πονάω  γενικά.  Σωματικά,  ψυχικά,  ψυχοσωματικά,  πραγματικά,
φαντασιακά, σύμμεικτα αλλά και σε ποσοστά μεταξύ των διαφόρων
παραμέτρων,  πονάω  από  τον  πόνο,  πονάω  απ  την  απονιά  μου,
γεμάτος πόνο πονάω στο άδειο, πονάω… Μπορεί επειδή γηράσκω.
Νυν και αεί. Σκέτο γηράσκω όμως. Χωρίς διδαχές. Πονάω και γι’
αυτό.
Υποφέρω από μελαγχολίες όλο το χρόνο. Από την μελαγχολία του
Γενάρη που έρχεται με κεκτημένη ταχύτητα απ τον προηγούμενο
Δεκέμβρη  προσπερνώντας  όλα  τα  ευχολόγια,  κι  απ’  αυτή  του
Φλεβάρη  με  τους  επιθανάτιους  ρόγχους  –κοινώς  γαργάρες-  των
ρητορειών  που  σαν  κουτσά  άλογα  όπου  ποντάραμε  αφελώς  την
τύχη μας, έμειναν πίσω απ τον πρώτο γύρο. Για ν’ ακολουθήσει η
μελαγχολία της άνοιξης που μου τρίβει στη μούρη την άνθιση, η
μελαγχολία του καλοκαιριού για την μία ακόμα άνοιξη που χάθηκε
παρασέρνοντας  μαζί  της  και  τις  αταξίδευτες  θάλασσες,  η
φθινοπωρινή  μελαγχολία  με  τα  αποδημητικά  πουλιά  του
καλοκαιριού  να  συνάζουν  απειλητικά  το  γκρίζο,  του  χειμώνα  η
μελαγχολία  που  κρυώνει  κι  από  πάνω,  πάρε  και  μια  ενδιάμεση
μελαγχολία  των γενεθλίων-  παντού  θα  σκορπίζεις  της  θλίψης το
φως κι οι ουλές σου θα λένε να ένας σοφός- και πρόσθεσε κάνα δυο



«Όσα γράφονται σήμερα»                            ΣυνΠοιείν

τρεις έκτακτες μελαγχολίες πάνω στις μόνιμες υπαρξιακές κι έτοιμο
το κοκτέιλ αυτής της μέλαινας χολής, πηχτής και πικρής, που αντί
να πέψει τα δύσπεπτα, κατακλύζει τα σωθικά μου σα μαύρο κρασί
βαφτίζοντάς  με  αλκοολικό  της  θλίψης,  πράγμα  που  μαθηματικά
οδηγεί στον πόνο κάνοντάς με χώμα.
Χώμα ξερό. Στεγνό. Όπου το μόνο που φύεται είναι τα οστεόφυτα
που  συνωστίζονται  στον  αυχένα  λες  και  κάποιοι  μέσα  μου,  μην
αντέχοντας άλλο την ακινησία ψυχής τε και σώματος, θέλουν να
περάσουν τα σύνορα του κεφαλιού μου έχοντας μαζί τους μονάχα
τα ιερά κόκαλα των προγόνων τους, αλλά τελικά παγιδεύονται σε
αγκυλώσεις.  Κι  όταν  πρόκειται  να  βρέξει  απώλεια  πονούνε  στα
οστά μου οι μνήμες των απόντων κι  ύστερα ο πόνος απλώνεται.
Πονάω ολόκληρος σαν άδειο παγκάκι  που το τραβάνε παντού οι
ουλές από χαραγμένα ονόματα.
Τα μάτια μου έχουνε καταρράκτη από το όνειρα που θόλωσαν μέσα
τους και χρόνιο πόνο από το οίδημα των εικόνων, τα δόντια μου
μοιάζουν  σαν φράκτης  παραδομένος  στους  αέρηδες  που  φυσούν
από  μέσα  μου,  στη  γλώσσα  μου  έχω  φλύκταινες  σιωπής  από
αφθώδη  πυρετό  των  λέξεων,  τα  βράδια  δαγκώνω,  τις  σπάω και
καταπίνω πίκρα. Για να με συντηρήσω κάνω γαργάρες φορμόλης
απ’  το  αγαπημένο  μου  ποτήρι.  Ως  και  τα  μαλλιά  μου  πονάνε,
φλογίζονται,  κι  ας  μοιάζουνε  κόμη γκρίζα,  στην πραγματικότητα
είναι καμένες γόπες και στάχτες που υπερχειλίζουν απ το τασάκι
του κρανίου μου όπου σβήνω τις νύχτες δεκάδες τσιγάρα ονείρων.
Κι αν τα διατηρώ ακόμη, είναι για να μπορώ να πιάνομαι απ’ αυτά
ο πνιγμένος. Στα χείλη μου υποτροπιάζουν ως έρπης τα φιλιά που
δεν έδωσα. Πονάω όταν καταπίνω όσα έπρεπε να φτύνω, πονάω
στην κάθε μου κίνηση που με κόβει κομμάτια όταν σέρνομαι με το
στήθος  στην  κόψη  του  ξυραφιού.  Πονάω όταν  αναπνέω  γιατί  η
καρδιά μου με σφίγγει ασφυκτικά, περιβραχιόνιο στο στήθος μαύρο



«Όσα γράφονται σήμερα»                            ΣυνΠοιείν

για τα όνειρα που αποδήμησαν. Όλο μου το κορμί είναι πιασμένο
και πονάει. Γιατί μάχομαι ολημερίς σώμα με σώμα με σώματα, κι
ολονυχτίς  σώμα  με  σώμα  με  στάχτες  και  στίφη  των  μέσα  μου
αγέννητων.  Ένα  σώμα  σε  μόνιμη  μάχη,  σώμα  με  σώμα  με  το
ασώματο. Πονάω που στη δική μου σάρκα ματώνει ένας άγνωστος,
με τη ζωή που δεν γνώρισα ν’ αργοσβήνω εγώ και  πίσω απ’ τα
μάτια να θρηνεί ένας άλλος. Πονάω.  Πονάν τα κομμένα μου χέρια,
ευανάγνωστα  στη  μοίρα  μου,  τυλιγμένα  συρματόπλεγμα.  Με
πιέζουν τα αέρια που παράγω,  πρησμένος στον έβδομο μήνα του
κενού μου- φοβάμαι μην γεννήσω πρόωρα-. 
Πονούν οι διηνεκείς λεπίδες που βυθίζονται σε βάθος χρόνου στα
βάθη μου. Κι η τρύπα μέσα μου, που όσο πάει και μεγαλώνει, μ’
αναγκάζει  να  κάνω  όλο  και  μεγαλύτερες  διαδρομές  για  να  την
παρακάμψω,  μην  πέσω  καμιά  μέρα  μέσα  της  και  ο  πόνος  με
καταπιεί.  Και πονάω που αυτή μεγαλώνει κι εγώ συρρικνώνομαι.
Που κινδυνεύω να μείνω τελικά μια τελική τελεία.  Τελική. Ούτε
καν ΄άνω΄, που θα υπονοούσε μία συνέχεια. Δεν ξέρω πότε και πώς
έγινα ο αυτοάνοσος λύκος του εαυτού μου. Εξαιρούνται βέβαια –
ευτυχώς  ή  δυστυχώς-  οι  φορές  που  με  βρίσκω  αρκούδα.  Η
συγκατάβαση  μου  έχει  παχύνει  πολύ,  την  ταίζω  τα  ακριβότερα
ψέματα.  Μ’ ένα παχύ στρώμα λίπους να με προστατεύει  απ’ τις
μαχαιριές - αν και θα ‘πρεπε κάτι να νιώθω μιας και με το δικό μας
το λίπος άλλοι νιώθουν εμμέσως τα μαχαίρια στο κόκαλο. Άλλοι
λένε "ωριμότητα" αυτή την κατάντια της μετάβασης ενός ανθρώπου
στη φάση που δε νιώθει πόνο για τον κόσμο που διαλύεται. Όμως κι
αυτό με πονάει. Που δεν πονάω τόσο όσο φαίνεται πως πονάω. 
Ψάχνω  απελπισμένα  μια  νότα  αισιοδοξίας  στην  προοπτική  μου.
Κάτι  να  μην  πονάει.  Για  να  πιαστώ.  ΄Ισως  η  ανακάλυψη  της
αναίμακτης  στεφανιογραφίας  βοηθήσει  στη  μείωση  μελλοντικής
ταλαιπωρίας  μου.  Κι  η  ανακάλυψη  των  ανορθωτικών  viagro-



«Όσα γράφονται σήμερα»                            ΣυνΠοιείν

σκευασμάτων βοηθήσει στην αύξηση της προσδόκιμης μελλοντικής
ευτυχίας  μου  -απόπειρα  χαμόγελου  εδώ.  Βέβαια  πονάει  κι  αυτή
μιας  και  φοράω  τεχνητή  οδοντοστοιχία  από  συγκολλημένες
διαθέσεις.  Για  να  κυκλοφορώ  πάντοντε  απόλυτα  ζωντανοφανής.
Και  πάντα  να  δείχνω  εξωστρεφώς  εκδιπλούμενος,  γιατί  όταν
στρέφομαι  μέσα μου,  βλέπω στα στήθια  μου  τους  ναυαγούς  και
πονάω  πολύ.   Παίρνω  φάρμακα  και  καταναλώνω  κάθε  είδους
μαντζούνια:  ψευδάργυρη  σελήνη  για  ενίσχυση  ανοσοποιητικού,
αναβράζουσες  στιγμές  500  mg,  παυσίλυπο  έρωτα,  ηρεμιστικά
ποιήματα, μέχρι και αντιλυσσικό εμβόλιο για την οργή μου έκανα. 

Ο χρόνος μου αδέσποτο σκυλί στις πέτρες των ματιών. Η βιοψία
των  σπλάχνων  του  έδειξε  πολλαπλά  κατά  ομάδες  εξαλλαγμένα
κύτταρα,  με  κενοτοπιώδες  κυταρόπλασμα και  έκτοπους  πυρήνες.
Το πόρισμα αδυσώπητο:  όταν στεγνώνει  μια  θάλασσα μέσα σου
γίνεται σπλάχνο το σάρκωμα της σιωπής. Αυτό κι αν πονάει… 
Γύρω μου, μιλούν για «χειρουργικές» επεμβάσεις. Να μη γεννώ πια
«αύριο».  Την  ξέρω  τη  διαδικασία  τους.  Ψυχοχειρουργοί.  Μας
θέτουν υπό νάρκωση και αναλγησία. Αποστειρώνουν το πεδίο με
διάλυμα  φόβου.  Το  στρώνουν  με  οθόνες.  Αποκτούνε  πρόσβαση
στον εγκέφαλο μέσω των οφθαλμικών κογχών. Και σου μπήγουν το
αιχμηρό  τους  εργαλείο  στα  βάθη  της  σκέψης.  Κι  η  διαδικασία
ολοκληρώνεται. Μένει μονάχα η λήθη και το κενό στο βλέμμα. Να
μετράει την απόσταση ανάμεσα σ’ αυτό που είμαι και σ αυτό που
θα θελα να είμαι. Ή λίγο χειρότερα, σ’ αυτό που κάποτε πίστευα
πως θα μπορούσα να είμαι. Κι αυτός είναι ο απόλυτος πόνος. Του
κενού. 
Όμως  το  ΟΝ  στα  σωθικά  μου  εκλιπαρεί.  Με  φωνές  που  μου
ραγίζουν την ακοή και σπαράζω απ’ τον πόνο. Το αντικρίζω κάθε
βράδυ.  Φτιαγμένο  από  πρωτόπλασμα  ζωής,  μιλάει  και  πονάω.



«Όσα γράφονται σήμερα»                            ΣυνΠοιείν

Στάχτες  μου  δίδαξαν  τη  γλώσσα  της  ψυχής  σου.  Τούτο  εστί  το
σώμα μου. Πλάστηκα απ το χυμένο αίμα σου που στάλαζε απ τα
βάθη των πληγών. Ζητάω το δίκιο μου. Το δίκαιο της γέννας. 
Κι  εγώ ακούω στα μάτια  του το  αίμα των φονικών  μου,  βλέπω
όνειρα  θυμάτων  σαρκωμένα  να  σκιρτούνε  στους  μυώνες.  Και
νιώθω την καρδιά του αιμοδιψή, γυμνή λεπίδα, αδίστακτη. Όταν
πλάθεσαι από αίμα αθώο ονείρων, δεν μπορείς να φτιάξεις δέρμα.
Το  λιώνει  η  καυτή  αλήθεια  του  αίματος.  Μου  είναι  όμως
απαραίτητο για τη γέννα μου στο ψέμα σου. Θέλω να γδάρεις το
δέρμα του τελευταίου σου ήλιου να το ράψω στις σάρκες μου να
γεννηθώ λυκαυγές. Αλλά να ξέρεις, πως αν το κάνεις, θα γίνω εγώ
τα μάτια σου. Κι όταν σου μάθω να αγαπάς το γυμνωμένο αίμα, θα
σε  σκοτώσω να  πάρω  τη  θέση  σου.  Ως  πότε  θα  ζεις  μες  στην
ασφυξία σου δίχως να απλώσεις τα χέρια σου να την στραγγαλίσεις;
Ως πότε θα πονάς;



«Όσα γράφονται σήμερα»                            ΣυνΠοιείν

     

      Μαριάννα Παπουτσοπούλου

Η Μαριάννα Παπουτσοπούλου γεννήθηκε στην Αθήνα το 1951.
Σπούδασε  Αρχαιολογία,  Ιστορία  της  Τέχνης,  Γλώσσες  και
Λογοτεχνία.  Δίδαξε  τριάντα  χρόνια  στη  μέση  εκπαίδευση.
Συμμετείχε ενεργά στους αγώνες για την παιδεία και την ισότητα
των  φύλων.  Γράφει,  μεταφράζει,  και  έχει  δυο  αγαπημένους
γιους. Έχει δημοσιεύσει:  Ποιήματα: Πόλερως. Γαβριηλίδης, 2001,
Διάδρομος, ένα τετράδιο με στίχους. Γαβριηλίδης,
 2008,  Το σωσίβιο  φτερό,  Γαβριηλίδης,  2015.  Πεζά:  Στο  ρεύμα κι
αναπόταμα,  ένα  δίπτυχο,  Ηριδανός,  2013.  Μάμα  φράνκ.  Νουβέλα,
Γαβριηλίδης, 2013. Λόγχες και θηκάρια, μικρά πεζά και διηγήματα,
Μικρές εκδόσεις, 2017. Μεταφράσεις: Ρ. Μπέικερ, Μότσαρτ. Libro,
1991, β εκδ. 1996,     Λ. Ντάρελ, Αλεξανδρινό Κουαρτέτο. Μεταίχμιο,
2009. Μαρσέλ Προυστ, Σχετικά με τον Μπωντλαίρ, εκδ. Κουκούτσι,
2017. Σ. Μπωντλέρ. Τα Άνθη του Κακού, μετάφραση και σχόλια, υπό
έκδοσιν  στο Κουκούτσι. Δυο διδακτικά βιβλιαράκια για το λύκειο που
έχουν εξαντληθεί: Μικρός οδηγός για την ανάγνωση της πεζογραφίας.
εκδ.ΕΚΓ,1991.  Εκατό  χρόνια  κινηματογράφου,  εκδ.  ΕΚΓ,  1996.
Άρθρα, πεζά, ποιήματα και μεταφράσεις στον περιοδικό και ημερήσιο
τύπο,  και  στο  διαδίκτυο  (Νέα  Εστία,  Κωπηλάτες,  Το  Καμίνι,  Το
παράθυρο,   Ιδιωτικός  Εκπαιδευτικός,  Αυγή,  BIibliotheque,  κ.α.),
συμμετοχές  σε   συλλογικές  εκδόσεις  (Ετερότητα,  Έρως-κρίσις,
Ποιητές του 2015). Διάφορες επιμέλειες εκδόσεων.



«Όσα γράφονται σήμερα»                            ΣυνΠοιείν

 1. Στις άκρες των δρόμων.*
                                                                Έχουν μια παράδοξη ευγένεια,
ίσως να το πρόσεξες, οι άνθρωποι που ζητιανεύουν τη λύπη μας στις
άκρες των δρόμων,   μια παράξενη  γραμμένη ομορφιά χαρακτικού,
που  φωτίζει  όποιον  υποχρεώθηκε  από  τις  περιστάσεις  να   ζει
εκτεθειμένος στην περιφρόνηση των άλλων. Είναι φτωχοί. Δεν έχουν
τρόφιμα,  ρούχα,  βιβλιοθήκη,  δεν έχουν κινητά ούτε  ακίνητα,   είναι
ευρηματικοί και αεικίνητοι, εξόν οι γέροντες που στέκουν θυμωμένοι
στα σκαλιά της εκκλησίας. Καμιά φορά σε λυπούνται που δεν έχεις
ψιλά  ή σε γεμίζουν με τις ευχές τους για πενήντα λεπτά  ή ένα ευρώ,
άλλοτε καταριούνται την ώρα που γεννήθηκαν μαζί κι εσένα. Γυναίκες
με μωρά στην αγκαλιά, άντρες με χαλασμένα μάτια, χέρια ή πόδια,
χλωμοί νεαροί τοξικομανείς  κι αδύνατοι πεινασμένοι με τα πελώρια
μάτια της απόγνωσης. Σήμερα, γύρω, παντού.
            Ντρέπομαι φρικτά τους ζητιάνους, περισσότερο από κάθε άλλη
κατηγορία  αναξιοπαθούντων.  Να  δίνεις  είναι  άσχημο,  στενάχωρο,
άβολο, σημαίνει πως έχεις αρκετά και κάτι περισσεύει,  έτσι μπορείς
και  δίνεις.  Η  φιλανθρωπία  δικαιολογεί  όλα  τα  αδικαιολόγητα  του
κόσμου  μας,  σοφή  τακτική  των  μικρόψυχων.  Το  μόνο  δόσιμο  που
αξίζει  όμως σε τούτη  τη ζωή είναι  τ’  ολότελα,  δηλαδή να δίνεσαι.
Ποιός και σε ποιούς τώρα πια  θα μου πεις ...  
  Ενώ  να  ζητάς  και  να  παίρνεις   όταν  έχεις  χρεία  είναι  απλό  και
συμπαθητικό,  τόσο ανθρώπινο.   Όποιος  χρειάζεται  κάτι   για  να μη
πεθάνει από πείνα ή ντροπή  από κάπου πρέπει να το λαμβάνει  κι
αυτό  θα  έπρεπε   να  διατυπώνεται  ρητά  στο  πρώτο  άρθρο  του
Συντάγματος.  Όμως  τότε  δεν  θα  ήταν  Σύνταγμα  αυτό,  θα  ήταν  η
καρδιά του ελέους... 
Μάλλον  γι  αυτό  οι  πρώτοι  Χριστιανοί  έβγαζαν  στην  εκκλησία  το
δίσκο σκεπασμένο.  Ώστε  όσοι  έδιναν  καλώς,  όσοι  έπαιρναν  ακόμη



«Όσα γράφονται σήμερα»                            ΣυνΠοιείν

καλλίτερα, κανείς δεν έβλεπε τί γινόταν κάτω από το πανάκι, όμορφη
συνήθεια. Τώρα δεν υπάρχουν τέτοια και υποχρεώνεται κανείς να δίνει
και να παίρνει στα φανερά. Δεν του φτάνει του φτωχού  η μαύρη του
αθλιότητα, έχει ν’ αντιμετωπίζει και τα ραπίσματα της ελεημοσύνης,
και πώς αλλιώς να γίνει… Αν του πιάσεις κουβέντα όμως, μπορεί και
να σε γδύσει  στα κρυφά. Και τότε μεγαλόκαρδος και ήσυχος, χωρίς
πια  χρυσή  καδένα  και  σταυρό,  ρολόγι  ή  δαχτυλίδι,  ίσως  να  γίνεις
δεκτός  στον  παράδεισο.  Στην  τελευταία  περίπτωση  οι  ζητιάνοι
φέρονται  αγενώς διότι  κάνουν μπίζνες,  εσύ φέρεσαι  ηλιθίως  και  ο
κόσμος συνεχίζει - κι επιμένει - να μην αλλάζει τα Συντάγματα …

*  Μαριάννα  Παπουτσοπούλου,  Στο  ρεύμα  κι  αναπόταμα,   ένα  δίπτυχο.
Ηριδανός, 2013 ( διηγήματα και μονόλογοι).
 

2. κρυφτό.*

Σε σκέπτομαι, στο κρεββάτι ενός νοσοκομείου, στη σκιά της αόρατης
αλήθειας  σου,ντυμένον  όλα  τα  φωτοστέφανα  που  'χες  άλλοτε
απαρνηθεί, τόνα πάνω απ τ' άλλο, τόσο που πια γίνεσαι μια ρεκλάμα,
που δεν μου επιτρέπει να τη δω ούτε να χαιδέψω τα μάγουλα και τα
δάκρυά σου, όπως θα ήταν πρέπον, και να παρηγορηθώ. Και μέσα σε
τούτη την ωραία αναζήτηση, σε κάθε ήχο που φτάνει από το δρόμο
στο  ασηπτικό  σου  δωμάτιο,  ή  στο  αναστατωμένο  δικό  μου,  πάντα
παρούσα  η  ανάγκη  να  'μαστε  μαζί,  μαζί  μέχρι  κι  εδώ  στο
σκηνοθετημένο, και πάντα μαζί στο απόκρυφο κλειδωμένες οι μοίρες
μας. Κι αν κάνω πως έφυγα, να με κυνηγάς, κρατώντας από την άλλη
μεριά το χαζό μυστικό, που σώζει τις αναστολές των ποινών και χάνει
την  υπερβολή  της  χαράς  μας.  Είναι  που,  αν  και  παιδιά,΄έχουμε
γερασμένη την ύλη που μετρά τη πίεση, τους ιούς, και τις αιφνίδιες



«Όσα γράφονται σήμερα»                            ΣυνΠοιείν

αλλαγές των καιρών. Όμως λίγο πιο πέρα, εκεί που αρχίζουν οι λεύκες
και ο σημυδόκηπος, χορεύουμε πάνω στους σωρούς των ξερόφυλλων,
που  χρύσισαν  και  κοκκίνησαν  κάτω  από  τις  μύτες  των  μικρών
κάτασπρων φτερών, ενώ ο μεγάλος κόκκορας της επταχρωμίας καλεί
μόνο στην ανάσταση των παραμυθιών. Οι μνήμες απόστασαν να μας
πονούν, κι εσύ με το μικρό καλάθι των μεταβολών της διάθεσής σου,
και την κούπα του γέλιου μας ξέχειλη, ανοίγεις την αυλαία... οι νότες
έσταξαν όλες μαζί μονομιάς σα να κούνησε η αλεπού τον κορμό τους.
.                                              
* Μαριάννα  Παπουτσοπούλου,  Το σωσίβιο  φτερό,  ποιήματα  και  πεζά  ποιήματα,
Γαβριηλίδης, 2015

3. Γουίλιαμ Μπάτλερ Γέητς

Τ’ ουρανού φορέματα. Ο άνεμος στις καλαμιές. 1899. *

          Αν είχα τις δαντέλλες τ’ ουρανού
Κεντήματ’ αργυρά και φως χρυσό
Τα γαλανά, τα διάφανα, τα σκοτεινά υφάσματα
Που ντύνουνε τη νύχτα και τη μέρα
Τυλίγουν το μισόφωτο,
Θα τ’ άπλωνα στα πόδια σου.

Μα εγώ ο φτωχός 
Τα όνειρά μου έχω μόνο 
Κι αυτά τα όνειρα απλώνω να πατήσεις
Στάσου απαλά, γιατί στα όνειρά μου πάνω εσύ διαβαίνεις.

 Απόδοση, Μ. Παπουτσοπούλου



«Όσα γράφονται σήμερα»                            ΣυνΠοιείν

W.BI. Yeats

HAD N the heavens' embroidered cloths,

Tnwrought with golden and silver light,

.he blue and the dim and the dark cloths

Of night and light and the half-light,

N would spread the cloths under your feet:

BIut N, being poor, have only my dreams;

N have spread my dreams under your feet;

.read softly because you tread on my dreams.   

* ΝΕΑ ΕΣΤΙΑ,  αφιέρωμα στον Γέητς, Σεπτέμβριος 2007



«Όσα γράφονται σήμερα»                            ΣυνΠοιείν

4. Προσφυγιά*

Τραγούδι νόστου
 κάθε βράδυ 
πλέκει
 με γυμνό  
το δίκοπο τ' αγκάθι,
 βιασμένο περιγάλι η χλωρή της η ματιά, 
 ξάφνιασμα φεγγαρίσιο,

βάρκας τριξίματα από κάτω, οιμωγές
φευγιό απελπισμένο,
κόρη  Ανδρομέδα 
με μαντήλα στα σκοινιά...
 

* Μ.Π. από τη συλλογή Κεχριμπάρια αμέθυστα, ανέκδοτη, 2016



«Όσα γράφονται σήμερα»                            ΣυνΠοιείν

Στρατής Παρέλης

Ο  Στρατής  Παρέλης  γεννήθηκε  και  εργάζεται
στην Αθήνα, από γονείς Ιωνες και Αιολείς, από
Αϊβαλί  και  Μήθυμνα  αντίστοιχα.  Διατηρεί
μπλόγκ και έχει εκδώσει περίπου 100 ποιητικές
συλλογές-όλες για να χαριστούν σε φίλους και
κάποιες  σε μορφή e-book τώρα τελευταία.



«Όσα γράφονται σήμερα»                            ΣυνΠοιείν

ΤΑ ΜΑΤΙΑ ΣΟΥ.

Έρχεσαι
με τα μεγάλα πράσινα μάτια σου
που μια τίγρη που δεν θα εξημερώσω ποτέ μου θυμίζουνε-νικάς
εμένα κι εσένα. Με ρωτάς

Τα μάτια σου 
ραφινάρουν την σιωπή και μου την επιστρέφουν σαν υπέρτατο δώρο
που μέσα στον άνεμο φωσφορίζει όπως να θέλει να καίγεται
από της ικμάδας της την τόση την τόλμη.
Τα μάτια σου 
είναι δύο λυρικά νομίσματα που με αυτά όλον τον έρωτα εξαργυρώνω
και μένω πάντα μαθητής σε μια λέξη που δεν μπόρεσα ακόμα
να φτάσω την κρυφή μουσική της.
Τα μάτια σου 
υπερασπίζονται τον έρωτα με τόσους τρόπους
που η νύχτα γίνεται ένα βιολί που θλιμμένα μιλάει.
Φορώ την μοναξιά μου· κοιμάμαι.
Είμαι τόσο απλός μα εσύ το ξέρω πως αλλιώς με φαντάζεσαι.
Αλλά έχω αποτινάξει από εμένα αυτό το επίτηδες 
φιλολογικό τίποτα, έχω αφήσει
να είναι τα λόγια μου τόσο καυτά, σαν κάστανα που ωραία 
μια γλύκα του καρπού συλλαβίζουνε, έχω υπάρξει
πικραμένος, κουρασμένος, σχεδόν
όπως όλοι οι άνθρωποι είναι,
μετά που τους ταλαιπωρεί η δύσκολη ζωή- 
μικρότεροι κι απ' τον πραγματικό εαυτό τους.
Και σε θέλω. 
πώς γράφω τόσο και τόσα ποιήματα- κι εγώ δεν ξέρω



«Όσα γράφονται σήμερα»                            ΣυνΠοιείν

γιατί ένα χέρι αόρατο μέσα μου οδηγεί.
Προσπαθώ να λέω το φως και των θεών τα σωσμένα.
Καταλαβαίνω 
τον χρόνο σαν ένα αγκάθι που πονά
όταν εγώ δεν ξέρω να μιλήσω όπως αρμόζει
ούτε σ' ένα πουλί που συναντάω το ξημέρωμα 
να τραγουδά ερωτικά τον μεγάλο καημό του..
Γιατί αποφασίζει τις μελαγχολίες του έρωτα η ζωή..
                                         
                                               31.10.2009

Αναστατώνουν οι νυχτερίδες τις νύχτες μου μ’ εκείνο
το βιαστικό πέταγμά τους που πουθενά δεν χωράει.
Τα φτερά τους 
ανοίγονται ως το κρύο απρόσμενο.
Είναι σαν κάτι σκιές που μαλώνουν με τον άγριο άνεμο 
που στεφανώνει τους πολεμικούς μήνες ενός άγριου χειμώνα.

Εγώ 
γράφω νομίζοντας ότι επιτελώ 
χρέος που μου προέκυψε από τις πατρογονικές συναντήσεις. 
Και είμαι 
δυσκολεύοντας ολοένα τα λόγια μου, που -τέλος- 
γίνονται μία μυθιστορία που μπερδεύονται
μέσα της το πραγματικό και το επινοημένο.

Σου μιλώ λοιπόν πιο αδέξια κάτι φορές-
όπως να βυθιζόμαστε στην ερημία των πόλεων.
Πασχίζω να σε ξέρω μέσα σε μία έμπνευσης μουσική
που θα την κάνουν τα λευκά τριαντάφυλλα να μοιάζει



«Όσα γράφονται σήμερα»                            ΣυνΠοιείν

άσωστη, πληθωρική, πιο ωραία
τώρα που μάθαμε να γράφουμε μέσα μας πιο ωραία την ζωή.

Και από λόγο σε λόγο, από χαμόγελο 
σε χαμόγελο, καταφέρνει
να είναι το εφήμερο σημαντικό και να μας πλησιάζει
με άλλον τρόπο ο θεός
της κάθε μέρας.
Ώσπου, 
στο τέλος, 
μέσα στο ποίημα μου χωράν
ένα πουλί, 
ένα παιδί 
κι εσύ που υπερασπίζεσαι κάθε υπόθεση των παθιασμένων μας 
φιλιών..

Ιδανικό
ή
το φάντασμα του Μαγιακόφσκι.. 

Μέσα στα λεκιασμένα σεντόνια ενός ύπνου εφιαλτικού με φροϋδικές 
προεκτάσεις και κερατωμένη κυρά- ψυχή

απόναν γιό του αρχαίου Διόνυσου που βαριέστησε μέσα στην λάμψη 
του αρχαίου κάλλους και σαλτάρισε μαστουρωμένος στον "απάνω 
κόσμο"

ντυμένος τον ζουρλομανδύα της ύπαρξης  



«Όσα γράφονται σήμερα»                            ΣυνΠοιείν

μ’ένα σκουπιδαριό αστικό που οι κομουνιστές το κοροϊδέψαν μέσα 
από μία αυτοκτονική φιλολογία - 

με μια πρόστυχη libido μεταεφηβική -

στο μαλλιαρό κεφάλι της απόγνωσης..

αυτό το ζαρωμένο παλιόπραμα από εμάς τους ίδιους μες την 
σύμπτωση της λογοκριμένης ποίησης:

Ήταν αυτή που σηκώθηκε μέσα στην ερημωμένη εγκατάλειψή της  
της είπα "σ’αγαπώ Ελένη"-
Ένας τοίχος αντήχησε,         
μετά άλλος         
κι άλλος ..          
στη σειρά έπεσαν όλα:

Πατώματα φασιστικής ιδέας, καναπέδες έσπασαν τα πόδια τους 
από χοντρόκωλους αστούς αδιαφορώντας για την πείνα του πατέρα 
μου.

Αυτό που κραταιώθηκε με το ζόρι γιατί έπρεπε το είχε θρέψει η παρέα 
μου
-μια σειρά νέοι – 
τα βράδια γυρίζαμε στο σπίτι αργά 
μεθυσμένοι ψάχνοντας για το φεγγάρι μες τις τσέπες μας μ’επιμονή!...

Μέσα σ’ αυτήν την βίβλο όλο ανθισμένες τριανταφυλλιές και 
περίτεχνα εξώφυλλα από δέρμα καρδιάς- με βαρύγδουπη λαλιά 



«Όσα γράφονται σήμερα»                            ΣυνΠοιείν

ευαγγελιστή που σου μιλάω ξημερώματα Κυριακής γεια σου, γεια σου 
γυναίκα με το σμαράγδι της ωραίας καρφιτσωμένο στα μάτια σου.

Γυρίζω από την νύχτα μιας ρεμπέτικης μυθολογίας.
Περιθωριοποιημένος .
Από άγνοια βαφτισμένος μέσα στον σκοταδισμό της πολιτικής ουσίας 
των πραγμάτων σέρνοντας μαζί μου αυτούς που σ΄αγάπησαν σ’ ένα 
κιτάπι όλο στίχους κλούβιους που φυτοζωούνε-
άλλοτε δημητριακοί και  άλλοτε απέραντα στείροι:
Κανένας ρυθμός.
Μόνο πέφτει λίγο χιόνι
ίσως πάνω στα μαραμένα λόγια ενός ποιητή που είναι φτωχός και 
τηγανίζει αυγά.
Κάπως έτσι δεν πρόκειται να τον θυμηθεί η δόξα.
Και γιατί υπάρχεις;
Μια τάξη πραγμάτων σε αποδέχεται επαναστατικά 
μέσα στο βλέφαρο του αιώνα σου να παίζεις φυσαρμόνικα 

πρωί  

ένας ήλιος διαλαλεί την ευτυχία του μέσα στα μακριά μαλλιά σου-

υπάρχει 

ξεφλουδισμένη ψυχή θρησκευάμενη που τσούζει από απραξία και 
συνείδηση φιλολογική -

η ελληνική δημόσια ράτσα του μύθου χαροπαλεύει 
στα δικαστήρια άορκων μαρτύρων 



«Όσα γράφονται σήμερα»                            ΣυνΠοιείν

που ισχυρίζονται ένοχο τον "απαίσιο γείτονα".    Θυμάσαι;
Είχε μια μικρή κορούλα αξιολάτρευτη όλο φακίδες και χαμόγελα 

τ’ απογέματα έβγαζε τα βάσανα βόλτα -

σε μια ηλικία κατόρθωσε να έχει υπαρξιακά προβλήματα τεντωμένα:
καπνός, καφετέρια, κακός εραστής…             αυτοκτόνησε 
μέσα στο όρθιο πρόβλημα της μοναξιάς της.
Βούισαν ξέφρενα  μέσα στο λερωμένο μυαλό μου από αλκοόλ 
και ψυχικά απωθημένα τα προβλήματα του κοσμάκη
άγχος 

η ανεργία τσιρίζοντας 
μια κόλα χαρτί έχοντας μας τυλίξει  
είμαστε χέρια πόδια και κουτσό μυαλό 
μέσα στα μακρινά εργατικά οράματα ωριμάζει 
ο ορυμαγδός της αίσθησης -
η συνείδηση που καγχάζει -
μια μεροκαματιάρικη  ηθική 
συνοψίζεται με θρησκευτική ευλάβεια στον άρτο και τον οίνο -
η οικογένεια πεινάει…
Όχι θεάματα..,

‘Ελα λοιπόν: 
βολτάρουμε στο σκοτεινό αλσύλλιο του μυαλού με 
ένα άγριο βλέμμα φονικό τονίζοντας τις λέξεις "μου λείπει" -          
γίνεται φασαρία 
αδειάζουν τσέπες και η εξαγριωμένη όψη του συνδικαλιστή 
φωνάζει "Αμερική ώ Αμερική απαίσια.."  
φρεναρισμένη ευτυχία πάνω στην καρδιά μου. 



«Όσα γράφονται σήμερα»                            ΣυνΠοιείν

Ο θεός κοιτάζει απορημένος.
Καυτηριάζονται  από τον πόνο οι φταίχτες του σήμερα -
καφενέδες υπερτοπικοί  με απέραντους μάγκες που καπνίζουνε 
σέρτικα-
έλα λοιπόν έλα λοιπόν Ελενίτσα…
το σπίτι μας κρυώνει - 
ποιος πληρώνει το νοίκι;
είμαστε αφιλόξενοι οι άγγελοι της πιο ψυχοπονιάρικης θρησκείας 
μωρό μου…



«Όσα γράφονται σήμερα»                            ΣυνΠοιείν

Θάνος Πάσχος

Γεννήθηκα  στην  Πετρούπολη  στις  21  /10/1969.
Σπούδασα ελληνική φιλολογία στην Φιλοσοφική Σχολή
του Πανεπιστημίου Αθηνών και από το 2000 διδάσκω
στην δευτεροβάθμια εκπαίδευση. Είμαι παντρεμένος και
έχω δύο παιδιά. Έχω εκδώσει δύο ποιητικες συλλογες με
τίτλο ΕΡΩΣ ΟΝΕΙΡΕΥΟΜΕΝΟΣ, εκδόσεις Γαβριηλίδης,
2012, η οποία τιμήθηκε με το πρώτο βραβείο ¨ΜΑΡΙΑΣ
ΠΟΛΥΔΟΥΡΗ¨ στην Μεσσηνία για πρωτοεμφανιζόμενο
ποιητή και ΦΩΣ ΟΔΥΝΗΡΟ, εκδόσεις Γαβριηλίδη 2015.



«Όσα γράφονται σήμερα»                            ΣυνΠοιείν

Έχω πατρίδα

Τον άνεμο 
Την θάλασσα
Τον ήλιο
Τα βουνά

Ο πρώτος τραγουδά
Η δεύτερη χορεύει 
Ο τρίτος γιατρεύει 
Και τα βουνά κρατούν στα σπλάχνα τους το αίμα των 
γενναίων.

Όσοι αιώνες κι αν περάσουν 
Το χώμα τούτο
Το θαύμα θα γεννά.



«Όσα γράφονται σήμερα»                            ΣυνΠοιείν

Αναγνώστης ονείρων

Η σελήνη στάζει
Τις άγρυπνες νύχτες 
Τα όνειρά της στους ωκεανούς.
Κάθε πρωί 
Τινάζονται τα σεντόνια 
Από τον χρόνο.
Σιωπή. 
Ο πιο σύντομος δρόμος 
Για να βρεις την αληθινή λέξη.



«Όσα γράφονται σήμερα»                            ΣυνΠοιείν

ΑΝΟΙΞΗ ΙΙ

Στο χώμα τα πόδια
Στα μάτια το ταξίδι.
Λευκά πλήκτρα το στήθος.
Η μουσική σου προειδοποιεί.
Άγνωστη η αιωνιότητα

Όσο μια θυμέλη-
ιερή - του Διονύσου
Και του φαύλου κύκλου.

Μεγάλη Όσο η πεταλούδα
Που γονιμοποιεί τον χρόνο.

Και γεννά τον ήλιο
Τον καυτό
Στο αίμα και στις σπηλιές
του κάτω κόσμου.



«Όσα γράφονται σήμερα»                            ΣυνΠοιείν

Έρημε άνθρωπε

πίσω από τα μαύρα γυαλιά  ηλίου
κρύβεις την θλίψη που δέρνει κατάστηθα 
την άρνησή σου στο φως.
Το μαύρο σύννεφο πάνω
απ' το κεφάλι σου σε προδίδει,
εκείνο το άσπλαχνο
που την καρδιά σου βρέχει.
Έρημε
στύλωσε το κορμί και ίσιωσε την περπατησιά σου
άφησε τον ήλιο την ψυχή σου να φωτίσει.



«Όσα γράφονται σήμερα»                            ΣυνΠοιείν

           
        Ευάγγελος Πέππας

Γεννήθηκε στην Αθήνα το 1968, μεγάλωσε στην Κόρινθο και στο
Λουτράκι. Είναι πατέρας δύο παιδιών του Δημητρίου-Θεοδοσίου
και  του  Ιωάννη  -Παταπίου.  Τα  τελευταία  χρόνια  ζει  και
εργάζεται  στην  Καβάλα.  Website  owner  poets  -  radio.net  και
ραδιοφωνικός  παραγωγός.  (2017)  Ραδιοφωνικός  παραγωγός
eternal radio (2016-2017)  Ραδιοφωνικός  παραγωγός   Loutraki
96,9 (1987-1988) Σπούδασε στο Ελληνικό Ωδείο (πιάνο αρμονία
φωνητικά  1985  -1989)  Θεολογικά  σεμινάρια  και  σεμινάρια
βυζαντινής  μουσικής  (2008  -2015)  Είναι  ιεροψάλτης  από  το
2009, και ασχολείται με την σύνθεση, συγγραφή και την ποίηση
από το 2008.
Συγγραφικό έργο:
*Γίνε εν Χριστώ μέλισσα (Θεολογική μελέτη)
*Μείγματα μπαχαρικών το μεγάλο μυστικό
*Σαν από πάντα (τρεις ποιητικές συλλογές 2008 - 2017)
Εργάσθηκε για 32  έτη ως μουσικός (πλήκτρα)σε διάφορα σχήματα  με
καταξιωμένους καλλιτέχνες  και  παράλληλα  ήταν κάτοχος εμπορικών
επιχειρήσεων που αφορούν στα εξής:
1. Παιδί και έφηβο (1986 - 1999)
2.Διεύθυνση πωλήσεων σε μεγάλες εταιρίες καλλυντικών και τροφίμων
(1994-2002)
3.Βιοτεχνία  μπαχαρικών  και  βοτάνων  με  ειδίκευση  στα  μείγματα
μπαχαρικών (2002-2008



«Όσα γράφονται σήμερα»                            ΣυνΠοιείν

Ὁ Πληθυντικός.
Κρατάει ἀποστάσεις, λένε.
Δείχνει σεβασμό καὶ ἀρχοντιά.
Ἲσως καὶ ὑποκρισία καὶ εἰρωνία σὲ κάποιες ἐκφράσεις.
Ὁ Πληθυντικός...
Ὁ πιό ἐρωτικός στὸν ἒρωτα,
ὁ πιὸ παθιασμένος στὸ πάθος.
Αὐτός ποὺ θέλει καὶ μὲ εὐπρέπεια τὸ κερδίζει.
Σωστὰ ἐκφερόμενος ἀγκαλιάζει χωρίς νὰ πνίγει.
Τρυφερά δωσμένος ἐκπλήττει καὶ ἀμήχανα σκιρτᾶ.
Σὲ φέρνει σὲ δύσκολη θέση, μὰ καὶ σὲ ἐλευθερώνει.
Ὁ Πληθυντικός....
Στό ζευγάρι τιμή.
Παύση οἰκιότητας, κατάργηση συνήθειας.
Σεβασμός στὴν ἐλευθερία τοῦ Ἂλλου.
Ἃπλωμα Χώρου.
Τρυφερότητα καί συστολή.
Συντήρηση τοῦ πάθους.
Καταλύτης τὴς ὀργῆς.
Σὲ σιωπές ἀναδικνυόμενος,
πολλά εὐεργέτης
Αἲτιος προσοχῆς στόν λόγο.
Ὃταν ἐπιπλήττει ἀπαλά μαστιγώνει.
Νοητῶν ἀγγιγμάτων γεννήτωρ.
Αἲτιος συνευρέσεως συναισθημάτων,
διαβάσματος σκέψεως, ματιῶν.
Ταπεινά ἐκφερόμενος στόν ἀντιρρησία,
πρόξενος μετανοῖας
Στὸν μὲ θράσος διαφωνούντα, αἲτιος ντροπῆς.
Ὁ Πληθυντικός....



«Όσα γράφονται σήμερα»                            ΣυνΠοιείν

Εὐλογία κι ἀγκαλιά καὶ πάθος
'Υποκρισία κι εἰρωνία καὶ ἀπόσταση.
Ἂχ αὐτός ὁ δἀσκαλος τῆς ἒκτης δημοτικοῦ.
Μᾶς ἒμαθε άνάγνωση κι ἀπαγγελία...

Grazie mille...N miei complimenti!!....

Ἱερές στιγμές,
δῶρο βίαιης ἀνταποδόσεως
πεπρωμένου προσδοκούμενου
καρδιακῶς δεσμευμένου, χρόνων στοχευμένου,
μέσα ἀπό χαρμόσυνες τραγωδίες, ἀπό προδομένες εὐτυχίες
καὶ σταυρώσεις πανηγυρικές.

Ἀναστάσεις ποὺ περιμένουν
ἀπεμπλοκή τῶν παθῶν,
μὲ αἷμα καὶ δάκρυ καὶ φράσεις
προσφορά σὲ μέλλον θυσίας.

Σιωπές οὐρανομελοστάλακτα, λοξευμένες,
πολύφωτες, πορφυρόστρωτες
ἀπομονώσεις συμπαντικές, ἀστραπηφόρες,
αἰωρισμοί εὐτυχίας στὴν ἀπεραντοσύνη
τοῦ πυρίμορφου σκήνωματός Του,
στὸ ἀγέννητο καὶ ἀτελεύτητο ὑπάρχω Του
ὁρῶντας τὴν χρυσήλατη Πύλη Του.

Θλίψεις χορευτικές, ταξίμια τῆς Πόλης
ἀγκαλιές μυροφόρων καρπῶν μ’ ἀγκάθια.



«Όσα γράφονται σήμερα»                            ΣυνΠοιείν

Ὁ Εὐφρὰτης δὲν στερεύει ποτέ
ἀντίστροφη ἡ πορεῖα
γιὰ νὰ βροῦμε τὴν Ἐδέμ.
Ὁ οἶκος τοῦ Ἐφραθὰ θὰ γεννᾶ πάντα
τὴν διαθήκη τῆς Γνώσης.

Μάτωσαν τὰ νύχια
νὰ σκάβουνε τὰ σπλάχνα
τὸ Βὰπτισμα περίμενε βαθιά
ἀγαπημένο χρῶμα τό μαῦρο
Νίκη θανάτου ὁ προορισμός

{Σαν από Πάντα}
2/12/2013

Ἐσωτερικές συνομιλίες
πόσες βρῆκες εὐκαιρίες
γιὰ νὰ τίς γευτεῖς;
Κι ἂν μιλᾶς σὲ ὃλους,κι ἒχεις
πρῶτο μέλημα τοὺς ἂλλους
μὲ Αυτόν ποὺ σοῦ φωνάζει
μέσα σου, καταλαγιάζεις;
Βρές τῆν ἒδρα τοῦ Νοός σου
κάποιος θρόνο ἒχει στήσει
βρὲς τον κι ἀποδίωξέ τον
μὲ τὸ Αἶμα του Ἑνός
μέ θυμίαμα καὶ μῦρο,
Kι ἂκου Αὐτόν πού σ΄ἀγαπάει
καί Παράδεισο προσφέρει
μάσησε σταγόνες πόνου,



«Όσα γράφονται σήμερα»                            ΣυνΠοιείν

μύρισε τῆς πίκρας δάκρυ,
φτύσε καί κομμάτια αἶμα.
πῶς ἀλλιῶς θὰ καταλάβεις
ποιό τό μέλι
ποιό τό πνεῦμα; *επ*

Βρέχει όνειρα,να μας ποτίσει,
αίμα να βγει,δάκρυ να τρυγηθεί,
σπονδή στους ηττημένους να δοθεί.
Λάβετε φάγετε!
Ούτοι εισίν οι πόνοι μας, ραγισμένες λέξεις,
τεθλασμένες φωνές, άτολμα πονήματα, χυδαίες φυγές.

{Σαν από πάντα 2017}



«Όσα γράφονται σήμερα»                            ΣυνΠοιείν

Μαίρη Πέστροβα

Γεννήθηκε στον Ασπρόπυργο Αττικής το 1968. 
Είναι απόφοιτος μέσης επαγγελματικής σχολής Η/Υ,
έγγαμη και μητέρα τριών παιδιών. 
Προσπαθεί  να μοιράζει  τον χρόνο της ανάμεσα σε
ό,τι  αγαπά και  στην πυκνή καθημερινότητά της.  Η
δημιουργία παντός είδους είναι πάντα προτεραιότητά
της η δε ποίηση, τα όσα ανείπωτα φωλιάζουν μέσα
της.



«Όσα γράφονται σήμερα»                            ΣυνΠοιείν

Είθισται
 
Είθισται να βρέχει
όταν πια έχουν ξεθωριάσει
αγάπες, εμμονές, καθήκοντα
όταν γκριζάρουν τα πάντα
ματωμένος σκύλος η ανοχή μου
κουλουριασμένος στέκεται στα γυμνά μου πόδια.
Τώρα εγώ γλύφω τις πληγές του
αρκετά με υπερασπίστηκε ανέλπιστα πιστός
τόσα και τόσα χρόνια
χρέος μου
και χρέος του
είθισται να ανταμείβονται οι ήρωες
έστω και γελοία
με ένα φτερό στο καπέλο, ας πούμε
ή μ’ ένα σκουριασμένο μετάλλιο
απ’ το Μοναστηράκι.
Είθισται να μου λείπεις
όταν η παρουσία σου μου ‘ναι τόσο απαραίτητη.
Ευτυχώς, υπάρχει ένα σωσίβιο στην βάρκα μου.
Μονίμως φουσκωμένο περιμένει την χρήση του.
Σαν ανοίγω την ζακέτα, σ’ έχω χαράξει κάτω απ’ την μπλούζα,
δική μου τεχνική, πυρογραφία στο δέρμα μου,
ασβεστωμένος πόνος.
Ξύνοντας θα διαπιστώσεις την ύπαρξή του.
 
Οι καμπύλες των γραμμάτων σου
έξωθεν της οικίας μου περιπλανούνται.
Οι δικές μου



«Όσα γράφονται σήμερα»                            ΣυνΠοιείν

από γωνία σε γωνία εντός των δωματίων
στερούνται μέτρου.

 
'Ο,τι μας έμαθαν στο σχολείο
πράξη ζωής έγιναν.
«Όταν θέλω ν’ αρνηθώ
λέξεις χρησιμοποιώ»
»Όχι
»Ούτε ~ποτέ
»Επ ‘ουδενί
»Κανένας ~τίποτε
»Μήτε ~ουδέν
 
Είθισται να κρύβομαι πίσω από τις λέξεις.
Είθισται ένα λάμδα
να γίνεται το δεκανίκι μου._

* 
Τα ατάκτως ερριμμένα ασυμμάζευτα  έμειναν

Όλην την νύχτα
σε άκουγα
πηγαινοερχόσουν πνιγηρά
από σταυροδρόμι σε σταυροδρόμι
από στέγη σε στέγη
προσεκτικά
φοβούμενη μη γλιστρήσεις σε καποιανού την ζωή
και μπεις
μα οι καπνοδόχοι κλείστηκαν πια
εδώ και χρόνια



«Όσα γράφονται σήμερα»                            ΣυνΠοιείν

σφραγίστηκαν μαζί με τα μυστικά τους,
σάπιες ζωές ερμητικά κλεισμένες
σε σκουριασμένα κονσερβοκούτια.
Αυτό ήταν το λάθος τους
η σήψη.
 
Σαν ξημέρωσε
ίδια κατάσταση
ίδια πίκρα.
Πλημμυρισμένες κάμαρες
με σεντόνια θηλιές
και ηλεκτροφόρα καλώδια αφής.
Οκτώ οριζοντίως
«έχει κι η τέρψη την ηδονή της»
ψάξε βρες τώρα
την επικίνδυνη λέξη
που σε σκότωσε.
 
Τα ατάκτως ερριμμένα
ασυμμάζευτα
έμειναν
κι αυτή η υγρασία που πάντα με ενοχλούσε
μου θύμιζε τον βραδινό σου περίπατο
απελπισμένη -ως συνήθως-
υπαλληλίσκος της αρρωστημένης καθημερινότητας.
Να δίνεσαι παντού
και να γυρίζεις ένα τίποτα.
 

*



«Όσα γράφονται σήμερα»                            ΣυνΠοιείν

Φιλική που φαίνεσαι απελπισία...
 
Τυχαία βρέθηκα ξανά
Να διαβαίνω αυτό το γιοφύρι.
Δεν μου ‘ναι εύκολο καθόλου
Κι ας φαίνομαι ατρόμητη καθώς λες
Μη με σταματήσεις ξανά.
Αυτήν την διαδρομή την επιζητώ.
Τρέχοντας θα το διανύσω
Όπως όταν ήμουν παιδί
Κάθιδρη και λαχανιασμένη
Θα προσπαθήσω να περάσω απέναντι
Σαν κυνηγημένη
Μήτε το κεφάλι δεν γυρίζω
Μόνο τα νερά με σκιάζουν
Που μουγκρίζουν κάτω απ’ τα πόδια μου
Αφρισμένα και άγρια βουΐζουν
Δυσκολεύοντας την διαδρομή μου.
Στο τέλος του γεφυριού αυτός καραδοκεί.
Τα μάτια του γυαλίζουν
Μα δεν φοβάμαι.
«Απελπισία» θαρρώ το λένε.
Φιλική που φαίνεσαι απελπισία...
Αν σου ρίξω ένα κόκαλο
Θα μ’ αφήσεις να τελειώσω επιτέλους;
 
*



«Όσα γράφονται σήμερα»                            ΣυνΠοιείν

Λάθος άνθρωπος
 
Ένας απλός άνθρωπος είναι
μοναχός ή μοναχικός;
δεν ξέρει ποιό είναι το σωστό.
Το μόνο που ξέρει
είναι ότι σε λάθος σώμα μπήκε
λάθος χρονολογία γεννήθηκε
λάθος εποχή.
Λάθος καρδιά, λάθος πληγή
όλα λάθος.
 
Σήμερα,
όλα ξαφνικά αλλάξανε.
Ούτε λάθη
ούτε πρέπει
ούτε τίποτα.
Όλα σωστά.
Σωστά πλύθηκε
σωστά ντύθηκε
σωστά αγάπησε
χάραξε κι ένα τεράστιο χαμόγελο
-να δείχνει πως γελά-
κάρφωσε και έναν κατιφέ στο πέτο του
έσταξε λίγο αίμα
-δε βαριέσαι-
«θα χαθεί μες στην πληθώρα των χρωμάτων της αυγής»
σκέφτηκε
σωστά φόρεσε το καπέλο του
και χάθηκε στις σκέψεις του.
 
Αύριο
θα τα μπερδέψει πάλι.



«Όσα γράφονται σήμερα»                            ΣυνΠοιείν

Χρόνο, τόπο,
βλέμμα, χάδι,
πληγή, καρδιά.
 
Θα γεννηθεί
με λάθος καρδιά.
 
Θα ντυθεί
σε λάθος σώμα.
 
Θα πλύνει
αλλουνού πρόσωπο
 
έπειτα
θ’ ανοίξει το πορτάκι

 
βγαίνοντας
θα τον περιγελάσουν
αλλά δεν θα τον νοιάξει διόλου
έχει μάθει
να ράβει τον κόσμο στα μέτρα του
-τον αγαπά δεν θέλει να τον στεναχωρεί-
κάθε τσέπη, άλλο χρώμα
κάθε τρύπα, άλλο μπάλωμα
κάθε πρόκα, άλλη σόλα
 
όλους τους κουβαλά πάνω του
 
ώσπου να βαρύνει
ρούχο το ρούχο ο ώμος του
και γείρει
 



«Όσα γράφονται σήμερα»                            ΣυνΠοιείν

κανείς δεν θα τον σηκώσει
-ποιός αγγίζει έναν παλιάτσο;-
μόνος του θα ορθώσει ανάστημα
σ’ έναν κόσμο που θλιβερά βαραίνει
 
θα φυτέψει τον κατιφέ του
δίπλα στο κρεβάτι του
για συντροφιά
«Μόνο συ μου ‘μεινες»
θα του ψιθυρίζει
«και η σκιά σου
στο πέτο μου».
 
Κι ο κατιφές θ’ ανθίσει.
Θ’ αφήσει το πορτοκαλί του χρώμα
να χυθεί στο πάτωμα
και θα ντυθεί το κόκκινο,
αυτό, της πληγής όταν καρφώθηκε στο πέτο του.
Ένα λουλούδι
ένα ρούχο
σε λάθος χώρο
λάθος χρόνο
λάθος τόπο
λάθος άνθρωπο.
 
Τι ειρωνεία τελικά
να γεννηθεί ανύπαρκτος....
 



«Όσα γράφονται σήμερα»                            ΣυνΠοιείν

    Εύα Πετροπούλου-Λιανού  

Η Εύα Πετροπούλου-Λιανού γεννήθηκε στο Ξυλόκαστρο όπου και ολοκλήρωσε
τις βασικές σπουδές της. Αγαπούσε τη δημοσιογραφία από μικρή, οπότε αποφασίζει
να  κάνει  επάγγελμα  τη  μεγάλη  της  αγάπη  και  παρακολουθεί  μαθήματα
δημοσιογραφίας στη σχολή του ΑΝΤ1. Τελειώνοντας τις  σπουδές της, κάνει την
πρακτική της ως ελεύθερη ρεπόρτερ σε διάφορες δημοσιογραφικές εκπομπές. Το
1994  φεύγει  για  τη  Γαλλία  όπου  εργάζεται  ως  δημοσιογράφος  στη  γαλλική
εφημερίδα «Le LIBRE JOURNAL». Τον Μάϊο του 2011 θα εκδοθεί το τρίτο βιβλίο
της,  «Η  Ζεραλντίν  και  το  Ξωτικό  της  Λίμνης»,  από  τις  εκδόσεις  Έναστρον.
Μάλιστα,  το  έργο  αυτό  ανέβηκε  με  μεγάλη  επιτυχία  στην  παιδική  σκηνή
«Ηλιότεχνο»  (Ιανουάριος 2012), σε σκηνοθεσία του Θ. Βουρνά. Ακολούθησαν κι
άλλες παραστάσεις σε σχολεία και πολιτιστικούς χώρους. Στη συνέχεια, θα εκδώσει
ebooks «Εγώ κι ο άλλος μου εαυτός, η Σκιά μου» εκδόσεις Σαΐτα  «H Zεραλντιν και
ο  ξωτικό  της  λίμνης»  στα ιταλικά  καθώς  και  «Η κόρη  της  Σελήνης»  (εκδόσεις
Αναζητήσεις), σε 2 γλώσσες αγγλικά και ελληνικά στην αμαζον κομ κι άλλα πολλά
Η Κόρη της Σελήνης , έχει ήδη κυκλοφορήσει από τις εκδόσεις Οσελότος 2009 και
2010  και πήρε τις καλύτερες κριτικές για την εικονογράφηση και το στυλ γραφής
της  συγγραφέως.  Είναι  μέλος  του  Ομίλου  UNESCO  Λόγου  και  Τέχνης,  των
Κορινθίων  Συγγραφέων,  της  Πανελλήνιας  Ένωσης  Λογοτεχνών.   Επίσης   του
Ελληνικού  Παραρτήματος  ΙΒΒΥ  Ελλάδα.  Συνεντεύξεις  και  παραμύθια  της
φιλοξενούνται  σε  ηλεκτρονικές  εφημερίδες  της  Ελλάδας  και  της  Κύπρου.
Πρόσφατα η έγκριτη εγκυκλοπαίδεια Χάρη Πάτση της αφιέρωσε ένα δισέλιδο, για
την  προσφορά της  στην  παιδική  λογοτεχνία.  Τόμος  27  σελ.  300.  Τα βιβλία  της
έχουν εγκριθεί από το Υπουργείο Παιδείας Κύπρου 

Ιστολόγιο: http://evalianou.blogspot.gr
T-mail: evvieparra@hotmail.com

mailto:evvieparra@hotmail.com


«Όσα γράφονται σήμερα»                            ΣυνΠοιείν

Ο Βασιλιάς και τα 4 αηδόνια του

Κάποτε  ζούσε  ένας  βασιλιάς  σ’  ένα  Παλάτι  κτισμένο  πάνω  στην
κορυφή  ενός  ψηλού  βουνού.  Ο  Βασιλιάς  ήταν  πολυμήχανος,
τετραπέρατος. Είχε φτιάξει την πόλη του όμορφα και οργανωμένα και
είχε  κτίσει  γύρω γύρω  από  την  πόλη  και  πολύ  ψηλά  τείχη  για  να
προστατεύουν τους κατοίκους από τις επιθέσεις βαρβάρων. Έτσι, όλοι
ζούσαν ευτυχισμένοι και χαρούμενοι. Όλα κυλούσαν τόσο αρμονικά
στην πόλη. Ο Βασιλιάς είχε προνοήσει για όλα κι ακόμη και για το
πρόβλημα  με  το  πόσιμο  νερό,  που  είχε  δημιουργηθεί  τα  τελευταία
χρόνια,  μια  και  δεν  έβρεχε  πια.  Ο  Βασιλιάς,  λοιπόν,  αφού  είχε
συμβουλευτεί  κι  άλλους αρχιτέκτονες  και  επιστήμονες,  έμαθε ότι  η
πόλη  θα  κινδύνευε  στο  μέλλον  από  την  ξηρασία.  Είχαν  χτίσει  το
Παλάτι κι όλη την πόλη πολύ ψηλότερα από τις πηγές του ποταμού και
το  νερό  κυλούσε  προς  τα  κάτω,  τη  θάλασσα.  Έτσι,  λοιπόν,  να
ξαναχτίσει την πόλη ήταν μάλλον αδύνατο, αυτό όμως που έκανε ήταν
να φτιάξει μια πλατφόρμα σε όλες τις στέγες των σπιτιών. Οι στέγες
των  σπιτιών  χτιζόντουσαν  επίπεδες  και  ο  Βασιλιάς  μαζί  με  τους
συμβούλους του δημιούργησαν μια επίπεδη πλατφόρμα σε κάθε στέγη.
Η  πλατφόρμα  αυτή  κατέληγε  σε  τρία  τοιχώματα,  που  κι  αυτά
κατέληγαν σε τρεις σωλήνες κι αυτοί οι σωλήνες οδηγούσαν σε μια
τεράστια  δεξαμενή.  Αυτή  η  δεξαμενή  βρίσκονταν  πολύ  βαθιά  στα
έγκατα  της  γης,  πιο  βαθιά  και  από  τα  θεμέλια  του  Παλατιού.  Η
δεξαμενή είχε δύο ανοίγματα με φίλτρα. Από εκεί λοιπόν περνούσε το
νερό της βροχής κι αφού φιλτραριζόταν, από εκεί πήγαινε σε μια άλλη
μεγαλύτερη  δεξαμενή  που  είχε  κτιστεί  ακριβώς  δίπλα  στην  πρώτη.
Από αυτήν τη δεύτερη δεξαμενή, δυο μεγάλες σωληνώσεις οδηγούσαν
στην κεντρική υδρορροή, σε ένα άλλο ακόμη πιο πολύπλοκο σύστημα
από  μικρές  και  μεγάλες  σωλήνες  και  σωληνάκια  που  το  καθένα
συνδεόταν με τους σωλήνες των σπιτιών κι από εκεί κυλούσε από τις



«Όσα γράφονται σήμερα»                            ΣυνΠοιείν

βρύσες γάργαρο και δροσερό το νερό. Οι κάτοικοι της πόλης αυτής ως
επί  το πλείστον ασχολιόντουσαν με την αναπαραγωγή και  εκτροφή
των  σύννεφων.  Λόγω  του  ύψους  που  ήταν  κτισμένη  η  πόλη,  οι
κάτοικοι, με τις οδηγίες του Βασιλιά, είχαν εφεύρει μια μηχανή, πολύ
ιδιαίτερη  και  πρωτότυπη,  τη  «συννεφο-αναγέννηση».  Κάθε  μέρα
ηλιόλουστη,  οι  κάτοικοι  της  Χώρας  αυτής  έβγαιναν  πρωί-πρωί  και
συγκέντρωναν σκέψεις, τις χαρούμενε σκέψεις όλων. Αυτές λοιπόν τις
έβαζαν  σε  ένα  τεράστιο  χωνί  που  οδηγούσε  σε  μία  τεράστια
μπουκάλα.  Εκεί,  λοιπόν,  κάθε  βράδυ  στοιβάζονταν  οι  χαρούμενες
σκέψεις και περίμεναν ολόκληρες βδομάδες, μήνες άλλες φορές, και
ύστερα  από  μια  ιδιαίτερη  και  επίπονη  διεργασία  και  αφού
ανακατεύονταν μέσα σε μια τεράστια χύτρα με μπόλικη κρέμα σαντιγί
για  να  είναι  αφράτες,  στη  συνέχεια  έμπαιναν  σε  ένα  τεράστιο
μηχάνημα, που έμοιαζε πιο πολύ με κανόνι!
Κάθε δυο ώρες λοιπόν ακούγονταν κανονιοβολισμοί από τις αποθήκες
του  Παλατιού,  και  πουφ  και  παφ,και  παφ  και  πουφ,  οι  σκέψεις
ταξίδευαν  στον ουρανό  κι  έπαιρναν  μορφές  και  σχήματα περίεργα.
Γίνονταν σύννεφα και ένα-ένα στη σειρά, άλλο άσπρο, άλλο ροζ, άλλο
μπεζ  κρεμ,  και  να  τα  σύννεφα  σιγά  σιγά,  παφ,  παφ,  πουφ,  παφ,
συγκρούονταν το ένα με το άλλο και παστώνονταν και άλλαζαν χρώμα
από τα νεύρα τους και άλλαζαν το χρώμα τους σε γκρι και άρχιζαν να
κλαίνε  γιατί  ένιωθαν  απόγνωση  και  αγανάκτηση  και  αδικία.  Όταν
έκλαιγαν αυτά τα σύννεφα, έκλαιγαν για ώρες, ημέρες, ακόμη και για
εβδομάδες ολόκληρες και τα δάκρυα έτρεχαν στις επίπεδες σκεπές, το
νερό συγκεντρωνόταν στην πλατφόρμα κι από εκεί περνούσε από τα
χιλιάδες  μεγάλα μικρά και  μικροσκοπικά σωληνάκια  κι  έφτανε  στη
δεξαμενή. Εκεί φιλτραριζόταν και έφευγε όλη η αλμύρα και το καθαρό
νερό κυλούσε σε μιαν άλλη δεξαμενή και έπαιρνε το δρόμο του για τις
σωληνώσεις  και  το μεγάλο υδραγωγείο,  όπου αποθηκευόταν για τις
επόμενες δύσκολες μέρες που δε θα υπήρχε νερό στο Παλάτι.



«Όσα γράφονται σήμερα»                            ΣυνΠοιείν

Τα καμάρια του Βασιλιά, όμως, ήταν τα τέσσερα αηδόνια του, που το
καθένα είχε ένα ξεχωριστό κελάηδισμα κι είχαν την ικανότητα όταν
κελαηδούσαν  να  κάνουν  τον  Ήλιο  ν’  ανατέλλει,  τα  λουλούδια  ν’
ανθίζουν,  τους  ανθρώπους  να  ερωτεύονται  και  να  χαμογελούν.  Τα
αηδόνια δεν είχαν κλουβιά, αλλά πετούσαν ελεύθερα στον κήπο του
Παλατιού  κι  όταν  άκουγαν  τα  ονόματά  τους  επέστρεφαν  πίσω στα
δωμάτιά τους, στο Παλάτι. Το καθένα είχε από ένα παρατσούκλι κι
όλα μαζί, όταν τα φώναζες, σχημάτιζαν τη λέξη «Ελπίδα». Το πρώτο
και μεγαλύτερο το ονόμαζαν Ελ, το δεύτερο και πιο σκανταλιάρικο το
φώναζαν Πι, το τρίτο αηδόνι και το πιο σοφό Δέλτα και το τέταρτο, το
πιο  όμορφο,  το  έλεγαν  Άλφα.  Ήταν  σ’  αυτό  που  είχε  αδυναμία  ο
Βασιλιάς. Αλλά και ο Άλφα ένιωθε το ίδιο δέσιμο με τον Βασιλιά του.
Όλοι γνώριζαν και στο Παλάτι και στην Πόλη ότι ο Άλφα ήταν το
αηδόνι  που κελαηδούσε πολύ όμορφα και κρυστάλλινα.  Ήταν τόσο
μελωδικό το τραγούδι του, που έκανε τις χρυσές ακτίνες του Ήλιου να
χορεύουν και να θέλουν να σηκωθούν πιο νωρίς από τη μέρα, προτού
γεννηθεί το πρωινό, ώστε να πάνε να τον θαυμάσουν.
Οι κάτοικοι σέβονταν και αγαπούσαν πολύ τα τέσσερα αηδόνια του
Παλατιού και πολλές φορές πήγαιναν στους κήπους τα παιδιά τους,
για να τα θαυμάσουν και να τα ακούσουν να γλυκοκελαηδούν.
Η ζωή κυλούσε  σαν το νερό  στο  Παλάτι,  εκεί  ψηλά.  Κανένας  δεν
φανταζόταν  τι  επρόκειτο  να  συμβεί.  Μια  μέρα,  οι  αγγελιοφόροι
έφερναν στον Βασιλιά ένα γράμμα ότι κάποιος γείτονας επιθυμούσε
να επισκεφτεί τη Χώρα και να συνομιλήσει μαζί του, για το πρόβλημα
του νερού που αντιμετώπιζε κι αυτός.
Χαρούμενος  ο  Βασιλιάς  καλεί  το  συμβούλιό  του,  ώστε  να
μαγειρευτούν από όλα τα καλά για τους ξένους και να είναι έτοιμη η
μηχανή «συννεφο-αναγέννηση» για παρουσίαση. Τα αηδόνια του στον
κήπο μόλις είχαν αρχίσει να κελαηδούν και να ονοματίζουν τη στιγμή,
πρωί,  καλώντας  τις  ακτίνες  του  Ήλιου  σε  ένα  χορό  διονυσιακό.  Η



«Όσα γράφονται σήμερα»                            ΣυνΠοιείν

πλάση  λούστηκε  από  φως  και  τα  λουλούδια  άνθισαν.  Τα  παιδιά
άρχισαν να τρέχουν εδώ και εκεί, ανάμεσα σε λουλούδια του αγρού.
Πόση ευτυχία χωράει αυτός ο κήπος;
Παρατηρούσαν  οι  καλεσμένοι,  που  είχαν  φτάσει  στην  ηλιόλουστη
Πολιτεία.  Όλη την ευτυχία και τα πλούτη που βρίσκονταν μπροστά
τους,  δεν τα χόρταιναν ούτε με τα μάτια ούτε με το νου.  Δυο από
αυτούς,  με  μύτες  κυρτές  και  χαιρέκακο  πρόσωπο,  που  μετά  βίας
έκαναν  ένα  ελαφρύ  μειδίαμα  στραβοκοιτάζοντας  τα  πάντα,  έλεγαν
μεταξύ  τους:  «Πρέπει  να  είναι  μεγάλοι  μάγοι  αυτοί  και  να  έχουν
ξόρκια δυνατά!» Εκείνη τη σκηνή, σαν από μια παράσταση θεατρική
ξεπήδησε  μπροστά  τους  και  δούλευε  σαν  καλοκουρδισμένο  ρολόι,
χωρίς να χρειάζεται  ούτε έναν υποβολέα για να την υποστηρίξει,  η
χαρά και η ευτυχία, που ξεχείλιζαν από τη μια άκρη της Χώρας ως την
άλλη. Σε κάθε μπαλκόνι  ανθούσαν τα λουλούδια και τα φύλλα των
δέντρων γινόντουσαν πιο πυκνά. Ο κύκλος της ζωής μεγάλωνε…
«Είναι άδικο να υπάρχει τόση ομορφιά μόνο σε μια γειτονιά!  Γιατί
αυτοί  οι  εδώ να  τρώνε  και  να  πίνουν;»,  είπε  ο  πιο  σκοτεινός  στη
μορφή  καλεσμένος.  «Μα  κι  εμείς  σε  λίγο  θα  έχουμε  αυτή  την
ευκαιρία, θα μοιραστούμε όλη τη γνώση και θα έχουμε κι εμείς πόσιμο
νερό και  μια  στάλα φως.  Ο Βασιλιάς  θα  μας  δανείσει  ένα  από τα
αγαπημένα του αηδόνια, για να προσκαλέσει μια από τις ακτίνες του
Ήλιου και στο δικό μας μέρος.»
«Σιγά τ’ αυγά!», αντιμίλησε ο άλλος καλεσμένος, που είχε μια μύτη
γαμψή σαν του γύπα, «εγώ θέλω τώρα να έχω τα πάντα, αλλιώς να μην
έχουν ούτε αυτοί. Τα θέλω τώρα!»
Σκέψεις βλοσυρές έκαναν αναμεταξύ τους οι καλεσμένοι και ξαφνικά
η μηχανή «συννεφο-αναγέννηση» άρχισε να παίρνει εμπρός. Άρχισε
να  αρπάζει  μία-μία  τις  σκέψεις  τους  και  να  τις  εκτοξεύει  προς
οποιαδήποτε  κατεύθυνση,  παφ,  πουφ,  παφ,  πιφ  και  κουλουκουρού,
μπαμ  και  μπουμπουνητά  ακούστηκαν  και  αστραπές  και  ένας



«Όσα γράφονται σήμερα»                            ΣυνΠοιείν

πανζουρλισμός. Ξέσπασε μπόρα δυνατή. Όλοι έτρεχαν να κρυφτούν
κάτω από στέγες κι υπόστεγα. Μέσα σε αυτόν το χαμό, ένας από τους
κακούς καλεσμένους άρπαξε το τέταρτο αηδόνι, τον Άλφα, μέσα σε
μια δερμάτινη σακούλα τον έβαλε και έτρεξε γρήγορα μακριά από το
Παλάτι.
Η βροχή συνεχιζόταν και αστραπές και κεραυνοί.
«Κάποιος  έκανε  πολύ  κακές  σκέψεις,  πολύ  τρομερές»  έλεγε  ο
Βασιλιάς.
«Θα  έχουμε  νερό  για  τα  επόμενα  πέντε  χρόνια.  Προστατέψτε  τα
αηδόνια μου! Γρήγορα στα δωμάτιά τους!»
Οι αυλικοί άρχισαν σα σφυρίζουν στα αηδόνια. Ένα-ένα έμπαιναν από
το παράθυρο και  πήγαιναν να κουρνιάσουν στα στεγνά καγκελάκια
τους,  όμως  ο  Άλφα  δε  φαινόταν  πουθενά.  Για  ώρες  σφύριζαν  οι
αυλικοί του Παλατιού. Κατέβηκαν στα κάτω πατώματα του Παλατιού,
στο πλυσταριό, στο μαγειρειό, στους στάβλους. Πουθενά το τέταρτο
αηδόνι. Είχε κάνει φτερααά! Έτρεξαν να πουν στον Βασιλιά τα κακά
μαντάτα. Μετά από κάποιες ώρες τρέξιμο ο άνθρωπος με τη γαμψή
μύτη έφτασε σε μια πόλη σκοτεινή κι άσχημη. Μια σιδερένια πόρτα
άνοιξε  στο  άκουσμα  της  φωνής  του.  «Άνοιξε  πόρτα,  σφηνοπόρτα!
Άνοιξε στα δυο!» Η μεγάλη σιδερένια πόρτα άνοιξε διάπλατα και η
θέα  ήταν  ακόμα  πιο  αποκρουστική  από  μέσα.  Υπήρχε  μια  άσχημη
μυρωδιά που απλωνόταν σε όλη την περιοχή. Κι αυτή η σκοτεινιά,
παντού. Ο Μοβενέ, έτσι έλεγαν τον άνθρωπο που έκλεψε το αηδόνι,
προχώρησε  σ’  έναν  ανηφορικό  κακοτράχαλο  δρόμο  κι  έφτασε
μπροστά  από  ένα  κακοφτιαγμένο  και  σκοτεινό  φρούριο,  που  το
φύλαγαν τέσσερις, το ίδιο ασχημομούρηδες,φρουροί. «Κάντε πέρα!!!
Κάντε πέρα βρωμερά σκουλήκια…»
Άστραψε και βρόντηξε ο Μοβενέ, έσπρωξε με τις μακριές χερούκλες
του την πόρτα και μπήκε στο δωμάτιό του. Το ίδιο σκοτεινό και κρύο.
Έβγαλε το αηδόνι από το δερμάτινο σακούλι του και το έβαλε σ ένα



«Όσα γράφονται σήμερα»                            ΣυνΠοιείν

κλουβί. «Εδώ θα μείνεις μέχρι αύριο το πρωί και μετά θα αρχίσεις να
κελαηδάς,  όταν σε  διατάξω.  Να κε-λαηδάς  δυνατά και  καθαρά,  να
φωνάξεις τις ακτίνες του Ήλιου να έρθουν στη Χώρα μου», αυτά είπε
ο κακάσχημος άντρας.
Το αηδόνι πήγε και κρύφτηκε σ’ ένα σωρό από χαρτιά, στη γωνία του
κλουβιού του. Ήταν πολύ τρομαγμένο. Και ένιωθε τόσο μόνο μακριά
από τα αδέρφια του. Παρακαλούσε να το βρουν γρήγορα τα’ αδέρφια
του και να έρθει να το πάρει ο καλός του Βασιλιάς πίσω στη φωτεινή
Χώρα του.
Το επόμενο πρωί, μέρα δεν ξημέρωσε. Τα σκοτάδι απλωνόταν παντού
και  σύννεφα  γκρίζα  έκαναν  βόλτες.  Τι  αποκρουστική  είναι  αυτή  η
χώρα, σκέφτηκε το αηδόνι.
«Σήκω  τεμπέλη,  ώρα  για  δουλειά.  Εμπρός,  ξεκίνα  να  κελαηδάς.
Κάλεσε τις αχτίδες του Ήλιου να έρθουν και στη χώρα μας. Να έρθουν
γρήγορα  και  να  έρθει  η  ημέρα  και  σε  εμάς»  είπε  ο  Μοβενέ,
ταρακουνώντας το κλουβί του Άλφα.
Το αηδόνι  τρόμαξε.  Έκανε μια  βόλτα στο κλουβί.  Ήπιε  λίγο  νερό.
Έκανε μερικές γαργάρες. Άνοιξε το στόμα του να κελαηδήσει… Μα
τίποτα δεν ακούστηκε. Αυτός, που ήταν το πιο όμορφο αηδόνι με την
πιο κρυστάλλινη  λαλιά,  δεν κελαηδούσε  πια… Τι  φοβερόοο...  Είχε
χάσει πια τη φωνή του!
«Έλα, λοιπόν, τεμπέλικο πουλί!! Σήκω… Σήκω! Σε διατάζω…»
Μάταια όλες  οι  φοβέρες  και  οι  κραυγές  του Μοβενέ.  Ο Άλφα δεν
κελαηδούσε πια. Είχε χάσει τη λαλιά του. Μπήκε στο κλουβί του πάλι.
Σκυφτός. Πήγε στη γωνιά του κλουβιού και κρύφτηκε κάτω από τα
χαρτιά.  Τώρα  που  έφυγε  το  κελάιδισμά  του,  δεν  θα  μπορούσε  να
φωνάξει τις αχτίδες, ούτε για τον Αγαπημένο του Βασιλιά. Ο Άλφα
δεν έτρωγε πια. Έχασε σιγά-σιγά και τα όμορφα πούπουλά του.
Περνούσαν οι στιγμές, οι ώρες και οι μήνες, και ο Ήλιος δεν φαινόταν.
Ούτε τα αδέρφια του. Κάποιοι είπαν ότι από την Ηλιόλουστη Χώρα η



«Όσα γράφονται σήμερα»                            ΣυνΠοιείν

«συννεφο-αναγέννηση» δούλευε κάθε μέρα, γιατί οι άνθρωποι έκαναν
μονάχα στενάχωρες σκέψεις και τρομερές. Έβρεχε τόσο πολύ, που είχε
πλημμυρίσει  όλη  η  πλάση  και  πλέον  όλοι  έμεναν  στα  ψηλότερα
δέντρα.
Στο μεταξύ, ο Μοβενέ ούρλιαζε κάθε στιγμή και κάθε πρωί-νύχτα και
απαιτούσε  από  τον  Άλφα  να  κελαηδήσει  για  να  φέρει  τον  Ήλιο.
Μάταια, όμως. Ο Άλφα είχε μείνει σκυφτός σε μια γωνιά στο κλουβί
του. Δεν μπορούσε ούτε να σφυρίξει πια. Έτσι ο Μοβενέ κάλεσε τους
μάγους και τους σοφούς της Σκοτεινής του Χώρας, για να λύσει το
μυστήριο με το αηδόνι Άλφα.
Μετά από μια μεγάλη σύσκεψη, οι σοφοί αποφάσισαν:
«Το αηδόνι δεν μπορεί να κελαηδήσει, γιατί δεν είναι μαζί με τα αδέλφια
του. Το αηδόνι ονομάζεται Άλφα. Αλλά δεν έχει λαλιά όσο είναι μόνο του.
Το  όνομά  του  συμβολίζει  μια  λέξη  μαγική,  που  μόνο  όταν  είναι  και  τα
τέσσερα αηδόνια μαζί, μπορούν να καλέσουν τις αχτίδες του ήλιου. Αυτή η
λέξη είναι η Ελπίδα! Μονάχα τότε οι αχτίδες θα υπακούσουν. Είναι ανούσιο
να κρατάς το αηδόνι φυλακισμένο. Στο τέλος θα πεθάνει από μελαγχολία! Το
κρίμα στο λαιμό σου, Μοβενέ», αυτά είπαν οι σοφοί και οι μάγοι.
Ο Μοβενέ είχε αλλάξει τόσα χρώματα στο πρόσωπό του από το θυμό του.
Τρόμαξε όμως. Δεν ήθελε να κάνει κακό στο αηδόνι.  Τον Ήλιο ήθελε να
φέρει στην πόλη του. Οι μάγοι και οι σοφοί όμως έλεγαν την αλήθεια. Το
αηδόνι είχε αρρωστήσει. Μια λύση υπήρχε. Θα έπρεπε να ελευθερώσει το
αηδόνι. Έκανε ό,τι μπορούσε για την πόλη του τη μαυριδερή, αλλά δεν ήθελε
να φορτωθεί και το θάνατο ενός αηδονιού.
Ανέβηκε  στο  σκοτεινό  δωμάτιο  που  κρατούσε  φυλακισμένο  το  αηδόνι.
Πλησίασε το κλουβί κι άνοιξε την πόρτα. «Ορίστε τεμπέλικο πουλί,  είσαι
ελεύθερο. Φύγε πριν αλλάξω γνώμη!»
Ο Άλφα έκανε ένα κύκλο γύρω από τον Μοβενέ και βγήκε πετώντας από το
ανοιχτό  παράθυρο.  Πέταξε  γρήγορα.  Πέταξε  μακριά.  Στη  χώρα  του.  Στη
Χώρα της Ελπίδας.

ΤΕΛΟΣ



«Όσα γράφονται σήμερα»                            ΣυνΠοιείν

Ρένα Πέτρου

Ονομάζομαι  Ρένα  Πέτρου,  γεννήθηκα   στην
Αθήνα  το  1975,  σπούδασα  νηπιαγωγός  και
εργάστηκα  για  κάποια  χρόνια  σ’αυτόν  τον
τομέα.Αυτή  την  περίοδο  σπουδάζω
Οικονομικά  στα  Δημόσια   ΙΕΚ.Αγαπώ  πολύ
τον  παρασιακό  χορό   και  παρακολουθώ
μαθήματα  εδώ  και  χρόνια.Με  τη  συγγραφή
ποιημάτων ασχολούμαι από εσωτερική ανάγκη
και συμμετέχω σε διάφορες Ανθολογίες.



«Όσα γράφονται σήμερα»                            ΣυνΠοιείν

ΑΦΟΥ ΤΟ ΞΕΡΕΙΣ 

Μένουμε πάντα μοναχοί στο τέλος
σε ένα βαρετό, μουντό δωμάτιο
με έπιπλα βαριά και γκρίζους τοίχους.
Μετανιωμένοι για κάθε μας αναβολή
αναπολούμε της ζωής τα λατρευτά:
τους έρωτες,τους πόθους, τα μάτια που αγαπήσαμε.

Δε θά'ρθουν πια, τα μάτια που αγαπήσαμε,
τα χείλη που φιλήσαμε, δε θά'ρθουν.



«Όσα γράφονται σήμερα»                            ΣυνΠοιείν

ΣΤΗΝ ΑΠΟΒΑΘΡΑ

Νωρίς-νωρίς σηκώθηκε,στο πρόσωπο έριξε νερό,
έβαλε ρούχα καθαρά και κίνησε για το σταθμό.
Θα συναντούσε το παιδί,που τον ανάγκασε η ζωή,
με τρόπο άδικο,πικρό,τόσο μικρό ν'αφήσει.

Είκοσι χρόνια ξενιτιάς,μα κάθε μήνα γράμμα.
Έστελνε πάντα χρήματα σε 'κείνο και στη μάνα.
Κι εκείνη τού'στελνε φιλιά,πά'σε φωτογραφίες
και όλο του υπόσχονταν πως θα ξανανταμώσουν.

Το τελευταίο πού'λαβε ήταν απ'το παιδί του.
Του έγραφε πως έρχεται όμως τίποτε άλλο.
Μα εκείνος ήλπιζε βαθιά,πως θά'ρχονταν κι εκείνη.
Μέσα σ'αυτές τις σκέψεις του εφάνηκε το τρένο.

Ο κόσμος εξεχύθηκε μέσα στην αποβάθρα
Και'κεί στον κόσμο τον πολύ γνωρίζει το παιδί του.
Ήταν ακόμη πιο ψηλό απ'τις φωτογραφίες,
μα είχε βλέμμα σκοτεινό και κάπως παγωμένο.

Ο νέος τον πλησίασε χωρίς να του μιλήσει,
μόνο μπροστά του στάθηκε με μάτια βουρκωμένα.
Τότε ο πατέρας κοίταξε το νεαρό του μπράτσο.
Μαύρη κορδέλα φόραγε πάνω απ'το μανίκι.



«Όσα γράφονται σήμερα»                            ΣυνΠοιείν

ΤΟ ΠΕΡΙΣΤΕΡΙ

Θα μετράω μέρα μέρα το χειμώνα
θα κοιτώ όλα τα σπίτια τ'αδειανά,
που το βράδυ δεν ανάβουν πια τα φώτα
αλλά μένουν μες τη νύχτα σκοτεινά.

Θα κοιτάζω τους ανθρώπους που έχουν ταίρι
κι έτσι στέρεα πατούν σ'αυτή τη γη,
μα στο νού μου "θα πετά" το περιστέρι
πού'χω στείλει -εδώ και χρόνια- να σε βρεί.

ΤΟ ΠΟΤΑΜΙ

Θυμάμαι όλες τις στιγμές ξανά και ξανά
Μία παράλληλη ζωή ζω.
Κομμένη στα δυο,μοιρασμένη.
Ποτάμι ορμητικό που στο χαρτί ξεσπάει.
Δεν ξεθυμαίνει όμως ποτέ.
Ξανά ζωντανεύει συνέχεια 
και μ’ απειλεί η ορμή του.
Πώς να θάψω τόσα αισθήματα.
Πού να πνιγώ;



«Όσα γράφονται σήμερα»                            ΣυνΠοιείν

ΣΥΓΧΩΡΕΣΗ

Κι όμως, σε συγχώρησα, 
γιατί θυμόμουν με πόση αγάπη 
με κράταγες αγκαλιά τα βράδια,
με πόση δύναμη έσφιγγες 
το χέρι μου στο δικό σου, τόση, 
που ξαγρυπνούσες από φόβο
μην έσπασαν -όπως έλεγες- 
τα μικρά "κοντυλένια" μου δάχτυλα.

Μα πιο πολύ σε συγχώρησα για τη στιγμή, 
που σκυμμένος στοργικά στην γυρισμένη μου πλάτη
-σαν τον προσκυνητή στο θεό του- μετάνιωσες.

ΦΙΝΑΛΕ

Μα εμείς όταν φύγαμε,
αφήσαμε σίγουρα κάποιον πίσω μας.
Γι'αυτό δεν κλείσαμε την πόρτα.
Και σ'όλη μας τη ζωη αυτόν σκεφτόμασταν.

Όμως -λίγο πριν το μεγάλο "φινάλε"- που επιστρέψαμε,
κανείς δεν μας περίμενε



«Όσα γράφονται σήμερα»                            ΣυνΠοιείν

ΤΟ  ΔΕΝΤΡΟ

Έχω ένα δέντρο στην αυλή,που με προβληματίζει,
μ' ό,τι του ρίχνει ο θεός, παλεύει, ζεί κι'ανθίζει.
Και'γώ του κόβω τους καρπούς και το παραμονεύω,
γιατί είν'αλήθεια πως αυτό το δέντρο το ζηλεύω.

Γιατί στέκει αγέρωχο σ'όλες τις καταιγίδες
και μου χαρίζει τους καρπούς,χωρίς να τρέφει ελπίδες.
Τη μεγαλοψυχία του,λοιπόν,εγώ θαυμάζω,
και σαν το δέντρο της αυλής θα ήθελα ν’ακμάζω.

ΠΟΙΗΤΗ!

Ποιητή κράτα γερά και μη δειλιάζεις,
γράψε στους πέτρινους καιρούς,γυμνή 
την πάσα αλήθεια.
Και να σου φαίνεται άσχημη,
οφείλεις να την γράψεις.
Κι αν σε χλευάσουν μη νοιαστείς,
ανεπηρέαστος αφέσου στο καθήκον.
Βραβεία μη δεχτείς από τους καιροσκόπους,
μην επιτρέψεις τέτοιοι το έργο σου να κρίνουν.
Τα ποιήματά σου,να τα γράφεις,μόνο για μάτια καθαρά.



«Όσα γράφονται σήμερα»                            ΣυνΠοιείν

Η ΛΥΠΗ ΣΟΥ

Θυμάσαι τα βράδια στο φτωχικό μας δωμάτιο;
Καθώς περπατούσες,
έλεγες πως τα σανίδια τρίζουν 
σαν να κλαίνε μαζί σου
κι εσύ δεν ήθελες κανείς να κλαίει μαζί σου,
ήθελες πάντα να κλαις μόνος.

Απόψε λοιπόν, σε περιμένω ξανά
σε'κείνο το παλιό δωμάτιό μας,
για να μετρήσω απ'την αρχή τη λύπη σου
και να σου δείξω πως τίποτα 
δεν έχει τελειώσει, αν μ' αγαπάς.

ΠΡΟΟΡΙΣΜΟΙ

Μα οι προορισμοί γίναν αδιάβατοι,
γιατί δεν τόλμησες ποτέ να ξεκινήσεις.
Στην ασφαλή αναβολή αφέθηκες
κι'έφτασες τελικά...να συνηθίσεις.



«Όσα γράφονται σήμερα»                            ΣυνΠοιείν

ΤΑ ΠΑΠΟΥΤΣΙΑ

Όταν ήμουν παιδί, μου χαρίσαν θυμάμαι
κάτι  ωραία παπούτσια.
Μ’οδηγήσαν θαρρώ στις καλύτερες βόλτες
και σε δρόμους που αλλιώς δεν θα είχα διαβεί.
Τ’αγαπούσα πολύ και για νά’ μαι σίγουρη 
ότι πάντα μου κάνουν,τα δοκίμαζα κάθε βράδυ 
και κάθε πρωί.

Όμως,  μια βραδιά ανοιξιάτικη
που  μας  βρήκε η αυγή να χαζεύουμε τ’άστρα
πονηρά στ’ ακρογιάλι,
επιστρέφοντας σπίτι -μες στη ζάλη μου- ξέχασα
τα παπούτσια  να ελέγξω και πάλι.



«Όσα γράφονται σήμερα»                            ΣυνΠοιείν

Λουκία Πλυτά

 Η  Λουκία  Πλυτά  γεννήθηκε  στην  Ερμούπολη
Σύρου. Ασχολείται με την ποίηση και την συγγραφή.
Συνεργάστηκε με τον εκδοτικό οίκο Πύρινο Κόσμο,
εκδίδοντας το πρώτο της βιβλίο (συμβ. ψυχολογία)
με τίτλο «ΕΚΔΗΛΩΝΩ ΠΡΟΘΕΣΗ» 2010.  Ποίηση:
α)  εκδόσεις  ΟΣΤΡΙΑ,  με  τίτλο  «χωρίς  Αυτό…»
2014.  β)  εκδόσεις  Schooltime-(e-book)-  με  τίτλο
«ΑΝΘΡΑΚΑΣ»  2016.  Άρθρα  και  ποιήματά  της
δημοσιεύονται  σε  ανθολόγια,  περιοδικά  και  blog.
Είναι  μόνιμος  αρθρογράφος  στον  Ιστότοπο
Schooltime.  Θεατρικό  μονόπρακτο:  Ε.Γ.Ω.  (Εγώ
Γυναίκα Ωκεανός) - Συμμετοχή με Έπαινο, στο (υπό
τον  ακαδημαϊκό  Ευάγγελο  Μουτσόπουλο)  Διεθνές
Φιλοσοφικό  Φόρουμ  του  Συλλόγου  Ανάδρασις
2015.). Σήμερα ζει στην Αθήνα και εργάζεται στον
Ο.Α.Ε.Δ. 



«Όσα γράφονται σήμερα»                            ΣυνΠοιείν

ΠΙΟ ΠΑΛΙΟΣ ΑΠΟ ΕΝΑ ΔΕΝΤΡΟ 

και έψαχνα
και έψαχνα 
το αντάμωμα των ωκεανών
στ’ ανάσκελα 
μικρής βραχονησίδας
που πήρε 
μπροστάρη τον καημό
.
κι από τα χθες 
ένα κομμάτι οργασμός 
μ’ αντάρα
πληγή στο αίμα
ένα πλουμί 
ξελιγωμού 
ιδιαιτέρως τραγικό, πως τρέμει
.
-δέκα λαλούν, ένας μονάχα λέγει-
.
Πιο παλιός από ένα δέντρο 
της φαντασίας 
ο δρόμος
ο άμοιρος
πηλός 
στεγνός, ανερμήνευτος και μόνος.



«Όσα γράφονται σήμερα»                            ΣυνΠοιείν

Η ΟΜΟΡΦΟΤΕΡΗ ΜΑΧΗ

Αυτό που ανήκει, ωχρό
δυσκίνητο, στους αιώνες παρέμενε
από ένα στόμα παράφορο, γεμάτο αινίγματα.
Ωστόσο η αρκτική της αντάμωσης ευκαιρία
έμοιαζε ολοένα να σιμώνει.
Η αγωνία σταφύλι στα δόντια καρφωμένο
δρασκέλιζε τα ύδατα τρώγοντας σώματα
και ο χειμώνας έλιωνε στης προσμονής το φέγγος.
Παράλληλα δε, ο ταχυδρόμος φρόντισε
το τρίξιμο της πόρτας να λαδώσει
με μια φτερούγα όνειρο,
δύο δόσεις απαράμιλλης ομορφιάς, ανταύγεια
από βλέμμα ελαφιού που σε κοιτά κατάματα
χωρίς φραγμό, μα όρκο δε σου τάζει.



«Όσα γράφονται σήμερα»                            ΣυνΠοιείν

ΟΡΙΣΤΕ, ΤΟ ΒΙΟΣ

Αλαφροΐσκιωτη και βλοσυρή
ανασηκώθηκε από τον τάφο των ένδοξων
η κάμπια κι ίσαμε να φθάσει απόγευμα
γέννησε χίλιες φορές και ακόμα τόσες
.
Ιδού το γλαυκό στολίζεται
πυρώσανε τα μάγουλά του
αδελφοσύνη μου φαιδρή
αδελφοσύνη μου σπασμένη
ο λεπτοδείκτης μάρτυρας
λεπτού θανάτου σου
κάθισε στο σκαμνί.
Του δικαστή το δάκτυλο.
.
Ακόμα πιο βαθιά στο λυγμό
Ακόμα πιο βαθιά στο λαιμό
λύκου, αμνού
γυρίζοντας τον τροχό, μία φορά ακόμη.



«Όσα γράφονται σήμερα»                            ΣυνΠοιείν

ΚΟΜΜΕΝΗ ΖΩΗ 

Φυλλομετρώ την αοριστία της πόλης μου
διασχίζοντας τον αγαπημένο μου δρόμο 
κι όσα δέντρα απομείναν 
σφηνωμένα στο διάκενο 
με κοιτούν απαιτώντας από μένα να μιλήσω
για σωρούς απλήρωτους
συναισθήματα μισοπνιγμένα 
ποτίζουν τις ρίζες τους
κι από τα άρρωστα φύλλα 
εξέρχεται λειψός λυγμός
Μα όσο και αν νιώθω το αιώνιο.
μικρή ιτιά
έλεος, 
εδώ που βρίσκομαι
η ανθρωπότητα τρέχει πιο γρήγορα από μένα.



«Όσα γράφονται σήμερα»                            ΣυνΠοιείν

ΓΑΛΑΖΟΠΕΤΡΑ

Η απαγόρευση του ωραίου, σημάδι,
κι όταν δάγκωσε ο δάκος  τις ρίζες 
ανακάλυψαν εκ νέου
την κρυμμένη της βάσης ουσία

της γης τα παιδιά 

έπιασαν να νίβουν το ένα του άλλου τα πόδια 
με αστείρευτη μανία μανδύα πορφύρα 
να τυλίγουν απαλά σανδάλια χρυσά. 
Αρχαία στολίδια σκαλισμένα σε πέτρα 

της γης τα παιδιά



«Όσα γράφονται σήμερα»                            ΣυνΠοιείν

ΕΥΦΘΡΑΣΤΗ ΚΥΡΤΟΤΗΤΑ 

Όταν καταφέρω να ομολογήσω την αδυναμία μου 
να εκφραστώ, θα σταματήσω να γράφω, 
και ο τρόπος που τα γράμματα γίνονται λέξεις
δεν θα είναι απλά και μόνο ένας τρόπος 
να δένω σιγά-σιγά το σχοινί στο λαιμό μου. 
Ελπίζω πως τότε, ίσως, 
πάψει το εγκεφαλικό μου τρέμουλο 
καθώς θα εισχωρώ στην αφαίρεση
όχι των λέξεων
ούτε των σκέψεων
αλλά των συναισθημάτων που γεννούν τα μάτια μου
όταν ηθελημένα ή αθέλητα 
εστιάζουν από το περβάζι του ήλιου (σ)τον κόσμο των 
νεκρών.



«Όσα γράφονται σήμερα»                            ΣυνΠοιείν

         Γιάννης Ποταμιάνος

Ο Γιάννης Ποταμιάνος γεννήθηκε στο Νεοχώρι του Μεσολογγίου
το  1950,  εκεί  πέρασε   τα  παιδικά  και  τα  εφηβικά  του  χρόνια.
Σπούδασε  στο  πανεπιστήμιο  Αθηνών  μαθηματικά  και  στη
συνέχεια γράφτηκε στη φιλοσοφική σχολή  Αθηνών που όμως δεν
τελείωσε. 
Δίδαξε επί 35 χρόνια ως καθηγητής μαθηματικών σε σχολεία της
δευτεροβάθμιας  εκπαίδευσης.  Στην  διάρκεια  των  σπουδών  του
συμμετείχε  ενεργά  στο  αντιφασιστικό  φοιτητικό  κίνημα  της
εποχής του ενάντια στην επτάχρονη στρατιωτική δικτατορία. Στη
μεταπολίτευση συμμετείχε στο ριζοσπαστικό και αριστερό κίνημα
καθώς και στο εκπαιδευτικό και συνδικαλιστικό κίνημα για την
παιδεία. Αγαπάει  την λογοτεχνία,  την ποίηση, την φιλοσοφία και
τα μαθηματικά. 
Όταν  η  πίεση  στο  στήθος  του  αυξάνει  επικίνδυνα  αναβλύζει
ποιήματα  Κάποια  στιγμή  ίσως   συνωμοτήσει  το  σύμπαν  και
εκδοθούν. 
Ανέκδοτες ποιητικές συλλογές  του είναι:
«Το πέταγμα της σαύρας»
«Τα φτερά πονάνε»
«Με τα φτερά των ανεμόμυλων»
«Περιμένοντας τα πουλιά»
«Με τη μεζούρα της θύελλας»



«Όσα γράφονται σήμερα»                            ΣυνΠοιείν

Το ξόρκι   

Κι ατενίζοντας 
               τη θολή γραμμή των οριζόντων 
είδαμε το ουσιώδες να μας διαφεύγει

Πώς να εξορκίσεις το άρρητο 
                                               μ’ ένα ποίημα

Να περιγράφεις την πληγή δεν αρκεί
όταν το ρήγμα εκτείνεται ως τα θεμέλια
                             ως την αρχέγονη αταξία

Η πολυσημία ρέει στους νευρώνες μας
                                   
Έτσι που ίσως μόνο ο άνεμος γνωρίζει
τους στροβιλισμούς
                   που ταξιδεύουν τα σύννεφα

Όμως σ’ εμένα
το μινυρίζουν μυστικά τα φυλλώματα
                                          του φθινοπώρου
πως ο νόμος της φθοράς 
                    είναι ο νόμος της αφθαρσίας

Γι αυτό ακριβώς κι εγώ, πρώιμα ξορκίζω 
                                                  τον χειμώνα 
σιγοτραγουδώντας το καλωσόρισμα 
                                                    της άνοιξης



«Όσα γράφονται σήμερα»                            ΣυνΠοιείν

Στην τάξη  

Η Αθανασία κοίταζε εκστατική
και στα μάτια της έλαμπαν 
       οι μάχες των προγόνων της
Μίλαγε σαν καρδερίνα 
       με φωνές χιλιάδων σοφών
Κελαηδούσε ο Πλάτωνας 
                              κι ο Αριστοτέλης
κι η κιμωλία έγραφε 
έγραφε σε γραμμική γραφή

Η Αθανασία μίλαγε 
                και τα παιδιά κοιτούσαν
Κοιτούσαν την Αθανασία 
ν’ ανεβαίνει  σ’ ένα αερόστατο
           και να φεύγει στην Ιστορία
Να χτίζει ναούς, να δίνει μάχες,
              να ρητορεύει στις αγορές
Τα παιδιά ακολούθησαν
Κι’ έγιναν όλοι 
           ένα σμήνος πουλιών
                       στον Αττικό ουρανό

Όμως ο Γιαννάκης 
του τελευταίου θρανίου μαθητής
τρεις μέρες νηστικός
                    δεν άντεξε την πτήση
Έλιωσαν στον Ήλιο τα φτερά του
κι έπεσε με γδούπο 



«Όσα γράφονται σήμερα»                            ΣυνΠοιείν

                              στην Αττική γη

Από τότε η Αθανασία κοιτάζει
                                         εκστατική 
και τα μάτια της σκοτεινιάζει 
                           μια βουβή ικεσία:
Σώστε επιτέλους  τα παιδιά 
                                    που πεινάνε
οι πρόγονοι σας κοιτάνε 
             απ’ τα βάθη της Ιστορίας

Μεσόγειος τάφρος - Ι  

Χτύπησε την τρίαινα στο κύμα 
                                             ο Ποσειδώνας
κι άνοιξε η θάλασσα στα δύο
                             για να περάσει ο πόνος

Όπως στιλέτο στα πλευρά 
                                           πονάει η ξενιτιά
Θάνατος μπρός 
               Θάνατος πίσω
                        στη μέση η ελπίδα
                                    ακόμα ζει, Ευτυχώς
Μια σανίδα επιπλέει
                         και ποιος θα την αρπάξει;

Κι ο δουλέμπορος όρθιος 
                  με το πιστόλι στη ζώνη 



«Όσα γράφονται σήμερα»                            ΣυνΠοιείν

                           και το θάνατο στα μάτια
μετράει τα κεφάλια 
                        που επιπλέουν στον αφρό
Βρωμάει το χνώτο του χασίσι και κρασί

Χέρια που σηκώνονται ψηλά 
                                             ως το φεγγάρι
κι αυτό αδιάφορο 
                       με ασημένιο φως θανάτου
φωτίζει τα ωχρά πρόσωπα 
         όσων κοιμήθηκαν ήσυχα στο κύμα

Χέρια που σηκώνονται ψηλά 
                                              ως το φεγγάρι
 απελπισμένα γνέφουν
                             προσμένοντας βοήθεια
απ’ όσους δεν κοιμούνται αμέριμνα 
                                          στην ενοχή τους

Ακόμα ετούτη την άνοιξη
πολεμοκάπηλοι και δουλέμποροι  
                       διαφεντεύουν τις ζωές μας 
κι η μεσόγεια τάφρος ξερνάει θάνατο 
                                                        και λάβα

Χτύπησε την τρίαινα στο κύμα 
                                             ο Ποσειδώνας
κι αυτός γαντζωμένος σ’ ένα όνειρο 
                                  παλεύει με τον άνεμο 
Φτάνει πια Αμερική



«Όσα γράφονται σήμερα»                            ΣυνΠοιείν

                     Φτάνει πια Ευρώπη
                             Άνθρωποι στη θάλασσα
Παιδιά που πνίγονται 

Χέρια ψηλά ως το φεγγάρι
Εμείς οι πανανθρώπινοι πολίτες 
                                                    ΑΠΑΙΤΟΥΜΕ
Δώστε φροντίδα και στοργή 
                                     στους ξεριζωμένους
μπας και  γίνει η Μεσόγειος 
                                          θάλασσα αγάπης

Γαλάζια περισπωμένη 

Καθώς η γαλάζια περισπωμένη 
                                    των βουνοκορφών 
                                   ψηλαφίζει ουρανό
και στ’ ασημένια νερά 
                                         των θαλασσών
βαφτίζονται γαλήνια φεγγάρια,
στο λιόγερμα ξυπνάει το σαρκοβόρο
οσμίζεται στον αέρα το χορτοφάγο 
          που ολημερίς μηρυκάζει θάνατο
 
Όμως ωραιόψυχος  ο Ιούλιος 
                               μας ετοιμάζει οίστρο
και σώματα ερωτικά
Αφού σε φλογισμένα μάγουλα 
                      πορφυρίζουναι  οι πόθοι
σύγκορμη τρέμει η παιδομάνα μήτρα!



«Όσα γράφονται σήμερα»                            ΣυνΠοιείν

Έτσι ουρανόπληκτος 
ο αμάραντος έρωτας
           γονιμοποιεί στους αστερισμούς,
την τυχαιότητα με καθάριους στόχους,
γι’ αυτό το δάχτυλο της νύχτας
μας δείχνει προς τα’ άστρα ομορφιά

Αφού έρωτας και θάνατος 
                                 πανταχού παρόντες,
η νύχτα γοερή φλυαρεί αιωνιότητα,
καθώς αχαλίνωτη η ενάργεια 
παραπαίει στις υπνωμένες συνειδήσεις

Γι αυτό όσοι νυχτόπληκτοι ζωή
                                                αναπολούμε 
ηδυπαθείς γονιμοποιούμε ονειρόσκονη

 
Μην πουλάς το μέλλον   

Άσε το λουλουδάκι να λικνίζεται 
                                 αμέριμνο στον άνεμο
Εσύ πρόσεχε τους υλοτόμους
που τραυλίζοντας παγκοσμιοποίηση  
                                    σκυλεύουν το δρυμό,
αυτοί γκρεμίζουν δένδρα αιωνόβια,
                          δικαιώματα αιμοστάλακτα 
ριζωμένα στις βαθιές στοές των ορυχείων 

Όμορφος είναι ο χορός των λουλουδιών
                             μα όσο υπάρχει η άνοιξη



«Όσα γράφονται σήμερα»                            ΣυνΠοιείν

Γι’ αυτό όσο κι αν τρέμεις το χειμώνα  
                μη φωνάζεις τους    ξυλοκόπους  
αυτοί είναι που καρατομούν την άνοιξη  
Ας ουρλιάζει ο αθώος λύκος 
                       εσύ φοβού τα τσοπανόσκυλα   
και τα τσεκούρια π’ αστράφτουν 
                                                     στο φεγγάρι

Όμορφος είναι ο χορός των λουλουδιών
γι’ αυτό μην πουλάς το μέλλον
             το παρόν περνάει γρήγορα
                       κι οι υποθήκες παραμένουν
Κι όσο σε πυροβολούν να  ταμπουρώνεσαι 
                                     στους ονειρόβραχους
έτοιμος για το γιουρούσι 

Όμως άσε το λουλουδάκι αμέριμνο  
        στον ήλιο, να το γονιμοποιεί ο άνεμος
Αυτοί που μπήκαν κρυφά 
                                                 στον κήπο σου
φύτεψαν στα παρτέρια σου φόβους,  
έσπειραν μαλθακές ιδέες, 
                         κάλπικες επιθυμίες κι ενοχές
Γι αυτό σου λέω 
άσε το λουλουδάκι αμέριμνο 
                            να ερωτοτροπεί στον άνεμο
και σάλπιζε εξέγερση στο δάσος

Έτσι ακριβώς 
αφού η επανάσταση μοσχοβολάει 
                                         ελευθερία κι έρωτα



«Όσα γράφονται σήμερα»                            ΣυνΠοιείν

   Αμαλία Ρούβαλη

Η  Αμαλία  Ρούβαλη  γεννήθηκε  το  1954,  μεγάλωσε  στο
Ναύπλιο,  ζει  στην  Αθήνα,  είναι  κοινωνιολόγος  και
ισπανίστρια,  μεταφράστρια  από  τις  ιβηρικές  και  λοιπές
λατινογενείς  γλώσσες.  Για  δύο  περίπου  δεκαετίες
διετέλεσε  επίσημη  μεταφράστρια  και  Ακόλουθος  Τύπου
στην Πρεσβεία του Μεξικού  στην Ελλάδα.  Έχει  διδάξει
κοινωνιολογία  της  Λατινικής  Αμερικής  και  τις  ιβηρικές
γλώσσες  επί  τριακονταετία.  Εργάσθηκε,  επίσης,  σε
διάφορες  θέσεις  Διεθνών  Οργανισμών,  καθώς  και  στο
Ελληνικό  Δημόσιο  για  λίγο,  σήμερα  τελεί  εν
συνταξιοδοτήσει.  Ποιήματα:  Πρώτα  ποιήματα,  εκδ.  Νέα
Σκέψη  1976  και  Έπεα  πτερόεντα?,  εκδ.  Τυπωθήτω-
Δαρδανός,  σειρά Λάλον ύδωρ, 2009. Έπονται  τρεις  νέες
ποιητικές συλλογές. Λογοτεχνική μετάφραση: Κοντά στην
άγρια  καρδιά,  Κλαρίσε  Λισπέκτορ,  εκδ.Τυπωθήτω-
Δαρδανός, 2008, θα επανακυκλοφορήσει το 2018, Η ήσυχη
συνείδηση,  Κάρλος  Φουέντες,  εκδ.Τυπωθήτω-Δαρδανός,
2010,  ετοιμάζεται,  Η  καθαρότερη  περιοχή  του  αέρα,
Κάρλος Φουέντες, εκδ. Κλειδάριθμος, 2018.



«Όσα γράφονται σήμερα»                            ΣυνΠοιείν

-από τα Έπεα πτερόεντα;-

Στη μητέρα μου

Όταν χτύπησες το χέρι στο τραπέζι
δεν πίστευα στα μάτια μου

Όταν φώναξες: θα σε νικήσω ρε κερατά,
δεν πίστευα στ’ αυτιά μου.

Όταν σ’ είδα κουβαράκι σε κρεβάτι αψηλό
δεν πίστευα πια σε τίποτα.

----------
                                          ΦΩΤΑ

Υπάρχει ένα φως
Που τυλίγει το σκοτάδι.

    Πύρινες γλώσσες.
Το πρόσωπό σου στοχαστικό κι αφημένο

στηρίζει την πόρτα.
Φέρνεις μια σπίθα

ανολοκλήρωτης αμφισβήτησης.
Λαμπαδιάσαμε.
------------------

«Δύσκολοι αποχαιρετισμοί, ο μπαμπάς μου»

Πέθανες και μου ’μεινε μόνο μία φράση
«ειρηνικά που έρχεται το βράδυ».

Ιουνιάτικο πρωινό 
μ΄έναν ήλιο λαμπερό

να τσουρουφλάει αυτάρεσκα
τη μύτη.



«Όσα γράφονται σήμερα»                            ΣυνΠοιείν

Δεν είχα καν θλίψη.
Μόνο πείνα 

για μεταθανάτια παξιμαδάκια.

-----------------
Ζωή κι αυτή

‘Ο,τι χώρεσε από ζωή, 
χώρεσε.

Τώρα στριφώνω τα ξεφτίδια
για να μην ξηλωθεί

και το λίγο που απομένει.
-----------------------------

-από την επερχόμενη συλλογή Έρως/Μέρος/Θάνατος –

500 ΜΕΤΡΑ ΑΝΑΣΑ

Οι αποστάσεις
στενός κορσές

στ’ αθλητικά μας παπούτσια’
κοψοχρονιά

μας δώσαν τη ζωή
κοψοχρονιά μας τήνε πήραν.

Καρφωμένοι 
πια

στο ίδιο βήμα
αβάδιστο.

H azotea*
*δώμα



«Όσα γράφονται σήμερα»                            ΣυνΠοιείν

έλαμπε
απ’ το ροζ-μωβ 

της μπουκαμβίλιας
 φυτεμένα βιαστικά

τα λουλούδια-χέρι μετέωρο λευκό, σε πρόσωπο
πανιασμένο- κόκκινα μαυρίσανε καιρούς, ίσαμε που οι

εικόνες ασπρίσανε σαν χέρι, σαν μαλλιά, κανείς δεν ήξερε
ν’ ανοίξει μια Κορονίτα στον παραστάτη, σπάσαμε όλους

τους καθρέφτες του νου/ κοιμηθήκαμε με ένα χωρίς,
ξυπνήσαμε και δεν ξέραμε αν σπασμένα κομμάτια

καθρέφτης είναι ακόμα ο νους.

Χθες-σήμερα-αύριο
Το παρελθόν

ξενοδοχείο πάγου.
Το παρόν

μπήκε 
στις υποτροπικές

ζούγκλες με τις τζακαράντες.
Το μέλλον

ξώμεινε να χασκογελάει
φαφούτικα

στα νησάκια
του Νότου

τα  καταπίνει η στρατόσφαιρα
του  τίποτα.  

          -----------------------
Πεταλίδες στα βράχια

Ένα συναίσθημα αποστέρησης
κατακαθίζει στα                   



«Όσα γράφονται σήμερα»                            ΣυνΠοιείν

βράχια,          
μεσοστρατίς στον ήλιο.

                        Ούτε οι πεταλίδες
                                                                                               
δεν παρηγορούν –

                        την έλλειψη σελήνης-
                                                                                          
Δροσίζω τα πόδια μου

στην άρμη
 

και σκέφτομαι το τοπίο

                               του κόλπου
                                                             π´ ανεμίζει μαντήλια

                                                                  από απέναντι.
Το Μπούρτζι βέβαια,

                                                   στενοχωριέται
                                                                      για την απώλεια 
προσοχής

Αλλά, τι να κάνω κι εγώ;
                                                                         Λίγες αισθήσεις

έχω
                                                  

και δύο μόνο μ ά τια.

     



«Όσα γράφονται σήμερα»                            ΣυνΠοιείν

Επαναφορά

Ολική επαναφορά
σε κουρτίνες

χωρίς ιριδισμούς/
στεγνή επαφή
 σάπιες ιδέες
του μυαλού,

επιστροφές σε πέτρες γλιστερές
νέες προσγειώσεις

ενός κάποιου εαυτού.
Επιστρέφω

                                           χωρίς επιστροφές                    

σε ακέραιους αριθμούς/

ούτε γεωμετρική\
ούτε αριθμητική

 πρόοδος μηδενική

Αρκεί ο Αϊνστάιν
σε σαρδόνια χαμόγελα

του ίδιου πάντα γκρεμού.
Σε μικρομόρια του μόνου

ουρανού-ωκεανού
Τα ρέστα

ας μην μας αφορούν-
΄



«Όσα γράφονται σήμερα»                            ΣυνΠοιείν

-από την επερχόμενη συλλογή Φούγκα και παραλλαγή-

Ρηγματωμένος καιρός
σε γόνυ κλινόν

θραύσματα κρύσταλλα
η κούκλα

κοιτάζει αλλού
κήπος εισχωρεί απαλά
στη βιτρίνα τού καιρού
η κούκλα επιστρέφει

δυο μπούκλες μαλλιού
ακέφαλη
άναρθρη

μπαινοβγάζοντας
χέρια και πόδια
την στήσαν πάλι
την λέγαν Λίλυ

το κεφάλι
κυλάει πάντα

στο κάτω μέρος του κρεββατιού

---------------

απόσταξη ενός χρόνου παλιού
τρύπιες ώρες

γεμίσανε καζάνια του ατμού.
Φυσαλίδες χωρίς παρηγορία

κανένα ίχνος εαυτού.
η μνήμη, στο κύτταρο πεπαλαιωμένου χρονισμού.

Μόνο νερό, θυμίζουμε, το μόνο υγιεινό-



«Όσα γράφονται σήμερα»                            ΣυνΠοιείν

-----------
Νυκτουργία των παθών

κι απόψε
καλείται η μούσα της τιθάσευσης

ν’ απαλύνει
τοπιογραφίες του νου
Διαγουμίζονται πάλι

οι αισθήσεις
άναρχες κραυγές

να τρυπήσουν την οροφή
ξεχασμένου αισθησιασμού.

Νυκτοφρουροί
υποβοηθούν

τις αλυσσίδες του βηματισμού
μπρος σε γκρεμνό

μου χαρίσαν γερά παπούτσια-
-------------------

-από την επερχόμενη συλλογή σ’ ένα φτερό επάνω-
μια φέτα τίποτα και σήμερα

τεμαχίζεις,
χαρτάκια σχιστά τόσα δα

τα ενώνεις,
τίποτα

απραξία
άλλοι λένε νιρβάνα.

-------------



«Όσα γράφονται σήμερα»                            ΣυνΠοιείν

Αγγελίνα Ρωμανού

Η  Αγγελίνα  Ρωμανού  γράφει  ποίηση,  λογοτεχνία,
παραμύθι και θεατρικά έργα. Βιβλία της έχουν εκδοθεί από
διάφορες εκδόσεις και κυκλοφορούν στα βιβλιοπωλεία της
χώρας.  Έχει  ασχοληθεί  ως  ραδιοφωνική  παραγωγός  επί
σειρά ετών και ήταν υποψήφια δημοτική σύμβουλος του
δήμου  Μοσχάτου.  Εργάστηκε  στο  Εθνικό  Ιδρυμα
Αποκατάστασης  Αναπήρων  (Υπ.  Υγείας),  ως  τακτική
υπάλληλος,  στον τομέα δημοσίων και  διεθνών  σχέσεων.
Έχει διοργανώσει, σε χώρους πολιτιστικών δράσεων, τόσο
στην  Ελλάδα  όσο  και  στο  Εξωτερικό,  καλλιτεχνικές
εκδηλώσεις που αφορούν σε διάφορα είδη τέχνης και έχει
αρθρογραφήσει  σε εφημερίδες  και  περιοδικά.  Εισηγείται
εργαστήρια  δημιουργικής  γραφής  και  αφήγησης
παραμυθιών.  Έχει  πτυχίο  Διοίκησης  Επιχειρήσεων  και
master  στην  Πολιτιστική  Επικοινωνία.  Επίσης,  είναι
υποψήφια  διδάκτορας  Δημιουργικής  Γραφής.  Γεννήθηκε
και ζει στην Αθήνα.



«Όσα γράφονται σήμερα»                            ΣυνΠοιείν

«Κλεμμένο Αντίδωρο»
          εκδ. Ζάθεον Πυρ

1.

Μη με ζητάς τα Σάββατα. Τα Σάββατα, δεν θα σου πω ποια
είμαι. Ποτίζω κάτι αερικά μην ξεραθούν στο άπειρο. Φτιάχνω
καρυδόπιτα με τσόφλι-έκ/πληξη. Άβαφη κι αχτένιστη τραγουδώ
σε γλώσσα ανύπαρκτη. Ξεκάλτσωτη με τρύπια υφάσματα
αποδέχομαι φθορές. Γεμίζω αρώματα. Φροντίζω παλάμες
με πληγές. Χαϊδεύω ράγες και γρασάρω ιβίσκους. Ταΐζω δυο
χελώνες που αντιπαθώ. Ζεματίζω και νερό για λόγους συνήθειας.

Μη με ζητάς τα Σάββατα. Τα Σάββατα με φωνάζουν αλλιώς, γι’
αυτό δε θα γυρίσω.
____________ 

2.  
Τα δυο μάτια
χάντρες έμοιαζαν
γυαλιστερές από τη
θάλασσα βγαλμένες
με δίχτυα ψαράδων
ορκισμένων σιωπή.
Κρατιόσουν απ’ την
αγχόνη
«μη σε τρομάξω», είπες
και στοίβαζες σε ράγες
παλιές ατμομηχανές.
Το κερί ξαγρύπναγε



«Όσα γράφονται σήμερα»                            ΣυνΠοιείν

στο παραθύρι χορεύοντας
χορούς ανατολής
και το τασάκι πόναγε
για καύτρες.
Στα στήθη σου
έγειρα γυναίκα.
Στη διαδρομή
με γύρισες παιδί.

_______________________________________________
«Εις σάρκα μίαν»
εκδ. Όστρια

1.
Τελικά, μωρό μου,
ησύχασαν οι λέξεις κάτω
από τη γλώσσα σου ή
θα γλιστρήσει κάνα
«σ’ αγαπώ» την ώρα που
με γλείφεις?

2.
Οι άντρες μου.
Με τη βρισιά στο στόμα
με δάχτυλο πειρατικό
με βρώμικο πουκάμισο ριγέ
με το σαξόφωνο στα χείλη
με φούμο ακριβό στα σωθικά
με γνώσεις υψηλής μαγειρικής.



«Όσα γράφονται σήμερα»                            ΣυνΠοιείν

Κι από την άλλη, οι γυναίκες.
Σκύλες
παιδούλες
τρυφερές
με μπούτια τζιν κι ένα
μοσχόκαρφο στη μύτη
Κι ανάμεσα εγώ.
Ψάρι του ζωδιακού
ολόκληρο σημάδι από
εξάτμιση
μια κούνια ξύλινη στο πιο
ψηλό βουνό να λέει
_βρέχε ρε πούστη μου καιρέ
για να καυλώνω.

Αδημοσίευτα:
1.
Έπεσε  και  η  δεύτερη  σελήνη  απ'  το  ταβάνι.  Σαν  υπόσχεση
κολλημένη  με  πίεση  δακτυλικού  αποτυπώματος.  Καρφώθηκε
κάθετα στον ανοικτό κόλπο του πατώματος. Συνουσία γειωμένη.
Αίμα ουδέν.
Η παρθενία, βλέπετε, είχε παρθεί από έναν απλό γελωτοποιό με
κουδουνάκια  στο  σκουφί.  Τη  νύχτα  εκείνη,  ο  σεισμός  έγινε
αισθητός μονάχα στους ερωτευμένους.
Οι υπόλοιποι,  εξακολουθούν να κολλούν αστέρια με το σάλιο
τους.



«Όσα γράφονται σήμερα»                            ΣυνΠοιείν

2.
Πολλά έκανα για χάρη του. Ραμμένα τα κουμπιά, σίδερο στα άσπρα,
φαί της ώρας με μπόλικο πιπέρι. Φόραγα κάλτσες με πουά και πήγαινα
στο ραντεβού όπως μου προμηνούσε. Τ' άρεσε να λέει πως βρήκε πυρ
μες τη γυνή και θάλασσα στα σκέλια. Κείνος βαρύς στο χέρι κι είχε
σκληρό κομμάτι. 
Πολλά  έκανα  για  χάρη  του.  Τόσα,  που  πίστευα  πως,  τάχα  μου,
αγαπούσα.

3.
Τα ρούχα στο μπαλκόνι κοκάλωσαν. Κάθε πόρος κλειστός. Σα
κάποιους χαρακτήρες με τα σύμφωνα σε παράταξη. Με στόμα
σφραγισμένο σα ξόρκι  μυστικού.  Μου ’ρθε  στο νου εκείνη  η
γάτα η ξερή. Με είχε αναγκάσει η μητέρα να τη μαζέψω απ’ την
αυλή ένα χιονισμένο μεσημέρι. Εκείνη, «δεν άντεχε στο θέαμα».
Ακόμη και τώρα η παλάμη μου είναι άκαμπτη, γδαρμένη απ’ το
γενναίο  τρίχωμα  του  ζώου.  Ήταν η  εποχή που απέκτησα  την
πρώτη αλλαγή στην κόρη του ματιού. 
Έσπασε σε σχήμα ιστού με πιασμένο μέσα της ανήθικο βρισίδι. 
Μετά, ήρθε κι η συνήθεια του ζευγαρώματος με μάτια ανοιχτά.
Έξτρα δώρο, το μέγα παραμιλητό στον ύπνο. Ένας εραστής μ’
είπε  «απ’  αλλού  φερμένη».  Άλλος,  ψέλλισε  «δαιμονισμένη».
Κανείς δεν φαντάστηκε πως όλα τα ανείπωτα νιαουρίσματα του
ξύλινου γατιού είχαν γίνει μέσα μου γλώσσα μυθική. Κανείς δεν
τόλμησε ποτέ να με εξερευνήσει. 
Ποιος,  θαρρείς,  αντέχει  να  βλέπει  αλήθειες  δεμένες  απ’  τις
γάμπες κι ανάποδα κρεμασμένες μαζί με τις αμυγδαλές?
Σε  κάθε  παγωνιά  αφήνω  τα  ρούχα  στο  μπαλκόνι.  Να  γίνουν
λίθοι  με  δροσόσταλη  γραφή.  Να  διαβάζω  ολοκάθαρα  επάνω



«Όσα γράφονται σήμερα»                            ΣυνΠοιείν

τους πως είμαι ταγμένη μοναχή να σκουπίζω άλλων συνειδήσεις
απ’ το πέτο. 
Κι  αυτές,  σαν Ύδρες  Λερναίες,  να  βγάνουν  δόντια  που  κάθε
βράδυ χύνονται γλυκά στο μαξιλάρι μου.

4.
Παρατηρώ από το τζάμι τα μπεγλέρια σου. Πέφτουν στη μέση
του καρπού κι ανασκουμπώνονται. Χαρίζουν χάντρες θαλασσιές
και σπουργιτάκια. Μοιάζουν σα λέξεις που χτυπούν το μάγουλο
σκάσε
φτιάξε με
διέλυσέ με
Ανοίγουν  τα  κιτάπια  τ’  ουρανού  και  στραγγαλίζονται.  Νιώθω
Σαλώμη  σε  θέση  κλιτική  (ω,  εσύ  που  ξαγρυπνάς  στα  στήθια
ωραίων  γυναικών!),  νιώθω  χαρμάνι  πρωινό  στα  χείλη  σου,
νιώθω να γίνομαι ακορντεόν που παίζει τα αλήτικα.
Υγροποιώ τα μέσα σου.  Στάζω «έλα-να-δεις-τις-στάσεις-μου».
Αδημονώ τη σάρκα της σαρκός.
Οξείδωση μηδέν
Ευαγγέλιο πρώτο και κεράσι
Κάλτσες σταθερά νάυλον (με υδρορροές)
Οι  νυχτερίδες  ακούν  ωραία  τους  χαιρετισμούς.  Μπαίνουν  σε
τρούλους εκκλησιάς και καμακώνονται. Λατρεύω να βλέπω τους
μανδύες τους.
Σ’ αγαπώ.
Μα θα το πιω κι αυτό μαζί με τις μετάνοιες.
Έτσι κι αλλιώς, μωρό μου,
όλα τριγύρω μας
είναι λευκά κρινάκια
του βουνού.



«Όσα γράφονται σήμερα»                            ΣυνΠοιείν

               Μαρίνα Σαβεριάδου 

Γεννήθηκα  στις  26/10/1976  στον  Καναδά  από  μετανάστες  γονείς  και
μεγάλωσα στην Κύπρο.  Εργάζομαι στον Κυπριακό Οργανισμό Τουρισμού
ως λογιστής. Έχω δύο κόρες, η μεγάλη μου είναι δευτεροετής της κοινωνικής
ανθρωπολογίας της Παντείου (περήφανη μαμά) και η μικρή μου είναι στην Α
Γυμνασίου. Ζω στα Λιβάδια Λάρνακας και αγαπώ πολύ την κοινότητα μου.
Παράλληλα  τα  τελευταία  χρόνια  ασχολούμαι  με  την  συγγραφή. Γράφω
ακατάπαυστα, ποίηση, ελεύθερο κείμενο, άρθρα και θεατρικά. Ήδη κάποια
θέατρα μου έχουν μεταδοθεί από το ραδιόφωνο του ΡΙΚ.
1 ΟΙ ΑΙΓΙΕΣ ΤΟΥ ΚΩΣΤΗ ΘΕΑΤΡΟ ΓΙΑ ΤΟ ΡΑΔΙΟΦΩΝΟ Συμμετοχή σε διαγωνισμό του ΡΙΚ 2 ΜΙΑ
ΑΛΗΘΕΙΑ ΓΙΑ ΤΑ ΠΑΡΑΜΥΘΙΑ ΘΕΑΤΡΟ ΠΑΙΔΙΚΟ Συμμετοχή σε διαγωνισμό του ΘΟΚ 3 30/09/2008 Ο
ΧΡΥΣΟΣ  ΠΟΤΑΜΟΣ  ΚΥΠΡΙΩΤΙΚΟ  ΣΚΕΤΣ  μεταδοθηκε  25/10/2009  4  30/06/2009  Ο  ΤΕΛΕΥΤΑΙΟΣ
ΒΑΣΙΛΙΑΣ  ΤΗΣ  ΙΕΡΟΥΣΑΛΗΜ  ΘΕΑΤΡΟ  ΓΙΑ  ΤΟ  ΡΑΔΙΟΦΩΝΟ  μεταδόθηκε  07/2010  5  28/09/2010
ΠΟΙΗΤΙΚΗ ΣΥΛΛΟΓΗ ΓΙΑ ΠΑΙΔΙΑ ΤΟΥ ΔΗΜΟΤΙΚΟΥ ΣΥΜΜΕΤΟΧΗ ΣΕ ΔΙΑΓΩΝΙΣΜΟ 6 30/09/2010
Η  ΠΡΩΤΗ  ΝΥΧΤΑ  ΚΥΠΡΙΩΤΙΚΟ  ΣΚΕΤΣ Συμμετοχή  σε  διαγωνισμό  του  ΡΙΚ  7  30/04/2011  ΨΥΧΗΣ
ΘΕΡΑΠΕΙΑ ΘΕΑΤΡΟ ΓΙΑ ΤΟ ΡΑΔΙΟΦΩΝΟ ΕΠΑΙΝΟΣ ΜΕΤΑΔΟΘΗΚΕ 19/03/2012 8 30/09/2011 ΤΟ
ΦΕΤΖΑΝΙΝ  ΚΥΠΡΙΩΤΙΚΟ  ΣΚΕΤΣ  Συμμετοχή  σε  διαγωνισμό  του  ΡΙΚ  9  06/05/2012  ΤΟ  ΣΗΜΑΔΙ
ΜΟΝΟΠΡΑΚΤΟ  Συμμετοχή  σε  διαγωνισμό  της  Ένωσης  Θεατρικών  Συγγραφέων  Κύπρου  –  τιμητικό
διάκριση 10 31/05/2012 Φιλιά απ΄το Παρίσι ΘΕΑΤΡΟ ΓΙΑ ΤΟ ΡΑΔΙΟΦΩΝΟ ΡΙΚ Στάληκε 12/4/2012 –
συμμετοχή σε διαγωνισμό του ΡΙΚ 11 29/6/2012 Η Αφρικάνικη κούκλα Παιδικό θέατρο Στάληκε 28/6/2012
στον ΘΟΚ για το διαγωνισμό παιδικής σκηνής θα ανεβεί τον Ιούνιο του 2017 12 30/09/2012 To φουστάνι
της Μαρίτσας ΚΥΠΡΙΩΤΙΚΟ ΣΚΕΤΣ ΜΕΤΑΔΌΘΗΚΕ από το ραδιόφωνο του ΡΙΚ 13 8/2/2016 Ο ΓΑΜΟΣ
ΔΙΗΓΗΜΑ Στάληκε στις 8/2/2016 στην πνευματική συντροφιά Λεμεσού 14 8/2/2016 Καταρα στους έρωτες
ΠΟΊΗΣΗ Στάληκε στις 8/2/2016 στην πνευματική συντροφιά Λεμεσού 15. 31/5/2016 ΙΣΟΒΙΑ ΘΕΑΤΡΟ ΓΙΑ
ΤΟ ΡΑΔΙΟΦΩΝΟ Γ βραβείο από το ΡΙΚ μεταδόθηκε 3/17 16.1/7/2017 ανεβαίνει το πρώτο θέατρο μου από
σκηνής  με  τίτλο  Η  ΑΦΡΙΚΑΝΙΚΗ  ΚΟΥΚΛΑ.  Είμαι  στην  διαδικασία  ολοκληρωσης  του  πρώτου
μυθιστορήματος

http://marinasaveriadouwriter.blogspot.com.cy/2010/11/writer.html

http://marinasaveriadouwriter.blogspot.com.cy/2010/11/writer.html


«Όσα γράφονται σήμερα»                            ΣυνΠοιείν

Η ΜΝΗΜΗ ΤΗΣ ΘΑΛΑΣΣΑΣ

Ψες μας ονειρεύτηκα...
Ήταν απόγευμα Κυριακής, καθόμουν στο πεζούλι της βεράντας
και  σε κοίταζα να παίζεις  μπάλα με τα παιδιά μας.  Ετοίμασα
δείπνο, κάτσαμε όλοι γύρω από το τραπέζι, δειπνήσαμε, έπλυνες
εσύ τα πιάτα και ετοίμασα τα παιδιά για ύπνο. Ξαπλώσαμε όλοι
μαζί  στο  τεράστιο  κρεβάτι  και  τους  διαβάσαμε  μαζί  ένα
παραμύθι που πάντα τέλειωνε με το «και έζησαν αυτοί καλά και
τώρα στα κρεβάτια σας, ο βασιλιάς και η βασίλισσα επιθυμούν
να μείνουν μόνοι…»
Ψες μας ονειρεύτηκα…
Δούλευα  στο  γραφείο  ετοιμάζοντας  μια  ακόμα  ανιαρή
οικονομική κατάσταση. Χτύπησε το τηλέφωνο στο γραφείο, και
ήσουν εσύ, αλλά άλλαξες τη φωνή σου για να μη σε αναγνωρίσω
και  σαν  άγνωστος  άρχισες  να  με  φλερτάρεις  για  να  κάνεις
πλάκα. Σε αναγνώρισα αμέσως αλλά συνέχισα το παιχνίδι γιατί
να δω που θα το πας. Σε ρώτησα «τι θέλετε κύριε» και εσύ μου
απάντησες «δεν με ξέρεις, σε είδα κάπου και μου άρεσες, δώσε
μου το   τηλέφωνο σου, τι  ζώδιο είσαι;  θέλεις  να βγούμε για
καφέ;» Και εγώ τότε είπα «Ναι γιατί όχι, ακούγεσαι ενδιαφέρων
τύπος»  και  εσύ  τότε  μπερδεύτηκες  γιατί  δεν  ήξερες  αν  είχε
καταλάβει  ότι  είσαι  εσύ,  και  αν όντως δεν σε είχα καταλάβει
τότε φλέρταρα με κάποιον άλλο; και αμέσως άλλαξες ύφος και
βιάστηκες  να  κόψεις  το  αστείο  και  μου  είπες  μετανιωμένος
«αγάπη μου, μα δε με κατάλαβες, εγώ είμαι!» και σου απάντησα
«το κατάλαβα βλάκα» και μου είπες "ευτυχώς γιατί με ζήλεψα
τόσο πολύ που ήμουν έτοιμος να πάω να μου σχίσω τα λάστιχα
του αυτοκινήτου μου" και εγώ πέθανα στο γέλιο γιατί ζήλεψες
ακόμα και τον ίδιο σου τον εαυτό.



«Όσα γράφονται σήμερα»                            ΣυνΠοιείν

Ψες μας ονειρεύτηκα.. 

Ήταν απόγευμα και  πέρασα απ’  τη δουλειά για να σου φέρω
καφέ. Λίγο πριν τη στροφή κοιτάχτηκα στον καθρέφτη για να δω
αν είμαι αρκετά όμορφη για σένα, έλυσα την κοτσίδα μου και
άφησα  τα  μαλλιά  μου  κάτω  και  μέσα  σε  ένα  λεπτό
μεταμορφώθηκα  στη  γυναίκα που αγαπούσες.  Σταμάτησα στο
δρόμο και παρέμεινα
στο  αυτοκίνητο  και  εσύ  με  πλησίασες  με  αργά  βήματα
προσπαθώντας  να το  παίξεις  ψύχραιμος  και  άνετος,  αλλά δεν
κατόρθωσες να συγκρατήσεις το χαμόγελο σου, ούτε εγώ το δικό
μου.  Φορούσες εκείνο  το τυρκουάζ μπλουζάκι  που φώτιζε τις
θάλασσες γύρω από τα μάτια σου και ήσουν τόσο χαμογελαστός
που  έμοιαζες  ακόμα  με  σκανδαλιάρικο  πειραχτήρι  των
δεκαπέντε.  Έσκυψες  προς το μέρος μου ακουμπώντας το χέρι
σου στο παράθυρο και ρώτησες «πώς γίνεται κάθε φορά που σε
κοιτάζω  να  είσαι  και  πιο  όμορφη;»   Εγώ  σου  απάντησα
«ομορφαίνω  μόνο  γιατί  με  αγαπάς.  Και  όσο  μ΄αγαπάς  θα
ομορφαίνω» Κράτησα για λίγο το χέρι σου σφικτά και ένοιωσα
την αγάπη σου να μεταφέρεται από τα δάχτυλα σου σε όλο μου
το  είναι. Και  τότε  κατάλαβα  πως  αγάπη  που  γεννιέται  στα
ακροδάχτυλα κρατάει μια ζωή.
 
Ψες μας ονειρεύτηκα...
Ήταν 6 το απόγευμα και σε περίμενα να γυρίσεις στο σπίτι όπως
κάθε  απόγευμα  και  κάθε  φορά  χτυπούσε  η  καρδιά  μου  από
αγωνία  γιατί  μια  ώρα μακριά  σου μου  φαινόταν  αιώνας.  Και
ήταν τόσο παράξενο αυτό το συναίσθημα, πέρασαν τόσα χρόνια
που ήμασταν μαζί  αλλά ήμουν  πάντα τρελά ερωτευμένη  μαζί
σου, ήσουν ο μεγαλύτερος έρωτας της ζωής μου και αυτόν τον
έρωτα κανένας χρόνος δεν μπορούσε να τον σβήσει. Κι εσύ όσο



«Όσα γράφονται σήμερα»                            ΣυνΠοιείν

κουρασμένος  κι  αν  ήσουν  έμπαινες  πάντα  στο  σπίτι
χαμογελαστός  και  εγώ σε  περίμενα  με  τον  ενθουσιασμό  ενός
παιδιού που περιμένει τον μπαμπά να γυρίσει με τα δώρα, μόνο
που το δώρο μου ήταν η παρουσία σου. Στεκόμουν στην κουζίνα
και μαγείρευα, άκουγα την πόρτα να ανοίγει και η καρδιά μου
κάλπαζε άγρια,  στεκόμουν με την πλάτη γυρισμένη,  χωρίς  να
σου  μιλήσω,  χωρίς  να  σε  κοιτάξω,  περιμένοντας  να  με
πλησιάσεις αργά, να με αγκαλιάσεις με το αριστερό χέρι από τη
μέση, με το δεξί να χαϊδέψεις τα μαλλιά μου, να νοιώσω πρώτα
την ανάσα σου στο σβέρκο μου και μετά τα χείλη σου να με
φιλούν απαλά. 
Και εγώ γυρνούσα προς το μέρος σου, σε αγκάλιαζα σφικτά, σε
άκουγα να αφήνεις μια ανάσα ανακούφισης που γύρισες και πάλι
σε μένα και μετά σε έδιωχνα ψευτοθυμωμένη για να με αφήσεις
να τελειώσω το φαγητό. 

Ψες μας ονειρεύτηκα...
Ξημέρωνε  και  κοιμόσουν  ήρεμος  και  γαλήνιος  στο  πλάι  μου,
εγώ  ήμουν  ξύπνια,  σε  χάιδευα  στην  πλάτη  με  τις  άκρες  των
δαχτύλων μου, σου τραγουδούσα από μέσα μου τραγούδια και
περίμενα να ξυπνήσεις. 
Και εσύ ξύπνησες, γύρισες το πρόσωπο σου προς το μέρος μου
απότομα, λες και ήθελες να βεβαιωθείς ότι ήμουν εγώ πράγματι
αυτή που κοιμόταν δίπλα σου, κούρνιασες για λίγο στο στήθος
μου σαν μικρό αγοράκι και μετά με έκανες δική σου και πάλι
χωρίς  να ρωτήσεις  αν θέλω,  γιατί  ήξερες  ότι  πάντα  σε  θέλω,
κάθε φορά. Κάθε φορά με έκανες δική σου και ήταν κάθε φορά
αθώα σαν την πρώτη φορά και απελπισμένη σαν τελευταία. Και
εγώ σου ψιθύριζα «πες μου το» και τότε εσύ έσταζες στο κορμί
μου  «σ’  αγαπώ»  και  τα  χρόνια  περνούσαν  μα  εκείνο  το



«Όσα γράφονται σήμερα»                            ΣυνΠοιείν

γραμμένο με ιδρώτα «σ’ αγαπώ» λίγο πριν το τέλος, ήταν αυτό
που  κρατούσε  τις  ψυχές  μας  τόσο  σφικτά  δεμένες  που  δεν
μπορούσε  ποτέ  κανένας  χρόνος  καμιά  απόσταση  και  κανένας
θάνατος να μας χωρίσει. 
Ψες μας ονειρεύτηκα....
Ήταν  πρωί  φθινοπώρου  και  σηκωθήκαμε  ξημερώματα  για  να
δούμε  την  ανατολή  πάνω  από  τη  θάλασσα,  φτιάξαμε  καφέ,
πήραμε  το  αυτοκίνητο  και  οδηγήσαμε  για  να  πάμε  εκεί  που
συναντηθήκαμε  πρώτη  φορά.  Κάτσαμε  στο  ίδιο  πάπλωμα,  με
πήρες  αγκαλιά,  σκεπαστήκαμε  με  την  ίδια  κουβέρτα  και  μου
περιέγραφες κρατώντας μου το χέρι για το ψεσινό όνειρο σου
και  εγώ  κρύφτηκα  στην  αγκαλιά  σου  και  προσποιούμουν  ότι
άκουγα τι  έλεγες  αλλά στην πραγματικότητα αφουγκραζόμουν
τους χτύπους της καρδιάς σου και μετά σήκωσα το κεφάλι και σε
κοίταξα και σκεφτόμουν ακόμα μια φορά πόσο περήφανη ήμουν
για σένα. Μετά ρώτησες τι ονειρεύτηκα εγώ και σου απάντησα
«ονειρευόμουν  μια  ζωή  αυτή  μόνο  τη  στιγμή  που  θα
καθόμασταν και πάλι εδώ μαζί» Τότε μείναμε για λίγο αμίλητοι
και κοιταζόμασταν πότε χαμογελαστοί και πότε με δάκρυα στα
μάτια γιατί ήμουν η γυναίκα της ζωής σου και ήσουν ο άνδρας
της ζωής μου και ξέραμε ότι ο μόνος παράδεισος είναι να είσαι
με αυτόν που ανήκεις. 
Ψες μας ονειρεύτηκα... 
Όταν  άνοιξα  τα  μάτια  είχε  μόλις  χαράξει.  Άπλωσα  το  χέρι
ψάχνοντας  σε  ,  αλλά  δεν  βρισκόσουν  δίπλα  μου,  μόνο  στο
κομοδίνο  μια  φωτογραφία  σου  μου  χαμογελούσε  γλυκά.
Σηκώθηκα αργά και πήρα τηλέφωνο την κόρη μας.
«Έλα να με πάρεις στον πατέρα σου σήμερα» 
Σε  βρήκα  καθισμένο  στον  μικρό  κήπο  με  μια  κουβέρτα
απλωμένη  στα  πόδια  σου  για  να  μην  κρυώνεις.  Είσαι  τόσο



«Όσα γράφονται σήμερα»                            ΣυνΠοιείν

όμορφος ακόμα. Ήρθα και γονάτισα στα πόδια σου και άπλωσα
τα χέρια μου στα δικά σου. Αρνήθηκες να με αγγίξεις, έστρεψες
το βλέμμα σου αλλού, δε με θυμάσαι πια. Τα μάτια μου γέμισαν
δάκρυα αλλά συγκρατήθηκα. Θα στενοχωρηθείς  αν με δεις να
κλαίω. 
«Τι λες να πάμε ένα περίπατο;» σε ρώτησα
«Που;» ανταποκρίθηκες με ενδιαφέρον
«Στη θάλασσα» 
Κατεβήκαμε από το αυτοκίνητο και είπα στην κόρη μας να φύγει
και να επιστρέψει  αργότερα να μας πάρει.  Άπλωσα δίπλα στο
κύμα το πάπλωμα, εκείνο το ίδιο πάπλωμα, σε έβαλα να κάτσεις
και  κάθισα δίπλα σου και  σκέπασα και  τα πόδια  σου με  την
κουβέρτα,  εκείνη  την  ίδια  ροζ  απαλή  κουβέρτα.  Γύρισες,  με
κοίταξες και άπλωσες το χέρι σου. 
«Μου έλειψες θάλασσα μου» και με φίλησες ….  
«Με θυμήθηκες;» ρώτησα με μάτια γεμάτα δάκρυα
Σκούπισες τα μάτια μου με τα χέρια σου 
«Σου το είπα αγάπη μου,  κανένα ποτάμι  δε θα  θολώσει  ποτέ
αυτή τη θάλασσα» 



«Όσα γράφονται σήμερα»                            ΣυνΠοιείν

Ζωή Σαμαρά

Η Ζωή Σαμαρά γεννήθηκε στην Κάρπαθο και  ζει
στη Θεσσαλονίκη.  Είναι  ποιήτρια,  δοκιμιογράφος,
μεταφράστρια  ποίησης  και  θεατρικών  έργων,
Ομότιμη  Καθηγήτρια  του  Πανεπιστημίου
Θεσσαλονίκης,  διδάκτωρ  του  Πανεπιστημίου
Columbia,  Επίτιμη  διδάκτωρ  του  Πανεπιστημίου
Αθηνών,  ιδρύτρια  του  περιοδικού  Θευθ.  Οι  δύο
όψεις  της  γραφής,  πρώην  πρόεδρος  της  Εταιρίας
Λογοτεχνών  Θεσσαλονίκης,  επίτιμο  μέλος  της
Εταιρείας  Συγγραφέων,  μέλος  του  Κύκλου
Ποιητών.  Για  το  επιστημονικό  της  έργο  έχει
βραβευτεί πολλές φορές κυρίως στο εξωτερικό.  



«Όσα γράφονται σήμερα»                            ΣυνΠοιείν

Καιρός του σιγάν

Από τα βάθη του χρόνου
η έρημος ακολουθεί τα βήματά μας
Πήρε το λόγο τον έσπειρε στην άμμο
πήρε τη σιωπή τη φύτεψε στην όαση

Μην κλαις για το νερό που χάθηκε
τα δάκρυα σβήνουν τη γραφή σου στην άμμο
Η όαση είναι δώρο της ερήμου
κι η ποίηση είναι κόρη της σιωπής

Από τα βάθη της ερήμου
ο χρόνος ακολουθεί τα βήματά μας
Πήρε την άμμο τη φύτεψε στο λόγο
Φωνή άφρονος βοούσε στην όαση

(Ημέρες αβροχίας, εκδόσεις τα τραμάκια, 1994)



«Όσα γράφονται σήμερα»                            ΣυνΠοιείν

Επίκληση

Τις κάλεσα μία μία
από άλλη ύλη άλλες εποχές
από βιβλία και από μύθους

Άγαρ μην ψάχνεις στην έρημο
Οι γενεές σου βρέθηκαν
Λητώ μην κρύβεσαι στη θάλασσα
Τα παιδιά σου γεννήθηκαν
Κλυταιμνήστρα μην παραμένεις θεατής
σαν θυσιάζουντο παιδί σου
Νιόβη μη γίνεσαι πέτρα 
γίνε δάκρυ να θρέψεις τη γη σου

Είμαι όλες εσείς ενωμένες
Είμαι αυτή που βρήκε και έχασε
που κρύφτηκε στα βάθη του Αιγαίου
και η Δήλος αναδύθηκε
που έγινε θεατής και δρων
πέτρα και νερό
βιβλίο και μύθος

(Ημέρες αβροχίας, εκδόσεις τα τραμάκια, 1994)



«Όσα γράφονται σήμερα»                            ΣυνΠοιείν

Πέρασμα

Πήρα τη λύρα του Ορφέα
Συγκίνησα ακόμη και θεούς
Άνοιξαν τις πύλες του Άδη

Το χέρι μου έσχισε το χαρτί
Πάνω του είχα γράψει την ιστορία σου

«Πέρασε από το φως του ήλιου 
στο φως του φεγγαριού
ή και το αντίθετο»

(Το πέρασμα της Ευρυδίκης, εκδόσεις Νέα Πορεία, 1997)

Καιρός να γράψω

Καιρός να γράψω
Αρκετά ζύμωσα 
αρκετά περπάτησα
Και το ψωμί μένει ακόμη στο ντουλάπι 
κι ο κόσμος είναι ακόμη στρογγυλός
Χάραξα τη ζύμη χάραξα το δρόμο
Κανείς δε χόρτασε κανείς δεν άλλαξε
Νερό δεν έτρεξε στα αυλάκια
Η αβροχία φύσηξε εδώ
ή και παντού Ποιος ξέρει
Καιρός να γράψω

(Και είναι πολύ μακριά η Δύση, εκδόσεις Γκοβόστη, 2012)



«Όσα γράφονται σήμερα»                            ΣυνΠοιείν

Ειρωνικόν

Την αδελφή του Κάδμου μη φοβάσαι
εκ της σαρκός σου σαρξ είναι και αίμα σου
Την έπλασε η αθάνατη πνοή σου

Θυμάσαι;

Όταν την καταδίωκε ο Δίας 
τ’ αδέλφια της διέτρεξαν μιαν ήπει-
ρο –όνομα δεν είχε τότε η Δύση–
ευλόγησαν το χώμα που είχε πατήσει

Μη σκιάζεσαι

Η Ευρώπη αν υπέκυψε στον Δία
κάτω από αιώνια πλατάνια
γέννησε μια καινούργια πολιτεία
και έδωσε στον κόσμο τον Ραδάμανθυ

(Και είναι πολύ μακριά η Δύση, εκδόσεις Γκοβόστη, 2012)



«Όσα γράφονται σήμερα»                            ΣυνΠοιείν

Υπερβόρειοι

Σας γέννησε η ψυχή η ελληνική
Και είπε: η χώρα σας ν’ απλώνεται
σε φως λαμπρό σε αέρα διάφανο
μέσα σε αέναη γιορτή

Ύστερα
σας έστειλε τη Λήδα τον Απόλλωνα
τους έδωσε εντολή 
να σπείρουν κόκκους ουτοπίας

Και τώρα εμείς 
σαν δράκοντες σταλμένοι από την Ήρα
σκοτώνουμε τον Ήλιο
του Αιγαίου
θολώνουμε τα ιερά ρυάκια
τα δικά μας

Γέννησε η ψυχή μας τον Βορρά
Εμείς γιατί εξοριστήκαμε στον Νότο;

(Και είναι πολύ μακριά η Δύση, εκδόσεις Γκοβόστη, 2012)



«Όσα γράφονται σήμερα»                            ΣυνΠοιείν

Τι βλέπει σήμερα η πανσέληνος

Ένα εφήμερο λουλούδι 
να θρηνεί
που έζησε ολόκληρη τη μέρα

δύο παιδιά 
να ξαναχτίζουν με πηλό
τα σπίτια που δεν γνώρισε η γενιά τους

Μια μαργαρίτα 
να λέει πεισματικά
Δεν μ’ αγαπά 

δυο ερωτευμένους  
να αγνοούν μ’ ένα φιλί 
το βούλευμά της

Έναν πελαργό 
να φέρνει διστακτικά
ένα παιδί

ένα παιδί 
να ρίχνει βόμβες
μέσα στης πόλης τα σοκάκια

δύο παππούδες
με μια ευχή
να τις προωθούν βαθιά στην έρημο

Εν δυο 
εν δυο 
με βήμα 
σημειωτόν



«Όσα γράφονται σήμερα»                            ΣυνΠοιείν

Ένα μωρό κλαίει και γελά
Γεννιέται ή 
βλέπει τη μέρα με το φέγγος της πανσέληνου;  

(Είδα τις λέξεις να χορεύουν, εκδόσεις Γκοβόστη, 2015)

Υπακοή

Μπροστά  στη  θάλασσα,  με  τα  πόδια  στο  κύμα,
άκουγε μια παράξενη ιστορία. 

Σε  μια  μεγαλούπολη  ένα  πανύψηλο,  πανέμορφο
κορίτσι,  με μαύρα μακριά μαλλιά, περπατούσε ολόγυμνο
στο δρόμο. Ξέφυγε, έλεγαν, από το ψυχιατρείο. Ολόγυμνο.

Έφευγε. Άφηνε πίσω όλη την ένδυση της εξουσίας,
το  ζουρλομανδύα  της  υπακοής.  Θα  απεκδυόταν  και  τη
σάρκα της,  αν απειλούσε να την κρατήσει μακριά από το
πνεύμα της.

Και έβγαιναν όλοι στα μπαλκόνια να τη δουν. Η
δική  της  ιάσιμη ασθένεια  εξόρκιζε  την  ανήκεστη βλάβη
των ματιών που την κοιτούσαν.

(Είδα τις λέξεις να χορεύουν, εκδόσεις Γκοβόστη, 2015)



«Όσα γράφονται σήμερα»                            ΣυνΠοιείν

Το σακάκι

Μου χάρισαν ένα σακάκι 
Το φόρεσα με χάρη 
μα ήταν στενό
στενό κι αφόρητο
Μήπως αφόρετο;
Όχι το φόρεσαν πολλοί
Τους πήγαινε γάντι

Βγάζω το σακάκι 
σας το χαρίζω
Ας πάω μόνη σπίτι μου

(Είδα τις λέξεις να χορεύουν, εκδόσεις Γκοβόστη, 2015)



«Όσα γράφονται σήμερα»                            ΣυνΠοιείν

ΘΕΟΔΩΡΟΣ ΣΑΝΤΑΣ

ΑΝΟΙΞΗ ΚΑΙ ΗΛΙΟΤΡΟΠΙΑ

Μια ανεμώνη ανθίζει στο βλέμμα σου
κι ένα ηλιοτρόπιο στα μάτια 
του αγαπημένου σου,να μεριμνάει 
κατά 'κει που η ομορφιά της ψυχής 
τον πλημμυρίζει μ’αναστάσιμη Άνοιξη 
και με Καλοκαίρια της Μεγαλόχαρης.
Ω σμιλεμένο παιδί των γονιών
ποιος Άγιος σε προστατεύει
κι όλα απ’ την κόχη του ανέμου
περνούν εκεί που η αγάπη 
πολλαπλασιάζει τα άλφα της
κι «έσονται οι δύο σε λίγο
εις σάρκαν μίαν.»!!!



«Όσα γράφονται σήμερα»                            ΣυνΠοιείν

ΜΙΑΝ ΑΥΓΗ ΘΑ’ΡΘΩ

Τραγούδια της αυγής

Μιαν αυγή θα’ρθω 
σαν τα άγια πουλιά
της αγάπης σου να πάρω
τα κλεφτά φιλιά!

Μη μιλάς πολύ
με τα άσπρα σου φτερά
θα πετάξουμε να πάμε 
τώρα πιο βαθιά

Κάνε μια ευχή
με τα λόγια σου αγκαλιά
ξύπνησε όλους τους πόθους
μες στην ξαστεριά

Τώρα η αυγή
με τις στάλες της μιλά
για ένα όνειρο του έρωτα
με φως από παιδιά!



«Όσα γράφονται σήμερα»                            ΣυνΠοιείν

ΓΛΥΚΟΧΑΡΑΜΑ ΣΤΟ ΗΡΑΚΛΕΙΟ ΤΗΣ ΚΡΗΤΗΣ
ΑΠΟ ΦΩΤΟΓΡΑΦΙΑ

Ο ήλιος πορφυρογέννητος ,ακουμπάει μισός
την αυγινή κι ακύμαντη θάλασσα
κι ο ορίζοντας βάφεται κόκκινος 
και μας καλημερίζει η μέρα χαρμόσυνα
κι όλα παίρνουν μια ένθεη όψη 
ήρεμη και γαλήνια...
Πόσο θαύμα μπορεί να χωρέσει η φύση
πόση ποίηση ,πόσον έρωτα, πόσα πουλιά 
πόσα τραγούδια της ξενιτιάς 
πόσους όρμους της Αφροδίτης 
και πόσο Απολλώνιο φως;
Θεέ μου σκέφτομαι, άραγε 
ο Παράδεισος τ’ουρανού πώς να είναι
να μπορούμε κι εκεί να γράφουμε ποίηση 
να διαγράφονται τα ανομήματα των ανθρώπων 
με την ποιητική της φιλευσπλαχνίας σου;



«Όσα γράφονται σήμερα»                            ΣυνΠοιείν

ΧΡΟΝΙΑ ΜΕΣ ΣΤΑ ΧΡΟΝΙΑ

Ψάχνω μες στη νύχτα
στην τυφλή σκιά μου
νά’βρω τα όνειρά μου
που ξόδεψες εσύ .

Χρόνια μες στα χρόνια
άνεμοι,βροχή
και μια καταφρόνια
τι πικρή η ζωή.
Τι να πω πια τώρα
όλα είναι θαμπά
πού να βρω ελπίδα
μες στο πουθενά.

Τρέμω στη φυγή σου
σαν μικρό παιδί
έλα αγκάλιασέ με
μ’ένα σου φιλί.



«Όσα γράφονται σήμερα»                            ΣυνΠοιείν

ΟΛΑ ΣΤΟ ΜΕΓΙΣΤΟ

Σ’ακούω που τρίζεις το οδοντικό μου
που προφέρεις το θήτα μου αργά 
μία-μία τις τρεις συλλαβές
στη δίνη που μας σπρώχνει με πάθος 
σ'ένα φλαμέγκο τρελό ,πάνω σε σ’έρημες σκάλες
να μεθύσουμε με ίλιγγο τις παραλείψεις 
κι ό,τι μας στέρησε η ατολμία μας!
Όλα στο μέγιστο, στην ηχώ των σειρήνων
στη γραμμή των ισάλων
τα όνειρα βάφτηκαν στην πορφύρα τους 
και το ταξίδι ντύθηκε με μετάξι 
αποκαλύπτοντας την ιερότητα του Αιγαίου !
Αγάπη μου,η δική μας η Οδύσσεια τώρα αρχίζει
Με αψιθιές και με δενδρολίβανο 
δε γιατρεύονται οι φλέβες μας!
Όλα πλέον μιλούνε κι αναπνέουν για μας.
Η Ελένη ,η Κασσάνδρα κι η Πηνελόπη 
ο Οδυσσέας , ο Αχιλλέας κι ο Αγαμέμνονας
πέρασαν ήδη στον μύθο τους
με της αθανασίας το αμάραντο πέπλο.



«Όσα γράφονται σήμερα»                            ΣυνΠοιείν

      Δήμητρα  Σαντά 

Η Δήμητρα Σαντά γεννήθηκε  στη  Λαμία
Φθιώτιδας. Είναι απόφοιτος του Τμήματος θεάτρου
της  Σχολής  Καλών  Τεχνών  Α.Π.Θ
 Θεσσαλονίκης.Εργάζεται  ως  θεατρολόγος  στην
Πρωτοβάθμια εκπαίδευση, διδάσκοντας θέατρο σε
όλες  τις  τάξεις  του  δημοτικού  σχολείου.  Έχει
εργαστεί ως βοηθός σκηνοθέτη , αλλά κ θεατρικός
συγγραφέας  στο  Δήμο  Αμπελοκήπων
Θεσσαλονίκης.  Συμμετέχει  ως  ηθοποιός  στην
θεατρική  ομάδα  "  Σκηνοφρενείς"  υπό  την  αιγίδα
της  Αμφικτιονίας  Ελληνισμού  Βορείου
Ελλάδος. Υπήρξε επίσης ραδιοφωνικός παραγωγός
στο Ράδιο Γνώμη 93.7 και City Nnternational 106.1
στη  Θεσσαλονίκη.Ασχολείται  με  τη  συγγραφή
ποίησης,  δοκιμίων  ,  πεζών  και  θεατρικών.
Παράλληλα,  είναι  η  ίδια  παρουσιάστρια  σε
πλείστες  πολιτιστικές  εκδηλώσεις  όπως
παρουσιάσεις βιβλίων, καλλιτεχνικά συνέδρια κ.α



«Όσα γράφονται σήμερα»                            ΣυνΠοιείν

Μέλισσα κι αν είσαι
 
Πρόλογος
 
 (Ανοίγει η αυλαία. Ένα παιδί κοιτάζει δεξιά- αριστερά στη
σκηνή για να δει μήπως  τυχόν το βλέπει κανείς. Έπειτα
γυρνά προς το κοινό  : Σστττ!!!! Εσείς τώρα δε με βλέπετε.
Κλείστε  όλοι  τα  μάτια  σας.  Με το  1,  2,  3!  (  Πηγαίνει
κρυφά στις  μύτες  των ποδιών και  ανοίγει  ένα ντουλάπι.
Βγάζει  ένα  βάζο  με  μέλι.  Ξαφνικά,  μια  πόρτα  ανοίγει.
Δεξιά  της  σκηνής  εμφανίζεται  ένα  αγουροξυπνημένο
κοριτσάκι. Με το που βλέπει τον αδερφό της χωμένο μες
το βάζο με το μέλι, φωνάζει)
 
Κορίτσι : Εεεπ! Τί  κάνεις εκεί; Πάλι τρως κρυφά; Θα τα
πω 'ολα στη μαμά μας!
(  Το  αγόρι  παριστάνει  τον  υπνοβάτη  ,  μόλις  τον
αντιλαμβάνεται)
 
Κορίτσι : Αχ, ευτυχώς2 που είσαι υπνοβάτης και δε θα δεις
που τρώω τη σοκολάτα σου!!
( Με το που το ακούει αυτό το αγόρι , ορμάει πάνω της )
Αγόρι : Ζαβολιάρα! Φέρε, γρήγορα τη σοκολάτα μου!
Κορίτσι. Καλα να πάθεις ! Ήθελες να μου κάνεις και τον
υπνοβάτη.
Αγόρι:Τί  να  κάνω; Aφού  τρελαίνομαι  για  μέλι.  Μέλι
σκέτο, μέλι στο ψωμί, λουκουμάδες με μέλι, μμμμ! Μου
τρέχουνε τα σάλια.
Κορίτσι  :  Ξέρεις  κάτι;  Θες  να  σου  πω  μια  ιστορία  με
μέλισσες και μέλι; Θέλεις;



«Όσα γράφονται σήμερα»                            ΣυνΠοιείν

Αγόρι   :   Δεν είναι βαρετή, ε;
Κορίτσι : Έλα ρε γκρινιάρη. Κάτσε εδώ και άκου. Λοιπόν
η ιστορία αρχίζει κάπως έτσι...
 
 (   Μουσική   γέφυρα )
 
 Σκηνή πρώτη
  Βρισκόμαστε  στην  κυψέλη.  Είναι  πρωί.  Οι  μέλισσες
ξυπνάνε)
 
Μέλισσες ( πολλές μαζί) – Πω, πω!!! Ξημέρωσε και πάλι!
Πόσο  γρήγορα  περνούν  οι  ώρες  όταν  τα  όνειρα  που
βλέπεις είναι γλυκά σαν μέλι! ( Χασμουριούνται) Αααααα!
Μέλισσα  1 : (στη διπλανή της, σκουντώντας τη ) : Άντε,
ΞΥΠΝΑ ΕΠΙΤΕΛΟΥΣ ΥΠΝΑΡΟΥ!!
Μέλισσα  2  :(συνεχίζει  ατάραχη  να  κοιμάται)       : 
Μμμμμμ....Πόσο μ'αρέσει να πετώ ψηλά, πολύ ψηλά στον
ουρανό, εκεί να ζουζουνίζω, τη γύρη να μαζεύω την καλή
και μέλι σ'όλους να χαρίζω!
Μέλισσα 1 :Αχ! Ε, δεν το πιστεύω! Πάλι παραμιλάει στον
ύπνο  της!  Πάλι  όμως!  (  Την  σκουντάει  ξανά,  πολύ  πιο
δυνατά  αυτή  τη  φορά  και  τη  ρίχνει  από  το  κρεβάτι
της). Ξύπνα!! Έρχεται η Βασίλισσα για επιθεώρηση στην
κυψέλη!!
Μελισσα 2 : Τί! Πού! Πώς; Πότε;Α! Και για να σου πω!
Ήταν  ανάγκη  να  με  πετάξεις  από  το  κρεβάτι;  Μου
χάλασες το όνειρο! Κακιά! Ε κακιά!
 
(  Εντωμεταξύ,  ακούγεται  η  σάλπιγγα που αναγγέλει  τον
ερχομό της Βασίλισσας Μέλισσας)



«Όσα γράφονται σήμερα»                            ΣυνΠοιείν

Εργάτρια  : Προσοχή, προσοχή! Η αυτού Μεγαλειότης η
Βασίλισσα!!!
 
(  όλες  μαζί  οι  μέλισσες  σαν  σε  χορωδία)  Μέλισσες  :
Καλημέρα  Γλυκυτάτη,  Μεγαλειοτάτη,  Καλημέρα
Υψηλοτάτη!
Βασίλισσα  :  Καλημέρα μελισσές μου.  Όπως πολύ καλά
καταλάβατε, έφτασε η μεγάλη ώρα! Η ώρα να φτιάξουμε
μέλι,  πολύ-  πολύ  μέλι!  Μέλι  που  σαν  κι  αυτό  να  μην
υπάρχει άλλο! Εμπρός λοιπόν!Τα λουλούδια εκεί έξω μας
περιμένουν!
 
 Σκηνή δεύτερη
 
(έξω στην εξοχή)
 
Μέλισσα  :  Ε,  παιδιά!  Κοιτάχτε  αυτό  το  τεράστιο
λουλούδι!
(  δείχνει  στις  υπόλοιες  ένα  λουλόυδι  με  πολύ  μεγάλο
μέγεθος) Πάμε να μαζέψουμε τη γύρη του.ζζζζζζζζ
Όλες μαζί οι Μέλισσες  : Mε το ένααα, με το δύοοο, με το
τρίαααα!!!!!!!!! ζζζζζζζζζζ!!!!
 
 
 Τραγούδι
 
Τη γύρη τη μαζεύουμε, στα πόδια την κολλάμε
το νέκταρ το λατρεύουμε, τα άνθη αγαπάμε
Μέλι γλυκό θα φτιάξουμε, πριν καν να πεις σταφύλι
Μαζί θα το παράγουμε, γι' αυτό είναι οι φίλοι!



«Όσα γράφονται σήμερα»                            ΣυνΠοιείν

 ( Ορμούν όλες στο λουλούδι)
 
 Μέλισσα/ Εργάτρια  : Δείτε τη βουτιά που θα κάνω τώρα
στο  λουλούδι!  Ένα.....Δύο....Τρία!!  χαχαχχα  Τέλεια  !!!
(Γεμίζει γύρη) 
  ( οι υπόλοιπες γελούν)
Μέλισσα  ( θυμωμένη)  : .ί  γελάτε;Μη  με  κοροϊδεύετε!
( αρχίζει  να της κυνηγάει  γύρω- γύρω από το λουλούδι.
Ξαφνικά όμως , εμφανίζεται ένας μελισσοκόμος)
Μελισσοκόμος : Αμάν! Τί βλέπω! Πω, πω μανούλα μου!
Τί  τεράστιο  λουλούδι  είναι  αυτό!  Πω,  πω!  Και  πόσες
μέλισσες έχουν μαζευτεί τριγύρω! Καλό σημάδι.
 
(οι μέλισσες μόλις τον αντιλαμβάνονται)  Μέλισσες : Επ!
Παιδιά!  Αυτός  δεν  ήταν  που  ήθελε  να  μας  πιάσει  τις
προάλλες; Εμπρός! Κατα πάνω του!
Μελισσοκόμος  :  Βοήθεια!!!!  (  τρέχει  πανικόβλητος)
Βοήθειαααααα! ( πέφτει μέσα σε μια κοντινή λιμνούλα να
σωθεί)
Μέλισσες  :  Φτου! Να πάρει! Μας ξέφυγε! Πού θα πάει
όμως! Θα τον πετύχουμε, δεν θα τον πετύχουμε κάπου;
 
( Tμφανίζεται μια μεγάλη Αρκούδα)
 
Αρκούδα:  Πόσο  λατρεύω  το  μέλι!  Μιαμ,  μιαμ!  Τις
προάλλες το 'εγλειψα όλο το βάζο. Όλο! Α!Με τα κυάλια
μου  βλέπω  εκεί  στο  βάθος  μια  κυψέλη!  Λες;;.ί  το
σκέφτομαι;Τρέχω  να  φάω  μέλι!  Μελάκι  γλυκό,  μελάκι
καλό!!! Σλουρπ!
 



«Όσα γράφονται σήμερα»                            ΣυνΠοιείν

(Η  Βασίλισσα  αντιλαμβάνεται  την  Αρκούδα  χάρη  στον
ειδικό αρκουδοπομπό)
 
Βασίλισσα : Συναγερμός εργάτριες! Συναγερμός! Αρκούδα
στο βάθος! Μια μεγάλη πεινασμένη καφέ αρκούδα!
Εργάτριες  : Εμπρός! Επίθεση στον καφέ εχθρό! Επίθεση
ολοταχώς! Τεντώστε όλες το κεντρί σας!
Aρκούδα  : ( προσπαθεί τρέχοντας και κουνώντας τα χέρια
να  διώξει  τις  μέλισσες)  Φύγετε  από  πάνω  μου!  Μη  με
τσιμπάτε! Αχ! Μια με τσίμπησε! Ωχ! Κι άλλη μια! Ωχ! Και
άλλη μια! Ααααα!! Τρέχω να σωθώ! Καλύτερα ν 'αγοράζω
μέλι από το σουπερμαρκετ!
Βασίλισσα  : Καταστράφηκε η συγκομιδή μας εξαιτίας της
λαίμαργης αρκούδας!
Εργάτριες  : Mη  στεναχωριέσαι  μεγαλειοτάτη!  Θα
βάλουμε όλες μαζί τα δυνατά μας και θα ξαναμαζέψουμε
το μέλι που έφαγε η αρκούδα! Θα το φτιάξουμε μέχρι να
πεις “ επικονίαση”
 
 
Τραγούδι
Αρκούδα τί κι αν έφαγες το μέλι το καλό
ήσουνα λαίμαργη πολύ και έκανες κακό.
Αυτό δεν έφερε σε μας κανένα πανικό.
Μέλι ξαναμαζεύουμε, ακμαίο το ηθικό!
 
 

 



«Όσα γράφονται σήμερα»                            ΣυνΠοιείν

 Αφηγητής Κηφήνας ( για επίλογο)
 
Και  λένε  πως ο σκύλος με  τη γάτα μαλώνουν...  Και  αν
καμιά φορά τα ζώα μαλώσουν, όπως καλή ώρα η αρκούδα
και οι μέλισσες,  θα χουν κάποιο λόγο βρε αδερφέ! Εγώ
βέβαια,  είμαι  όλη  μέρα  αραχτός,  μη  με  ρωτάτε  για
λεπτομέρειες της ιστορίας. Βαριέμαι. Ας πάνε οι άλλοι να
φτιάξουν μέλι. Και εγώ θα κάααθομαι...!
 
 

 Τέλος



«Όσα γράφονται σήμερα»                            ΣυνΠοιείν

Μαρία Σαντά

Χρεία          

Ο αχός της θάλασσας σταμάτησε 
με το άνθισμα μιας μυρσίνης
Τα δέντρα θάλλουν ενώ οι διθύραμβοι
ολοφύρονται για το θάνατο του Άδη
λίγο έξω από την Κορυφό
απέναντι από τη Νικόπολη 
Με τη ζωή θάβεται κι η πραγμάτωση της ύπαρξης
Θρηνούν οι γνώστες της Αποκάλυψης
Γονυπετείς θα θρηνήσουν οι φυλές της γης 
κοιμούνται οι μωρές παρθένες  
να μην  αντικρίσουν 
το φως το περίλαμπρο, το βαθύ σκότος 
Στην Αστυπάλαια και στην Κω 
αντίκρυ Ρωμιά κάθεται η Άτροπος 



«Όσα γράφονται σήμερα»                            ΣυνΠοιείν

και κεντά των θάνατο αυτών 
που υπερέβαλαν  τα όρια του 
ταπεινού και διέπραξαν ύβρη!
Η τίσις πληρώνεται  από τους αθώους 
που σφραγίσαν τα μάτι
Τί λέγεις;Βούλει καταλείπειν την πόλιν και απελθείν;
Όχι. Ο Αλέξιος Α΄ απεβίωσε. 
Πότε δε βρήκα τον Κωνσταντίνο 
Θαλασσοπνίγονται καθημερινώς στο Αιγαίο
για τη Ρωμιοσύνη
Ίλεως Άγιε, δείξε μας πού πήγε η πατρίδα η μια
Όρτσα τα πανιά! 
Δυο μοίρες δυτικά της λύπης
 ανατολικά των Εφτά Μπαλτάδων της Κρήτης.
Μα για πια Ελλάδα ομιλείτε;
Του ονείρου ή τη δικιά σας;



«Όσα γράφονται σήμερα»                            ΣυνΠοιείν

ΣΑΛΑΜΙΝΑΣ ΟΝΕΙΡΑΤΑ

Ανάσταση Χριστού θεασάμενοι 
και ο νους μου κατέπλευσε
σε προγόνων μου θύμησες 
και πρεσβυτέρων βιώματα.
Αιθεροβατώντας ,ως πάντα ο ποιητής 
στα ίχνη της Κασσιόπειας*
προσδοκώντας να μυσταγωγήσει 
και άλλους στο έκπαγλο κάλλος
θεωρεί εαυτόν ως καινόν κι ευπηγή**Πτολεμαίον 
και εβάλετο ο λίθος για την κτίση της Αρσινόης.
Τότε εγένετο πάλι πόλις περίλαμπρος 
που ανατέλλει στον ορίζοντα 
ως απαστράπτων υπερκαινοφανής.
Εθεμελιώθη ιδού το απόρθητο κάστρο σου 
και Οθέλλοι εκ νέου κατακλύζονται 
μετά των παθών τους.
Υμνεί γονυπετής ο ποιητής 
της Κεχαριτωμένης τη χάρη
στους τύμβους του γένους μου 
και τις κατανυκτικές εκκλησιές σου.
Σαλαμίνα της Κύπρος.... 
Πόλη περίλαμπρη, Ελλήνων στολίδι!
Κι όμως.... Τούτα όλα θέσφατα είναι 
ή ονείρατα που ανεγέρθηκαν 
απ’ της ψυχής του τα άδυτα.
Τα άγια σου χώματα ουδέποτε διάβηκα,
στης φωνής σου το κέλευσμα 
αδυνατώ ν’ ανταποκριθώ.



«Όσα γράφονται σήμερα»                            ΣυνΠοιείν

Ο κλαυθμός γοερός ακούγεται συνεχώς 
απ’ την αχλή του γλαυκού σου.
Δακρύζει η Παντάνασσα 
και αγχόνες τρυπούν τον Εσταυρωμένο
αναδυόμενες από τα πύρινα σίδερα 
που περικλείουν τον κορμό σου.
Των νεκρών μου οι τύμβοι με αδημονία 
προσμένουν το Αναστάσιμο φως.
Εφτά και τριάντα τα χρόνια 
που το άλγος κατακαίει του ποιητή την ψυχή.
Θέλω να ξεχάσω.... Να πάψω να πονώ.... 
Απεγνωσμένα αναζητώ μεθοδεύσεις
για λίγη ιλαρότητα και κραταιά 
ξανά ν’ αδράξω το φως.
Μα ναι, ευρέθη ο τρόπος να επέλθει η λήθη 
στων μαρτυρίων σου τη θωριά
κι εν τέλει οι ερινύες να πάψουν να αλυχτούν.
Εις είναι ο τρόπος, και είναι αυτός: 
Ν’ αντηχήσει ξανά στο Βαρώσι***
«Σε γνωρίζω από την κόψη 
του σπαθιού την τρομερή»

*ΚΑΣΣΙΟΠΕΙΑ ή ΚΑΣΣΙΕΠΕΙΑ ή ΚΑΣΣΙΟΠΗ
(αστερισμός)
 
Η καταγωγή της Κασσιόπειας και η ιστορία της ζωής της 
τη συνδέει με την Αραβία, την Αιθιοπία και την Αίγυπτο.
Τη θεωρούσαν:
1. Κόρη του Άραβα, γιου του Ερμή.



«Όσα γράφονται σήμερα»                            ΣυνΠοιείν

2. Σύζυγος του Έπαφου, από τον οποίο γέννησε τη Λιβύη, 
μητέρα του Αγήνορα, βασιλιά της Φοινίκης, πατέρα του 
Κάδμου και της Ευρώπης και άλλων παιδιών. Σε αυτή την 
περίπτωση είναι σύζυγος του Φοίνικα (ονόμασε την 
περιοχή) και μητέρα του Φινέα.
3. Σύζυγος του βασιλιά της Αιθιοπίας Κηφέα, γιου του 
Βήλου, μητέρα της Ανδρομέδας.κλπ

**Ευπηγής 1).για ανθρώπους) ρωμαλέος,εύσωμος  2.(για 
μήτρα )συμπαγής 3. ο καλά κατασκευασμένος ,ο στερεός

***Τα Βαρώσια ή το Βαρώσι, είναι πόλη φάντασμα στο 
νότιο τμήμα της Κυπριακής πόλης της Αμμοχώστου. Πριν 
την Τουρκική εισβολή στην Κύπρο το 1974, ήταν η 
σύγχρονη τουριστική περιοχή της Αμμοχώστου. Οι κάτοικοί 
της έφυγαν κατά την εισβολή και τέθηκε υπό τουρκικό 
έλεγχο και παρέμεινε εγκαταλελειμμένη υπό την κατοχή των 
Τουρκικών Ενόπλων Δυνάμεων από τότε. Η είσοδος 
απαγορεύεται για το κοινό. Από το 2015 η πόλη συνεχίζει 
να παραμένει εγκαταλελειμμένη με τον πληθυσμό 0.

https://el.wikipedia.org/wiki/%CE%A4%CE%BF%CF%85%CF%81%CE%BA%CE%B9%CE%BA%CE%AE_%CE%B5%CE%B9%CF%83%CE%B2%CE%BF%CE%BB%CE%AE_%CF%83%CF%84%CE%B7%CE%BD_%CE%9A%CF%8D%CF%80%CF%81%CE%BF
https://el.wikipedia.org/wiki/%CE%91%CE%BC%CE%BC%CF%8C%CF%87%CF%89%CF%83%CF%84%CE%BF%CF%82
https://el.wikipedia.org/wiki/%CE%9A%CF%8D%CF%80%CF%81%CE%BF%CF%82


«Όσα γράφονται σήμερα»                            ΣυνΠοιείν

ΛΟΓΙΑ ΤΗΣ ΧΩΡΑΣ ΜΟΥ

Στων πόλων το έξαρμα* εμφανίστηκαν 
ιαχές χιλιετηρίδων και αιώνων.
Σε αλαβάστρινα εδώλια 
χειροπόδαρα μ’ έθεσαν
με αναλγησία και οίηση 
παραμονή των Βαΐων
οι αλλοτινοί μου φίλοι, οι άσπονδοι εχθροί
αυτοί που το αζιμούθιο των Δελφών 
προσκυνούσαν και το Παρμενίδειο ον 
οικειοποιούντο .
Αυτοί που των βράχων μου 
τ’ αγάλματα άδουν 
ως προπατόρων τους σπάργανα
τι εγώ τους δίδαξα αρετή και αγάπη.
Οι αλλοτινοί.μου... φίλοι!
Το πολύπαθο σώμα μου κατέστρεψαν 
με ξίφη και λόγχες .
Οι αειφανείς τ’ουρανού βυθίστηκαν 
στην οιμωγή των Παθών του Κυρίου.
Σμύρνη, Σινώπη, Χειμάρα
Αττάλεια, Σωζόπολις
Αμετανόητοι οι όμοροι  εχθροί 
αποστρέφονται την Ανάσταση 
της Κερύνειας και της Αμμοχώστου.
Ναι... πολλάκις με λάβωσαν 
και πλειστάκις το υποχθόνιο 
της υποκρισίας τους γεύτηκα .
Εξασθενίζει των προπατόρων η στίλβη . 



«Όσα γράφονται σήμερα»                            ΣυνΠοιείν

Ως πότε θα αψιμαχεί το Αιγαίο; 
Ως πότε οι κίονες θα κρατούν
τους ρυθμούς των θαυμάτων;
Πρωτοπόροι και επιλήσμονες
αυτοί που γαλούχησα 
τη θανή μου επιδιώκουν!

Mαρία Θεοδώρου  Σαντά

*Έξαρμα Πόλου ή έξαρμα του Πόλου (polar elevation, 
altitude of the pole) χαρακτηρίζεται στην αστρονομική 
ναυτιλία το υπέρ του ορίζοντα αληθές ύψος του άνω Πόλου 
(ουράνιου Πόλου), όπου ακριβώς αντί αληθές ύψος Πόλου 
συνηθίζεται χρηστικά να καλείται έξαρμα του Πόλου.

https://el.wikipedia.org/wiki/%CE%91%CE%BB%CE%B7%CE%B8%CE%AD%CF%82_%CF%8D%CF%88%CE%BF%CF%82
https://el.wikipedia.org/wiki/%CE%9F%CF%81%CE%AF%CE%B6%CE%BF%CE%BD%CF%84%CE%B1%CF%82
https://el.wikipedia.org/wiki/%CE%91%CF%83%CF%84%CF%81%CE%BF%CE%BD%CE%BF%CE%BC%CE%B9%CE%BA%CE%AE_%CE%BD%CE%B1%CF%85%CF%84%CE%B9%CE%BB%CE%AF%CE%B1
https://el.wikipedia.org/wiki/%CE%91%CF%83%CF%84%CF%81%CE%BF%CE%BD%CE%BF%CE%BC%CE%B9%CE%BA%CE%AE_%CE%BD%CE%B1%CF%85%CF%84%CE%B9%CE%BB%CE%AF%CE%B1


«Όσα γράφονται σήμερα»                            ΣυνΠοιείν

ΕΣΧΑΤΟΙ ΚΑΙΡΟΙ

Εντρυφώντας στο γήινο σώμα 
με ευποδία* κατέλυσα 
τα αρχέγονα τέρατα 
και προγόνων μου βέβηλους. 
Προπαιδεύτηκα από νωρίς
 μα οι Ιδαίοι** λάβωναν τον φλοιό 
και την κρούστα της Άνοιξης
Με πύρινη στίλβη αναζήτησα 
στίχους αλγεινών γεννητόρων
που νεόδμητα θαύματα περιέφλευξαν 
και παρέδωσαν άθικτο 
μόνο σκότος και ερημιά.
Πάψε να ομιλείς! 
Άκουσα απ’ το έρεβος 
κρεματορίων της φρίκης.
Γύρισα να κοιτάξω. 
Μαύρα όρνεα κίνησαν να ηχούν
στους κροτάφους μου μέσα. 
Οι οφθαλμοί μου στραφήκανε 
προς φενάκες ευδαιμονιών εφάμιλλων 
με το πριν.
Δεν εδυνήθη όμως. 
Κατεκλύσθη η οικουμένη από άσπονδα
πτηνά με κραυγές εωσφόρου. 
Συνδαιτυμόνες μου χλεύασαν
του αποτροπιασμού μου το κάλεσμα 
και  πρόσφεραν με ακάνθους
θωπείες κίβδηλες στων νεκρών μου



«Όσα γράφονται σήμερα»                            ΣυνΠοιείν

ειρήνων***το ανάκλιντρο
Η παριαμβίς σώπασε στων αψίνθων 
το κέλευσμα που την Άρκτο τη μαύρισαν 
και τον Ζέφυρο έπαψαν. 
Ψηλαφίζω το σώμα μου και μετρώ 
τις πληγές μου 
που άπλετο χύνουν το αίμα στο χρόνο.
Μα τα όρνεα ευδαιμονούν με τη γεύση του
κράζοντας αναίσχυντα 
ότι χάθηκε η αλλοτινή μου φεραύγεια ****
διότι ούτως ελέχθη δυτικά και εντός της Σιών.
Ανήμπορη πια, απαντώ χαμηλόφωνα 
πως η τίσις θα επέλθει
και θα ρίψει το μένος της στων πτηνών τα φτερά
που σαν άρπαζαν λεία 
απ’ το γδούπο αδελφών μου
αχνοφάνηκε στο πλευρό τους 
ο μύστης της φρίκης και οδηγός τους εσαεί 
με σταυρούς από σίδερο και το αέναο 
αιματηρό χάραγμα ,στα κεφάλια των όρνεων 
που  έγραφε,Αμέρικα, Αμέρικα. 

*ευκινησία
** Αυτοί που αναφέρονατι στο όρος Ιδη
*** Νεαρός Λακεδαιμόνιος που έχει κλίσει τα 20
****Φως,λάμψη



«Όσα γράφονται σήμερα»                            ΣυνΠοιείν

ΔΟΞΑ ΕΝ ΥΨΙΣΤΟΙΣ

Στης νύχτας τη μεσουράνηση
ο Μορφέας διαφεντεύει τις ψυχές των ανθρώπων
στης φιλαυτίας τ’ ανέμισμα, στης ματαιοδοξίας το άπειρο.
Δύο πικραμένες Αυγές διερωτώνται  αν ο Ερκείος  Δίας  
θα παράσχει  την απόμακρη  ευτυχία τους  
Στις  μισοφώτιστες κάμαρες αγρεύει  ο Έρωτας
το νέκταρ του κόσμου. 
Αμαχητί παραδίδονται των αφρόνων οι σκέψεις
στην τήρηση της αρμονίας του κόσμου
Η Αληκτώ ,η Τεισιφόνη κι η Μέγαιρα  
θα ντυθούν του αιώνα τη λέπρα
και οι άνθρωποι τον πανικό της αρρώστιας
σε μια παράσταση   τραγωδίας χωρίς intermedium 
Δειλά ο πιστός στη σιγαλιά  
θ’ αναπέμψει ικεσίες κι υμνωδίες ψαλμών 
στη σκέπη του κόσμου
Οι υβριστές στα οδοστρώματα  ,μ’ αναθέματα θα ωρύονται
Ελπίδα σωτηρίας δε διαφαίνεται 
Μόνο ακολασία και σήψη.
Παρέκει ένας ναός θλίβεται στην υπερουσιότητά του. 
Η Παναγιά η Δαμάστα θα συνεχίσει να δέχεται τους 
ευλαβείς και τους βλάσφημους, τους μετανοούντες και μη.
Οι περιοικούντες την Ιερουσαλήμ   γνωρίζουν την ύπαρξή 
της.
Κι όμως ! Την αγνοούν.
Φαρισαίοι και λαοπλάνοι θα δακρύσουν τη Παναγιά την 
Παρθένο
την μητέρα των όλων, την ιερή την εικόνα 



«Όσα γράφονται σήμερα»                            ΣυνΠοιείν

που αχνοφέγγει  στο σκότος της νύχτας μ’ένα φως ιλαρό
Η μικρότητά μου  δεν αντέχει  τον πολυώνυμο έλεγχο 
κι αποσύρομαι. Λογίζεται  των ανθρώπων η έπαρση  
να  τιμωρήσει, την Αειπάρθενο
τι τ’ ανεπίτρεπτα τους ελέγχει 
Ω, νύχτα! Αποκάλυψε σ’ όλους αυτούς την αλήθεια
και σε μένα  που αδημονώ κι αφουγκράζομαι.
Δέομαι σιωπηλά να τελεσφορήσουν τα άστρα
Να έρθει   της ψυχής μας η λύτρωση
η γαλήνη του κόσμου, η σωτηρία της γης
Η νύχτα  αφήνει τα κρόσσια της 
Οι δεήσεις μου αλλαξοδρόμησαν στο πρώτο φέγγος της 
μέρας.
Ξημέρωσε! Οι ουρανοί διηγούνται  δόξαν θεού
Ως εμεγαλύνθης επί τα έργα σου Κύριε
Δόξα εν υψίστοις!
Η αλήθεια σου άστραψε στου νου τα αμετακίνητα ρήματα.
Θα πορευθούμε κατά τους λόγους σου.
κατά τα θέσφατα ρήματα που παρέδωσες.

Μετανάστης του ονείρου
 



«Όσα γράφονται σήμερα»                            ΣυνΠοιείν

     
       
        Κατερίνα Σημηντήρα

Η  Κατερίνα  Σημηντήρα  γεννήθηκε  στα  Κύμινα  Θεσσαλονίκης.
Φοίτησε  στα  εκπαιδευτήρια  της  Αιμιλίας  Βακαλέρη  και  έπειτα  στο
Κρατικό Θέατρο Βορείου Ελλάδος. Τον Νοέμβριο το 2013 εκδόθηκε η
πρώτη ποιητική της συλλογή «Εξαίσιες ωδές μιας μυστικής πορείας»
από τις εκδόσεις Όστρια. Τον Μάϊο του 2015 εκδόθηκε η δεύτερή της
ποιητική  συλλογή  «Δυτικά  της  Σαπφούς»  από  τις  εκδόσεις
Μανδραγόρα.  Ποιήματά  της  και  πεζά  δημοσιεύτηκαν  σε  διάφορα
έντυπα  και  ηλεκτρονικά περιοδικά όπως επίσης  και  στην ποιητική
ανθολογία  «Οι  ποιητές  της  Θεσσαλονίκης  τον  20ό  αιώνα  και  ως
σήμερα»  http://www.translatum.gr/forum/index.php?topic=388568.0.
Κριτική  για  το  «δυτικά  της  Σαπφούς»  με  τίτλο  «  Δέκα  Ελληνίδες
ποιήτριες»  στο  ηλεκτρονικό  περιοδικό  Diastixo
http://diastixo.gr/kritikes/poihsh/4165-10-ellinides  poihtries.  Επίσης
στο  Στίγμα  Λόγου  http://stigmalogou.blogspot.gr/2015/10/blog-
post_28.html?spref=fb  και  στο  βιβλίο.net  .Τα  βιβλία  έχουν
παρουσιαστεί στην Διεθνή Έκθεση Βιβλίου Θεσσαλονίκης τον Μάιο
του 2015 και 2016 καθώς και στο Κέντρο Ιστορίας Θεσσαλονίκης. Η
Περιφερειακή Βιβλιοθήκη Χαριλάου παρουσιάζοντας τους ποιητές της
Θεσσαλονίκης την συμπεριέλαβε στους ποιητές της γενιάς του ‘70, η
γενιά  της  αμφισβήτησης’  (  β’  μέρος).Το  Νοέμβριο  του  2016
συμμετείχε στην 5η Λογοτεχνική Σκηνή Θεσσαλονίκης.



«Όσα γράφονται σήμερα»                            ΣυνΠοιείν

Η εποχή ήταν έτοιμη (Αδημοσίευτο)

Ήταν η εποχή έτοιμη
Όχι ότι ήταν σπουδαία τα σκηνικά
ή ολοκληρωμένο το σενάριο
Όχι, όχι, ψεύτικες ερμηνείες μόνο
Οι διάλογοι επιφανειακοί,
χωρίς βαθύτερες έννοιες
και τίποτα άλλο εξόν από αυτό
Αυτό αρκούσε σε μια εποχή
μαλακή σαν βούτυρο, που δεν ήθελε
ούτε να ερμηνεύσει, ούτε να απορρίψει
Αυτό αρκούσε για μια παρανόηση
Και ένας κόσμος κάλπικος γλίστρησε 
αβίαστα μέσα στο απόλυτο μέσα

Ύστερα, οι τίτλοι έπεσαν
Έβρεχε συνεχώς
Κίτρινοι θάμνοι, κόκκινοι θάμνοι αφθονούσαν
Όμως κανένα νόημα μετά δεν είχε σημασία,
Εξόν από αυτό που διαφέντευε το απόλυτο μέσα



«Όσα γράφονται σήμερα»                            ΣυνΠοιείν

Mea culpa ( Αδημοσίευτο)

Από τότε που έφυγες δεν στέφτηκα ξανά Βασίλισσα
Ο χειμώνας βαρύς, οι σοδειές κάηκαν
Στέμματα, κοσμήματα, ασημικά
Όλα τα ξεπούλησα
Πραγματικότητα που αναπαύεται ακίνητη
στο πιο απόμερο σημείο ενός λασπωμένου νεκροταφείου
Στολισμένη με κατάλευκο μάρμαρο
καθρεφτίζει τις σιωπές
Τα υπόλοιπα είναι γνωστά
Mea culpa
Συνθηκολόγησα εφ’ όρου ζωής

Σου Γράφω

Σου γράφω πάλι ότι το μέλλον ξοδεύεται ολόιδια
τριγύρω απ’ τα παλιά μας έπιπλα
Εγώ πεθαίνω χλωμή μες σε καπνούς τσιγάρων
Κι ο θάνατος άφωνος απ’ την στέγη
Εκείνη πάλι επιμένει πολύ με τα θεία
Επαναλαμβάνει δεήσεις
Γιατί ο άλλος έχει όπλο στην τσέπη
Πυροβολεί με ευκολία κάθε φορά

Τι κρίμα αυτός ο χωρισμός πατέρα
Το πένθος δεν ταίριαζε στον Αύγουστο

Από το βιβλίο «Δυτικά της Σαπφούς» εκδόσεις Μανδραγόρα



«Όσα γράφονται σήμερα»                            ΣυνΠοιείν

Οι πεταλούδες

Οι λύπες του γάμου χάλκινες
Στρωμένες στα ανοιξιάτικα τραπέζια
Κρεμασμένες, προικιά σε καινούργια ξυλεία
Πιστωμένα σε πλανόδιους πραματευτές
Δωρισμένες, πεσκίρια στους ιδρωμένους σβέρκους των αντρών
Με βηματισμό αργό, κυκλικό, στον ίδιο ασταμάτητο ρυθμό
Σφιχτοδεμένες κάτω απ’ τα μαύρα σουρωτά μεσοφόρια των γιαγιάδων
που ‘χασαν πρόωρα τα κορίτσια τους από σκωληκοειδίτιδα 
και κοιμόταν με τα μάτια ανοιχτά ως τον θάνατο
Μας πλήγωναν τα στενά παπούτσια του Ευαγγελισμού
Ένας επίμονος βήχας
Η άκαμπτη αυστηρότητα της μάνας που κατείχε τέλεια την τέχνη της
υφαντουργίας

Κι οι πεταλούδες σπαρταρούσαν καθημερινά
τσαλαπατημένες στις τσουκνίδες
έξω απ’ το παλιό παγοποιείο
δίχως να προκαλούν υποψίες

Από το βιβλίο «Δυτικά της Σαπφούς» εκδόσεις Μανδραγόρας

Flashback  ( αδημοσίευτο)

Μοιραία μακριά μαλλιά, ο έρωτας στα χρόνια της χολέρας
Η παρθενιά, ταμπού και ενοχή
Τζιν στενά, anorak, αναπτήρες ronson
Ο Άσσος σκέτος. Αμέτρητα πλακέ πακέτα



«Όσα γράφονται σήμερα»                            ΣυνΠοιείν

Όνειρα θέατρα, ατέλειες, Festival, o Ξυλούρης
ΚΝΕ. Ξεχείλιζε το Παλαί ντε σπορ
Έγχρωμες Polaroid αποθανάτιζαν το τελευταίο καλοκαίρι
Της δικαιοσύνης ήλιε νοητέ. Καυταντζόγλειο 
Αφίσες, διαδρομές, ο Guevara μύθος
Τέλεια πλαστογραφούσαν οι ραπιδογράφοι 
Στη λέσχη, Δευτέρα, Τετάρτη απόγευμα,
σκούπισμα μαχαιροπίρουνων στο υπόγειο
Ο βιολιστής στη στέγη στην οδό Κρήτης
Ποίηση και κλειστοφοβία
Και φοβία και παράνοια
Ολομόναχη
Χίλιες πεντακόσιες λεύκες κάτω από την θάλασσα

Έτοιμη. Η υπέρβαση
Τελείως ανέτοιμη στην πτώση

Πίσω απ’ τα τζάμια

Δεν περιμένω σου λέω κανέναν
Εκείνος που ήταν εδώ έφυγε, βιαστικά σαν άγνωστος
Ανάμεσα στις πλάνες ενός τόσου σύντομου βίου
Δεν περιμένω τίποτα απ’ τα χρόνια
που σιγοπερπάτησα στης προσμονής τους τυλιγμένους δρόμους
Τα ξέγραψα
Αυτά που χάθηκαν, χάθηκαν
Πίσω απ’ τα τζάμια τα αποχαιρέτησα
Έτυχε πάλι να ‘ναι καλοκαίρι
Τις στάχτες τους μες τους ανέμους σκόρπισα



«Όσα γράφονται σήμερα»                            ΣυνΠοιείν

Και απάλλαξα τις νύχτες από το βάρος της μετανοίας
Στην πρώτη έκλειψη του φεγγαριού αδιαφόρησα

Είπα, έτσι έπρεπε να γίνει
Δεν έκλαψα για κείνη την ζωή

Ούτε για κείνη την πατρίδα
Τις αναμνήσεις στα μάρμαρα επέστρεψα

Για αυτό σου λέω δεν περιμένω τίποτα
Μόνο για κείνο τον δικό μας ξένο σου μιλώ
που έφυγε
Ισορροπώντας ανισότητες σε ‘κείνη την παλιά παλάντζα
Την εξαργύρωσα μια χειμωνιάτικη βραδιά
Ύστερα κατέγραψα τις δικαιολογίες
Τις ταξινόμησα σε κεφάλαια
και συμβιβάστηκα μ’ αυτήν την μοίρα
που με ήθελε στην απομόνωση
Μα ‘κείνη την κιτρινισμένη ενότητα
Στην τελευταία σελίδα, που θρυμματίστηκε σε σκόνη,
δεν την συγχώρησα
Σκόρπισαν ίχνη και κινήσεις ανθρώπων ξενιτεμένων
Χάθηκαν δρομολόγια
Οι παλάμες μας γέμισαν απουσία

Σου λέω, δεν περιμένω πια κανέναν
Μόνο για ‘κείνο τον δικό μας ξένο ανησυχώ,
Που έφυγε εδώ στα διανυκτερεύοντα
Άγνωστος μέσα σε τόσο γνώριμο θάνατο



«Όσα γράφονται σήμερα»                            ΣυνΠοιείν

«Εξαίσιες ωδές μιας πορείας»

Επέστρεφα ιδανική

Στα τελευταία προάστια
Ανέμιζαν μαντίλια οι αυταπάτες
Όλη μέρα επιδιόρθωνα ευκαιρίες
Τις επιχρύσωνα 
Και επανερχόμουν

«δυτικά της Σαπφούς» εκδόσεις Μανδραγόρας

Ημερολόγιο

Πώς να χωρέσουν σε ένα ποιήμα
Ένας διακορευτής
Ένας αρκουδιάρης
Ένας μαχαιροποιός
Μια θηριωδία
Αγιάτρευτα τυφλά σημεία, η άβυσσος
Λογχισμένα όνειρα να κηλιδώνουν τον ύπνο
Το κρίμα που σπαράζει
Κι η μάνα ετοιμοθάνατη να επιμένει
Εξήντα χρόνια πως έφταιγα

«δυτικά της Σαπφούς» εκδόσεις Μανδραγόρας



«Όσα γράφονται σήμερα»                            ΣυνΠοιείν

Η παλιά γειτονιά

Οι άντρες είχαν την συνήθεια των εμπόρων του Krusheve
Κοιμόταν τα βράδια μα τα σκαρπίνια δεμένα κανονικά
Δίπλα στο κάδρο της δωδεκάχρονης πεθαμένης θείας,
καρφωμένη η νυχτερίδα, σφαγμένη με χρυσό
Στο υπόγειο οι επτά μεταμορφώσεις του φιδιού
επιδείνωναν τους πυρετικούς σπασμούς
Πολλαπλές οι ιδιοτήτες του θείου, μα ανώφελες

Στην παλιά γειτονιά
στον κίτρινο αχυρώνα με τις ζωοτροφές
και στην αποθήκη με τους σπόρους
ανάμεσα σε σακιά με λιπάσματα
ο αγέρας αναστέναζε και ίδρωνε τόσο πολύ, έσταζε
Απ’ την μια μέρα στην άλλη
πέρασαν κι άλλα εκατόν εξήντα χρόνια μοιραίας σιωπής

«δυτικά της Σαπφούς» εκδόσεις Μανδραγόρας

Απουσία σήμανσης

Τώρα που οι ώρες με αποχαιρετούν χωρίς συμβάντα
Ανεξήγητη αυτή η προσπάθεια να συγκρατήσω το όνειρο
Που με παραπλανά ολόκληρη ζωή
Αφού όλα έχουν ειπωθεί
Προπάντων ο επίλογος

«δυτικά της Σαπφούς» εκδόσεις Μανδραγόρας



«Όσα γράφονται σήμερα»                            ΣυνΠοιείν

        
          Ιωάννης Π. Σκευοφύλαξ

O Ιωάννης  Π.  Σκευοφύλαξ  γεννήθηκε  το  1955  στην  Αθήνα  και
μεγάλωσε στη  Ν.  Ιωνία  Αττικής,  τόπο κατοικίας  και  γέννησης  των
γονιών  του.  Σήμερα  κατοικεί  μόνομα  στις  Βρυξέλλες.  Έχει
αρθρογραφήσει  κατά  καιρούς,  σε  εφημερίδες,  περιοδικά  και
ηλεκτρονικά σάϊτ με το ψευδώνυμο ''Επώνυμος Γιάννης''''  eponimos
gianis''. Η έφεση του στη γραφή από πολλή μικρή ηλικία, πήρε σάρκα
και οστά, εκδίδοντας την πρώτη του ποιητική συλλογή, τον Οκτώβρη
του  2015  με  τον  γενικό  τίτλο  ''  ΥΠΕΡΒΟΛΕΣ ''  από  τις  Εκδόσεις
Πηγή. Τον Νοέμβρη του 2016, οι Εκδόσεις Πνοή, εκδίδουν τη δεύτερη
ποιητική του συλλογή, με τον γενικό τίτλο''  ΤΟ ΙΔΑΝΙΚΟ ΠΕΤΑΓΜΑ
ΤΟΥ ΕΜΠΙ ''.  Η τρίτη του ποιητική συλλογή, με τον γενικό τίτλο ''
ΓΥΜΝΟΣ '',  πρόκειται να εκδοθεί το φθινόπωρο του 2017. Η κάθε
ποιητική του συλλογή, περιέχει ποιήματα άνω των εκατό αυτούσιων
ποιημάτων,  ενώ  οι  συλλογές  που  έχουν  συμπεριληφθεί  στην  προς
έκδοση  μελλοντική  του  δραστηριότητα  μέχρι  σήμερα,  έχουν  ήδη
τιτλοφορηθεί και είναι οι εξής.  ''  ΠΑΡΑΞΕΝΕΣ ΑΥΡΕΣ ''  ''  ΣΤΟ ΑΠΟΣΠΑΣΜΑ
ΤΗΣ ΠΕΖΗΣ ΠΡΑΓΜΑΤΙΚΟΤΗΤΑΣ '' '' ΤΟ ΧΑΔΙ '' '' ΑΠΟΠΕΙΡΕΣ ΕΚΤΕΛΕΣΗΣ'' '' ΕΝΑ

ΚΑΡΑΒΙ ΔΡΟΜΟΣ ''  ''  Ο ΣΤΑΥΡΟΣ ΤΩΝ ΑΜΝΩΝ '' ''  ΕΝΑ '' Συνεχίζει να γράφει
ακατάπαυστα  και  δεν  καταπιάνεται  με  κανένα  άλλο  Λογοτεχνικό
Είδος, εκτός της ποίησης.



«Όσα γράφονται σήμερα»                            ΣυνΠοιείν

'Tρημος
Απέραντη
Ατελείωτη
Βαθιά ψιλή άμμος.
Βουλιάζουν τα πόδια μέχρι το γόνατο.
Τη μέρα
χωρίς ανάσα.
Τη νύχτα
πολύ κρύο.
Υγρά
ελάχιστα.
Μετά από κείνον το λόφο θ΄αντικρύσουμε...
Ναι θ΄αντικρύσουμε...
Την Αιώνια Πόλη.
Φτάνουμε
Κουράγιο
Λίγο ακόμη.
Θεόρατα τείχη από πέτρα και άμμο.
Οι πολεμίστρες αγέρωχες στέκουν
Αιώνες τώρα.
Σε απόσταση αναπνοής.
Η βαριά δίφυλλη θύρα ανοίγει διάπλατα.
Πατάμε
Πατάμε τα χώματα της Αιώνιας Πόλης.
Χρώματα
Αρώματα
Πρόσωπα φωτεινά.
Λίγο νερό...
Λίγο νερό από την Αιώνια Πόλη.
Παντού ζυγαριές...



«Όσα γράφονται σήμερα»                            ΣυνΠοιείν

Φρούτα
Λαχανικά
Προχωράμε...
Το κατάλυμα μας περιμένει.
'Εφυγε η κούραση.
Γύρω από ένα πηγάδι όλοι.
Για το Αθάνατο νερό.
Δεν υπάρχουν δίκες.
Δεν υπάρχουν άνομοι στην Αιώνια Πόλη.
Αγάπη και Φως.
Μας καλωσορίζουν.
'Ενα μαντήλι στα μάτια είναι αναγκαίο.
Δεν μπορείς να δεις τα πάντα στην Αιώνια Πόλη
αν δεν συνηθίσεις το Φως της.
Καθόμαστε στο πέτρινο στασίδι.
Γαλήνη
Ακόμη κι από τα παιδιά
που παίζουν και γελούν με την ψυχή τους.
Αμέσως αισθάνεσαι τη γαλήνη του σώματος.
Την απόλυτη συνύπαρξη σώματος και ψυχής.
…

Δεν έχει σημασία ποιος ελέγχει ποιον στην Αιώνια 
Πόλη.
Είσαι εσύ
είναι αυτός
είναι ο άλλος.
Συνυπάρχουμε με ψυχές και σώματα.
Απέραντη η Αιώνια Πόλη.
'Αλλη οικουμένη.



«Όσα γράφονται σήμερα»                            ΣυνΠοιείν

'Αλλο σύμπαν.
Παράλληλο ή όχι δεν έχει σημασία.
Η αγάπη είναι αυτή που ξέρουμε.
Ιδια
Η άϋλη συνεισφορά στο ανθρώπινο γένος.
Σ΄αυτόν τον πλανήτη
στη μάνα Γη.
Παιδιά των σπλάχνων της
από κύτταρα δικά της.
Και Δικαιοσύνη.
'Ολοι ίσοι απέναντι σε όλους.
Οι ζυγαριές δεν είναι φόβητρο.
Υπενθύμιση είναι
της ενσάρκωσης του Δικαίου.
Δεν εισχωρούν παράσιτα στην Αιώνια Πόλη.
Γι αυτό περνάς από την έρημο για να τη βρεις.
Εισέρχεσαι καθαρός.
Ζω
Ζω το άβατον της εναρμόνησης.
Ζω
Ζω το μεγαλείον της Αθανασίας.
Ζω
Ζω την ελπίδα της Αιώνιας μετενσάρκωσης.
Ζω
Ζω στην Αιώνια Πόλη.
Αναπνέω
Επτά Γαλαξίες και εκατομμύρια Πλανήτες.

Εγώ κι η Θέμις μου.



«Όσα γράφονται σήμερα»                            ΣυνΠοιείν

Είναι το ΕΙΝΑΙ ΜΟΥ η Αιώνια Πόλη.

'' ΥΠΕΡΒΟΛΕΣ ''
ΟΚΤΩΒΡΗΣ 2015 – ΕΚΔΟΣΕΙΣ ΠΗΓΗ

Πως αφήσαμε τη ζωή μας έτσι απροστάτευτη να κόβει βόλτες
σε μακρόσυρτους σιδηροδρομικούς σταθμούς
και αχανή αεροδρόμια
μου λες αδερφέ μου;
Πως αφήσαμε την ψυχή μας να δοθεί σε ελεημοσύνες αγύρτικες
και σε ψεύτικους Θεούς
μου λες αδερφέ μου;
Πως αφήσαμε την καρδιά μας να σπάσει σε τυμπανοκρουσίες 
παρελάσεων
και να υποκύψει σε πυροτεχνήματα ομορφιάς
μου λες αδερφέ μου;
Πως αφήσαμε τα παιδιά μας να παραδοθούν
σε παραμύθες κι οινοπνεύματα
μου λες αδερφέ μου;

'Ηρθε η ώρα ν΄αλλάξουμε αδερφέ μου.

'Ηρθε η ώρα να μεταλάβουμε το χάρισμα
της πανανθρώπινης δέσμευσης αδερφέ μου.
Αργά ή γρήγορα το άλλο
θα είναι ορατό

κι απ΄τους λεοντόκαρδους
κι απ΄τους μικρόψυχους

        κι απ΄τους μεμψίμοιρους αδερφέ μου.



«Όσα γράφονται σήμερα»                            ΣυνΠοιείν

Και μη μου πεις οτι δεν προλαβαίνουμε αδερφέ μου.
Προλαβαίνουμε
και να μεταλάβουμε
και να αλλάξουμε τον κόσμο αδερφέ μου.
Αν δεν τον δούμε εμείς
θα τον δούνε κάποιοι άλλοι αδερφέ μου.

'Εχουμε υποχρέωση
αδερφέ μου.
Έχουμε υποχρέωση
σε ό,τι πιστέψαμε
αδερφέ μου.

'' ΥΠΕΡΒΟΛΕΣ ''
ΟΚΤΩΒΡΗΣ 2015 – ΕΚΔΟΣΕΙΣ ΠΗΓΗ

Η πιο ασυνήθιστη ιστορία
είναι αυτή που ζούμε εμείς κάθε βράδυ μόλις σουρουπώνει.
Εσύ
να έρχεσαι φουριόζα για ένα τρεμάμενο φιλί
εγώ
μ΄ ένα αναμμένο τσιγάρο στο χέρι
να φέρνω κύκλους τα βήματα του φυλακισμένου.
Να σε καλύπτω στον τοίχο με το σώμα μου
να μη σε δει κανείς
με το ίδιο φόρεμα
το ίδιο άρωμα
το ίδιο κασκέτο.
Να σφυρίζουν οι περαστικοί



«Όσα γράφονται σήμερα»                            ΣυνΠοιείν

να λιώνουμε σαν το κερί
στου πάθους τ΄αδυσώπητο πορτάρι.

Πικρό το άφιλτρο
αλλά είναι πιο φτηνό.

Μη φύγεις ακόμα κορίτσι μου
μείνε λίγο
θέλω να περπατήσουμε ως το επόμενο στενάκι.
Θέλω να περπατήσουμε
και να σου κρατάω το χέρι
σαν να ΄μαστε ζευγάρι.

Μετά ξέρω
θα γίνω πάλι φέσι.
Γιατί είσαι γυναίκα αλλουνού λέει.
Το λένε και τα χαρτιά.

Πόσα αντριλίκια ξοδεύονται στα σκοτεινά στενάκια του κόσμου 
γαμώτο;
Πόσα;

Η όσφρυση είναι το δόρυ του έρωτα.

Μυρίστε κορμιά
αυτούσια
αφτιασίδωτα
αρωμάτιστα.
Η μυρουδια του σώματος
είναι αυτή



«Όσα γράφονται σήμερα»                            ΣυνΠοιείν

που οδηγεί στον ζωντανό θάνατο.

Μόνο τότε έχει αντίπαλο ο θάνατος.
Τον έρωτα.

'' ΤΟ ΙΔΑΝΙΚΟ ΠΕΤΑΓΜΑ ΤΟΥ ΕΜΠΙ''
ΝΟΕΜΒΡΗΣ 2016 - ΕΚΔΟΣΕΙΣ ΠΝΟΗ

Με ζήτησες σ΄ ένα αποστακτήριο συναισθημάτων
την ώρα που γινόταν η πολτοποίηση της καρδιάς μου.
Μεθύσι γλυκό θα γίνω σε λίγο
που θα το πιεις 
και θα ευφράνει η δική σου καρδιά.
Κι αυτή η συγνώμη που πέταξες μέσα για καρίκευμα
σαν το γλυκάνισο 
θα σε μεθύσει μέχρι το πρωϊ.
Κάπου εκεί στο χάραγμα της μέρας 
θα ΄μαι έτοιμος να σου πω 
πόσο πολύ σ΄αγάπησα αλήθεια.
Στεγνές μηχανές δουλεύουν ασταμάτητα
και τρέχουν οι φωτιές από τα οινοπνεύματα.
Σ΄ένα σφραγισμένο μπουκάλι
καμένος απ΄το αλκοόλ
θα τριγυρνάω από μαγαζί σε μαγαζί 
μ΄ένα τσιγάρο στο χέρι
να πιάσω μια καλή τιμή στην πιάτσα.
Και μην τολμήσεις
μην τολμήσεις να μου πεις
πως έφταιξες που έγινα πυρά



«Όσα γράφονται σήμερα»                            ΣυνΠοιείν

μην
μην το κάνεις αυτό.
Γλυκόπιοτο μεθύσι 
δεν υπάρχει
στου καημού τον πόνο.
Επιστρέφω εκεί απ΄όπου ξεκίνησα.
Σ΄ένα πρωϊνό ανάποδα στον χρόνο
τότε που ήμουνα ακόμη λουλούδι στον ανθό
βγαλμένος μέσα από έναν ατελείωτο οργασμό της φύσης.
Επιστρέφω σε άτακτες μορφές γονιδιακής εκσπερμάτωσης
μήπως και ξαναγεννηθώ 
πιο κρύος από αίμα

μήπως και βάλω 
την καρδιά μου δεξιά
μήπως και η ψυχή μου 
κατεβεί στα πόδια.
Και μην τολμήσεις
μην
μην το κάνεις αυτό
να με ανακαλύψεις σ΄ένα γεμάτο μπουκάλι αλκοόλ
γιατί θα ΄χω μεθύσει θάλασσες και ουρανούς στο όνομά σου.
Επιστρέφω 
επιστρέφω σαν τέφρα ζωντανή
μέσα σ΄ ένα άδειο μπουκάλι 
ελαφράς εμφιάλωσης.

Από τη συλλογή '' ΓΥΜΝΟΣ '' 
που θα κυκλοφορήσει το φθινόπωρο του 2017



«Όσα γράφονται σήμερα»                            ΣυνΠοιείν

   
     Αντώνης Δ. Σκιαθάς

Ο Αντώνης Δ. Σκιαθάς  σπούδασε Χημικός  Μηχανικός,  ζει  και
εργάζεται στην Πάτρα. Ανθολογεί  ποιητές και ποιήματα και γράφει
κριτική  λογοτεχνίας.  Έχουν  εκδοθεί  αρκετά  βιβλία  του  και  10
ποιητικές του συλλογές:  Παραμεθόριο Νεκροταφείο 1983, Ο ίππος
των  κυμάτων  1990,  Παραμεθόριο  Νεκροταφείο  -  Ο  ίππος  των
κυμάτων  1992,  Θερινό  Ανεμούριο  1993,  Φαντασιώσεις  ενός
οδοιπόρου 1996,  Χαίρε Αιώνα 2002,  Ποιήματα – Περίληψη(1983-
2006) 2006, Έρωτος επέτειος εαρινή 2008, Φιλόξενος πόλις 2010, με
τελευταία την «Ευγενία» 2016. Ποιήματά του έχουν μεταφραστεί σε
11 γλώσσες ενώ έχουν συμπεριληφθεί σε ανθολογίες στην Ελλάδα
και  στο  εξωτερικό.  Άρθρα  και  δοκίμια  του  για  την  ποίηση,  την
ιστορία  και  την  εκπαίδευση έχουν  δημοσιευθεί  σε  περιοδικά  και
εφημερίδες. Είναι μέλος της Εταιρίας συγγραφέων και του Κύκλου
Ποιητών. Συνδιηύθυνε το λογοτεχνικό περιοδικό «Ελί - τροχος» στη
δεκαετία του ’90. Έχει δημιουργήσει και διαχειρίζεται το «Γραφείον
Ποιήσεως»

.



«Όσα γράφονται σήμερα»                            ΣυνΠοιείν

Η κόκκινη ομπρέλα

Στην Κ.Τ

Κάτι μεταξύ επτά και οκτώ το πρωί. Γενάρης. Τα Χριστούγεννα
ακόμα  στις  πλατείες.  Το  νερό  ξεχασμένο  παντού.  Η  κυρία
Ηλέκτρα Στασινού κατέβηκε τη μεγάλη μαρμάρινη σκάλα του
μαιευτηρίου και έφτασε στο κέντρο της πλατείας κρατώντας μια
κόκκινη ομπρέλα, δώρο του κόμητα Καποδίστρια στον πάππου
της Νικόλα Στασινό των ανακτόρων.

Μόνη,  τελείως  μόνη,  να  κρατά  ανοιχτή  τη  μεγάλη  κόκκινη
ομπρέλα. Την πλησιάσαμε με τον τρόπο του ελαφιού που σκύβει
να πιει νερό. Χαμηλόφωνα της τραγουδήσαμε, κυρία Ηλέκτρα
δεν  βρέχει.  Εκείνη  δεν  μας  απάντησε  με  τον  ίδιο  ρυθμό.
Επαναλάβαμε, δεν βρέχει κυρία Ηλέκτρα.

Γύρισε και μας κοίταξε με στοργή και με απορία μας είπε: αυτή
η κόκκινη ομπρέλα είναι το μόνο μου στήριγμα. Είναι το μόνο
μου στήριγμα αυτή η κόκκινη ομπρέλα.

[“Ευγενία” –Εκδόσεις Πικραμένος 2016] 



«Όσα γράφονται σήμερα»                            ΣυνΠοιείν

Η σερβάντα 

στον Χ.Π.

 Από τη σκάλα μας πήρε το λιβάνι.
Καθώς ανεβαίναμε, δεξιά και αριστερά
πατημένα λουλούδια.
Στο δωμάτιο, όπου έβλεπαν τηλεόραση
τα τελευταία χρόνια,
υπήρχε ένα καντήλι που τρεμόπαιζε,
μερικοί μακροσυγγενείς
και ένας μικρός ντυμένος στα ναυτικά,
να ψάχνει παίζοντας
με τα συρτάρια της σερβάντας.

Ψίθυροι για το χρόνο που έφυγε.

Το παιδί χάθηκε κάτω από το συρτάρι,
καθώς το πάτωμα γέμισε ξανά με πρόσωπα
του οίκου περισσότερο ή λιγότερο γνωστά.
Η θεοδώρα στο Βεζούβιο το τριάντα
με συμφοιτήτριές της.
Ο Κώστας, λίγο πριν φύγει για το μέτωπο,
με την Κλαίρη.
Το προσωπικό του εργοστασίου στη Μάκρη,
Πάσχα του πενήντα δύο.
Οικογενειακές διακοπές στα ιαματικά Λουτρά
της Αιδηψού.
Ξενοδοχείο «Αίγλη», τέλος του σαράντα.
Ο Αλέξανδρος με τη Θεανώ νεογέννητη στο τιμόνι



«Όσα γράφονται σήμερα»                            ΣυνΠοιείν

της πρώτης «Μερσεντές», μοντέλο του εξήντα.
Ο Νίκος στο κατάστρωμα του «Αβέρωφ»,
κάπου στο Αιγαίο.
Αποκριές με όλους τους γείτονες της Πατριάρχου
Σεργίου στο χορταριασμένο κήπο.

Με τρόπο πήρα μια της Άνοιξης του πενήντα οκτώ
με την Έφη στην πρώτη Δημοτικού.
Οι άλλοι, χωρίς τρόπο,
τις επόμενες ημέρες, θα μοίραζαν τα υπόλοιπα...

 

 [Ποιήματα  – Περίληψη (1983-2006), εκδ. Πικραμένος, 2006 
[από τη συλλογή Χαίρε αιώνα]



«Όσα γράφονται σήμερα»                            ΣυνΠοιείν

Η διαθήκη / φύλλο πρώτο

Δεν έχουμε τίποτα
πουλήσαμε και το νερό,

νομάδες στην ιλύ της νήσου Μήλος.

Μας εγκατέλειψαν τα παιδιά.
Μας  περονιάζει η φωτιά
και ο καημός 
για τα σπασμένα βράχια του Ευξείνου. 

Τους αναστεναγμούς της θάλασσας 
ακούει μόνο ο Εσταυρωμένος.

Ο άνεμος σκορπίζει στις ακτές 
προγόνων τα κειμήλια. 

Χαρτιά που ο ήλιος εφρυγάνισε,
ξεκόλλησαν 
τα σωθικά του σύμπαντος. 

Η πόλις απειλείται
τις προγραφές εμπέδωσαν
 οι συγγενείς
 ευνοούμενων ποιητών.

Η πόλις απειλείται 
τα ανοίγματα στο έδαφος
θυμίζουν την ισχύ μας. 

[“Φαντασιώσεις ενός οδοιπόρου”  Δελφίνι  199]   



«Όσα γράφονται σήμερα»                            ΣυνΠοιείν

Σελίδες ημερολογίου για το κάλλος των σχολίων 

Δυο κίονες
στην άκρη του κήπου,
ο ένας όρθιος
γδαρμένος από το βοριά
της εγκατάλειψης
κι ο άλλος ξαπλωμένος
με άλλου το στέρνο
και άλλου την κεφαλή.

Φάνηκε πίσω από
τα σπασμένα τζάμια
να μας παρακολουθεί γυμνός.

Εδώ γεννήθηκα
εδώ θα πεθάνω,
μου φώναξε,
κραδαίνοντας ένα
κομμάτι γυαλί.

Αγκάλιασε την όρθια κολόνα,
κομματιάστηκε μαζί της.

Γέμισε ο τόπος παπαρούνες,
τον είδα έτσι νέο
πριν φύγει για φαντάρος
τον πατέρα.

[ Ευγενία, εκδ. Πικραμένος, 2016] 



«Όσα γράφονται σήμερα»                            ΣυνΠοιείν

     

Γιώργος Σπανός

Ο  Γιώργος  Σπανός  γεννήθηκε  στην  Αμφιθέα
Μεσσήνης  το  1969.  Σπούδασε  οικονομικά  και
μουσική.  Ζει  στην  Αθήνα  και  διαδάσκει  στη
δημόσια  εκπαίδευση.  Έγραψε  στίχους  για  τις
ανάγκες  κυρίως  θεατρικών  παραστάσεων.
Ποιήματά  του,  μελέτες  και  κριτικές  έχουν
δημοσιευτεί  σε  λογοτεχνικά  περιοδικά.  Από  τις
εκδόσεις ΓΑΒΡΙΗΛΙΔΗΣ  κυκλοφορεί  η  ποιητική
συλλογή του ΠΡΟΣΦΥΓΗ (2015).



«Όσα γράφονται σήμερα»                            ΣυνΠοιείν

ΕΑΡΙΝΗ ΔΙΑΦΩΝΙΑ

Παρηγοριά άνοιξη και η επάρατος 
μεγάλη πόλις 
σου κόβει το βήχα 

Πού καιρός να δαπανηθείς αλλιώς
από απάγκιο ταπί

κι από την αγορά των αρωμάτων ούτε
ευκαιρία για πάθος

αν έχει λόγο 
η παγωμένη αλλαγή των εποχών 
αδιάφορη κοινή ζωή γύρω
όπως γύρισμα 
μιας σελίδας λευκής στην απώλεια,
χειμώνας 
ποιος πες μου έφυγε ηττημένος;



«Όσα γράφονται σήμερα»                            ΣυνΠοιείν

Η ΕΜΦΩΛΕΥΟΥΣΑ ΔΙΝΗ

Προπαντός να βγει μηχανεύτηκε 
σώος κι αβλαβής απ΄ το τρυπάκι
Σημαίνει έξοδος από windows 2000 
με πρησμένα μάτια 
για συνήθη ψιλά
Σημαίνει αδειάζει φιάλη οξυγόνου
εν ώρα κρίσης κι άλλα σοβαρά ενδεχόμενα 
Ζαχαρώνει τη βλέψη λοιπόν 
να μπήκε στην θήκη του βιολιού που δεν έγινε 
-λέει- 
που σαν κλειστή δαγκάνα ευσύνοπτη
εμφωλεύει στο ράφι πλάι 
απ΄ το μισάνοιχτο παράθυρο της σαλοτραπεζαρίας 

αργά ή γρήγορα όλο και κάποιος χριστιανός θα βρεθεί 
τέτοιο αδιάφορο μαύρο κουτί να το πετάξει 

UNA CORDA

Τα λεπτότατα μόρια Απρίλη απ΄ 
τον αέρα που φύσηξε
και χορδίζει το μονοσήμαντο
αποφασίζω
στη μικρούλα υγρή  σου συνέχεια 
αδιάκριτα κοστολογημένη



«Όσα γράφονται σήμερα»                            ΣυνΠοιείν

ΕΙΔΟΣ ΠΟΤΈ                                                                                                                  

Έγινε Σεπτέμβρης χλοερός Περίοδος εγγραφών, 
γυρίζει σελίδα
παίζοντας το αναγεννησιακό του λαούτο 

από μόνος κατασκευαστής τώρα πια
  
των συμπαθητικών χορδών του· 

όπως και για τη σχέση απόστασης-χρόνου 
ακούγονται πολλά
ότι επιφυλάσσουν μία παλιομοδίτικη απώλεια 
από πανώλη καθώς σαν την πολυφωνία εξαπλώθηκε 

κι ακόμα ότι στην είσοδο της πόλης
φρουροί νόμοι πίνουν και διασκεδάζουν



«Όσα γράφονται σήμερα»                            ΣυνΠοιείν

ΠΑΙΔΙΚΗ ΕΚΔΡΟΜΗ

Ο προφήτης Ελισαίος ήτανε 
μαθητής του προφήτη Ηλία 
τώρα εκκλησάκι στο ξέφωτο, 

είμαι μικρός εξερευνητής στίχος
παρακαλώ 
ζωγράφισέ μου μια αγάπη

ΨΙΘΥΡΟΙ ΤΟΥ ΔΑΣΟΥΣ 

Η γη επείγει… κορνάρει επίμονα
προχώρααα
ενώ δοκιμάζεις τα φρένα 
και χρώματα 
και πρασινίζει απ΄ την αρχή 
της άνοιξης

Ένα δέντρο μεγαλώνει στο κέντρο
χωρίς ελπίδα να καταλάβει την πόλη 
τον ορίζοντα που οι Αθηναίοι λεηλάτησαν
κάτι και Σόλωνος προς Εξάρχεια

και τι λέξη να του πάρεις; 
Κλαδί τη φρίκη δε φαντάστηκε
την ήπιε σφηνάκι από τη δακρυγόνα του κούνια
την αποστήθισε
μαθητούδι κι αλεξίσφαιρο το οριζοντιοκλαδές



«Όσα γράφονται σήμερα»                            ΣυνΠοιείν

στην ηλεκτρισμένη αποδόμηση πρόρριζα 
ή με φανταστικές ρίζες φιλικό περιβάλλον 
γυρεύοντας
ένα ηλιοβασίλεμα μετά τη μπόρα
που θα υμνήσουν στον ρόδινο πανικό τους 

αγάλματα και ματωμένα παγκάκια αντί 
περαστικοί ρομαντικοί ποιητές

Κι ύστερα τη φύση αν εξοικείωσε
των πραγμάτων 
η ζωή που δεν έζησες σαν κάννη 
μ΄ ελπίδες σε βρίσκει να σε ξεκάνει – 
να το βάλει στα πόδια;

ΤΟ ΣΤΟΙΧΕΙΌ

Τον κόπο των αγρών φορτωμένος 
κάθε φορά
του ΄φερνε απ΄ το προσφάι του
του ΄χε δώσει και όνομα,
ο δρακοντοσφάχτης Σίγκμουντ 
οπότε στοίχειωνε μια βορινή ιστορία 
δεν ήταν
Το πιστευτό του είδους του 
εκείνο σκιαγμένο κρυβόταν στη βατουλιώνα
μετά ήρθε η φωτιά
που πολεμάει να βρει το σχήμα της τέφρας,
πετώ
το αχυρένιο καπέλο μου



«Όσα γράφονται σήμερα»                            ΣυνΠοιείν

ΞΥΣΜΑ ΚΑΛΟΚΑΙΡΙΟΥ

λιθοξόος λόγος,
δίνει τη μορφή σου ανάγλυφη ανάλαφρη

κι έναν Ιούλη
ασβεστωμένο με το απομεσήμερο
σκαλάκι προς το θαύμα

ΙΔΙΟΜΕΛΟ

Αλεξάνδρεια προ αμνημονεύτων πόνων
Κάθισε, είπε εκείνη

Τα μάτια σου δέσποινά μου, 
τυραννικά ονειρώδη… 
(το πρωτοχριστιανικό του πένθος
διάττων)

Η μονάστρια κρατώντας τη χτένα
διαυγάζουσα τας αυγάς 

τα ΄βγαλε και τα δυο
διάταγμα πίστεως
δάκρυ δεν του χαρίστηκε

να συνθέσει μία νωπογραφία στην άνοιξη
Μέσης δε νυκτός κραυγή γέγονεν  
  

(Από την ποιητική συλλογή ΠΡΟΣΦΥΓΗ, εκδ. ΓΑΒΡΙΗΛΙΔΗΣ 2015,
σσ. 66)



«Όσα γράφονται σήμερα»                            ΣυνΠοιείν

      Γιάννης Στρούμπας

Ο Γιάννης Στρούμπας γεννή¬θηκε το 1973. Κατάγεται από την
Κομοτηνή,  όπου και  διαμένει  μό¬νι¬μα.  Είναι  φιλόλογος  και
διδά¬σκει  στη  μέση  εκπαίδευση.  Τακτικός  συνεργάτης  του
λογοτεχνικού περιοδικού Τα Ποιητικά. Συνεργασίες του έχουν
φιλοξενηθεί στα έντυπα ή ηλεκτρονικά λογοτεχνικά περιοδικά
Απόπλους,  (δε)κατα,  Διαπολιτισμός,  Διάστιχο,  Δίοδος  66100,
Θέματα Λογοτεχνίας, Θευθ, Κ, Κουκούτσι, Μανδραγόρας, Νέα
Ευθύνη,  Πλανόδιον,  Πόρφυρας,  Φτερά  Χήνας,  BIibliothèque,
Poeticanet, Poetix και αλλού.
    Έχει εκδώσει τρεις ποιητικές συλλογές κι έναν τόμο δοκιμίων, ενώ
συμμετείχε και σε συλλογικά έργα.

ΠΟΙΗΣΗ
Τ’ αναγκαία προς το τ-ζην (ποιητικές γ-ραφές), 
εκδ. Γαβριηλίδης, Αθήνα 2006.
Λεπρές ισορροπίες, εκδ. Γαβριηλίδης, Αθήνα 2010.
Γραφείον ενικού τουρισμού,
 εκδ. Καλλιγράφος, Αθήνα 2016.
ΔΟΚΙΜΙΟ
Άσυλο ανιάτων, πρόλογος Νάσος Βαγενάς, 
εκδ. Καλλιγράφος, Αθήνα 2013



«Όσα γράφονται σήμερα»                            ΣυνΠοιείν

ΟΡΙΣΜΟΣ ΤΟΥ ΣΟΥΡΕΑΛΙΣΜΟΥ

Στον Γιώργο

– Δέσποινα, Δέσποινα,
    κρύψου καλά κάτω απ’ το κρεβάτι σου
    να μη μπορώ να σέ βρω!

Τόσες διακηρύξεις
μελέτες
μανιφέστα
Ακυρωμένα
απ’ την επιγραμματική σοφία
της παιδικής κατεργαριάς.

[από την ποιητική συλλογή «Λεπρές ισορροπίες», 
Γαβριηλίδης 2010]



«Όσα γράφονται σήμερα»                            ΣυνΠοιείν

ΝΑΡΚΑΛΙΕΥΤΡΙΑ

Στη Δέσποινα

Πάλι έχει νεύρα ο μπαμπάς
και σ’ έστειλε, μικρή μου, ο αδερφούλης σου
– στρατηγικός εγκέφαλος κι οργανωτής
κάθε κατεργαριάς –
ν’ ανιχνεύσεις διαθέσεις,
να χωροθετήσεις το ναρκοπέδιο,
με κίνδυνο να τις αρπάξεις!

Δεν σου μαθαίνει, αγάπη μου, ο αδερφός σου
μονάχα να μετράς τους αριθμούς στη θεωρία·
στην πράξη σού διδάσκει
πώς μένει πάντα στα μετόπισθεν
απυρόβλητος ο στρατηγός
και πώς εκρήγνυται η νάρκη
στα χέρια του ναρκαλιευτή.

[από την ποιητική συλλογή «Λεπρές ισορροπίες», 
Γαβριηλίδης 2010]



«Όσα γράφονται σήμερα»                            ΣυνΠοιείν

ΜΕΤΑΤΑΞΗ

Στην πρώην ναρκαλιεύτρια
Δέσποινα

Πας και ανακατεύεσαι στα πόδια της μαμάς
παρόλο που συνέχεια σ’ απομακρύνει
από τα λάδια της κουζίνας.
Δεν ξέρω αν σου γυάλισε το κέικ σοκολάτα
όπως στον πάγκο καμαρώνει
και μαγνητίζει τις πλάγιες ματιές σου.
Εσύ επιμένεις περί άλλων πως τυρβάζεις:
Τι απαλή η μπλούζα σου, μαμά!
Πότε θα βγουν οι φράουλες, μαμά!
Μαμά, θα πάμε το απόγευμα στις κούνιες;
Τρεις στο πέταλο, καμία στο καρφί!
Πολιορκία πλαγιομετωπική.
Το κέικ θέλει κι αυτό την περηφάνια του.
Μη φανούμε νηστικοί!

Με δούρειο ίππο σου το νάζι
διαπραγματεύεσαι και πλαγίως κατακτάς.
Η μετάταξη της ναρκαλιεύτριας
στο διπλωματικό σώμα.

[α΄ δημοσίευση: εφημ. «Αντιφωνητής», αρ. φύλλου 347, 16/7/2012]



«Όσα γράφονται σήμερα»                            ΣυνΠοιείν

ΨÁΡΙΑ

Στον Γιώργο

Τι λατρεία, γιόκα μου,
για τούτο το βιβλίο με τα ψάρια!
Τόσα φύλλα και εικόνες
ώρες μέσα τους να κολυμπάς
και να ξεχνιέσαι!
Κι όπου πας, μαζί σου:
στη γιαγιά, στη θεία,
προχτές και στο σχολείο.
Βουτιές εσύ,
βουτιές κι οι συμμαθητές σου γύρω-γύρω
στα διαλείμματα.
Ακόμη κι η δασκάλα σου, όπως μου ’πε.
Με τόσες καταδύσεις
πού χρόνος για φαΐ:
ψωμί, κασέρι, φρούτο;
Άθικτα επέστρεψαν στην τσάντα σου.
Όχι με φρούτο· στα βάθη δροσιζόσουνα εσύ.
Δεν πείνασες, αλήθεια;
Πώς, να μου πεις…
Αφού αδιάκοπα
Φάτε μάτια ψάρια.

[α΄ δημοσίευση: εφημ. «Αντιφωνητής», αρ. φύλλου 347, 16/7/2012]



«Όσα γράφονται σήμερα»                            ΣυνΠοιείν

Γεωργία Συλλαίου

Τραγουδίστρια, μουσικός και συγγραφέας.
Γεννήθηκε  στη  Θεσσαλονίκη,  όπου  σπούδασε  μουσική  και
τραγούδι,  συνέχισε  τις  σπουδές  της  στην  Αυστρία  (Lied και
Ορατόριο)  και  επίσης  μελέτησε  σύγχρονα  μουσικά  ρεύματα,
φωνητική  έκφραση  και  θέατρο  στην  Ολλανδία.  Πρώτες
εμφανίσεις στην Ελλάδα και στο εξωτερικό, με μικρά μουσικά
σχήματα  ή  συμπράττοντας  ως  σολίστ  με  ορχήστρες  και
χορωδίες,  στα  τέλη  της  δεκαετίας  του  ’80.  .ο  1993
κυκλοφόρησε  το  πρώτο  της  CD «Ιχνηλάτες  του  Ιούρα»  με
κελτικά  τραγούδια  από  τα  Νησιά  των  Εβρίδων  ,  το  οποίο
επανεκδόθηκε πολλές φορές στην Ελλάδα και το εξωτερικό. Από
το  1995  συνεργάζεται  με  τον  Σάκη  Παπαδημητρίου.  Μελετά
αυτοσχεδιασμό,  και  παρουσιάζει  μουσικές  παραστάσεις  πάντα
με  συγκεκριμένο  θεματικό  άξονα.  ΄Εχει  ασχοληθεί  με  την



«Όσα γράφονται σήμερα»                            ΣυνΠοιείν

μουσική  επένδυση  βωβών  ταινιών  της  δεκαετίας  του  ’20,  οι
οποίες  είναι  είτε  κλασικά  αριστουργήματα,  είτε  πειραματικές
τάσεις  του Μεσοπολέμου.  Επίσης  συμμετείχε  σε  παραστάσεις
όπου  συνυπάρχουν  η  μουσική,  ο  λόγος  και  οι  παραστατικές
τέχνες, καθώς και σε αφιερώματα σε σύγχρονους συνθέτες και
ποιητές.
Projects:  Η Μπαλάντα των Πειρατών (Kurt Weill,  BIertolt BIrecht,
Fr. Hollaender, .om Waits, Σάκης Παπαδημητρίου),  Bertolt Brecht –
όλα αλλάζουν,  Goodbye Berlin ( από τον Μεσοπόλεμο στον  Tom
Waits) Musica Lontana , Sea Sounds (τραγούδια από τα Νησιά των
Εβρίδων), Μελίνα Μερκούρη –femme flamme, Tom Waits Tribute,
Rose &Poison,  As Time Goes By και  άλλα.  Εμφανίζεται  στην
Ελλάδα και σε πολλά ευρωπαϊκά και διεθνή φεστιβάλ. (Ισπανία,
Ιταλία,  Γαλλία,  Αυστρία,  Ολλανδία,  Γερμανία,  Σλοβενία,
Σερβία,  Κίνα,  Αίγυπτος,  Τουρκία,   Μεξικό,  Κύπρος,  Ιράκ).
Κείμενά  της  έχουν  δημοσιευθεί  σε  λογοτεχνικά  και  μουσικά
περιοδικά (Εντευκτήριο,  Jazz&tzaz,  BIang, Πανδώρα, (δε)κατα,
ΕΝΕΚΕΝ). Από το 2000 έως το 2003 ραδιοφωνικές εκπομπές
στον  9,58FM της  ΕΡΤ3.  Έχει  ηχογραφήσει  11  προσωπικούς
δίσκους και συμμετείχε σε πολλές συλλογές. Το 2012 εκδόθηκε
το πρώτο της βιβλίο «Στο Ακρωτήρι» (εκδόσεις  Οδός Πανός)
Έχουν εκδοθεί  ένδεκα προσωπικά της  Cd,s  εκτων οποίων τα
δύο στην Μεγάλη Βρετανία.



«Όσα γράφονται σήμερα»                            ΣυνΠοιείν

Ο Ιωάννης Τζο Τζοβάνι

Ο Ιωάννης Τζο Τζοβάνι
κλείνει τα μάτια κάθε πρωί
αγγίζει το Ρόδο
δεν έχει τίποτε να ευχηθεί

δεν κλαίει

Ο Ιωάννης Τζο Τζοβάνι
ανοίγει τα μάτια όταν νυχτώνει
σημειώνει και μετρά τις απώλειες
κυνηγά μια σκιά και ένα Δηλητήριο

δεν κλαίει

Ο Ιωάννης Τζο Τζοβάννι
έχει διαρκώς αντιρρήσεις
ο Ιωάννης Τζο Τζοβάνι
έχει πολλές ερωτήσεις και δεν
ζητά απαντήσεις
ψηλαφίζει τα τραγούδια
ζωγραφίζει το νερό και τα κόκαλα

δεν κλαίει



«Όσα γράφονται σήμερα»                            ΣυνΠοιείν

Η Άννα –Ρίτα

Η Άννα –Ρίτα
από μικρή μάζευε λεφτά
φορούσε φορέματα παλιά
κι όταν την κοροϊδεύαν τα παιδιά
κρυβόταν και καμάρωνε
πάντα γελούσε στα κρυφά

Η Άννα –Ρίτα στα δεκαεφτά
αγόρασε ένα άλογο
και φεύγει, φεύγει, πάει μακριά
κι ούτε τη νοιάζει για δουλειά
στη θάλασσα θα βρεί το σπίτι της
με τ’ αλογάκι της θα πλέει στα βαθιά

…

Δύο τραγούδια της Γεωργίας Συλλαίου, αφιερωμένα στον Tom Waits //
θα παιχτούν στις 21 Οκτωβρίου, στην παράσταση  Rose & Poison // το
Ρόδο και το Δηλητήριο του  Tom Waits //  ΔΗΜΗΤΡΙΑ 2014-  H Τζαζ
Σήμερα

  



«Όσα γράφονται σήμερα»                            ΣυνΠοιείν

          
         
        NΙΚΗ ΤΑΓΚΑΛΟΥ

Μέλος της Πανελλήνιας Ένωσης Λογοτεχνών και Επίτιμο Μέλος του
Nnternational Art Academy. Η «Μάχη Ερώτων» αποτελεί την πρώτη
της  συγγραφική  προσπάθεια, (  σε  μορφή  e-book  )  η  οποία
μεταφράστηκε στα Αγγλικά και κυκλοφόρησε και στο εξωτερικό. H
δεύτερη  ποιητική  συλλογή  "Ψυχές  από  Μολύβι"  διατέθηκε  δωρεάν
στο internet αποκλειστικά από την http://texni.org/  Τον Σεπτέμβριο
του  2013  κυκλοφορεί  σε  έντυπη  μορφή  η  ποιητική  συλλογή
"TΠΑΝΑΣΤΑΣΗ  ΣΙΩΠΗΣ"  (  Βραβείο  ΣΙΚΕΛΙΑΝΑ  2014).  Τον
Ιούλιο του 2014 "ΤΟ ΚΟΡΜΙ ΤΗΣ ΛΥΠΗΣ" ( Βραβείο ΣΙΚΕΛΙΑΝΑ
2015),  τον  Σεπτέμβριο  του  2015  το  λυρικό  πεζογράφημα  "30
ΗΜΕΡΕΣ"  και τον Μάιο του 2017 το ανθολόγιο “O ΚΥΚΛΟΣ ΤΩΝ
ΚΑΤΑΡΑΜΕΝΩΝ  ΠΟΙΗΤΩΝ”,  όλα  από  τις  Πρότυπες  Εκδόσεις
Πηγή.  Πλήθος  δημοσιεύσεων  της  σε  διαδικτυακά  λογοτεχνικά
περιοδικά  και  συμμετοχή  σε  ομαδικές  ποιητικές  συλλογές.  Έχει
τιμηθεί  επίσης:   -ΒΡΑΒΕΙΟ  "ΣΟΦΟΚΛΗΣ"  στον  1o  Παγκόσμιο  Διαγωνισμό
Ποίησης "ΜΑΝΩΛΗ ΑΛΥΓΙΖΑΚΗ" στο Ιnternational Art Academy 
-Α΄ ΒΡΑΒΕΙΟ ΦΕΜΙΝΙΣΤΙΚΗΣ ΠΟΙΗΣΗΣ στα ΣΙΚΕΛΙΑΝΑ 2013 
-Α΄ ΒΡΑΒΕΙΟ ΠΟΙΗΤΙΚΗΣ ΣΥΛΛΟΓΗΣ στα ΣΙΚΕΛΙΑΝΑ 2013.
-ΒΡΑΒΕΙΟ "ΣΑΠΦΩ" στον 1ο Παγκόσμιο Διαγωνισμό Ποίησης " Κ.Π.ΚΑΒΑΦΗΣ"
στο Ιnternational Art Academy.
-ΒΡΑΒΕΙΟ  "ΕΥΡΙΠΙΔΗΣ"  στον  2ο  Παγκόσμιο  Διαγωνισμό  Ποίησης  "
Κ.Π.ΚΑΒΑΦΗΣ" στο Ιnternational Art Academy .
.o 2015 συμμετείχε στο εικαστικό Λεύκωμα "ΕΝΑ ΠΟΙΗΜΑ ΜΙΑ ΕΙΚΟΝΑ"  με  σύγχρονες
ποιήτριες και  χαράκτριες. Μια πρωτοβουλία της Σχολής Καλών Τεχνών της Φλώρινας το οποίο
εκτέθηκε για ένα μήνα στο Μουσείο Γουναρόπουλου.



«Όσα γράφονται σήμερα»                            ΣυνΠοιείν

  “O Οργασμός Της Θλίψης”

Kαι ξαφνικά γνώρισα μια θλίψη πρωτόγνωρη,
μια θλίψη που με κρατούσε στη ζωή, δίνοντάς μου τροφή και ελπίδα.
Ζω μέσα στην αγκαλιά που με εγκατέλειψε
και αναπνέω μέσα από εκείνο το στόμα, το ξένο.
Κοιτώ τα άδεια δωμάτια που τώρα πια γεμίζουν με τον πόνο μου.
Μέρα με τη μέρα σαπίζει μια σκιά εντός μου και έχω αρχίσει να μυρίζω 
σαν ψοφίμι.
Δεν την αφήνω να σβήσει κι ας με σκοτώνει.
Μέσα στα μάτια μου μια μαυρίλα, όποιον αντικρίζω τον αρρωσταίνω.
Με την τύχη μου βάζω στοίχημα.
Θα αγαπήσω; 
Θα αγαπηθώ;
Παντού γύρω μου κλουβιά. Πετάνε πάνω από το κεφάλι μου και 
έχουν μέσα τους κι από ένα κομμάτι σου.
Δεν φτάνω κανένα. Κανένα δεν μπορεί να γίνει δικό μου.
Φαρμάκι στάζει από πάνω μου. Φαρμάκι και μέσα στο στόμα μου.
Λέπια κρέμονται από το στέρνο μου. 
Η καρδιά μου πνίγεται. 
Σηκώνω τα χέρια μου ψηλά να βγω στην επιφάνεια 
και τα χέρια μου πετρώνουν και σπάνε.
Βουλιάζω…
Ξέρεις τι κράτησα μέσα στη μνήμη μου;
.η θλίψη που μου χάρισες.
Ο διάβολος εδώ, είχε το πρόσωπο της αγάπης
και εγώ πέρασα για πάντα στην όχθη εκείνη με τους τρελούς που 
αγάπησαν.



«Όσα γράφονται σήμερα»                            ΣυνΠοιείν

“Το Τραγικό Των Πραγμάτων”

Λες και ο θάνατος είχε πρόσωπο, μάτια, μύτη, στόμα. 
Λες και δεν διέφερε από εμάς 
και εμείς του δίναμε την τραγική όψη ενός απόκοσμου θύτη.
Λες και οι φόβοι μας ήταν μόνο αυτός.
Οι φόβοι μας όμως ήταν πολλοί περισσότεροι.
Αυτός ήταν μόνο ο επίλογος.
Καθοριστικός μεν, τραγικός όμως όχι.
Το τραγικό των πραγμάτων ήταν η μοναξιά, το ψέμα, η προδοσία και οι 
καμουφλαρισμένοι τύραννοι μεταμφιεσμένοι σε ανθρώπους.
Το τραγικό είναι να πυροβολούν την ζωή μας και να μην πεθαίνουμε.
Να ζούμε μέσα σε μυστικά που ποτέ δεν φανερώνονται. 
Μέσα σε ψέματα που ποτέ δεν γίνονται αλήθειες.
Να ζούμε όλη μας τη ζωή καρφωμένοι πάνω σε έναν τοίχο 
και να έχουμε την ψευδαίσθηση πως προχωράμε.
Όλα αυτά εκ των έσω...
Εκ των έξω, ακόμα χαμογελάμε 
και περιφέρουμε την ευτυχία μας σαν κλόουν σε τσίρκο.
Δεν λέω.. 
Οι παραστάσεις πολλές, το κοινό όμως νεκρό..
Κλείσε τα μάτια σου και μην ξεχνάς,
η ψυχή δεν χρειάζεται καν αισθήσεις, κατέχει και κατέχεται ανεξάρτητη .
Είναι μια επανάσταση από μόνη της.
Κάθε βράδυ με αφήνω ελεύθερη να σε αγαπάω 
και έτσι κάθε πρωί με συναντώ ήρεμη, 
ξεγελώντας τα ναυάγια που προσπαθούν να με παρασύρουν.
Γλυκέ μου άνθρωπε, η παραδοχή του συναισθήματος είναι η μισή ευτυχία, 
η άλλη μισή είναι να μάθεις να ζεις 
με αυτό που προσπαθείς να κρύψεις από τον ίδιο σου τον εαυτό.



«Όσα γράφονται σήμερα»                            ΣυνΠοιείν

“Aποτρόπαιο Έγκλημα”

Εγώ κάθε βράδυ θα με καταστρέφω κομμάτι-κομμάτι.
Θα με πετάω στα σκυλιά έξω από την πόρτα μου.
Θα κοιμάμαι σε διαφορετικά κρεβάτια, θα με αγγίζουν διαφορετικά χέρια.
Όμως από μέσα μου θα ξεριζώσω αυτόν τον έναν.
Αυτόν που βίαια με σκότωσε την ίδια ώρα που μου έλεγε “σε αγαπώ”.
Εγώ κάθε βράδυ θα κρεμάω το κεφάλι μου και σε διαφορετικό σκοινί
για να διαλύεται το μυαλό μου που θυμάται.
Θα ξερνάω κάθε βράδυ τους βρώμικους έρωτες που δεν υπόσχονται τίποτα.
Θα δίνω τα χείλη μου σε αόρατα στόματα.
Όμως αυτός θα πεθάνει, όπως πέθανα εγώ.
Αυτός θα εξατμιστεί όπως νερό έγινα εγώ.
Κάθε βράδυ θα είμαι μια άλλη 
και κάθε πρωί θα μπαίνω στο χώμα που μου έστρωσες.
Στο υπόσχομαι…
Όπως κάποτε σου υποσχέθηκα ότι θα σε αγαπώ για πάντα.
Στο υπόσχομαι…
Θα σε ξεριζώσω όπως τις ρίζες μου έκοψες εσύ.
Είναι εύκολο ξέρεις…
Δεν νιώθω πια τίποτα. 
Δεν νιώθω θάνατο, δεν νιώθω χαρά, δεν νιώθω έρωτα.
Κάθε βράδυ, θα ουρλιάζω σαν λύκος και θα κόβω την σάρκα μου.
Δεν νιώθω τίποτα…

.o κερί που άναβα κάθε βράδυ έσβησε, 

αυτό που με επισκεπτόταν κάθε νύχτα, έφυγε. 

Ο θόρυβος έπαψε. 

Τα κλειδιά πίσω από την πόρτα, έπεσαν κάτω και σιώπησαν.

Oι εφιάλτες με αγάπησαν. Δεν θέλω να κοιμάμαι.                                                                   
.α αυτιά μου τρέχουν αίμα από τα ανθρώπινα λόγια που άκουσαν.
.α στήθη μου κομμένα, αιμορραγούν. Ακρωτηριασμένη.
Δεν νιώθω τίποτα...

Ούτε ζωή, ούτε θάνατος. 

Αιχμάλωτη κάπου στη μέση.



«Όσα γράφονται σήμερα»                            ΣυνΠοιείν

Το έγκλημα έχει ολοκληρωθεί, η αυτοκτονία επαναλαμβάνεται κάθε βράδυ.
Και όλα τώρα πια, αθόρυβα, σαν την ψυχή μου που κοιμήθηκε.

“Εντός σου”
Σε κάθε επερχόμενο χειμώνα σφίγγω τις παλάμες και τα μάτια.
Μένω ασάλευτη, αθόρυβη.
Μη με κουνάτε…
Μπαίνω μέσα σου και προσπαθώ να καθαρίσω την κακία, 

αυτή όμως κολλάει επάνω μου και μπερδεύομαι ακόμα περισσότερο.
Δεν μπορώ να ξεφύγω.
Θέλω να βάλω φωτιά να μας κάψω.
Γίνομαι σταγόνες δακρύων για να ξεφύγω από τα μάτια σου, 

εσύ όμως αρνείσαι να δακρύσεις.
Αρνείσαι να με ελευθερώσεις.
Η ζωή μου νύφη του ανέφικτου.
Κουρνιάζω σε μια γωνιά σου. 

Που και που σε ακούω που λες “σ’αγαπώ” και δακρύζω.
Δεν είμαι εγώ ο δέκτης, δεν είμαι εγώ η αίσθησή σου, ο κόσμος σου.
Εγώ είμαι ένα κομμάτι του παρελθόντος που φυλακίστηκε.
Εγώ είμαι ένα βροχερό βράδυ κάτω από ένα υπόστεγο. 

Ένα υπόστεγο που μπάζει από παντού.
Και κρυώνω…
Και σε ακούω να λες “αγαπώ” και ξυπνάω.
Και σε νιώθω να αγκαλιάζεις και πνίγομαι.
Έχω ξαπλώσει μέσα σου και οι νεκροί προσπαθούν να με τραβήξουν έξω.
Έχουν μεγαλώσει τα μάτια μου με τον καιρό και έχει μικρύνει η ψυχή μου.
Το μόνο που κάνω είναι να σε παρατηρώ.
Το μόνο που κάνω είναι να περιμένω την σύγκρουση σε αργή κίνηση.
Εγώ βρίσκομαι μέσα σου και εσύ δεν ξέρω που είσαι.
Το αίμα μου εξαντλείται, μπερδεύεται με το δικό σου και χάνομαι.
Θρηνώ βουβά και το φως με εκδικείται, εξαφανίζεται από μπροστά μου.
Εσύ δεν νιώθεις καν τον νεκρό, εσύ δεν νιώθεις καν.
Και σε αθωώνω για να ελευθερωθώ…



«Όσα γράφονται σήμερα»                            ΣυνΠοιείν

  
  Ο Σπύρος Τάκας 

Ο Σπύρος Τάκας γεννήθηκε και μεγάλωσε στην Κατερίνη.
Σπούδασε βιολί και βιόλα στο Μουσικό Πανεπιστήμιο του
Graz Αυστρίας  και  στο τμήμα Μουσικής  Επιστήμης και
Τέχνης  του  Πανεπιστημίου  Μακεδονίας.
Δραστηριοποιείται επαγγελματικά στο χώρο της κλασικής
μουσικής,  διδάσκει  σε  Ωδεία  και  σε  Μουσικά  Σχολεία
αλλά και, παράλληλα ως ενεργός μουσικός με συμμετοχές
σε  μικρά  ή  μεγαλύτερα  σχήματα  μουσικής  δωματίου.
Ασχολείται  ερασιτεχνικά  με  την  καταγραφή  σκέψεων
ανθρωποκεντρικής θεματολογίας.



«Όσα γράφονται σήμερα»                            ΣυνΠοιείν

Όταν  ήμασταν  κουτάβια  ανοίγαμε  με  γυμνά  δάχτυλα
γούρνες και κρύβαμε τα μυστικά μας εκεί. Ένα κλειδί, ένα
αποξηραμένο λουλούδι, ένα στρατιωτάκι. Σα μεγαλώσαμε
λίγο, παίζαμε με την βροχή και τσαλαβουτούσαμε σ’ αυτές
που ξεχείλωναν από την υγρασία και από την προσπάθεια
μας να τις  ενηλικιώσουμε,  να γίνουν ισάξιες  μας. Μετά,
δοκιμάσαμε  να  στριμωχτούμε  στην  αρχή  και  με  λίγη
προσπάθεια απλωθήκαμε κιόλας μέσα τους και φτιάξαμε
υπόγεια  μονοπάτια  σαν τους  τυφλοπόντικες.  Κρεμάσαμε
ακριβές ταμπέλες, καθησυχάσαμε την φιλόξενη συνείδηση
μας και γράψαμε «κάλος ιρθατέ» έτσι ώστε κανείς να μην
πλησιάζει. Γερνάμε από μέσα προς τα έξω και σβήνουμε
εκεί στα σκοτεινά, πασχίζουμε κι αδημονούμε σε μια φωνή
πέραν  της  δικής  μας.  Εξυμνούμε  τη  ζωή  στους  έξω  κι
εκτρέφουμε  τη  ματαιοδοξία  στο  λαγούμι  μας.  Κι
ανταπαντούν οι έξω “για κακή τους τύχη, δεν είναι οι μέσα
λιγότερο καθάρματα από μας”.

...τώρα που το καλοσκέφτομαι, σα
λογικό μ’ ακούγεται.

Σεπτέμβρης μήνας. H ίδια ιστορία επαναλαμβάνεται σαν 
μεσημεριανό επεισόδιο του Ντίσνεϊ. Να σέρνει σαν 
καλικαντζαράκι από δωμάτιο σε δωμάτιο την τεράστια 
μπλε σακούλα, λες κι έχει τα δώρα έτοιμα για διανομή.
-Που την πας βρε χριστιανή μου πέρα δώθε;
Γύρισε απότομα το κεφάλι της και με κάρφωσε όσο 
έμπαινε αγκομαχώντας στην αποθηκούλα του κήπου της.
-Που αλλού; Κάθε χρόνο αιτήσεις, βιογραφικά, δεν τα 
ξέρεις πως είναι; Όλο μου το βιός εδώ μέσα, παρόν στην 



«Όσα γράφονται σήμερα»                            ΣυνΠοιείν

απούσα ζωή μου. Να τα δώσω μιά με σπίρτο και να σπείρω
μαϊντανό και ρίγανη στο μπαξέ, εκεί τα πάω! Και δεν μου 
φτάνει το βάρος της, έχω και σένα να με πιλατεύεις με 
συμβουλές. Εσένα περίμενα κυρ Σωτηράκο, νόμιζες; Θέλω
την ησυχία μου, καιρό τώρα προσπαθώ να τα βάλω σε 
τάξη. Επιστρέψαμε τις βέρες κι άντε γειά, τα ’παμε αυτά…
Εδώ και ώρα την άκουγα όσο μουρμούραγε στην αποθήκη.
Με ποιόν; Δεν ξέρω. Μόνη της ρωτούσε, μόνη της 
απαντούσε. Αχ, το καλό μου πόσο το αγαπώ. Κάθε χρόνο 
η ίδια ιστορία!

Πέρασα να σε δω για λίγο, κάθισα στο τραπεζάκι της 
κουζίνας. Μου ‘φτιαξες πολίτικο καφέ με μπόλικη 
κανέλλα όπως σου αρέσει και κάθισες απέναντι μου. Στο 
τραπέζι υπήρχε μια μεζούρα και μου ανέφερες ότι 
μετρούσες την τάβλα του τραπεζιού σου. Παλιό, ξύλινο 
προικιό της Μάνας μου είπες, μα μου ‘κανε εντύπωση η 
εμμονή σου για τα εκατοστά του μέτρου. Χαμογέλαγες και
μετρούσες την απόσταση μας. Στην αρχή το διασκέδασα 
όσο το άρωμα της καβουρντισμένης κανέλλας και του 
παλιού ξύλου με ζάλιζαν. Στο δεκάλεπτο πάνω οι πόντοι 
του μέτρου σου γιγαντώθηκαν μπροστά μου. Γινήκαν 
μήνες και χρόνια όσο η μορφή μου συρρικνωνόταν στην 
απόσταση που μας μάκραινε. Σαν κάτι να κατάλαβες στο 
βλέμμα μου και το σταμάτησες. Ήδη ήμουν πολύ μακριά 
σου, σε άλλο γεωγραφικό μήκος. Ακόμη περνάω και σε 
βλέπω, ακόμη με πόντους και με δράμια παλεύεις. Είπες 
θα περάσεις να σε κεράσω κι εγώ μια φορά καφέ στην 
αυλή μου τώρα που ανοίγει ο καιρός. Μα ακόμη η μεζούρα
σου χειροπόδαρα σε ταλανίζει. Σιωπηλά και γόρδια.



«Όσα γράφονται σήμερα»                            ΣυνΠοιείν

“Αυτοάνοσο,  αυτό  έχετε”,  του  είπε  με  επαγγελματικό
στόμφο ο γιατρός.  Κάπου το είχε  ξανακούσει  αυτό.  Δεν
θυμόταν  πότε  και  που.  Και  τώρα δα ο επιστήμονας τού
επιβεβαίωνε την ύπαρξη του όρου. Κύρτωσε, και τώρα τι;
Πως το παλεύουμε; Σάμπως ήξερε και τι ήταν τούτο; Θα
πάρω τα χαπάκια μου και θα γίνω καλά, σκέφτηκε. Όλοι
αυτό  δεν  κάνουν;  Ο γιατρός  του διέκοψε  τη  σκέψη,  θα
πρέπει  να  κάνετε  καθημερινά  ασκήσεις.  Αυτό  συστήνω
στους ασθενείς μου, η καλύτερη θεραπεία. Μα γιατρέ μου
δεν θα μου γράψετε κάποια αγωγή για τη νόσο μου; Τα
έχασα όλα πια, δεν έχω τίποτα άλλο παρά μονάχα τούτη τη
ρημαδονόσο,  τι  να  κάνω;  Όπως  σας  επεσήμανα,
καθημερινές ασκήσεις, στον καθρέπτη σας. 
Για να πάψετε να στρέφεστε εναντίον του εαυτού σας!

Είδα ένα άσχημο όνειρο  εψές.  Σαν τώρα θυμάμαι,  ήταν
ένα  καλοφτιαγμένο  κλουβί  με  δύο  καναρίνια.  Νέα,  κι
ερωτοτροπούσαν την κάθε στιγμή. Τα μάτια ανοίξαν και
ξανάκλεισαν,  τα  καναρίνια  είχαν  μεταμορφωθεί  σε
εσπεριδοειδή  φρούτα.  Μυρωδάτα  και  χοντρόπετσα.  Ο
χρόνος  της  στιγμής  έδρασε  γρήγορα.  Το  ένα  πάχυνε
περισσότερο ενώ το άλλο άρχισε να αφυδατώνεται.  Μια
βαθιά τομή δημιουργήθηκε την επόμενη στιγμή στο σώμα
του.  Άρχισε  να  χάνει  τον  πολύτιμο  χυμό  του,  όσο  το
παχύσαρκο  χόρταινε.  Τα  βλέφαρα  μου  ξανάπαιξαν.  Το
καλομαθημένο φρούτο ήδη καθόταν στην γωνιά του και
κοιτούσε  έξω  απ’  το  κλουβί.  Ο  σύντροφος  του  στην
απέναντι  γωνία  είχε  κοπεί  πια  εγκάρσια,  κι  είχε
σταφιδιάσει.  Δεν  ήταν  άλλο,  παρά  μια  στυμμένη
λεμονόκουπα σ’ ένα καλοφτιαγμένο κλουβί.



«Όσα γράφονται σήμερα»                            ΣυνΠοιείν

Εψές σ’ είδα σ’ ένα άσχημο όνειρο.
Χειμώνιασε, να ντύνεσαι ζεστά…

Είμαστε  άνθρωποι  με  χέρια.  Κι  άνθρωποι  με  γάντζους.
Ναι,  αυτό  είμαστε.  Ζεστά ακροδάχτυλα και  προσθετικές
προεκτάσεις.  Τα χέρια ανοίγουν κι  αγκαλιάζουν.  Ενώ οι
γάντζοι αγκιστρώνουν, πληγώνουν. Χέρια που μοιράζονται
άλλα χέρια και γάντζοι που αφαιρούν κομμάτια του εαυτού
μας.  Κι όλοι  μας,  με  εξίσου δικαιώματα κι  ευθύνες  στη
συντροφικότητα και στην ανασφάλεια. Δεν αρκεί η αρχή
των  συγκοινωνούντων  δοχείων  στην  εξάλειψη  σκιών.
Κοινωνικές  συμβάσεις  τις  χαρακτηρίζουμε  και  ξεγελάμε
τους εαυτούς μας με τον βαρύγδουπο τίτλο. Τεκνοποιούμε
με αφέλεια κι εγωισμό και κάποια μέρα τα υποκατάστατα
έχουν  γίνει  πουλιά.  Ξυπνάμε  ανάμεσα στο Εγώ και  στο
σύντροφο σε υπέρδιπλη κλίνη. Τους χαϊδεύουμε εναλλάξ,
για το κάτι να έχουμε στα γεράματα. Στο μέλλον. Η ζημία
του  ενεστώτα  δεν  μας  ενοχλεί,  παρά  μονάχα  όταν  τα
ατσάλινα άκρα μας θεριέψουν και πάλι. Είμαστε Άνθρωποι
με  Χέρια  κι  Άνθρωποι  με  Γάντζους.  Αποφάσισε  που
ανήκεις. Σε φοβάμαι.

Σταθμός Λαρίσης, 
άνθρωποι πάνε κι  έρχονται,  ανεβαίνουν και κατεβαίνουν
σε  στασίδια  ζωής.  Ένα  ζευγάρι  στο  καφέ,  χαμηλόφωνα
συνομιλεί. Σε λίγο το τραίνο αναχωρεί, κάποιος επιστρέφει
και  κάποιος  επιβιβάζεται.  Ανάμικτα  συναισθήματα  οι
αποχωρισμοί. Ο ένας κάνει γκριμάτσες στον άλλον και του
κλέβει  το  χαμόγελο που ασφυκτιεί.  Το χαμόγελο  βγάζει



«Όσα γράφονται σήμερα»                            ΣυνΠοιείν

από την τσάντα της μια πένα, επιχειρεί κάτι να γράψει στο
βιβλίο του Κλόουν. Την σταματάει. Ακολουθεί μια ακόμη
γκριμάτσα του και το λουλουδάκι στο πέτο του κινείται, η
πένα ξαναχαμογελάει. Τα ηχεία ανακοινώνουν την άφιξη
του τραίνου, το χαμόγελο σφίγγεται πάνω του. Ο Κλόουν
σε μια παράσταση του την παρατηρούσε. Ένα χαμόγελο,
χωρίς  χαμόγελο.  Μετά  την  παράσταση,  σκόνταψε  πάνω
της,  επίτηδες.  Και  στο  ταχυδρομείο  μια  φορά  και  στο
θέατρο άλλη μια. Το χαμόγελο απόμακρο, απλησίαστο, με
βαρίδια  στους  ώμους.  Συναντήσεις  δευτερολέπτων  που
ανοίγουν  αυλάκια  επαφής.  Αυλάκια  που  αναπτύσσονται
στις  καμπυλότητες  του  χρόνου,  δημιουργούν  φόβους,
σπέρνουν ερωτηματικά και θερίζουν ακόμη περισσότερα.
Το  χαμόγελο  επιχειρεί  να  ξαναγράψει  στο  βιβλίο,  ο
Κλόουν  την  σταματά  και  πάλι.  “Μπορείς  να  μου
συνταγογραφήσεις πολλά πράγματα, αλλά όχι την ελπίδα”,
της ψιθυρίζει στο αυτί.  Φιλί στα χείλη κι επιβίβαση στο
τραίνο, μέχρι το επόμενο ταξίδι του.

Γυναίκα  με  τα  όλα  της.  Παιδιά,  σκυλιά,  δάνεια  κι  ένα
αρτίστικο επώνυμο. Κάθε πρωί, κι αφού είχε ετοιμάσει και
ξεπροβοδίσει  άπαντες,  καθόταν  στο  μπουντουάρ  της.  Η
στιγμή  του  εαυτού  της.  Λίγη  κρέμα  ημέρας  με  ελαφρύ
μακιγιάζ σα τροχοπέδη χρόνου και δυό πινελιές στα λεπτά
της χείλη για ανόρθωση γοήτρου. Το τελευταίο διάστημα
μια  εμμονή  είχε  εγκατασταθεί  στο  μυαλό  της,  μια
υπόσχεση. Πολλές θα ήθελε να δώσει στο παρελθόν, αλλά
αρκούταν σιωπηλά στα όλα της. Ο φόβος τής ταλάνιζε τη
ζωή.  Σκεφτόταν  και  για  λίγο  λαμπύριζε  το  βλέμμα  της,
τώρα είναι η κατάλληλη στιγμή να ενδώσει στην επιθυμία



«Όσα γράφονται σήμερα»                            ΣυνΠοιείν

της, να δεσμευτεί σε κάτι, σε κάποιον. Στην ίδια. Κείνη τη
μέρα στο μυαλό της γλίστρησαν τα λόγια του δασκαλάκου
της  απ’  το  σχολείο  «οι  άνθρωποι,  κορίτσι  μου,  είναι
υποσχέσεις…δυστυχώς  όμως,  δεν  τις  τηρούν».  Ξάφνου
στη θύμηση, η πινελιά ξέφυγε λίγο προς τα πάνω σα χνάρι
χαμόγελου, σούφρωσε τα χείλη κι έφερε το πρόσωπο της
κοντά στον καθρέφτη. Επέστρεψε αργά την πλάτη της στη
κάθετη θέση και με βαθιά κι επώδυνη κίνηση την έσβησε
επαναφέροντας τα χείλη στην πραγματικότητα τους.

Σε μια Πολιτεία,  πολυκοσμία  όπως πάντα στον υπόγειο.
Ένα ηλικιωμένο ζευγάρι επιβιβάζεται. Δύο ταυτότητες με
κοντινές γιορτές. Αυτός γκριζομάλλης, τζιν παντελόνι και
γυαλιά.  Αυτή  με  μακριά  φούστα  αλλοτινής  εποχής  και
μακριά  πρόχειρα  χτενισμένα  μαλλιά.  Ακούς  όλες  τις
γλώσσες και βλέπεις όλα τα φύλλα στα έγκατα της γης. Το
ζευγάρι κάθεται και παρατηρεί για λίγο το συνονθύλευμα.
Του πιάνει το χέρι και κοιτιούνται. Δεν μιλούν, η γλώσσα
τους  λέει  τα πάντα.  Ελαφρύ ανασήκωμα των χειλιών  κι
αρχίζει  ο  διάλογος  τους.  Σε  τρεις  στάσεις  έχουν
εξιστορήσει όλη τους τη μέρα χωρίς να ανταλλάξουν μια
κουβέντα.  Ο κώδικας τους,  άλυτος γρίφος. Δύο παλάμες
για  στυπόχαρτο  στα  δέκα  δάχτυλα  τους  που
δαχτυλογραφούν  και  αποκωδικοποιούν  επάνω  του  τη
γλώσσα  τους.  Αποβιβάζομαι.  Χαμογελώ  με  κρυφή
συγκίνηση και συνεχίζω τον περίπατο μου στο τείχος της
βαριάς Πρωτεύουσας…



«Όσα γράφονται σήμερα»                            ΣυνΠοιείν

Μέτρα  και  σταθμά,  αυτές  ήταν  οι  τελευταίες  σου
κουβέντες, μόνο αυτές θυμάμαι. Μιλούσες ακατάπαυστα,
η ώρα ήταν περασμένη κι είχα κουραστεί. Νωρίτερα, με
πήγες  εκεί  με  το  ζόρι.  Φορέσαμε  τα  πρέποντα  για  την
περίσταση  και  μπήκαμε.  Οχλαγωγία  και  δίψα  για  τύχη,
άνθρωποι  και  μηχανήματα  να  αλληλοποντάρουν.
Πόνταρες στο 13 μαύρο, κόντρα στη τύχη μου, είπες.  Ο
μύλος γύρισε κι η μπίλια της σε αντίθετη φορά. Γύρισε και
γύρισε,  ζαλίστηκα  στη  ταχύτητα  της.  Φάρσα  μου  κάνει
σκέφτηκα, ήρθα να ποντάρω το μέσα μου στις μέρες που
‘ρχονται.  Μειδίασα  στη  θετική  μου  σκέψη.  Η  μπίλια
μίλησε, το τηλέφωνο χτύπησε κι η φωνή του διατρητικά με
αποδόμησε.  12  κόκκινο.  Φύγαμε  βιαστικά,  μου  ‘δινες
οδηγίες καθοδόν αποδίδοντας ευθύνες. Επαναλαμβάνεσαι,
στα μέτρα και στα σταθμά σου. Μη μου μιλάς άλλο για
καραμελωμένες  θεωρίες  αγάπης,  σε  παρακαλώ.  Ο
άνθρωπός  μας  είναι  στο  θάλαμο  202.  Ξεδιπλώνεις  τον
εαυτό σου τέτοιες στιγμές, γίνεσαι πολυεργαλείο. Φοράω
κοστούμι, η μπίλια κάθισε στο κόκκινο και πάω να δώσω
μια μποτίλια πορφυρό. Θα ‘ρθεις;

Είχε  μπροστά  του  μια  λεκάνη  με  νερό,  έσκυψε  και  μια
σταγόνα  από  το  πρόσωπο  του  έπεσε  με  ταχύτητα  μέσα
της…  Λαλάκη  τον  αποκαλούσαν  στο  σχολείο.  Πράος,
άχρωμος και φακιδομύτης. Λίγο καλός στα μαθήματα, λίγο
στα καλλιτεχνικά, λίγο στις αθλοπαιδιές. Εξαιρετικός στο
σε λίγο απ’ όλα. Οι συμμαθητές του τον πειράζαν, άσπρό ή
μαύρο ρε Λαλάκη; Σήκωνε τους λειψούς του ώμους και
ασπρόμαυρο  έβγαινε  από  το  φράγμα  των  χειλιών  του.
Μεγάλωσε ο Λαλάκης, λίγο καλούπωσε μια φαμέλια, μα



«Όσα γράφονται σήμερα»                            ΣυνΠοιείν

σύντομα  σήκωσε  κι  εκεί  τα  χέρια  ψηλά.  Το  ‘χε  πάρει
απόφαση, στους ηττημένους έβγαινε έσχατος και στο φόβο
του  πρώτος  μεταξύ  άριστων.  Δεν  έβρισκε  μια  λογική
απάντηση  στις  επιλογές  του,  οπότε  βολευόταν  με  την
κουτή του… Η στυφή σταγόνα άγγιξε το νερό της λεκάνης
και  οι  ομόκεντροι  κύκλοι  άμεσα ξεδιπλώθηκαν μπροστά
του. Κύκλοι  που αναμοχλεύουν το τίμημα των επιλογών
μας και αναδύουν πύον. Είχε πολύ καιρό να βουρκώσει,
τώρα ήταν η ευκαιρία.

Μιλήσαμε  σήμερα  στο τηλέφωνο,  η  φωνή σου  είχε  μια
γαλήνη.  Αλμυρή  στα  χείλη,  ξάπλωσα  μέσα  της  να
δροσιστώ.  Σα  βαρκάκι  ήταν  που  έπλεε  στη  ραστώνη  τ’
Αυγούστου. Ήμουν καθηλωμένος στην οθόνη μου, έπρεπε
να  παραδώσω  την  εργασία  πριν  το  μεσημέρι.  Όσο
μιλούσαμε  παρακολουθούσα  την  αντανάκλαση  μου  στο
γυαλί της. Οι μυείς τού προσώπου αλλάζαν στις κουβέντες
μας. Στην αρχή οι γωνιές στα ζυγωματικά ήταν σκληρές
μαζί σου. Μετά, μουλιάσαν στη θύμηση ενός κοχυλιού απ’
το νησί  που ‘γινε  πειρατής  απ’  το νησί.  Οι  ρυτίδες  στο
μέτωπο αντέδρασαν στα δασιά φρύδια π’ ανέβηκαν, κι οι
σκούροι  κύκλοι  στα  μάτια  σα  να  ξεθώριασαν  λιγάκι.
Έδρασε η χροιά της  φωνής σου στις  μνήμες  της ακοής.
Αστειεύτηκες  στο  φωτάκι  που  γεμίζει,  δικό  μου
δημιούργημα κι αυτό, είπες. Χαμογέλασα στην εικόνα, εσύ
στο παραθύρι να ανοιγοκλείνεις τα μελιά σου μάτια και το
φεγγάρι  να  πυρώνει  από  καλοσύνη.  Κλείσαμε  την
συνομιλία  με  συμφωνία.  Στη  δράση  σου…η  αντίδρασή
μου!



«Όσα γράφονται σήμερα»                            ΣυνΠοιείν

Τι  παράξενο  πράμα οι  λέξεις  τελικά;  Τις  αρθρώνεις,  τις
καταγράφεις  και  πίσω  τους  στοιχίζονται  άλλες.
Ξεδιπλώνεται  το  ντόμινο  τους  στην  επικοινωνία  και
χάνονται σε προσωπικούς λαβύρινθους κι ερμηνείες. Τον
χειμώνα, τις κρατάς στη ζέστη, τις ντύνεις με τα σκούρα
μάλλινα  που  τσιμπούν  και  ξύνουν  επάνω  σου  και  το
καλοκαίρι τις ελαφρένεις, στα λινά χρώματα. Άλλοτε πάλι,
τις  συναντάς  αγουροξυπνημένες  με  ανάκατο μαλλί  στην
ημίδιπλη  κλίνη  σου,  κι  άλλοτε  παρφουμαρισμένες  με
ροδόνερο  στη  κουζίνα  σού  ξεσκονίζουν  τη  λίμπιντο.
Ακόμη-ακόμη στη λαϊκή αγορά, σου προσφέρουν φρέσκο
χαμόγελο και σκόντο στο ζύγι, και στο δρόμο περίτεχνες
φιλοφρονήσεις  αλαμπρατσέτα  μέχρι  το  γραφείο  σου.  Κι
εκεί; Άλλες λέξεις, διαφορετικές. Λιπαρές, υποχόνδριες, με
δύσοσμο  ιδρώτα.  Στην  αμαρτία  και  στη  φενάκη  σα
χορτάτοι αρχοντάδες, μα και στην ερημιά σου για παρέα.
Δεν τελεύουν οι φαμελιές τους, πίστεψε με. Ένα όμως έχω
για κρατούμενο. Ακούς ή διαβάζεις, κι απαντάς στο μέσα
σου για αυτές  που κρύβονται  από πίσω τους…εκεί,  στο
ντόμινο σου!

Η γιαγιά τής αφηγήθηκε για το επώνυμο τους. Τοπωνύμιο
απεφάνθη  η  υπερήλικη  και  μάλιστα,  όνομα  λίμνης.  Σε
σκέψεις  μπήκε  η  εγγονή,  δηλαδή  το  επώνυμο  μου  κάτι
δηλώνει  και  φέρει  παρελθόν  με  το  υγρό  στοιχείο,
κατέληξε. Αναθάρρησε λιγάκι, έκλεισε το μάτι στη στάλα
αισιοδοξίας  της  κι  έφυγε  για  δουλειά.  Στην  είσοδο  του
γραφείου  την  περίμενε  το  ανθρώπινο  κουβάρι.  Πρώτο
ραντεβού της μέρας. Τρεις μήνες πάλευε να το ξετυλίξει,



«Όσα γράφονται σήμερα»                            ΣυνΠοιείν

δύσκολη  περίπτωση.  Του  χαμογέλασε  και  ξεκίνησαν.
Ανάμικτα τα συναισθήματα στα κουβάρια, τσαλακωμένοι
άνθρωποι δίχως μνήμες.  Θυμήθηκε τη λίμνη της γιαγιάς
για μια στιγμή και το φωτάκι στα ματιά της που έλαμπε.
Μυστήριο πράμα οι μνήμες,  σκέφτηκε.  Μια σπίθα και η
αναδρομή  στο  χρόνο  σού  ανάβει  το  φυτίλι  στο
εικονοστάσι. Κοίταξε το μονόχρωμο κουβάρι και η μνήμη
της ανέσυρε το επώνυμο αγαπημένου προσώπου της. Με
μιας  ο  χώρος  της  λουλούδιασε  στη  θύμηση.  Η  πολλά
υποσχόμενη μέρα μόλις είχε αρχίσει…

Παραδοσιακός,  έτσι  χαρακτήριζε  τον  εαυτό  του.  Ο  χάρακας
παλιός, ξύλινος, με εγκοπές στα εκατοστά του και σακατεμένες τις
γωνιές  του  στις  κακουχίες  του  χρόνου.  Στο  μοιρογνωμόνιο,  οι
αριθμοί χειρόγραφοι. Οι μοίρες μας σημαδεύονται από εμάς τους
ίδιους,  έλεγε  και  χάραζε  νούμερα  στο  γεωμετρικό  εργαλείο.  Ο
χάρτης του παλιός, ξεθωριασμένος. Σα σκάλιζε ταξίδια πάνω του
απ’  άκρη  σ’  άκρη,  ρυτιδιασμένο  αποδημητικό  πουλί  απ’  τις
πτήσεις γινόταν. Οι ήπειροι καθημερινοί επισκέπτες στον πολίτικο
καφέ του. Μια μεγάλη πρέζα κανέλας ευώδιαζε τους αυτονόητους
προορισμούς του. Ήταν δεδομένοι, τους είχε επισκεφτεί ήδη με το
νιονιό  του  και  τους  πασπάλιζε  απ’  τα  ψηλά  με  το  πολύτιμο
μπαχαρικό του. Σα τέλειωσε κι ετούτο το ταξίδι, αποσβολωμένος
σκοτείνιασε η μορφή του. ‘Έσβησε η ανάσα τ’ αυτονόητου δίπλα
του. Τα ταξιδιάρικα υλικά χασκογελάσαν με τη θωριά του. Θυμός
ξύπνησε  τότε  για  τα  μη  αυτονόητα  του.  Απ’  τα  υλικά
κατεδάφισης, για το απόν του ταίρι.



«Όσα γράφονται σήμερα»                            ΣυνΠοιείν

      Θεοδώρα Τζόκα

H Θεοδώρα Τζόκα γεννήθηκε στην Ελλάδα. 
Σε ηλικία μόλις δύο ετών μετανάστευσε στη Βοστόνη των
ΗΠΑ  μαζί  με  την  οικογένεια  της.  Στην  Ελλάδα
επαναπατρίστηκε  σε  ηλικία  δεκαοκτώ  χρονών.  Σπούδαζε
Αγγλική Φιλολογία στο ΑΠΘ. Εργάστηκε για πολλά χρόνια
ως  καθηγήτρια  Αγγλικών  στη  δευτεροβάθμια  και
πρωτοβάθμια  εκπαίδευση.  Ασχολήθηκε  εκτεταμένα  με
επιστημονικές μεταφράσεις, κυρίως στον χώρο της Παιδικής
Λογοτεχνίας.  Άρθρα,  ποιήματα  και  διηγήματά  της  έχουν
δημοσιευτεί  σε  πολλά  Free Press έντυπα και  λογοτεχνικά
περιοδικά της χώρας καθώς και στο διαδίκτυο. Το πρώτο της
μυθιστόρημα Το Παρελθόν Φυγείν Αδύνατον κυκλοφόρησε
το  2013  από  τις  εκδόσεις  Συμπαντικές  Διαδρομές.
Ακολούθησε  Το  Βιβλίο  της  Ευδοκίας από  τις  εκδόσεις
Λιβάνη το 2015 και Η Δύναμη της Στιγμής, επίσης από τις
εκδόσεις Λιβάνη, το 2016. Το επόμενο μυθιστόρημα της Ο
Παράξενος  Χειμώνας  του  Παύλου  Ζήτα αναμένεται  να
εκδοθεί το 2018. 



«Όσα γράφονται σήμερα»                            ΣυνΠοιείν

ΣΤΟ ΠΑΡΚΟ

ΕΝΑΣ ΕΦΗΒΟΣ ΓΥΡΩ ΣΤΑ ΔΕΚΑΕΞΙ  κάθεται  στο  παγκάκι  του
πάρκου  με  τα  μάτια  του  καρφωμένα  στις  πατούσες  των  μικρών
παιδιών που παίζουν  μέσα στο κουτί  με  την  άμμο.  Κάτι  αλλόκοτο
έχουν τα μάτια του… κάτι όχι αυτού του κόσμου.  

Τα κοριτσάκια μέσα στα αεράτα ζιπουνάκια τους μοιάζουν με
πολύχρωμες  βαρκούλες  που αρμενίζουν μέσα στα μπεζ κύματα της
άμμου.  Ο νεαρός  ζουμάρει  το  ανεστίαστο  βλέμμα  του  στο  ροδαλό
αφράτο  δερματάκι  των  πελμάτων  τους.  Παρατηρεί  με  μεγάλο
ενδιαφέρον  τα  γυμνά  τους  δακτυλάκια.  Ο  χαρωπός  τρόπος  που
κουνιούνται  ευφραίνει  την  ψυχή  του.  Φέρνει  τα  δυο  του  χέρια
μπροστά στα μάτια του και τα φτεροκοπά στον αέρα. Αυτό κρατάει
περίπου πέντε  λεπτά ωσότου ηρεμήσει… κάπως. Έπειτα σηκώνεται
και κατευθύνεται  ρομποτικά στο κουτί  με την άμμο. Πλησιάζει ένα
πανέμορφο  ξανθομάλλικο  κοριτσάκι  που  παίζει  ολομόναχο  με  τα
κουβαδάκια  του.  Οι  πατούσες  του  κοριτσιού  είναι  ιδιαίτερα
ελκυστικές…  λαχταριστές  και  ροδαλές  σαν  φρεσκοψημένα
φραντζολάκια. Σκύβει και τις γαργαλάει και το κοριτσάκι ξεκαρδίζεται
στα γέλια. 

Λίγο παραπέρα σε ένα άλλο παγκάκι  μια όμορφη τριαντάρα
κάθεται και χαϊδεύει την επίπεδη κοιλιά της χωρίς να πάρει λεπτό τα
μάτια της πάνω από το μικρό κατάξανθο κοριτσάκι με τα κουβαδάκια.
Στις άκρες των ματιών της μαζεύονται μερικά δάκρυα. Λαμπυρίζουν
στη φθινοπωρινή λιακάδα. Βλέπει τον παράξενο νεαρό να σκύβει και
να γαργαλάει τις πατούσες της μικρής. Το κοριτσάκι σκάει στα γέλια
και δύο χαριτωμένα λακκάκια εμφανίζονται στα μαγουλάκια της, ίδια
με  τα  δικά  της.   Η  κοπέλα  σηκώνεται  και  με  βήμα  αποφασιστικό
ζυγώνει τον νεαρό. Του δίνει μια δυνατή σπρωξιά με τον αγκώνα της.
«Φύγε!» του λέει. Ο νεαρός τα χάνει. 



«Όσα γράφονται σήμερα»                            ΣυνΠοιείν

Φτεροκοπά ξανά τα χέρια του και βηματίζει πέρα-δώθε
μουρμουρίζοντας ακατάληπτα στον εαυτό του.  

Τα μεγάλα μπλε μάτια της γυναίκας ψάχνουν τα μεγάλα
μπλε μάτια της μικρής. Στο βάθος τους βλέπει το είδωλό της: τα
ίδια  κατάξανθα  μαλλιά,  την  ίδια  γυριστή  μυτούλα,  τα  ίδια
ζουμερά χειλάκια.  Είναι ολόιδιες.

«Είναι η Εύα μου», ψελλίζει.  Βουτάει τη μικρή και το
βάζει στα πόδια.

 Λίγο πριν φτάσει στην καγκελόπορτα του πάρκου,  ένα
δυνατό  χέρι  αρπάζει  το  μωρό  από  τα  χέρια  της.  Είναι  ο
παράξενος νεαρός με το φετίχ. Τρέχει  κρατώντας το κοριτσάκι
κατάσαρκα.  Κάθε  τόσο  και  λιγάκι  ρίχνει  τρομαγμένες  ματιές
πίσω  του.  Η  ξανθιά  γυναίκα  φωνάζει:  «Βοήθεια!  Βοήθεια!
Τρέξτε! Άρπαξε το κοριτσάκι!»  

Στο πάρκο ξεσπά πανδαιμόνιο.
«Άσε  κάτω  το  παιδί,  ρε  ανώμαλε!»  φωνάζει  ένας

μπαμπάς δίνοντας το σύνθημα που θα ξεσηκώσει  τους πάντες
στο πόδι.

«Το παιδί μου! Το παιδί μου!» ουρλιάζει η μητέρα της
μικρής. «Σταματήστε τον! Σταματήστε τον! Έχει πάρει το παιδί
μου!»

Όλοι  τρέχουν  ξοπίσω  του.  Δυο  τρεις  άντρες  πέφτουν
πάνω του και τον ρίχνουν κατάχαμα. Ο νεαρός κάνει ασπίδα το
σώμα του. Μια βροχή από κλοτσιές και μπουνιές πέφτει πάνω
του.  Δεν  αντιστέκεται.  Ένα ρυάκι  αίματος  κατρακυλά  από το
πίσω   μέρος  του  κεφαλιού  του  και  κοκκινίζει  το  χώμα.  Το
κοριτσάκι πατάει τις φωνές. Δύο χέρια το σηκώνουν ψηλά στον
αέρα και το εναποθέτουν στην αγκαλιά της μητέρας της.  

Σε  πέντε  λεπτά  φτάνει  η  αστυνομία.  Σε  άλλα  πέντε
φθάνει το ασθενοφόρο. Πέντε λεπτά αργά. 



«Όσα γράφονται σήμερα»                            ΣυνΠοιείν

  Σε μισή ώρα το πάρκο είναι άδειο. Μια ριπή ανέμου
τινάζει  τις  φυλλωσιές  των  δέντρων,  σηκώνει  στα  δυνατά  του
μπράτσα  του  ένα  πλαστικοποιημένο  βραχιολάκι  που  γράφει:
Είμαι αυτιστικός.  Το σηκώνει και το στέλνει στον αγύριστο.

Η νύχτα πέφτει αθόρυβα στο πάρκο.

Ο ΠΑΛΙΑΤΣΟΣ

Ο ΚΟΥΚΗΣ Ο ΚΩΦΑΛΑΛΟΣ – αυτό ήταν το καλλιτεχνικό
του όνομα κι ας μην ήτανε κωφάλαλος – παραμερίζει τα δάκρυά
του με το πίσω μέρος του χεριού του κι αρχίζει να βάφεται στο
μικρό σαν ντουλάπα καμαρίνι του. 

Κάθεται  στο σκαμνάκι του και από τη μεγάλη μαύρη
τσάντα  που  βρίσκεται  στα  πόδια  του  βγάζει  τα  σύνεργα  της
δουλειάς του: τις μπογιές και τις πούδρες, την κόκκινη μύτη και
τα μεγάλα αυτιά, τη ροζ περούκα και τα τεράστια γυαλιά, τις
πελώριες  γραβάτες  και  τις  αστείες  λαστιχένιες  μπότες… όλα
αγορασμένα με δικά του χρήματα.  Θα σε προσλάβουμε με τα
μισά του κατώτατου μισθού αλλά τα σύνεργα της δουλειάς θα τα
πληρώσεις όλα εσύ από την τσέπη σου. Αν θες! Αν πάλι δε θες,
ορίστε η πόρτα! Έτσι του είχε πει το αφεντικό όταν μπήκε στο
μαγαζί του αναζητώντας δουλειά. Τι να έλεγε κι εκείνος; Είχε
μεγάλη  ανάγκη:  ο  σπιτονοικοκύρης  του  τον  απειλούσε  με
έξωση, το ρεύμα ήταν κομμένο και το ψυγείο άδειο. Μόνο λίγα
μακαρόνια είχαν μείνει κι αυτά τα έτρωγαν χωρίς βούτυρο και
τυρί.  Σκέτα.  Έξι  στόματα  είχε  να  ταΐσει,  την   άρρωστη  με
σκλήρυνση κατά πλάκας γυναίκα του και τα τέσσερα ανήλικα
παιδιά τους.   



«Όσα γράφονται σήμερα»                            ΣυνΠοιείν

Ρίχνει μια ματιά στο ρολόι του και τον πιάνει πανικός.
Έχει  αργήσει  και  πρέπει  να  βιαστεί  αλλιώς…  Ούτε  να  το
σκεφτεί δεν ήθελε! 

Πρώτα  βάφει  το  πρόσωπό  του  με  την  ειδική  άσπρη
μπογιά προσέχοντας να μην αφήσει ούτε σπιθαμή ακάλυπτη. Το
ίδιο κάνει  και  με το λαιμό του.  Με το χοντρό μαύρο μολύβι
σχηματίζει δύο μεγάλους μαύρους κύκλους γύρω από τα μάτια
του και τους γεμίζει με κόκκινη φωσφορούχα μπογιά. Το ίδιο
κάνει  και  στα  μάγουλά  του.  Δύο  γρήγορες  πινελιές  και  τα
φρύδια  του  ως  δια  μαγείας  πυκνώνουν  κι  αποκτούν  αστείο
σχήμα. Σιγά-σιγά το πρόσωπό του μεταμορφώνεται. Σβήνουν τα
σημάδια  της  κούρασης  και  της  θλίψης.  Έρχεται  η  σειρά  της
μεγάλης  στρογγυλής  κατακόκκινης  μύτης.  Πριν  τη  φορέσει,
κάνει  ένα  μισό  τσιγάρο.  Για  οικονομία  τα  κόβει  στη  μέση.
Βγάζει και το μικρό φλασκί με τη βότκα. Χύμα αλλά τη δουλειά
του μια χαρά την κάνει. 

Έρχεται η σειρά του στόματος. Εδώ βάζει όλη του την
τέχνη. Πρέπει να ζωγραφίσει ένα στόμα πλατιά χαμογελαστό,
να ξεγελάσει τους πάντες, μικρούς και μεγάλους, και προπαντός
τον εαυτό του μέχρι  τουλάχιστον να τελειώσει  η παράσταση.
Πρέπει να ξεχάσει όλα του τα βάσανα και να μπει στο πετσί του
ρόλου  του,  στο  ρόλο  του  χαζοχαρούμενου  γκαφατζή
παλιάτσου.   Σε  θέλω  πάντα  χαρούμενο.  Ό,τι  και  να  σου
συμβαίνει, ακόμη και πυρετό να έχεις, the show must go on, του
είχε πει το αφεντικό του. 

Αφού τελειώσει με το μακιγιάζ, βγάζει τη στολή του με τα
παρδαλά  σχέδια  και  τα  χρώματα  που  βγάζουν  μάτι,  με  τα
μπαλώματα και τα σκισίματα και τους πολλούς φραμπαλάδες. Την
είχε  ράψει  η  χρυσοχέρα  γυναίκα  του  κι  έτσι  είχαν  γλυτώσει
κάμποσα έξοδα. Τελευταία, βάζει την τεράστια πουά γραβάτα και



«Όσα γράφονται σήμερα»                            ΣυνΠοιείν

τις  πελώριες  κίτρινες  μπότες.  Ένα  σφηνάκι  ακόμη  και  ήταν
έτοιμος.

Σε λίγο,  ακούει  το αφεντικό του: «Κυρίες και κύριοι  και
αγαπημένα μας παιδιά,  με μεγάλη χαρά σάς  παρουσιάζουμε τον
Κούκη τον Κωφάλαλο, ο μοναδικός  κωφάλαλος  παλιάτσος  που
χωρίς  να  βγάλει  άχνα  από  το  στόμα  του  θα  σας   κάνει  να
ξεκαρδιστείτε  στα  γέλια  με  τα  αστεία  του  κόλπα  και  τις
εκπληκτικές του παντομίμες.  Καλή σας διασκέδαση!»

Αυτό  είναι  το  σύνθημά  για  να  βγει.  Παίρνει  μια  βαθιά
ανάσα και φορώντας το πιο χαρούμενο χαμόγελό του τρέχει στο
προαύλιο του σχολείου το οποίο είναι κατάμεστο από παιδιά και
γονείς που τον χειροκροτούν μόλις σκοντάφτει πάνω σε ένα βουνό
από διακοσμητικές πέτρες και κάνει την πρώτη του κωλοτούμπα. 

Όταν  σηκώνεται  κοιτάζει  ψηλά  και  βλέπει  τον
ουρανό  να  μαυρίζει  από  πυκνά  σύννεφα.  Πω!  Πω!
σκέφτεται.  Κι αν τυχόν βρέξει; Προσεύχεται στον Θεό να
μη βρέξει και συνεχίζει με το επόμενο νούμερό του. 

Πλησιάζει  ένα  κοριτσάκι  στην  πρώτη  σειρά  και  σκύβοντας
πάνω της τραβάει ένα λουλούδι μέσα από το μανίκι του και της το
προσφέρει.  Η  μικρή  καταχαίρεται  με  το  μικρό  της  δωράκι.  Μετά
έρχεται η σειρά του κόλπου με το κουνελάκι που τραβάει μέσα από το
ψηλό καπέλο που έχει  βγάλει  από το κεφάλι  του.  Ακολουθούν ένα
σωρό άλλα νούμερα: ζογλερικά, ταχυδακτυλουργίες, μαγικά κόλπα με
τράπουλες και στο τέλος η παντομίμα του, ένα αριστούργημα κίνησης
και  έκφρασης.  Το  κοινό  κατενθουσιάζεται.  Το  χειροκρότημα  είναι
εκκωφαντικό. Χαλάλι η κούραση και ο πενιχρός μισθός!  Αφού δίνει
χαρά αξίζει τελικά για κάτι η δουλειά του. 

Λίγο πριν τελειώσει η παντομίμα του πέφτει η πρώτη σταγόνα
βροχής. Τον  βρίσκει στο μέτωπο. Η δεύτερη τού πιτσιλάει τη μύτη.  Η
τρίτη και μεγαλύτερη χώνεται στο μάτι του. Αναθεματίσει την ώρα και



«Όσα γράφονται σήμερα»                            ΣυνΠοιείν

τη  στιγμή  που  για  λόγους  οικονομίας  δεν  αγόρασε  τις  αδιάβροχες
μπογιές που επέμεινε να του δώσει η πωλήτρια του μαγαζιού. Πίστευε
πως δεν θα τις χρειαζόταν αφού πάντα δούλευε σε κλειστούς χώρους.
Μέγα λάθος! 

Θέλει να εγκαταλείψει το προαύλιο αλλά δεν τολμάει. 
Η βροχή αρχίζει και πέφτει κανονικά. Μία-μία ανοίγουν

οι ομπρέλες των θεατών. Βγάζει κι αυτός την ομπρέλα του μέσα
από την πελώρια παντελώνα του αλλά δεν ανοίγει. Έχει κάπου
σκαλώσει. Η βροχή ολοένα και δυναμώνει. Οι μπογιές τρέχουν
και  μουτζουρώνουν  το  πρόσωπό  του.  Από  κάτω  αρχίζει  και
φαίνεται  ένα μαύρο κομμάτι  δέρματός. Μετά ένα άλλο κι ένα
άλλο κι εάν άλλο ώσπου όλο του το μαύρο πρόσωπο είναι σε
ανοιχτή θέα.   

Το  πλήθος  τραβιέται  προς  τα  πίσω  και  οργισμένο
προπηλακίζει  τον  Κούκη.  Μαύρος  είναι!  Ντροπή!  Αίσχος!
Θέλουμε πίσω τα λεφτά μας! Ο Πακιστανός είναι!  Τον ξέρω!
Ουστ απ’ εδώ,βρωμομετανάστη!

Επικρατεί πανζουρλισμός. Οι γονείς μαζεύουν τα παιδιά
κοντά τους. Κάποιοι φεύγουν• κάποιοι όμως μένουν. 

Η πρώτη πέτρα βρίσκει τον Κούκη ευθύβολα στο μάτι. Η
δεύτερη διάνοια στο κούτελο.  Οι άλλες τον βρίσκουν παντού.
Εκείνος, απτόητος, συνεχίζει το νούμερο του: .he show must go
on! Έτσι δεν του είχε πει το αφεντικό του; 

Λίγο πριν χάσει τις αισθήσεις του, βλέπει ένα αγοράκι να
του πετά μια κοτρόνα ίσαμε το κατάξανθο κεφαλάκι του.  

Ύστερα το ευλογημένο σκοτάδι.



«Όσα γράφονται σήμερα»                            ΣυνΠοιείν

Εσύ

Ήξερα πως μια μέρα θα έφτανες κοντά μου

οι κοκκινωπές σου μπούκλες 

θα είχαν γκριζάρει

όσες θα σου είχαν απομείνει  

ύστερα απ’ ένα τόσο αλαργινό 

και κατακλυσμικό ταξίδι 

δύσκολο και γεμάτο επικές περιπέτειες   

πολύ δεν ήθελε να ξεστρατίσεις                                         

και το δρόμο του γυρισμού

απ’ τα μάτια σου να χάσεις… 

 - όμως ήρθες - 

ο χάρτης της ζωής σου χαραγμένος                                          

στο ψηλό σαν ιερό βράχο μέτωπό σου

λίγο έλειψε να μη σε καταλάβω

τόσο αλλαγμένος που ήσουν

ύστερα από τόσα χρόνια περιπλάνησης

ύστερα από τόσα χρόνια αναζήτησης

στα μαύρα και αχανή πελάγη

χωρίς βάρκα, χωρίς πυξίδα

με κουπιά τα δυο σου χέρια



«Όσα γράφονται σήμερα»                            ΣυνΠοιείν

- ώσπου - 

απ’ του έρωτα τα εσώτατα 

φύσηξε ούριος άνεμος

και στην άμμο την καυτή

 σε ξέβρασε

στα λυγισμένα γόνατα

της δίκης μου χρόνιας ανάγκης

το ύστατο το κύμα …



«Όσα γράφονται σήμερα»                            ΣυνΠοιείν

          Γεώργιος Π. Τερζής

*Ο Γεώργιος Π. Τερζής γεννήθηκε το 1978 στην Αθήνα. Ζει
και  εργάζεται  μόνιμα  στη  Σητεία  Κρήτης.  Τα  πρώτα
ποιήματα  (κλασικού  έμμετρου  ύφους)  άρχισε  να  τα
δημοσιεύει σε λογοτεχνικές ψηφιακές σελίδες στις αρχές του
2014.  Έχει  βραβευτεί  σε  πανελλήνιους  και  παγκόσμιους
λογοτεχνικούς  διαγωνισμούς.  Ποιήματά  του
συμπεριλαμβάνονται  σε  πανελλήνιες  «Ποιητικές
Ανθολογίες»  και  στίχοι  του  έχουν  μελοποιηθεί  από
Κρητικούς μουσουργούς. 



«Όσα γράφονται σήμερα»                            ΣυνΠοιείν

-Υλικό εκ των γυμνΑσμάτων 2016 (Εκδόσεων ΙΩΛΚΟΣ)

Αυτούς φοβάμαι...
Τους ποιητές αυτούς φοβάμαι -
Με αφέλειες θανατωμένες
και χείλος σφαλιστό - πικρό.
Βλέμμα υγρό, κόρες σπασμένες
θαρρείς πως ξενυχτούν νεκρό!...
Τους ποιητές αυτούς φοβάμαι -
Ρίμα - και σμιλευτή φοβέρα
σε κλείσιμο στροφής. Τραντάζουν
τον αναγνώστη κι όπου πέρα
απ όσα δύνανται δεν τάζουν...
Τους ποιητές αυτούς φοβάμαι -
Που ανέχονται τις προσβολές
και προσπερνούν τις λοιδορίες.
Τους τρέμω αυτούς τους ποιητές
που αποστρέφονται τις μνείες...
Τους ποιητές αυτούς φοβάμαι -
Όλους εκείνους που βαστούν
στο στέρνο τους σιβηρικό
ψύχος και πάντα περπατούν
σέρνοντας βήμα γέρικο.
Τους ποιητές αυτούς φοβάμαι -
Που φυλακίζουν κάθε φόνο
στα χαρτονένια τους κελιά.
Στ' αλήθεια κείνους τρέμω μόνο
και τα έμμετρα τους - μακελειά.
Τους ποιητές αυτούς φοβάμαι -
Τους πρώτιστους σε κάθε μάχη,
λες σαν και δαύτους κι εγώ να' μαι;
Κατέληξαν στη ζωή μονάχοι...



«Όσα γράφονται σήμερα»                            ΣυνΠοιείν

Τους ποιητές αυτούς φοβάμαι!...
Εάν θέλεις να λέγεσαι άνθρωπος
Εάν θέλεις να λέγεσαι άνθρωπος, να μάχεσαι καθημερνός
λέγοντας: - Αδράνεια εσύ είσαι ο μοχθηρότερος εχθρός μου...
Να μελετάς ανελλιπώς σκοπεύοντας να γίνεις ο ίδιος φως -
Τις σκοτεινές ματαιολογίες αποδιώχνoντας του Kόσμου.
Εάν θέλεις να λέγεσαι άνθρωπος, προδιαγραφές σκασιαρχών
να μην πληρείς - Σε αυτό τον κόσμο, δεν είσαι η μόνη οντότης
μάθε - να μεριμνάς για τον ανήμπορο. Αν ήτανε δικαιολογία των
ιδιοτελών αυτό θε να χε προ καιρού εξαλειφθεί η ανθρωπότης...
Εάν θέλεις να λέγεσαι άνθρωπος, να μη λυγάς!.. Απλοϊκό
δεν είναι - ασχέτως κι αν ηχοβροντάει κάθε μαρμαρυγή σου
ως πένθιμη καμπάνα, άκου: Της φυγοπόνιας είν' το υπόδικο!..
Μη επαναπαυμένος και αχειραγώγητος να είσαι στη ζωή σου...
Εάν θέλεις να λεγεσαι άνθρωπος, τα ιδρωμένα μάτια σήκωντά
γροθιές σισφίγγεν κι όδοντες δείχνε, στην όποια σου φοβέρα
που στηλιτεύει - ομιχλώνει της προόδευσης τον κάθε ορίζοντα
δακρύβρεχτη και ας κλείνει σου συχνά - πυκνά τη μέρα...
Εάν θέλεις να λέγεσαι άνθρωπος, έγκαιρo μεσ 'τους χρόνους
να είναι το παρών σου σα ζητηθεί - Έχε κι αυτό ως αρχή σου...
Το πιο σημαντικό απ όσα εισέπραξα έτη γερτός στους τόμους:
Σε ετούτο το αλωνάκι δεν παζαρεύονται οι νεκροί σου!..
Εάν θέλεις να λέγεσαι άνθρωπος, το ρίμα σφήνωσε <<ματώνω>>
στα χείλη. Με τις απάθειες δεν θα' ρθουν τ' αύρια τα μεγάλα
για τις γενεές τις ασχημάτιστες καθώς και στην δική σου μόνο
με λιτανείες δουλικές μες τους ναούς - ...και ουράνια σινιάλα!
Εάν θέλεις να λέγεσαι άνθρωπος, το μέρος παίρνε μαχητώ -
που γι άλλους πέσαν και κείνται τώρα σε υγρόν ραισμένο τόπο.
Μόναχα κείνοι που αντιστάθηκαν σε κάθε ανόμημα, θε να' χουν το
πρωτείο υπεροχής κι όχι αδίκως στις μνήμες των ανθρώπων...

  



«Όσα γράφονται σήμερα»                            ΣυνΠοιείν

  Δοξάρι ολέθρου

Εξουθενωμένος πια στην αρένα της ερήμωσης μου
μετρώ ένα προς ένα τα λάφυρα των ηττών μου.
Δοξάρι ολέθρου χαιδεύει της βουβής φωνής μου
τις χορδές κι' ο καθησυχασμός, εχΘρός μου.
Χλωμιάζει η πλάσις. Τόσα αγρίμια τριγύρω
κραυγάζουν. Άμουσοι αγκώνες θρυψαλιάζουν κάτου
τους νόμους Σου - και που να γείρω
οσμές που οσφραίνομαι θανάτου.
Κύριε! Οι στίχοι ως βόες, μου ζώνουν
τους καρπούς κι η ευχέρεια μου στάζει πύον.
Οι στρέφοντές Σου χρυσόν υψώνουν
μόσχο, εδώ στη χώρα των δακρύων.



«Όσα γράφονται σήμερα»                            ΣυνΠοιείν

Άπαντες οι αιώνες

Έφηβους, γερασμένους, άπαντες οι αιώνες
αρπάζουν θρήσκους, άθρησκους, σκλάβους μα κι” ηγεμόνες.
Μα οι σεμνές μπετόβιες ψυχές, που ηχοβροντάνε
όμοια κλαγγές από τους Επουράνιους στρατώνες;
Στον Άχραντο Σου θρόνο εμπρός έφηβες κι αυτές θα ναι!
Το ρημοκλήσι της ψυχής, στερείται από αρχές -
Ψαλμούς γυρεύω ανόθευτους μήπως το λειτουργήσω.
Ω εσείς παρθενογέννητες μου φαντασμαγορίες
και λιτανείες δουλικές. Κι ιδού! Ρωτάω μήπως
αρκούν ή θες ξεσπάσματα σ” έμμετρες προσευχές;
Είμαι μηδέν κι ο στίχος μου από δόξα στερημένος-
- όχι βραχύβιας – κοινής, μα απ” της Δικής Σου-εκείνης
που ανθρώπινο αισθητήριο δεν συλλαμβάνει, ξένο.
Πως είναι να λογιάζεσαι πνευματικά νεκρός
σπουδή μου.. κει αρίστευσα! Πως είναι αναστημένος;
Μελέτησα, στοχάστηκα, παρηγοριά δεν βρήκα,
μάρτυρες τα ξενύχτια μου. Χαμένος βγήκα; Πες.
Πού να στραφούν οι κόρες, το δάκρυ να λυτρώσουν,
ψιθύρισε το κι οι καρποί δε θα στο μαρτυρήσουν..
Σε Παρθενώνες,Γολγοθάδες, για στις Αγιά Σοφιές;
Πάλι ξεσπάς μεσάνυχτα συ Τερψιχόρεια λύρα,
τ” άργησες μα ξεκίνησες, μακρύς θε να ‘ναι ο δρόμος.
Το μονοπάτι σκοτεινό, το πάλκο χαμηλό.
Κοινό δε ψάχνει ο αμέριμνος, μ” ένα Σου νεύμα μόνο.
Σκούντηξ” το τέκνο το τυφλό κι ας είσαι ο Μέγας τρόμος!
Ιδού! Ο καρπός μου πέτρωσε, χείλος ξερό. Κροτάφους
μου ερήμαξα. Της ύπαρξης ο γρίφος επτασφράγιστος
κι άλυτος. Το σκοτάδι μου, βαθύ μέσα στο νου.



«Όσα γράφονται σήμερα»                            ΣυνΠοιείν

Αντίλαλε συντροφικέ πάψε στους λαβυρίνθους
της ακοής πια να μου λες: -Στους τάφους, στους τάφους!
Τι να σου διεκδικήσουμε, που τόσα εκκρεμούν -

τουλάχιστον επέτρεπε βλέφαρα να ναι κάτου.
Συ που γνωρίζεις και νοείς νεφρά του καθενούς
για ένα μονάχα ερεύνησε, χιλιολιβανισμένε.
Ατρόμαχτος να σου αφεθώ την Ώρα του θανάτου.



«Όσα γράφονται σήμερα»                            ΣυνΠοιείν

        Αντρέας Τιμοθέου

Ο  Αντρέας  Τιμοθέου  γεννήθηκε  στη  Λάρνακα  το  1990.
Σπούδασε με υποτροφίες Επιστήμες της Αγωγής και Διδακτική
του  Γλωσσικού  μαθήματος  στο  Πανεπιστήμιο  Κύπρου.
Ποιήματα  και  διηγήματά  του  μεταφράστηκαν  στα  αγγλικά,
γερμανικά, σέρβικα, σλοβένικα, κινέζικα και δημοσιεύτηκαν σε
λογοτεχνικά  περιοδικά  και  ανθολογίες.  Έχει  εκδώσει  πέντε
ποιητικές συλλογές και μία συλλογή διηγημάτων: Για μια στιγμή
και μια αιωνιότητα (Αναζητήσεις, 2011), Όλα αυτά που θα ’θελα
να ξέρεις (Αρμίδα, 2013),  Τα Άνθη του Φωτός  (Αρμίδα, 2014),
Ιστορίες  με  Δαντέλα (Παράκεντρο,  2015),   Οι  μέρες  του
Αυγούστου (Βιβλιεκδοτική,  2015)  και   Ποιήματα  (Ένωση
Λογοτεχνών  Κύπρου,  2016).  Αποτελεί  μέλος  της  Εθνικής
Εταιρείας  Ελλήνων  Λογοτεχνών  Κύπρου,  της  Ένωσης
Λογοτεχνών  Κύπρου,  μέλος  του  ΠΕΝ  Κύπρου  και  είναι
πρόεδρος  της  Πολιτιστικής  Κίνησης  Λάρνακας  «Φίλοι  της
Λογοτεχνίας και του Πολιτισμού».



«Όσα γράφονται σήμερα»                            ΣυνΠοιείν

ΤΟ ΚΟΡΑΛΛΙ ΤΗΣ ΦΟΡΕΜΑ

Κρατούσα  στα  χέρια  μου  ένα  αντίγραφο  της  καρφίτσας  της
Ελεονώρας του Τολέδου, δούκισσας της Φλωρεντίας τον 16ο αιώνα.
Βέβαια, όταν την αγόραζα απ’ την πινακοθήκη, δεν είχα ιδέα για τη
δούκισσα που εικονιζόταν να φοράει  την καρφίτσα στο κέντρο του
στήθους της.  Με συγκινούσε όμως το πορτρέτο της με τον γιο της
Τζιοβάνι.  Έπειτα,  επρόκειτο  για  ένα  κόσμημα μοναδικής  ομορφιάς,
που ήξερα πως θ’ αγαπούσε η γιαγιά. 
Ήταν Απρίλιος. Η γιατρός μάς είχε ανακοινώσει πως η επιδείνωση και
το τέλος ήταν θέμα ημερών. Η γιαγιά βέβαια ζούσε την κάθε στιγμή με
έναν τρόπο που σ’ έκανε να πιστεύεις πως πάντα θα είναι εδώ, πως
παρά τις προειδοποιήσεις της γιατρού θα τα κατάφερνε. Περίμενε τον
Ιούνιο  με  μεγάλη  αγωνία,  θα  αποφοιτούσα  απ’  το  πανεπιστήμιο  κι
αυτό της έδινε μια τεράστια χαρά, σχεδόν ανεξήγητη. Είχαμε περάσει
ένα  Πάσχα  με  πολλές  ανησυχίες,  μα  το  πρόσωπο  της  γιαγιάς
μαρτυρούσε ζωή κι αυτό μας έδινε ελπίδα. 
Καθόμασταν  μαζί  ένα  απόγευμα  Κυριακής,  όταν  μου  ζήτησε  να
ξεκινήσουμε  να  ψάχνουμε  φόρεμα,  για  την  τελετή  του  Ιουνίου.
Χαμογέλασα με τη χαρά της και έγινε αυτό που ήθελε. Επέλεξε ένα
κοραλλί φόρεμα, ίδιο με το χρώμα της πέτρας που έφερε η καρφίτσα.
Το  δοκίμασε,  αφού  το  φέραμε  σπίτι,  δυσανασχέτησε  λίγο  για  τα
μαλλιά της που δεν θα μεγάλωναν μέχρι τότε, μιας και είχαν τελειώσει
οι χημειοθεραπείες,  και μετά πήρε με μια ελαφρά δυσαρέσκεια την
περούκα της και τη φόρεσε με προσοχή. Παρέμεινε στον καθρέφτη να
κοιτάζει  πόσο  όμορφο  ήταν  αυτό  που  φορούσε  και  έγινε  τόσο
χαρούμενη, τόσο όμορφη! Πήρα την καρφίτσα της Ελεονώρας απ’ το
βελούδινο κουτάκι και την
τοποθέτησα  στο  κέντρο  του  στήθους  της  γιαγιάς.  Πήρε  μια  σειρά
λευκές  πέρλες  και  τη  βοήθησα  με  τον  λαιμό.  Η  εικόνα  είχε  πια



«Όσα γράφονται σήμερα»                            ΣυνΠοιείν

ολοκληρωθεί  και  την  ικανοποιούσε,  φωτίστηκε  το  πρόσωπό  της.
Πήραμε το φόρεμα και το τοποθετήσαμε προσεκτικά στο ερμάρι με
την καρφίτσα αφημένη στο κέντρο, μιας και είχαμε βρει την τέλεια
θέση. Δεν είχε παρά να περιμένει τον χρόνο να κυλήσει, για να ζήσει
τη στιγμή που τόσο επιθυμούσε… 
Και πράγματι οι μέρες πέρασαν και η γιαγιά πάλευε να είναι μαζί μου,
πιάστηκε από εκείνη  τη  στιγμή για  να κάνει  τις  μερικές  μέρες  της
γιατρού, δυο ολόκληρους μήνες. Τρεις μέρες πριν από την ορκωμοσία,
το σώμα της είχε εξαντληθεί και το καταλάβαινε. Μου ψιθύρισε εκείνο
το απόγευμα με απογοήτευση πως μάλλον θα ήταν δύσκολο να ’ρθει.
Τη διέψευσα, σχεδόν κλαίγοντας. Το είχαμε καταλάβει και οι δυο…
Παραδόθηκε στην εξάντληση για τρεις μέρες και όταν κατάλαβε πως
ήταν αδύνατο να είναι μαζί μου εκείνο το βράδυ, έφυγε ξημερώματα
της ίδιας μέρας. Η ψυχή της ταξίδεψε μαζί μου και ντύθηκε με την
αγάπη  της  καρδιάς  μου,  δεν  χρειαζόταν  το  όμορφο  κοραλλί  της
φόρεμα.  Έστεκα  μετέωρος  εκείνο  το  βράδυ,  παλεύοντας  σε  δυο
κόσμους… Σαν το κοραλλί φόρεμα της γιαγιάς. Στεκόταν μετέωρο κι
αυτό μέσα σ’ ένα ερμάρι γεμάτο με τ’ αρώματά της. Από τη μια είχε
κρύψει μέσα του τόση επιθυμία για μια στιγμή, τόση ελπίδα για ζωή,
κι απ’ την άλλη ήταν η μεγαλύτερη απόδειξη θανατικού. Η γιαγιά δεν
ήταν εκεί να το φορέσει κι εγώ έμελλε να μείνω για πάντα μετέωρος
μες στα αρώματα της αγάπης μας, που τώρα πια θα έχανε την αφή της.
Είχα μια ζωή που μόλις ξεκινούσε και μια αγάπη που μόλις πέθανε, όχι
γιατί θα έπαυα να την αγαπώ, μα γιατί έπρεπε να μάθω ν’ αγαπώ, πια,
χωρίς παραλήπτη… Έπρεπε να υπομένω ένα αδειανό κοραλλί φόρεμα,
χωρίς τα σημάδια της.



«Όσα γράφονται σήμερα»                            ΣυνΠοιείν

ΠΑΓΩΤΟ ΞΥΛΑΚΙ

Κεράσι,  φράουλα και τριαντάφυλλο ή αλλιώς τα «τρία ροζ». Αυτές
ήταν οι αγαπημένες γεύσεις παγωτού της γιαγιάς. Με περίμενε κάθε
απόγευμα Σαββάτου να της πάω το αγαπημένο της παγωτό, και αυτό
μου έδινε μεγάλη χαρά. Ένιωθα πως ήταν μια πράξη φροντίδας, κι ας
ήξερα πως έπρεπε  να προσέχει  τα γλυκά.  Το κοινό  μας  πάθος  μας
έκανε  συνένοχους.  Χαμογελούσε,  βλέποντάς  με  να  μπαίνω  απ’  το
κάγκελο της μεγάλης αυλής. Έπειτα, το καθιερωμένο μας φιλί και σε
λίγο το παγωτό βρισκόταν στα κρυστάλλινα βαζάκια. Γι’ αυτό βέβαια
δεν περιμέναμε τους μήνες του καλοκαιριού.  Η συνήθεια ξεκινούσε
πολύ πιο πριν και τέλειωνε αρκετά μετά. 
Ήταν  Αύγουστος,  βδομάδες  μετά  τον  χαμό  της.  Οδηγούσα  χωρίς
ιδιαίτερο προορισμό και με τις σκέψεις μου ανάκατες μεταξύ πολλών
κόσμων.  Η  επιθυμία  μου  για  ένα  παγωτό,  ξαφνική  και  έντονη,  με
έκανε  να  αλλάξω  πορεία.  Μια  ψευδαίσθηση  ευφορίας,  που  θα
πλήρωνα ακριβά βέβαια αργότερα, με είχε κυριεύσει. Σταμάτησα και
μπήκα  στο  καθιερωμένο  πλέον  μαγαζί.  Η  κοπέλα  χαμογέλασε  και
ανταπέδωσα.  «Τα  συνηθισμένα  σε  κουτί;»,  με  ρώτησε.  Σχεδόν
αντανακλαστικά πήγα να πω ναι! Έκανα μια στάση στη σκέψη μου,
για  να  θυμηθώ  την  αλήθεια.  Λάθος,  αποκρίθηκα,  για  σήμερα  ένα
παγωτό ξυλάκι. Άρπαξα ένα ξυλάκι, πλήρωσα στα γρήγορα και μπήκα
στο αυτοκίνητο, εγώ και η αίσθηση της στέρησης συνοδηγός. Στέρηση
για κάτι τόσο απλό, μα και συνάμα τόσο πολύτιμο, έναν άνθρωπο, να
μοιραστώ το παγωτό μου…
 Ο δρόμος με οδήγησε σε μια κοντινή παραλία. Άφησα τα παπούτσια
στο  αυτοκίνητο  και  άρχισα  να  τρώω  το  παγωτό  ξυλάκι,  που  στο
μεταξύ είχε αρχίσει να λιώνει. Σύντομα τα πόδια μου ακούμπησαν το
νερό της θάλασσας και ακόμα πιο σύντομα το παγωτό ξεκίνησε να μου
φαίνεται  αδιάφορο.  Τα  δάκρυα  κυλούσαν  ασταμάτητα,  γι’  αυτό  το



«Όσα γράφονται σήμερα»                            ΣυνΠοιείν

αναθεματισμένο ξυλάκι,  που μου ’φερε την εικόνα του θανάτου και
την αίσθηση της απουσίας της, τόσο έντονη. Στο μεταξύ τα δάκρυα
γίνονταν ένα με αυτό και  καθώς έλιωνε,  έπεφτε στα χέρια μου και
μετά στη θάλασσα. Μα δεν με ένοιαζε, δεν του έδωσα την παραμικρή
σημασία.  Ήμουν  φοβισμένος  και  μέσα  στην  απεραντοσύνη  του
γαλανού  του  ουρανού  και  της  θάλασσας,  ένιωθα  διπλά
ανυπεράσπιστος. 
Κάθισα για λίγο στην άμμο και θυμήθηκα πως το τελευταίο πράγμα
που είχα δώσει στη γιαγιά ήταν παγωτό κεράσι, όπως το είχε ζητήσει.
Ευχήθηκα η γλύκα του να την ακολουθεί και χαμογέλασα πικρά που
κατάφερα έστω και συμβολικά να της δώσω αυτή τη χαρά. Η θάλασσα
ανταπέδωσε  τελικά  την  απαραίτητη  ηρεμία,  στον  μονόλογο  των
σκέψεών  μου.  Το  παγωτό είχε  εξαφανιστεί  από τα  χέρια  μου,  είχε
παραμείνει μονάχα το ξυλάκι,  ως αποδεικτικό απουσίας, ως κραυγή
δυστυχίας και το βλέμμα μετέωρο, να στέλνει στον άνεμο αναπάντητα
μηνύματα…

Από τη συλλογή διηγημάτων Ιστορίες με Δαντέλα, Παράκεντρο, 2016



«Όσα γράφονται σήμερα»                            ΣυνΠοιείν

ΧΑΡΤΙΝΗ ΚΟΥΚΛΑ

Τώρα που ακόμα κι κούκλες από πορσελάνη 
Κλαίνε 
αναμετριέμαι μ' όσα απέμειναν
μες στη φθορά του σαλονιού.
«Ολιγοχρονεί», παρατήρησε ο γιατρός
κι ένιωσα ακόμα και την παύση της τελείας
ακέραιη
λες κι τελείες μπαίνουν εύκολα
σε τούτη τη ζωή.
Το ρήμα, πρώτη φορά το άκουγα
στα δώδεκά μου
μα να το συλλαβίζω έμαθα
μετρώντας τις ανάσες σου.
Αγνοώντας την υποσχόμενη παύση
προσθέσαμε στο ρήμα αποσιωπητικά
και βρήκαμε ανάπαυση 
στα χρόνια των γιασεμιών,
μα δεν γλυτώσαμε.
Ήρθε πάλι ο καιρός
και η τελεία εφιάλτης,
κι εγώ σαν να μην έχω άλλο 
χάρτινη κούκλα σ’ έκανα 
και σου ’βαλα λεβάντες
εκεί που πας δεν έχει δάκρυα

κι έπειτα σκέφτηκα, δύσκολοι καιροί
για πορσελάνες.

Από τη συλλογή Ποιήματα, Ένωση Λογοτεχνών Κύπρου, 2016



«Όσα γράφονται σήμερα»                            ΣυνΠοιείν

ΕΤΟΙΜΑΣΙΑ ΘΑΝΑΤΟΥ

Ετοίμασα τον τάφο
όπως ετοίμαζα κάποτε το τραπέζι της Κυριακής.
Έβαλα λουλούδια στα βάζα,
καθάρισα με ευλάβεια τις μαρμάρινες πλάκες
και πέρασα με καθαρό πανί
τις γυάλινες επιφάνειες.
Αυτό ήταν το τελετουργικό…
Οι πορσελάνες της γιαγιάς, έγιναν μάρμαρα
και τα κρυστάλλινα ποτήρια, δυο γυάλινοι άγγελοι
προσκέφαλο των κεκοιμημένων.  
Σε λίγες μέρες, η Αγία οικογένεια
θα μαζευόταν για τελευταία φορά,
θα τρώγαμε το σώμα του παππού.
Ο τάφος έγινε το τραπέζι μας
κι από δω και μπρος
μόνος του ο καθένας μας
θα κατάπινε την Κυριακή του. 

Από την ανέκδοτη ποιητική συλλογή Πλανόδιος στα σύνορα της Εδέμ



«Όσα γράφονται σήμερα»                            ΣυνΠοιείν

Στη λατρευτή μου Μαρία Κάλλας

ΤΗΣ ΜΑΡΙΑΣ 

Μικρή απ’ το παράθυρό σου,
σε χειροκρότησαν.
Σ΄ άκουσαν στο ραδιόφωνο πρώτη φορά
σε χειροκρότησαν.
Μέσα στους πρώτους φόβους σου
οι δάσκαλοί σου 
σε χειροκρότησαν.
Περνούσε ο καιρός, τα χέρια πλήθαιναν
χωρίς σταματημό
κι όλου του κόσμου τα θέατρα
σε χειροκρότησαν.
Δοξαζόσουν κι ο κόσμος χειροκροτούσε.
Μεταμορφώσουν κι ο κόσμος χειροκροτούσε.
Ερωτευόσουν κι ο κόσμος χειροκροτούσε.
Έχανες τη φωνή σου κι ο κόσμος χειροκροτούσε.
Βυθιζόσουν  μες  στην  κατάθλιψη  κι  ο  κόσμος
χειροκροτούσε
Κηδευόσουν κι ο κόσμος χειροκροτούσε.
Μα εγώ που δεν είχα δυο χέρια στα χρόνια σου
να γίνω κρότος στον κόσμο που τότε ζούσες
μαθητεύω σ’ άλλη χρήση των χεριών,
ευλαβικός συλλέκτης του προσώπου σου
τολμώ να σε αγγίζω. 

Από την ανέκδοτη ποιητική συλλογή Πλανόδιος στα σύνορα της
Εδέμ



«Όσα γράφονται σήμερα»                            ΣυνΠοιείν

       Αθηνά Τιτάκη

Η Αθηνά Τιτάκη γεννήθηκε και μεγάλωσε στη Νεάπολη
Νίκαιας.  Εκεί  τελείωσε  το  σχολείο  και  σπούδασε
μαιευτική. Από το 1990 ζει και εργάζεται στην Τρίπολη
Αρκαδίας. Ποιήματα και κείμενά της έχουν αναρτηθεί σε
blogs, ενώ έχει συμμετάσχει σε δύο συλλογικές ποιητικές
εκδόσεις  της  διαδικτυακής  ομάδας  CRAF.
(CRAF.BIOOK  N-NN)  από  τις  εκδόσεις  Γαβριηλίδη  και
Μικρές  Εκδόσεις  αντίστοιχα.  Συνεργασίες  της  έχουν
δημοσιευτεί  σε  λογοτεχνικά  περιοδικά.  Η  πρώτη  της
ποιητική  συλλογή «Κατόπιν  αιφνιδιασμού»  εκδόθηκε  το
2014 από τον Μανδραγόρα. Το 2016 εξέδωσε αφηγήματα
με τίτλο «Ερωτικά σαφές» στον ίδιο εκδοτικό οίκο.  



«Όσα γράφονται σήμερα»                            ΣυνΠοιείν

Υπενθύμιση
 
Κάποια σεντόνια αποκτούν υπεραξία.
Στρώνονται σε συνθήκες συνειδητής υποταγής
και δεν πλένονται ποτέ σε νερόμυλους. 
Η νοικοκυρά τα τεντώνει κάθε πρωί
κι από πάνω τους τινάζει με τις παλάμες
τη σκόνη απ’ τα μαραμένα ροδοπέταλα.
Είναι τα σεντόνια της νόμιμης πορνείας της
και τα καλοπλένει στους 90 βαθμούς   
βράζοντας σχεδόν κάθε μικρόβιο 
που ψιθυρίζει ενοχλητικά στο αυτί της
«θέλω», «νιώθω» ή «φαντάζομαι».
Πληρώθηκε σήμερα ο σύζυγός 
κι έχει βάλει στο μάτι κάτι πολύ νόστιμο
απ’ αυτά που την κάνουν βασίλισσα.
Όπως και τότε που αγόρασε πολυμίξερ
όταν κατάλαβε πως την απατούσε.
Θα έφτιαχνε λέει εύκολα ψωμί
για να το τρώνε μονάχα στο τραπέζι.
Τα ψίχουλα στα σεντόνια προκαλούν αϋπνίες
κι είναι διαπιστευτήρια παιδιών 
και τρελά ερωτευμένων.
Τα δικά της σεντόνια πρέπει να περιμένουν καθαρά
όλων των ειδών τις πιθανές εκτονώσεις.
Της το είπε κι ο περπατημένος ταξιτζής
την ώρα που περνούσαν μπροστά απ’ το πορνείο. 
«Μεγάλη ακρίβεια μαντάμ.
Ξέρεις πόσο κάνουν αυτές οι γυναίκες;
Σαράντα ευρώ.
Ναι… 
Σαράντα ευρώ, συν τα σάβανα.»



«Όσα γράφονται σήμερα»                            ΣυνΠοιείν

CRAF.BIOOK Ι  εκδ. Γαβριηλίδη 2013Νερό
 
Σε μια βάρκα έβαλα τα παιδιά μου
τους έδωσα και μια κόρα ψωμί στο χέρι
για να θυμούνται το σπίτι.
Έσπρωξα τη βάρκα στο ποτάμι
και δίπλα η ρίζα του πλατάνου σφίχτηκε.
Δε θα χαθούν...
Μια μέρα θα βρεθούν στη θάλασσα
κι εκεί το αλμυρό νερό δεν θα ‘ναι καταδίκη.
Ιδιο θα μοιάζει μ' ένα δάκρυ μου
κι έτσι θα νιώθουν πάλι σπίτι.
Παίρνω κι εγώ τη δική μου βάρκα
για ν' ανεβώ τον καταρράχτη.
Να λουστώ πρώτα στους αφρούς του
κι ύστερα πνιγμένη στην περιδίνηση 
μούσκεμα και με κόπο
λέω πως θα συναντήσω
όλους αυτούς που δραπετεύουν
απ' τη νωχελική βολή
των πολύτιμων θανάτων.
 
Κατόπιν Αιφνιδιασμού εκδ. Μανδραγόρα 2014

(ανέκδοτο)



«Όσα γράφονται σήμερα»                            ΣυνΠοιείν

Ήταν κι οι φορές που τρόμαζε όταν η ιδιοτροπία της φύσης
χώριζε  τον  κεραυνό  από  τη  λάμψη  του  και  η  βροντή
χτύπαγε τις πέτρες των τοίχων και τις ράγιζε. Τσούγκριζαν
τα  κρύσταλλα  του  πολυελαίου  και  τα  ξύλα  έτριζαν,
έσπαζαν τα βάζα του καφέ και της ζάχαρης και τα κρόσσια
των χαλιών χόρευαν σαν πλήκτρα πιάνου. Έβρισκε με δέος
το κέντρο του σπιτιού, με τα χέρια ανοιχτά βαστούσε τα
κύματα του αέρα που την κράδαιναν, μαδούσαν τα ρούχα
της στα μπράτσα και το στήθος κι έστεκε σαρωμένη μ' ένα
τρέμουλο γύρω από τον αφαλό και το βλέμμα γυμνό της
απόστασης. Όταν ο ήχος έλιωνε και οι δονήσεις κάθιζαν τα
κάδρα  στραβά  στα  καρφιά  τους  τότε  εκείνη  έβγαζε  τα
κουρέλια ντυμένη μόνο το χνούδι της. Μάζευε ρετσίνι απ'
τον κορμό της μυγδαλιάς,  γέμιζε τις ρωγμές της πέτρας,
άλειφε με το λάδι της ελιάς το χερούλι του γραμμοφώνου,
τους  καρπούς και  τους  αστραγάλους της.  Πριν  βάλει  το
δίσκο  να  παίζει  άγγιζε  τα  αυλάκια  του,  κοιτούσε  το
πρόσωπό  της  στον  εβένινο  καθρέφτη.  Ύστερα,  με  την
μουσική  να  κλείνει  τα  ντουλάπια  και  να  ισιώνει  την
κουπαστή  της  σκάλας,  άφηνε  τις  χρυσόμυγες  από  τα
σπιρτόκουτα  να  συντονιστούν  με  τη  μελωδία,  να
τεντώσουν  τα  τρίχινα  πόδια  τους  και  να  γυμνάσουν  τα
γυαλιστερά φτερά τους.

Ερωτικά σαφές  εκδ. Μανδραγόρα 2016



«Όσα γράφονται σήμερα»                            ΣυνΠοιείν

Τοπογραφία

Δεν έχω που να σταθώ αγαπητέ
όμως κι αυτό δεν είναι διαβεβαίωση.
Η μπάμπω μάς άφησε χρόνους
τέλειωσαν και τα καρύδια στο σακί
λέω να φυλάξω τον καρυοθραύστη στο κομό
να κρατήσει επιτέλους κλειστό αυτό το στόμα
κι έτσι περιοδικά θα βουρτσίζω μόνο τη στολή του.
Μου είπαν πως στα σπίτια του δάσους διατηρούν το μέλλον
αν μας αρέσουν τα κούμαρα μπορεί και να ξεχνάμε
δεν ξέρω αν θέλω να μετοικίσω
για το παρόν λένε πως θερίζουν στους κάμπους
όμως φοβάμαι τις θημωνιές, τους θυμούς και τα θύματα.
Εδώ που μένω οι καραμπίνες απασχολούν τους κυνηγούς
αύριο ακούγεται πως θα στήσουν καραούλι
κι αυτό συμβαίνει κάθε αύριο
στο γυάλισμα να παίζουν το παιχνίδι του καθρέφτη.
Κι έχω αυτιά μόνο για την όραση
μάτια για την ακοή 
πολλές δουλειές κι άπειρες φούντες 
μια ντουζίνα νάνους για το ξεχορτάριασμα του κήπου
τον έβδομο να τον χάνουμε καθημερινά στις ανασκαφές
κι όμως να φυλάμε χρόνια ένα πιάτο στο τραπέζι. 
Νομίζετε πως δεν έχω που να σταθώ.
Αγαπητέ ακούστε...
μεταξύ μας...
Στέκομαι πάνω στο κιονόκρανο
κι είναι γερά ριζωμένο σε πετρώδες έδαφος
από κάτω μουρμουρίζει η θάλασσα



«Όσα γράφονται σήμερα»                            ΣυνΠοιείν

κι όταν βουτώ η αλήθεια λερώνομαι
από μια λάσπη που μόνο στα βουνά ευδοκιμεί. 
Τη διατηρώ σε πλεγμένα κοφίνια
και την απλώνω στις πιο απόμακρες παραλίες
βρέξει χιονίσει για να γερνά η διαφυγή
να βρίσκουν δρόμο κι οι σκιές  
τις ώρες που βατεύονται τα όνειρα.



«Όσα γράφονται σήμερα»                            ΣυνΠοιείν

Ελεάνα Τσεσμελή

Η Ελεάνα Τσεσμελή είναι τραγουδοποιός. Γεννήθηκε τον Ιούλιο
του 1970 στην Αθήνα. Προερχόμενη από εργατική οικογένεια,
σπούδασε  ανθρωπιστικές  επιστήμες  και  ασχολήθηκε  με  την
τραγουδοποιία  από  πολύ  νωρίς  συμπληρώνοντας  σήμερα
περίπου τριάντα χρόνια στη δισκογραφία. Συνεργάστηκε με το
Χρήστο  Νικολόπουλο,  το  Μιχάλη  Δημητριάδη,  το  Γιάννη
Μωραίτη,  το Γιώργο Ποταμίτη, το Βασίλη Παϊτέρη, τη Λυδία
Μαύρου,  το  Μανώλη  Μιχαλάκη  και  έχει  μελοποιήσει
σπουδαίους  έλληνες ποιητές, νεότερους και παλαιότερους. Έχει
βραβευτεί  για το ποιητικό της έργο το οποίο εμπεριέχεται  σε
ποιητικές συλλογές που εκδίδονται κατά καιρούς .



«Όσα γράφονται σήμερα»                            ΣυνΠοιείν

~Το έγκλημα της ημέρας θα είναι και πάλι το ίδιο
Που δεν κοιτάξαμε τον ουρανό
Που προσπεράσαμε τη θάλασσα
Που δεν αγγίξαμε ένα χέρι
Που δεν χαμογελάσαμε στη νέα ζωή
Που δεν είπαμε σ' αγαπώ !

~Πόσα τραγούδια στου χειμώνα 
τα βουρκωμένα δειλινά
Ματοβαμμένη Δραπετσώνα
συννεφιασμένη Κοκκινιά !

~Πες μου ποιο είναι τ' όνομά σου
πως να σε ψάξω να σε βρω
Δεν έχω άλλο απ' τ΄ άρωμά σου
μα σ' αγαπώ !

~Μ' ένα σκοπό σαν εκκλησιά βυζαντινή
ονειροκάραβο μ' αστέρια θ' αρματώσω
το μισοφέγγαρο θα βάλω για πανί
και θα κινήσω μυστικά να σ' ανταμώσω !

~Το φθινόπωρο τα φύλλα ματώνουν
όπως η μέρα που τελειώνει μ' ένα δειλινό
σαν το φεγγάρι που δεν έχει ουρανό



«Όσα γράφονται σήμερα»                            ΣυνΠοιείν

όπως η θάλασσα που δεν την ταξιδέψαν
σαν την αγάπη που δεν την επιστέψαν !

~Να 'μουν λιαχτίδα φωτεινή
η πρώτη ηλιαχτίδα
με την αυγούλα να 'ρχομαι
την πλάση να ξυπνώ
ριχτά στον ώμο να φορώ
του κόσμου την ελπίδα
να μπαίνω μεσ΄τις γειτονιές
στα σπίτια, στις αυλές
κι όπου θα βρίσκω σφαλιχτά
πόρτες και παραθύρια
μιά χαραμάδα τόση δα
να βρίσκω για να μπω !
                 *
Να ΄μουν λιαχτίδα φωτεινή
η πρώτη ηλιαχτίδα
την πιο ψηλή βουνοκορφή
ν' αγγίζω σαν ξυπνώ
κι όπου πατώ να γίνεται
ο κόσμος μιά πατρίδα
μία στεριά, μιά θάλασσα
στον ίδιο ουρανό !
                 *
Να 'μουν λιαχτίδα φωτεινή
η πρώτη ηλιαχτίδα
μέσα στου ήλιου την καρδιά
εκεί να γεννηθώ
να σεργιανίσω, να σταθώ



«Όσα γράφονται σήμερα»                            ΣυνΠοιείν

μπροστά στην καταιγίδα
και μεσ' το φως του δειλινού
να σβήσω, να χαθώ !

~Μέσα στο βλέμμα των ποιητών
οι σιωπές εαρινές συμφωνίες
ολοζώντανες οι μνήμες γυμνές
που τ' αυτιά τους τρυπούν ερινύες
κι η αγάπη πικρός αμανές

                   *
Μέσα στο βλέμμα των ποιητών
ανθισμένα λουλούδια των μόνων
που κοιμούνται στη μουντή συννεφιά
των ανοίξεων και των χειμώνων
η πιστή, η στερνή συντροφιά

.
                    *
Μέσα στο βλέμμα των ποιητών
αγιασμός μυρωμένος με δυόσμο
χωματένιες καρδιές και καρφιά
καθώς κοιτούσαν που έφτιαχνε 
κάποτε ο θεός τον Κόσμο !

~Φεγγάρι παγωμένο
ασημοκεντημένο
φεγγάρι λυπημένο, σιωπηλό
Αποψινό φεγγάρι



«Όσα γράφονται σήμερα»                            ΣυνΠοιείν

της λησμονιάς λυχνάρι
που γέρνεις στο πορτί το χαμηλό!

~Σ' ένα βράχο θε να πάω να κατοικίσω
μέσα στης θάλασσας το γαλανό
ένα σπιτάκι απάνω του να χτίσω
νάχει για σκέπη του τον ουρανό
Κι όταν περάσουνε τα χρόνια και θολώσει
το γαλανό της θάλασσας και τ' ουρανού
θα 'χει το πέλαο την ψυχή μου ανταμώσει
θα 'χει μερέψει ο ουρανός το νου !

~Τα φιλιά
Της άνοιξης κλωνάρια
Αστέρια και φεγγάρια 
Χρυσά και ασημιά
Στη νυχτογιασεμιά
Του έρωτα δοξάρια
Στης Γης την ερημιά
Τα φιλιά 
Σαν των ονείρων σμάρια !
Σαν πουλιά !

~Κάποτε οι άνθρωποι θα πάψουν να μιλούν με λέξεις
Με λέξεις θα γράφουν μόνο τραγούδια
Αντί για λέξη θα 'χει ο καθένας να διαλέξει
Ανάμεσα σε αγκάθια και λουλούδια !



«Όσα γράφονται σήμερα»                            ΣυνΠοιείν

Ηλίας Τσέχος

Ο Ηλίας Τσέχος γεννήθηκε το 1952 στο Γιαννακοχώρι Νάουσας.
Από το 1976 έως το 2001 στην Αθήνα , στη '' Δόρα Στράτου ''
1976-1986,  χορευτής.  Συλλογές:  "Έρημη  αλήθεια"  1978  ,
"Ταγμένα"  1980,  "Δάφνε  πόταμε"  1981,  "Ανθέμια"  1982,"Τα
πάθη που φοράς" 1983 , "Φωνές σ’ ένα μουσείο Απρόοπτη ύλη
Μύθοι σγουροί" 1985 , "Διώροφο μέλλον" 1988, Ή σταγονα ή
Ωκεανός  2011,  Νόμοι  Αφιερώσεων  2012΄,  ''  Τα  Πλήθη  του
Ενός''  2013,  ''  Αγριόχορτο  Στόμα  ''  2015.Ποιήματα  έχουν
μελοποιηθεί  από Τάσο Γκρούς,  Θόδωρο Αντωνίου,  Αγάντα ...
Ποιήματα  μεταφράστηκαν  αγγλικά,γερμανικά,λιθουανικά,
αλβανικά,  ιταλικά.  Στη  ζωή  και  το  έργο  του  αναφέρονται  τα
ντοκιμαντέρ του Ηλία Ιωσηφίδη "Από πέτρα και χρόνο" 2009 ",
Ή σταγόνα ή ωκεανός" 2010. Έχει αναδείξει Το Φαράγγι Της
Κράστας, τις Παιώνιες Βερμίου,Το Μονοπάτι των Πηγών.



«Όσα γράφονται σήμερα»                            ΣυνΠοιείν

Τα χ ά ι κ ο υ της α λ ε π ο ύ ς
.
Λουσμένη στο φως
Απειλούσες ωραία
Τις πονηρίες
.
Τι φύλλο ήσουν;
Θηλυκό, αρσενικό;
Αγαπήθηκες;
.
Ζητούσες γιατρό;
Φάρμακα, τις φωλέες;
Αυτομολούσες;
.
Πως μας κοιτούσες!
Ξαφνιασμένη, ντροπαλή
Και λυπημένη

Ορεσίβια
Όψη παραμυθένια
Πικρή Καστοριά
.
Αλεπουδάκι!
Γράφοντας ποιήματα
Πας δεν γυρίζεις



«Όσα γράφονται σήμερα»                            ΣυνΠοιείν

( Νόμοι Αφιερώσεων 2012 )

ΕΥΔΑΙΜΟΝΙΑ

Καλό και μοναχό μου όνειρο
Καλώ και μοναχώ ζωή
Για όσα δεν γεννήθηκες

ΤΑΧΕΙΑ ΥΨΗΛΗΣ ΥΠΑΡΞΕΩΣ

Όταν ο ήλιος πέφτει
Πέφτει το φως διαθέσιμα
Δαπανηρά στα μάτια

Ακόμα κι αν ευθύνεται η ποίηση
Αιώνια γράφει και περνά το φως
Στον κόσμο υψηλής υπάρξεως



«Όσα γράφονται σήμερα»                            ΣυνΠοιείν

ΑΥΤΕΣ ΟΙ ΔΙΕΥΘΥΝΣΕΙΣ ΑΙΜΑ

Τέμνοντας διευθύνσεις, φακέλους ΕΛΤΑ 14χ23
Γνωστούς των ποιήσεων, φιλίους, εχθρούς
Αποστέλλω βιβλία '' Νόμοι Αφιερώσεων '' 2012

Εις ανάμεσο αποστολών
Χαμογελούν απόντες
Στοιχήματα, κρωγμοί βιολογίας

Λάβετε, χαίρεστε Θόδωρε Αγγελόπουλε
Γιάννη Βαρβέρη, Αργύρη Χιόνη, Ζωρζ Σαρή
Δημήτρη Μητροπάνο, Αφιερώσεις Νόμων

Αυτές οι διευθύνσεις σας
Σαν αίμα έχουν ξεραθεί
Το δρόμο δείχνου



«Όσα γράφονται σήμερα»                            ΣυνΠοιείν

Ο ΤΑΦΟΣ ΤΗΣ ΧΑΡΑΣ ΠΑΝΤΑ ΠΕΡΙΜΕΝΕΙ

Μπορούσα να είμαι Βανκούβερ
Νέα Υόρκη, Παρίσι δείλι
Ολύμπιος θεός, Σάτυρος στο Λονδίνο

Με μια ποθημένη Λαϊδα στη Μόσχα
Στο πολυαγαπημένο Όσλο
Με έναν ερωμένο

Μία και μοναδική φορά
Δυο Κυριακές σε μία
Δύο ζωές τάφος χαράς

Έχει αργά ήλιο
Παγωμένο αέρα
Γιαννακοχώρι είμαι και πικρώ

( Τα πλήθη του ενός 2013 )



«Όσα γράφονται σήμερα»                            ΣυνΠοιείν

    Γιάννης Φαρσάρης

Ο Γιάννης Φαρσάρης γεννήθηκε στην Κρήτη το 1973 και
δεν  έφυγε  ποτέ.  Σπούδασε  Επιστήμη  Υπολογιστών  στο
Πανεπιστήμιο  Κρήτης  και  Εκπαίδευση  Ενηλίκων  στο
Ελληνικό Ανοικτό Πανεπιστήμιο. Τα τελευταία χρόνια ζει
μόνιμα  στο  διαδίκτυο,  διερευνώντας  τις  άπειρες
δυνατότητες  της  ψηφιακής  λογοτεχνίας.  Έχει
δημιουργήσει την ανοικτή βιβλιοθήκη www.openbook.gr,
είναι μέλος της εκδοτικής ομάδας του περιοδικού Fractal
και  συμμετείχε  για  4  χρόνια  στην κριτική  επιτροπή του
διαγωνισμού  διηγήματος  ΛόγωΤέχνης.  Το  συλλογικό  e-
book  “Δήγμα  Γραφής»  που  επιμελήθηκε,  αναδείχθηκε
καλύτερο  Συγγραφικό  Έργο  στα  Ελληνικά  Βραβεία
Διαδικτύου 2011, ενώ συμμετείχε στη δημιουργική ομάδα
Tl  Roy  για  τη  συγγραφή  μιας  μαύρης  κωμωδίας  σε
συνεργατικό  περιβάλλον  wiki.  Το  τελευταίο  βιβλίο  του
«Φόβος  κανένας»  εκδόθηκε  έχοντας  επιτύχει
χρηματοδότηση μέσω crowdfunding. 
Προσωπικός ιστότοπος: www.open-sesame.me 



«Όσα γράφονται σήμερα»                            ΣυνΠοιείν

Δεν βιάζομαι

Στη γυναίκα έχω πει ότι σχολάω τρεις και μισή, όμως ο
προϊστάμενος  μας  αφήνει  παρά  τέταρτο.  Δημόσια
υπηρεσία,  καταλαβαίνετε.  Τραγανίζω  κάτι  κατά  τις
δώδεκα για να μην πεινάω, γιατί θέλω αυτά τα σαράντα
πέντε λεπτά δικά μου. Μου αρέσει να κάνω βόλτες στην
πόλη  να  κοιτάζω  ανθρώπους.  Μια  φορά  τη  βδομάδα  –
συνήθως Παρασκευή– πηγαίνω από της Φωφώς. Πρέπει να
’ναι δυο χρόνια τώρα που πηγαίνω τακτικά απ’ το σπίτι
της. Μπουρδέλο είναι το σπίτι και τσατσά η Φωφώ, αλλά
δεν το νιώθω έτσι. 
Σήμερα δεν έχει κανέναν πελάτη στο σαλονάκι. Η Φωφώ
κλεισμένη  στο  δωματιάκι  της  με  μισάνοιχτη  πόρτα
διαβάζει ένα γυαλιστερό περιοδικό. «Στην ώρα σου, κύριε
Φαίδωνα…» με καλωσορίζει ευδιάθετη χωρίς να σηκωθεί.
Κάθομαι  σε  μία  από  τις  κόκκινες  πλαστικές  καρέκλες.
«Πώς  πάει;»  τη  ρωτάω.  «Ψόφια»,  μου  απαντάει.
Σταυρώνω  τα  πόδια,  βυθίζομαι  στις  σκέψεις  μου  και
περιμένω.
Τρίζει  η  πόρτα  και  μπαίνει  πελάτης,  ένας  ξερακιανός
πενηντάρης  με  τραγιάσκα  πολυφορεμένη.  Με παρατηρεί
διερευνητικά και κάθεται απέναντί μου. Μυρίζει ιδρωτίλα
και  μ’  ενοχλεί.  Η Φωφώ χτυπάει  το  κουδουνάκι  και  σε
λιγότερο  από  ένα  λεπτό  ακούγονται  τακούνια  στον
διάδρομο.  Μαύρο σλιπάκι  και κόκκινο διάφανο νεγκλιζέ
πάνω  στο  κατάλευκο  δέρμα,  ξανθά  μαλλιά,  ίσα  που
ακουμπάνε στους ώμους. Μικρά τα βυζιά και αγύμναστοι
οι μηροί, αλλά η ηλικία της όχι πάνω από είκοσι  πέντε.
Μου ρίχνει ένα αδρό χαμόγελο μόλις με βλέπει και μετά



«Όσα γράφονται σήμερα»                            ΣυνΠοιείν

κάνει μια στροφή μπροστά στον υποψήφιο πελάτη. Αυτός
παραξενεμένος με δείχνει με το δάχτυλο. 
Κοιτάζω το ρολόι – τρεις και πέντε. «Πέρνα εσύ, φίλε, δεν
βιάζομαι»,  τον  παροτρύνω  χαμηλόφωνα.  Σηκώνεται  και
κάνει νόημα πόσο; στη Φωφώ. «Είκοσι ευρώ, είναι φρέσκο
το κορίτσι»,  του απαντάει  εκείνη  γλυκερά.  Νεύει  θετικά
αυτός, της χουφτώνει λαίμαργα το δεξί πίσω μάγουλο κι ο
ήχος των τακουνιών σβήνει στον διάδρομο. Η Φωφώ με
κοιτάζει  συνωμοτικά  και  μετά  βουτάει  το  δάχτυλο  στη
γλώσσα για να γυρίσει σελίδα. Ξεσταυρώνω τα πόδια και
σηκώνομαι  όρθιος  να  ξεμουδιάσω.  Στον  απέναντι  τοίχο
ένα καρφί ξεπροβάλλει σαν μεγάλο σπυρί, στρογγυλεμένο
από  τα  απανωτά  βαψίματα,  μόνο  του,  χωρίς  κάδρο
κρεμασμένο  πάνω  του.  Το  χαϊδεύω  και  τα  μάτια  μου
υγραίνονται.
Τρίζει ξανά η πόρτα και μπαίνει αλαφιασμένος ένας ψηλός
μπογιατζής.  Πιτσιλισμένα  ρούχα,  μάγουλα,  μαλλιά,
βλεφαρίδες,  με  το  ζόρι  είκοσι  χρονών.  Η  Φωφώ  τον
τσεκάρει μηχανικά απ’ τη μισάνοιχτη πόρτα. Με το που με
βλέπει ο ψηλός, αμφιταλαντεύεται αν θα κάτσει ή αν θα
φύγει κι εγώ τον κοιτάζω στα μάτια.
«Βιάζεσαι;» τον ρωτάω αδιάφορα. 
«Μ’  έστειλε  το  αφεντικό  με  το  μηχανάκι  να  πάρω  ένα
κοντάρι  που  ’σπασε  και  πέρασα  μήπως…»  μου  εξηγεί
απολογητικά.
Κοιτάζω  το  ρολόι  και  δείχνει  τρεις  και  είκοσι.  «Δεν
βιάζομαι,  έχω χρόνο,  θα μπεις  εσύ πριν από μένα»,  του
κάνω νόημα να καθίσει.  Το θέλει,  αλλά το σκέφτεται  ο
μικρός. «Σε κάνα πεντάλεπτο το πολύ τελειώνει ο μέσα»,
σηκώνεται η Φωφώ απ’ την καρέκλα και τον καθησυχάζει



«Όσα γράφονται σήμερα»                            ΣυνΠοιείν

για να μην της φύγει. Κάθεται αυτός με σκυφτό το κεφάλι,
ανάβει τσιγάρο κι αρχίζει να παίζει νευρικά το δεξί πόδι.
Τον  παρατηρώ  για  μερικές  στιγμές  και  μετά  βυθίζομαι
πάλι  στις  σκέψεις  μου.  Τα  βογκητά  από  το  βάθος  του
διαδρόμου δυναμώνουν.  Η Φωφώ μου ρίχνει  μια έντονη
ματιά και γυρίζει σελίδα στο περιοδικό. Βγάζω ένα λευκό
μαντίλι  απ’  την  τσέπη  του  σακακιού  και  σκουπίζω  τα
μάτια μου. Η Φωφώ αρχίζει να σιγοτραγουδά.
Στις τρεις και τριάντα ακριβώς ξυπνάω σαν κουρδισμένος,
φυλάω  στην  τσέπη  το  μαντίλι  και  πετάγομαι  όρθιος.
Σηκώνεται  και  η κυρία Φωφώ απ’ την καρέκλα της και
έρχεται προς το μέρος μου στο σαλονάκι.
«Πέρασε  η  ώρα  και  θα  ’ναι  έτοιμο  το  φαγητό»,  της
διευκρινίζω και τη χαιρετώ διά χειραψίας.
«Καλή όρεξη, κύριε Φαίδωνα», μου εύχεται χαμογελαστή
και χώνει στην τσέπη το διπλωμένο εικοσάευρο που της
έκρυψα στην παλάμη.
Ο μπογιατζής αντιλαμβάνεται την κίνηση και με κοιτάζει
παραξενεμένος. Η πόρτα στο βάθος του διαδρόμου ανοίγει
κι  ακούγονται  βήματα.  Βγαίνω  στον  δρόμο  με  τα
κορναρίσματα  και  βαδίζω  για  το  σπίτι.  Επτά  λεπτά
ακριβώς περπάτημα. Έχω αρχίσει να πεινάω.
Ξεκλειδώνω  την  πόρτα,  κρεμάω  το  σακάκι  μου  στον
καλόγερο  και  φωνάζω:  «Ήρθα,  Μαρίκα  μου»,  να  μ’
ακούσει.  Πηγαίνω  στο  μπάνιο  να  πλύνω  χέρια  και
πρόσωπο και μετά κατευθείαν στην κουζίνα γιατί πεινάω.
Το φαγητό στο τραπέζι, με περιμένει. Παρασκευή σήμερα
κι  έχει  μοσχάρι  γιουβέτσι.  Και  μια  λεμονάδα στυμμένη,
όπως κάθε μέρα.



«Όσα γράφονται σήμερα»                            ΣυνΠοιείν

Στη γυναίκα έχω πει ότι σχολάω τρεις και μισή, αλλά ο
προϊστάμενος  μας  αφήνει  παρά  τέταρτο.  Κάθομαι  στο
τραπέζι και βάζω την πετσέτα στον λαιμό. Πίνω μια γουλιά
λεμονάδα και δοκιμάζω λίγο κριθαράκι. Δεν έρχομαι όμως
κατευθείαν στο σπίτι απ’ το γραφείο, γιατί θέλω αυτά τα
σαράντα  πέντε  λεπτά  δικά  μου.  Πεντανόστιμο  το
κριθαράκι,  αλλά  παγωμένο.  Πάνε  δυο  χρόνια  τώρα  που
έχασα τη Μαρίκα μου, καταλαβαίνετε. Κάθε Παρασκευή
περνάω  από  το  σπίτι  που  ’χαμε  πρωτονοικιάσει  όταν
παντρευτήκαμε.  Το καρφί  στον τοίχο  του σαλονιού έχει
στρογγυλέψει σαν σπυρί απ’ τα απανωτά βαψίματα. Και
από  την  κρεβατοκάμαρα,  στο  βάθος  του  διαδρόμου,
ακούγονται ακόμα βογκητά.

*  Το  διήγημα  «Δεν  βιάζομαι»  του  Γιάννη  Φαρσάρη
συμπεριλαμβάνεται  στη  συλλογή  «Φόβος  κανένας»,
εκδόσεις Openbook, 2015, σελ. 128.



«Όσα γράφονται σήμερα»                            ΣυνΠοιείν

Γιάννης Φιλιππάκης

Ο  Γιάννης  Φιλιππάκης  γεννήθηκε   στη  Χερσόνησο
Ηρακλείου  Κρήτης,  και  αποφοίτησε  από  Λύκειο  των
Αθηνών.  Το  Μάιο  του  2015  εξέδωσε  την  πρώτη  του
Ποιητική  Συλλογή  με  τίτλο   «  ΝΗΝΕΜΙΑ»  από  τις
εκδόσεις «ΔΡΟΜΩΝ». Εχει βραβευτεί κατά καιρούς στο
Πανελλήνιο  Διαγωνισμό Δελφικής  Ποίησης με  Διάκριση
στον τελικό το 2016 Επίσης στον Πανελλήνιο Διαγωνισμό
της Π.Ε.Λ με έπαινο το 2016 Και τέλος στον Παγκόσμιο
Διαγωνισμό  Ποίησης  στην  Ιταλία,  όπου  βραβεύτηκε  με
έπαινο και μετάλιο. Είναι μέλος της Πανελλήνιας Ενωσης
Λογοτεχνών και σύντομα το 2017 θα εκδώσει την δεύτερη
Ποιητική του Συλλογή.



«Όσα γράφονται σήμερα»                            ΣυνΠοιείν

------------ Πώς ---------------

Γέμισε πληγές το φεγγάρι,                                    
στ'απόκρυφο του νου εργαστήρι                                          
με την χλωμάδα των ματιών                                               
να κρυφοκοιτάζει.                                                

Αφροδίτες πώς η μήτρα της πένας                                        
γεννά,                                                                     
μονοπάτια τ'ουρανού πώς                                              
αέτινα γυρεύει.                                                                 
Της σιωπής τους καρπούς                                                   
πώς θερίζει                                                                      

 και πώς πλάθει ώρες λευκές                                                
κάθε νύχτα,                                                                          
πρίν τα όνειρα ανθοφορίσουν.                          
Πώς,σ'ερχομών λιμάνια                                                 

και αφίξεις συρμών

με των ματιών της το πράσινο εισιτήριο                        
ταξιδεύει.                                                            
Ήλιε,επέστρεφε                                                                

στο σκοτεινό της εξορίας του μέλαθρον.                           
Ανάμεσα στους χάρτινους της σιωπής                         
περιστερώνες,                                                                      
θα τον βρείς                                                          
ν'αγναντεύει                                                                        
την Ανάσταση.



«Όσα γράφονται σήμερα»                            ΣυνΠοιείν

------ Τιτανικού πρεμιέρα ----------

Λέξεις που στ'αβαθή

προσαράζουν

κι'άλλες με τα ύφαλα τορπιλισμένα,

Τιτανικού πρεμιέρα,

την ώρα που συνθέτουν τα όνειρα

καρδιάς κονσέρτα,

για έρωτα καταυλισμούς

και μισοπέλαγα θέρετρα.

Ώσπου,των δελφινιών ο άγιος

με των γλάρων τα ρυμουλκά,

το αβύθιστο θα υψώσει

ψηλότερα απ'του Άη-Λιά το ολόλευκο,

σε παρθενικά σύννεφα

πριν το φορτίο δακρύων.

Ένα ξωκλήσσι λείπει ακόμη                                                                     
στην κορφή του Έβερεστ,                                                                    
νυχθημερόν να γιορτάζει                                                                         
χαμένες αγάπες                                                                                         
που μετακόμισαν,                                                                                     
στα ευρύχωρα νέφη                                                                                  
και στον τροπικό του χιονιού.

\



«Όσα γράφονται σήμερα»                            ΣυνΠοιείν

----- ΔΑΔΕΣ ΤΟΥ ΗΛΙΟΥ ------

Κι'απόψε,                                                                   

 μονοναύτης τ'ουρανού,                                                     
άγαλμα συννεφιασμένο                                                  
στημένο στων καιρών το ομιχλώδες.                                    
Στο στιγμιαίο του κεραυνού,                                                 
της απορίας τα μάτια του φωτίστηκαν                               
στης αλήθειας την αναζήτηση,                                        
σκαρί ναυαγισμένο                                                 
στ'απύθμενο πέλαγος                                                            
των άστρων.                                                               
Ώπου,μόνο οι ξύλινες                                      
επιπλέουν,μορφές των αγίων,                                       
κάδρου σωσίβια.                                                               
Ποιητή εσύ,                                                                   
δένδρο χωρίς φύλλωμα παραλλαγής,                                    
την παγωνιά,                                                                        
την σιωπή σου,                                                                   
πώς χωρίς ήλιου μανδύα ζεσταίνεις.                          
Διαρρήκτης γίνε                                                               
στων ισχυρών τις ασπίδες,                                                 
άλλο μην κλαίς στων πουλιών τους τάφους                          
και στα πλεούμενα                                                               
του μισεμού.                                                                       
Όλες τις δάδες του ήλιου                                                 
άναψε,                                                                                    
με το μελάνι σου καύσιμο.



«Όσα γράφονται σήμερα»                            ΣυνΠοιείν

---------- ΣΙΝΙΑΛΟ ΚΑΠΝΟΥ --------------

Δειλινά πύρινα
του αύριο ανύποπτα,
στην αμμουδιά του χρόνου
της αλμύρας τα χείλη περιμένουν
την υπόσχεση ενός φιλιού,
με ψιθύρους και όρκους ευδαιμονίας
αποδημητικών κογχυλιών.
Κι'εσύ φεγγάρι
στο μισό της σκιάς σου
κρυφτούλι παίζεις,
έλα να μετρήσουμε
την σιωπή με οργιές
στων ήλιων μας την προσμονή.
Όμως,στο μισό σου μάγουλο
το χαμόγελο,
κατάρτι γλάρου συνοδοιπόρου
στην αβεβαιότητα των οριζόντων.
Βοήθα μη λαθέψει
της πλώρης ο εξάντας,
μην αστοχήσει των λόφων μου
του καπνού η πυξίδα.
Κι'εσύ κόμη της Βερενίκης,
τα φώτα σου δυνάμωσε,
μην χαθεί
της επιστροφής το σημάδι...

  
        



«Όσα γράφονται σήμερα»                            ΣυνΠοιείν

    

 ΧΑΡΟΥΛΑ ΦΡΑΓΚΟΥ

Η  Χαρούλα  Ηλία-Φράγκου  γεννήθηκε  και  κατοικεί  μόνιμα  στο  Βόλο.
Σταδιοδρόμησε  επαγγελματικά  ως  υπάλληλος  του  ΟΤΕ.   Με  την  ποίηση
ασχολήθηκε εξ απαλών ονύχων. Έχει γράψει εννέα ποιητικές συλλογές και
ένα βιβλίο με ποιήματα για παιδιά. Στίχοι της για τραγούδια μελοποιήθηκαν
από  Έλληνες  και  ξένους  συνθέτες.  Παράλληλα  με  την  ποίηση  γράφει
πεζογραφία. Μυθιστόρημα, διήγημα, δοκίμιο. Συνεργάζεται με λογοτεχνικά
περιοδικά και αρθρογραφεί στον τοπικό Τύπο. Συμμετείχε κατά καιρούς σε
Πανελλήνια Συνέδρια, Φεστιβάλ Ποίησης και Λογοτεχνικούς διαγωνισμούς,
όπου  και  διακρίθηκε  με  επτά  βραβεία  και  πέντε  επαίνους.  Εξέδωσε  την
ποιητική ανθολογία με τίτλο  «Μελίρρυτοι  Λόγοι»  από τις  εκδόσεις  Ώρες
(1999 και 2002) , το βιβλίο «της παρεούλας» με ποιήματα για παιδιά από τις
εκδόσεις Δωδώνη (2006) και την ποιητική συλλογή «Κατά δύναμιν» από τις
ίδιες  εκδόσεις  (2011)  η  οποία  απέσπασε  το  Πρώτο  βραβείο  από  την
UETSCO στα Σικελιανά του 2011. Πρόσφατα κυκλοφόρησε το μυθιστόρημά
της
« Τα κορίτσια με τις άσπρες κορδέλες» από τις εκδόσεις Γαβριηλίδης (2016)
Έχει  τιμηθεί  για  την  προσφορά  της  στην  Τέχνη  και  τον  Πολιτισμό  από
πνευματικούς  και  πολιτιστικούς  φορείς.  Είναι  μέλος  του  Συνδέσμου
Γραμμάτων  και  Τεχνών  Θεσσαλίας  επί  17  χρόνια  στο  Δ.Σ,  μέλος  της
Εταιρείας  Θεσσαλικών  Ερευνών,  ιδρυτικό  και  Δ/κό  μέλος  του  Κέντρου
Βιβλίου Μαγνησιωτών Συγγραφέων, του Λυκείου Ελληνίδων και της ΧΕΝ
Βόλου.



«Όσα γράφονται σήμερα»                            ΣυνΠοιείν

ΛΕΞΕΙΣ

Χρώματα υπερκόσμιας έκρηξης
μεταμορφώνουν το χώρο
Εικόνες απείρου κάλλους
θεσπέσια κυοφορούν το θαύμα
Λέξεις….
Λυσίκομες αισθαντικές.....
Tύκολη λεία στα χέρια 
του θεού Ποιητή
αιωρούνται στο χρόνο
περιμένοντας καρτερικά 
την αιωνιότητα.
Έξαφνη λάμψη ονειρεύονται
σε σπαραγμένα φεγγάρια
Ζεστές παλάμες να χωρέσουν
το δάκρυ των φύλλων
που ματωμένα αναριγούν.
Αγκάλιασμα Ζωής και θανάτου
Αφύλαχτη διάβαση Ουσίας,
τον αντίλαλο της μουσικής
που πλανιέται
αφήνει να περάσει.
Λέξεις...Ονειροπόλες
Αρχέγονες  ιέρειες του
Ομήρου του Σοφοκλή
Του Ευριπίδη του Πινδάρου
Ομορφοστολισμένες του Παλαμά
Χωρίς φτιασίδια του Καβάφη
Περίτεχνα ιδωμένες στον Ελύτη
Το χορό χορεύουν
της γλώσσας....



«Όσα γράφονται σήμερα»                            ΣυνΠοιείν

ΑΓΛΑΟΔΩΡΟΣ  ΝΥΞ

Σφάλισα το παράθυρο
να σβήσω στο δωμάτιο το πρωινό φως
που γλίστρησε ανυπόμονα στους τοίχους
ζωγραφίζοντας στο τίποτα την παρουσία του
Γραμμές, τετραγωνάκια, τελείες.
Ένα παιχνίδι σκιάς και γρίφων
οριοθετεί το ασταμάτητον της ημέρας.
Πάλλεται στην κουβέρτα μου
ρυθμικά η ανάσα της μ’ έναν
κατάλογο παραγγελιών και αδιεξόδων
Έτσι συνήθως συμβαίνει
Μ’ ένα μπλοκάκι η μέρα με υποδέχεται....
Στην πάχνη της νύχτας είναι αλλιώς 
Φυτεύω τριανταφυλλιές, βουτώ τα χέρια μου
στο υγρό χώμα της ανυπαρξίας.....
Ζεστά φτερά με ταξιδεύουν σε μυρωμένα βότσαλα
Κεντώ ωραία όνειρα με διαλεγμένα ψιμύθια.
Το βράδυ ξεχνώ.....
Πίνω κρασί από ατρύγητα αμπέλια και τραγουδώ 
τον αιώνιο ύμνο της λησμονιάς
Αγοράζω κοφίνια πορτοκαλιών
και ξαναγεμίζω στη χώρα 
της αφθονίας όπου όλα επιτρέπονται.
Σε βουερά παράθυρα επευφημώ την ομήγυρη
που δεν λογαριάζει χρώματα και μυρουδιές
Υιοθετεί ορφανά χωρίς καταλόγους αναμονής 
κι’ έχει ανοιχτά σαν βεντάλιες τα χέρια



«Όσα γράφονται σήμερα»                            ΣυνΠοιείν

Μ’ ένα μπλοκάκι η μέρα 
με υποδέχεται!
Αγκομαχούν πρωί, πρωί τα πεζοδρόμια
Με δυσκολία οι καλημέρες
από στόμα σε στόμα μεταμοσχεύονται
Για τον καθένα μας καιροφυλακτεί 
το απροσδόκητον της γωνίας.......
Στην ευθεία ισορροπείς αλλά πλήττεις.
Όλα σου φαίνονται γνωστά και με κλειστά μάτια.
«Θα με σώσει το όνειρο»
Υποθέτεις!

Στο καναβάτσο του ζωγράφου ένας ήλιος
ξεκινάει να λούζει με χρυσάφι την πράσινη μηλιά.
Τα γινωμένα κούμαρα χάσαν το χρώμα τους
κι’ έπεσαν θυμωμένα στο ποτάμι!
Θα ξαναγυρίσουν ....το σούρουπο
Όταν ο ήλιος βασιλεύει κι’ αρχίζουν τα παραμύθια.......

ΠΟΙΗΣΗ

Σε φόντο λευκό αναπτύσσονται λέξεις
Αγαπούν τις καμπύλες και ως 
κύκλοι στο ρέοντα λόγο
σχηματίζουν ποταμούς συναισθημάτων
και γλαυκών εικόνων.
Ως γραμμές οδοιπορούν ορθώς                   
Στις δετές απαρχής γωνίες, η σύγκλιση
(σχημάτων και εννοιών)
Αλάθητα συμβαίνουν τα σχήματα



«Όσα γράφονται σήμερα»                            ΣυνΠοιείν

Και στην αρμονική τους νομοτέλεια
μεγαλώνουν οι έννοιες.
Στην επιθυμία να σε περιγράψω
συνωστίζομαι σε γεωμετρικές 
και λυρικές αποδείξεις.

ΕΙΜΑΡΜΕΝΗ

Στο διπλανό δωμάτιο η μοίρα μου
σε μια κούπα κόκκινο κρασί ξοδεύεται.......

Πέρασε  ο  καιρός  που  καραδοκούσε  απότολμους
σχεδιασμούς
Άηχη και  μόνη κρύβει  τα μυστικά της σε πεπερασμένες
αντοχές.
Πολλά μαζεύτηκαν εναντίον της.
Οι  αλυσίδες  μου  έτριξαν,  μεταμορφώνοντας  τους
εφησυχασμούς της
σε τρωκτικά που τις λιμάρουν

Μιλούσε, γέλαγε, δεν άκουγε.
Ατημέλητες  μουσικές  προόριζε  για  παραστάσεις  που
τέλειωναν
πριν πέσει η αυλαία.....
Άνθια φύτευε που μαραίνονταν στο καλάθι των γενεθλίων
απ’ την αναμονή της γιορτής.

Χωρίς σχήμα και ψυχή με στερέωνε
εύπλαστη ζύμη να με σκάβει η σιωπή.
Μα πως έτσι ν’ ασχοληθώ με τη ζωή;



«Όσα γράφονται σήμερα»                            ΣυνΠοιείν

Πώς ασύλητο το καράβι στο λιμάνι να φέρω;
Με άπλερα δάχτυλα
πώς να σημαδέψω το πεπρωμένο.....

Η τύχη σε αμφίβολες παρτίδες 
ξενυχτούσε τη σκέψη,
έναντι ευτελούς φιλοδωρήματος
Η τύχη τάχα
η τύχη.....

Ξεγλιστρούσε κάθε φορά η λογική
Κρεμούσε τους λωτούς της στα κλαδιά
ανέπαφο το δέντρο να στολίζουν
Οπωρινές ανάσες έπνεε δίχως 
να ξεδιαλύνει τις σκιές 
που συνωθούνταν απάνθρωπα
χωρίς παράθυρα και ατραπούς.
Περίεργη λύπη χωρίς νοήματα
έδινε καθημερινά  βραβεία στην ατολμία μου
καίγοντας τα χαρτιά που είχα διακριθεί

Και ναι.....
Επαιτούσα στο μελαγχολικό σύννεφο της βροχής
τα λίγα δάκρυα να με δροσίσουν
Μα το νερό έτρεχε
Ο χρόνος έφευγε.....
Θριαμβικά εκκολάπτονταν η ετυμηγορία 
Tύχη τ’ ανθρώπινα ανορθεί και τύχη καταρρέει!

Κανείς δεν ξέρει πότε με θυμήθηκε.



«Όσα γράφονται σήμερα»                            ΣυνΠοιείν

Ισως......όταν το φεγγάρι έλαμψε ήλιος
και η νύχτα μάτι γαλανό
το άστρο μου φώτισε
όταν ξεφύλλισε σκονισμένα βιβλία
στις αποθήκες του νου.

Φύτεψε τα πόδια κολώνες να κρατήσουν το στερέωμα
Δεν παίχτηκαν στα ζάρια τα θεμέλια
Αργά, αργά........ 
το κοκκόρι που σφάξανε στα εγκαίνια,
έκρωξε.

Έπρεπε να ξυπνήσω
Να βαπτίσω τα βλέφαρα
στο νερό της ελπίδας,
κι’ απ’ εκεί στο ποτάμι
παρασύροντας 
την ειμαρμένη
Εκείνο το σούρουπο
έπρεπε να πεθάνει

 
Είναι τόσοι άνθρωποι
απ’ τα γύρω παράθυρα
που θα τρέξουν πίσω μου 
να στεφανώσουν τη λογική...

Το  ποίημα  «Ποίηση»  απέσπασε  Α΄Βραβείο  στον  Πανελλήνιο  διαγωνισμό  Ποίησης
«Γιάννης Φάτσης» του Πανεπιστημίου Θεσσαλίας το 2007. Τα ποιήματα ανήκουν στην
ποιητική συλλογή «...κατά δύναμιν» από τις εκδόσεις  Δωδώνη η οποία απέσπασε Α΄
Βραβείο από την UNESCO στα Σικελιανά 2011.



«Όσα γράφονται σήμερα»                            ΣυνΠοιείν

       ΕΛΕΝΗ ΑΡΤΕΜΙΟΥ ΦΩΤΙΑΔΟΥ

  
Κατάγεται  από  την   Αμμόχωστο  και  είναι  Επιθεωρήτρια  Δημοτικής
Εκπαίδευσης  με  μεταπτυχιακές  σπουδές  στον  κλάδο  της  Εκπαιδευτικής
Διοίκησης. Kατέχει επίσης τον τίτλο “Master of Arts in Literature “  και είναι
υποψήφια διδάκτορας Πολιτικής  Φιλοσοφίας  του Πανεπιστημίου Κύπρου.
Ασχολείται  με τη λογοτεχνία καθώς και με το  ραδιοφωνικό και τηλεοπτικό
σενάριο.   ‘  Εχει  εκδώσει  συνολικά  18  βιβλία,  9  βιβλία  για  παιδιά,  μία
συλλογή διηγημάτων και oχτώ  ποιητικές συλλογές.  Δύο από τα παιδικά της
βιβλία  έχουν  τιμηθεί  με  το  Κρατικό  Βραβείο  Παιδικής  Λογοτεχνίας.
Ποιήματα και διηγήματά της έχουν βραβευτεί σε διάφορους πανελλήνιους
διαγωνισμούς.  Η  ποιητική  της  σύνθεση  «  Αλεξ-ήνεμος»  απέσπασε  το
Βραβείο Κώστα Μόντη από το Ινστιτούτο Πολιτισμού Κύπρου. Η ποιητική
της  συλλογή  «  Κατεπείγον»  ήταν  στη  βραχεία  λίστα  των  Κρατικών
Βραβείων Ποίησης για εκδόσεις του 2011. Η τελευταία ποιητική συλλογή
της με  τίτλο « Φωνήεντα σε περίπτερο» έχει κυκλοφορήσει  το 2016  στην
Αθήνα  από τις  Εκδόσεις  Μανδραγόρας.  Αρκετά ποιήματα και διηγήματά
της έχουν συμπεριληφθεί σε ανθολογίες  ή έχουν δημοσιευτεί σε διάφορους
λογοτεχνικούς ιστότοπους.  Ποιήματά της έχουν μεταφραστεί στα αγγλικά,
γαλλικά και ιταλικά.  Ασχολείται επίσης με τη θεατρική γραφή και έργα της
έχουν ανεβαστεί από επαγγελματικές σκηνές της Κύπρου και της Ελλάδας. 



«Όσα γράφονται σήμερα»                            ΣυνΠοιείν

ΦΩΝΗΕΝΤΑ ΣΕ ΠΕΡΙΠΤΕΡΟ 

Πρωί πρωί 
να καρφιτσώνω τη σκέψη στο περίπτερο 
Κι εσύ 
περαστική ευκαιρία 
να σταματάς με περιέργεια 
μπροστά στους πηχυαίους τίτλους μου 
Δεν είναι μόνο τα γράμματα πιο μαύρα 
πιο έντονα 
μα και τα μάτια τους 
εκείνα τα μεγάλα αμυγδαλωτά φωνήεντα 
που πέσανε σε έναν γκρεμό χωρίς αντίλαλο 
και από τότε 
βλέπουν συνέχεια εντός μου

Ρίξε μου μια αγάπη
να ανέβω

Από την ποιητική συλλογή « Φωνήεντα σε περίπτερο»
Εκδόσεις Μανδραγόρας, Αθήνα 2016 



«Όσα γράφονται σήμερα»                            ΣυνΠοιείν

ΤΕΛΕΥΤΑΙΑ ΣΗΜΑΙΑ 

Λένε πως οι παλιές ιστορίες 
–σαν ξεχαστούν– 
νεράιδες γίνονται 
και ταξιδεύουν απαρηγόρητες στους κήπους τις νύχτες 
Άλλοτε πάλι ντύνονται αειθαλείς θλίψεις
να μουρμουρίσουν το παράπονό τους 
αργά το σούρουπο 
την ώρα που η τελευταία σημαία της μέρας 
υποστέλλεται στο σκοτάδι 
κάποτε σαν προσκλητήριο 
άλλοτε σαν σιωπητήριο 
Ή σαν παράδοση 
μιας άγνωστής μας μάχης

Από την ποιητική συλλογή « Φωνήεντα σε περίπτερο»
Εκδόσεις Μανδραγόρας, Αθήνα 2016



«Όσα γράφονται σήμερα»                            ΣυνΠοιείν

ΤΟ ΠΕΠΛΟ ΤΗΣ ΚΑΛΥΨΟΥΣ 

Λάμνουμε αδιάκοπα στους δρόμους μας 
επιστρέφοντας στη νύφη Καλυψώ 
Το πέπλο της σκεπάζει κάθε βράδυ 
τα γυμνά μας χρόνια
Απουσίες-μαχαίρια 
ορδές ειρηνικές 
ακρωτηριάζουν το βλέμμα μας 
Ύστερα 
άδειοι βολβοί μας οδηγούν 
εκεί που πάει η μυρωδιά του πόνου μας 
Σειρά μετά έχουν τα άκρα 
με τις επίφοβες απολήξεις 
στις πιθανότητες μιας αγκαλιάς 
Mα όταν τα χέρια μείνουν μόνο με τα άκρα τους
και ο καρπός μοιάζει αγίνωτος 
το μπράτσο αποξηραμένη προέκταση σώματος
τότε δουλεύει ο παλμός του αίματος 
Κόκκινα αόρατα χέρια
ξεκινάν από τις φλέβες 
να στάξουνε ζωή σε κάθε αφή 
Τα δάχτυλά σου, ξέρεις 
γίνονται από κύτταρα του πόνου μου 
Αν με αγγίξεις 
θα αναγνωρίσεις την οικειότητα της θλίψης

Από την ποιητική συλλογή « Φωνήεντα σε περίπτερο»
Εκδόσεις Μανδραγόρας, Αθήνα 2016



«Όσα γράφονται σήμερα»                            ΣυνΠοιείν

ΣΗΜΕΙΩΜΑΤΑ ΕΠΑΝΩ ΣΤΟ ΨΥΓΕΙΟ

Υπάρχει πάντα μια αμηχανία 
ανάμεσα στα βλέμματά μας 
όταν αντίλαλοι συναντιούνται 
στη μάχη της γκρίζας μέρας μας 

Ύστερα
ένα σπαθί με πέρλες σπάνιες στολισμένο 
παλιά κληρονομιά 
περνάει και κόβει
τους δρόμους και τα μονοπάτια μας 

Η γλώσσα άγρια χτυπημένη 
βουβή συμπαραστέκεται 
Αιμορραγεί με το γαλάζιο αίμα 
τραυματισμένου ουρανού
 
Μας δένουνε τα λόγια
οι σιωπές των άλλων 
Τα βλέμματα που περίεργα κινούνται γύρω μας
σαν ταχύπλοα σε απαγορευμένη περιοχή  
διαμελίζοντας απροσδόκητα 
του έρωτα τα λιοκαμένα δέρματα 

Καλύτερα τώρα 
που γράφουμε μικρά σημειώματα αγάπης 
που τα αφήνουμε να κρυώνουν επάνω στο ψυγείο 
μέχρι να μπορούμε να τα καταναλώσουμε 
χωρίς τον φόβο εσωτερικού εγκαύματος

Από την ποιητική συλλογή  « Φωνήεντα σε περίπτερο»
Εκδόσεις Μανδραγόρας, Αθήνα 2016 



«Όσα γράφονται σήμερα»                            ΣυνΠοιείν

         

          Αγνή Χαραλάμπους

Η Αγνή Χαραλάμπους γεννήθηκε στην Πάφο της Κύπρου. Σπούδασε
φιλολογία στη Φιλοσοφική Σχολή του Εθνικού και Καποδιστριακού
Πανεπιστημίου Αθηνών. Φοίτησε επίσης σε Σχολή Δημοσιογραφίας. 
Εκτός από τη διδασκαλία ως φιλόλογος, ασχολείται με δημοσιεύσεις
άρθρων  και  ρεπορτάζ  σε  εφημερίδες  και  περιοδικά  καθώς  και  με
ραδιοφωνικές εκπομπές. Η επαφή της με τους μαθητές την ώθησε ν’
ασχοληθεί  με  τη  νεανική  λογοτεχνία.  Έχει  εκδώσει  έξι  βιβλία  για
εφήβους. Πρόσφατα τιμήθηκε από τον Κυπριακό Σύνδεσμο Παιδικής-
Νεανικής Λογοτεχνίας για την προσφορά της στη νεανική λογοτεχνία.
Ασχολείται  επίσης  με  επιμέλειες  και  παρουσιάσεις  βιβλίων.  ΄Εχει
εκδώσει τα πιο κάτω βιβλία:  1. Η  άλλη  αδερφή  (1997),  νεανικό
μυθιστόρημα. Α΄ βραβείο Κυπριακού Συνδέσμου Παιδικού - Νεανικού Βιβλίου.
Εκδόσεις ΠΑΡΑΤΗΡΗΤΗΣ, Θεσσαλονίκη, (β΄ έκδοση 2002, γ΄ έκδοση 2004 και
δ΄ έκδοση 2006). 2. Στα χρώματα της ίριδας (2000), διηγήματα για εφήβους.
Εκδόσεις  Ι.Κ.Ι  PRTSS.  (β΄  έκδοση  2001,  γ΄  έκδοση  2002)  3.Η  κόρη  της
αστραπής  (2002),  νεανικό  μυθιστόρημα.   Α΄  Βραβείο  Κυπριακού Συνδέσμου
Παιδικού – Νεανικού Βιβλίου.   Εκδόσεις  Επιφανίου. 4. Στο  λόφο  των
αστεριών (2004), νεανικό μυθιστόρημα. Εκδόσεις Επιφανίου. 5. Άρωμα
αγάπης, 2006, διηγήματα για νέους. Εκδόσεις Power Publishing (β΄ έκδοση 2007, γ΄
έκδοση 2010) 6. Ανεμοθύελλα,  2011,  νεανικό  μυθιστόρημα.   Εκδόσεις
Επιφανίου. Εκτός από τα πιο πάνω βιβλία της, αρκετά άλλα έργα της διακρίθηκαν σε
Πανελλήνιους,  Παγκύπριους  και  παγκόσμιους   λογοτεχνικούς  διαγωνισμούς:  Τα



«Όσα γράφονται σήμερα»                            ΣυνΠοιείν

εξής διηγήματα: • “Δεν  υπάρχουν  σύνορα»,  έχει  βραβευτεί  σε  Πανελλήνιο
διαγωνισμό και περιλαμβάνεται στο βιβλίο “Δεν Ξεχνώ ”, το οποίο έχει εκδοθεί από
το Σύνδεσμο Φιλίας Ελλάς-Κύπρος και κυκλοφορεί σε όλα τα σχολεία της Ελλάδας. •

«Όταν  πέσανε  οι  φράχτες»,  έχει  βραβευτεί  από  την  Επιτροπή  Προστασίας
Νοητικά Καθυστερημένων Ατόμων Κύπρου και συμπεριλήφθηκε στο βιβλίο με τίτλο
«Όλοι διαφορετικοί όλοι ίσοι». • “Ματωμένο  πουκάμισο”,   έχει  βραβευτεί  από  το
Συμβούλιο Ιστορικής Μνήμης Αγώνα ΕΟΚΑ 1955-59 και συμπεριλήφθηκε στο βιβλίο
με τίτλο «Διηγήματα για τον αγώνα 1955-59», που έχει  εκδοθεί  από το Υπουργείο
Παιδείας  και  Πολιτισμού.  Το  διήγημα  αυτό  έχει  δραματοποιηθεί  και  ανέβηκε
πρόσφατα στη σκηνή. «Κοντά  στο  σούρουπο»,  έχει  συμπεριληφθεί  το  2002  στο
βιβλίο της UNICEF «Τα χαμόγελα του ουράνιου τόξου», του οποίου η ίδια έκανε και
τη φιλολογική επιμέλεια. 
• «Έσμιγε  ο  άνθρωπος  με  τον  άνθρωπο»,  έχει  βραβευτεί  πρόσφατα  σε
Πανελλήνιο λογοτεχνικό διαγωνισμό από τον Σύνδεσμο Φιλίας Ελλάς-Κύπρος με θέμα
«Το κυπριακό όραμα».
• Αποσπάσματα από τα δυο βραβευμένα βιβλία της για εφήβους περιλαμβάνονται
στο Ανθολόγιο με τίτλο «Λογοτεχνικό Ηλιοτρόπιο», που έχει εκδοθεί το 2002 από τον
Κυπριακό Σύνδεσμο Παιδικού-Νεανικού Βιβλίου, περιλαμβάνει έργα 28 βραβευμένων
Κυπρίων συγγραφέων παιδικής-νεανικής λογοτεχνίας. 
• Τα διηγήματά της: «Ένα αστέρι πέφτει» και «στα χρώματα της ίριδας» έχουν
περιληφθεί  σε  βιβλίο,  που  εκδόθηκε  πρόσφατα  με  τίτλο:  Λογοτεχνία  και  Ειρηνική
Συνύπαρξη»  (Ανθολογία  κυπριακού  διηγήματος  για  παιδιά  και  νέους),  το  οποίο
διδάσκεται στα σχολεία δημοτικής και μέσης εκπαίδευσης.
• Το  διήγημά  της  «Θάνατος  στ’  αδέσποτα  σκυλιά»  έχει  βραβευτεί  από  το
Φιλοζωικό Σύλλογο Φθιώτιδας στον 3ο Διεθνή Λογοτεχνικό Διαγωνισμό Φιλοζωίας
τον Οκτώβριο του 2013.
• Το  διήγημά  της  «Εύκολο  κέρδος»  έχει  βραβευτεί  στον  Β΄  Πανελλήνιο
Διαγωνισμό Ποίησης και Διηγήματος που διοργάνωσε η Βιβλιοθήκη «Κοραής» Χίου
το Σεπτέμβριο του 2014.
• Το διήγημά της «Άσε τη ζωή ν’ αποφασίσει» έχει βραβευτεί με Α΄ Βραβείο στον
Ε΄ Παγκόσμιο Λογοτεχνικό Διαγωνισμό Διηγήματος, που οργάνωσε ο ΕΠΟΚ Ελλάδος
τον Νοέμβριο του 2014. Στον ίδιο διαγωνισμό βραβεύτηκε και το ποίημά της «Μια
βόλτα στ’ όνειρο» .

Ιστοσελίδα: www.agnicharalambous.com

http://www.agnicharalambous.com/


«Όσα γράφονται σήμερα»                            ΣυνΠοιείν

Ρωγμές ψυχής

Δυο πράγματα φέρνουν κοντά μου τη γιαγιά Χαρίκλεια και κατ’
επέκταση την προγιαγιά μου τη Μαργή... Όχι πως δεν έρχονται από
μόνες τους συνεχώς στη σκέψη μου, αλλά να, κάθε που σφίγγω στη
χούφτα  μου  το  χρυσό  κωσταντινάτο  που  μου  χάρισε  η  γιαγιά
Χαρίκλεια,  νιώθω  την  αύρα  της  να  πλανιέται  γύρω...  Κι  όταν
ανοίγω τη χούφτα μου να το περιεργαστώ, ακούω τα βήματά της
τσουκ... τσουκ... να έρχεται κοντά μου, τόσο κοντά μου που σχεδόν
με καίει η ανάσα της:
«Πολύ μεγάλη η αξία του, κορίτσι μου, όχι που είναι από χρυσάφι
εικοσιτεσσάρων καρατίων, αλλά που έχει την εικόνα του βασιλιά
και τη χρονολογία 505 μ.Χ. Να! οι αριθμοί βλέπεις;
Μη  σου  πω  για  την  άλλη  αξία  του,  τη  συναισθηματική.  Το
κουβαλούσε η μάνα  μου, η Μαργή δεκάχρονο κοριτσάκι, μαζί με
τ’ άλλα κοσμήματα μέσα στη φόδρα του σακακιού του μπαμπά της,
το οποίο φορούσε στον μεγάλο χαλασμό της Σμύρνης το ΄22 κι όλο
ρωτούσε:
‘‘Μαμά! γιατί φοράω τα ρούχα του μπαμπά; Μου πέφτουνε μεγάλα,
όσο κι αν προσπάθησες να τα συμμαζέψεις με τις παραμάνες...
Γιατί  μου  έκρυψες τα  μαλλιά  μου  με  την  τραγιάσκα του  μπαμπά;
Είναι τόσο μεγάλη που μου κρύβει τα μάτια...
Μαμά! γιατί μου μούντζωσες το πρόσωπο με τις στάχτες;”
Εκείνη δεν απαντούσε, μόνο έτρεχε αλαφιασμένη... Μπορεί και να
μην άκουγε τη φωνούλα της, που πνιγόταν μέσα στις κραυγές και
τα ουρλιαχτά του κόσμου.»



«Όσα γράφονται σήμερα»                            ΣυνΠοιείν

Εκτός απ’ το πολύτιμο κωσταντινάτο, που έχω από την προγιαγιά
μου,  τη  Μαργή,  είναι  και  κάτι  άλλο...  Είναι  ένα  κάδρο  με
κεντημένη μια φράση. Το είχε θυμάμαι  η γιαγιά Χαρίκλεια στον
τοίχο  απέναντι  από την είσοδο.  Μια μέρα το  ξεκρέμασε  κι  έτσι
αναπάντεχα μου είπε:
«Θέλω να σου χαρίσω αυτό το κάδρο, το κέντησε η μάνα μου με τα
χεράκια της! Ήταν μόλις  πρωτοήρθανε στην Κύπρο. Θαρρώ πως
εμένα δεν μου χρειάζεται πια. Εσύ ίσως το χρειαστείς...  Να έχεις
πάντα στο νου σου τα λόγια που γράφει.»
Η κορνίζα γύρω-γύρω έχει ξεθωριάσει πια, όμως τα χρώματα των
λουλουδιών,  που  είναι  κεντημένα  πάνω  στο  βαμβακερό,  λευκό
ύφασμα,  παραμένουν αναλλοίωτα,  ανεξίτηλα,  έτσι  ακριβώς όπως
παραμένει στη μνήμη μου η γιαγιά Χαρίκλεια και η προγιαγιά μου
η Μαργή. 
Τα χρωματιστά, κεντημένα λουλούδια πλαισιώνουν μια φράση, που
βρίσκεται στο κέντρο και που λέει:
 « Μάθε να φυτεύεις λουλούδια στις ρωγμές της ψυχής σου...»
Καλλιγραφικά,  λοξά γράμματα σε πράσινο χρώμα, κεντημένα με
προσεγμένη ριζοβελονιά. 
Διαβάζοντας σήμερα τη φράση:
«Μάθε  να  φυτεύεις  λουλούδια  στις  ρωγμές  της  ψυχής  σου»,
σκέφτομαι πως οι δυο γιαγιάδες μου: η γιαγιά Μαργή και η γιαγιά
Χαρίκλεια κρατήθηκαν και πάλεψαν στη ζωή, κάνοντας πράξη τα
λόγια αυτής της φράσης. Δεν άφησαν ποτέ ανοιχτές τις ρωγμές της
ψυχής τους να αιμορραγούν.
Θυμάμαι που η γιαγιά Χαρίκλεια, μου έλεγε χαρακτηριστικά:
«Προσπαθώ  να  φυτεύω  λουλούδια  στις  πληγές  μου...  Ωστόσο
μερικές  παραμένουν  ανοιχτές.  Τότε  ανοίγω  την  ψυχή  μου  στον
Ήλιο της άνοιξης και προσκαλώ τα χελιδόνια. Πάντα  έρχονται και
χτίζουν τις φωλιές τους εδώ... υπάρχουν πολλές ρωγμές...»



«Όσα γράφονται σήμερα»                            ΣυνΠοιείν

Αχ! καλή μου γιαγιά, τα χελιδόνια φεύγουν σαν έρθει ο χιονιάς, και
τα λουλούδια ξηραίνονται κι αυτά από την παγωνιά.
Και τότε ερχόταν ο εφιάλτης!
Μας βομβαρδίζουν... !  Προφυλαχτείτε!
Φωτιά! ... φωτιά!... τρέξτε... τρέξτε γρήγορα!... Φωτιάαα!
Αυτός! ... Αυτός εκεί με το όπλο! Με σημαδεύει... έρχεται κοντά
μου... έρχεται... μου ξεσκίζει τα ρούχα... Βοήθεια!... βοήθειαααα! 

«Γιαγιά μου, σύνελθε! Βρίσκεσαι ασφαλής στο σπίτι σου... Τίποτε
δεν συμβαίνει»
Μα εκείνη δεν άκουγε.
Ο ιδρώτας  κυλούσε  από το  μέτωπό  της,  αυλάκωνε  τα  μάγουλα,
έσμιγε με τα δάκρυα και παραμόρφωνε το πρόσωπο, που εσυσπάτο
από τον τρόμο. Έσφιγγε τις γροθιές κι έτρεμε ολόκληρη! Τα μάτια
της,  γεμάτα  φρίκη,  κοιτούσαν  κάπου  πολύ  μακριά...  Τα  χείλη
σφιγμένα, άνοιγαν μόνο για να ελευθερώσουν τις λέξεις.
“Έρχονται!  Τρέξτε...  τρέξτεεε...  Θα  μας  σκοτώσουν  όλους!
Βοήθεια!  Βοήθειααα!  Πάλι αυτός με το όπλο... κι άλλοι πολλοί...
έρχονται... με παίρνουν... Πονάω!  Πονάωωω! ” 
Εκείνες τις στιγμές που η γιαγιά Χαρίκλεια χανόταν μες στο χάος
της καταστροφής, που έφερε στην Κύπρο η τουρκική εισβολή του
1974  και  ζούσε  λεπτό  προς  λεπτό  τα  φρικτά  γεγονότα  που
σημάδεψαν  την  αθώα  παιδική  της  ψυχούλα,  εγώ  την
παρακολουθούσα κι έφερνα στη μνήμη μου τις ιστορίες που μου
διηγούνταν  όταν  ήταν  ήρεμη  και  δεν  βασανίζονταν  από  τους
εφιάλτες. 
«Ήμασταν μόνοι στο σπίτι μαζί με τη μάνα. Ο πατέρας μας πήγε να
πολεμήσει  τους  Τούρκους!  Να τους  διώξει...  έτσι  πίστευε,  όπως
πίστεψαν  και  πολλοί  άλλοι  που χάθηκαν...  Ξαφνικά  ακούστηκαν
πυροβολισμοί,  Τούρκοι  στρατιώτες,  φωνές...  δεν κατάλαβα καλά.



«Όσα γράφονται σήμερα»                            ΣυνΠοιείν

Έσπασαν την πόρτα, μπήκαν μέσα...  Ήταν έξι – επτά, δεν ξέρω.
Τρομάξαμε  πολύ  και  κρυφτήκαμε  κάτω  από  τα  κρεβάτια.  Εγώ
ήμουν δώδεκα χρονών, η αδερφή μου δέκα και ο αδερφός μου επτά.
Είδα κάποιον άγριο, Τούρκο στρατιώτη ν’ αρπάζει τη μάνα και να
τη ρίχνει  κάτω...  Δεν μπορούσα να διακρίνω καλά τι  της  έκανε,
αλλά άκουγα τα ουρλιαχτά της. Ο μικρός μου αδερφός βγήκε από
την  κρύπτη  του,  για  να  πάει  κοντά  στη  μάνα  που  πονούσε...
Άκουσα έναν πυροβολισμό και είδα τον αδερφό μου να σωριάζεται
κάτω γεμάτος αίματα... Άφησαν τη μάνα και κοιτούσαν κάτω από
τα κρεβάτια για να μας βρουν...  Ένας με μούσια,  πολύ άσχημος
έσυρε  την  αδερφή  μου  με  το  όπλο  από  το  κάτω  μέρος  του
κρεβατιού...  Την ώρα που όρμησαν όλοι πάνω στην αδερφή μου,
βρήκα την ευκαιρία και βγήκα... Έτρεξα για βοήθεια στο διπλανό
σπίτι.  Ήταν  άδειο,  είδα  κόσμο  που  έτρεχε  να  σωθεί,  άκουγα
κραυγές,  πυροβολισμούς,  βουητό  αεροπλάνων,  βόμβες,
ουρλιαχτά...
Κάποιο χέρι με άρπαξε,  μια γνώριμη φωνή είπε: “Πού πηγαίνεις
παιδί μου, θα σε σκοτώσουν, έλα μαζί μας να σωθείς». Του είπα
πως χρειαζόμαστε βοήθεια, τον παρακάλεσα να τρέξει να βοηθήσει
τη μάνα, την αδερφή μου, τον αδερφό μου...»
“ Σοφίαααα... Χριστάκηηηηη... μάμαααα...»
»Τρέχοντας  προς το σπίτι  μου,  μια βόμβα έσκασε πλάι μου, ένα
κομμάτι σαν φωτιά έπεσε πάνω στο μπράτσο μου... Να! δες, παιδί
μου το σημάδι!
Έτρεχα... έτρεχα να βρω βοήθεια, να σώσω τους δικούς μου, όμως
ο  κόσμος  όλο  και  λιγόστευε...  Όλοι  έφευγαν.  Μου  φάνηκε  πως
άκουσα  τα  ουρλιαχτά  της  Σοφίας,  της  αδερφής  μου...  Κάποιος
Τούρκος στρατιώτης μου έκοψε το δρόμο με το όπλο, μ’ έριξε κάτω
και...»



«Όσα γράφονται σήμερα»                            ΣυνΠοιείν

“Βοήθεια!   Βοήθειααα!   Όχιιιι!...   Όχιιιιι!....  Μη!....
Πονάωωω!”» Όλα έσβησαν από τα μάτια μου...

Άκουσα μια γυναικεία φωνή να μιλά σαν σε όνειρο, ερχόταν από
πολύ μακριά. Έλεγε πως το κορίτσι χρειάζεται ιατρική περίθαλψη...
είναι  πληγωμένο...  και  βιασμένο...  Μιλούσε  για  μένα;  Δεν
μπορούσα να καταλάβω, ούτε ήξερα τι σημαίνει η τελευταία λέξη...
Γυναίκες  σπρώχνανε...  παιδιά  κλαίγανε...  γριές  λιποθυμούσανε...
Βόμβες σκάγανε, αεροπλάνα ουρλιάζανε... Τα μάτια μου έκλειναν,
βυθιζόμουν... βυθιζόμουν...
»Βρέθηκα  σ’  ένα  λεωφορείο,  που  είπανε  πως  πήγαινε  στη
Λευκωσία...  Ο  κόσμος  πολύς,  ο  ένας  πάνω  στον  άλλον...  Μια
γυναίκα ξέσκισε το ματωμένο φουστάνι μου, έδεσε με το κουρελάκι
το τραυματισμένο μου μπράτσο...  Πονούσα...  Όχι στο μπράτσο...
Κοίταξα  τα  πόδια  μου,  αίματα  τρέχανε...  Ύστερα  δε  θυμάμαι
τίποτε.
Ένιωσα  μια  ζεστασιά  και  ξύπνησα  στην  αγκαλιά  κάποιας
γυναίκας...»
“Μαμά!... πού είναι η μαμά μου;... Πονάωωω!... μαμά πού είσαι; ”
»Αργότερα έμαθα πως η μάνα μου βρισκόταν με την αδερφή μου,
σε  μια  κλινική,  για  περίθαλψη.  Ο αδερφός  μου  σκοτώθηκε  από
τουρκική  σφαίρα. Και ήταν μόνο επτά χρονών...  Ο πατέρας μου
αγνοείται ακόμα...
Κάποια στιγμή το μυαλό μου επιστρέφει  από τις αναμνήσεις της
εξηντάχρονης γιαγιάς Χαρίκλειας και σταματά στην ογδοντάχρονη
προγιαγιά μου, τη Μαργή.
Στέκεται  μπροστά  στο  ανοιχτό  παράθυρο  και  κοιτάζει  έξω...  Ο
αέρας  φέρνει  τη  μυρωδιά  του  καμένου  χόρτου  κι  εκείνη  την
μπερδεύει με τη μυρωδιά της φωτιάς της μεγάλης καταστροφής του
1922 στην πατρίδα της τη Σμύρνη.



«Όσα γράφονται σήμερα»                            ΣυνΠοιείν

Γίνεται πάλι η δεκάχρονη Μαργή και το κορμί της τραντάζεται από
τους λυγμούς.
“Φωτιά!... Φωτιάααα!... Μαμά!... Πού είσαι; Πονάωωω...”
«Στα  δώδεκα  μου  χρόνια  βρέθηκα  μαζί  με  τη  μάνα  μου  και  τ’
αδέρφια  μου  στην  Κύπρο.  Δυο  χρόνια  είχαν  περάσει  από  την
καταστροφή της  Σμύρνης.   Η Κύπρος,  μια μεγάλη αγκαλιά,  μας
δέχτηκε... Ήταν εκείνη η αγκαλιά της Μάνας που κρατάει τρυφερά
τα παιδιά της, τα πονάει, τα φροντίζει και τα προστατεύει.
Βρήκαμε στην αρχή μια οικογένεια που άνοιξε το σπίτι της και μας
φιλοξένησε.  Ήμασταν  η  μάνα,  εγώ  και  τα  έξι  αδερφάκια  μου.
Μικρά σπουργίτια που τρέμαμε απ’ την παγωνιά...  Μια παγωνιά
που έβγαινε από μέσα μας και απλωνότανε γύρω μας.
Η  κυρία  Αντρούλα  άνοιξε  τις  πελώριες  φτερούγες  της  και  μας
έκλεισε μέσα για να ζεσταθούμε. Είχε επτά παιδιά δικά της κι άλλα
επτά εμείς. Γίναμε δεκατέσσερα. Χήρα κι αυτή σαν τη μάνα μας.
“Ο Θεός θα βοηθήσει”, έλεγε κι έκανε το σταυρό της.
»Μέχρι να βρει δουλειά η μάνα και να νοικιάσουμε μια κάμαρη
πέρασαν δεκαπέντε μήνες.
Δεν  μας  έλειψε  τίποτε  στο  σπίτι  εκείνης  της  γυναίκας,  που  τη
φωνάζαμε όλοι  «μαμά».  Καμιά φορά έδινε λιγότερο φαγητό στα
παιδιά της, για να χορτάσουμε εμείς τα προσφυγόπουλα, όπως μας
αποκαλούσαν».
Η γιαγιά Μαργή, σαν τέλειωνε τη διήγηση, έπαιρνε στα χέρια μια
κιτρινισμένη φωτογραφία όπου απεικονίζονταν οι δυο μανάδες και
τα  δεκατέσσερα  παιδιά.  Μου έδειχνε  πρώτα τον  εαυτό  της  (ένα
κοκαλιάρικο κοριτσάκι) και απαριθμούσε ένα- ένα τ’ αδέρφια της.
Να εδώ είναι ο Χριστόδουλος!  Για κοίτα την Ευφημία μας! Εδώ
είναι ο Χαράλαμπος...  Ύστερα το χέρι της σταματούσε στη μια απ’
τις  δυο μανάδες.   Χάιδευε  τη  μορφή της  κυρίας  Αντρούλας  και



«Όσα γράφονται σήμερα»                            ΣυνΠοιείν

ψιθύριζε: “Ο Θεός ας αναπάψει την ψυχούλα της, που ξεχείλιζε από
αγάπη”.
Κι εγώ, βλέποντας τα παιδιά στη φωτογραφία, δεκατέσσερα στον
αριθμό, όλα αδυνατισμένα, ταλαιπωρημένα, θλιμμένα, θυμόμουνα
το ποίημα του Νικηφόρου Βρεττάκου: “Τα δεκατέσσερα παιδιά”.
                 
  ...Κι έβλεπες πως άνοιγε τάχα μια πόρτα στον ύπνο σου.
                   Πως μπαίναν τα δεκατέσσερα παιδιά λυπημένα.
                    Τα μάτια τους θύμιζαν σταγόνες σε τζάμια:
                   « Έλεος! Έλεος! Έλεος!...»
                   Τα ζύγιαζες με το βλέμμα σου σα να ’θελες
                   να τους κόψεις την ευτυχία στα μέτρα τους,
                   ενώ η άρπα συνέχιζεν απαλά μες στον ύπνο σου:
                  «Ό,τι θέλει κανείς μπορεί να φτιάξει με την αγάπη.»...

Και η γιαγιά Μαργή, που μάντευε πάντα τη σκέψη μου συνέχιζε:
«Έραβε  με  τα  δυο  της  χέρια  η  κυρία  Αντρούλα  δεκατέσσερις
φορεσιές... Ζύμωνε με τα δυο της χέρια δεκατέσσερα χριστόψωμα...
Ωστόσο της περίσσευαν πάντα δεκατέσσερις αγκαλιές! 
Εγώ κεντούσα. Η μάνα ήτανε από τις καλύτερες κεντήστρες στη
Σμύρνη και μ’ έμαθε την τέχνη του κεντήματος.  Εκείνη δούλευε
πλύστρα σε διάφορα σπίτια, επειδή ήθελε χρόνο το κέντημα, όπως
έλεγε. Έτσι ανέλαβα εγώ αυτή τη δουλειά. Όλη μέρα στόλιζα με το
βελόνι τραπεζομάντιλα, πετσέτες, σεντόνια, μαξιλαροθήκες και ό,τι
άλλο χρειαζόταν μια κοπέλα για την προίκα της. Κεντούσα επίσης
“Καλημέρες” με λουλούδια και φράσεις σαν κι αυτήν... »
Σφίγγω με συγκίνηση στην αγκαλιά μου το κάδρο με την κεντημένη
φράση της γιαγιάς Μαργής: 
« Μάθε να φυτεύεις λουλούδια στις ρωγμές της ψυχής σου...»
Τη βλέπω ολοζώντανη μπροστά μου.



«Όσα γράφονται σήμερα»                            ΣυνΠοιείν

Ακούω τα βήματά της... τσουκ... τσουκ... Πλησιάζει, με αγκαλιάζει:
 «Κλείσε το παράθυρο γιαβρί μ’, έρχεται βροχή!»
Η γιαγιά  Χαρίκλεια  και  η  προγιαγιά  Μαργή μπερδεύονται  στη  σκέψη
μου.  Η μια  πρόσφυγας  από την  Κερύνεια,  η  άλλη  πρόσφυγας  από τη
Σμύρνη...
Πάλι βρέχει!  Μια αστραπή και ξαφνικά η δυνατή βροχή ακούγεται στα
κεραμίδια του σπιτιού. Η γιαγιά Χαρίκλεια προχωρεί προς το παράθυρο.
Χοντρές στάλες χτυπούν με μανία το τζάμι.
«Αυτές οι βροχές είναι διαμάντια για τους χωρικούς!...
Θυμάμαι,  παιδί  μου,  πόσο  έλαμπε  το  διαμάντι  στο  δαχτυλίδι  της
προγιαγιάς  σου...  Ήταν  το  μόνο  που  κράτησε...  μαζί  μ’  ένα
κωσταντινάτο!»
Έτσι ήταν η γιαγιά Χαρίκλεια! Μια λέξη μόνο αρκούσε για να κάνει τη
σκέψη της να πετάξει από το ένα θέμα στο άλλο...
Τώρα παρακολουθεί με προσοχή τη βροχή.
«Για  κοίτα,  κορίτσι  μου,  τις  στάλες  που χτυπούν  στο  τζάμι,  μοιάζουν
θαρρείς με πολύτιμα πετράδια...» 
Απλώνει το χέρι και το ακουμπά στο τζάμι.
«Δες πόση λάμψη έχουν αυτά τα διαμάντια! »
Καθώς  ακουμπά  το  χέρι  στο  τζάμι  και  χαϊδεύει  τις  χοντρές  στάλες,
μοιάζει ν’ ανοίγει την ψυχή της στη βροχή, έτσι ακριβώς όπως την άνοιγε
στον Ήλιο της άνοιξης...
Και  ξαφνικά  το  πρόσωπο  της  γιαγιάς  αλλάζει  έκφραση.  Δεν  μοιάζει
χαραγμένο  απ’  τον  πόνο,  δεν  είναι  λυπημένο,  ούτε  θλιμμένο...  είναι
γαλήνιο, ήρεμο, και το φωτίζει μια περίεργη λάμψη!
Αυτές οι στάλες της βροχής είναι λυτρωτικές.
Θαρρείς μπαίνουν μέσα της, κυλάνε στις ρωγμές και τις ξεπλένουν, τις
καθαρίζουν...
Είναι το ξέβγαλμα του πόνου της ψυχής της!

Σημ. Το διήγημα «Ρωγμές ψυχής» προέρχεται από δύο αληθινές ιστορίες.



«Όσα γράφονται σήμερα»                            ΣυνΠοιείν

      Μαρία Χρονιάρη

Η Μαρία Χρονιάρη γεννήθηκε στην Αθήνα και κατάγεται
από τα Ανώγεια της Κρήτης. Σπούδασε τηλεόραση, έκανε
σεμινάρια σκηνοθεσίας και εργάστηκε ως οπερατέρ.
Έχει  εκδώσει  τις  ποιητικές  συλλογές  «Εκεί  που αλλάζω
ζωές» (εκδ.  Απόπειρα,  2010,  β'  έκδοση 2014),  «Η σκιά
μου κι εγώ» (εκδ. Απόπειρα 2014) και τη συλλογή πεζών
κειμένων «Επειδή Μαζί» εκδ. (Απόπειρα, 2012, β' έκδοση
2014).  Τον  Νοέμβριο  του  2015  εκδίδει  την  ποιητική
συλλογή  «Ασκήσεις  Ύφους"»  (εκδ.  Βιβλιόραμα)  που
συνέγραψε από κοινού με τον Σταύρο Σταυρόπουλο.
Στο θέατρο έχει σκηνοθετήσει την παράσταση της ομάδας
NlluminArti, «Το ροκ που παίζουν τα μάτια σου», από το
ομώνυμο βιβλίο του Σταύρου Σταυρόπουλου.



«Όσα γράφονται σήμερα»                            ΣυνΠοιείν

Ξέρες

Σε περιμένω σε κάθε γωνιά της γης                                  
σε κάθε φανάρι που ανάβει κόκκινο                                 
σε κάθε νύχτα που κρύβει μέσα της                                  
τις σπασμένες στιγμές μας
Σε ζητώ σε κάθε χτύπο
που αριθμεί το ρολόι σου

Σε κολυμπώ σε κάθε κύμα
που το καλοκαίρι δεν σε είδε
Σε ακουμπώ στις σπασμένες χορδές
της κιθάρας σου

Όμως δεν φαίνεσαι
Κι όσο πάει η ματιά μου θολώνει
και κανείς δεν μπορεί
να μιλήσει τις λέξεις σου
και κανείς δεν υπάρχει

               να φοράει τις ελπίδες μου
Έπαψα πια

               να κοιτώ στον καθρέφτη
              Μόνο πού και πού
              όταν νυχτώνει
              ανάβω τα φώτα στο σπίτι
              τραβώ ερμητικά τις κουρτίνες μας
              και χορεύω
              τα χρόνια μας

              που ναυαγήσαν



«Όσα γράφονται σήμερα»                            ΣυνΠοιείν

              στις ξέρες
Λίγο

Δεν ξέρω
πώς μπορώ
να περιγράψω μια ζωή
που όλο χάνει
ελπίδες

Μέρες έρχονται
μέρες πενθούν
και φλόγα καμία
Κανένα κερί
να φωτίζει στιγμές

Δεν ξέρω πώς μπορώ
να περιγράψω
μια ζωή
που δεν είναι
Που ποτέ δεν αρκέστηκε
Σε οδούς διαφυγής

Όλες οι λέξεις μου
                          γράφουν πληγές



«Όσα γράφονται σήμερα»                            ΣυνΠοιείν

Μετάνυχτα

Σκοτάδι ποτέ
όταν όλα εσύ
Μέσα στην αίθουσα
A dust of jazz
Η φωνή σου
μια μυσταγωγία σιωπής

Το σαξόφωνο
κάνει στην άκρη
για να περάσεις
Η φυσαρμόνικα
αναπνέει ζωή

Στις άκρες μιας λύπης
όταν όλα γυρίσουν
να είσαι εκεί
για τις νύχτες

που όσο πάνε
βαθαίνουν
μα πονάνε

                           
                         λιγότερο



«Όσα γράφονται σήμερα»                            ΣυνΠοιείν

Cantus maeroris *

Μια μέρα
σχεδόν απείθαρχα
ξημέρωσε ένα μετά
σαν κάποιος
να ξυπνούσε από κώμα

Όλα είχαν αλλάξει
άνθρωποι ονόματα γεγονότα

Ο καιρός περνούσε
σαν στοίχημα
που έπρεπε να κερδηθεί
Τα γιατί
είχαν γεννήσει απαντήσεις

Και σιγά σιγά
σαν φωτιά που ζητά τη σπίθα
βούτηξα τα πόδια μου
στη ζωή

                      
                    και προχώρησα

*«Το τραγούδι της θλίψης»

(Όλα τα ποιήματα,  περιλαμβάνονται  στην  ποιητική  συλλογή  «Η
σκιά μου κι εγώ», εκδ. Απόπειρα, 2014)



«Όσα γράφονται σήμερα»                            ΣυνΠοιείν

  

            Τζίνα Ψάρρη  

Γεννήθηκα  στην  Αθήνα.  Αποφοίτησα  από  την  Ελληνογαλλική  σχολή
Ουρσουλινών και πήρα το πτυχίο της Γαλλικής Γλώσσας και Φιλολογίας από το
Καποδιστριακό Πανεπιστήμιο. Από τότε που θυμάμαι τον εαυτό μου σκάρωνα
ιστορίες  που  τις  κρατούσα μέσα μου.  Κάποτε-κάποτε  τις  ξεκλείδωνα  και  τις
κοιτούσα  από  ψηλά  μόνο,  αφού  η  ζωή  επέλεξε  για  μένα  άλλους  δρόμους.
Δούλεψα  για  20  χρόνια  στην  πρωτοβάθμια  και  δευτεροβάθμια  εκπαίδευση,
διδάσκοντας γαλλικά και ιστορία σε σχολεία της Αθήνας και της επαρχίας. Οι
ιστορίες εξακολουθούσαν να στριφογυρίζουν στο νου, οι λέξεις στα χείλη μου.
Ήρθε η σωστή ώρα που η ανάγκη να δώσω μορφή στις σελίδες του μυαλού μου
έγινε  επιτακτική.  Άλλες  ιστορίες  έγιναν  διηγήματα  ή  ποιήματα,  μια  άλλη,
μεγαλύτερη,  μυθιστόρημα.  Έγραφα,  κάθε  φορά  που  ήθελα  να  καταλάβω  τις
φουρτούνες μου, όποτε ήθελα ν' αλλάξω τον κόσμο μου. Γιατί έτσι ωρίμαζε η
ψυχή  μου.  Γιατί  έτσι  βρήκα  τον  κατάδικό  μου  ιερό  τόπο  όπου  η  δυστυχία
νικιέται πάντα στο τέλος. Σ' όλες ταιριάζει το μπλε της θάλασσας, σκουρότερο
όταν οργίζεται, φωτεινότερο όταν γαληνεύει. "Κλέφτες" είναι οι ιστορίες μου,
που  αρπάζουν  βλέμματα,  φωνές,  συνομιλίες  και  νεύματα  κι  νιώθουν  μια
ακατανίκητη ανάγκη: τον από μηχανής θεό του καθένα που θα τις διαβάσει και
θα ανακαλύψει - ή θα δημιουργήσει - την δική του "κάθαρση". Από τις εκδόσεις
Όστρια,  κυκλοφορεί  το  πρώτο  μου  μυθιστόρημα  με  τίτλο  "ΜΕΧΡΙ  ΤΟ
ΠΕΜΠΤΟ  ΣΚΑΛΟΠΑΤΙ",  ενώ  πολλά  ποιήματα  και  διηγήματά  μου  έχουν
δημοσιευτεί σε διάφορα λογοτεχνικά περιοδικά (Fractal) αλλά και λογοτεχνικά
blogs  (Tikonakailogos,  Λογοτεχνικά  Σοκάκια,  Πολιτιστική  Ατζέντα,  Ψυχής
Απάγκιο). Το διήγημά μου "Πρωινό αστέρι, απέσπασε το 1ο βραβείο (2016) στον
πανελλήνιο  διαγωνισμό  που  κάθε  χρόνο  διοργανώνει  η  Πανελλήνια  Ένωση
Λογοτεχνών.



«Όσα γράφονται σήμερα»                            ΣυνΠοιείν

ΠΡΩΙΝΟ ΑΣΤΕΡΙ

Η πραγματική  φθορά  του  χρόνου  είναι  απρόβλεπτη.  Ιδιότροπη  και
ακανόνιστη.  Αφήνει  άθικτα  μερικά  σημεία,  πλήττοντας  σοβαρά
κάποια άλλα. Ασύμμετρες ξεθωριασμένες λωρίδες εκεί που χτυπά ο
ήλιος,  η  ζέστη  ή  το  κρύο.  Αναμνήσεις  που  χάνονται  κι  άλλες  που
διατηρούνται. Το κορμί χάνει τη ζωηράδα του, η καρδιά πάλι, όχι. Μια
χειρουργική  διαδικασία  αποσυναρμολόγησης  που  πρέπει  όμως  να
οδηγήσει σε μοντάρισμα από την αρχή.
 Ανέβαινα  με  το  λεωφορείο  προς  τα  βόρεια,  ταλαντευόμενη
νυσταγμένα.  Η  κούραση  βάραινε  τους  ώμους  μου,  το  μυαλό  μου
έπαιρνε  αργές  ξεπαγιασμένες  στροφές  κι  αποζητούσε  ένα  ζεστό
μπάνιο  κι  ένα  μαλακό  κρεβάτι.  Όταν  μπήκα  επιτέλους  στο  σπίτι,
ξυλιασμένη  από  το  περπάτημα  κάτω  από  καταρρακτώδη  βροχή,  η
αδελφή μου με περίμενε με ύφος θυμωμένο. Είναι στ' αλήθεια πολύ
παράξενο ν' ανακαλύπτεις πως το παρόν εμπεριέχει ένα τόσο λαμπερό
θραύσμα  παρελθόντος,  παραφθαρμένο  σίγουρα  αλλά  όχι
κατεστραμμένο. Μόλις αντίκρισα το αγριεμένο βλέμμα της, θυμήθηκα
ότι  με περίμενε κι  εγώ είχα αργήσει  απελπιστικά.  Όσο ζούσα μέσα
στην  παγωνιά,  εκείνη  απολάμβανε  τον  καυτό  ήλιο  του  Άγιου
Μαυρίκιου. Είχε μόλις επιστρέψει μαυρισμένη και με εξομολογητική
διάθεση. Η αλήθεια είναι πως κι εγώ ήθελα να τα μάθω όλα. Η αδελφή
μου δήλωνε ερωτευμένη, πρώτη φορά στη ζωή της.
 Δουλεύαμε μαζί, ζούσαμε μαζί. Τεράστια επιχείρηση οι μέρες μας,
άνετο  τριάρι  οι  νύχτες.  Περίπατοι,  θέατρα,  ταβερνάκια.  Μακάριες
κουβέντες, ατέρμονοι σχολιασμοί, απλές και σύνθετες αναλύσεις. Την
αγαπούσα πολύ, ξέχωρα από τον υποχρεωτικό δεσμό αίματος. 
Ήταν νεότερη, η μικρή μου προστατευομένη από την πρώτη στιγμή
που γεννήθηκε. Μοιάζαμε πολύ εξωτερικά. Εσωτερικά πάλι, όχι.



«Όσα γράφονται σήμερα»                            ΣυνΠοιείν

Δεν επιλέγουμε τα χαρίσματά μας, με κάποιο τρόπο είναι σαν
προαποφασισμένα.  Το  δικό  της  αδιαμφισβήτητο  χάρισμα  ήταν  η
καλοσύνη. Πάντα αυτή η λέξη μου δημιουργούσε μια αίσθηση σαν να
συνέρχεσαι από κώμα για να συνειδητοποιήσεις αόριστα γύρω σου την
ύπαρξη  συγκεχυμένων  φωνών  και  απροσδιόριστων  μορφών.  Η
Ιφιγένεια, η Φένια μου, δεν είναι έτσι, ποτέ δεν ήταν. Στο μυαλό της
δεν  υπήρχαν  μηχανορραφίες,  κανείς  δεν  έλεγε  ψέματα,  κανείς  δεν
πρόδιδε.  Για  όλες  τις  καταστάσεις  υπήρχε  μια  καλοπροαίρετη
εξήγηση. Θα ανακάλυπτε σημείο αξιέπαινο ακόμη και στην πιο άθλια
συμπεριφορά. Δεν είναι τόσο ότι δεν το έβλεπε, όσο το ότι η έμφυτη
γλυκύτητα τής υπαγόρευε πράξεις μεγαλοψυχίας και συχώρεσης. Αυτή
η "πάστα"  είχε  γίνει  κάτι  σαν ενδοοικογενειακό  ανέκδοτο.  Για  την
Φένια  οι  πάντες  ήταν  "άνθρωποι  καλής  πάστας,  αλλά.....".  Όποτε
δαιμονιζόμουν  μ'  αυτό  το  αλλά  -  δικαιολογία,  ονομάτιζα  τους
γνωστούς μας ο Κώστας ο σεράνο, η Αμαλία η νουγκατίνα, η Λίτσα η
πασταφλώρα.  Εγώ  την  πείραζα,  εκείνη  γελούσε.  Ανυστερόβουλα.
Απέραντη  ηρεμία,  λιακάδα  ακόμα  και  στις  συννεφιασμένες  μέρες.
Βαριεστημένη ή απελπισμένη, δεν θυμάμαι να την είδα ποτέ. Τρυφερή
σαν δροσερή αύρα, ανάλαφρη όπερα με συναισθηματικές υπερβολές.
Μαντάμ Μπατερφλάι σε μέγεθος τσέπης. Τη λάτρευα, μ' όλη της την
υπερβολή. Ήθελα να την προσγειώσω, να της αποδείξω πως όλη αυτή
η  "καλή  πάστα"  γύρω  της  δεν  ήταν  παρά  ένα  ευχάριστο  τίποτα,
φανταχτερό και απατηλό. Η Φένια δεν γκρέμιζε τίποτα απ' όλα αυτά.
Τελικά, το χαρακτήρισα χάρισμα και παραιτήθηκα άπαξ δια παντός.
Κι απόμεινα εγώ, η ρεαλίστρια, η μόνιμα προσγειωμένη. Ακόμη και
σήμερα, δεν ξέρω ποια είχε το δίκιο, ποια ήταν η ψύχραιμα σοβαρή.

Οφθαλμοφανείς  οι  διαφορές  μας,  άγγιζαν  με  αγάπη  την
αδιάφορη  καθημερινότητα.  Εκείνη,  είχε  ανέκαθεν  στο  μυαλό  της
στρουμπουλά  μωρά  να  ζουζουνίζουν  γύρω  της,  οικογενειακές
διακοπές και Κυριακές με ψητό στο φούρνο. Γεννημένη μαμά. Εγώ



«Όσα γράφονται σήμερα»                            ΣυνΠοιείν

πάλι,  βασανιζόμουν  από  ένα  γενικό  αίσθημα  φόβου,  μη  τυχόν  και
χρειαστεί να μείνω φυλακισμένη στη ρουτίνα σπίτι-παιδιά-διάβασμα-
μαγείρεμα-σχολεία. Μια προοπτική, που μόνο απαισιόδοξες σκέψεις
δικαιολογούσε. Όλα αυτά τα υποκοριστικούλια δεν ήταν για μένα: το
σπιτάκι μας, η ζωούλα μας, μια βολεμένη δουλίτσα. Όλα με το λίγο
μού  ταίριαζαν,  όλα  προβλέψιμα  και  προκαθορισμένα.  Πλήξη  μέχρι
θανάτου, μίζερες ευτυχίες περιφερόμενες, μισές. Κόμπαζα πως εγώ θα
ανασαίνω αλλιώς. 
"Ήρθες επιτέλους"; Παρά το επίπλαστα θυμωμένο ύφος, η αγκαλιά της
άνοιξε διάπλατα.
"Συγνώμη, δεν ήταν από πρόσθεση, ξέρεις τι γίνεται στη δουλειά. Πες
τα όλα τώρα"! Πέταξα τα λασπωμένα παπούτσια μου σε μια γωνιά και
χώθηκα στον καναπέ,  με ειλικρινή  διάθεση να μάθω. Τα μόνα που
ήξερα ως τότε ήταν: Στάθης, διαφημιστής, ταξίδι επιβράβευσης των
καλύτερων στην εταιρία του, η Φένια μαζί του.  Λιτά,  τηλεγραφικά,
την παραμονή της αναχώρησής της.
"Ζω εκείνο το είδος της απερίγραπτης ευτυχίας. Γελάς, περπατάς μέσα
στη  σιωπή,  αγγίζεις  τυχαία,  μέσα  στο  μυαλό  σου  μια  έκρηξη  κι
εύχεσαι η στιγμή να κρατήσει για πάντα. Ζεις μόνο το άγιο Τώρα. Το
κάθε αστείο ξεκαρδιστικό, η κάθε δήλωση σοβαρή, υπάρχεις μόνο εσύ
και ο έρωτάς σου. Δεν τολμάς ν' ανασάνεις, μην τυχόν και η εκπνοή
διαλύσει  τη  μαγεία.  Μετά,  έρχεται  η  ώρα  του  αποχωρισμού  στα
κρυφά, στη γωνιά του σπιτιού, μακριά από τα φώτα του δρόμου αλλά
μέσα στις υποσχέσεις. Θα μιλήσουμε σε λίγο, θα συναντηθούμε αύριο,
δεν μπορώ να περιμένω ως τότε, συγκίνηση, όλα είναι έρωτας. Μια
ολόκληρη νύχτα μαζί, όταν την καταφέρνεις δεν φτάνει, μετά θέλεις
ολόκληρο σαββατοκύριακο. Κι όταν το πετύχεις και αυτό, χρειάζεσαι
έναν χώρο μόνο για τους δυό σας, για πάντα". Μέσα σε λίγες φράσεις,
είχε καταφέρει να μου περιγράψει μια σχέση μηνών. Το πρόσωπό της
είχε  πάρει  το  χρώμα  της  έξαψης.  Φόρεσε  την  ευτυχία  σαν



«Όσα γράφονται σήμερα»                            ΣυνΠοιείν

φωτοστέφανο και λαμπύριζε, εκπέμποντας φως και ευθυμία. Εκ των
υστέρων,  μπορώ να με χαρακτηρίσω μικρόψυχη:  της είχα κακιώσει
που περίμενε μήνες πριν μου ανακοινώσει τη γνωριμία της μ' αυτόν
τον άντρα. Αργότερα, ο θυμός μου μεταφέρθηκε στον Στάθη. Εκείνος
της είχε ζητήσει να κρατήσουν τη σχέση τους μακριά από όλους για
λίγο καιρό, μέχρι να είναι σίγουροι είπε.  Η Φένια, απλά σεβάστηκε
την επιθυμία  του.  Αυτόν ακριβώς τον  σεβασμό στις  επιθυμίες  του,
έμελλε  να  τον  συναντήσω  πολλές  φορές.  Το  θεωρούσα  ιδιαίτερα
εγωιστικό  εκ  μέρους  του  και  ανέκαθεν  πίστευα  ακράδαντα  πως  ο
εγωισμός  μπορεί  να  διαστρεβλώσει  ακόμη  και  τις  καλύτερες
προθέσεις.

Από μικρή, αφηνόταν στη φαντασίωση: θα γνώριζε έναν άντρα
που  θα  άξιζε  να  βρίσκεται  στις  σελίδες  των  τρυφερών
μυθιστορημάτων  που  διάβαζε.  Κι  όταν  γνώρισε  τον  Στάθη,
σιγουρεύτηκε  γρήγορα,  αυτός  ήταν.  Το  ήξερε,  εγώ  όλα  αυτά  τα
θεωρούσα  ρομαντικά  κουραφέξαλα.  Οράματα  με  ζαχαρένια
μελλούμενα σε ροζουλιά συννεφάκια, δεν είχα. Πρίγκιπες καβάλα σ'
άσπρο άλογο, δεν περίμενα. Στην προ Στάθη εποχή προσπαθούσα να
την  συνεφέρω.  Τσακωνόμασταν.  Τώρα,  κρατούσα  το  στόμα  μου
διπλοκλειδωμένο. Ποιά ήμουν εγώ για να της καταστρέψω τ' όνειρο;
Καμώθηκα πως παραδέχτηκα την ήττα μου, πίεσα τον εαυτό μου να
δεχτεί ότι είχα άδικο. Ισως η πυργοδέσποινα να είχε βρει τον ιππότη
που περίμενε. Το ότι έσφυζε από τολμηρή, απροκάλυπτη ενέργεια που
δεν είχα φανταστεί ότι διέθετε, μου ήταν αρκετό.

Φωλιές  αγάπης  οι  αγκαλιές  και  οι  στιγμές  τους.  Γάργαρα
γελάκια  να  κυλούν  απ'  τα  χείλια  τους  σα  δροσερά  ρυάκια
κατακαλόκαιρο.  Σ'  αυτή  την  απίστευτη  χορογραφία  βλεμμάτων,
συνήθως δίσταζα να συμμετέχω. Κυρίως από φόβο, μη διασαλέψω τ'
ονειρικό κελάρυσμά τους.



«Όσα γράφονται σήμερα»                            ΣυνΠοιείν

Παντρεύτηκαν πριν καν προλάβω να συνειδητοποιήσω τη σχέση
τους. Το σπίτι της αλλού. Το χαριτωμένο κοριτσάκι με τις ξανθωπές
μπούκλες,  κυρία  του  κυρίου  γοητευτικού.  Το  ομολογώ,  δεν  τον
συμπάθησα,  παραήταν  εγωιστής  για  τα  γούστα  μου.  Ύφος  κάπως
αλαζονικό, χαμόγελο σχεδόν μόνιμο, αμυδρό αλλά περιπαικτικό.

Όταν τους είδα να στέκονται στην εξώπορτα του σπιτιού μου,
μαυρισμένοι και πασίχαροι, το πρώτο πράγμα που μου ήρθε στο νου
ήταν τί απαλή είναι η φράση "μήνας του μέλιτος". Σαν νέκταρ από
ροδοπέταλα. Η γυναίκα που βρισκόταν μπροστά μου και αποδεχόταν
το  χάδι  του  άντρα  της,  δεν  ήταν  η  αδελφή  που  ήξερα.  Ήταν  μια
σκανταλιάρικη  σύνθεση  από  κοριτσίστικα  καμώματα,  πνευματώδης
και  σαγηνευτική.  Ενθουσιάστηκα.  Μέχρι  που  θ'  αποδεχόμουν  τον
Στάθη.

Μήνες μετά, η ενέργεια εξακολουθούσε να κυλά στις φλέβες της
σαν  υγρό  πυρ.  Εγκατέλειψε  τη  δουλειά  της  και  δεν  έδειχνε  να
ενοχλείται καθόλου από την ενασχόλησή της αποκλειστικά και μόνο
με το σπίτι και τις ανάγκες της αγάπης της. Καλούσε την οικογένεια
για φαγητό κάθε Κυριακή, διοργάνωνε απογευματινές συγκεντρώσεις
κυριών  για  τσάι  και  συμπάθεια,  έφτιαχνε  μαρμελάδες  και  παγωτά,
εφεύρισκε πολύπλοκες συνταγές. 
"Όλη  μέρα  κατακαίς  τα  χέρια  σου  για  ποιό  λόγο;  για  να  τα
καταβροχθίσει ο πασάς στο λεπτό";
"Είμαι  σίγουρη,  θα  καταλάβεις  κάποτε.  Δεν  υπάρχει  μεγαλύτερη
ικανοποίηση από την προσφορά στον άνθρωπο που αγαπάς. Ο έρωτας
δεν χωράει διαπραγμάτευση. Είναι όλα ή τίποτα". Η απίστευτη ηρεμία
της μου έδινε στα νεύρα.
"Μου  ζήτησες  να  έρθω  όσο  πιο  γρήγορα  μπορώ",  άλλαξα  την
κουβέντα που δεν ήθελα. Μου χαμογέλασε σιωπηλή κι απόμεινα να
την παρατηρώ. Ποδιά δεμένη στο λαιμό, όρθια σε μια κουζίνα που



«Όσα γράφονται σήμερα»                            ΣυνΠοιείν

κολυμπούσε σε μυρωδιές  και  υδρατμούς,  το πρόσωπο κρυμμένο σε
μια αγκαλιά λουλούδια.
"Μου  τα  έστειλε  ο  Στάθης,  δεν  είναι  όμορφα;  Είμαι  έγκυος
αδελφούλα"!

Ευτυχία.  'Σήμερα άλλαξες τον κόσμο μου', έγραφε η κάρτα,  'θα
σου είμαι  αιώνια  ευγνώμων'.  Το ήθελαν  το  παιδί  και  οι  δύο,  είμαι
σίγουρη.  Ο  ήλιος  ξεμύτισε  απότομα  πίσω  από  το  σύννεφο  και
πλημμύρισε το δωμάτιο μ' ένα γλυκό φως που κύλησε στους τοίχους
σαν νερό. Υπάρχουν κάτι σιωπές τόσο ευχάριστες, που κανένας δεν
νιώθει  την ανάγκη να τις γεμίσει  με λέξεις.  Όλα γύρω έμοιαζαν με
φωτεινό  όνειρο.  Και  ξαφνικά,  ένας  ανερμήνευτος  δαίμονας όρθωσε
κύμα πανικού στο στομάχι μου, για να σκοτεινιάσει την ιλαρότητα της
στιγμής. Τον απόδιωξα βιαστικά, σκεπάζοντας την διαίσθησή μου με
τρυφερή συγκίνηση, να μη μου υποδεικνύει κανένα δυσδιάκριτο κακό
που πίστευε πως ερχόταν. Είπα να δοκιμάσω από την πίτα που μόλις
είχε ψήσει, κάτι να κάνω, να αραιώσω το μαύρο που με κύκλωνε. Αν ο
πονοκέφαλος είχε γεύση, θα ήταν ακριβώς αυτή! Η ευτυχία της, είχε
ρίξει  δυο  φορές  αλάτι.  Και  πιπέρι.  Και  κάτι  άλλο  ανεξιχνίαστο:
κανελογαρίφαλα; Το μαύρο αραίωσε απ' τις στάλες των ματιών μας.
Γελούσαμε  αγκαλιασμένες,  μέχρι  δακρύων.  Τελικά  η  ευτυχία  είναι
μεταδοτική. Και αστεία μερικές φορές.

Στον  δεύτερο  υπέρηχο,  μου  ζήτησε να  πάω μαζί  της.  Αν και
απόρησα,  πήγα.  Ο  Στάθης  την  φρόντιζε  σαν  πορσελάνινη  κούκλα,
τώρα γιατί; Ερμήνευσα την απόγνωση που έβλεπα στο βλέμμα της σαν
άπειρη αγωνία της πρώτης εγκυμοσύνης κι έφραξα τις μαύρες σκέψεις.
Διαψεύστηκα  γρήγορα.  Βγήκε  από  το  εξεταστήριο  σαν  μόλις  να
σώθηκε από θάλαμο αερίων. Δεν μου είπε, δεν ρώτησα.

"Πάμε μαζί σπίτι σε παρακαλώ, περιμένει ο Στάθης. Θα τα
πούμε εκεί".



«Όσα γράφονται σήμερα»                            ΣυνΠοιείν

Δυο  φιγούρες  παγερής  κυριαρχίας  μέσα  στο  βασίλειό  τους.
Στέκονται αμίλητοι ο ένας απέναντι στον άλλον. Δεν χρειάζεται και
πολύ  μυαλό,  έχουν  τσακωθεί.  Η  παγωνιά  μετατοπίστηκε  στη
ραχοκοκαλιά  μου.  Ένα  μισό  χαμόγελο,  σαν  υποχρεωτικό,
ζωγραφισμένο στα χείλη της, κάτω από την απειλή της αποδοκιμασίας
του.  Ακατέργαστα  κύματα  συναισθημάτων  άφριζαν  με  μανία  κι
έσκαγαν στο πρόσωπό της.
"Θα μου εξηγήσετε"; αποτόλμησα αν και την απάντηση δεν ήθελα να
την ακούσω, το ήξερα.
"Θα  σου  πω  εγώ,  αφού  η  αδελφή  σου  βουβάθηκε.  Το  παιδί  έχει
πρόβλημα, θα γεννηθεί ένα δυστυχισμένο, δύσμορφο πλάσμα".
Πριν  προλάβω  να  του  απαντήσω  όπως  του  άξιζε,  τα  μάτια  της
άστραψαν.
"Θα είναι η κόρη μου και θα την αγαπάω".
"Εγώ πάλι, δεν θέλω να καταδικαστώ για την υπόλοιπη ζωή μου. Να
το ρίξεις όσο είναι ακόμα καιρός".
"Θα φύγω μακριά, εγώ και το μωρό μου μόνο, να σε γλυτώσουμε από
την καταδίκη".
"Και τι θα γίνει δηλαδή αν φύγεις; θα πάψει να είναι παιδί μου; Ή
μήπως με θεωρείς ένα άκαρδο τέρας; Δεν θέλω παιδί προβληματικό
πώς να το πω; Τον οίκτο του κόσμου πίσω από την πλάτη μου τον
απεχθάνομαι".

Κατανοούσα  την  αγωνία  του.  Σε  καμιά  περίπτωση  δεν  θα
ζητούσα απ' την αδελφή μου να σκοτώσει το παιδί της. Δίλημμα άλυτο
σκέπαζε το μέλλον τους. Χαμήλωσα τα μάτια κι έψαχνα τρόπο να γίνω
αόρατη. Ο Στάθης, είχε ήδη αποκτήσει την υπεροψία της αρτιμελούς
αυταρέσκειας.  Κι  εγώ;  Δεν  είχε  σημασία.  Η  αδελφή  μου  έφτιαχνε
βιαστικές  αλλά δυνατές ρίζες για να υποδεχτεί  προετοιμασμένη την
καταιγίδα που πλησίαζε.



«Όσα γράφονται σήμερα»                            ΣυνΠοιείν

Δεν ξέρω τι μεσολάβησε. Προφανώς, η Φένια είχε πειστικότερα
επιχειρήματα, αφού συνέχισαν να ζουν μαζί, να πηγαίνουν στον γιατρό
μαζί,  να  ετοιμάζουν  το  δωμάτιο  του  μωρού μαζί.  Έδειχναν  σχεδόν
καλά, αμήχανα ήρεμοι. Ως την ημέρα του τοκετού.
Μπήκα στο δωμάτιο του μαιευτηρίου και είδα τη φιγούρα της ακίνητη,
κοκαλωμένη. Βλέμμα απλανές, κυρτωμένοι ώμοι. Ο Στάθης κοιτούσε
βλοσυρός  έξω  από  το  παράθυρο.  Το  πρόσωπό  του  αδιαπέραστο.
Κατάλαβα.  Το  παιδί  γεννήθηκε  με  όλα  τα  προβλήματα  που  είχαν
προβλέψει οι γιατροί. Ελπίδα για διάψευση ήταν η πιθανή αιτία τής
έως τότε υποχώρησής του. Τον έψαχνε τον φταίχτη ο γαμπρός μου,
από τους μήνες της εγκυμοσύνης τον έψαχνε, και τώρα έδειχνε να τον
έχει βρει. Τη Φένια κατηγορούσε για τις εγκεφαλικές διαταραχές του
μωρού, ήταν φανερό.
"Θέλω να δω την κόρη μου", ψέλλισε η αδελφή μου κοιτώντας εμένα.
Περπάτησα δίπλα της  κρατώντας  τον  ορό και  μαζί  διασχίσαμε  τον
μακρύ  διάδρομο  που  οδηγούσε  στην  αίθουσα  νεογνών.  Να  δει  τα
χεράκια, τα μάτια, τα μικρούτσικα ποδαράκια.
"Ξανθά μαλλιά έχει ο άγγελός μου, έτσι να την πούμε, Αγγελίνα". Ό,τι
κι αν έλεγε εκείνη τη στιγμή, θα συμφωνούσα. "Είσαι ο παράδεισός
μου, η αγάπη και το θαύμα μου", ψιθύριζε πίσω απ' το γυαλί που τις
χώριζε. "Ο θησαυρός μου γεννήθηκε ξημερώματα. Το πρωινό αστέρι
είναι  καλός οιωνός.  Είναι  το δώρο του Θεού σ'  αυτόν που ξυπνάει
νωρίς και το βλέπει πρώτος. Το κλειδί της ευτυχίας μου, το είχα βάλει
σε λάθος τσέπη ως τώρα".

Σε μένα δεν μπορούσε να κρυφτεί, την διάβαζα. Σκέπαζε κάτω
από  ένα  πέπλο  προσποιητής  ευθυμίας,  όλα  όσα  νόμιζε  ότι  θα
προκαλούσαν  ενόχληση  και  αποστροφή  στους  άλλους.  Φόρεσε  το
ωραιότερο χαμόγελό της και κίνησε για τη νέα της ζωή, αγκαλιά με το
μωρό της. Με μένα στο τιμόνι όμως, όχι τον άντρα της. Ο Στάθης είχε



«Όσα γράφονται σήμερα»                            ΣυνΠοιείν

εξαφανιστεί  την ημέρα της εξόδου από το μαιευτήριο.  Στη δουλειά
δήλωσε ασθένεια, το κινητό κλειστό, οι γονείς του άφαντοι.
Στο σπίτι την περίμενε ένα βάζο γεμάτο λουλούδια και μια κάρτα.
'Συγνώμη, προσπάθησα πολύ, δεν μπορώ να το κάνω. Μην με ψάξεις
ποτέ'.
Αδιαφόρησε  για  την  αδιαφορία  του.  Δεν  θα  τον  αναζητούσε  ποτέ,
ήμουν βέβαιη. Τα δικά μου μάτια γέμισαν δάκρυα, τα δικά της, όχι.
"Η κόρη μου, η ζωή μου
Θα την μάθω να πατάει στα πόδια της γερά και να πετάει μακριά με τις
δικές της δυνάμεις
Θα  την  μάθω  ότι  δεν  μπορεί  ν'  αναγκάσει  τους  άλλους  να  την
αγαπήσουν. Μπορεί όμως να γίνει άξια ν' αγαπηθεί πολύ
Θα την μάθω ότι δεν ωφελεί σε τίποτα να συγκρίνει τον εαυτό της με
τους γύρω της, ότι καλύτερη θα γίνει συγκρινόμενη μόνο με τον εαυτό
της
Θα την μάθω να μην κλαίει για κάτι που τέλειωσε, μα να χαμογελάει
επειδή υπήρξε
Θα την μάθω να πιστεύει πως θα είμαι για πάντα δίπλα της
Θα την μάθω να συγχωρεί. Τον εαυτό της πρώτα και μετά τον κόσμο
όλο".
Όσο  την  άκουγα,  μόνο  μια  σκέψη  στριφογύριζε  στο  μυαλό  μου
απρόσκλητη: αυτό που φοβάσαι το περισσότερο, αυτό είναι που θα σε
απελευθερώσει.
Γεμάτη ενέργεια μέσιαζε η μέρα κι εμείς οι τρεις θα την ζούσαμε αυτή
τη νέα συνθήκη ως το μεδούλι της. Κι αν ο δρόμος φάνταζε δύσβατος,
θα τις βρίσκαμε τις λύσεις. Μαζί.



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν



«Όσα γράφονται σήμερα»                            ΣυνΠοιείν

     



«Όσα γράφονται σήμερα»                            ΣυνΠοιείν


	ΔΕΝ Σ’ ΕΧΩ
	Δεν έχω το έκπαγλο σώμα σου
	Δεν έχω τα χέρια σου
	Σαν εικόνισμα μοναχά
	Πόσο σκληρά με τιμωρεί ο χρόνος
	Έλα αναγνώστη
	Το άσπρο με το μοβ
	Συμβιβασμός
	Σήμερα είπα στον εαυτό μου παρατήσου
	Και το φώναξα δυνατά...για να τον πείσω.
	Γκρεμίστηκα απ΄το έβδομο πάτωμα που είχα ανέβει
	Κι ακούστηκε ο γδούπος απ΄το πέσιμό μου.
	Κι αλλοίμονο, το πρέπει ξαναμπήκε στη ζωή μου.
	Μας φώναζαν οι φίλοι:
	Δεν είναι όπλα τα δάκρυα
	Και τα σφουγγίζαμε
	Στα λερωμένα μας μανίκια
	Μα κείνα ξεγλυστρούσανε και πάλι
	Σαν απο χαλασμένες κάνουλες
	Σε πείσμα των μέτρων σκλήρυνσης
	Που θέλαν να μας επιβάλουνε
	Οι φίλοι.
	ΦΩΤΑ
	Η κόκκινη ομπρέλα
	Στην Κ.Τ
	Η σερβάντα

	Έγινε Σεπτέμβρης χλοερός Περίοδος εγγραφών,
	γυρίζει σελίδα
	παίζοντας το αναγεννησιακό του λαούτο
	ΟΡΙΣΜΟΣ ΤΟΥ ΣΟΥΡΕΑΛΙΣΜΟΥ
	Στον Γιώργο

	Τόσες διακηρύξεις
	ΝΑΡΚΑΛΙΕΥΤΡΙΑ
	Στη Δέσποινα

	ΨÁΡΙΑ
	Στον Γιώργο


