




































Νίκος Φάκος

1



Ολότητα, ένα σύγχρονο αστικό δράμα

Το θεατρικό “Ολότητα, ένα σύγχρονο ατικό δράμα”  διατίθεται ελεύθερα στο
Διαδίκτυο σε ηλεκτρονική μορφή με άδεια Creative Commons

Αναφορά Δημιουργού - Μη Εμπορική Χρήση - Παρόμοια Διανομή 3.0
Ελλάδα 

(CC BY-NC-SA 3.0 GR) 

2

http://creativecommons.org/licenses/by-nc-sa/3.0/gr/


Νίκος Φάκος

Νίκος Φάκος

Ο Λ Ο Τ Η Τ Α
ένα σύγχρονο αστικό δράμα

ΑΡΧΙΓΡΑΜΜΑ
arxigramma.wordpress.com

3



Ολότητα, ένα σύγχρονο αστικό δράμα

Νίκος Φάκος
Ολότητα, ένα σύγχρονο αστικό δράμα

 [CC] 2013.
ISBN:

Ψηφιακές εκδόσεις “Αρχίγραμμα”.
Http://arxigramma.wordpress.com

Συγγραφή και επιμέλεια:
Νίκος Φάκος

arxigramma@yahoo.gr
twitter: @MasterMeeple

Σχεδιασμός εξωφύλλου: Αρχίγραμμα

4



Νίκος Φάκος

Ο Νίκος Φάκος γεννήθηκε και μεγάλωσε στην Αθήνα. Γράφει 
γιατί προσπαθεί να βγεί νικητής ενάντια στην ματαιοδοξία και
να κατακτήσει τον συγγραφικό του εαυτό. Το 2011 δημοσίευσε 
την πρώτη του συγγραφική απόπειρα, μια συλλογή διηγημάτων με
τίτλο “δύο εντός,δύο εκτός,δύο αλλού” και το διήγημα “Το 
πράσινο ποτάμι” ως αυτοέκδοση. Το 2012 κυκλοφόρησε το 
μυθιστόρημά του “Το τάγμα της χαμένης Αθωότητας: Ο 
αυτουργός” από τις εκδόσεις Αρχίγραμμα. Η “Ολότητα,ένα 
σύγχρονο αστικό δράμα” είναι το πρώτο του θεατρικό.

5



Ολότητα, ένα σύγχρονο αστικό δράμα

Το θέατρο, η λογοτεχνία, μια καλλιτεχνική έκφραση
που δεν μιλάει για την εποχή της,

δεν έχει καμία σημασία.”

-Ντάριο Φο

6



Νίκος Φάκος

Σημείωση

Το βιβλίο “Ολότητα, ένα σύγχρονο αστικό δράμα”, είναι μια πειραματική 
προσπάθεια, μια ιστορία εμπνευσμένη από την καθημερινότητα. Θα μπορούσε να 
είναι ένα αφήγημα, ένα διήγημα, μια νουβέλα ή ακόμη κι ένα μυθιστόρημα. Χωρίς
να έχω άμεση σχέση με την δραματουργία και την συγγραφή θεατρικών έργων, η 
μόνη σχέση είναι ως θεατής και αναγνώστης,δηλαδή δέκτης, αποφάσισα να γράψω 
την “Ολότητα” χρησιμοποιώντας την φόρμα του θεατρικού κειμένου ως αφηγηματικό
μέσο. Το βιβλίο διατίθεται ελεύθερα στο διαδίκτυο και είναι ελεύθερο για όλες
τις θεατρικές ομάδες που επιθυμούν να το ανεβάσουν. Οι σκηνοθετικές οδηγίες, 
όπως και τα μουσικά ακούσματα του μελοδράματος δεν είναι απόλυτα και 
αφήνονται στην κρίση του σκηνοθέτη για την εφαρμογή τους.
Αν και φαντάζει ονειρικό κάτι τέτοιο, το μεγάλο στοίχημα για μένα είναι αυτό 
το κείμενο να εσωκλύει την θεατρικότητα και την πρακτική δυνατότητα να ανέβει
στο σανίδι. Διαβάζοντας το βιβλίο μετά από καιρό, καθώς έχει παρέλθει η 
παραμονή του στο “ωρημαντήριο των γραπτών”, και μετά από την τελική του 
επιμέλεια σε δεύτερη και τρίτη ανάγνωση, διέκρινα, πέρα από την σκληρή και 
ωμή του γλώσσα, ένα κείμενο που προβληματίζει με το θέμα που πραγματεύεται.
Όπως κάθε θεατρικό έργο, έτσι και αυτό έχει ως αυτοσκοπό την Αλήθεια και εν 
τέλει την Κάθαρση. Η μοναδική φιλοδοξία που έχω γι' αυτό το βιβλίο είναι να 
έχω πετύχει θεατρικά την βασική δραματουργική υπόσταση. Επειδή δεν θέλω να 
φανώ αιθεροβάμων όμως, το έργο αυτό δημοσιεύεται για να διαβαστεί κατ'αρχήν 
σαν ιστορία της πόλης, μια σύγχρονη δραματική ιστορία. Οποιαδήποτε θεατρική 
ομάδα ή οποιοσδήποτε θεατρολόγος ή απλά αναγνώστης που αγαπά το θέατρο 
θελήσει να στείλει παρατηρήσεις, μπορεί να επικοινωνήσει με τις εκδόσεις 
Αρχίγραμμα , κάτι που θα είναι περισσότερο από υποστήριξη για την προσπάθεια 
αυτή.

Δεκέμβριος 2012

7



Ολότητα, ένα σύγχρονο αστικό δράμα

Για το έργο

Η ζωή περνάει από κάθε σταθμό και επιβιβάζει ανθρώπους που θέλουν να ανέβουν 
με προορισμό την ευτυχία. Η ευτυχία φαντάζει τόσο επίπλαστη, όσο και 
εύθραστη,  κάνοντας τους ανθρώπους να χαμηλώνουν το βλεμμα και να χάνονται 
στην εικόνα του δρόμου, περπατώντας με τα κεφάλια σκυφτά.
Κάθε σπίτι κρύβει επιμελώς μέσα του τα δικά του βάσανα και φροντίζει πολλές 
φορές να τα διατηρεί , άλλες φορές  τα γιγαντώνει , ενώ αρκετές φορές η 
οικογένεια διαλύεται για λόγους που είναι καλά κρυμμένοι στην καθημερινότητα.
Τα βιώματα και οι συνήθειες γαλουχούν καταστάσεις που φορτίζουν την 
ατμόσφαιρα και ραγίζουν το γυαλί της ευτυχίας, ενώ πολλές φορές τα μέλη της 
οικογένειας μοιάζουν να εθελοτυφλούν.
Ο Γιώργος και η Μαρίνα είναι ζευγάρι, παντρεμένοι από τα δεκαοχτώ τους, έχουν
περάσει εικοσιδύο χρόνια γάμου και έχουν αποκτήσει ένα παιδί , την Βασιλική ,
η οποία σπουδάζει στο εξωτερικό. Ο Γιώργος είναι επιχειρηματίας, δεν έχει 
καμία φειδώ απέναντι στο χρήμα, το οποίο σπαταλάει για προσωπική του 
ικανοποίηση, ενώ η Μαρίνα, η όμορφη και πληθωρική γυναίκα του έχει πρόβλημα 
αλκοολισμού, ενώ αρνείται συνάμα να παραδεχτεί ότι θα μπορούσε ο γάμος τους 
να είναι ευτυχισμένος.
Η ψυχική ισορροπία της Μαρίνας έχει κλονιστεί, έχει δεχτεί έντονη ψυχολογική 
πίεση , ενώ ένα περιστατικό την οδηγεί σε ψυχωσικό επεισόδιο. Ο Γιώργος δεν 
αντιλαμβάνεται την κρισιμότητα της κατάστασης, ως μονίμως απών από το σπίτι, 
απέχει από τις υποχρεώσεις, αγνοεί τα γεγονότα και απομακρύνεται ολοένα από 
την σύζυγό του. Η Βάσω βρίσκεται χιλιάδες χιλιόμετρα μακριά και προσπαθεί να 
καθησυχάσει και να μονιάσει τους γονείς της, ενώ η ζωή της αρχίζει να παίρνει
χρώμα ζώντας τον πρώτο της έρωτα. Ένας παράλληλος έρωτας, η παθολογική ζήλια,
το ψέμα, η καχυποψία, η αδιαφορία, οι εξαρτήσεις και η βία χτίζουν ένα 
αφιλόξενο περιβάλλον για τα όνειρα. Κάπου εκεί, κάπου στο βάθος, ο θάνατος 
χαμογελά και περιμένει καρτερικά.

8



Νίκος Φάκος

Πράξη 1η

9



Ολότητα, ένα σύγχρονο αστικό δράμα

Σκηνή 1η

(Ο Γιώργος μιλάει στο τηλέφωνο, ξαπλωμένος στον καναπέ, αδιάκριτα, ενώ η 
Μαρίνα είναι στο μέσα δωμάτιο για δουλειές του σπιτιού. Ακούγεται ανάμεσα σε 
παύσεις).

Γιώργος: Ναι , το ξέρω αυτό, καλή μου, θα του τηλεφωνήσω αύριο για να μου 
στείλει την προσφορά με φαξ.

...

Γιώργος: Εντάξει, ναι, έτσι θα γίνει...Ναι... Πες το και έγινε, νομίζω όμως
ότι αυτό που λες θα ανεβάσει λίγο την προσφορά του, αλλά έχεις 
δίκιο , δεν μας πειράζει να αγοράσουμε ακριβότερα, θα έχουμε μια 
δεύτερη επιλογή σε περίπτωση που ο κύριος προμηθευτής μας 
πουλήσει.

...

Γιώργος: Όχι, δεν θα γίνει έτσι όπως φαντάζεσαι... Θα πάει ακόμα καλύτερα 
νομίζω. Έχουμε ακόμη λίγο περιθώριο να το διαπραγματευτούμε, 
νομίζω ότι σε μια βδομάδα θα καλύψουμε τις υποχρεώσεις μας, θέλω 
να ελπίζω δηλαδή.

(μπαίνει η Μαρίνα στο σαλόνι κρατώντας ένα ποτήρι νερό και κοντοστέκεται 
ακούγοντας το τηλεφώνημα του Γιώργου. Εκείνος την έχει πλάτη και δεν έχει 
καταλάβει την παρουσία της).

Γιώργος: Εντάξει , ομορφιά μου, έτσι θα γίνει... Μην ανησυχείς για τίποτα, 
όλα καλά θα πάνε! Θα το δείς, να μην φοβάσαι, εγώ στο λέω...

...

Γιώργος: Εντάξει, πες το και έγινε!.. Πότε θα σε δώ;...

(χαμηλώνει λίγο την φωνή του, εμφανώς για να μην γίνει αντιληπτός από την 
Μαρίνα, που όμως στέκεται από πίσω του. Ο τόνος του έχει γίνει συνωμοτικός)

Γιώργος: Θα σε δω απόψε;... Τί θα φοράς;

(Η Μαρίνα του πετάει το ποτήρι με το νερό πάνω του και εκείνος πετάγεται 
κάθιδρος από τον καναπέ χωρίς να διακόψει το τηλεφώνημά του.  Προσπαθεί να 

10



Νίκος Φάκος

διατηρήσει την ψυχραιμία του, όσο λέει την τελευταία φράση του πριν κλείσει 
το τηλέφωνο)

Γιώργος: Λοιπόν θα τα πούμε ξανά.

Μαρίνα: “Τί θα φοράς”;

Γιώργος: Είσαι τρελή; Γιατί μου πέταξες το νερό, παιδάκι μου;

Μαρίνα: “Τί θα φοράς”; Είμαι και τρελή απο πάνω;

Γιώργος: Παρακολουθείς που τηλεφωνώ;

Μαρίνα: “Πότε θα σε δω”; Σε ποιόν τα πουλάς αυτά ρε...

(Τον πλησιάζει για να τον σπρώξει)

Γιώργος: Ηρέμισε, Μαρίνα, και κάτσε κάτω!

Μαρίνα: Με ποιό τσουλάκι μιλούσες απόψε; Την γραμματέα σου ή καμιά 
καινούρια;

Γιώργος: Σταμάτα τις ανοησίες και κάτσε κάτω! Μ' ακούς;

(Της πιάνει τα χέρια και την σπρώχνει στον καναπέ)

Μαρίνα: Εγώ λέω ανοησίες; Με βγάζεις και τρελή από πάνω;

Γιώργος: Ναι , είσαι τρελή! Εχεις πρόβλημα, κορίτσι μου, το καταλαβαίνεις; 
Ε-χεις προ-βλη-μα!...

Μαρίνα: Ακούς πολλά αφεντικά να ρωτάνε την υπάλληλό τους τί θα φοράνε; 
Εκτός και αν τις πηδάνε! Την πηδάς ρε, την πηδάς;

Γιώργος: Αν δεν σκάσεις, δεν θα μάθεις. Κακώς το κάνω αυτό, άλλα αλλιώς δεν
θα ηρεμήσεις.

Μαρίνα: Κιλοτάκι θα φοράει , ρε, και εσύ θα τρέχεις από πίσω του σαν 
σκυλάκι! Για αυτό δεν φέρνεις λεφτά στο σπίτι, ρε, τα τρως με τις 
γκόμενες;

11



Ολότητα, ένα σύγχρονο αστικό δράμα

Γιώργος: Σκάσε!

Μαρίνα: Έχεις παιδί ρε, που χρειάζεται λεφτά για να σπουδάσει και εσύ τα 
τρως με την κάθε τσούλα;

(Ο τόνος του Γιώργου γίνεται απειλητικός)

Γιώργος: Σκάσε είπα!

Μαρίνα: Σου θίξαμε την πουτάνα ρε;

(Της ρίχνει ένα χαστούκι)

Γιώργος: Θα το βουλώσεις; Δεν κοιτάς τα χάλια σου που μπεκροπίνεις κάθε 
βράδυ; Ναι, εγώ φέρνω λεφτά, όσα λεφτά βγάζω ΕΣΥ τα τρως στο ποτό.

(Η Μαρίνα ξεσπάει λυγμούς)

Γιώργος: Είσαι ανίκανη να δουλέψεις, δεν έχεις δουλέψει ποτέ σου, πίνεις 
σαν μπεκροκανάτα, έχεις ένα σπίτι μπουρδέλο, με έχεις παρατημένο 
εδώ και χρόνια και έχεις και απαιτήσεις! Και σαν να μην έφταναν 
όλα αυτά, φαντάζεσαι ότι τρώω τα λεφτά μου με γυναίκες και δεν με 
αφήνεις να δουλέψω. Έχεις πρόβλημε ρε, τράβα να κοιταχτείς!

Μαρίνα: Εγώ είμαι ανίκανη; Σου έκανα ένα παιδί και στο μεγάλωσα όσο εσύ 
ήσουν απών από κοντά μας.

Γιώργος: Ήμουν απών, αλλά σας παρείχα μια αξιοπρεπή ζωή. Έχεις αντίρρηση 
για αυτό;

Μαρίνα: Ναι, αλλά τώρα μας κλεβεις πίσω την αξιοπρέπεια, πηδάς άλλες και 
όλο κλαίγεσαι ότι δεν έχεις δουλειά...Δουλειά έχεις, αλλά τα τρως 
με άλλες.

Γιώργος: Πρέπει να σου βρω ένα γιατρό, το ποτό σου έχει κάνει κακό στον 
εγκέφαλο.

Μαρίνα: Και σαν να μην έφταναν όλα αυτά, πρέπει να υπομένουμε τα σάλια σου
μπροστά στα μάτια μας. Μήπως να σου βγάλουμε το πουλάκι σου να στο
βάλουμε σε όποια τρύπα θέλεις;

12



Νίκος Φάκος

(Σηκώνει το χέρι του και ετοιμάζεται να της ρίξει χαστούκι)

Γιώργος: (πνίγει την φράση του σαν να μιλάει με φθόγκους) Σκάσε γαμ...

Μαρίνα: Εγώ να σκάσω , ρε; Σε ποιον τα πουλάς τα παραμύθια σου;

(Καθώς πνίγει τις βρισιές του, πλησιάζει το κεφάλι του κοντά της και την 
μυρίζει)

Γιώργος: Πάλι έπινες; Που το βρήκες το μπουκάλι;

Μαρίνα: Δεν έπινα. Αλλου το ρίχνεις τώρα;

Γιώργος: Αφού βρωμάς!

Μαρίνα: Δεν έπινα σου λέω, πήγαινε ψάξε την κουζίνα.

Γιώργος: Λοιπόν , τελείωσε, αύριο το απόγευμα θα πάμε σε γιατρό να σε 
κοιτάξει. Δεν μπορεί να συνεχιστεί άλλο αυτό το φαντασμαγορικό 
υπερθέαμα.

Μαρίνα: Δεν θα πάμε πουθενά. Εσύ θα πας το ραντεβουδάκι σου για να δεις τι
βρακί φοράει εκείνη.

Γιώργος: Αύριο το απόγευμα πάμε σε γιατρό! Τέλος!

Μαρίνα: Το ρίχνεις αλλού , ότι δήθεν εγώ έχω πρόβλημα ή δεν ξέρω γω τί 
άλλο.

Γιώργος: Μπήκες στο σαλόνι, άκουσες μισές κουβέντες, πιάστηκες από λέξεις 
και παραληρείς σε όργια της φαντασίας σου. Είσαι μεθυσμένη και 
ξεσπάς σε βρισιές, μιλάς με τρόπο που δεν μου αξίζει και δεν 
αποδέχεσαι ότι έχεις πρόβλημα. Τελείωσε αύριο στον γιατρό.

Μαρίνα: Ωραία, πες μας τί θα φοράει τότε.

Γιώργος: Τουαλέτα, θα πάει στο συνέδριο της εταιρείας το βράδυ και με 
ρωτούσε τί να βάλει για να είναι κατάλληλα ντυμένη.

Μαρίνα: Και τί σε ενδιαφέρει εσένα τί θα βάλει;

13



Ολότητα, ένα σύγχρονο αστικό δράμα

Γιώργος: Θα με εκπροσωπεί, δεν το καταλαβαίνεις; Πρέπει να δώσει τον 
καλύτερο εαυτό της για να πάρουμε την συμφωνία που χρειαζόμαστε. 
Σου έχω ξαναπεί , στην δουλειά μου όλα παίζουν το ρόλο τους. Από 
το ντύσιμο, μέχρι τί και πως θα το πούμε. Έχει άγχος η κοπέλα 
γιατί η ευθύνη της είναι μεγάλη.

Μαρίνα: Δηλαδή δεν σου έλεγε για το κιλοτάκι της, εντάξει. Και πότε θα την
δεις;

Γιώργος: Αύριο το μεσημέρι, καθώς το πρωί θα λείψει επειδή θα ξενυχτήσει.

Μαρίνα: Και γιατί την ρώτησες αν θα την δεις απόψε;

Γιώργος: Γιατί θα φύγω και θα πάω στην εταιρεία να δω τα αποτελέσματα 
μηνός, Απ' ότι μου είπε θα περάσει και εκείνη , αλλά λίγο νωρίτερα
απ' ότι φάνηκε. Άρα δεν θα την δω. Ικανοποιήθηκες τώρα;

Μαρίνα: Δηλαδή...

Γιώργος: Δηλαδή θα πάμε σε γιατρό αύριο να σε κοιτάξει, Μαρίνα. Ζηλεύεις 
παθολογικά, πίνεις, αμελείς τις υποχρεώσεις σου ως σύζυγός και 
βασανίζεις το μυαλό σου με περιττά προβλήματα. Εδώ αγωνιούμε να 
επιβιώσουμε και εσύ μας κοροϊδεύεις μου φαίνεται.

(Σηκώνεται όρθια και παρακολουθεί με το βλέμμα της τον Γιώργο που φεύγει απ' 
την σκηνή)

Μαρίνα: Δεν θα πάμε πουθενά, δεν  έχω πιει τίποτα.

Γιώργος: Βρωμοκοπάς αλκοόλ.

(Ο Γιώργος σηκώνεται και πηγαίνει προς την κουζίνα)

Γιώργος: Θα το βρω το μπουκάλι, και αν το βρω τότε την έκανα, adios amigo!

Μαρίνα: Δεν θα βρεις τίποτα γιατί δεν υπάρχει τίποτα! Και να φύγεις, να 
τσακιστείς!Τ' ακούς; Στον αγύριστο!

(Η Μαρίνα μένει μόνη στο δωμάτιο, κάθεται στον καναπέ, και πιάνει το κεφάλι 
της, ενώ μονολογεί)

14



Νίκος Φάκος

Μαρίνα: Στον αγύριστο , τομάρι! Να πας στον αγύριστο, μου έχεις 
καταστρέψει την ζωή και δήθεν ενδιαφέρεσαι για μένα , ενώ έχεις 
άλλες να σου ικανοποιούν τις ορέξεις σου.

(Τα φώτα χαμηλώνουν, όσο η Μαρίνα ξεσπάει σε κλάματα και ακούγεται το “Child 
is my name” των Kemopetrol).

15



Ολότητα, ένα σύγχρονο αστικό δράμα

Σκηνή 2η

(Το δωμάτιο του ξενοδoχείου είναι χρωματισμένο με ροζ-κόκκινες αποχρώσεις και
χαμηλό φωτισμό. Η Ζωή και ο Γιώργος είναι ξαπλωμένοι, γυμνοί κάτω από τα 
σεντόνια και αφημένοι στην μέθεξη του έρωτα που μόλις βίωσαν).

Γιώργος: Έχουμε άλλες δύο ώρες! Θα το εκμεταλλευτούμε;

Ζωή: Θέλω να μιλήσουμε πρώτα.

Γιώργος: Γιατί, ομορφιά μου, με βασανίζεις; Σε θέλω τώρα!

Ζωή: Πρέπει να μιλήσουμε και θα μιλήσουμε. Έχουμε χρόνο για τα άλλα... 
Τί θα κάνεις;

Γιώργος: Με ποιό θέμα;

Ζωή: Με την γυναίκα σου. Θα την χωρίσεις;

Γιώργος: Δεν ξέρω τί θα κάνω.

Ζωή: (Τονίζοντας τις λέξεις) Δεν ξέρεις τί ΘΑ κάνεις ή δεν ξέρεις τι ΝΑ
κάνεις; Έχει σημασία...

Γιώργος: Τι ΘΑ κάνω. Τί σημασία έχει;

Ζωή: Έχει σημασία γιατί αν έβαζες το ΝΑ θα μπορούσα να σε βοηθήσω, ενώ 
με το ΘΑ με απομονώνεις.

Γιώργος: Παίζεις με τις λέξεις και με μπερδεύεις. Έχει πρόβλημα με το ποτό,
έχει ξαναγυρίσει στην κατάχρηση και έχει επανέλθει ο κακός της 
εαυτός. Πιάνεται από λέξεις, βρίζει, κλαίει, έχει μια καταθλιπτική
επιθετικότητα. Νομίζω ότι χάνει τον έλεγχο σιγά σιγά, τρελαίνεται.

Ζωή: (ανασηκώνεται απ' το κρεββάτι και ανάβει τσιγάρο). Λοιπόν ξέρεις 
κάτι; Με απομονώνεις, με προσπερνάς, με αφήνεις έρμαια.

Γιώργος: Σε αφήνω έρμαια; Τί εννοείς;

Ζωή: Μιλάς γι' αυτήν σαν να μην υπάρχω, μου εκμυστηρεύεσαι τα ψέματά 
σου σε αυτήν σαν να είμαι η καλύτερή σου φίλη.

16



Νίκος Φάκος

Γιώργος: Μα είσαι η καλύτερή μου φίλη! Άλλωστε εσύ με ρώτησες τί θα κάνω...

Ζωή: Όχι, δεν είναι έτσι Γιώργο. Έχουμε μια σχέση που κρατάει δύο 
χρόνια και δεν έχει αλλάξει τίποτα. Όλα είναι όπως την πρώτη μέρα
που κάναμε έρωτα.

Γιώργος: Και δεν είσαι χαρούμενη γι' αυτό; Το πάθος μας έτσι παραμένει 
πυρωμένο!

Ζωή: Ναι, παραμένει, αλλά σκέφτεσαι περισσότερο εκείνη. Με πληγώνει που
νοιάζεσαι για 'κείνη περισσότερο από εμένα. (Συνεχίζει 
αποφασιστικά, ενώ γυρνάει προς το μέρος του).Σιγά σιγά αυτό το 
βασανιστήριο πρέπει να το βγάλω απ' την ζωή μου, και να ξέρεις θα 
το βγάλω!

Γιώργος: Εκείνη είναι το βασανιστήριο;

Ζωή: Ναι, εκείνη. Και όταν θα την βγάλω απ' την ζωή μου , θα πρέπει να 
επιλέξεις αν θα την ακολουθήσεις.

(Ο τόνος του Γιώργου γίνεται μελιστάλακτος)

Γιώργος: Νομίζω ότι γι' αυτά έχουμε ξαναμιλήσει και έχουμε συμφωνίσει ότι 
δεν θα πιέζει ο ένας τον άλλον για κάτι παραπάνω από αυτό που 
έχουμε. Δεν είσαι χαρούμενη που είσαι ελεύθερη; Σε αφήνω ελεύθερη,
όχι ότι δεν με ενδιαφέρεις...Σε νοιάζομαι πολύ.

Ζωή: Γιώργο, τα έχουμε ξανασυζητήσει. Ξέρεις κάτι όμως; Εγώ είμαι 
ανεξάρτητη και δεν δίνομαι εύκολα σε ανθρώπους. Και σε σένα έχω 
δοθεί ολοκληρωτικά! Δεν μου αρέσει, αλλά το κάνω γιατί...

Γιώργος: Μην το πεις!

Ζωή: ...μου αρέσεις... Τί να μην πώ; Ότι σ' αγαπώ; Αυτά τα αφήνω στην 
γυναίκα σου και περιμένω πότε θα τα βαρεθείς για να έρθεις κοντά 
μου. Πιο κοντά μου.

Γιώργος: Είναι η μάνα του παιδιού μου και αυτό δεν αλλάζει. Όπως 
καταλαβαίνεις νοιάζομαι για την κόρη μου, η οποία έχει καταλάβει 
ότι δεν τα πάω και πολύ καλά με την μάνα της.

17



Ολότητα, ένα σύγχρονο αστικό δράμα

Ζωή: Για εμάς έχει καταλάβει κάτι;

Γιώργος: Δεν την θεωρώ χαζή. Αλλά είμαι τυχερός που η γυναίκα μου δεν της 
έχει μιλήσει. Γιατί αυτή, εχθές, με έπιασε να σε ρωτάω διάφορες 
ροζ απορίες.

Ζωή: Και τί της είπες;

Γιώργος: Ότι θα πήγαινες σε ένα συνέδριο και ότι με ρωτούσες πως να ντυθείς
για να είσαι κατάλληλα ντυμένη.

Ζωή: (Ξεσπάει σε γέλια με ένα τόνο ειρωνίας) Και το πίστεψε;

Γιώργος: Δεν ξέρω, μάλλον ήταν πολύ μεθυσμένη ώστε να στροφάρει το μυαλό 
της για να πιάσει τα νοήματα αυτών που σου έλεγα.

Ζωή: (του απαντάει με νάζι) Χμ...Νομίζω ότι μιλάς σαν να μην ξέρεις τις
γυναίκες. Δηλαδή εγώ βγαίνω με κανένα παιδαρέλι;

Γιώργος: Και το χειρότερο απ' όλα είναι ότι δεν προσέχει τον εαυτό της. 
Στην καθημερινότητά της λειτουργεί σαν...

Ζωή: (τον διακόπτει) Να ' το πάλι! Με παρακάμπτεις. Σαν να είμαστε 
φιλαράκια. Είμαστε φιλαράκια;

Γιώργος: Ώχου ρε Ζωή! Ζηλεύεις; Τί παραπάνω θες; Δουλειά καλή έχεις, έτσι 
δεν είναι; Σε έχω βάλει σε μία πολύ καλή θέση στην εταιρεία και 
σου δίνω περισσότερα χρήματα από την συμφωνία μας. Ερωτική ζωή 
έχεις, το σπίτι σου το έχεις, μέλλον στην εταιρεία έχεις. Τί 
παραπάνω θες; Ειδικά από εμένα...

Ζωή: Τί παραπάνω θέλω; Να την χωρίσεις θέλω.

Γιώργος: Θες γάμο δηλαδή; Δεν είμαι για τέτοια.

Ζωή: Ούτε εγώ! Σου έχω ζητήσει τίποτα σαν κι αυτό;

Γιώργος: Ε, τότε τί θέλεις;

Ζωή: Σου λέω, να την χωρίσεις θέλω. Τί δεν καταλαβαίνεις;

18



Νίκος Φάκος

Γιώργος: Δηλαδή αν τη χωρίσω τί θα αλλάξει μεταξύ μας; Τον χρόνο μας τον 
έχουμε και άπλετο μάλιστα.

Ζωή: Κοίτα, η ζωή σου καταστρέφεται και δεν το καταλαβαίνεις. Σου τρώει
όλη την ενέργεια, την σκέψη, το είναι σου για το αν είναι 
μεθυσμένη, αν είναι πιωμένη τα πρωϊνά ή αν χαλάει τα λεφτά της 
στην κάβα της γειτονιάς.

Γιώργος: Και εσένα που επιρρεάζει την ζωή σου τι κάνει εκείνη;

Ζωή: Θεώρησέ το απλό ενδιαφέρον για εσένα. Χέσε μας ρε Γιώργο!

Γιώργος: Δεν έχεις παιδί γι' αυτό μιλάς άνετα. Δεν καταλαβαίνεις και δεν σε
παρεξηγώ.

Ζωή: Καταλαβαίνω πολλά περισσότερα απ' όσο φαντάζεσαι. Εσύ δεν ξέρεις 
να φυλάγεσαι από τις λάθος επιλογές. Και τόσο καιρό έχεις αφήσει 
μια κατάσταση να διαιωνίζεται. Η κόρη σου είναι γυναίκα πια, ζει 
στο εξωτερικό και παλεύει για το μέλλον της, για την δικιά της 
ζωή. Ήρθε η στιγμή να κοιτάξεις και εσύ το δικό σου μέλλον.

(για λίγα δευτερόλεπτα μένουν σιωπηλοί και οι δύο, σαν να σκέφτονται ποιος θα
συνεχίσει)

Γιώργος: Μαζί σου;

Ζωή: Γιατί όχι;

Γιώργος: Αφού δεν θες γάμο!

Ζωή: Ποιός μίλησε για γάμο ρε Γιώργο; Δηλαδή αυτό που έχουμε δεν πάει 
παραπάνω; Μέχρι εκεί είμαστε; Έχουμε φτάσει στο ταβάνι; Αν ναι, να
μου το πεις να το ξέρω.

Γιώργος: Δηλαδή θες παιδί χωρίς γάμο;

Ζωή: Γιατί πρέπει να εσωκλείεις τα πάντα σε μια κοφτή και βαρύγδουπη 
φράση ρε Γιώργο;

Ζωή: Ζωή , κοίτα, είμαι πενήντα χρονών και δεν έχω άλλα κουράγια για 

19



Ολότητα, ένα σύγχρονο αστικό δράμα

παιδιά.

(Η Ζωή ξεφυσά σαν να μην μπορεί να δώσει στον Γιώργο να καταλάβει αυτό που 
θέλει να πει)

Ζωή: Θέλω να ζήσουμε μαζί , να με γνωρίσεις ακόμα καλύτερα. Έχω πολλά 
να σου δώσω και εσύ τα απαρνείσαι για μια γυναίκα-καμμένο χαρτί.

Γιώργος: Είμαι κάθετος σε αυτό.

Ζωή: Εντάξει! Αυτό το λαμβάνω σοβαρά υπόψιν μου.

Γιώργος: (ανάβει τσιγάρο) Κάνε ό,τι θες.

Ζωή: Δηλαδή θες να χωρίσουμε;

Γιώργος: Όχι. Εσύ;

Ζωή: Καλά, ας το αφήσουμε προς το παρόν.

Γιώργος: Συγνώμη.

(Ο Γιώργος δείχνει να κρέμεται απ' τα χείλη της, αλλά η Ζωή παραμένει 
σιωπηλή)

Γιώργος: Μου θύμωσες;

Ζωή: Όχι.

Γιώργος: (Αρχίζει και την χαϊδεύει στο γυμνό της σώμα και παίρνει ένα 
αυταρχικό ύφος) Έτσι, το κορίτσι μου! Η γατούλα μου! Και όπως κάθε
γατούλα ξέρει να έχει αυτό που θέλει! Γουργούρισε λίγο στα χέρια 
μου! Έχουμε χρόνο. Προλαβαίνουμε άλλον ένα γύρο.

Ζωή: Άσε με! Με θύμωσες...

Γιώργος: Έλα, μαναράκι μου, θέλω να σε αιστανθώ για μια ακόμη φορά απόψε! 
Κάθε φορά αισθάνομαι ότι αυτό που μόλις κάναμε δεν μου είναι 
αρκετό! Θέλω κι άλλο!...

Ζωή: Σε μισώ...

20



Νίκος Φάκος

(Αφήνονται σε νέο ερωτικό παιχνίδι κάτω απ' τα σεντόνια και χαμηλώνει ο 
φωτισμός. Ακούγεται το “Secret” της Madonna)

21



Ολότητα, ένα σύγχρονο αστικό δράμα

Σκηνή 3η

Το σκηνικό είναι φωτισμένο κατά τέτοιο τρόπο ώστε να φωτίζεται η μεριά που 
είναι το σπίτι της Μαρίνας, φωτισμένο, με την Μαρίνα να είναι ξαπλωμένη στον 
καναπέ. Δίπλα της έχει ένα μπουκάλι βότκα και πίνει. Στην άλλη πλευρά της 
σκηνής – εκεί που είναι το ξενοδοχείο , στέκεται όρθια η Βάσω.Τα φώτα είναι 
στραμμένα πάνω της και δεν φωτίζουν την μεριά του ξενοδοχείου. Εφόσον το 
ξενοδοχείο είναι σκοτεινό, λειτουργεί η ψευδαίσθηση ότι βρίσκονται σε 
διαφορετικά μέρη, εκεί που πρέπει δηλαδή , η Μαρίνα στο σπίτι τους και η Βάσω
στο εξωτερικό. Η σκηνή ξεκινάει με την Βάσω να καλεί στο τηλέφωνο τη μητέρα 
της.

(χτυπάει το τηλέφωνο)

Μαρίνα: (άτονα, ξερά, σχεδόν μεθυσμένα) Ναι.

Βάσω: Έλα ρε μαμά, πού είστε; Δυο μέρες σας ψάχνω!

Μαρίνα: Έλα Βάσω, τί κάνεις;

Βάσω: Πού είστε και δεν απαντάτε;

Μαρίνα: Εγώ δεν απαντάω; Πότε με πήρες;

Βάσω: Από προχθές σας ψάχνω. Το σταθερό δεν το σηκώνετε, ενώ το κινητό 
σας είναι κλειστό. Ο μπαμπάς συνέχεια μιλάει. Είστε καλά; 
Ανησύχησα...

Μαρίνα: Ας τα λέμε καλά, Βάσω.  Μπορείς να το πεις και “καλά”.

Βάσω: Τί συμβαίνει μάνα; Δεν με ξεγελάς, σε έχω γεννήσει εγώ! (το λέει 
με ένα τρόπο σαν να προσπαθεί να καθησυχάσει τον εαυτό της , σαν 
να επιδιώκει να κάνει τη μητέρα της να γελάσει. Σύντομα όμως 
αντιλαμβάνεται ότι αποτυγχάνει).

Μαρίνα: Καλά είμαι σου λέω, εσύ πώς τα πας;

Βάσω: Καλά, εχθές τελειώσαμε την εξεταστική και θα πάω ένα ταξίδι στο 
Παρίσι με τον Πήτερ. Μετά από το ταξίδι μας θα έρθω να σας δω!

Μαρίνα: (μιλάει κάπως άγχρωμα) Μπράβο Βάσω, χαίρομαι για σένα.

22



Νίκος Φάκος

Βάσω: Μάνα , δεν με ξεγελάς, κάτι συμβαίνει. Ο μπαμπάς είναι καλά;

Μαρίνα: Καλά είναι αυτός, δεν έχει ανάγκη, καλά περνάει.

Βάσω: Τί εννοείς;

Μαρίνα: Τί “τι εννοώ”; Καλά περνάει: δουλειά, σπίτι, ταξίδια, γυναίκες, 
λεφτά, αυτοκίνητα... όλα καλά! (ο τόνος της χρωματίζεται με λίγη 
δόση ειρωνίας)

Βάσω: Μαμά πες μου τί συμβαίνει! Τί έγινε με τον μπαμπά; Έχετε τσακωθεί;

Μαρίνα: Εμείς να έχουμε τσακωθεί; Εμείς είμαστε το πιο ευτυχισμένο ζευγάρι
στην πόλη! Μη σου πω πάνω στη γη! (ξεσπάει σε γέλια που ακούγονται
ζαλισμένα και φανερώνουν την ειρωνία στην ψυχολογία της).

Βάσω: Κοίτα να δεις, αν δεν μου πεις τί έχεις , θα κατέβω στην Αθήνα να 
δω μόνη μου τί συμβαίνει και θα χάσω το ταξίδι μου με τον Πήτερ. 
Θέλεις κάτι τέτοιο; Να χάσω το ταξίδι μου με τον Πήτερ;

Μαρίνα: Όχι, κόρη μου, να πας και να περάσεις καλά. Στο εύχομαι ολόψυχα. 
Μόνο που δεν πρέπει να εμπιστεύεσαι τους άντρες. Είναι όλοι τους 
υποκριτές και τους αρέσει το ψέμα.

Βάσω: Ρε μάνα, πάλι τα ίδια άρχισες με την ζήλια σου στον μπαμπά; Αφού 
πριν δύο χρόνια τα ίδια έκανες και είπες ότι ο μπαμπάς σε απατάει.
Όπως αποδείχθηκε όμως ήταν μια ονειροπαρμένη υπόθεση που σου 
σφηνώθηκε αυτόβουλα στο κεφάλι! Άρχισες πάλι να πίνεις και τον 
έχεις αμελήσει, έτσι;

Μαρίνα: Εγώ τον έχω αμελήσει; Άκου να δεις, γυναίκα είσαι και εσύ και 
έχεις δικιά σου κρίση. Οι υποψίες μου επιβεβαιώνονται , εδώ και 
δύο χρόνια παρατηρώ αλλαγές στην συμπεριφορά του.

Βάσω: Μάνα, θα σε ρωτήσω κάτι ευθέως και θέλω να μου απαντήσεις 
ειλικρινά , εντάξει;...Ξαπλώνετε καθόλου μαζί;

Μαρίνα: (φωνάζοντας) Άκου να δεις, δεν σου επιτρέπω να μου μιλάς έτσι και 
να μου κάνεις τέτοιες ερωτήσεις!

23



Ολότητα, ένα σύγχρονο αστικό δράμα

Βάσω: (ανεβάζει και εκείνη τον τόνο της φωνής της) Ξεκόλα ρε μαμά, λες 
και είμαστε μικρά παιδιά κάνεις! Σίγουρα δεν είσαι μεθυσμένη;

Μαρίνα: (οι τόνοι πέφτουν και πάλι) Έχω ξαπλώσει στον καναπέ και περιμένω 
τον πατέρα σου , ο οποίος λείπει από το πρωΐ και δεν έχει φανεί 
ούτε στο τηλέφωνο.

Βάσω: Μαμά, να σου προτείνω κάτι;... Πάρε την Θοδώρα και κάντε καμιά 
βόλτα να ξεσκάσεις γιατί δεν σε ακούω καλα. Μην το ρίξεις πάλι στο
ποτό , σε παρακαλώ! Θυμάσαι που παρολίγο να μην φύγω για το 
πανεπιστήμιο, επειδή σε τρέχαμε στους ψυχολόγους για να κόψεις το 
ποτό , έτσι; Μην έχουμε πάλι τα ίδια, σε παρακαλώ πολύ. Έχω βάλει 
τη ζωή μου σε τάξη , είμαι ευτυχισμένη με τον Πήτερ, πηγαίνω καλά 
στην σχολή και δεν μπορώ να σκέφτομαι εσάς που είστε στην άλλη 
άκρη της γης...

Μαρίνα: Ίσως έχεις δίκιο, μια βόλτα χρειάζομαι περισσότερο απ' το κάθε τι.

Βάσω: Μπράβο ρε μανα, σε ευχαριστώ που με κάνεις να ανησυχώ περισσότερο!
Θα πάρω τον μπαμπά, εσύ κοίτα να ξαπλώσεις και αν μιλήσεις μαζί 
του, πριν τον βρω εγώ, πες του να με πάρει στο κινητό, είναι 
επείγον, ΟΚ;

Μαρίνα: Γιατί σε κάνω να ανησυχείς; Που ο πατέρας σου έχει γκόμενα; Δεν 
ανησυχείς για αυτό; Εντάξει, γκόμενα έχει , δεν τρέχει τίποτα! Ο 
πατέρας σου να περνάει καλά και όλα τα άλλα είναι εντάξει! 
Τουλάχιστον δύο στους τρεις μας περνάνε καλά και είναι 
ευτυχισμένοι! Εμένα ποιός με χέζει;

Βάσω: (εμφανώς ανήσυχη) Μαμά , αν θες να μιλήσεις κάπου, είμαι 
διαθέσιμη, μόνο σε παρακαλώ να τα βγάλεις από μέσα σου και να μην 
πίνεις, είμαστε σύμφωνοι;

Μαρίνα: Δεν μου λες κάτι άλλο, λεφτά σου στέλνει;

Βάσω: Τον τελευταίο καιρό μου στέλνει λιγότερα, γιατί η δουλειά του, 
όπως μου είπε, έχει πέσει. Όμως ο Πήτερ είναι δίπλα μου σε ό,τι 
χρειαστώ, αν και δεν του γίνομαι βάρος. Γιατί όμως ρωτας;

Μαρίνα: Γιατί εμένα δεν μου δίνει και μου λέει ότι η δουλειά του δεν πάει 
καλά.

24



Νίκος Φάκος

(Η Βάσω βηματίζει νευρικά μπρος πίσω)

Βάσω: (εμφατικά) Αυτό είναι το πρόβλημα ρε μανα; Τα λεφτά; Αφού δεν 
έχει, τί να σου δώσει; Πιάσε και εσύ μια δουλειά!

Μαρίνα: Αυτό είναι το πρόβλημα , ΝΑΙ! (εμφατικά- στον ίδιο τόνο) Ζωή είναι
αυτή; Να είμαι κλεισμένη σε ένα σπίτι και να περιμένω πότε ο 
πατέρας σου θα γυρίσει από τις γκόμενες για να ασχοληθεί λίγο μαζί
μου – που δεν θα ασχοληθει – και τελικά να μείνω στον άσσο; Όσο 
για την δουλειά, δεν μπορώ να βρω, άλλωστε εκείνος μου έταζε ότι 
θα ζήσω ζωή χαρισάμενη, χωρίς να χρειάζεται να δουλέψω.

Βάσω: Ρε μαμά, είμαι μακριά, δεν ζω πια μαζί σας, μπορεί να έχεις δίκιο.
Ξέρεις όμως κάτι; Το δίκιο σου το χάνεις! Βάζεις τα χέρια σου και 
βγάζεις τα μάτια σου. Μεθάς και ζηλεύεις παθολογικά, άρχισες ξανά 
τα ίδια! Θα με κάνεις να μην πάω αυτό το ταξίδι τελικά...

Μαρίνα: Δεν μεθάω, είμαι καλά και ξέρω πολύ καλά τι μου συμβαίνει! (Με 
ένταση) Αλλά τί θέλω και σου μιλάω, λες και μπορώ να βασιστώ σε 
σένα... Αφού...

(Την διακόπτει:)
Βάσω: Αφού καταλαβαίνω αν έχεις πιει, όπως τότε που...

(εκείνη συνεχίζει και είναι η σειρά της να την διακόψει)
Μαρίνα: ... αγαπάς τον πατέρα σου και εμένα με έχεις ξεγράψει, όπως και 

εκείνος!

Βάσω: Τί είναι αυτά που λες ρε μαμα; Είσαι με τα καλά σου; Θα ήθελα από 
μια μεριά να σε μαγνητοφωνίσω ώστε να ακούσεις τον εαυτό σου όταν 
θα είσαι νηφάλια.

Μαρίνα: (φωνάζοντας) ΠΑΡΑΤΑ ΜΕ!

(Η Μαρίνα μετά το ξέσπασμα, κλείνει το τηλέφωνο . Ξεκινά να παίζει το “Street
spirit” των Radiohead. Η Μαρίνα κάθεται ξανά στον καναπέ και ξεσπά σε 
λυγμούς, όσο η Βάσω, παραμένοντας στην σκηνή αναστενάζει και κοιτάει το 
κινητό της για λίγα λεπτά, σαν να σκέφτεται τα λεγόμενα που ειπώθηκαν. Όταν η
Βάσω φεύγει από την σκηνή και η Μαρίνα σταμάτησε το κλάμα, παίρνει ένα 
καθρέφτη, τακτοποιεί πρόχειρα τα μαλλιά της και βάφει τα χείλια της. Παίρνει 

25



Ολότητα, ένα σύγχρονο αστικό δράμα

την τσάντα που είχε παρατημένη στον καναπέ και πριν φύγει λέει:)

Μαρίνα: Όχι, θα κάτσω να σε περιμένω κι άλλο...ΤΕΡΜΑ! ΩΣ ΕΔΩ!

(Τα φώτα χαμηλώνουν και αποχωρεί από την σκηνή).

26



Νίκος Φάκος

Πράξη 2η

27



Ολότητα, ένα σύγχρονο αστικό δράμα

Σκηνή 4η

Το σπίτι. Στο σκηνικό έχει προστεθεί ένα χαμηλό τραπεζάκι , στολισμένο με ένα
ανθοδοχείο, πιάτα , ποτήρια , κεριά, όλα αυτά κάπως διακριτικά στην άκρη για 
την αλλαγή του σκηνικού. Ο Γιώργος μπαίνει στο σπίτι, ενώ λείπει η Μαρίνα. 
Κάνει έναν έλεγχο τριγύρω για να δει αν είναι μόνος του. Όταν διαπιστώσει ότι
δεν είναι κανείς άλλος πιάνει το κινητό του και καλεί έναν αριθμό. Περιμένει 
λίγες στιγμές και το κλείνει, με τον εκνευρισμό του να είναι πρόδηλος.

Γιώργος: Που είσαι ρε Μαρίνα τέτοια ώρα;
(Πηγαίνει προς το σταθερό και καλεί έναν αριθμό).

Γιώργος: Ναι, μια παραγγελία ήθελα να κάνω...Μάλιστα.. Ναι , στον 
δεύτερο όροφο... Θα ήθελα τα συνηθισμένα , για δύο άτομα καθώς και
πάγο γιατί δεν ξέρω αν έχω έτοιμο... Όχι, αυτά! Ευχαριστώ.

 (Σηκώνεται και τακτοποιεί το τραπεζάκι, ανάβει τα κεριά, επιμελείται των 
πιάτων και ότι άλλο χρειάζεται το τραπέζι. Τα φώτα χαμηλώνουν και 
δημιουργείται μια αισθαντική ατμόσφαιρα και ακούγεται υπόκωφα jazz μουσική 
του Oscar Peterson. Ξαναδοκιμάσει να πάρει την Μαρίνα, έχει όμως την ίδια 
τύχη. Δείχνει προβληματισμένος. Μερικές στιγμές αργότερα ανοίγει η πόρτα, 
ανάβουν ξαφνικά τα φώτα και κόβεται η μουσική. Μπαίνει η Μαρίνα σε πολύ άθλια
κατάσταση, κλαμένη, το βάψιμο γύρω από τα μάτια της έχει φύγει, παραπαίει και
το πουκάμισό της είναι κουμπωμένο στραβά. Ο Γιώργος πετάγεται όρθιος, 
ανάστατος από το θέαμα).

Γιώργος: Μαρίνα; Τί συμβαίνει; Πού ήσουν;

Μαρίνα: (βάζοντας τα κλάματα) Παράτα με!

Γιώργος: Είσαι καλά παιδάκι μου; Που ήσουν; Τι  χάλια είναι αυτά; (Σπεύδει
να την βοηθήσει να κάτσει καθώς εκείνη παραπατάει). Έπινες;

Μαρίνα: (ουρλιάζοντας) ΠΑΡΑΤΑ ΜΕ!

Γιώργος: Μυρίζεις αλκοόλ. Ως πότε θα συνεχιστεί αυτή η κατάσταση; Έχεις την
όψη της πιο ταλαίπωρης γυναίκας πάνω στην γη! Αυτή είναι η γυναίκα
που παντρεύτηκα και έκανα όνειρα μαζί της;

Μαρίνα: Μιλάς για όνειρα; Τί όνειρα; Εσύ το μόνο που μου έχεις προσφέρει 
είναι αδιαφορία και εγκατάλειψη... Πόνο και μοναξιά... Και έχεις 

28



Νίκος Φάκος

το θράσος να μιλάς για όνειρα; Τέλος τα παραμύθια! Όχι πια όνειρα 
και φρούδες ελπίδες. Αυτά να τα πεις στα άμυαλα κοριτσάκια που 
κοιμάσαι μαζί τους. Εμένα ξέχνα με!

Γιώργος: (απογοητευμένα)Κρίμα! Μαρίνα και εγώ προσπαθούσα να έρθουμε πιο 
κοντά. Να! Παρήγγειλα κινέζικο και κρασί, να πιούμε και να 
θυμηθούμε τα παλιά. Ίσως κάπου εκεί, βαθιά πίσω στην λήθη, να 
υπάρχει αυτό που έχουμε χάσει. Εκείνο που μας ολοκληρώνει και μας 
κάνει να αισθανόμαστε πλήρεις.

(Η Μαρίνα μισοκλαίγοντας ξεσπάει σε ένα ασυγκράτητο ειρωνικό γέλιο)

Μαρίνα: Η μόνη πληρότητα που αισθάνομαι αυτήν τη στιγμή, αγάπη μου, είναι 
το ποσοστό του αλκοόλ στο αίμα μου, οι γρατζουνιές και οι μελανιές
στο κορμί μου, ο φρικτός πονοκέφαλος στα μηνίγγια μου και η 
αίσθηση του να σου παίρνουν ό,τι πολυτιμότερο έχεις: την 
αξιοπρέπειά σου!

Γιώργος: Σε ποιές μελανιές και γρατζουνιές αναφέρεσαι; Δεν σε καταλαβαίνω.

Μαρίνα: (ειρωνικά) Χα! Από πότε σε ενδιαφέρει το κορμί μου, αγάπη μου; 
Νόμιζα ότι έπαψες να ασχολείσαι μαζί του εδώ και καιρό. Πίστεψα 
ότι το είχες ξεχάσει.

Γιώργος: (κλιμακώνοντας την φωνή του) Ρε τί μου λες βραδιάτικα; Είσαι ΤΟΣΟ 
μεθυσμένη; Σου συνέβη κάτι και δεν μου το λές;

Μαρίνα: Κοίτα, ρε, ενδιαφέρον που είχα στο σπίτι μου μέσα και δεν το είχα 
πάρει χαμπάρι!

(Ο Γιώργος πάει να της ξεκουμπώσει το πουκάμισο για να δει σε ποιές αμυχές 
αναφέρεται)

Μαρίνα: (ξεσπώντας σε δυνατές φωνές) ΑΥΤΟ ΝΑ ΜΗΝ ΤΟ ΞΑΝΑΚΑΝΕΙΣ ΠΟΤΕ! Τ' 
ΑΚΟΥΣ; ΠΟΤΕ!

Γιώργος: Μαρίνα θα μου πεις τί συμβαίνει, γιατί θα τρελαθώ! Σου συνέβη κάτι
κακό ή ζηλεύεις και αντιδράς έτσι;...Μαρίνα;

Μαρίνα: (Πειθαρχεί στον εαυτό της να παραμείνει ψύχραιμη) Κάτι ράγισε μέσα
μου , Γιώργο. Τελειώσαμε εμείς οι δύο. Αν θες, διώξε με. Αν όχι, 

29



Ολότητα, ένα σύγχρονο αστικό δράμα

θα μείνω γι' απόψε... Αύριο, που θα είμαι καλύτερα θα αποφασίσω τί
θα κάνω με την υπόλοιπη ρημαγμένη ζωή μου.

Γιώργος: Ώστε ζηλεύεις, έτσι; Πίνεις και ζηλεύεις!

Μαρίνα: Δεν με ενδιαφέρεις πια.

Γιώργος: Το πρόβλημα είναι ότι  με θέλεις ακόμα, απλά δεν το παραδέχεσαι! 
(Κάνει εμφανές στο κοινό ότι έχει παρεξηγήσει τα λεγόμενά της). 
Από αύριο πάλι τα ίδια θα έχουμε. Τέτοιες κουβέντες μου είπες πριν
δυο χρόνια, όταν προσέλαβα την Ζωή στην εταιρεία. Ζηλεύεις μια 
νεότερη, όμορφη κοπέλα! Θες να μάθεις ποιά είναι η διαφορά σας στα
μάτια μου; Εκείνη δεν πίνει ενώ εσύ πίνεις! Κακώς που αγόρασα 
κρασί για απόψε. Κακώς που προσπάθησα να τα βρούμε εμείς οι δύο. Η
ζήλια σου έχει γίνει εμμονή.

Μαρίνα: (ειρωνικά) Και εγώ νόμιζα ότι το τραπέζι το έκανες για την 
φιλεναδίτσα σου! Αλλά δεν με ενδιαφέρει πλέον. Κάνε ότι θες.

Γιώργος: Καλά, καλά! Αύριο τα ίδια θα μου λες. Το έχω ξαναδεί το έργο.

Μαρίνα: Πήγες να μου πλασάρεις παραμύθια για κοριτσάκια. Όνειρα και 
τέτοιες αηδίες... Που πας να τα πουλήσεις αυτά ρε;

Γιώργος: Δεν μου τα λες καλά , Μαρίναααααα....

Μαρίνα: Και σαν να μην έφταναν όλα αυτά, δεν ακούς και τι σου λέω. Το 
μυαλό σου είναι κολλημένο στον μοναδικό αγαπημένο εαυτούλη σου... 
Δεν βλέπεις τίποτα! Τυφλωμένος από το κορμί μιας πιτσιρίκας δεν 
βλέπεις τι συμβαίνει στην ίδια σου τη γυναίκα. Στο ίδιο σου το 
σπίτι...

Γιώργος: Είδες που σου είπα ότι ζηλεύεις παθολογικά; Αυτά που λες στα 
επιστρέφω με τόκο! Εσύ μιλούσες πριν για χαμένη αξιοπρέπεια, αλλά 
η μόνη που ευθύνεται για αυτό είσαι ΕΣΥ! (το δάχτυλό του πιέζει 
το μπράτσο της και εκείνη αποτραβιέται σαν να την τίναξε ρεύμα, 
σαν να πόνεσε).

Μαρίνα: Όλα έχουν αφετηρία ΕΣΕΝΑ! Από εκεί ξεκινούν όλα και εκεί 
τελειώνουν... Εκεί φροντίζεις να τελειώνουν... Στην αγαπημένη σου 
ολότητα. Το “εγώ” σου σε τυφλώνει.

30



Νίκος Φάκος

Γιώργος: (φωνάζοντας) Κοριτσάρα μου, πίνεις ή δεν πίνεις; Ποιός χάνει την 
αξιοπρέπειά του;

Μαρίνα: Τελείωσαν , πάνε αυτά... Όπως τελείωσες και εσύ!

Γιώργος: Καλά, καλά! Τα έχουμε ξανακούσει αυτά. Τράβα κοιμήσου και το πρωΐ 
όταν ξυπνήσεις θαύμασε τον εαυτό σου στον καθρέφτη για να δεις πως
είσαι και μετά μιλάς. Εγώ φεύγω γι' απόψε, πάω να κοιμηθώ στο 
ξενοδοχείο. Καλή σου όρεξη!

Μαρίνα: Πήγαινε όπου θες!

Γιώργος: Και χάρη σου κάνω που φεύγω εγώ και όχι εσύ! Όταν ξαναβρείς την 
αξιοπρέπειά σου, μίλα μας να ξέρουμε. Μέχρι τότε καληνύχτα...

Μαρίνα: Με μια κουβέντα σου  έφυγα. Ας πάω να χαθώ στα βουνά, να ψοφήσω 
στην άκρη του δρόμου. Με μια σου κουβέντα μόνο.

Γιώργος: (κοφτά) Καληνύχτα Μαρίνα...

(Η Μαρίνα ξεσπάει σε κλάματα όσο ο Γιώργος φεύγει απ' την σκηνή. Ακούγεται το
“Every you and every me” των Placebo και η Μαρίνα ξαπλώνει όπως είναι, χωρίς 
να αλλάξει ρούχα , στον καναπέ. Εκεί την παίρνει ο ύπνος, τα φώτα χαμηλώνουν 
και αλλάζει η σκηνή).

31



Ολότητα, ένα σύγχρονο αστικό δράμα

Σκηνή 5η

Όνειρο. Η Μαρίνα, μέσω του ονείρου της, βιώνει ξανά τον εφιάλτη που έζησε.

Ξενοδοχείο. Στην σκηνή βρίσκεται ο Κώστας, ο εύσωμος, δυνατός , νεότερός της 
άνδρας που γνώρισε στο μπαρ όπου πήγε. Η Μαρίνα είναι ζαλισμένη από το ποτό.

Κώστας: Σ'αρέσει εδώ;

Μαρίνα: (χασκογελώντας) Χα,χα! Καλά είναι; Εδώ φέρνεις τις ατασθαλίες σου 
τα βράδια;

Κώστας: “Ατασθαλίες”. Μ'αρέσει αυτό, θα το κρατήσω. Είσαι η αποψινή μου 
ατασθαλία.

Μαρίνα: (με το ύφος της προσπαθεί να του θίξει τον εγωϊσμό)Νωρίς δεν 
φύγαμε απ' το μπαράκι; Ακόμα δεν είχε πάει δώδεκα... μήπως θέλεις 
να πιείς γαλατάκι και να πέσεις για νάνι;

Κώστας: Σαν να μην με ξέρεις καλά... (προσπαθεί να την αγκαλιάσει και 
εκείνη αποτραβιέται).

Μαρίνα: Και πως είπαμε ότι σε λένε;

Κώστας: (ενοχλημένα) Είπαμε, Κώστα με λένε.

Μαρίνα: Σίγουρα θα σου ρίχνω κανά πεντάρι χρόνια, μη σου πω και δεκαετία.

Κώστας: Ναι, αλλά είπαμε ότι ο έρωτας χρόνια δεν κοιτά.

Μαρίνα: Δεν είπαμε ότι θα αφήσουμε τον έρωτα απ' έξω; Έτσι δεν είπαμε 
Κώστα;

Κώστας: Και τί κάνουμε εδώ;

32



Νίκος Φάκος

(προσπαθεί για δεύτερη φορά να την αγκαλιάσει και να την φιλήσει, αλλά εκείνη
αποτραβιέται με διακριτικότητα).

Κώστας: Μα, γιατί μου φεύγεις συνέχεια;

Μαρίνα: Θέλω ένα ποτό πρώτα.

Κώστας: Μισό, να παραγγείλω ένα. Τί θα πιείς;

Μαρίνα: Ό,τι πιεις και εσύ. 

(Ο Κώστας τηλεφωνά για δυο ποτά. Η Μαρίνα , όλη αυτήν την ώρα , κάνει μια 
αφηρημένη βόλτα στο δωμάτιο αγνοώντας τον Κώστα και παραπατώντας. Ο Κώστας, 
αμέσως μόλις κλείσει το τηλέφωνο, την παρακολουθεί επίμονα, έχει τα μάτια του
καρφωμένα στο σώμα της και ανάβει ένα τσιγάρο).

Κώστας: Για μίλησέ μου λίγο για σένα και τη ζωή σου.

Μαρίνα: Άσε την ζωή μου ήσυχη. Εσύ πες μου, είσαι καλός στο κρεβάτι;

Κώστας: (μειδιάζοντας) Θα το δεις, σύντομα!

Μαρίνα: Τόση εμπιστοσύνη στον εαυτό σου λοιπόν;

Κώστας: Τόση, ναι!

(Πηγαίνει προς το μέρος της και προσπαθεί να την αγκαλιάσει και να την 
φιλήσει, αλλά εκείνει αποτραβιέται ξανά, με λιγότερη διακριτικότητα αυτήν τη 
φορά).
 
Μαρίνα: Και , για πες μου Κώστα, τί θα μου κάνεις απόψε;

Κώστας: Ό,τι θελήσει η ψυχή σου, μωρό μου!

(Χτυπάει το κουδούνι και ο Κώστας παίρνει απρόθυμα τα ποτά. Δείχνει 
ανυπόμονος)

Μαρίνα: (αδειάζοντας το ποτήρι της αμέσως) Σου αρέσω;

Κώστας: Με τρελαίνεις!

33



Ολότητα, ένα σύγχρονο αστικό δράμα

Μαρίνα: Τί σου αρέσει πάνω μου;

(Ο Κώστας κοιτάει το μισάνοιχτο πουκάμισό της και δεν της απαντάει).

Μαρίνα: Σου αρέσουν αυτά; (Ξεκουμπώνει το πουκάμισό της αργά. Ο Κώστας την
αγγίζει στο στήθος της και δεν βγάζει το βλέμμα του από πάνω της).

Κώστας: Αχ, μωράκι μου, πόσο με τρελαίνεις!...

(Όσο εκείνος είναι απασχολημένος με το σώμα της , εκείνη παίρνει το ποτήρι 
του Κώστα και το αδειάζει με μια γουλιά).

Μαρίνα: Λοιπόν , Κώστα, τί θέλεις να μου κάνεις;

Κώστας: (εκστασιασμένος) Θα σε βάλω κάτω και θα σε κάνω να ξεχάσεις το 
όνομά σου!

Μαρίνα: Είσαι σίγουρος ότι μπορείς να το κάνεις αυτό;

Κώστας: Έλα , μανάρι μου, έλα να σου δείξω...

(Της βγάζει το πουκάμισό της και την αφήνει γυμνόστηθη. Εκείνος αρχίζει να 
γδύνεται βιαστικά, μένει με τα εσώρουχά του και πέφτει πάνω της λυσσασμένος 
για το κορμί της. Εκείνη μένει αμέτοχη και απαθής).

Μαρίνα: Νομίζω , Κώστα, ότι ούτε εσύ ξέρεις από γυναίκες.

(Εκείνος σταματάει τα ασυγκράτητα φιλιά στο σώμα της και την κοιτάει)

Κώστας: Τί εννοείς ούτε ΕΓΩ ξέρω από γυναίκες;

Μαρίνα: Τίποτα, αστο αυτό... Θέλω άλλο ένα ποτό...

Κώστας: Να παραγγείλω ξανά; Αυτή την δουλειά θα κάνουμε; Δεν νομίζω...

Μαρίνα: Ναι , σε παρακαλώ, το έχω ανάγκη!

Κώστας: Δεν αντέχω να περιμένω άλλο! Δεν πρόκειται να σηκώσω το τηλέφωνο. 
Συνεχίζουμε όπως είμαστε...

34



Νίκος Φάκος

Μαρίνα: (ειρωνικά) Πόσο χρονών είσαι αγόρι μου;...

Κώστας: Σαν πολύ συζήτηση δεν πιάσαμε; Ας προχωρήσουμε στο παρασύνθημα. 
Έλα εδω μανάρι μου... Έλα που σε θέλω τώρα!

Μαρίνα: Εγώ όμως όχι. (Ξεκινάει να κουμπώνει το πουκάμισό της και 
προσπαθεί να τον βγάλει από πανω της. Εκείνος την κοιτάει 
επίμονα , σαν να μην ξέρει τί να κάνει)

Κώστας: Τί είπες;

Μαρίνα: Τί δεν κατάλαβες , αγορίνα μου; Ντύσου να φύγουμε...

Κώστας: (αυταρχικά) Δεν νομίζω.

Μαρίνα: Ξέχνα το...

Κώστας: Δεν έχεις να πας πουθενά. Πρώτα θα τελειώσουμε μεταξύ μας και μετά
πήγαινε όπου θέλεις... Πρώτα όμως θα ξεμπερδέψεις μαζί μου.

Μαρίνα: Δεν θέλω, αγόρι μου, συνεννοηθήκαμε; ΔΕΝ-ΘΕΛΩ!

Κώστας: Εμένα με ρώτησες αν θέλω; Ήρθες στο ξενοδοχείο μαζί μου για να 
πάρεις αυτό που θέλεις, αυτό που θέλω να σου δώσω. Δεν υπάρχει 
περίπτωση να φύγεις έτσι.

Μαρίνα: Δεν με ενδιαφέρει, δεν θέλω τίποτα, θέλω να φύγω, άσε με! Φεύγω!

Κώστας: ΕΣΥ-ΜΕΝΕΙΣ. Φώναξε όσο θες, σε ξενοδοχείο για αυτές τις δουλειές 
είμαστε... Φώναξε να σε ακούσω, φώναξε! Πουτάνα!

(Την γδύνει με το ζόρι, εκείνη προσπαθεί να φωνάξει για βοήθεια, αλλά εκείνος
της κλείνει το στόμα με το χέρι του. Την χτυπά και την βρίζει, στο τέλος την 
βιάζει. Στην σκηνή του βιασμού ακούγεται το “Born Slippy – Underworld” και 
εναλασσόμενο έντονο φως πηγαίνει σύμφωνα με την σκηνή. Μόλις τελειώσει το 
τραγούδι , όλα τα φώτα σβήνουν. Για λίγα λεπτά παραμένουν κλειστά , όσο 
ακούγεται το κλάμα της στο σκοτάδι. Αναφιλητά διαδέχονται εκρήξεις οργής, 
θυμού και αηδίας. Τα φώτα ανάβουν, είναι ξαπλωμένη στο πάτωμα και έχει 
διπλώσει στα γόνατά της. Το μέτωπό της ακουμπαέι στο πάτωμα. Ανεπαίσθητες 
εκλήσεις για βοήθεια αναμιγνύονται με παλιδρομήσεις και τάση προς εμετό. 
Σβήνουν τα φώτα και ακούγεται η φωνή της Βάσως που εισέρχεται στην σκηνή).

35



Ολότητα, ένα σύγχρονο αστικό δράμα

Βάσω: Μητέρα;... Μητέρα;... Που είσαι μητέρα;

(Ανοίγουν τα φώτα και εμφανίζεται η Βάσω ντυμένη με ένα ολόλευκο νυφικό. 
Ξεκινάει έναν μονόλογο και απευθύνεται προς τους θεατές).

Βάσω: Κοιτώ λίγο πιο πίσω και βλέπω πόνο... Βλέπω μια διελκυστίνδα με 
εσάς, αγαπημένοι μου γονείς, να αντιμάχεστε, προσπαθώντας να 
επιβληθεί ο ένας του άλλου. Το σχοινί έχει τεντώσει, σχεδόν έχει 
σπάσει. Μίσος διακρίνω στα μάτια σας και οργή. Σαν να μιλάτε 
διαφορετική γλώσσα. Τα θέλω σας υπερισχύουν των “πρέπει” και το 
“εγώ” σας υπαγορεύει επιλογές που δεν θα έπρεπε να ακολουθήσετε. Ο
εαυτός σας στέκεται σαν ύψιστο αγαθό στην κορυφή των αξιών σας και
ξεχνάτε τις υποσχέσεις που δώσατε σε εσάς τους ίδιους και για δικό
σας καλό. Φοβάστε να αποδεχτείτε τα λάθη σας και ρίχνετε την 
ευθύνη στους άλλους. Κοιτάχτε λίγο δίπλα σας, αγγίξτε , 
αιστανθείτε, ζήστε. Αγκαλιάστε με πάθος την ημέρα σας και 
σταματήστε να την αφιερώνετε για τις φιλοδοξίες των ξένων. Είστε 
οικογένεια, αλλά πολύ φοβάμαι ότι εγώ έφυγα από την μέση. Είστε 
οικογένεια, αλλά είστε διαλυμένη οικογένεια. Δεν αντιλαμβάνεστε το
κακό που προκαλέσατε στα πρόσωπα που σας αγαπούν , το οποίο το 
προκαλέσατε βαθμιαία, κι ας ήταν τόσο ανεπαίσθητο για σας. Η ψυχή 
σας έχει μαυρίσει από δόλιες σκέψεις του ενός για τον άλλον, έχει 
γεμίσει καρκινώματα απέχθειας για τους δικούς σας ανθρώπους και 
θολώνετε, σχεδόν έχετε τυφλώσει τα μάτια σας, απόρροια της 
αδιαφορίας. Παραμένετε ενδεείς απο συναισθήματα, η ζωή σας 
φωτίζεται από μια γκρίζα καθημερινότητα, κυνηγάτε εφήμερους πόθους
και γεύεστε καρπούς που θα μπορούσατε πια, μετά από τόσα χρόνια , 
να τους απολαμβάνετε μαζί... “Μαζί”... Τί ωραία λέξη, να ξέρεις 
ότι έχεις κάποιον δίπλα σου, όταν τον έχεις ανάγκη. Αυτό που έχετε
εσείς, άλλοι το εύχονται και δεν το έχουν, και εσείς το 
τσαλακώνετε και το πετάτε στα σκουπίδια. ΕΣΕΙΣ, αγαπημένοι μου 
γονείς φταίτε, εσείς... Εσείς για εσάς...Όσο για μένα, αφήστε με 
να ταξιδεύω στα πελάγη της ζωής που έχω επιλέξει, σίγουρα με δικά 
μου κριτήρια, πολύ διαφορετικά από τα δικά σας. Το μόνο εφόδιο που
μου δώσατε απλόχερα δεν είναι ούτε τα λεφτά, ούτε ο κόπος σας να 
μεγαλώσω και να σπουδάσω. Μου χαρίσατε τα λάθη σας, προς γνώση και
συμμόρφωση, κι ας μου χρεώσατε κάποια από αυτά...

(τα φώτα σβήνουν και αλλάζει το σκηνικό)

36



Νίκος Φάκος

Σκηνή 6η

Ξενοδοχείο. Ο Γιώργος και η Ζωή μόλις έχουν βιώσει την ερωτική μέθεξη και 
απολαμβάνουν το τσιγάρο τους ξαπλωμένοι κάτω απ' τα σεντόνια.

Ζωή: (εξαντλημένη) Σου άρεσε;

Γιώργος: Πολύ ,μωρό μου! Ήσουν υπέροχη απόψε.

Ζωή: Όμως δεν ήσουν εδώ...

Γιώργος: Τί εννοείς;

Ζωή: Δεν είχες το μυαλό σου σε μένα.

Γιώργος: Δηλαδή εσένα δεν σου άρεσε;

Ζωή: Δεν είπα αυτό...

Γιώργος: Αλλά τί είπες;

Ζωή: Απλά σου λέω ό,τι κατάλαβα. Το μυαλό σου ταξίδευε, κάτι άλλο 
σκεφτόσουν.

Γιώργος: Και από που το κατάλαβες αυτό;

Ζωή: Μια γυναίκα καταλαβαίνει αν ο σύντροφός της είναι συγκεντρωμένος 
σ'αυτήν.

Γιώργος: Μάλλον δεν σου άρεσε...

Ζωή: Ήσουν πολύ...πως να το πω;...αμέτοχος.

Γιώργος: Δεν νομίζω...Και αν κρίνω απ' το χαμόγελό σου , αμέσως μόλις 
τελείωσε, τότε είμαι σίγουρος ότι το ευχαριστήθηκες.

Ζωή: Ναι, αλλά εσύ σκεφτόσουν κάτι άλλο...

Γιώργος: Σαν τί δηλαδη;

Ζωή: Αυτό ήλπιζα να μάθω και εγώ. Θα μου πεις;

37



Ολότητα, ένα σύγχρονο αστικό δράμα

Γιώργος: Κάτι συνέβη...

Ζωή: Το έχω καταλάβει...

Γιώργος: Εχθές που γύρισα σπίτι βρήκα τη Μαρίνα πάλι σε άσχημη κατάσταση.

Ζωή: Πως είναι δυνατόν ρε Γιώργο, κάθε φορά που είμαστε μαζί, ακόμα και
στο κρεβάτι, να συζητάς για την γυναίκα σου... Ειδικά με μένα... 
Έχω καταντήσει η κουτσομπόλα της γειτονιάς. Μιλάς σαν να είμαι η 
καλύτερή σου φίλη.

Γιώργος: Μα είσαι!

Ζωή: Η καλύτερή σου φίλη; Δεν το θέλω να είμαι. Εγώ φταίω, το ξέρω! 
Αλλά είναι το τελευταίο πράγμα που θέλω στην ζωή μου.

Γιώργος: Εντάξει τότε, δεν σου λέω...

Ζωή: Ναι, πρώτα πετάς την βόμβα, ότι δηλαδή σκέφτεσαι την γυναίκα σου 
την ώρα που κάνεις σεξ μαζί μου και μετά μου λες ότι καλύτερα να 
μην μάθω.

Γιώργος: Εσύ το θέλησες...

Ζωή: Μα αν αφήσεις αυτό να μεγαλώσει στην σκέψη μου, θα γιγαντωθεί και 
μετά δεν μας βλέπω καλά.

Γιώργος: Γιατί; Απλά σου είπα ότι τσακωθήκαμε...

Ζωή: Και τί μου το λες αυτό, να χαρώ;

Γιώργος: Όχι , απλά σου λέω αυτό που με προβληματίζει. Μπορώ;

Ζωή: Τί σε προβληματίζει δηλαδή; Τσακωθήκατε, είχε πάλι πιει, ήταν 
λιώμα και στα έχωνε. Το μάθαμε το παραμύθι και απ' ότι φαίνεται 
δεν θα αλλάξει ποτέ.

Γιώργος: Νομίζω ότι αυτό το έχουμε ξανασυζητήσει...

Ζωή: Ακριβώς αυτό λέω! Κάτι καινούριο;

38



Νίκος Φάκος

Γιώργος: Σήμερα θα κοιμηθώ εδώ. Εσύ;

Ζωή: (το σκέφτεται) Αυτό είναι “κάτι νεό”. Άλλαξε κάτι;

Γιώργος: Προφανώς!

Ζωή: (απογοητευμένα) Πάλι σπίτι σου θα γυρίσεις , το ξέρω.

Γιώργος: Δεν νομίζω...

Ζωή: (ειρωνικά) Δεν άντεξες άλλο, ε;

Γιώργος: Όχι, και μη με κοροϊδεύεις...

Ζωή: Δεν σε κοροϊδεύω. Απλά μιλάμε για σένα, που μόλις μου έκανες 
έρωτα, και την γυναίκα σου. Ποιος κοροϊδεύει ποιον...

Γιώργος: Μην είσαι τόσο σκληρή!

Ζωή: (κλιμακωτά) Τόσο σκληρή; ΕΓΩ; Εγώ είμαι ο βλάκας που κάθομαι και 
έρχομαι μαζί σου... Αφήνω τα όνειρά μου ξαπλωμένα πάνω στα 
σεντόνια ενός ξενοδοχείου κάθε φορά που φεύγουμε...

Γιώργος: Να έρθω σπίτι σου απόψε;

Ζωή: (ψυχρά) Όχι!

Γιώργος: Νόμιζα ότι αυτό ήθελες κατά βάθος... Αυτό συζητούσαμε εχθές...

Ζωή: Σήμερα είναι μια άλλη μέρα!

Γιώργος: Τί άλλαξε από εχθές;

Ζωή: Με έβαλες και σκέφτηκα. Έκανες βλακεία.

Γιώργος: Όρεξη για καβγά έχεις και εσύ; Δεν θα το αντέξω...

Ζωή: Καμία όρεξη. Απλά σου λέω ότι από εχθές σκέφτηκα για εμάς.

Γιώργος: Και που κατέληξες;

39



Ολότητα, ένα σύγχρονο αστικό δράμα

Ζωή: Ότι δεν μπορείς να μου προσφέρεις αυτά που εγώ θέλω πραγματικά. Η 
σχέση μας δεν πρόκειται να προχωρήσει. Θα μείνουμε δυο εραστές που κάνουν σεξ
και μέχρι εκεί. Το πρωΐ για δουλειά και αυτό είναι.

Γιώργος: Γι' αυτό θα ήθελα να σου μιλήσω.

Ζωή: (ανακάθεται στα μαξιλάρια της) Στο κάτω-κάτω είσαι ένας άνδρας που
κοροϊδεύεις τις γυναίκες, λες ψέμματα. Και εγώ μισώ το ψέμα.

Γιώργος: (της χαϊδεύει τα μαλλιά) Μωρό μου, είσαι σκέτη γλύκα όταν 
θυμώνεις!

Ζωή: Δεν είναι θυμός, απόφαση είναι!

Γιώργος: Οριστική; Θέλω να ξέρω!

Ζωή: (το σκέφτεται λίγο) Οριστική.

Γιώργος: Πάντως νόμιζα ότι με καταλάβαινες, ότι ζούσες, μαζί μου , τις 
τραγικές καταστάσεις που περναώ σπίτι.

Ζωή: Μα δεν είσαι σπίτι σου για να τις ζεις...

Γιώργος: Γίνεσαι πολύ σκληρή με μένα. Νομίζω ότι δεν μου αξίζει...

Ζωή: Δεν θα κρίνω εγώ τί σου αξίζει. Απλά με την πολύ κουβέντα για την 
γυναίκα σου, και καθώς ήμουν μια γυναίκα που σε είχε ερωτευθεί, 
ήρθα για λίγο στην θέση της, φαντάστικα ότι ζούσαμε μαζί και εσύ 
όλο έλειπες.

Γιώργος: Λείπω γιατί είμαι μαζί σου. Τουλάχιστον οφείλεις να μου 
αναγνωρίσεις ότι αισθάνομαι πολλά πράγματα για σένα.

Ζωή: Μέχρι να με βαρεθείς και εμένα. Άλλωστε δεν ξέρω το παρελθόν σου 
και το παρόν σου δεν νομίζω ότι θα ήθελες να είναι 
αντιπροσωπευτικό δείγμα του χαρακτήρα σου και των επιλογών σου 
απέναντι στην γυναίκα σου.

Γιώργος: (με σιγουριά) Νομίζω ότι εσύ είσαι μια πολύ καλή επιλογή, καλύτερη
από αυτήν που έκανα πριν είκοσι χρόνια.

40



Νίκος Φάκος

Ζωή: Και τί ήξερες πριν είκοσι χρόνια;

Γιώργος: Αυτό λέω και εγώ, γι' αυτό νομίζω ότι θα έπρεπε να με 
δικαιολογίσεις.

Ζωή: (θυμωμένα) Να τα λουστείς!

Γιώργος: (προσπαθεί να την καλοπιάσει) Μωράκι μου, είσαι σκέτη γλύκα όταν 
μου θυμώνεις, δεν μπορώ να σε βγάλω απ' το μυαλό μου!

Ζωή: (αντιδρά και του τραβάει τα χέρια) Παράτε με!

Γιώργος: Κατάλαβα, θα κοιμηθώ με το άρωμά σου ,το οποίο έχει μείνει πάνω σε
αυτά τα σεντόνια.

Ζωή: Ίσως πολύ να σου είναι.Αύριο θα τρέξεις στην γυναικούλα σου 
πάλι...

Γιώργος: Αυτό προσπαθώ να σου πω τόση ώρα: χωρίζω!

Ζωή: Πότε το αποφάσισες αυτό; Μετά από τον τσακωμό;

Γιώργος: Το σκέφτομαι μέρες, εχθές το αποφάσισα.

Ζωή: Πάντως να ξέρεις ότι δεν είμαι διαθέσιμη για κάτι παραπάνω... Έστω
και το παραμικρό.

Γιώργος: Είσαι σίγουρη; Τώρα είναι ευκαιρία να γνωριστούμε καλύτερα!

Ζωή: Μετά από δυο χρόνια;

Γιώργος: Άλλοι περιμένουν μια ζωή για κάτι τέτοιο. Όπως κι εγώ , μετά από 
τόσα χρόνια , τώρα βιώνω τον αληθινό έρωτα!

Ζωή: Κόψε το δούλεμα, με τα λόγια καλά τα πας, παρολίγο να με πείσεις 
αλλά δεν θα τα καταφέρεις! Ας σου μιλήσω λίγο φιλικά, όπως τόσο 
καιρό αναζητάς. Συζήτησέ το με την κόρη σου, αυτή ίσως θα έπρεπε 
να είναι η καλύτερή σου φίλη. Της το 'χεις πει;

Γιώργος: Όχι.

41



Ολότητα, ένα σύγχρονο αστικό δράμα

Ζωή: Ήμουν σίγουρη. Επίσης πρέπει να μείνεις μόνος σου για να στρώσεις 
λίγο χαρακτήρα. Συμπεριφέρεσαι σαν έφηβος και σε αυτό φταίω εγώ.

Γιώργος: Νομίζεις στα πενήντα μου ότι θα φοβηθώ να μείνω μόνος μου;

Ζωή: Σαν τρίτο μάτι νομίζω ότι η γυναίκα σου πάντα πλυμμένο σε είχε, 
οπότε το πρόβλημά σου είναι καθαρά σεξουαλικό. Γουστάρεις το ξένο,
αυτό είναι όλο.

Γιώργος: Μα, τί λες;

Ζωή: Σου είπα ότι δεν έπρεπε να με βάλεις να σκεφτώ παραπάνω. Καλά με 
είχες στο παραμύθι. Τώρα όμως έπεσαν οι τίτλοι τέλους. Συγνώμη...

(Σηκώνεται και βγάζει ένα κουτάκι από το παντελόνι του το οποίο είχε 
παρατημένο στην καρέκλα. Της το προσφέρει σαν δώρο)

Γιώργος: Αυτό είναι για εσένα!

Ζωή: (Το ανοίγει και μένει έκθαμπη) Τί είναι αυτό;...Μα...Αυτό είναι 
πολύ ακριβό!

Γιώργος: Σου αρέσει;

Ζωή: Τελικά τα μονόπετρα φυλακίζουν την σκέψη της γυναίκας , σαν να την
αλυσοδένεις με μια βαριά , ολόχρυση αλυσίδα. Είναι υπέροχο!

Γιώργος: Το παρήγγειλα ειδικά για σένα! Χαίρομαι που σου αρέσει!

Ζωή: Πάντως , δεν μου άλλαξες την γνώμη. Θα ήθελα να το έχεις υπόψιν 
σου.

Γιώργος: Θα σε πείσω!

Ζωή: Βρες τρόπο!

Γιώργος: (της το φοράει) Θα τον βρώ, να είσαι σίγουρη!

(Ο Γιώργος πέφτει πάνω της και της δίνει παθιασμένα φιλιά ενώ εκείνη δείχνει 
ότι τα δέχεται με περισσότερη θέρμη. Η σκηνή κλείνει).

42



Νίκος Φάκος

ΠΡΑΞΗ 3η

43



Ολότητα, ένα σύγχρονο αστικό δράμα

Σκηνή 7η

Στο σπίτι. Η Μαρίνα ξυπνάει από τον εφιάλτη κάθιδρη. Ο Γιώργος δεν είναι στο 
σπίτι και εκείνη ακροβατεί ανάμεσα στην λογική και την πράνοια, εξαιτίας της 
έντονης συναισθηματικής της φόρτισης. Όταν τελικά υπερισχύει η λογική , 
κρατάει το εμφανώς πονεμένο κεφάλι της και ξεσπά σε ένα κύμα οργής, 
παραμιλώντας , σαν να μιλάει σε ένα φάντασμα.

Μαρίνα: Ηλίθιε...Ηλίθιε...Ηλίθιε! Με άφησες μετέωρη να αιωρούμαι στο κενό,
πάνω που είχαμε τη δυνατότητα να απολαύσουμε , επιτέλους, τους 
καρπούς των προσπαθειών μας. Στάθηκες ανίκανος να κρατήσεις την 
ίδια σου την γυναίκα για την υπόλοιπη ζωή σου. Εφήμεροι έρωτες, 
παροδικοί πόθοι, σωματικές εξαρτήσεις, εγωϊστικές αποφάσεις, 
λανθασμένες εντυπώσεις, κίβδηλα όνειρα, φρούδες ελπίδες, δόλιες 
σκέψεις, αδιάφορες πράξεις, αυτό είναι το ψηφιδωτό της 
ψυχοσύνθεσής σου, αχάριστε! Με κατηγορείς ότι εξαρτώμαι απ' το 
ποτό, με κατατάσσεις σε έναν άνθρωπο που αναπνέει τον αέρα του 
οινοπνεύματος, ενώ δεν κοιτάς την κατάντια σου, σαν άνδρας, 
θυσιάζοντας τα πάντα απ' την οικογένειά σου σε νεαρά κορμιά. Πού 
πήγε το μυαλό μέσα απ' το κεφάλι σου , ηλίθιε; Έπεσες πολύ στα 
μάτια μου, κατέβηκες κουτρουβαλώντας τα σκαλιά της υπόληψής μου 
και αιθεροβατείς στα μονοπάτια του έρωτα μιας άλλης. Είσαι 
μισάνθρωπος, κοιτάς μόνο τον γοητευτικό εαυτούλη σου, γητεύεις 
άμυαλα κορίτσια σαν επιβήτορας. Δήθεν ενδιαφέρεσαι , δήθεν 
νοιάζεσαι, δήθεν ξέρεις. Ούτε τον εαυτό σου δεν μπορείς να ζήσεις,
υπάρχει ένας άνθρωπος που το γνωρίζει καλύτερα απ' τον καθένα 
γιατί σε έχει ζήσει μια ολόκληρη ζωή. Και αντί αυτού, εσύ τον 
ανταμοίβεις με πόνο και ανείπωτο μίσος. Είσαι αχάριστος , ηλίθιε, 
ένας απατεώνας ολκής, ένας ανεύθυνος σύζυγος, δεν σου αξίζει να 
λέγεσαι άνδρας...

(χτυπάει το κουδούνι. Η Μαρίνα σαν να ξύπνησε από τον παροξυσμό που  
βρισκόταν, της παίρνει μερικές στιγμές να συνέλθει πριν ανοίξει. Στην πόρτα 
την περιμένει η Βάσω , κρατώντας μια μικρή βαλίτσα και την τσάντα της).

Βάσω: (ξαφνιασμένη) Μαμά!

Μαρίνα: (πέφτοντας στην αγκαλία της) Κοριτσάκι μου!

Βάσω: Μαμά τί έχεις; Τί συμβαίνει, γιατί κλαίς;

44



Νίκος Φάκος

Μαρίνα: (της πιάνει στοργικά τα μάγουλά της) Κοριτσάκι μου, είσαι καλά;

Βάσω: Τί τρέχει ρε μαμά, γιατί είσα στα μαύρα σου τα χάλια;

Μαρίνα: Πες μου ότι όλα είναι ένα κακό όνειρο, αγάπη μου, τσίμπησέ με να 
ξυπνήσω! (ξεσπάει σε κλάματα) Σε παρακαλώ!

Βάσω: Μαμά με ποιόν μιλούσες; Είναι κανείς εδώ;

Μαρίνα: Όχι κορίτσι μου, κανείς. Μόνη μου μιλούσα, δεν είμαι καλά.

Βάσω: (ανήσυχη) Μαμά πες μου τι έχεις, πριν χάσω κι εγώ το μυαλό 
μου...Με φοβίζεις!

Μαρίνα: (αγκαλιάζοντάς την) Όχι, κορτιτσάκι μου, μη φοβάσαι, δεν είναι 
τίποτα, η μανούλα είναι εδώ!

Βάσω: (την οδηγεί , υποβασταζόμενη, στον καναπέ) Έλα εδώ μαμά, κάτσε να 
μου πεις τι συμβαίνει...

Μαρίνα: Σε είδα στον ύπνο μου...Να προσέχεις, δεν ήταν καλό όνειρο. Σε 
είδα ντυμένη νύφη, κακό σημάδι...

Βάσω: Αυτά ,μαμά, είναι για τις χαρτορίχτρες. Πες μου, αυτό έχεις; Ή 
συμβαίνει κάτι άλλο; Πιο σοβαρο...

Μαρίνα: Έφευγες από κοντά μου, ήσουν θυμωμένη μαζί μου και με κατηγορούσες
για όλα τα λάθη που έχω κάνει σαν μάνα...Πες μου παιδί μου, ήμουν 
καλή μάνα;

Βάσω: Ήσουν η καλύτερη μητέρα του κόσμου ρε μαμά, αλήθεια στο λέω! Αυτό 
έχεις;

Μαρίνα: (αγκαλιάζοντάς την για τρίτη φορά) Σ' ευχαριστώ , παιδί μου, αλλά 
δεν ήμουν... Δεν μου αξίζει να λέγομαι μάνα. Ωχ, Θεέ μου, θέλω να 
ανοίξει η γη να με καταπιεί μια για πάντα!

Βάσω: Τί είναι αυτά που λες ρε μαμά; Σε παρακαλώ ηρέμισε, με κάνεις και 
ανησυχώ σοβαρά!

Μαρίνα: Άστα ,παιδί μου, όλα πάνω μου, θα τα διορθώσω όλα! Όλα η μανούλα 

45



Ολότητα, ένα σύγχρονο αστικό δράμα

θα τα διοθρώσει!

Βάσω: Που είναι ο μπαμπάς (βγάζοντας το κινητό της απ' την τσάντα της). 
Πρέπει να έρθει εδώ...

Μαρίνα: (κοφτά) Ασε τον αυτόν!

(Η Βάσω στέκει άναυδη)

Μαρίνα: Βάσω θα σου εξηγήσω, μην με κακίσεις σε παρακαλώ!

Βάσω: Δεν τα πάτε καλά;

Μαρίνα: Θα σου τα πω σε λιγάκι. Εσύ τί δουλειά έχεις εδώ;Δεν πήγες ταξίδι 
με τον Πήτερ τελικά;

Βάσω: (θυμωμένα) Όχι, με κανετε και ανησυχώ! Ο Πήτερ μου είπε ότι 
προέχετε εσείς. Πήρα το πρώτο αεροπλάνο και ήρθα.

Μαρίνα: Τι ηλίθιοι που είμαστε! Να γυρίσεις στον Πήτερ, πρέπει να είναι 
καλό παιδί και να σε προσέχει πολύ...

Βάσω: Είμαι σίγουρη γι' αυτόν, μαμά, είναι ένας υπέροχος άνθρωπος. Μαζί 
του αισθάνομαι ολοκληρωμένη.

Μαρίνα: (Δείχνει να συνέρχεται από την ψυχική της κατάπτωση στην οποία 
βρισκόταν μερικές στιγμές πριν) Όπως εγώ με τον πατέρα σου πριν 
είκοσι χρόνια. Μακάρι, κόρη μου, να έχεις καλύτερη τύχη εσύ από 
μένα.

Βάσω: Γιατί το λες αυτό... Ο μπαμπάς είναι καλό σύζυγος, έτσι δεν είναι;
Τα έχουμε ξανασυζητήσει αυτά...

Μαρίνα: (σκοτεινιάζει ξανά) Βάσω πρέπει να μιλήσουμε, προσπάθησε να 
δείξεις κατανόηση.

Βάσω: Το κατάλαβα απ' την αρχή ότι κάτι συμβαίνει... Πριν μου πεις όμως 
θέλω να σε ρωτήσω αν έχεις πιει.

Μαρίνα: Όχι, είμαι νηφάλια. Πριν λίγο ξύπνησα, στ' ορκίζομαι!

46



Νίκος Φάκος

Βάσω: Επομένως κατανοείς ότι έχεις πρόβλημα αλκοολισμού , έτσι;

Μαρίνα: Ναι, αλλά αυτό μπορεί να διορθωθεί.

Βάσω: Αν και δεν πρέπει να σε αφήσουμε έτσι, σε πιστεύω ότι θα 
προσπαθήσεις. Πες μου όμως τί ήθελες να μου πεις...

Μαρίνα: Παιδί μου, εγώ και ο πατέρας σου θα χωρίσουμε.

Βάσω: Όχι παλι τα ίδια, ρε μαμά, σε παρακαλώ, μην ξαναπεράσουμε αυτά που
περάσαμε πριν δυο χρόνια....

Μαρίνα: Είναι οριστικό και αμετάκλητο. Εγώ έχω πρόβλημα και ο πατέρας σου 
έχει ερωμένη.

Βάσω: (αγανακτισμένα) Τα έχουμε ξαναπεί, ρε μαμά, αυτά. Ο μπαμπάς τρέχει
με τις δουλειές του, οι οποίες δεν πάνε καλά. Εδώ και κάποιες 
μέρες τον ψάχνω και δεν ευκαιρεί να με πάρει ένα τηλέφωνο, τόσο 
απασχολημένος είναι με την δουλειά του!

Μαρίνα: Τόσο τυφλωμένος από αυτήν είναι και σε παραμυθιάζει και εσένα 
κανονικά.

Βάσω: Ο μπαμπάς δεν θα μου έλεγε ποτέ ψέματα. Ενώ εσύ τόσο καιρό μου λες
ότι δεν τρέχει τίποτα με το ποτό , ότι δεν έχεις πρόβλημα και ότι 
όλα πηγαίνουν καλά με την υγεία σου. Αλλά, όπως φαίνεται , είσαι 
στα πρόθυρα της κατάρευσης με εμφανή τα σημάδια της κατάθλιψης , 
πάνω σου... Νομίζω, μαμά , ότι είμαι η μοναδική φίλη που έχεις , 
γι' αυτό και στο λέω έξω από τα δόντια.

Μαρίνα: Έχεις δίκιο, καλή μου, αλλά ποτέ δεν θα στα πω όλα όσα σκέφτομαι 
και αισθάνομαι. Δεν παύω όμως να είμαι μάνα σου!

Βάσω: Μαμά, σ'αγαπώ ό,τι και αν γίνει! Να το θυμάσαι! Και ο μπαμπάς σε 
αγαπάει.

Μαρίνα: (μειδιάζοντας) Αυτό , κόρη μου , θα το λύσω εγώ με τον πατέρα σου 
σύντομα. Θέλω όμως να σου πω τί συνέβη να τα ξέρες κι εσύ, αφού 
είσαι παρούσα. Ο πατέρας σου έχει άλλη...

Βάσω: (την διακόπτει) Νομίζω ότι τα ξανα...

47



Ολότητα, ένα σύγχρονο αστικό δράμα

Μαρίνα: (την διακόπτει κι εκείνη) Τα σημάδια τα βλέπω εγώ που ζω μαζί του.
Δεν πατάει σπίτι, είμαι μόνη μου, είναι αμέτοχος σε όλα του, αργεί
και χαλάει τα λεφτά για εκείνη. Μην με διακόψεις! Απο εχθές, 
ύστερα από τσακωμό, έφυγε από το σπίτι. Αυτήν τη στιγμή που μιλάμε
θα είναι μαζί της. Η ζωή μου  μαζί του έχει τελειώσει και αυτό 
είναι οριστικό.

Βάσω: Έχεις πρόβλημα αλκοολισμού.Αισθάνεσαι τί συνεπάγεται με αυτό;

Μαρίνα; Μπορεί όχι, όμως έτσι όπως μου συμπεριφέρεται δεν νομίζω ότι μπορώ
να ξεπεράσω το πρόβλημά μου.

Βάσω: Αυτό άστο πάνω μου, θα μιλήσω εγώ με τον μπαμπά. Εσυ κοίτα...

Μαρίνα: (την διακόπτει) Θα μαζέψω λίγα ρούχα και θα φύγω απόψε κιόλας.

Βάσω: Σήμερα που ήρθα εγώ θα φύγεις;

Μαρίνα: Ίσως να είναι καλύτερα έτσι.

Βάσω: Άσε τις βλακείες , ρε μαμά, και κάνε λίγο υπομονή να επιστρέψει ο 
μπαμπάς , να δούμε τί μπορούμε να κάνουμε. Το πρόβλημα είναι 
οικογενειακό και θα το λύσουμε σαν οικογένεια. Άλλωστε που θα πας;

Μαρίνα: Το πρόβλημα δεν είμαι μόνο εγώ. Φαντάζομαι ότι δεν αναφέρεσε 
μονάχα στο δικό μου πρόβλημα.

Βάσω: Μαμά, κάτσε να φτιάξω ένα καφέ, να πιεις και να συνέλθεις και κάνε
λίγο υπομονή. Θα δοκιμάσω πρώτα να πάρω τον μπαμπά στο τηλέφωνο 
για μια ακόμη φορά. (σηκώνει το τηλέφωνο και τον καλεί)

Βάσω: (μετά από λιγες στιγμές) Λοιπόν δεν πάει άλλο, θα πάω στην δουλειά
του να τον βρω. Θα του πω να έρθει σπίτι να μιλήσουμε. Εσύ κοίτα 
να χαλαρώσεις. Πιστεύω ότι σε λίγες ώρες , το πολύ δύο, θα είμαστε
και οι τρεις μαζί για να λύσουμε την παρεξήγηση.

Μαρίνα: Δεν περιμένω να καταλάβεις!..

Βάσω: Θα δεις που θα πάνε όλα καλά! Άλλωστε θέλω να σας μιλήσω και εγώ 
για μένα!

48



Νίκος Φάκος

(φεύγει βιαστικά και η Μαρίνα μένει εκεί που ήταν να κοιτάει αφηρημένα στο 
κενό. Όσο κλείνει η σκηνή ακούγεται η εισαγωγή του “Enter Sandman” απο τους 
Metallica).

49



Ολότητα, ένα σύγχρονο αστικό δράμα

Σκηνή 8η

Σπίτι. Η Μαρίνα υποκύπτει στον πειρασμό και ανοίγει το μπουκάλι, αφήνοντας 
την εξάρτησή της στο ποτό να αναλάβει τα ινία. Κάθεται στον καναπέ και 
αρχίζει να πίνει. Η σκηνή κρατάει όσο ακούγεται το “Lotus Flower” των 
Radiohead. Μόλις τελειώσει το τραγούδι ανοίγει η πόρτα και μπαίνει ο Γιώργος 
ο οποίος κοντοστέκεται στο θέαμα της γυναίκας του που πίνει.

Γιώργος: (ψυχρά) Ήμουν σίγουρος...

(Εκείνη τον αγνοεί, σαν να μην άκουσε τον ερχομό του και συνεχίζει το ποτό 
της , όσο ο Γιώργος της απευθύνει τον λόγο).

Γιώργος: (ψυχρά) Δεν άντεξες , ε;... Πάλι παρέα έχεις;... Γιατί δεν μου 
μιλάς;... Μ' ακούς ή είσαι αλλού;... Το 'ξερα ότι όσο λείπω , εσύ 
πίνεις... Για ό,τι συμβεί στην υπόλοιπη ζωή σου μη με 
κατηγορήσεις...

(Την πλησιάζει και πάει πάνω από το κεφάλι της, όρθιος, με νευρικές, σχεδόν 
απειλητικές διαθέσεις. Η Μαρίνα συνεχίζει να μην του δίνει σημασία).

Γιώργος: (εκνευρισμένα) Μ'ακούς;... Ποιά νομίζεις ότι είσαι ρε , να μη μου 
δίνεις σημασία;... Λυπάμαι πολύ για σένα... Έχεις μαύρο και άραχνο
μέλλον.... Ναι, για το δικό σου μέλλον μιλάω, 
μ'ακούς;...Τελειώσαμε εμείς... Μην κάνεις πως δεν με ακούς, ξέρω 
πολύ καλά ότι μ' ακούς! Δεν λες τίποτα δηλαδή;... ΤΕΛΕΙΩΣΑΜΕ!

(Προσπαθεί να της πάρει το ποτό απ' τα χέρια και εκείνη τινάζεται)

Μαρίνα: (φωνάζοντας) Άφησέ με!

Γιώργος: (ειρωνικά ,εναλασσόμενα με θυμό) Μπα! Σου έδωσε ο θεούλης στόμα να
μιλήσεις; Σε σιχάθηκα, είσαι τελειωμένη... Λυπάμαι, αγάπη μου, δεν
μπορώ να κάνω τίποτα για σένα πια, είσαι στο έλεος της μοίρας σου,
η οποία διαγράφει φθίνουσα πορεία προς την καταστροφή... Μ'ΑΚΟΥΣ 
ΠΟΥ ΣΟΥ ΜΙΛΑΩ;... Ήρθα να μαζέψω τα πράγματά μου και θα φύγω. Εσύ 
μπορείς να κάτσεις σε αυτό το σπίτι τόσο καιρό εώς ότου βγει το 
διαζύγιο. Μετά θα κανονίσεις την πορεία σου μόνη...

Μαρίνα: (άτονα,ψυχρά, μεθυσμένα) Ήρθε το παιδί...

50



Νίκος Φάκος

Γιώργος: Κάποτε θα μάθαινε την αλήθεια.

Μαρίνα: Θέλω να δω τί θα της πεις...

Γιώργος: Μα, τί άλλο, την αλήθεια.

(Η Μαρίνα συνεχίζει να αδειάζει το μπουκάλι και η ομιλία της γίνεται πιο αργή
σταδιακά)

Γιώργος: Είναι έξυπνη και έχει κατανόηση.

Μαρίνα: Η κατανόηση είναι διαφορετική από την αντίληψη.

Γιώργος: (ειρωνικά) Ώστε πίνεις και λύνεται η γλώσσα σου, ε; Γίνεσαι 
εξυπνότερη!

Μαρίνα: Θα της πεις και για κείνη;

Γιώργος: (κοφτά) Να μη σε νοιάζει τί θα της πω.

Μαρίνα: Πειράχτηκες αγάπη μου;

Γιώργος: Σταμάτα να με αποκαλείς έτσι, δεν είμαι η “αγάπη” σου.

Μαρίνα: Γιατί; Τί σε πειράζει; Επί είκοσι χρόνια μοιραζόμασταν τα ίδια 
μαξιλάρια, δίναμε τις ίδιες υποσχέσεις... Έχω κάθε δικαίωμα να σε 
αποκαλώ “αγάπη μου”...

(Της πέφτει το μπουκάλι απ' τα χέρια. Ο Γιώργος κουνάει το κεφάλι 
υποτιμητικά).

Γιώργος: Έχεις επιλέξει λάθος δρόμο και δεν είμαι μαζί σου.

Μαρίνα: Δεν πειράζει, αγάπη μου, άλλωστε δεν μπορείς να ζήσεις χωρίς 
εμένα...

Γιώργος: (ειρωνικά) Χα! Ας γελάσω!... Χωρίς εσένα η ζωή μου έχει πάρει 
χρώμα , κατάλαβέ το! Πρέπει να βάλεις καλά στο μυαλό σου ότι 
τελειώσαμε οι δυο μας. Πέταξες στον κάδο με τα σκουπίδια ό,τι 
είχαμε.ΕΣΥ... Κατάλαβες;

51



Ολότητα, ένα σύγχρονο αστικό δράμα

Μαρίνα: (άτονα,ψυχρά,μεθυσμένα) Εμείς θα ζήσουμε για πάντα μαζί! Αυτές οι 
στιγμές είναι τα απόνερα μιας πέτρας στη λίμνη της ζωής μας. Αυτής
που ονειρευτήκαμε και φτιάξαμε οι δυο μας...

Γιώργος: Είσαι μεθυσμένη, δεν ξέρεις τί λες...

Μαρίνα: Καμιά άλλη γυναίκα δεν έχει το σθένος να σταθεί απέναντί μας και 
να μας χωρίσει. Η αγάπη μας θα μείνει στους αιώνες!

Γιώργος: Το ποτό σε έχει πειράξει, πάω να μαζέψω.

Μαρίνα: Ξέρω ότι δεν αντέχεις μακριά μου παραπάνω από λίγες ώρες. Σύντομα 
θα είμαστε πάλι μαζί και θα συνεχίσουμε αυτό που ονειρευτήκαμε 
τότε.

Γιώργος: Είσαι τρελή, πάω να μαζέψω, πρέπει να φύγω. Με πε-ρι-μέ-νουν!

(Ο Γιώργος φεύγει από την σκηνή , όσο η Μαρίνα, κοιτώντας στο κενό, κατ' 
επέκταση στο κοινό, συνεχίζει τον μονόλογο)

Μαρίνα: Καμιά δεν έχει την υπομονή να περιμένει όσο εγώ. Αλλά θα πάρει 
μόλις λίγες ώρες μέχρι να γυρίσεις ξανά... Θα αφεθούμε ξανά στην 
αγκαλιά του έρωτα... Του αληθινού έρωτα, που φωτίζει κάθε πτυχή 
της ψυχής μας. Θα καθόμαστε τις Κυριακές νωρίς να ετοιμάζουμε το 
μεσημεριανό φαγητό. Θα μυρίζει υπέροχα, αλήθεια, θα έχω βάλει όλη 
μου την τέχνη. Θα σας έχω φτιάξει και γλυκό, απ' αυτό που σου 
έφτιαχνα όταν πρωτογνωριστήκαμε.

(Ακούγεται η φωνή του Γιώργου χωρίς να εμφανιστεί στη σκηνή)

Γιώργος: Δεν ξέρεις τί λες! Εμείς έχουμε τελειώσει!

Μαρίνα: Θα περπατήσουμε στην ακροθαλασσιά!...Θα αφήσουμε τον αέρα να 
δροσίσει τα διψασμένα για έρωτα κορμιά μας... θα πιαστούμε χέρι 
χέρι και θα ονειρευτούμε ξανά... Θα γελάσουμε με την ψυχή μας σε 
κάθε αναφορά στο παρελθόν... Και αυτό γιατί θα έχουν περάσει όλα, 
θα είναι απλά ένα κακό όνειρο.

(κλιμακωτά η φωνή της σπάει σε σιωπηλούς λυγμούς. Ο Γιώργος εμφανίζεται 
κρατώντας ένα πουκάμισο).

52



Νίκος Φάκος

Γιώργος: Είσαι ΤΡΕΛΗ! Αντί να σκέφτεσαι τί θα κάνεις από δω και πέρα, 
βασανίζεις το μυαλουδάκι σου με απατηλά όνειρα. Το καλό που σου 
θέλω, να κοιτάς τον εαυτό σου απο δω και μπρος.

Μαρίνα: (συνεχίζει στον ίδιο τόνο) Και τα βράδια θα χανόμαστε 
αγκαλιασμένοι στα μονοπάτια του πάθους. Αυτού του πάθους που 
έχουμε καλά κρυμμένο μέσα μας και μας ζωντανεύει τα σωθικά. Αυτής 
της ζωογόνας δύναμης που εκδηλώνεται μέσα από τα σκιρτήματα της 
καρδιάς μας.

Γιώργος: (κοντοστέκεται και φέυγει ξανά για να συνεχίσει το μάζεμα) Ξύπνα 
Μαρίνα! Εμείς τελειώσαμε...

Μαρίνα: Τα φιλιά μας θα μας στέλνουν σε επίγειους παραδείσους και θα 
κρατάνε μέχρι να μην έχουμε άλλη ανάσα μέσα μας. Τα χάδια θα 
σφραγίζουν κάθε κρυφό μας πόθο. Οι πιο καλά κρυμένες επιθυμίες 
μας θα εμφανίζονται στην επιφάνεια της ανταριασμένης θάλασσας και 
εμείς θα τις υποδεχόμαστε με χαρά! Θα είναι μια γιορτή με 
μοναδικούς καλεσμένους τα πιο υγρά όνειρά μας. Σ'αυτά θα υπάρχει 
χώρος για δύο, μόνο για εμάς τους δύο!

(Ο Γιώργος εμφανίζεται με μια βαλίτσα στο χέρι του, κοντοστέκεται και την 
κοιτάει).

Γιώργος: (μετά από λίγες στιγμές) Θες βοήθεια, είσαι άρρωστη.

Μαρίνα: Θα υποδεχόμαστε τη νέα μέρα κάτω απ' τα σκεπάσματα του κρεβατιού 
μας. Σ'αυτό το κρεβάτι στο οποίο χαράξαμε τη ρότα μας. Θα είμαστε 
για πάντα μαζί. ΓΙΑ ΠΑΝΤΑ ΜΑΖΙ!

(Ο Γιώργος αποφασίζει να φύγει και πισωβαδίζει αγανακτισμένος).

Μαρίνα: Πού πας αγάπη μου; Μείνε μαζί μου! Σου έχω μια έκπληξη...

Γιώργος: Αντίο Μαρίνα, λυπάμαι πολύ για σένα...

Μαρίνα: (παίρνει ερωτικό, προκλητικό ύφος) Μη φύγεις, έχω πολλά να σου 
δώσω.

Γιώργος: (σαν να είναι αποκαμωμένος απ' την προσπάθεια) Αντίο...

53



Ολότητα, ένα σύγχρονο αστικό δράμα

Μαρίνα: (λάγνα) Θέλω να σε γλύψω!

(Ο Γιώργος ανοίγει την πόρτα και της ρίχνει μια τελευταία ματιά).

Μαρίνα: Ξέρεις, μωρό μου, εχθές έδωσα το κορμί μου σε άλλον...

Γιώργος: (κοντοστέκεται) Με περιμένουν, αντίο...

Μαρίνα: (στον ίδιο τόνο) Είναι πολύ αργά για να πεις “αντίο”, αγάπη μου, 
εμάς ο θάνατος μαζί θα μας βρει. Χάνουμε πολύτιμες στιγμές, θέλω 
να σου δείξω τί έκανα εχθές σε 'κείνον...

Γιώργος: (με αποστροφή) Είσαι άρρωστη...

Μαρίνα: (αρχίζει να γδύνεται αργά) Δες ,μωρό μου, τα σημάδια του στο κορμί
μου... Δες πόσο σκληρός ήταν...

(Ο Γιώργος την κοιτάζει και διακρίνεται ένας δισταγμός).

Μαρίνα: Δες πόσο τέλειος ήταν, αγάπη μου! Δεν μπορώ να σου κρύψω ότι μου 
άρεσε! Το ήθελα, το επιθυμούσα...

Γιώργος: Αφού επέλεξες και εσύ την πορεία σου τότε θα το κάνει πιο 
εύκολο...

Μαρίνα: (λάγνα, ερωτικά) Ήταν σκληρός και βίαιος, απότομος, στην αρχή 
φοβήθηκα για την ζωή μου, μετά συνήθισα το κορμί του. Η μυρωδιά 
του χαράχτηκε στα πιο απόκρυφα δώματα της ψυχής μου... Αγάπη μου, 
δείξε μου αυτό που τόσα χρόνια έκρυβες... Δείξε μου τον πραγματικό
Γιώργο!

Γιώργος: (αηδιασμένος) Είσαι ανώμαλη...

Μαρίνα: (λάγνα) Σκίσε με! Κάνε με να ξεχάσω ποια είμαι!

(Ο Γιώργος κοντοστέκεται, βαριανασαίνει, ανεπαίσθητα λαχανιάζει).

Μαρίνα: Φέρε την και αυτήν μαζί σου αν θέλεις! Ή μήπως θέλεις να είμαστε 
οι δυο μας;

Γιώργος: Τί λες;

54



Νίκος Φάκος

Μαρίνα: Ας χαθούμε οι τρεις μας στην άγνωστη χώρα της ηδονής. Έλα να σε 
φτάσω εκεί που ποτέ δεν έχεις πάει!

(Ο Γιώργος σιωπά)

Μαρίνα: (Με σταθερές κινήσεις κολάει πάνω στο σώμα του και φέρνει τα 
χείλη της στα δικά του). Εχθές γνώρισα μια άλλη Μαρίνα, δεν είμαι 
εγώ αυτή που γνώριζες! Όταν ήταν μέσα μου και με πίεζε, εγώ 
σκεφτόμουν εσένα και μου άρεσε! Τώρα θέλω να βιώσω την κάθαρση...

Γιώργος: Δεν υπάρχει περίπτωση να...

Μαρίνα: (σχεδόν τον φιλάει) Αφέσου στα χέρια μου , γνώρισε την πραγματική 
Μαρίνα!

Γιώργος: (την πιάνει απ' τους ώμους και την κουνάει βίαια) ΜΑΡΙΝΑ ΞΥΠΝΑ!ΔΕΣ
ΤΑ ΧΑΛΙΑ ΣΟΥ!

Μαρίνα: (στον ίδιο τόνο-λάγνα, τον αγγίζει χαμηλά) Είσαι σκληρός, με 
θέλεις... Το ξέρω! (σηκώνει τα χέρια της στην έκταση σαν να τον 
περιμένει να πέσει στο κορμί της) Πάρε με τώρα, αγάπη μου!

Γιώργος: Μιλάς σαν...

Μαρίνα: Πες το , αγάπη μου! Πες το...

Γιώργος: Σαν...

Μαρίνα: (λάγνα, με ένταση) Πες το μωρό μου, πες το και μετά κάνε με ό,τι 
θες!

Γιώργος: ... σαν πουτάνα.

Μαρίνα: (κλιμακωτά, λάγνα) Αχ! Μωρό μου, είμαι η πουτάνα σου και θέλω να 
με πάρεις τώρα!

(πέφτει πάνω του και τον φιλάει με πάθος. Τον γδύνει βιαστικά και τον ρίχνει 
στο πάτωμα. Εκείνος φαίνεται να ξαφνιάζεται και να απορεί εν μέρει, αλλά 
συμμετέχει στο παιχνίδι. Ανάμεσα στα παθιασμένα φιλιά, ο Γιώργος προσπαθεί να
αρθρώσει μια φράση).

55



Ολότητα, ένα σύγχρονο αστικό δράμα

Γιώργος: Πρώτη φορά σε βλέπω...έτσι...

(Λίγο πριν ο Γιώργος αφεθεί ολοκληρωτικά στα χάδια της, τινάζεται όρθιος και 
την σπρώχνει μακριά του. Σκουπίζει το στόμα του, γυρνάει γύρω από τον εαυτό 
του)

Γιώργος: Τί βλάκας που είμαι! Τί βλάκας...

(Η Μαρίνα στέκει στο έδαφος και συνεχίζει να τον κοιτάει προκλητικά. Χαϊδεύει
απαλά και προκλητικά το σώμα της).

Γιώργος: Τί είναι αυτά τα σημάδια; Τί έκανες εχθές;

Μαρίνα: (ερωτικά, λάγνα, με πάθος, σε ένταση) Αυτό που θέλω να μου κάνεις 
απόψε, αγάπη μου! Έλα!..

Γιώργος: (απότομα) Τι- έκανες- εχθές- Μαρίνα; Με ποιόν;

Μαρίνα: Μόνο το όνομά του ξέρω, αγάπη μου ! Τί σημασία έχει; Εμείς οι δυο 
θα είμαστε για πάντα μαζί, μωρό μου, μέχρι το τέλος!

Γιώργος: (πάει από πάνω της, όσο ντύνεται και την κοιτάει σοβαρός) Τί σου 
έκανε Μαρίνα; Πες μου , γιατί είσαι γεμάτη μελανιές; Σε χτύπησε;

Μαρίνα: Τί σημασία έχει, μωράκι μου; Σημασία έχει τί θα μου κάνεις εσύ 
απόψε!

Γιώργος: (κλιμακωτά) Λέγε τί σου έκανε αυτός...ΛΕΓΕ! ΣΕ ΡΩΤΑΩ ΑΠΑΝΤΗΣΕ ΜΟΥ!

Μαρίνα: (σηκώνεται όρθια, σαν να εκφράζει τον πιο μεγάλο της φόβο, την 
πιο ασυγκράτητη οργή, σαν να εκδηλώνει το  πιο οδυνηρό παράπονο, 
σαν να βιώνει την αβάσταχτη μοναξιά) ΜΕ ΒΙΑΣΕ! Θέλεις να ξέρεις τί
μου έκανε αυτός εχθές; ΜΕ ΒΙΑΣΕ!

(Ο Γιώργος, για τους δικούς του λόγους, σαν να μην πιστεύει αυτά που άκουσε, 
αισθάνεται ότι έχει μερίδιο ευθύνης για όλο αυτό που της συνέβη. Πισωπατεί 
και είναι εμφανές ότι δεν μπορεί να αρθρώσει λέξη. Η Μαρίνα ξεσπάει σε ένα 
χειμαρώδες “κατηγορώ”¨, σαν να ευθύνεται ο Γιώργος γι' αυτό που της συνέβη).

Μαρίνα: (φωνάζοντας) Κατάλαβες; Με βίασε! Με πήρε ενώ δεν ήθελα! Με 

56



Νίκος Φάκος

χτύπησε, με φίμωσε, με έδεσε! Έκλαιγα σαν το σκυλί , σαν να μου 
αφαιρούσαν την ζωή μου, όλα αυτά σε εκείνο το κωλοξενοδοχείο!

Γιώργος: (διστακτικά) Μα...

Μαρίνα: Τί “μα”¨ρε, δεν καταλαβαίνεις; Δες το κορμί μου, όλο μελανιές...Με
άφησες, καταλαβαίνεις;Δεν ήσουν εκεί!...

Γιώργος: Πρέπει να...

Μαρίνα: (κλιμακωτά) Ο άντρας αυτός με βίασε και εσύ δεν παίρνεις χαμπάρι 
τί μου συμβαίνει! Τρέχεις πίσω από την γκόμενα σαν σκύλος που του 
πέταξαν το κόκαλο... Όταν εκείνος με βίαζε, εσύ ήσουν μαζί της και
της έκανες έρωτα... Όσο εσύ έκανες έρωτα ΚΑΠΟΙΟΣ ΑΛΛΟΣ ΕΧΥΝΕ ΣΤΟ 
ΚΟΡΜΙ ΤΗΣ ΔΕΜΕΝΗΣ ΚΑΙ ΦΙΜΩΜΕΝΗΣ ΓΥΝΑΙΚΑΣ ΣΟΥ!...

Γιώργος: Πρέπει να κοιταχτείς, πρέπει να πάμε σε νοσοκομείο, στην 
αστυνομία...

(Απο εδώ και μπρος και οι δυο τους λογομαχούν σε έντονο βαθμό)

Μαρίνα: ΕΙΣΑΙ ΕΝΑΣ ΜΑΛΑΚΑΣ ΠΟΥ ΜΥΑΛΟ ΕΧΕΙ ΜΟΝΟ ΣΤΗΝ...

Γιώργος: (την διακόπτει) ΣΚΑΣΕ! Δεν σου φταίω εγώ για ό,τι συνέβη , ας μην 
ήσουν μεθυσμένη, ας μην τριγυρνούσες μες στην νύχτα...

Μαρίνα: Με είχες αφήσει μόνη μου τόσα χρόνια , χωρίς να μου δίνεις ένα 
ψήγμα ενδιαφέροντος...

Γιώργος: Είσαι μόνη επειδή δεν αντέχω άλλο την παράφορη ζήλια σου, την 
παράνοιά σου, την μυρωδιά του αλκοόλ στο στόμα σου, της 
εγκατάλειψης του εαυτού σου!...

Μαρίνα: Ο μόνος που με εγκατέλειψε είσαι εσύ που τρέχεις πίσω απ' το βρακί
μιας άλλης!...

Γιώργος: Καλά κάνω, τουλάχιστον εκείνη δεν πίνει!... 

Μαρίνα: ΣΚΑΣΕ!

Γιώργος: Ενδιαφέρεται για μένα!...

57



Ολότητα, ένα σύγχρονο αστικό δράμα

Μαρίνα: ΣΚΑΣΕ!

Γιώργος: Έχει όνειρα!

Μαρίνα: ΣΚΑΣΕ ΕΙΠΑ!ΜΗ ΜΙΛΑΣ ΓΙΑ ΚΕΙΝΗ!

Γιώργος: Έχει ανεξαρτησία!

Μαρίνα: ΒΟΥΛΩΣ΄ ΤΟ!

Γιώργος: Ενδιαφέρεται πιο πολύ από εσένα για την κόρη μας!

(φωνάζουν σχεδόν ταυτόχρονα)

Μαρίνα: ΣΚΑΣΕ...ΣΚΑΣΕ.. ΠΕΣ ΟΤΙ ΚΑΝΕΙ ΚΑΛΥΤΕΡΟ ΚΡΕΒΑΤΙ...

Γιώργος: Παλεύει για τα όνειρά της...

Μαρίνα: ΠΕΣ ΤΟ! ΠΕΣ ΟΤΙ ΚΑΝΕΙ ΚΑΛΥΤΕΡΟ ΚΡΕΒΑΤΙ , ΣΑΝ ΓΝΗΣΙΑ ΠΟΥΤΑΝΑ...

Γιώργος: Έχει ικανότητες στην δουλειά της περισσότερες απ' τις δικές σου...

Μαρίνα: ΠΕΣ ΤΟ ΑΝ ΣΟΥ ΒΑΣΤΑΕΙ!...

Γιώργος: Είναι πιο νέα και όμορφη!

Μαρίνα: ΠΕΣ ΟΤΙ ΚΑΝΕΙ ΤΙΣ ΚΑΛ...

( Η φωνή του Γιώργου γίνεται πιο δυνατή , σχεδόν στην ίδια ένταση με της 
Μαρίνας. Την σπρώχνει πάνω στον καναπέ).

Γιώργος: ΣΚΑΣΕ ΠΑΛΙΟΒΡΩΜΑ!

(Η Μαρίνα τον κοιτάει απειλητικά και βγάζει απ' το μαξιλάρι του καναπέ ένα 
όπλο. Τον σημαδεύει)

Γιώργος: (ξαφνιασμένος) Που βρήκες το όπλο μου;...

(Τον πυροβολεί και εκείνος διπλώνεται τραυματισμένος και τα πόδια του τον 
αφήνουν. Βγάζει άναρθρες κραυγές, ακούγονται σαν φθόγγοι, σαν να πνίγεται στο

58



Νίκος Φάκος

αίμα του)

Μαρίνα: (Με χαμηλή,σταθερή,ψυχρή ένταση) Στο' πα αγάπη μου ότι έχεις πάρει
λάθος δρόμο... Δεν πρέπει, αγάπη μου, να τριγυρίζεις τα βράδια 
μόνος! Θα έπρεπε , αγάπη μου, να είσαι πιο προσεκτικός στην παρέα 
που διαλέγεις στο κρεβάτι σου. Στο' πα, αγάπη μου, ότι θα ' πρεπε 
να κάνεις κάτι μες  στην μέρα... Να πιάσεις μια δουλειά, μωρό μου,
να ενδιαφερθείς περισσότερο για το παιδί μας, να μην είσαι 
πιστός... Στο' πα, αγάπη μου, να μην με ζηλεύεις παθολογικά! Να 
εμπιστεύεσαι τους συνεργάτες μου, να μη με περιμένεις σπίτι, να με
φροντίζεις όταν θα 'μαι εκεί, σαν καλός σύζυγος. Σου είπα να 
κάνεις όνειρα, αγάπη μου...

(Η φωνή της σπάει σε λυγμικό τόνο, αγκαλιάζει το πεσμένο σώμα που 
ψυχορραγεί).

Μαρίνα: Στο 'πα αγάπη μου ότι θα περπατήσουμε μαζί στην ακροθαλασσια΄και 
θα σκαρφαλώσουμε στις απάτητες βουνοκοφρές του ονείρου. Τα φιλιά 
μας θα μας στέλνουν σε επίγειους παραδείσους και θα κρατάνε μέχρι 
να μην έχουμε άλλη ανάσα μέσα μας. Τα χάδια θα σφραγίζουν κάθε 
κρυφό πόθο. Οι πιο καλά κρυμένες επιθυμίες μας θα εμφανίζονται 
στην επιφάνεια της ανταριασμένης θάλασσας και εμείς θα τις 
υποδεχόμαστε με χαρά. Θα είναι μια γιορτή με μοναδικούς 
καλεσμένους τα πιο υγρά όνειρά μας. Σ'αυτά θα υπάρχει χώρος για 
δύο, μόνο για εμάς τους δύο! Τα βράδια θα χανόμαστε αγκαλιασμένοι 
στα μονοπάτια του πάθους. Αυτού του πάθους που έχουμε καλά 
κρυμμένο μέσα μας και μας ζωντανεύει τα σωθικά. Αυτής της ζωογόνας
δύναμης που εκδηλώνεται μέσα από τα σκιρτήματα της καρδιάς μας. Θα
νοσταλγούμε για όλα αυτά που περάσαμε και θα αδημονούμε για όλα 
όσα έρθουν! Δεν θα αφήσουμε κανένα να ταράξει τα νερά της λίμνης 
μας... Στο 'πα , αγάπη μου, ο θάνατος θα μας βρει μαζί!...

(Η Μαρίνα στρέφει το όπλο στον κρόταφό της και αυτοκτονεί. Η σκηνή κλείνει με
το τραγούδι “I'd fly” των Riccardo Cocciante και Francenca Belenis το οποίο 
παίζει ολόκληρο).

59



Ολότητα, ένα σύγχρονο αστικό δράμα

Σκηνή 9η

Σπίτι. Το σπίτι έχει σκεπασμένα τα έπιπλα με λευκά σεντόνια για την σκόνη 
καθώς υποτίθεται ότι είναι ακατοίκητο. Υποτίθεται ότι έχουν περάσει μήνες από
το φονικό και η Βάσω έχει επιστρέψει αναζητώντας απαντήσεις, πιθανόν και την 
κάθαρση. Μπαίνει στο σπίτι , ενόσω είναι στους τελευταίους μήνες της 
εγκυμοσύνης της και περπατώντας αργά ανάμεσα στα έπιπλα, σαν να αναμοχλεύει 
μέσα στη λήθη παλιές, όμορφες στιγμές, ξεχασμένες αναμνήσεις, φαίνεται πολύ 
συγκινημένη. Πιάνει κάδρα με φωτογραφίες, αγγίζει τα έπιπλα, αναζητά τις 
παρουσίες που αγάπησε. Κάθεται στο γραφείο, πιάνει ένα φύλο χαρτί και αρχίζει
να γράφει. Η φωνή της ακούγεται από τα μεγάφωνα ή αφηγείται την ώρα που 
γράφει. Γίνεται νοσταλγική, σχεδόν ποιητική.

Βάσω: Αναζητώ την λογική όλων αυτών που συνέβησαν σε τούτο εδώ το σπίτι.
Σε ένα σπίτι που κατοικούσε ο έρωτας. Τον είχα δει, ήταν εδώ... 
Προσπαθώ να νικήσω τον χρόνο και να γυρίσω πίσω για να ερμηνεύσω 
κάθε επιλογή. Κάθε επιλογή υποκινούμενη απ' το πάθος δυο τόσο 
ξεχωριστών ανθρώπων. Δυο ανθρώπων που δημιούργησαν κάτι τόσο 
όμορφο , όσο μια οικογένεια.  Μια οικογένεια που μοναδικό της 
μέλημα θα ήταν να πλεύσει στα πελάγη της ευτυχίας, σαν μια 
αυτόφωτη μονάδα... Δύο άνρθωποι, μια μονάδα... Η πίστη έχτισε με 
σθένος τέσσερις τοίχους για να ζεσταθούν  εκείνα τα όνειρα που με 
τόσο θαλπωρή μου προσφέρατε , σαν εφόδιο για την ζωή μου. Η 
εμπιστοσύνη που είχα σε 'σας χρωματίζονταν με τις πιο ατίθασες 
πινελιές της ζωής. Αυτά τα όνειρα που φιλοδοξούσαν να γίνουν έργα 
και τα έργα πράξεις. Και ύστερα κάτι άλλαξε... Αυτό το κάτι που 
μόνο εσείς γνωρίζετε. Αυτό που δεν το χωράει ο νους μου, δεν 
βρίσκω τις λέξεις να αποτυπώσω εκείνο το οποίο καταφέρατε , ώστε 
να καταστραφεί η ευτυχία. Τί τελικά αναζητούσατε; Μου φαίνεται 
παρανοϊκό το μίσος και η ανείπωτη βία να συνυπάρχει ανάμεσά σας. Ο
φθόνος να κρύβεται απ' αυτά που νοσταλγούσατε. Μου φαίνεται σαν 
ψέμα αυτό που κρατήσατε για το τέλος... Ο πόνος που άδικα μου 
χρεώσατε μοιάζει σαν τιμωρία. Ο φόβος χτυπά στην αβάσταχτη 
μοναξιά. Ούτε το χρήμα, ούτε η δόξα δεν μπορεί να αντιταχθεί στην 
παραίτηση απ' την ζωή. Ήρθε το έγκλημα, ήρθε ο θάνατος... Εντέλη ,
αυτό που δεν πρόλαβα να σας πω είναι ότι σας αγάπησα. Δεν αφήσατε 
χώρο στην αγκαλιά σας για το παιδί μου , που έρχεται στον κόσμο σε
λίγες μέρες. Τώρα όλα θα τα αφήσω στην Λήθη, ελπίζοντας στον οίκτο
της για να μου κλείσουν οι πληγές. Τελικά οι άνθρωποι είμαστε πολύ
μικροί μπροστά στην απεραντοσύνη της θάλασσας. Επιπλέουμε σαν 
ναυαγοί, σαν ανεμοδαρμένα πλοία. Αν πιανόμασταν απ' το χέρι, τότε 

60



Νίκος Φάκος

ο αέρας δεν θα μπορούσε να μας φυλακίσει στα χειμαρώδη ρεύματά 
του. Σίγουρα δεν θα μπορούσε να μας βουλιάξει. Όλα αυτά μου 
μοιάζουν σαν ένα μεγάλο ψηφιδωτό. Είμαστε οι ψηφίδες του 
σύμπαντος. Και το σύμπαν δεν συγχωρεί τις ψηφίδες που στέκουν 
μόνες στην άκρη του πίνακα. Σαν να υπάρχει μια συμπαντική 
δικαιοσύνη. Η φυσική νομοτέλεια.

(Ο φωτισμός χαμηλώνει κλιμακωτά και η Βάσω μόλις ολοκληρώσει το γράμμα της, 
το αφήνει τελετουργικά πάνω στον καναπέ. Ύστερα φεύγει απ' το σπίτι, 
ρίχνοντας μια τελευταία ματιά. Η αυλαία πεφτει.)

61


	Αναφορά Δημιουργού - Μη Εμπορική Χρήση - Παρόμοια Διανομή 3.0 Ελλάδα
	(CC BY-NC-SA 3.0 GR)

