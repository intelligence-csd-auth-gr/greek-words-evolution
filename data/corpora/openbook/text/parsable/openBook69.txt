































ΑΡΙΣΤΟΤΕΛΕΙΟ ΠΑΝΕΠΙΣΤΗΜΙΟ ΘΕΣΣΑΛΟΝΙΚΗΣ

ΤΜΗΜΑ ΦΙΛΟΛΟΓΙΑΣ

ΠΡΟΓΡΑΜΜΑ ΜΕΤΑΠΤΥΧΙΑΚΩΝ ΣΠΟΥΔΩΝ «ΓΕΝΙΚΗ ΣΥΓΚΡΙΤΙΚΗ

ΓΡΑΜΜΑΤΟΛΟΓΙΑ»

ΕΣΩΣΤΡΕΦΕΙΑ ΚΑΙ ΕΞΩΣΤΡΕΦΕΙΑ ΣΤΑ ΔΙΗΓΗΜΑΤΑ ΤΩΝ

ΠΑΠΑΜΑΡΚΟΥ, ΠΕΤΣΑ, ΟΙΚΟΝΟΜΟΥ, ΠΑΛΑΒΟΥ, CARVER,

KERET

ΕΠΙΒΛΕΠΩΝ ΚΑΘΗΓΗΤΗΣ:

ΧΡΥΣΑΝΘΟΠΟΥΛΟΣ ΜΙΧΑΛΗΣ

ΜΕΤΑΠΤΥΧΙΑΚΟΣ ΦΟΙΤΗΤΗΣ:

ΜΟΥΤΑΦΙΔΗΣ ΑΓΓΕΛΟΣ (Α.Ε.Μ. 1366)

Θεσσαλονίκη 2018



Τριμελής Εξεταστική Επιτροπή: 

1. Χρυσανθόπουλος,  Μιχαήλ,  καθ.  Γενικής  και  Συγκριτικής  Γραμματολογίας,
Τμήμα Φιλολογίας Α.Π.Θ.

2. Ιατρού,  Μαρία,  επίκ.  καθηγήτρια  Νέας  Ελληνικής  Φιλολογίας,  Τμήμα
Φιλολογίας Α.Π.Θ.

3. Ναούμ,  Ιωάννα,  επίκ.  καθηγήτρια  Γενικής  και  Συγκριτικής  Γραμματολογίας,
Τμήμα Φιλολογίας Α.Π.Θ. 



Στον Αργύρη, πρώτο 

και παντοτινό δάσκαλο



ΠΕΡΙΕΧΟΜΕΝΑ

ΕΙΣΑΓΩΓΗ                                                                                                                         1

ΚΕΦΑΛΑΙΟ  1:  Η  ΟΙΚΕΙΟΤΗΤΑ  ΤΗΣ  ΑΝΟΙΚΕΙΩΣΗΣ  ΚΑΙ  ΤΟ  ΖΗΤΗΜΑ  ΤΗΣ

ΜΕΤΑΜΟΝΤΕΡΝΑΣ  ΗΘΟΓΡΑΦΙΑΣ  ΣΤΟ  "ΓΚΙΑΚ"  ΤΟΥ  ΔΗΜΟΣΘΕΝΗ

ΠΑΠΑΜΑΡΚΟΥ ΚΑΙ ΣΤΟ "ΜΟΝΟ ΤΟ ΑΡΝΙ " ΤΗΣ ΒΑΣΙΛΙΚΗΣ ΠΕΤΣΑ

1.1. Ο όρος "μεταμοντέρνα ηθογραφία"                                                                           22

1.2. "Γκιακ"και "Μόνο το αρνί": δύο απροσδόκητες εμφανίσεις                                     25

1.3. Ανοικείωση και γλωσσική αναστοχαστικότητα στο "Γκιακ"                                    28

1.4. Στρατηγικές της διαμεσολάβησης στο "Μόνο το αρνί"                                             31

1.5. Όψεις της διαμεσολάβησης στο "Γκιακ": τρία διηγήματα                                         34

1.6. Γλωσσοκεντρισμός και μεταφυσική της προφορικότητας                                         36

1.7. Μεταμυθοπλαστικές ιστορικές μαρτυρίες                                                                  40

ΚΕΦΑΛΑΙΟ 2: Ο ΧΡΗΣΤΟΣ ΟΙΚΟΝΟΜΟΥ ΚΑΙ Η ΠΡΟΔΟΜΕΝΗ ΔΙΑΘΗΚΗ ΤΟΥ

RAYMOND CARVER

2.1. Η εγγραφή του Χρήστου Οικονόμου στο πεδίο της ελληνικής λογοτεχνίας: η 



συγκυρία της κρίσης και το πρόβλημα της πρόσληψης                                                    43

2.2. Ελληνικές λογοτεχνικές επιδράσεις και η παρουσία του Raymond Carver              48

2.3. Οικονόμου-Carver: Σημεία σύγκλισης                                                                      51

2.4. Οι όροι της απόκλισης                                                                                               57

ΚΕΦΑΛΑΙΟ  3:  ΓΙΑΝΝΗΣ  ΠΑΛΑΒΟΣ  ΚΑΙ  ETGAR  KERET:  Η  ΕΙΡΩΝΕΙΑ  ΩΣ

ΔΙΕΘΝΗΣ ΓΛΩΣΣΑ

3.1. Γιάννης Παλαβός: μεταξύ εγχώριου και παγκόσμιου                                               67

3.2. Έτγκαρ Κέρετ: η γραφή του μεταεθνικού κόσμου                                                    70

3.3. Εξατομίκευση και σφαίρες του ανήκειν                                                                    75

3.4. Εντός και εκτός ιστορίας                                                                                            81

3.5. Ο ειρωνικός μοντερνισμός ως υποδοχή της επισφάλειας                                          89 

ΕΠΙΛΟΓΟΣ                                                                                                                       91

ΒΙΒΛΙΟΓΡΑΦΙΑ                                                                                                    94



ΕΙΣΑΓΩΓΗ

I.

Η δεκαετία που διανύουμε γνώρισε μια περιοδική επαναφορά του ελληνικού διηγήματος

στο επίκεντρο της λογοτεχνικής συζήτησης. Αυτή η διαρκής επάνοδος του διηγήματος

στις  υψηλές  συχνότητες  της  δημόσιας σφαίρας  δεν περιορίστηκε αποκλειστικά  στους

στενούς  κύκλους  της  κριτικής  σχολιογραφίας.  Αγκάλιασε  ένα  σχετικά  διευρυμένο

αναγνωστικό κοινό, προσελκύοντας ταυτόχρονα την προσοχή των λογοτεχνικών θεσμών

και  το  αυξημένο  ενδιαφέρον  της  αναγνωστικής  κοινότητας.  Δεν  ήταν  λίγες  οι

περιπτώσεις  όπου  η  έκδοση  μιας  συλλογής  διηγημάτων,  πολύ  περισσότερο  από  την

έκδοση  ενός  μυθιστορήματος,  προσέλαβε  τον  χαρακτήρα  πραγματικού  πολιτισμικού

συμβάντος, εξάπτοντας τα αναγνωστικά πάθη και εγείροντας τον κριτικό διάλογο σ' ένα

πολιτισμικό πεδίο που βίωνε μια αναγνωριστική περίοδο μετάβασης από τους καιρούς

της  οικονομικής  επέκτασης  στην  εποχή  της  επιβεβλημένης  συρρίκνωσης και  της

διαρκούς ανασφάλειας.

Η θέση του διηγήματος στο εσωτερικό της νεοελληνικής λογοτεχνικής ιστορίας

πόρρω απέχει από το να χαρακτηριστεί ως περιθωριακή ή υποτιμημένη. Ωστόσο, μια

σειρά  παραγόντων,  μεταξύ  άλλων  η  ιδεολογική  περιφρόνηση  του  διηγήματος  ως

περισπασμού  από  τον  ορίζοντα  αναζήτησης  του  νεοελληνικού,  "αστικού"

μυθιστορήματος ή η αντεστραμμένη εθνορομαντική1 επένδυση στο διήγημα ως κιβωτό

1
Στην ελληνική βιβλιογραφία, ο όρος εθνορομαντισμός συστηματοποιείται από τον Νικόλα Σεβαστάκη
στο βιβλίο του Κοινότοπη χώρα. Όψεις του δημόσιου χώρου και αντινομίες αξιών στη σημερινή Ελλάδα ,
Σαββάλας, Αθήνα 2004, όπου χρησιμοποιείται ως ιδεότυπος της υπολειμματικής πολιτισμικής λογικής
της ύστερης μεταπολιτευτικής Ελλάδας. Το κείμενο αυτό έλκει τη μεθοδολογία του από το βιβλίο του
Fredric Jameson, Το μεταμοντέρνο ή η πολιτισμική λογική του ύστερου καπιταλισμού (μτφ. Γ. Βάρσος),
Νεφέλη,  Αθήνα  1999,  με  στόχο  να  προχωρήσει  σε  μια  περιγραφική  ανασύσταση  του  ελληνικού
πολιτικο-πολιτισμικού  πεδίου  της  δεκαετίας  του  '90.  Η  περίοδος  αυτή,  κατά  τον  συγγραφέα,
χαρακτηρίζεται από την κοινωνική διάχυση ενός μεταπολιτικού και μετα-ιδεολογικού πλέγματος αξιών
(μεταμοντερνισμός)  και  την  επισφαλή  ανάπτυξη  ενός  κριτικού  μοντερνισμού/εκσυγχρονισμού  ως

1



της  ταπεινής  αυθεντικότητας  της  παράδοσης,  έχουν  λειτουργήσει  (και  πιθανόν

λειτουργούν  ακόμη)  ως  εμπόδια  για  μια  ιδεολογικά  αποφορτισμένη  υποδοχή  του

διηγήματος στο πεδίο της κριτικής συζήτησης. Σ' αυτές τις ιδιαιτερότητες της ελληνικής

σκηνής του διηγήματος, προστίθενται επίσης οι δυσκολίες που απορρέουν από την ίδια

τη φύση της διηγηματικής φόρμας, δυσκολίες που σχετίζονται  με τον ειδολογικό της

καθορισμό,  τη σχέση της  με  τα άλλα είδη του έντεχνου λόγου και  το πυκνό δίκτυο

προκαταλήψεων που συνοδεύουν το διήγημα από τις ιδρυτικές του στιγμές2. Επιπλέον, η

ισχνή, σε διεθνές επίπεδο, θεωρητική παραγωγή γύρω από το διήγημα καθιστά τη μελέτη

του  ως  αυτοδύναμου  πεδίου  επιστημονικής  έρευνας  ακόμη  πιο  δύσκολη,  παρόλα  τα

εγχειρήματα  που  έχουν  κατά  καιρούς  λειτουργήσει  ως  νεύματα  προς  μια  τέτοια

κατεύθυνση3.

Η  παρούσα  συγκυρία  στη  χώρα  μας,  ωστόσο,  μοιάζει  ευνοϊκή  για  μια

απόπειρας συνθετικής απόκρισης στις προκλήσεις της ελληνικής εισόδου στην κοινωνία του ρίσκου
(Ulrich  Beck). Στο  πλαίσιο  αυτό,  ο  όρος  εθνορομαντισμός  περιγράφει  την  πολιτισμική  τάση
επανασύνδεσης  με  ένα  ορισμένο  ελληνικό  έθος  που  θα  λειτουργούσε  ως  ολική  απάντηση  στους
κινδύνους  της  "νέας  εποχής",  ως  θεραπευτική  του  κοινωνικού  σώματος  σε  μια  περίοδο  όπου  η
μεταεθνική προοπτική προβάλλει  ως απειλή για τα πεπρωμένα των ιστορικών εθνών. Η τάση αυτή
αντλεί  την  καταγωγή  της  από  τις  δεκαετίες  του  '50  και  του  '60  και  συγκροτείται  σε  διακριτό
πολιτισμικό ρεύμα κατά τη δεκαετία του '80, για να συνδεθεί με πολλαπλούς υποδοχείς της ελληνικής
κοινωνίας και να προσλάβει τον χαρακτήρα οιονεί νοοτροπιακής δομής στο εσωτερικό του ελληνικού
κοινωνικού  σχηματισμού.  Αναλύεται  δε  στις  συναντήσεις  και  τις  υβριδικές  οσμώσεις  της  με  την
(κυρίαρχη)  μεταμοντέρνα  πολιτισμική  λογική  και  στις  ποικίλες  αποκλίσεις  της  τόσο  από  τον
παραδοσιακό ελληνικό εθνικισμό όσο και  από τη νεωτερική "κουλτούρα των αντιθέσεων".  Ο όρος
συναντάται  επίσης  στο κείμενο  του Βασίλη Παναγιωτόπουλου,  «"Εθνορομαντικά"  ερωτήματα» στο
Συλλογικό (επιμ. Μ. Στεφανοπούλου),  Ο ρομαντισμός στην Ελλάδα, Εταιρεία Σπουδών Νεοελληνικού
Πολιτισμού και Γενικής Παιδείας, Ίδρυμα Μωραϊτη, Αθήνα 2001. Ως εθνορομαντική σύλληψη του
διηγήματος  εννοούμε  εδώ  την  αρκετά  διαδεδομένη  στάση  που  συνίσταται  στην  απόδοση  ενός
μεταφυσικού  δεσμού  μεταξύ  της  νεοελληνικής  εμπειρίας  και  της  μορφής  του  διηγήματος,  στην
οντολογική ζεύξη της μικρής φόρμας και της μικρής κλίμακας εμπειρίας που προσιδιάζει στη χώρα
μας. Προκύπτει, έτσι, μια ορισμένη "μεταφυσική της μικρής κλίμακας", η οποία τείνει να αντιστρέφει
τη  θεωρούμενη  ως  υστέρηση  της  διηγηματικής  έναντι  της  μυθιστορηματικής  φόρμας  σε  μυστικό
πλούτο, ταπεινό μεγαλείο και διακριτικό στοιχείο της ελληνικής (λογοτεχνικής) ταυτότητας.

2 Για το σύνθετο ζήτημα του ορισμού του διηγήματος, βλ. το τρίτο μέρος του συλλογικού έργου Charles
E. May (ed.),  The New Short Story Theories, Ohio University Press, 1994,  ιδίως σσ. 91-130. Για μια
συνοπτική  παρουσίαση  της  ιστορικής  ανάδυσης  του  διηγήματος  στο  εσωτερικό  της  ευρωπαϊκής
λογοτεχνικής ιστορίας, βλ. Charles E. May,  The short story: The Reality of Artifice, Routledge, 2002,
σσ. 1-20. 

3 Στην  ελληνική  βιβλιογραφία,  οι  συνθετικές  μελέτες  γύρω  από  το  διήγημα  απουσιάζουν,  με  την
εξαίρεση της ιστορικής εξέτασης του Χριστόφορου Μηλιώνη στο βιβλίο του,  Το διήγημα, Σαββάλας,
Αθήνα  2002 .  Μια χειρονομία  προς  την  κατεύθυνση ενός  ευρύτερου θεωρητικού  προβληματισμού
γύρω από το διήγημα αποτέλεσε η διοργάνωση του συνεδρίου της Ελληνικής Εταιρείας Γενικής και
Συγκριτικής  Γραμματολογίας,  τα  πρακτικά του οποίου κυκλοφόρησαν στο  Συλλογικό  (επιμ.  Ελένη
Πολίτου-Μαρμαρινού, Σοφία Ντενίση), Το διήγημα στην ελληνική και στις ξένες λογοτεχνίες, Ελληνική

2



συστηματικότερη και κριτικότερη εμπλοκή στο χώρο της διηγηματικής γραφής. Παρά

την αναπόδραστη φόρτιση του διηγηματικού πεδίου από την καταγωγική σύνδεσή του με

την "ηθογραφική" υπόθεση, η σημερινή συνθήκη είναι σε μεγάλο βαθμό απαλλαγμένη ή

κριτικά  αποστασιοποιημένη  από  το  καταγωγικό  ίχνος  μιας  αφελούς  ηθογραφίας  (η

οποία,  βέβαια,  συχνότατα  δεν  συνιστούσε  παρά  ρηματική  κατασκευή  του  κριτικού

λόγου). Επίσης, η παλιά αντίθεση μυθιστόρημα/αστισμός-διήγημα/επαρχιωτισμός4 είναι

εδώ και δεκαετίες πλέον ιστορικά ανενεργή, καθώς έχει εκλείψει το λειτουργικό πεδίο

εφαρμογής  της,  την  ίδια  στιγμή  που  η  διάκριση  μεταξύ  των  δύο  ειδών  τείνει  να

αποσπαστεί  από  το  status  μιας  οντολογικής  διαφοράς5 και  να  εμπεδωθεί  ως

διαφοροποίηση τεχνικών απαιτήσεων, μέσων και στόχων, βάσης εκκίνησης και ορίζοντα

απόβλεψης. Ταυτόχρονα, το είδος του διηγήματος προσελκύει τα τελευταία χρόνια ένα

ολοένα  αυξανόμενο  ενδιαφέρον  από  την  πλευρά  νέων  συγγραφέων,  οι  οποίοι

επιδεικνύουν μια αυτοσυνείδητη διάθεση εμπλοκής στο πεδίο της σύντομης αφήγησης,

εννοούμενης στην αυτονομία της, πέρα από τις φαντασιακές "εξαρτήσεις" της από τον

μυθιστορηματικό  ή  τον  ποιητικό  λόγο.  Αρκετοί  εξ  αυτών  εκφράζουν  μια  βούληση

εγγραφής σε συγκεκριμένες οικογένειες της διηγηματικής παράδοσης, μαρτυρώντας την

ενεργό αναγνωστική μαθητεία τους σε συγγραφικές μήτρες της τέχνης του διηγήματος6,

Εταιρεία Γενικής και Συγκριτικής Γραμματολογίας και Gutenberg, Αθήνα 2009. 
4 Σε σχέση με την κατασκευή και την κριτική υποδοχή του όρου ηθογραφία κατά το τελευταίο τέταρτο

του 19ου αιώνα, καθώς και με την ανάγκη φαντασιακής δημιουργίας μιας εικόνας της επαρχίας ως
αναγκαίου  συμπληρώματος  του  υπό  διαμόρφωση  εθνικού  κέντρου  (Αθήνα),  βλ.  Μιχάλης
Χρυσανθόπουλος, «Τα διχαλωτά μονοπάτια της προόδου. Οι διακλαδώσεις των chemins de fer και των
études des mœurs καθ' οδόν προς την Αθήνα» στο Συλλογικό, Νεοελληνική λογοτεχνία και κριτική από
τον Διαφωτισμό έως σήμερα. Πρακτικά ΙΓ' Διεθνούς Επιστημονικής Συνάντησης (3-11 Νοεμβρίου 2011).
Μνήμη Παν. Μουλλά,  Τμήμα Φιλολογίας-Τομέας Μ.Ν.Ε.Σ. & Σοκόλη-Κουλεδάκη, Αθήνα 2014, σσ.
606-615.

5 Η βασικότερη απόπειρα φιλοσοφικής θεμελίωσης της διάκρισης ανάμεσα στο μυθιστόρημα και στο
διήγημα προέρχεται από τον "μαθητή" του Edgar Allan Poe, Brander Matthews. Βλ. το κείμενο «The
Philosophy of  the  Short-Story»  στο   Charles  E.  May  (ed.),  The  New Short  Story  Theories,  Ohio
University Press, 1994, σσ. 73-80. 

6 Για να περιοριστούμε στα παραδείγματα των συγγραφέων που μας απασχολούν στην παρούσα εργασία,
ο Χρήστος Οικονόμου έχει εκφράσει συχνά έναν αναστοχαστικό μετα-λόγο περί του διηγήματος, της
σχέσης του με το μυθιστορηματικό λόγο, των ίδιων των απαιτήσεων της συγγραφής διηγημάτων (βλ.
ενδεικτικά τη συνέντευξή του με τίτλο  «Ο Χρήστος Οικονόμου μιλά στο  tvxs  για τα "μυστικά της
συγγραφής"»,  tvxs,  17.3.2017  [http://tvxs.gr/news/biblio/o-xristos-oikonomoy-mila-sto-tvxs-gia-ta-
mystika-tis-syggrafis-diagonismos&dr=tvxsmrstvxs] )· το συγγραφικό του έργο δε είναι συνδεδεμένο
αποκλειστικά με την καλλιέργεια της μικρής φόρμας. Ο ίδιος τοποθετεί τον εαυτό του στη γραμμή της
τσεχοφικής παράδοσης του διηγήματος, ενώ επιβεβαιώνει ταυτόχρονα τον διαρκή του διάλογο με την
αμερικανική ιστορία του είδους κατά τον 20ό αιώνα (κυρίως με τους Steinbeck, Hemingway, Salinger,
Carver).  Ο Γιάννης Παλαβός, στρατευμένος κι αυτός με τη σειρά του στο είδος του διηγήματος, έχει

3



ενώ  δεν  είναι  σπάνιος  και  ο  μεταφραστικός  διάλογος  με  ορισμένους  από  τους

σημαντικούς συντελεστές στην ιστορία του είδους.

Μία εμπειρική, έστω, εποπτεία των λογοτεχνικών στάσεων και της αναγνωστικής

διαθεσιμότητας της τελευταίας δεκαετίας μαρτυρεί, επίσης, μια αναβάθμιση της θέσης

του διηγήματος  στο επίπεδο της αναγνωστικής  προδιάθεσης και  προτίμησης.  Αυτή η

ανατίμηση θα μπορούσε πιθανόν να προσεγγιστεί με στατιστικές μεθόδους ή να εξηγηθεί

με  τα  εργαλεία  μιας  κοινωνιολογικής  προσέγγισης.  Για  παράδειγμα,  έχει  συχνά

παρατηρηθεί  η  μυστηριώδης  προσφυγή  του  υπερμοντέρνου7 ατόμου  είτε  στο

μυθιστόρημα-ποταμό  είτε  στη  μικρο-αφήγηση,  στη  μακρά  διάρκεια  του

μυθιστορηματικού όγκου και στην ακραία αποσπασματικότητα της μιας ανάσας. Ενώ

αυτή  η  διπολική  αναγνωστική  έξη  ανάγεται  άλλοτε  στην  εμπορική  δυναμική  του

εκδοτικού πεδίου (που προωθεί ένα ορισμένο μινιμαλιστικό παράδειγμα ως συμπλήρωμα

του κυρίαρχου εύπεπτου μεγα-μυθιστορήματος) και άλλοτε σε μεταβολές στο επίπεδο

της συμβολικής δόμησης του υπερνεωτερικού υποκειμένου (που μπορεί να εναλλάσσει

τη μυθιστορηματική διαστολή της χρονικής εμπειρίας με τη διηγηματική άρνηση της

διάρκειας, την ανάγκη για εμβλήματα της συνέχειας, της συνοχής, της καθολικότητας με

τον  απόλυτο  αναγνωστικό  παροντισμό,  την  ανακύκλωση  και  απόλαυση  του  ριζικού

θραύσματος). Παρόμοιες ερμηνείες έχουν, βεβαίως, τη νομιμότητά τους και προσφέρουν

ενίοτε διαφωτιστικές απαντήσεις για τις αινιγματικές διακυμάνσεις των αναγνωστικών

ηθών και τη διαλεκτική του λογοτεχνικού πεδίου σε μια εποχή αυξημένων, και κάποτε

παράλογα διογκωμένων, ανησυχιών σχετικά με το μέλλον του πολιτισμού του Βιβλίου.

Ωστόσο,  παρόμοιες  υποθέσεις  εργασίας  δεν  ανήκουν  στον  ορίζοντα  της

παρούσας  εργασίας,  χωρίς  εντούτοις  να  παύουν  να  ενεργούν  ως  εστίες  απορίας  και

κριτικής διερώτησης γύρω από τους μετασχηματισμούς της λογοτεχνικής-αναγνωστικής

κάνει  αρκετές  φορές  λόγο  για  τις  οφειλές  του  τόσο  στην  ελληνική  παράδοση  του  διηγήματος
(Θεοτόκης,  Παπαδιαμάντης)  όσο και  σε ποικίλους ξένους διηγηματογράφους (Sherwood Anderson,
Marcel  Schwob, Etgar  Keret).  Τέλος, ο Δημοσθένης  Παπαμάρκος,  λιγότερο δεσμευμένος από τους
άλλους δύο στην τέχνη της σύντομης αφήγησης, έχει αναφερθεί στη στενή σχέση του με το έργο του
Θανάση  Βαλτινού  και  του  Juan  Rulfo  (συγγραφέων  που  έχουν  να  επιδείξουν,  δίπλα  στο  συχνά
θραυσματικό μυθιστορηματικό, και ένα σημαντικό διηγηματικό έργο).  

7 Για τον όρο αυτό, βλ. το βιβλίο του Γάλλου κοινωνιολόγου Gilles Lipovetsky,  Παγκοσμιοποίηση και
υπερ-νεωτερικότητα. Κοσμοπολιτισμός και δυτική κουλτούρα, Νησίδες, Θεσσαλονίκη 2013.

4



συνείδησης,  της  πολιτιστικής  παραγωγής  και  αναπαραγωγής,  τους  θεσμικούς  και

εξωθεσμικούς όρους δυνατότητας της λογοτεχνίας της εποχής μας. Η εστίασή μας εδώ

δεν θα περιστραφεί γύρω από τις πολλαπλές εξηγητικές οδούς που θα επιχειρούσαν να

ανασυστήσουν  την  αιτιακή  αλυσίδα  μιας  ορισμένης  άνθησης  του  διηγήματος  στην

ελληνική  λογοτεχνική  παραγωγή8.  Το  σημείο  εκκίνησής  μας  είναι,  αντίθετα,  μια

συγχρονική απόπειρα κατανόησης των πτυχώσεων της λογοτεχνικής και αναγνωστικής

πρακτικής του παρόντος, βασισμένη σε μια φαινομενολογία του λογοτεχνικού πεδίου·

δηλαδή,  σε  μια  προσπάθεια  ανασυγκρότησης  των  εν  εξελίξει  λογοτεχνικών  και

αναγνωστικών τάσεων, των μορφών συνείδησης και βιωμένης δράσης και ανταπόκρισης

στο ελληνικό λογοτεχνικό φαινόμενο. 

Μία από αυτές  τις  τάσεις  συνίσταται,  κατά  την εκτίμησή μας,  στην αργή μα

κλιμακούμενη  διάπλαση  μιας  αυτόνομης  "κουλτούρας  του  διηγήματος".  Με τον  όρο

αυτό,  εννοούμε  την  ανάπτυξη  και  τη  συνειδησιακή  εμπέδωση  ενός  διακριτού  και

δυναμικού λογοτεχνικού υποσυστήματος που εμπλέκει και κινητοποιεί ενεργητικά όλους

τους  παράγοντες  της  αλυσίδας  παραγωγής  του  βιβλίου  (συγγραφείς,  εκδότες,

αναγνώστες). Πρόκειται, με άλλα λόγια, για μια διαδικασία σχετικής αυτονόμησης και

πολιτισμικής  επαναξιολόγησης  της  διηγηματικής  γραφής  στα  πλαίσια  της  ευρύτερης

οικονομίας των πολιτισμικών αξιών, η οποία χαρακτηρίζεται από τρία στοιχεία: πρώτον,

έναν  ορισμένο  πληθωρισμό  στην  προσφορά  διηγήματος,  ενισχυμένο  τόσο  από  την

αύξουσα συγγραφική προσφυγή όσο και από την εκδοτική  επένδυση (και σε ορισμένες

περιπτώσεις, εξειδίκευση) στο είδος, καθώς και από τη διαφαινόμενη μεγιστοποίηση της

αναγνωστικής  του  ζήτησης.  Δεύτερον,  τη  σταδιακή  κρυστάλλωση  μιας  λογοτεχνικής

περιοχής σφραγισμένης από την επίμονη καλλιέργεια και την εμμενή δέσμευση σε αυτό

8 Διαδικασία, αντανακλάσεις της οποίας μπορούμε να βρούμε σε μια σειρά τίτλων του ημερήσιου και
περιοδικού Τύπου, βλ. χαρακτηριστικά Τίνα Μανδηλαρά, «Το ελληνικό διήγημα ξανά μπροστά», Lifo,
18.3.2015  (http://www.lifo.gr/mag/features/4765)·  Κωνσταντίνος  Τζήκας,  «Το ελληνικό  διήγημα ζει
και βασιλεύει»,  AthensVoice, 19.2.2015  (http://www.athensvoice.gr/politismos/books/elliniko-diigima-
zei-kai-vasileyei)·  Γιώργος  Ν.  Περαντωνάκης,  «Η  μικρή  φόρμα  αντιστέκεται  στην  επικράτεια  του
μυθιστορήματος»,  περιοδικό  Χρόνος,  τχ.  40-41,  Αύγουστος-Σεπτέμβριος  2016
(https://chronos.fairead.net/perantonakis-mikri-forma) και  του  ίδιου,  «Το  εκκρεμές  του  διηγήματος
κάνει  μεγάλες  ταλαντώσεις»,  BookPress,  17.1.2016  (https://www.bookpress.gr/kritikes/elliniki-
pezografia/to-ekkremes-tou-dihgimatos-2015). 

5



που ο Βαγγέλης Αθανασόπουλος ονόμασε "ασκητική της αφήγησης"9· η περιοχή αυτή

μοιάζει  μάλιστα να συγκροτείται  σήμερα ως μια ελληνική εκδοχή του αφηγηματικού

μινιμαλισμού,  στην οποία συναντιούνται  τόσο οι  προδρομικοί  σκαπανείς  της  (μεταξύ

άλλων,  ο  Ηλίας  Χ.  Παπαδημητρακόπουλος,  ο  Αχιλλέας  Κυριακίδης,  ο  Γιώργος

Σκαμπαρδώνης κ.ά.) όσο και η πολυπληθής δέσμη νέων συγγραφέων που κληρονομεί,

επικυρώνει και ανατροφοδοτεί σήμερα την προϊούσα ελληνική δυναμική του διηγήματος

(ορισμένοι από τους κύριους εκφραστές της πρόκειται να μας απασχολήσουν στο παρόν

κείμενο). Τρίτον, την επιστέγαση αυτής της δυναμικής από μια άνοδο του αναγνωστικού

ενδιαφέροντος για τις εκδηλώσεις αυτού του οιονεί ρεύματος της σύντομης αφήγησης,

αδιάφορο αν αυτό πηγάζει ή εξαρτάται από τις εκκλήσεις της πολιτιστικής μόδας ή του

εκδοτικού επιχειρείν. Οι τρεις αυτές διαστάσεις, που αντιστοιχούν σε τρόπους βιωμένης

σχέσης  με  το  λογοτεχνικό  παρόν,  συντείνουν  στην  ανατίμηση  του  συμβολικού

κεφαλαίου  της  μικρής  φόρμας  και  συνδιαμορφώνουν  ένα  πεδίο  όπου  το  διήγημα

προσλαμβάνει τον χαρακτήρα ολικού πολιτισμικού γεγονότος. 

Παρόλη ωστόσο την απόσπαση του διηγήματος από το πεδίο μιας παρελκυστικής

και αναχρονιστικής διαμάχης γύρω από τη θέση του στο εσωτερικό της νεοελληνικής

πολιτισμικής  ζωής,  το  διήγημα,  όπως  εξάλλου  και  το  σύνολο  της  λογοτεχνίας  μας,

βρέθηκε αναπόφευκτα αντιμέτωπο με την οξεία αναδιάταξη του πεδίου της ιδεολογικής

και πολιτισμικής κίνησης της τελευταίας δεκαετίας, με τη μεταμόρφωση του δημόσιου

χώρου σε θέατρο μιας ολικής αντιπαράθεσης προγραμμάτων, σχεδίων και ιδεών για την

κοινωνία, την πολιτική, την ιστορική αυτοκατανόηση και το μέλλον του νεοελληνικού

σχηματισμού.  Αντιπαράθεση,  η  οποία  άφησε  ισχυρά  αποτυπώματα  στη  λογοτεχνική

σφαίρα,  η  οποία  κλήθηκε  να  ανατοποθετηθεί,  να  επερωτήσει  ή  ακόμη  και  να

επανεπινοήσει τον εαυτό της, ενώπιον ενός νέου και αντιφατικού σκηνικού. Στα πλαίσια

αυτά, το διήγημα υπήρξε ο προνομιακός τελεστής μιας διαπραγμάτευσης της σχέσης της

λογοτεχνίας  με  την  περιρρέουσα  συνθήκη  των  πυκνών  και  ταχέων  μεταβολών  στο

9 Βαγγέλης Αθανασόπουλος,  «Για μια ασκητική της αφήγησης» στο  Συλλογικό (επιμ. Ελένη Πολίτου-
Μαρμαρινού, Σοφία Ντενίση), Το διήγημα στην ελληνική και στις ξένες λογοτεχνίες, Ελληνική Εταιρεία
Γενικής και Συγκριτικής Γραμματολογίας και Gutenberg,  Αθήνα 2009, σσ. 150-163, όπου με τον όρο
ασκητική σημαίνεται τόσο η απαραίτητη εργασία μαθητείας στις  αυστηρές τεχνικές απαιτήσεις της
αισθητικής του μικρού κειμένου, όσο και ένα ορισμένο πνεύμα λογοτεχνικής θυσίας του περιττού προς
όφελος της διηγητικής συμπύκνωσης.

6



επίπεδο  των  πολιτισμικών  προσδοκιών,  του  κοινωνικού  φρονήματος,  της  ιστορικής

συνείδησης, των αισθητικών στάσεων. 

Η παρούσα εργασία επιχειρεί να προσεγγίσει ορισμένες στιγμές της πρόσφατης

διηγηματικής παραγωγής, λαμβάνοντας υπόψη την αλληλεπίδραση μεταξύ της σφαίρας

της  λογοτεχνίας  και  του πεδίου των ιδεών,  τη διαλεκτική  των λογοτεχνικών και  των

κοινωνικών λόγων της τελευταίας δεκαετίας. Η εστίασή μας στο διήγημα σχετίζεται έτσι,

όπως αναφέρθηκε ήδη, αφενός με τη δυναμική του παρουσία στη λογοτεχνική σκηνή του

παρόντος,  η οποία περιλαμβάνει  τόσο ποσοτικές όσο και ποιοτικές παραμέτρους,  και

αφετέρου  με  την  ευελιξία  και  την  εγρήγορση  που  επέδειξε  ενώπιον  ενός  ταχύτατα

μεταμορφούμενου ιστορικού και πολιτισμικού περιβάλλοντος. Η προσέγγισή μας θα έχει

τον  χαρακτήρα  της  συγκριτικής  εξέτασης  σύγχρονων  εκφράσεων  της  ελληνικής

διηγηματικής παραγωγής με διεθνή λογοτεχνικά παραδείγματα, ενώ σε μία περίπτωση η

σύγκριση θα περιοριστεί στο εσωτερικό, διαπραγματευόμενη πτυχές του έργου δύο νέων

Ελλήνων διηγηματογράφων (επιλογή που υπαγορεύεται από την ιδιαιτερότητα των εν

λόγω διηγημάτων).

Τα ελληνικά κείμενα με τα οποία επιλέξαμε να συνομιλήσουμε είναι το Γκιακ του

Δημοσθένη Παπαμάρκου, το Μόνο το αρνί της Βασιλικής Πέτσα, το Αστείο του Γιάννη

Παλαβού, καθώς και οι δύο συλλογές διηγημάτων του Χρήστου Οικονόμου,  Κάτι θα

γίνει, θα δεις και Το καλό θα 'ρθει από τη θάλασσα: κείμενα, τα οποία στο σύνολό τους

προέρχονται από συγγραφείς των οποίων το λογοτεχνικό έργο ξεκίνησε ή γνώρισε μια

κρίσιμη καμπή εξέλιξης κατά τη διάρκεια της τρέχουσας δεκαετίας. Με την εξαίρεση του

Χρήστου  Οικονόμου,  οι  υπόλοιποι  συγγραφείς  ανήκουν  στην  ίδια  περίπου  ηλικιακή

γενιά (γεννημένοι στην αρχή της δεκαετίας του '80). Παρακολουθώντας, στο μέτρο του

δυνατού, τη συνολική παραγωγή του ελληνικού διηγήματος της τελευταίας δεκαετίας,

περιορίσαμε  το  πεδίο  εστίασής  μας  στα  παραπάνω  παραδείγματα  τόσο  λόγω  της

καταστατικής  θέσης  τους  και  της  ουσιαστικής  συμβολής  τους  στην  υπόθεση  της

λογοτεχνικής  αναγέννησης  του  διηγήματος  όσο  και  λόγω  του  υψηλού  βαθμού

διαλογικότητας  των  ίδιων  των  κειμένων  και  των  συγγραφέων  τους  με  σημαίνοντα

εγχώρια και διεθνή λογοτεχνικά πρότυπα. 

7



Προτιμήθηκαν, τέλος, για έναν ακόμη, ίσως σημαντικότερο, λόγο: για τον τρόπο

με τον οποίο αποκρίνονται στην εποχή τους. Έτσι, το Γκιακ και το Μόνο το αρνί θα μας

επιτρέψουν να συζητήσουμε τη λειτουργία μιας λογοτεχνίας της ιστορικής μνήμης και

της προφορικής μαρτυρίας στα συμφραζόμενα της κρίσης των ιστορικών δεσμεύσεων

και  της  εκ  νέου  αναζήτησης  συλλογικών  ταυτίσεων.  Τα  διηγήματα  της  κρίσης  του

Χρήστου  Οικονόμου  μάς  δίνουν  την  ευκαιρία  για  μια  διερώτηση  γύρω  από  τις

προκλήσεις  και  τους  κινδύνους  ενός  σύγχρονου  σχεδίου  κοινωνικής  ή  πολιτικής

λογοτεχνίας, ιδιαίτερα σε μια συνθήκη οξυμμένης κοινωνικής και ιδεολογικής κρίσης.

Τέλος,  η  ιδιοσυγκρασιακή  ποιητική  της  ανατροπής  του  Γιάννη  Παλαβού  θα  μας

βοηθήσει να εισέλθουμε στην περιοχή του μετανεωτερικού μελαγχολικού ατομικισμού

και των αντιφάσεων της ιστορικής υποκειμενικότητας στις κοινωνίες του μετα-εθνικού

αστερισμού και της υποχώρησης των παραδοσιακών πλαισίων αναφοράς. 

II.

Η δεκαετία του 2010 είναι η δεκαετία της μεγάλης κοινωνικο-οικονομικής δοκιμασίας

και της ατέρμονης μετάβασης από τη μεταπολιτευτική θέσμιση σ' ένα νέο τύπο βιώσιμου

κοινωνικού συμβολαίου. Στα πλαίσια αυτής της συνολικής διαδικασίας κλονισμού των

δεδομένων και αναζήτησης ενός νέου συλλογικού ορίζοντα προσδοκίας, το πολιτισμικό

πεδίο βρέθηκε ενώπιον μιας καινοφανούς κρίσης προσανατολισμού, που σχετιζόταν τόσο

με το γεγονός της υλικής καθίζησης και της οικονομικής εκπτώχευσης όσο και με την

εκκωφαντική  ματαίωση του ισχύοντος  κώδικα άρθρωσης των αντιτιθέμενων  αξιακών

προταγμάτων και κοινωνικο-πολιτισμικών σημασιών. Αυτό το άνοιγμα στο άγνωστο με

στόχο την επαναθεμελίωση ενός κοινού χώρου συνύπαρξης συντελέστηκε με τίμημα την

ανάδυση ισχυρών διαιρετικών  τομών,  ψυχρών και  θερμών πολέμων στο επίπεδο της

κεντρικής  πολιτικής,  της  πολιτικής  του  πολιτισμού  και  του  επαναπροσδιορισμού  της

ταυτότητας της χώρας στο πολυπολικό περιβάλλον της ρευστής παγκοσμιοποίησης και

της ιστορικής κόπωσης της δυτικής ανθρωπότητας.

8



Έτσι, ο δημόσιος χώρος συγκροτήθηκε ως ένα πεδίο πολεμικής αντίθεσης και

διχαστικής αντιπαλότητας για τη διεκδίκηση της ηγεμονίας στο επίπεδο της παραγωγής

του κοινωνικού και πολιτισμικού νοήματος. Η ατμόσφαιρα της κρίσης σφραγίστηκε από

την  κατίσχυση  μιας  συγκρουσιακής,  οιονεί  στρατοπεδικής  διάταξης  των  κοινωνικών

παθών, τα οποία επενδύθηκαν με συμπαγείς και σκληρούς ιδεολογικούς κώδικες: τον

κώδικα  ενός  αρχαϊκού  εθνικισμού,  που  επιστράτευε  βαθείς  τόπους  της  ελληνικής

ιδεολογίας10 και  μετέφραζε  την  ελληνική  κατάσταση  ως  μια  συνθήκη  υπαρξιακής

απειλής και επιβεβαίωσης των φόβων για τη συνωμοσία κατά της Ελλάδας· τον κώδικα

ενός  αντιστασιακού  λαϊκισμού,  που  εγκαλούσε  τον  λαό  ως  το  αδιαφοροποίητο

υποκείμενο  μιας  ηθικής  και  μεταφυσικής  ανωτερότητας,  επιφορτισμένο  με  τη

σωτηριολογική αποστολή της λύτρωσης από την επιβουλή των ελίτ· τον κώδικα, τέλος,

ενός πολιτισμικού αυτοχθονισμού, που προσέδιδε στους δύο παραπάνω ένα καταγωγικό

βάθος,  με  την  επικαιροποίηση  του  σχήματος  περί  της  "αντιστασιακής  φύσης  του

ελληνισμού" και της διαχρονικής ελληνικής ιδιαιτερότητας. Από την άλλη πλευρά, ως

κατοπτρικό συμπλήρωμα του εθνικο-αντιστασιακού πλέγματος,  υπερίσχυσαν οι  λόγοι

ενός  κανονιστικού  και  ενοχοποιητικού  φιλελευθερισμού,  του  ιδεαλιστικού,  και

στερούμενου αξιακών αποθεμάτων, ευρωπαϊσμού και ενός επιθετικού αντιλαϊκισμού που

αρνούνταν την πραγματικότητα της κοινωνικής και συμβολικής κατάπτωσης της λαϊκής

υποκειμενικότητας, της βίαιης εξάρθρωσης του κοινωνικού δεσμού και της ταυτοτικής

ανασφάλειας στο ευρωπαϊκό και παγκόσμιο περιβάλλον της διακινδύνευσης. 

Αυτές οι έντονες συγκρούσεις γύρω από τον επαναπροσδιορισμό του λαού, τον

τρόπο άσκησης της δημοκρατικής πολιτικής, τη θέση της Ελλάδας στο γεωπολιτικό και

πολιτισμικό χάρτη, μετέφραζαν μια οξεία κρίση ταυτότητας. Η είσοδος της χώρας στο

καθεστώς  της  οικονομικής  προσαρμογής  σήμανε,  έτσι,  τη  γνωστική  και  απορητική

επιστροφή σε κρίσιμες καμπές της νεοελληνικής ιστορίας, την εκκίνηση μιας ευρείας

διαδικασίας ιστορικής αναδίπλωσης με στόχο την τοποθέτηση του έθνους ενώπιον του

10 Ο όρος ελληνική ιδεολογία επανέρχεται συχνά τα τελευταία χρόνια στον χώρο της εγχώριας κριτικής
πολιτικής θεωρίας, συνηχώντας οπωσδήποτε με τον αντίστοιχο μαρξικό όρο (γερμανική ιδεολογία),
όπως και με τον όρο γαλλική ιδεολογία του Bernard-Henri Lévy (βλ. Bernard-Henri Lévy, L' idéologie
française,  Grasset,  1981),  και  προσπαθώντας  να  εννοιολογήσει  την  κοινότοπη  ανακύκλωση  και
συγχώνευση  εθνικιστικών,  λαϊκιστικών,  κοινοτιστικών  και  ρομαντικών  μοτίβων  και  θεμάτων  στα
πλαίσια μιας σκέψης, αλλά και μιας αυθόρμητης βιοσοφίας, της ελληνικής αριστοκρατικής εξαίρεσης. 

9



εαυτού του: του εαυτού των διαδοχικών χρεοκοπιών, της πελατειακής έξης, των εθνικών

και  ταξικών διχασμών,  της εμφύλιας  ορμής και  της  μακράς μεταπολίτευσης.  Η τάση

αυτή  ενισχύθηκε  από  την  αθρόα  διακίνηση  θεωριών  που  προσπαθούσαν  να

κατασκευάσουν  ιστορικές  αναλογίες  μεταξύ  της  τωρινής  συνθήκης και  παρελθουσών

στιγμών κρίσης της νεοελληνικής ιστορίας: κρίσης οικονομικής και πολιτικής, κρίσης

κοινωνικής,  κρίσης  ηγεμονίας,  κρίσης  εξουσίας.  Αναπτύχθηκε,  έτσι,  ένα  πληθωρικό

ενδιαφέρον  (όχι  μόνο,  ή  όχι  κυρίως,  επιστημονικό)  για  τις  διακεκαυμένες  ζώνες  της

ιστορίας του νεοελληνικού σχηματισμού, η οποία λειτούργησε ως οθόνη προβολής των

σύγχρονων ιδεολογικο-πολιτικών παθών και ως πηγή άντλησης νοήματος για ένα παρόν

που  παρέμενε  δυσερμήνευτο11.  Πέρα,  όμως,  από ένα  αίτημα  ιστορικής  αυτογνωσίας,

αυτή  η  υπερτροφία  της  ιστορικής  αφήγησης,  μαζί  με  την  καλλιέργεια  ενός,  κάποτε

αυτοεκπληρούμενου,  ιστορικού  σχετικισμού,  διερμήνευε  κάτι  πολύ  βαθύτερο:  τη

δυσκολία  προσαρμογής  της  ελληνικής  κοινωνίας  στη  μετα-ιστορική  συνθήκη,  την

ανολοκλήρωτη εργασία πένθους για τους μεγάλους ιστορικούς καιρούς. Αναπτυσσόταν,

έτσι,  ως  αντίρροπη  συνέπεια  της  ελληνικής  αντίστασης στη  λήθη  της  δραματικής

εμπειρίας της ιστορικότητας, ένα είδος  πολιτικής της νοσταλγίας που πρόβαλλε όλο και

περισσότερο ως μορφή εξορκισμού της απώλειας του παρόντος και του μέλλοντος ως

ιστορικών  οριζόντων  απεύθυνσης,  ως  απάντηση  στις  μελαγχολίες  της  ιστορικής

συνείδησης.  Τάση,  η  οποία  έβαινε  παράλληλα,  και  αλληλοτροφοδοτούμενη,  με  τις

απόπειρες  τεχνικής  διαχείρισης  της  παρούσας  συνθήκης,  προσαρμογής  στα  τεχνικο-

οικονομικά δεδομένα μιας κυβερνητικότητας  (gouvernementalité) στερούμενης ισχυρών

ιστορικών και συμβολικών αναφορών. 

Συγχρόνως,  η  ανατίμηση του δημόσιου έναντι  του ιδιωτικού,  του συλλογικού

έναντι  του ατομικού έτεινε να επιβληθεί  ως υπερκαθοριστική νοοτροπιακή κλίση. Το

πνεύμα της συλλογικής κινητοποίησης και μιας νέου τύπου στράτευσης στις δημόσιες

υποθέσεις υποσκέλισε την κυριαρχία των ατομικιστικών αξιών και της ιδιωτικής σφαίρας

11 Την ατμόσφαιρα αυτή αντικατοπτρίζουν, για παράδειγμα, η πληθωρική επιστημονική και ερευνητική
εργασία γύρω από τον ελληνικό εμφύλιο, και λιγότερο για τη μεταπολίτευση, ή ο πολλαπλασιασμός
των οργανωμένων επισκέψεων σε τόπους  μνήμης.  Επίσης,  η επιστροφή σε  μια  προβληματική  του
νεοελληνικού  εθνικού  διχασμού,  στη  γενεαλογία  της  νεοελληνικής  χρεοκοπίας  ή  στη  φιλοσοφική
ανθρωπολογία του εθνικού εαυτού και της μεταιχμιακής θέσης του μεταξύ Ανατολής και Δύσης. 

10



της προηγούμενης περιόδου. Ακόμη περισσότερο, ο κώδικας της πολιτικοποίησης και

της άμεσης αναφοράς στο πολιτικό αποίκισε σε μεγάλο βαθμό όλες τις εκδηλώσεις της

δημόσιας  και  της  ιδιωτικής  ζωής,  θέτοντας  εν  αμφιβόλω  τη  ρυθμιστική  αρχή  της

διάκρισης μεταξύ των σφαιρών. Ένα νέο κύμα επιστροφής της πολιτικής ως διεκδίκησης

της  δημόσιας  αρετής  και  του  συλλογικού  ήθους  καταδίκαζε,  έτσι,  αμετάκλητα  το

ιδιωτικό στην περιοχή της αρνητικής ιδιώτευσης και της αποστασίας από τις προκλήσεις

που έθεταν οι καιροί.

Οι  παραπάνω  μετασχηματισμοί  συνέκλιναν,  έτσι,  στην  εγκατάσταση  ενός

δυαδικού  κώδικα  που  διαπέρασε  σύνολο  το  πολιτισμικό  πεδίο:  ενός  κώδικα  που,

προδίδοντας  ίσως  την  πολυπλοκότητά  του  αλλά  όχι  και  το  γενικό  πνεύμα  του,  θα

συμπυκνώναμε  στην  αντίθεση  μεταξύ  ανοιχτών και  κλειστών  αξιών.  Βεβαίως,  η

σκιαγράφηση των βασικών τάσεων που περιγράψαμε παραπάνω δεν αντιστοιχεί άμεσα

και αδιαμεσολάβητα σε κάποια από αυτές τις δύο δέσμες αξιών. Αντιθέτως, η περιγραφή

μας είναι περισσότερο συμβατική και ιδεοτυπική· επιχειρεί, συνεπώς, να κωδικοποιήσει

σύνθετες και αντινομικές δέσμες πεποιθήσεων, που χαρακτηρίζονται οπωσδήποτε από

εσωτερικές αντιφάσεις, διχασμούς και  αποχρώσεις. Μ' αυτή την έννοια, οι αντιθέσεις

μεταξύ εθνικισμού και κοσμοπολιτισμού, ιστορισμού και παροντισμού12, συλλογικού και

ατομικιστικού  ήθους  αποτελούν  εκ  των  υστέρων  εννοιολογικές  συγκροτήσεις

αμφίρροπων κοινωνικών και ιδεολογικών διεργασιών, οι οποίες δεν θα μπορούσαν, παρά

μόνο σε  εξαιρετικές  περιπτώσεις,  να εντοπιστούν σε  καθαρή μορφή στα πραγματικά

υποκείμενα.  Έτσι,  τα ανωτέρω ζεύγη αντιθέσεων περιγράφουν τις  ακραίες,  απώτατες

απολήξεις  τρόπων  σύλληψης  και  τοποθέτησης  ενώπιον  της  πραγματικότητας,  το

σύστημα  αναφοράς  συγκεκριμένων,  ενσαρκωμένων  ιδεών  και  πρακτικών  που

κατατείνουν,  σε  γενικές  γραμμές,  στην  αποδοχή  ή  στην  απόρριψη  ενός  ανοιχτού,

πλουραλιστικού  και  διαφοροποιημένου  κοινωνικού  και  πολιτισμικού  παραδείγματος.

Έχοντας σημειώσει αυτά, πρέπει να πούμε ότι οι αντιθέσεις αυτές μετέφραζαν συχνά ένα

λανθάνον, αλλά ματαιωμένο, αίτημα σύνθεσης μεταξύ των δύο αντιμαχόμενων πόλων:

12 Για τον όρο παροντισμός, βλ. το βιβλίο του Γάλλου ιστορικού François Hartog, Régimes d' historicité.
Présentisme  et  expériences  du  temps,  Seuil,  Paris  2003  (ελλ.  μτφρ.  Καθεστώτα  ιστορικότητας.
Παροντισμός και εμπειρίες του χρόνου, Αλεξάνδρεια, Αθήνα 2012).

11



μια  σύνθεση  της  μέριμνας  για  το  εγχώριο  δράμα  με  την  εγγραφή  στον  υπερεθνικό

ορίζοντα, της ειλικρινούς (και όχι εργαλειακής) ιστορικής διερώτησης με την επίπονη

διάνοιξη του μέλλοντος, την ανάπτυξη νέων μορφών συλλογικής έκφρασης στα πλαίσια

του  δημοκρατικού  ατομικισμού  και  της  δυναμικής  της  εξατομίκευσης.  Ένα  αίτημα,

ωστόσο, το οποίο υποχώρησε αναπόφευκτα μέσα στο κλίμα της διαιρετικής πόλωσης και

της απουσίας συνθετικών σχεδίων. 

Οι  απηχήσεις  της  εν  λόγω  πολιτισμικής  και  ιδεολογικής  δυναμικής  στο

λογοτεχνικό (και στο ευρύτερο καλλιτεχνικό) πεδίο δεν ήταν αμελητέες. Οι αντιφάσεις

της  συμπυκνώνονται  παραδειγματικά  στο  αίτημα  για  μια  δυναμική  μετατόπιση  της

λογοτεχνίας  στο  πλάνο  της  υποδοχής  και  της  μορφοπλαστικής  επεξεργασίας  των

κλονισμών  του  κοινωνικού  είναι,  των  ορατών  και  αόρατων  πτυχών  της  εν  εξελίξει

κοινωνικής αναμόρφωσης. Η συζήτηση αυτή, που τυποποιήθηκε στο διάλογο γύρω από

την αναγκαιότητα ή μη μιας λογοτεχνίας της κρίσης, εξέφραζε, σ' ένα πρώτο επίπεδο,

την  ανάγκη  ή  την  επιθυμία  απόκρισης  της  λογοτεχνίας  στους  μεγάλους

μετασχηματισμούς των όρων της συλλογικής ύπαρξης, στη βίαιη αλλαγή του κοινωνικού

χάρτη.  Την  ίδια  στιγμή,  ωστόσο,  η  έντονη  ιδεολογική  επένδυση  στην  υπόθεση  της

λογοτεχνίας  της  κρίσης  υπέκρυπτε  συχνά  τον  υπόρρητο  πόθο  για  μια  αναβίωση  της

στρατευμένης τέχνης ή μια κακώς εννοούμενη πολιτικοποίηση της αισθητικής σφαίρας

ως καθρέφτη της άμεσης επικαιρότητας. Συγκροτούνταν, συνεπώς, ως μια αισθητική και

πολιτική  πρόταση  εξόδου  της  λογοτεχνίας  από  το  καθεστώς  μιας  κάποιας  μόνωσης,

εσωστρέφειας,  αυτοαναφορικής  ιδιωτείας,  στο μεγάλο κάδρο,  στο δημόσιο χώρο της

εγρήγορσης, της πράξης, της ανάληψης θέσης, του συντονισμού με τις διακυμάνσεις των

κοινωνικών συναισθημάτων και την κεντρικότητα των δημόσιων πραγμάτων. Βεβαίως,

αυτό  το  προβαλλόμενο  ως  άνοιγμα  της  λογοτεχνίας  στο  σφυγμό  του  κοινωνικού

εμπεριείχε το ρίσκο του κανονιστικού αυτοπεριορισμού, ενός άλλου τύπου κλεισίματος

στις  επιταγές  μιας "εξωλογοτεχνικής" λογικής.  Ταυτόχρονα,  η φόρμουλα "λογοτεχνία

της κρίσης", ως αισθητική αντανάκλαση της Ελλάδας της κρίσης, αντικατόπτριζε ένα

συναισθηματικό  κράμα  εθνικής  αυτοθυματοποίησης  και  εθνικού  ναρκισσισμού:  η

λογοτεχνική διαπραγμάτευση της εγχώριας περιπέτειας θα μπορούσε να λειτουργήσει,

12



έτσι, τόσο ως αναδιπλασιασμός της κοινωνικής αρνητικότητας όσο και ως τυποποίηση

και  μετατροπή  του  εθνικού  βιώματος  σε  εξαγώγιμο  προϊόν,  εξωτική  εικόνα  της

ελληνικής εξαίρεσης στον ευρωπαϊκό κανόνα. Η εσωτερική κρίση θα αποκτούσε τότε

τον χαρακτήρα συγκριτικού πλεονεκτήματος και ταυτοτικού, διακριτικού στοιχείου της

εθνικής καλλιτεχνικής παραγωγής. 

Ωστόσο,  η  λογοτεχνική  πρακτική  της  τελευταίας  δεκαετίας  προσέλαβε,  όπως

ήταν αναμενόμενο,  αντιφατικές  μορφές,  παρεκλίνουσες από το κεντρομόλο πεδίο της

"λογοτεχνίας  της  κρίσης"  όσο  και  από  τους  γενικότερους  απόηχους  και  πιέσεις  της

δημόσιας  συζήτησης  και  της  κοινωνικής  συνθήκης  στην  καλλιτεχνική  σφαίρα.  Στο

επίπεδο  του  διηγήματος,  συγκεκριμένα,  η  αντίσταση  στις  εκκλήσεις  για  "κοινωνική

στροφή"  της  λογοτεχνίας  πήρε  συχνά  έντονες  μορφές,  για  παράδειγμα  μέσω  μιας

ορισμένης  ανάπτυξης  της  αυτοβιογραφικής  αφήγησης  ή  εκδοχών  μιας  ποιητικής  του

εαυτού13. Επίσης, με την εμφάνιση αρκετών παραδειγμάτων συνομιλίας με την παράδοση

του φανταστικού, του παραλόγου ή άλλων μορφών απόδρασης από την επικράτεια του

πραγματικού14. Στην πραγματικότητα, η συνάντηση του διηγήματος με τη λογοτεχνία της

κρίσης  περιορίστηκε  σε  ελάχιστα  παραδείγματα,  τα  οποία  ωστόσο,  εξαιτίας  της

δυναμικής τους, απέκτησαν έναν αντιπροσωπευτικό χαρακτήρα (παρόλο που, ως επί το

πλείστον, ό,τι ονομάστηκε "λογοτεχνία της κρίσης" παρέμεινε κατά βάση στο επίπεδο

ενός αφηρημένου σχήματος χωρίς υλικές ενσαρκώσεις). Ωστόσο, σε γενικές γραμμές, η

παρουσία του διηγήματος στη σκηνή της τελευταίας δεκαετίας εμφανίζει ενδιαφέροντα

δείγματα  συνομιλίας,  και  μάλιστα  από  την  πλευρά  νεότατων  λογοτεχνών,  με  τη

διαλεκτική των αξιών στην Ελλάδα της κρίσης, με το εκκρεμές ανάμεσα στους πόλους

της  εσωστρέφειας  και  της  εξωστρέφειας,  του  παρελθόντος  και  του  μέλλοντος,  του

δημόσιου και του ιδιωτικού, του μέσα και του έξω. Πτυχές αυτής της συνομιλίας θα

13 Στην κατηγορία αυτή ανήκουν οπωσδήποτε τα βιβλία των Ξένιας Κουναλάκη, Στις ταινίες κλαίω στις
πιο άσχετες σκηνές, Πόλις, Αθήνα 2016, Ούρσουλας Φωσκόλου, Το κήτος, Κίχλη, Αθήνα 2016, Νίκου
Παναγιωτόπουλου, Γραφικός χαρακτήρας, Μεταίχμιο, Αθήνα 2016, και Παυλίνας Μάρβιν, Ιστορίες απ'
όλο τον κόσμο μου,  Κίχλη,  Αθήνα 2017, καθώς και,  υπό προϋποθέσεις,  το βιβλίο της Μαργαρίτας
Ζαχαριάδου, Το παρόν αποτελεί προϊόν μυθοπλασίας, Πόλις, Αθήνα 2014.

14 Εδώ συγκαταλέγονται, μεταξύ άλλων, οι συλλογές διηγημάτων των Θοδωρή Ρακόπουλου, Νυχτερίδα
στην τσέπη, Νεφέλη, Αθήνα 2015, Παναγιώτη Κεχαγιά,  Τελευταία προειδοποίηση, Αντίποδες, Αθήνα
2016, Κωνσταντίνου Τζήκα,  Κομμένα, Νεφέλη, Αθήνα 2016 και Εύας Στεφανή,  Τα μαλλιά του Φιν,
Πόλις, Αθήνα 2014. 

13



βρεθούν στο επίκεντρο της παρούσας εργασίας.

III.

Η  έκδοση  της  συλλογής  διηγημάτων  Γκιακ (εκδ.  Αντίποδες,  Αθήνα  2014)  του

Δημοσθένη Παπαμάρκου επανενεργοποίησε μια παράδοση της ελληνικής πεζογραφίας

που, αρχής γενομένης με την Ιστορία ενός αιχμαλώτου του Στρατή Δούκα και περνώντας

από  τα  ισχυρά  παραδείγματα  του  Θανάση  Βαλτινού  και  του  Σωτήρη  Δημητρίου,

κινητοποιεί τους πόρους της προφορικής μαρτυρίας προκειμένου να διαπραγματευτεί, με

τρόπους  που  ποικίλουν  κατά  περίπτωση,  τη  σχέση  της  μυθοπλασίας  με  την

πραγματικότητα, της μνήμης με το παρελθόν, της βιωμένης και της θεσμικής ιστορίας. 

Το Γκιακ αποτέλεσε ένα από τα εκδοτικά φαινόμενα της δεκαετίας, φέρνοντας το

ελληνικό διήγημα στο επίκεντρο των λογοτεχνικών συζητήσεων.  Ανασυστήνοντας  με

εντυπωσιακή ικανότητα το λαϊκό ρουμελιώτικο ιδίωμα των παραδοσιακών αρβανίτικων

κοινοτήτων της Μαλεσσίνας των αρχών του 20ού αιώνα, ο Παπαμάρκος κατόρθωσε,

μέσα από ένα μωσαϊκό αυτόνομων αφηγήσεων, να ανασυγκροτήσει την ενότητα ενός

κόσμου που δεν επιζεί  παρά μέσω του ίχνους  της  διαγενεακής  μαρτυρίας.  Το  Γκιακ

κατάφερε έτσι να επιβληθεί ως μία από τις σημαντικότερες συλλογές διηγημάτων των

τελευταίων χρόνων καταθέτοντας  στην αυγή του 21ου αιώνα ένα σώμα επινοημένων

λογοτεχνικών μαρτυριών για τη συνάντηση του προνεωτερικού κόσμου της ελληνικής

υπαίθρου με το σύστημα της νεωτερικής πολεμικής κινητοποίησης. 

Ένα χρόνο μετά την κυκλοφορία  του  Γκιακ,  μία  έτερη σημαντική  μορφή της

ομάδας των νέων Ελλήνων διηγηματογράφων, η Βασιλική Πέτσα, εκδίδει τη συλλογή

διηγημάτων Μόνο το αρνί (εκδ. Πόλις, Αθήνα 2015). Με το Μόνο το αρνί, η Βασιλική

Πέτσα έρχεται να εγγραφεί κι αυτή, με τη σειρά της, σ' αυτή την πλούσια λογοτεχνική

παράδοση όπου η ιστορική μαρτυρία συμπλέκεται με την αναζήτηση ενός προφορικού

κοιτάσματος,  μιας  ιστορικής  κόχης  των  διαλέκτων  της  εμπειρίας.  Το  πρώτο  και

14



εκτενέστερο διήγημα της συλλογής με τίτλο Ο κόραξ εξελθών σκηνοθετεί την προφορική

κατάθεση ενός ηλικιωμένου επιζώντος του εμφυλίου, ο οποίος ανακαλεί μνημονικά την

πολεμική βιογραφία του αντάρτη αδελφού του, θύματος  της εμφύλιας  περιπέτειας.  Η

μαρτυρία του λαμβάνει χώρα πολλές δεκαετίες μετά και κατατίθεται στο διασωζόμενο

θεσσαλικό ιδίωμα, τη μοναδική γλώσσα που μπορεί να αρθρώσει τα ανοίκεια συμβάντα

σε έναν κόσμο πλήρη νοήματος. 

Το πρώτο κεφάλαιο της εργασίας εξετάζει τις δύο αυτές συγγραφικές χειρονομίες

ως  ιστορικές  μεταμυθοπλασίες,  προσπαθώντας  να  αναδείξει  τη  γλωσσική  τους

αυτοσυνειδησία και την πυκνή εργασία διαμεσολάβησης μεταξύ της ιστορικής αλήθειας

και της αναγνωστικής της υποδοχής, του παρελθόντος της ιστορίας και του παρόντος της

λογοτεχνικής  εγγραφής  του.  Ταυτόχρονα,  επιχειρεί  να  συνομιλήσει  με  πτυχές  της

κριτικής συζήτησης γύρω από τα εν λόγω βιβλία, και πιο συγκεκριμένα να εξετάσει τη

νομιμότητα του όρου "μεταμοντέρνα ηθογραφία", όρου που προτάθηκε προκειμένου να

προσδιοριστεί αυτή η συγγραφική "τάση" επανεπιστροφής στην παραδοσιακή κοινότητα

και  στους  προσίδιους  γλωσσικούς  της  κώδικες.  Η  προσέγγισή  μας  προσπαθεί  να

αναδείξει, από τη μία πλευρά τις συγκλίσεις των συγκεκριμένων λογοτεχνημάτων με ένα

ορισμένο  πνεύμα  του  μεταμοντέρνου,  και  από  την  άλλη,  τα  στοιχεία  που  τα

απομακρύνουν αποφασιστικά από το έδαφος της ηθογραφίας. 

Ωστόσο, ο έντονα γλωσσοκεντρικός χαρακτήρας των εν λόγω εγχειρημάτων, σε

συνδυασμό με τον ιδιαίτερο τρόπο με τον οποίο συνομιλούν με την ιστορία, επιχειρείται

να  ενταχθεί  σ'  ένα  ευρύτερο  ερμηνευτικό  πλαίσιο:  η  υπόθεσή  μας  είναι  ότι  οι

συγκεκριμένες  ιστορικές  μεταμυθοπλασίες  δοκιμάζουν  να  επανενεργοποιήσουν

φαντασιακά και να παροντοποιήσουν την εσωτερική λογική της μεγάλης Ιστορίας σ' ένα

περιβάλλον  ρήξης  με  κάθε  ιστορικό  ορίζοντα.  Συνδυάζουν,  έτσι,  έναν  υψηλό  βαθμό

αυτοαναφορικότητας  με  ένα  ιδιότυπο  άνοιγμα  στην  ιστορική  διάσταση,  κάνοντας  να

ακουστούν  φωνές  μιας  λησμονημένης  προφορικότητας  στη  συνάντησή  τους  με

δραματικούς  κόμβους  της  ιστορίας  του  20ού  αιώνα.  Πραγματοποιώντας  αυτόν  τον

μεγάλο  ιστορικό  διάπλου  προκειμένου  να  συναντηθούν  με  καταγωγικές  προφορικές

πηγές,  εγγράφονται  αναπόδραστα  στο  δίχτυ  του  μεταφυσικού  φωνοκεντρισμού,  που

15



εισάγει  την  λογοτεχνική  εργασία  ανοικείωσης  σε  μια  διαλεκτική  με  τον  κώδικα  της

οικειότητας ως άμεσης αναγνώρισης, αδιαμεσολάβητης σχέσης με το οικείο παρελθόν.

Αυτή  η  κειμενική  διαλεκτική  οικειότητας  και  ανοικείωσης  μπορεί  να  αναγνωστεί,

συνεπώς, ως μία αλληγορία της σχέσης που εγκαθιδρύουν τα συγκεκριμένα κείμενα με

την Ιστορία: από τη μία πλευρά, εγγράφουν στην ίδια την κατασκευή τους τη συνείδηση

του αμετάκλητου χάσματος με τη νεωτερική έννοια της ιστορικότητας· από την άλλη,

δραματοποιούν  τις  φωνές  αυτής  της  απώλειας,  λειτουργώντας  ως  υποδοχείς  της

απωθημένης βίας της ιστορίας, της οικείας και μακρινής αύρας της.

Εκκινώντας  οπωσδήποτε  από  ένα  διαφορετικό  πλαίσιο  προβληματισμού  (ο

Παπαμάρκος από μια προβληματική της εθνικής ταυτότητας και/ως ετερότητας· η Πέτσα

από έναν στοχασμό για τις ιστορικές πηγές της αριστερής μελαγχολίας), το Γκιακ και το

Μόνο το αρνί μετέχουν  σε  μια  ευρύτερη  διαδικασία  διαπραγμάτευσης της  ελληνικής

ιστορίας  ως  απουσίας  και  παρουσίας,  οδυνηρής  απώλειας  και  ατέρμονης  επιβίωσης.

Συνδιαλέγονται έτσι με τους ζωντανούς απόηχους του βίαιου 20ού αιώνα, προσπαθώντας

να  προσδώσουν  λογοτεχνικότητα  στην  άναρθρη  γλώσσα  μιας  απομακρυσμένης,  μα

αρνούμενης  να  πεθάνει,  εποχής.  Ενσαρκώνοντας,  μ'  αυτό  τον  τρόπο,  τη λογοτεχνική

εκδοχή μιας ιστορικής εσωστρέφειας που τροφοδοτείται  από το αυτοτροφοδοτούμενο

εθνικό αδιέξοδο. 

IV.

Οι συλλογές διηγημάτων του Χρήστου Οικονόμου,  Κάτι θα γίνει, θα δεις (εκδ. Πόλις,

Αθήνα  2010)  και  Το  καλό  θα  'ρθει  από  τη  θάλασσα (εκδ.  Πόλις,  Αθήνα  2014),

αποτέλεσαν  εμβληματικές  στιγμές  της  διηγηματικής  παραγωγής  της  τελευταίας

δεκαετίας. Ειδικότερα η πρώτη συνετέλεσε καθοριστικά στην άνοδο του αναγνωστικού

16



και κριτικού ενδιαφέροντος γύρω από το διήγημα, χάρη στην αποφασιστικότητα με την

οποία  έδειχνε  να  οδηγεί  τη  μικρή  φόρμα  στη  συνάντησή  της  με  τον  κόσμο  της

κοινωνικής αναξιοπάθειας, παρέχοντας έτσι στο διήγημα ένα πεδίο λογοτεχνικής όρασης

που οι  πολέμιοί  του διαχρονικά τού αμφισβητούν,  και  ικανοποιώντας  ταυτόχρονα το

περιρρέον  αίτημα  για  μια  σύγχρονη  εκδοχή  "κοινωνικής  λογοτεχνίας".  Ο  Χρήστος

Οικονόμου,  πολύ πριν την όξυνση των προσδοκιών για μια "λογοτεχνία της κρίσης",

φαίνεται  πως  οδηγήθηκε  από  αυτοφυές  ενδιαφέρον  προς  την  επεξεργασία  μιας

λογοτεχνικής  πρότασης επιφορτισμένης με την ανάδειξη των σύγχρονων μορφών του

κοινωνικού δράματος: το  Κάτι θα γίνει, θα δεις,  συλλογή η οποία επιχειρεί να φωτίσει

τους  εργατικούς  και  άνεργους  βιόκοσμους  της  πρωτεύουσας και  τις  ζώνες  της

αποβιομηχανισμένης  αστικής  υποβάθμισης,  αποτελείται  από  διηγήματα  τα  οποία

γράφτηκαν  κατά  τη  διάρκεια  της  προηγούμενης  δεκαετίας,  στα  πλαίσια  ενός

λογοτεχνικού  σχεδίου  που  συντονιζόταν  με  τις,  αφανείς  ακόμη,  εκδιπλώσεις  μιας

σοβούσας κοινωνικής διάβρωσης.

Το διηγηματικό έργο του Χρήστου Οικονόμου, με επίκεντρο τις δύο τελευταίες

του συλλογές, με τις οποίες πέρασε οριστικά στο κατώφλι της λογοτεχνικής ωριμότητας

και της συγγραφικής καταξίωσης, χαρακτηρίζεται από τον έντονο διάλογό του με το έργο

του,  σημαντικού  για  την  ιστορία  του  διηγήματος,  Αμερικανού  συγγραφέα  Raymond

Carver.  Σύμφωνα με την υπόθεσή μας, ο διάλογος αυτός δεν περιορίζεται στα πλαίσια

μιας απλής επίδρασης, αλλά προσλαμβάνει τον χαρακτήρα φαντασιακής ταύτισης με ένα

ορισμένο  συγγραφικό  πρότυπο.  Η  υπόθεση  αυτή  τεκμαίρεται  τόσο  από  τις

επανειλημμένες  αναφορές  του  Οικονόμου  στις  οφειλές  του  στην  αμερικανική

λογοτεχνική παράδοση, και ειδικότερα στο έργο του Carver, όσο και, κυριότερα, από την

υλική τους επιβεβαίωση στα ίδια του τα λογοτεχνικά κείμενα. Τα τελευταία, εξεταζόμενα

αναδρομικά,  ως  στιγμές  ενός  μακρόπνοου  λογοτεχνικού  προγράμματος,  διακρίνονται

από ένα στοιχείο ενότητας, από μια διάθεση μετακένωσης του αμερικανικού "ακάθαρτου

ρεαλισμού" στο έδαφος της ελληνικής λογοτεχνίας. Συστήνονται έτσι ως ψηφίδες ενός

έργου εν εξελίξει που, προϊόντος του χρόνου, διαμορφώνεται ως λογοτεχνικό σύστημα

ενός  ελληνικού  νεορεαλισμού  των  underdogs,  των  αντιηρωικών  πληβείων  του

17



μεταμοντέρνου  καπιταλισμού,  των  ξεβρασμένων  του  κυρίαρχου  οικονομικού

συστήματος. 

Οι  συγκλίσεις  μεταξύ  των  δύo εντοπίζονται  τόσο  στον  τρόπο  αντίληψης  της

συγγραφικής τέχνης όσο και στον τρόπο αυτοκατανόησής τους ως συγγραφέων. Έτσι, η

λογοτεχνική πρακτική τους κινείται στον αστερισμό της επανεπινόησης ενός ρεαλισμού

που έχει ενσωματώσει και υπερβεί τις κατακτήσεις της μετα-ρεαλιστικής εποχής, που

επιθυμεί να επαναφέρει τη λογοτεχνία στο status της αληθοφανούς και επικοινωνήσιμης

αφήγησης μιας ιστορίας. Την ίδια στιγμή, η προτίμησή τους για ένα εκσυγχρονισμένο

ρεαλιστικό  πρότυπο  συνδυάζεται  με  μια  ρομαντική  αντίληψη  του  συγγραφικού  τους

ρόλου: και οι δύο συλλαμβάνουν τον εαυτό τους ως αντιηρωικό μεταγραφέα των φωνών

όσων  στερούνται  φωνής,  πιστοί  στην  αλήθεια  των  όσων  έχουν  δει  και  αισθανθεί,

καχύποπτοι  απέναντι  σε  ό,τι  δεν  αναβλύζει  από  τη  βιωματικότητα  της  ανθρώπινης

εμπειρίας. 

Στο δεύτερο κεφάλαιο της εργασίας μας, επιχειρούμε να παρακολουθήσουμε τους

όρους με τους οποίους το συγγραφικό έργο του Οικονόμου εισήχθη και ερμηνεύτηκε στο

περιβάλλον  της  κρίσης  και  των  λογοτεχνικών  αναζητήσεων  μιας  νέας  κοινωνικής  ή

πολιτικής λογοτεχνίας. Η υπόθεσή μας είναι ότι τόσο η ίδια η πρόθεση του Οικονόμου

για την παραγωγή μιας ουδετερόδοξης κοινωνικής λογοτεχνίας όσο και οι προϋποθέσεις

για μια πρόσληψή της ως τέτοια, προσέκρουαν αναπόφευκτα στο έντονα φορτισμένο και

πολωμένο ιδεολογικό περιβάλλον μιας εθνικής σκηνής που έτεινε να εγγράψει το σύνολο

της πνευματικής δημιουργίας στο πλαίσιο των κεντρικών αντιθέσεων της συγκυρίας. Η

πορεία του Οικονόμου από τον περισσότερο αποστασιοποιημένο νατουραλισμό του Κάτι

θα γίνει, θα δεις στους οργισμένους και καταγγελτικούς τόνους του δυστοπικού Το καλό

θα 'ρθει από τη θάλασσα μαρτυρεί ακριβώς την ισχυρή επενέργεια της δημόσιας σκηνής

στους όρους παραγωγής της λογοτεχνίας της περιόδου.  

Πώς η απόπειρα ενός συγγραφέα να συνομιλήσει δημιουργικά με το έργο ενός

ξένου  ομοτέχνου  του  υποτάσσεται  στις  ανακυκλούμενες  παθογένειες  και  στην

αυτοσυντηρητική,  αυτοαναφορική  λογική  ενός  εθνικού  δημόσιου  χώρου;  Πώς  μια

18



κίνηση  λογοτεχνικής  εξωστρέφειας  μεταπίπτει  στο  αντίθετό  της,  παγιδευμένη  στη

δομική  εσωστρέφεια  της  ελληνικής  ιδεολογίας  και  των  σημερινών  πολιτισμικών  της

εκβλαστήσεων; Παρακολουθώντας την αλληλεπίδραση των δύο τελευταίων συλλογών

του  Χρήστου  Οικονόμου  με  τους  μηχανισμούς  πρόσληψής  τους  από  την  εγχώρια

λογοτεχνική  κοινότητα,  θα  προσπαθήσουμε  να  φωτίσουμε  πτυχές  των  παραπάνω

ερωτημάτων,  εστιάζοντας  στην  ανασταλτική  επίδραση  που  άσκησε  το

υπεριδεολογικοποιημένο  πολιτικό  και  πολιτισμικό  περιβάλλον  της  κρίσης  σε  μια,

εξαιρετικά ενδιαφέρουσα στην πρόθεσή της, δια-λογοτεχνική απόπειρα συνάντησης. Στα

πλαίσια  αυτά,  το  πολιτισμικό  και  ιδεολογικό  πλαίσιο  της  κρίσης  χρησιμοποιείται  ως

πρίσμα  μέσω  του  οποίου  μας  δίνεται  η  ευκαιρία  να  προσεγγίσουμε,  μέσα  από  ένα

συγκεκριμένο  παράδειγμα,  τη  διαλεκτική  του  μέσα  και  του  έξω,  του  πολιτισμικού

ανοίγματος και των μηχανισμών ματαίωσής του από μια δημόσια σφαίρα σε κρίση.

V.

Ο  Γιάννης  Παλαβός  αποτελεί  έναν  από  τους  πιστότερους  υπηρέτες  της  τέχνης  του

διηγήματος μεταξύ των νεότερων Ελλήνων πεζογράφων. Πέρα από τις  δύο συλλογές

διηγημάτων  του  (Αληθινή  αγάπη  και  άλλες  ιστορίες και  Αστείο),  διατελεί  τακτικός

συνεργάτης του ιστολογίου Ιστορίες Μπονζάι – Η αισθητική του μικρού – Ένα ιστολόγιο

για  το  μικρό  διήγημα του  λογοτεχνικού  περιοδικού  Πλανόδιον,  καθώς  και  ενεργός

μεταφραστής με επιλογές τίτλων από την πλούσια, και ως επί το πλείστον άγνωστη στην

Ελλάδα, διεθνή ιστορία του διηγήματος. 

Η συλλογή διηγημάτων  Αστείο αποτέλεσε ένα καινοφανές δείγμα ποιητικής της

ανατροπής με έντονο το στοιχείο του λογοτεχνικού κοσμοπολιτισμού, μιας ματιάς που

επιχειρεί  να διεισδύσει  στο υπερεθνικό πλέγμα της μετανεωτερικής  ανασφάλειας,  της

συναισθηματικής  και  αξιακής  ρευστότητας  των  σύγχρονων  κοινωνιών.  Ο

19



ιδιοσυγκρασιακός  ειρωνικός  μοντερνισμός  του  Αστείου συγκροτείται  ως  ένα  μίγμα

εγχώριων και  διεθνών διακειμενικών εγγραφών, καθώς και ως πληθυντικό χωνευτήρι

διαφορετικών  λογοτεχνικών  παραδόσεων:  από  την  ρεαλιστική  και  νατουραλιστική

ιστορία  της  ελληνικής  ηθογραφικής  διηγηματογραφίας  μέχρι  τη  λογοτεχνία  του

φανταστικού, τον μαγικό ρεαλισμό και τη μεταμοντέρνα μεταμυθοπλασία. Η δυνατότητα

του Παλαβού να μετακινείται  με ευκολία από τον χώρο της ελληνικής  υπαίθρου στο

πλαίσιο  της  παγκοσμιοποιημένης,  πολυπολιτισμικής  μεγαλούπολης,  επικεντρώνοντας

κάθε φορά στα στοιχεία εκείνα που ανοικειώνουν τις στατικές προσλήψεις, προσδίδει

στο  εγχείρημά  του  ένα  στοιχείο  ευελιξίας  και  λογοτεχνικής  δυναμικής  που,  σε

συνδυασμό με την κατακτημένη υφολογική ενότητα, αποκαλύπτει την ιδιαιτερότητα ενός

λογοτεχνικού  βλέμματος  σε  συνεχή  κατάσταση  εγρήγορσης.  Το  βλέμμα  αυτό

συγκροτείται ως μια προκλητική λογοτεχνική γλώσσα που συντονίζεται με τους κώδικες

της μαζικής κουλτούρας και των νεολαιίστικων ιδιολέκτων και επιχειρεί να αποτυπώσει,

σε  τόνους  μιας  παυσίλυπης  ειρωνείας,  μικρά  ενσταντανέ  της  μετανεωτερικής

κωμικοτραγωδίας.  

Στο τρίτο (και καταληκτικό) κεφάλαιο της εργασίας μας, επιχειρούμε μια εκ του

σύνεγγυς ανάγνωση ορισμένων διηγημάτων του Αστείου και μιας επιλογής κειμένων από

το πλούσιο διηγηματογραφικό έργο του Ισραηλινού συγγραφέα Έτγκαρ Κέρετ. Το παιδί-

θαύμα της ισραηλινής λογοτεχνίας έχει γίνει, εδώ και μια δεκαπενταετία περίπου, αρκετά

γνωστό στο ελληνικό αναγνωστικό κοινό, καθώς έχει μεταφραστεί ένα μεγάλο τμήμα της

συγγραφικής του εργασίας. Η εμφάνιση του Έτγκαρ Κέρετ στο πεδίο της λογοτεχνίας

συνέβη στις αρχές της δεκαετίας του '90 και πολύ γρήγορα κατάφερε να κατοχυρώσει

ένα  προσωπικό  στίγμα  που  συνίσταται  στην  όσμωση  των  τρεχουσών  διεθνών

αναζητήσεων  της  short  fiction  με  την  εβραϊκή  παράδοση  του  παραμυθιού  και  στη

συγκρότηση ενός ύφους που συνδυάζει την παραδοσιακή προφορικότητα του φυσικού

αφηγητή με τη μεταμοντέρνα αισθητική της πρόκλησης. Επιπλέον, η θέση του Κέρετ στο

εσωτερικό  της  ισραηλινής  λογοτεχνικής  ιστορίας  καθίσταται  κρίσιμη,  καθώς

μετασχηματίζει τη σχέση της εθνικής λογοτεχνίας με την εθνική κοινότητα αναφοράς,

ανοίγοντάς την στο πεδίο μιας διεθνούς λογοτεχνικής αναζήτησης και επινοώντας μια

20



νέα σχέση του συγγραφέα με τον γηγενή πολιτισμικό χώρο.   

Η υπόθεσή μας στο παρόν κεφάλαιο είναι ότι η ειρωνική ποιητική του Γιάννη

Παλαβού  και  του  (με  μία  έννοια,  συγγραφικού  του  προπάτορα)  Έτγκαρ  Κέρετ

συστήνεται ως πρότυπο ενός ορισμένου διεθνούς λογοτεχνικού κώδικα που συντονίζεται

με  τις  ποικίλες  ταυτοτικές  απορίες  του  σύγχρονου  παγκοσμιοποιημένου  κόσμου.  Η

ειρωνεία,  ως  πηγή  μιας  λογοτεχνικής  διάθεσης  πολλαπλασιασμού  των  αποριών  και

πρόσθετης  αποσταθεροποίησης  των  προοπτικών,  παράγει  έτσι  ένα  κοινό  πεδίο

διερώτησης γύρω από τις βαθιές αξιακές αντινομίες και τα οιονεί υπαρξιακά αδιέξοδα

των δυτικών κοινωνιών.  Στα πλαίσια αυτά,  επιχειρούμε να εξετάσουμε τους τρόπους

θεματοποίησης  του  σύγχρονου  ατομικισμού  και  της  κρίσης  της  ιστορικότητας  στη

συνάρτησή τους με την κάμψη του συλλογικού και ιστορικού ανήκειν στην εποχή της

μετα-εθνικής  δόμησης.  Στόχος  μας  είναι  να  υποδείξουμε  ένα  παράδειγμα  διεθνούς

λογοτεχνικού  διαλόγου  που,  λαμβάνοντας  χώρα  στο  πλαίσιο  μιας  κοινής  αισθητικής

δέσμευσης, επιχειρεί να συνομιλήσει με τους μεγάλους μετασχηματισμούς της σημερινής

εποχής με όρους λογοτεχνικής εξωστρέφειας, με τη συνείδηση, δηλαδή, της ιδιαίτερης

συνεισφοράς στον κοινό χώρο της Weltliteratur.                

21



ΚΕΦΑΛΑΙΟ 1: Η ΟΙΚΕΙΟΤΗΤΑ ΤΗΣ ΑΝΟΙΚΕΙΩΣΗΣ ΚΑΙ ΤΟ ΖΗΤΗΜΑ ΤΗΣ

ΜΕΤΑΜΟΝΤΕΡΝΑΣ ΗΘΟΓΡΑΦΙΑΣ ΣΤΟ "ΓΚΙΑΚ" ΤΟΥ ΔΗΜΟΣΘΕΝΗ

ΠΑΠΑΜΑΡΚΟΥ ΚΑΙ ΣΤΟ "ΜΟΝΟ ΤΟ ΑΡΝΙ" ΤΗΣ ΒΑΣΙΛΙΚΗΣ ΠΕΤΣΑ

         Θα σου πω, μου λέει, όχι γιατί με ρωτάς, αλλά γιατί θα μ' ακούσεις. 

           Δημοσθένης Παπαμάρκος, Νόκερ

           

                   [...] όταν εκμυστηρεύεσαι μια πράξη σου, παύεις να είσαι ο
        πρωταγωνιστής της για να γίνεις μάρτυς, για να γίνεις αυτός
        που την παρατηρεί και την αφηγείται.

                       Χόρχε Λουίς Μπόρχες, Γουαγιακίλ

1.1. Ο όρος "μεταμοντέρνα ηθογραφία"

Στο  βιβλιοκριτικό  κείμενό  του  με  τίτλο  Γιατί  η  πεζογραφία  μιλάει...  διαλεκτικά;15,  ο

Γιώργος Ν. Περαντωνάκης, προσπαθώντας να θέσει ένα ορισμένο πλαίσιο συζήτησης

γύρω από τη δυναμική καταφυγή τμήματος της εγχώριας πεζογραφικής παραγωγής τόσο

στη  συστηματική  χρήση  της  ιδιωματικής  προφορικής  αφήγησης  όσο  και  στη

μικροκλίμακα των τοπικών επαρχιακών κοινοτήτων (συνήθως, τόπων καταγωγής των

ίδιων των συγγραφέων) και των οικείων κωδίκων τους, προτείνει τον όρο "μεταμοντέρνα

ηθογραφία" ως μια πρώτη απόπειρα θεωρητικής περιγραφής αυτού του φαινομένου που

δείχνει να αποκτά ένα χαρακτήρα μονιμότητας και αναπαραγωγιμότητας στο πεδίο της

σύγχρονης ελληνικής λογοτεχνίας. 

15
 Γιώργος Ν. Περαντωνάκης,  «Γιατί η πεζογραφία μιλάει...  διαλεκτικά;»,  BookPress,  18.2.2016

(https://www.bookpress.gr/kritikes/elliniki-pezografia/petsa-basiliki-polis-mono-to-arni-papamarkos-
dimosthenis-antipodes-gkiak).

27



Θέτοντας  ως  συμβατικό  σημείο  εκκίνησης  της  συγκεκριμένης  λογοτεχνικής

τάσης  το  1987,  ημερομηνία  δημοσίευσης  της  συλλογής  διηγημάτων  του  Σωτήρη

Δημητρίου  Ντιάλιθ’ ιμ’ Χριστάκη, με την απρόσμενη εισαγωγή της βορειοηπειρωτικής

γλωσσικής διαλέκτου στο σώμα της εθνικής  λογοτεχνίας,  ο Περαντωνάκης κάνει  μια

σύντομη αναφορά σε κάποιους απ' τους κατοπινούς εκφραστές της (Θανάσης Βαλτινός16,

Κλαίρη  Μιτσοτάκη,  Γιάννης  Μακριδάκης)  καταλήγοντας  σε  δύο  νέες  συγγραφικές

φωνές, οι οποίες μοιάζει να πιστοποιούν τη συνέχεια του φαινομένου στο χρόνο: τον

Δημοσθένη Παπαμάρκο και τη Βασιλική Πέτσα, με την σχεδόν ταυτόχρονη έκδοση των

συλλογών διηγημάτων τους Γκιακ (εκδ. Αντίποδες, 2014) και Μόνο το αρνί (εκδ. Πόλις,

2015) αντιστοίχως. 

Η  χρονική  σύμπτωση  της  έκδοσης  των  παραπάνω  συλλογών,  με  τον

αναπόδραστο συμβολισμό της (ο οποίος μοιάζει να μεγεθύνεται εξαιτίας της ένταξης των

δύο  συγγραφέων  στην  ίδια  ηλικιακή  γενιά)  δίνει,  λοιπόν,  στον  Περαντωνάκη  την

ευκαιρία  να  αναπτύξει  τις  σκέψεις  του  γύρω  απ'  αυτό  που  ονομάζει  "μεταμοντέρνα

ηθογραφία", στην οποία φαίνεται πως αποδίδει ορισμένα τυπικά χαρακτηριστικά, καθώς

και  έναν  ορισμένο  ανανεωτικό χαρακτήρα  εντός  του  πλαισίου  της  "ηθογραφικής"

παράδοσης του ελληνικού διηγήματος.

Ο όρος "μεταμοντέρνα ηθογραφία", εντούτοις, αναλύεται κυρίως στη μία από τις

δύο συνιστώσες του. Το μεταμοντέρνο στίγμα των παραπάνω εγχειρημάτων, καθώς και

της  τάσης  που  συγκροτούν,  ανιχνεύεται,  λοιπόν,  κατά  τον  Περαντωνάκη,  στην

"έκκεντρη",  αποκεντρωτική  στρατηγική  τους,  στην  προσπάθειά  τους  να

αποσταθεροποιήσουν, να κλονίσουν ορισμένα παραδοσιακά προπύργια της νεωτερικής

μεταφυσικής, όπως αυτά εκδηλώνονται στο πεδίο της λογοτεχνικής πρακτικής. 

Έτσι,  η  μετατόπιση  της  εστίασης  από  το  αστικό  κέντρο  στην  επαρχιακή

διασπορικότητα,  η  προσοικείωση  του  προφορικού  λαϊκού  ιδιώματος  έναντι  του

μονογλωσσικού εθνοκεντρικού κανόνα, η θεματοποίηση της πολλαπλής μαρτυρίας και

της  μνημονικής  κατάθεσης  ως  τρόπων  υπέρβασης  του  μονοφωνικού,  μουσειακού

16  Ο Θανάσης Βαλτινός είχε, βέβαια, προηγηθεί, δημοσιεύοντας το 1972 το Συναξάρι Αντρέα Κορδοπάτη,
Βιβλίο Πρώτο: Αμερική.  

28



ιστοριογραφικού λόγου, συνθέτουν το βασικό οπλοστάσιο μιας κειμενικής τακτικής που

εκδηλώνεται  ως  μορφή  αμφισβήτησης  της  εθνικής,  γλωσσικής  και  ιστοριογραφικής

κανονικοποίησης του πεδίου της λογοτεχνίας. 

Προβάλλοντας το τοπικό έναντι του εθνικού, την ομιλία έναντι της γραφής, τη

ζωντανή μαρτυρία έναντι της νεκρής ιστορικής γενίκευσης, το συγκεκριμένο έναντι του

αφηρημένου, το φυγόκεντρο έναντι του κεντρομόλου, η ευαισθησία αυτή συγκροτείται,

σύμφωνα  με  τον  Περαντωνάκη,  ως  μια  μεταμοντέρνα  πολιτική  εισαγωγής  της

ετερότητας στο έδαφος μιας εθνικής λογοτεχνίας που ερμηνεύεται ως πεδίο επιτακτικής

απάλειψης  των  διαφορών  και  αναπαραγωγής  του  κυρίαρχου  εθνολογοκεντρικού

παραδείγματος. 

Ο  όρος  "ηθογραφία",  από  την  άλλη  πλευρά,  δεν  διευκρινίζεται· αντιθέτως,

θεωρείται  μάλλον  ως  δεδομένος,  παγιωμένος,  συναινετικός  κοινός  τόπος  της

λογοτεχνικής θεωρίας και κριτικής. Ωστόσο, όπως το έχει θέσει ο Αλέξης Ζήρας: "ποτέ

δεν ήταν ξεκαθαρισμένο τι εννοεί ο καθένας, ορίζοντας μια αφήγηση ως ηθογραφική και

ποτέ, επίσης, δεν υπήρξε μια σύγκλιση των επιμέρους απόψεων που θα μας βοηθούσε να

συμφωνήσουμε σε έναν τέτοιο ορισμό"17.  Επιπλέον, λαμβάνοντας υπόψη την όλο και

μεγαλύτερη καχυποψία που αναπτύσσεται τις τελευταίες δεκαετίες αφενός απέναντι στη

συνοπτική  χρήση  του  όρου  "ηθογραφία"  προκειμένου  να  κατανοηθεί  ολικά  η

διηγηματική παραγωγή των τελών του 19ου αιώνα, αφετέρου απέναντι στην ίδια την

αναλυτική  αξία  του  όρου,  καθώς  επίσης  και  τις  αναπόφευκτες  περιπλοκές  που

προκαλούνται  από  τη  συχνή  εναλλαξιμότητα  των  όρων  ηθογραφία/ρεαλισμός,  μια

θεωρητική συζήτηση η οποία θα επανέφερε στο διάλογο μια "εκκρεμή" και υπό διαρκή

αποδόμηση αναλυτική  κατηγορία δεν θα αποδεικνυόταν ιδιαίτερα γόνιμη,  παρά μόνο

ίσως σ' ένα επίπεδο προκαταρκτικής εξέτασης. 

Αν,  όπως  προτείνει  ο  Περαντωνάκης,  "[α]υτή  η  νεο-ηθογραφία,  που  ναι  μεν

κατάγεται  από  τη  γιαγιά  της  στα  τέλη  του  19ου  αιώνα,  κρατά  τον  διηγηματικό

17 Αλέξης Ζήρας,  «Το ελληνικό διήγημα στην περίοδο 1870-1950. Οι προϋποθέσεις και οι παρανοήσεις
του» στο Συλλογικό (επιμ. Ελένη Πολίτου-Μαρμαρινού, Σοφία Ντενίση), Το διήγημα στην ελληνική και
στις ξένες λογοτεχνίες,  Ελληνική Εταιρεία Γενικής και  Συγκριτικής Γραμματολογίας  και  Gutenberg,
Αθήνα 2009, σ. 52.   

29



μικρόκοσμο, την ιδιαίτερη πατρίδα και τις τοπικές συνήθειες, παραδόσεις, αντιλήψεις,

τους ντόπιους με την προσδιορισμένη από την επαρχιακή κοινωνία συμπεριφορά κ.λπ.

αλλά τον επικαιροποιεί μέσα από τη ματιά της εποχής μας"18, θα ήταν ίσως περισσότερο

γόνιμο  η  θεωρητική  διέλευση  των  συγκεκριμένων  συγγραφικών  έργων  να

προσανατολιστεί στην κατάδειξη των μέσων αυτής της επικαιροποίησης, των όρων αυτής

της  επικαιροποιημένης  αναφοράς  σε  ό,τι  συνιστούσε  παραδοσιακό  σκηνικό  μιας

ορισμένης "ηθογραφίας", επιχειρώντας παράλληλα να ελέγξει τη βασιμότητα της ίδιας

της αναφοράς στο "ηθογραφικό".

1. 2."Γκιακ" και "Μόνο το αρνί": δύο απροσδόκητες εμφανίσεις

Η  συλλογή  διηγημάτων  του  Δημοσθένη  Παπαμάρκου,  Γκιακ αποτελεί  την  τέταρτη

πεζογραφική απόπειρα του συγγραφέα ύστερα από δύο "εφηβικά" μυθιστορήματα (Η

Αδελφότητα του Πυριτίου, εκδ. Αρμός, 1998 και Ο Τέταρτος Ιππότης, εκδ. Κέδρος, 2001)

και τη μεταγενέστερη συλλογή διηγημάτων ΜεταΠοίηση (εκδ. Κέδρος, 2012). Το Γκιακ

κατάφερε πολύ γρήγορα να αποσπάσει  την προσοχή τόσο της κριτικής  όσο και  ενός

ευρύτατου αναγνωστικού κοινού (οι πάνω από 20 ανατυπώσεις του βιβλίου στο σύντομο

διάστημα των 3 χρόνων από την ημερομηνία της πρώτης του έκδοσης μαρτυρούν την

ισχυρή  διεισδυτικότητά  του  σ'  ένα  κοινό  πολύ  ευρύτερο  του  κλειστού  κύκλου  των

πιστών της μικρής φόρμας), ενώ η απρόσμενη αυτή σχέση που κατάφερε να αναπτύξει

με τον κόσμο της ανάγνωσης δεν άργησε να στεφθεί  με τη θεσμική αναγνώριση του

Βραβείου Διηγήματος της Ακαδημίας Αθηνών για το 2015.

Η τεράστια  εκδοτική  επιτυχία  του  Γκιακ,  πέρα  από την  αρχική  έκπληξη  που

προκαλεί η καταγραφή μιας συλλογής διηγημάτων ως κεντρικού γεγονότος σε σύνολο το

πεδίο της λογοτεχνικής παραγωγής των τελευταίων ετών, προκαλεί μια συμπληρωματική

έκπληξη  εξαιτίας  της,  φαινομενικής  τουλάχιστον,  ξενότητας  του  κόσμου  που

ανασυγκροτεί  και τον οποίο προτείνει  σ'  ένα σύγχρονο αναγνωστικό περιβάλλον που

μοιάζει οριστικά απομακρυσμένο από τις τελετουργίες και την προσίδια δομή εμπειρίας

18 Γιώργος Ν. Περαντωνάκης, στο ίδιο.

30



του. 

Πράγματι,  η  προσφυγή  του  Παπαμάρκου  στις  προνεωτερικές  αρβανίτικες

κοινότητες  της  πατρογονικής  Μαλεσσίνας,  σφραγισμένες  από  τις  επιβιώσεις  ενός

ανελαστικού εθιμικού δικαίου του αίματος (Κανούν), και συγκεκριμένα στην ιστορική

τους  συνάντηση  με  τη  μοντέρνα  τεχνολογία  του  μαζικού  πολέμου  (Μικρασιατική

Εκστρατεία) και τον δικό του κώδικα του αίματος και της βαναυσότητας, φαίνεται εκ

πρώτης  όψεως  ως  μια  παράδοξη  επιλογή.  Επιπλέον,  η  έντονη  προφορικότητα  των

αφηγήσεων, οι οποίες ανατίθενται σε αυτοδιηγητικούς ή ομοδιηγητικούς αφηγητές και

λαξεύονται στο τοπικό ιδίωμα της ρουμελιώτικης και αρβανίτικης λαλιάς, επιφέρει μια

πρόσθετη αναγνωστική αμηχανία μπροστά σ' ένα εγχείρημα που, σ' ένα πρώτο επίπεδο,

μοιάζει να "αναπαλαιώνει", να αναβιώνει τεχνητά μια οριστικά χαμένη πηγή ζωής, να

επιζητεί έναν προγραμμένο, υπονομευμένο εκ των προτέρων, διάλογο. 

Την ίδια αναγνωστική έκπληξη προκαλεί και η συνάντηση με τα διηγήματα της

δεύτερης συλλογής διηγημάτων της Βασιλικής Πέτσα,  Μόνο το αρνί. Με το  Μόνο το

αρνί, η Βασιλική Πέτσα έρχεται να επισφραγίσει έναν πρώτο κύκλο ενεργού εμπλοκής

της  στην  τέχνη  της  σύντομης  αφήγησης,  ύστερα  από  την  έκδοση  της  πολυφωνικής

νουβέλας Θυμάμαι (εκδ. Πόλις, 2011) και της συλλογής διηγημάτων Όλα τα χαμένα (εκδ.

Πόλις, 2012). Ενώ, όμως, στις δύο πρώτες συγγραφικές της απόπειρες η μυθοπλαστική

φαντασία  ρίζωνε  σε  μια  όχι  απομακρυσμένη  χρονική  βαθμίδα,  παρουσιάζοντας  την

πορεία της εφηβικής συνείδησης από τη μυθική παιδική αθωότητα στην ανακάλυψη της

ενήλικης ένοχης ευθύνης (Θυμάμαι) ή καταθέτοντας μια "σπουδή στην απώλεια"19 και

στην οδύνη της διαπροσωπικής διάψευσης στα πλαίσια της επισφαλούς μεταμοντέρνας

συνύπαρξης (Όλα τα χαμένα), στο Μόνο το αρνί η αφηγηματική εστίαση στρέφεται στο

χρονικό  άνυσμα  μεταξύ  της  δεκαετίας  του  '40  και  των  πρώτων  χρόνων  της

Μεταπολίτευσης, αναδεικνύοντας προσωπικά τραύματα που σμιλεύτηκαν με την έφοδο

της  μεγάλης  Ιστορίας  στα  πεπρωμένα  των  απλών  ανθρώπων  (Ο  κόραξ  εξελθών,

Άνθρωποι και σκύλοι) ή τις περιπέτειες της ατομικότητας στο κλειστό περιβάλλον της

19 Ο χαρακτηρισμός ανήκει στην Κατερίνα Σχινά. Βλ. Κατερίνα Σχινά, «Αφανείς και λησμονημένοι», Η 
Καθημερινή, 25.10.2015 (http://www.kathimerini.gr/835721/article/politismos/vivlio/afaneis-kai-
lhsmonhmenoi). 

31



κοινοτικής ζωής (Ο καθένας άλογο). 

Αυτή η αποφασιστική εισβολή της Ιστορίας γίνεται ιδιαίτερα αισθητή στο πρώτο,

και  εκτενέστερο,  διήγημα  της  συλλογής,  Ο κόραξ  εξελθών,  όπου  η  επιστροφή  στην

πολεμική  δεκαετία  του  '40  πραγματοποιείται  κι  εδώ  με  τη  μορφή  της  προφορικής

μαρτυρίας,  μαρτυρίας  η  οποία  κατατίθεται  στο  παραδοσιακό  θεσσαλικό  ιδίωμα

καταλαμβάνοντας το μεγαλύτερο τμήμα της αφήγησης. Στα υπόλοιπα τρία διηγήματα

της  συλλογής  (Ο  καθένας  άλογο,  Φίδι  στον  κόρφο και  Άνθρωποι  και  σκύλοι),  η

ιδιωματική προφορικότητα, χωρίς να κατέχει τη δεσπόζουσα θέση, αφήνεται εντούτοις

να αναβλύσει όταν ο λόγος δίνεται στους ίδιους τους χαρακτήρες, υπενθυμίζοντας ρητά

την αγκύρωση των αφηγήσεων στον παρελθόντα χρόνο, την εξάρτηση του συνολικού

οικοδομήματος από μια πρωτογενή προφορική ρίζα, καθώς και το σχίσμα μεταξύ του

χρόνου εκτύλιξης των αφηγούμενων και του χρόνου εκτύλιξης της αφήγησης. 

Η  ανοικείωση που προκαλείται,  λοιπόν,  από τα μυθοπλαστικά συστήματα των

δύο συγγραφέων είναι διπλή: πρώτον,  γλωσσική ανοικείωση, μέσω της απομάκρυνσης

από  την  κοινή  γλώσσα  και  της  υπαγωγής  της  λαϊκής  αφήγησης  στους  κανόνες  της

ιδιωματικής, πατρογονικής μιλιάς, στα πλαίσια μιας προστακτικής της αληθοφάνειας των

κατατιθέμενων  μαρτυριών.  Δεύτερον,  χρονική  ανοικείωση,  καθώς  η  συγγραφική

καταφυγή στο μη βιωμένο ιστορικό παρελθόν (και  μάλιστα, χωρίς την πρόθεση μιας

ιστορικής μυθοπλασίας, ενός συνηθισμένου ιστορικού μυθιστορήματος), σε μια χρονική

στιγμή όπου κυριαρχούσε η πολύπλευρη έκκληση για μια λογοτεχνική θεματοποίηση του

παρόντος,  ερχόταν  σε  ρήξη  με  τις  κωδικοποιημένες  προσδοκίες  της  αναγνωστικής

κοινότητας. 

Ποια είναι, ωστόσο, η λειτουργία αυτής της ανοικειωτικής στρατηγικής; Με άλλα

λόγια,  πώς  θα  μπορούσαμε  να  ερμηνεύσουμε  αυτή  τη  διπλή  κίνηση  γλωσσικού  και

χρονικού "κλονισμού" των προσδοκιών πρόσληψης του αναγνώστη; Επιπλέον,  μήπως

αυτή  η  εντύπωση  της  απόστασης  εγγράφεται  σε  μια  λεπτότερη  στρατηγική  της

οικείωσης,  της  οικειοποίησης  αυτού  που παρουσιάζεται  ως  ανοίκειο  προκειμένου  να

αναγνωριστεί καλύτερα ως οικείο, σε μια διαλεκτική της εγγύτητας και της απόστασης;

32



Οι απαντήσεις στα παραπάνω ερωτήματα θα μας βοηθήσουν να προσεγγίσουμε από μια

καλύτερη  θέση  το  ζήτημα  της  "μεταμοντέρνας  ηθογραφίας",  προσπαθώντας  να

προσδιορίσουμε τον ειδικό χαρακτήρα των κειμένων που μας απασχολούν. 

1.3. Ανοικείωση και γλωσσική αναστοχαστικότητα στο "Γκιακ"

Ο Βαγγέλης Μπιτσώρης, στο δοκίμιό του με τίτλο  Αίμα συγγενικό-Αίμα πολέμου, όπου

καταθέτει  μια  πλήρη,  εξαντλητική  ανάλυση  της  δομικής  αρχιτεκτονικής  του  Γκιακ,

σημειώνει  δύο  βασικούς  μοχλούς  της  ανοικειωτικής  πολιτικής  των  κειμένων  της

συλλογής: "η γλώσσα του Γκιακ, και μάλιστα με τρόπο λίαν πρωτότυπο, [...] αιφνιδιάζει

σφόδρα  τον  συγκαιρινό  αναγνώστη,  γιατί  η  μέθοδος  του  «παραξενίσματος»,  της

«ανοικείωσης»  («ostranenie»)  –το  οποίο,  σύμφωνα  με  τον  κορυφαίο  θεωρητικό  του

ρωσικού φορμαλισμού Βίκτορ Σκλόφσκι,  είναι  εκ των ων ουκ άνευ της τέχνης– [...]

συμπυκνώνεται αφενός στη γλωσσική-λεκτική εκφορά της σύνολης αφήγησης, αφετέρου

στους ίδιους τους αφηγηματικούς τρόπους"20. 

Η  αφηγηματική  διάρθρωση  των  οκτώ  διηγημάτων  και  της  παραλογής  που

παρεμβάλλεται  στο μέσον της  συλλογής υπακούει  στον κανόνα της  προφορικότητας,

μιας  προφορικότητας  η  οποία  συγκροτείται  ως  "γλωσσικό  παλίμψηστο"21,  καθώς  το

πρώτο στρώμα της προφορικής αφήγησης, που εκδιπλώνεται  στο λαϊκό ρουμελιώτικο

ιδίωμα, καθορίζεται  από μια γλωσσική (και πολιτισμική)  δομή βάθους,  τη λαλιά των

αρβανίτικων κοινοτήτων της Μαλεσσίνας, η οποία, κυριαρχούμενη και απωθημένη από

τις  επιταγές  του  εθνικού  μονογλωσσικού  Υπερεγώ,  λειτουργεί  ως  φαντασματική

παρουσία  που  έρχεται  συχνά  να  σχίσει την  κειμενική  επιφάνεια  αναδεικνύοντας  τον

καταγωγικό  προφορικό  της  πυρήνα.  Η  αρβανίτικη  μητρική  προφορικότητα,

λειτουργώντας  ως  υποδομή του  συνολικού  αφηγηματικού  οικοδομήματος,  δομεί  τη

σχέση του κειμένου με τον αναγνώστη (με τον εθνικό αναγνώστη), ιδίως τις στιγμές που

εισβάλλει στο κυρίως κειμενικό σώμα κάνοντας αισθητή τη διαρκή υπόρρητη παρουσία

20 Βαγγέλης  Μπιτσώρης,  «Αίμα  συγγενικό-Αίμα  πολέμου»,  Σύγχρονα  Θέματα,  τχ.  128,  Ιανουάριος-
Ιούνιος 2015 (http://www.synchronathemata.gr/ema-singeniko-ema-polemou/).

21  Βαγγέλης Μπιτσώρης, στο ίδιο.

33



της, ως μια σχέση αμηχανίας, η οποία επιτείνεται στο βαθμό που πρόκειται για μια "ξένη

λαλιά",  "μειονοτική  και  μη  εγγεγραμμένη  στη  μονογλωσσική  παιδεία  του  ελληνικού

κράτους-έθνους,  τουτέστιν  θεσμικά  περιορισμένη  έως  ανεκτικώς  επιτρεπόμενη  μόνο

στην περιοχή της ομιλίας"22. 

Η δεσπόζουσα προφορικότητα των αφηγήσεων θεμελιώνεται ακόμη πιο ισχυρά

μέσω της εγγραφής στοιχείων και τεκμηρίων της λαϊκής προφορικής παράδοσης στην

ίδια τη λογική σύνθεσης της συλλογής. Πιο συγκεκριμένα, μέσω της παρουσίας, με τη

μορφή  σημείωσης  στις  τελευταίες  σελίδες  του  βιβλίου,  του  δημοφιλούς  ερωτικού

τραγουδιού των Αρβανιτών της Ελλάδας,  Ντο τ' α πρες κοτσσίδετε23, το οποίο δανείζει

τον τίτλο στο ομώνυμο διήγημα24, καθώς και μέσω της "απρόσμενης" καταφυγής στην

παράδοση  του  δημοτικού  τραγουδιού,  η  οποία  ενσωματώνεται  οργανικά  στη

διηγηματική διάταξη λειτουργώντας ως πηγή έμπνευσης για την πρωτότυπη Παραλογή25. 

Η επισύναψη του Ντο τ' α πρες κοτσσίδετε με τη μορφή σημείωσης δεν αποτελεί

απλώς μια χειρονομία φανέρωσης των πηγών της συγγραφικής έμπνευσης· υπενθυμίζει

πρωτίστως  τους  όρους  δυνατότητας  τόσο  του  ομώνυμου  διηγήματος,  του  οποίου  η

σύνθεση δεν θα ήταν εφικτή έξω από το πλαίσιο της συγκεκριμένης προφορικής πηγής,

όσο και  της ίδιας της συλλογής,  καθώς το εν λόγω ερωτικό τραγούδι,  πέρα από ένα

συγκεκριμένο  τεκμήριο,  λειτουργεί  και  ως  μεταφορά μιας  ευρύτερης  καταγωγικής

παράδοσης,  ενός  ολόκληρου  κόσμου  που  λειτουργεί  ως  παραδοσιακή  μήτρα  των

αφηγήσεων. Από την άλλη πλευρά, η  Παραλογή, πρωτότυπη συμβολή του συγγραφέα

στην παράδοση αυτού του "διηγηματικού" είδους του δημοτικού τραγουδιού, λειτουργεί

ως οιονεί  νοηματικό κέντρο της συλλογής, καθώς η συμπερίληψή της υπογραμμίζει την

υπαγωγή σύνολης της αφήγησης σε μια "πρωταρχική προφορικότητα"26, την εξάρτηση

του  γραπτού  διηγηματικού  είδους  από  τη  λαϊκή  προφορική  παράδοση  του  έντεχνου

λόγου.

22 Στο ίδιο.
23 Δημοσθένης Παπαμάρκος, Γκιακ, Αντίποδες, Αθήνα 2014, σ. 121.
24 Στο ίδιο, σσ. 9-22.
25 Στο ίδιο, σσ. 55-63.
26  Βαγγέλης Μπιτσώρης, στο ίδιο.

34



 Έτσι, αυτά τα δύο "περιθωριακά" και "έκκεντρα" τμήματα του αφηγηματικού

οικοδομήματος διεκδικούν ένα ρόλο κεντρικότητας, από την άποψη ότι  κατασκευάζουν

το παρελθόν  των "κύριων" αφηγήσεων, τη γενεαλογική διαδρομή της προφορικότητας

από την ανωνυμία  της  δημοτικής  και  λαϊκής  παράδοσης  στη  σημερινή  συνθήκη  της

γραπτής της ανασυγκρότησης.  Η "συμπληρωματικότητά" τους θεμελιώνει  την ίδια τη

συνοχή του συνόλου. 

Βλέπουμε,  λοιπόν,  πώς  η  προφορική  διάρθρωση  του  Γκιακ δομείται  ως  μια

διαδοχή  βαθμίδων  ανοικείωσης:  οι  γλωσσικές  συνήθειες  του  σημερινού  αναγνώστη

ανοικειώνονται μέσα από την επιλογή της λαϊκής ρουμελιώτικης ομιλίας που εμψυχώνει

τον προφορικό λόγο των αφηγητών· το κοινό ρουμελιώτικο ιδίωμα υπάγεται, με τη σειρά

του,  στην  "πρωταρχικότερη"  ιδιωματικότητα  της  αρβανίτικης  διαλέκτου,  η  οποία

λανθάνει μονίμως ως γλωσσικό θεμέλιο τόσο των αφηγήσεων όσο και της πολιτισμικής

λογικής  στην  οποία  εγγράφονται· τέλος,  αυτή  η  μικτή  ιδιωματικότητα  κατανοεί  τον

εαυτό της ως κληρονόμο της κατεξοχήν λαϊκής αφήγησης, του δημοτικού τραγουδιού ως

ρυθμιστικής αρχής κάθε έντεχνης απόπειρας επεξεργασίας του προφορικού λόγου. 

Από την άλλη πλευρά, αυτά τα αλλεπάλληλα στρώματα γλωσσικής επένδυσης

αντιστοιχούν  σε  ένα  ομόλογο  σύστημα  χρονικής-ιστορικής  διαστρωμάτωσης,  σε  ένα

διηγηματικό  σύστημα  που  διέπεται  από  πολλαπλές  στρώσεις  χρονικότητας:  έτσι,  το

γλωσσικό χάσμα ανάμεσα στο συγγραφικό/αναγνωστικό σήμερα και  το αφηγηματικό

τότε  καθιστά  εμφανές  ένα  πρώτο  επίπεδο  χρονικής/ιστορικής  σχάσης· ωστόσο,  η

επισφαλής  συνύπαρξη  του  κοινού  ρουμελιώτικου  ιδιώματος  και  του  μειονοτικού

αρβανίτικου αποσταθεροποιείται διαρκώς μέσω της εμμενούς απόβλεψης της γλώσσας

προς  μια  απώτατη  χρονικότητα,  προς  τον  εναγκαλισμό  μιας  αρχέγονης,  μητρικής

προφορικότητας που περικλείει κάθε επιμέρους γλωσσική διάκριση και προσδίδει στις

διηγήσεις ένα ιστορικό βάθος που ταυτίζεται με τις μυστικές διαδρομές της Παράδοσης. 

Από τα παραπάνω προκύπτει ότι το Γκιακ, ως έργο που θεματοποιεί την ίδια την

κατασκευαστικότητά του, που στοχάζεται πάνω στον εαυτό του ως γλωσσικό προϊόν (και

μάλιστα, ως γλωσσικό προϊόν που διαλέγεται με την ίδια του την προϊστορία), δεν είναι

35



ένα βιβλίο "ηθογραφικού ρεαλισμού",  αν με τον όρο αυτό εννοούμε μια πρωταρχική

μέριμνα  καταγραφής  και  πιστής  ανασυγκρότησης  του  συστήματος  των  ηθών  ενός

ιστορικά  προσδιορισμένου  τόπου.  Η "ηθογραφική"  διάσταση  στο  Γκιακ είναι  σαφώς

υποτονισμένη, καθώς, ακόμη κι αν δίνεται μια σαφής εικόνα του αρβανίτικου χωριού και

του εθιμικού του συστήματος, ο γλωσσοκεντρικός πυρήνας του έργου υπερπροσδιορίζει

τις υπόλοιπες διαστάσεις του27. Επίσης, αν, όπως έχει δηλώσει ο ίδιος ο συγγραφέας, οι

προφορικές αφηγήσεις δεν αποτελούν αληθινές αλλά επινοημένες μαρτυρίες, η διάσταση

της  αλήθειας υποχωρεί  ακόμη  περισσότερο  έναντι  της  ίδιας  της  γλωσσικής  της

παραγωγής.  Μ'  αυτή  την έννοια,  οι  πολλαπλές  ανοικειωτικές  στρατηγικές  του  Γκιακ

αποτελούν  αναπόσπαστο  στοιχείο  μιας  αυτοστοχαστικής  μυθοπλαστικής  κατασκευής

που στοχεύει στην ανάδειξη, αφενός της τεχνητότητας της  πραγματικότητας  την οποία

ανασυγκροτεί, και αφετέρου της τεχνητότητας του ίδιου του παρελθόντος ως γλωσσικής

επινόησης. Έτσι, η γλώσσα του Γκιακ ορθώνεται ταυτόχρονα ως φράγμα αλλά και δίοδος

προς το ιστορικό παρελθόν, ως αυτοδύναμο στοιχείο αλλά και ως μέσο, ως τέλος αλλά

και ως αρχή της καθόδου του στον ιστορικό χρόνο. 

1.4. Στρατηγικές της διαμεσολάβησης στο "Μόνο το αρνί"

Στο  διήγημα  της  Βασιλικής  Πέτσα  Ο  κόραξ  εξελθών28,  το  "ηθογραφικό"  στοιχείο

καθίσταται περιθωριακό, αν όχι ανύπαρκτο. Αυτή η εξουδετέρωση του "ηθογραφικού"

πραγματώνεται αφενός μέσω της επικέντρωσης της εστίασης όχι στα ήθη της θεσσαλικής

επαρχίας  αλλά στον ίδιο  τον  συναισθηματικό  σφυγμό της  αφηγηματικής  φωνής, που

ακολουθεί τον αντάρτη αδελφό από τον ελληνοϊταλικό πόλεμο μέχρι τον θάνατό του λίγο

πριν  την  οριστική  ήττα  του  Δημοκρατικού  Στρατού,  και  αφετέρου  μέσω  της

αυτοαναφορικής δομής του διηγήματος, στο οποίο το θεσσαλικό ιδίωμα που στηρίζει την

προφορική μαρτυρία του, γέροντα πλέον, μπαρμπα-Λάμπρου κατέχει κεντρική θέση. 

27 Θέση  στην  οποία  συγκλίνουν  οι  περισσότερες  κριτικές  που  έχουν  γραφτεί  για  τη  συλλογή,  βλ.
ενδεικτικά  Βαγγέλης  Μπιτσώρης,  στο  ίδιο· Λευτέρης  Καλοσπύρος, «Ο φαύλος  κύκλος  της  βίας»,
περιοδικό Χρόνος, τχ. 24, Απρίλιος 2015 (http://www.chronosmag.eu/index.php/l-lsps-fl-l.html).

28  Βασιλική Πέτσα, Μόνο το αρνί, Πόλις, Αθήνα 2015, σσ. 9-60.

36



Στο διήγημα της Πέτσα, σε αντίθεση μ' εκείνα του Παπαμάρκου, το αφηγηματικό

παρόν  τοποθετείται  στο  σήμερα,  όπου  λαμβάνει  χώρα  η  "συζήτηση"  (στην

πραγματικότητα, δραματοποιημένος μονόλογος) του μπαρμπα-Λάμπρου με τον ανώνυμο

καταγραφέα της  μαρτυρίας  του.  Το επεισόδιο τοποθετείται  στο καφενείο  του χωριού

(πιθανότατα,  του  ίδιου  θεσσαλικού  χωριού  στο  οποίο  έλαβαν  χώρα  κάποια  από  τα

αφηγούμενα γεγονότα). Η αφήγηση του μπαρμπα-Λάμπρου υποκινείται από την (μάλλον

ακαδημαϊκού τύπου) περιέργεια του συνομιλητή του, ο οποίος τον επαναφέρει διαρκώς

στη  μακρινή  σκηνή  της  δεκαετίας  του  '40,  ακόμη  κι  όταν  ο  ηλικιωμένος  εμφανίζει

σημάδια κόπωσης και στιγμιαίας απώλειας του αφηγηματικού νήματος. 

Το  αφηγηματικό  οικοδόμημα  της  Πέτσα  δομείται  ως  μια  εναλλαγή  της

προφορικής αφήγησης του μπαρμπα-Λάμπρου και της τριτοπρόσωπης αφήγησης ενός

εξωδιηγητικού  αφηγητή,  ο  οποίος  μετακινεί  κατά  διαστήματα  τον  φακό  από  την

εκφερόμενη  αφήγηση  στο  χωροχρονικό  περιβάλλον  μέσα  στο  οποίο  εκτυλίσσεται,

λειτουργώντας ως μέσο ιστορικής πλαισίωσης της κύριας ιστορίας29. Διαμεσολαβεί, έτσι,

μεταξύ του αναγνώστη και της "αμεσότητας" της προφορικής αφήγησης μια επιπλέον

βαθμίδα,  η  οποία  απομακρύνει  το  αναγνωστικό  υποκείμενο  από  την  εντύπωση  μιας

αδιαμεσολάβητης  "επικοινωνίας"  με  την  αφηγηματική  φωνή,  υπενθυμίζοντας  την

τεχνητότητα της συνθήκης μέσα στην οποία η εξιστόρηση λαμβάνει χώρα. 

Επιπλέον, η εγγραφή εντός της ιστορίας της ίδιας της εργασίας καταγραφής και

επεξεργασίας  της  μαρτυρίας  (με  την  επινόηση  του  χαρακτήρα  του  ανώνυμου

συνομιλητή, ο οποίος μεταγράφει την αφήγηση την ίδια στιγμή που εκείνη κατατίθεται

προφορικά) λειτουργεί ως ένας ευρηματικός κατοπτρικός αναδιπλασιασμός της ίδιας της

διαδικασίας  παραγωγής  του  διηγήματος  (ως  γραπτής  κατεργασίας  μιας  ορισμένης

προφορικότητας), ως διακριτική υπενθύμιση της αναγκαίας διαμεσολάβησης της γραφής

για την ανασύσταση μιας χαμένης προφορικότητας, ίσως ακόμη και ως σημείωση της

ίδιας της γραπτής δομής της προφορικότητας. Λειτουργεί, επίσης, ως συμπερίληψη του

διαγενεακού  χάσματος  που  χωρίζει  τις  ύστερες  μεταπολιτευτικές  γενιές  από  την

εμπόλεμη  και  μεταπολεμική  μνήμη  των  προπατόρων  τους,  εισάγοντας  την  αντίθεση

29  Βλ. συγκεκριμένα, σσ. 19-20, 25-26, 34-35, 46-47, 54-55.

37



ανάμεσα στην ενσώματη,  βιωμένη σχέση με  τη μεγάλη Ιστορία και  την ακαδημαϊκή

μόχλευση του προφορικού υλικού ως τεκμηρίου μιας έτερης, αφηρημένης αφήγησης.

Η  διαμεσολαβητική  στρατηγική  της  Πέτσα  εκδηλώνεται  και  σ'  ένα  δεύτερο

επίπεδο. Η αφήγηση του αδελφού Λάμπρου δεν είναι η αφήγηση ενός αυτόπτη μάρτυρα.

Ο  αφηγητής,  έφηβος  την  περίοδο  που  συντέλεστηκαν  τα  πολεμικά  γεγονότα,  δεν

συμμετέχει σ' αυτά παρά ως αποδέκτης των αφηγήσεων άλλων. Η θέση του είναι αυτή

ενός  μακρινού  "παρατηρητή",  ο  οποίος,  ριζικά  απομακρυσμένος  από  το  πεδίο  της

πολεμικής μάχης, συνδέεται με την ιστορία του μεγαλύτερου αδελφού Τάσου μέσω της

συναισθητικής αναμονής των ειδήσεων από το μέτωπο, είτε εκείνων που φτάνουν στην

οικογένεια  απ'  έξω  είτε  εκείνων  που  τους  αφηγείται  εκ  των  υστέρων  ο  μοναδικός

αυτόπτης μάρτυρας, ο συνονόματος Λάμπρος. Η αντικειμενικότητα του Λάμπρου είναι,

βεβαίως,  αμφισβητούμενη,  γιατί  η  βίαιη  επιστράτευσή  του  από  τους  αντάρτες  του

Δημοκρατικού Στρατού ύστερα από έφοδό τους στην Καρδίτσα κατά τα πρώτα στάδια

του  Εμφυλίου,  και  η  συνεπακόλουθη  αγωνιώδης  βίωση  μιας  συνθήκης  την  οποία

αντιλαμβανόταν  ως  παράλογη  εξορία  από  την  οικογενειακή  εστία,  προκαλούν

αμφιβολίες ως προς την "αμεροληψία" και την "ειλικρίνεια" της αφήγησής του. Ωστόσο,

όπως σημειώνει η Λίνα Πανταλέων, "[ε]ίναι επίσης αξιοπαρατήρητο ότι η εξιστόρηση

του  Λάμπρου  εγκιβωτίζεται  στην  αφήγηση  του  αδελφού.  Ο  μοναδικός  αυτόπτης

μάρτυρας δεν ακούγεται στο διήγημα. Η εμπειρία του διαμεσολαβείται από τον λόγο του

αφηγητή, η αντικειμενικότητα και η εποπτική διαύγεια του οποίου αμφισβητούνται λόγω

της, ούτως ή άλλως, διαμεσολαβημένης σχέσης του με τα γεγονότα"30. 

Μ'  αυτό  τον  τρόπο,  η  εικαζόμενη  αντιστοιχία  μεταξύ  προφορικότητας  και

αλήθειας των αφηγούμενων διαρρηγνύεται επίμονα, μέσω μιας διαδικασίας κλιμακωτής

διαμεσολάβησης  του  "αληθώς  αληθινού" από διαδοχικές  λεκτικές  ανασυστάσεις  του.

Αυτή η συγγραφική τακτική εκκένωσης της αλήθειας ενσωματώνεται, μάλιστα, στον ίδιο

τον λόγο του αφηγητή Λάμπρου ως ρητή αναγνώριση της φαντασιακής συγκρότησης της

πραγματικότητας: "Όσα δεν φαίνονται μεμιάς μη λέμε δεν υπάρχουν, και ό,τι γι’ αληθινό

30 Λίνα  Πανταλέων,  «Πόλεμοι  τέσσερις»,  Literature,  17.10.2015 (https://www.literature.gr/polemi-
tesseris-tis-linas-pantaleon-vasiliki-petsa-mono-to-arni/).

38



λογίζεται,  πλιότερο για γνώμη παρά για νόμο το  κατέχω,  τεφτέρι  κανενός  δε χάσκει

ολάνοιχτο  η  καρδιά,  κι  ούτε  το  μπόρεσε  κανείς  ποτέ  τη  σκέψη  τ’  αλλουνού  να

διαβάσει"31.

 Ο ανώνυμος συνομιλητής, "τρίτος από της αληθείας", "εξαρχής αμέτοχος στην

πραγματικότητα που διερευνά"32, καλείται να επεξεργαστεί τις πολλαπλές διαδρομές της

αναλήθειας  προκειμένου  να  φτάσει  σε  μια  όσο  το  δυνατόν  καλύτερη  εποπτεία  της

"πρωταρχικής  σκηνής",  απ'  την  οποία,  ωστόσο,  τον  απομακρύνουν  αμετάκλητα  οι

απανωτές ρητορικές μεταπλάσεις  της. Η τηλεόραση που λειτουργεί  στο καφενείο και

πλαισιώνει  τη συνομιλία  των δύο,  αποτελεί,  έτσι,  ένα σαφές σύμβολο της (ρηματικά

διαμεσολαβημένης) μνήμης, του λόγου περί του παρελθόντος, αλλά και της ιστορικής

εργασίας ως τηλε-οπτικών ενατενίσεων αυτού που έχει ήδη συμβεί και δεν μπορεί ποτέ

να ανα-στηθεί στην αλήθεια του.  

1.5. Όψεις της διαμεσολάβησης στο "Γκιακ": τρία διηγήματα

Μια  ομόλογη  διαμεσολαβητική  τακτική  ακολουθείται  και  από  τον  Δημοσθένη

Παπαμάρκο σε τρία από τα συνολικά οκτώ διηγήματα του  Γκιακ (Ήρθε ο καιρός να

φύγουμε,  Σα  βγαίνει  ο  χότζας  στο  τζαμί,  Νόκερ).  Ενώ  στα  υπόλοιπα  διηγήματα  της

συλλογής  ο  αφηγητής  διηγείται  σε  πρώτο  πρόσωπο  αναμνήσεις  από  παρελθόντα

γεγονότα της ζωής του, στα διηγήματα αυτά, η επαφή του αναγνώστη με το απώτερο

παρελθόν  αναφοράς  διαμεσολαβείται  από την  αφήγηση ενός  παρένθετου  αφηγητή,  ο

οποίος  μεταβιβάζει  προφορικά  την  αρχική  αφήγηση  του  άμεσου  δρώντος  σ'  ένα

συνομιλητή-αποδέκτη  της  αφήγησης.  Ο  παρένθετος  αφηγητής  "δεν  τίθεται  στο

περιθώριο της αφήγησης, αλλά [...] καταθέτει και τη δική του ιστορία και παρουσιάζεται

ως ζωντανός χαρακτήρας"33, με την εμπλοκή του στη δράση να δημιουργεί ερωτηματικά

σε σχέση με την "πιστότητα" και την απουσία υποκειμενικού χρωματισμού των όσων

αφηγείται. 

31  Βασιλική Πέτσα, στο ίδιο, σ. 37.
32  Λίνα Πανταλέων, στο ίδιο.
33  Λευτέρης Καλοσπύρος, στο ίδιο.

39



Στο  Νόκερ34,  από  τα  εκτενέστερα  διηγήματα  της  συλλογής,  το  αφηγηματικό

παρόν,  στο οποίο διαδραματίζεται η προφορική εξομολόγηση, τοποθετείται στα 1961,

κατά τη διάρκεια του ταξιδιού επιστροφής του παρένθετου αφηγητή από την Αμερική,

όπου έζησε τα τελευταία δέκα χρόνια της ζωής του, στην Ελλάδα, όπου πρόκειται να

μετεγκατασταθεί μόνιμα. Η χρονική απόσταση από την περίοδο στην οποία αναφέρεται

η  διήγησή  του  (1951,  χρονολογία  της  άφιξής  του  στην  Αμερική)  αντιστοιχεί  στο

διάστημα μιας δεκαετίας, ενώ η εγκιβωτισμένη αφήγηση του νόκερ Αργύρη ανατρέχει

στη δεκαετή συνεχή συμμετοχή του στα πολεμικά γεγονότα των δεκαετιών 1910-1920

(Βαλκανικοί Πόλεμοι,  Α' Παγκόσμιος Πόλεμος, Κριμαία, Μικρασία),  καθώς και στην

κατοπινή επιστροφή του στην πατρογονική γη και την οριστική αυτοεξορία του στην

Αμερική. Ο παρένθετος αφηγητής λειτουργεί εδώ ως ο μοναδικός διαμεσολαβητής μιας

εμπειρίας η οποία δεν μπορεί να παλιννοστήσει στον τόπο καταγωγής της εξαιτίας ενός

αμετάκλητου ρήγματος.  Η τέλεση της αφήγησης κατά τη διάρκεια  του ταξιδιού,  στο

μετέωρο χώρο μεταξύ ξενιτιάς και πατρίδας, καθώς και η απεύθυνσή της σ' έναν τυχαίο,

άγνωστο  συνομιλητή,  υποβάλλει,  έτσι,  την  ιδέα  της  εξόριστης,  ανεπικοινώνητης

αλήθειας, η οποία έχει εκδιωχθεί ριζικά από τον τόπο της φυσικής της ανταλλαγής και

δεν επιζεί παρά ως προφορικό ίχνος μιας οριστικής απουσίας.

 Στο διήγημα  Ήρθε ο καιρός να φύγουμε35,  η απροσδόκητη κίνηση οικειότητας

μιας  άγνωστης  γυναίκας  στη  σκηνή  της  κηδείας  του  Κυριάκου,  παλαίμαχου  της

Μικρασιατικής Εκστρατείας, λειτουργεί ως αφορμή για το ξεδίπλωμα της αφήγησης του

Γούσια, φίλου του εκλιπόντος, ο οποίος σε ανύποπτο χρόνο τού είχε διηγηθεί επακριβώς

το είδος της σχέσης που τον συνέδεε με τη "θεια-Ανθή", μιας σχέσης που αναγόταν στην

εποχή της κατάληψης της Σμύρνης από τα ελληνικά στρατεύματα. Ο Γούσιας θα βρει,

έτσι, την ευκαιρία να αφηγηθεί στο συνομιλητή του ό, τι του είχε εκμυστηρευθεί πριν

χρόνια ο Κυριάκος σε σχέση με τη λογοδοσία του με τη Σμυρνιά αστή, Ανθή, από την

οποία τον χώρισαν ξαφνικά τα δραματικά γεγονότα της ελληνικής οπισθοχώρησης, αλλά

ένα  παράξενο  παιχνίδι  της  μοίρας  την  ξαναέφερε  μπροστά  του,  αυτή  τη  φορά  ως

ξεριζωμένο πρόσφυγα που, μαζί με την πάνδημη απόρριψη των ντόπιων, θα βίωνε την

34  Δημοσθένης Παπαμάρκος, στο ίδιο, σσ. 97-119.
35  Στο ίδιο, σσ. 65-73.

40



ειρωνική συνάντηση με τον ανεπίδοτο έρωτά της. Η ευφυής τοποθέτηση της συνομιλίας

στο  χώρο  του  νεκροταφείου,  πάνω απ'  τον  ανοιχτό  τάφο  του  Κυριάκου,  μοιάζει  να

υποθάλπει  την  ιδέα  της  λέξης  ως  "θανάτου  του  πράγματος",  της  αναδιήγησης  ως

μοναδικού τρόπου ανάκλησης της χαμένης αμεσότητας, του θανάτου τού ενσαρκωμένου

τινός ως προϋπόθεσης της συμβολικής τάξης.

Τέλος, το διήγημα Σα βγαίνει ο χότζας στο τζαμί36 παρουσιάζει την ιδιαιτερότητα

ότι, σε αντίθεση με τα περισσότερα διηγήματα της συλλογής, όπου οι αγριότητες που

διέπραξαν οι Έλληνες στρατιώτες κατά τη διάρκεια του πολέμου είτε υπονοούνται μέσα

από αφηρημένες γενικεύσεις χωρίς να περιγράφονται αναλυτικά, είτε εντάσσονται σ' ένα

αιτιολογικό  σχήμα  (εκδικητική  ανταπόδοση,  πολεμική  φυσικοποίηση  της  βίας,

αποκτηνωτική  επίδραση  του  πολέμου),  εδώ  η  περιγραφόμενη  ωμότητα  είναι  ριζική,

αναιτιολόγητη και αθεμελίωτη. Ακόμη περισσότερο, πρόκειται για μια βία που γειτνιάζει

με  την  απόλαυση,  που  προσπορίζει  ηδονή  στο  υποκείμενο  που  την  ασκεί  χωρίς  να

ωθείται από κανένα συγκεκριμένο κίνητρο πέρα από εκείνο της άντλησης ευχαρίστησης

από την ίδια την πράξη καταστροφής. Έτσι, η ενθύμηση των φρικιαστικών εξιστορήσεων

του  μπαρμπα-Κώτσου  από  την  Θεσσαλονίκη  του  Α'  Παγκοσμίου  Πολέμου  και  τη

Σμύρνη  της  Μικρασιατικής  Εκστρατείας  λαμβάνει  έναν  χαρακτήρα  εξορκισμού,

εδραίωσης  μιας  απόστασης  ανάμεσα  στην  άμεση  ωμότητα  των  συμβάντων  και  την

ασφαλή,  εκ  των  υστέρων  ανάκλησή  τους.  Η  τάξη  του  συμβολικού  θεματοποιείται,

λοιπόν,  εδώ  ως  άρση  της  πρωταρχικής  κατάστασης,  ως  άρθρωση  του  πολεμικού

άμορφου στην ειρηνική τάξη των λέξεων και, συνεπώς, ως βαθμίδα μετάβασης από το

νόμο  του  αίματος  στο  Νόμο  της  συμβολικής  του  απάλυνσης  και  της  θεσμίζουσας

κανονικότητας της αφήγησής του.

1.6. Γλωσσοκεντρισμός και μεταφυσική της προφορικότητας

Η  δομική  αναστοχαστικότητα  των  συλλογών  διηγημάτων  Γκιακ και  Μόνο  το  αρνί

εκδηλώνεται,  λοιπόν,  σε  δύο  επίπεδα:  πρώτον,  στη  γραπτή  ανασύσταση  μιας

36  Δημοσθένης Παπαμάρκος, στο ίδιο, σσ. 75-78.

41



λησμονημένης ιδιωματικής προφορικότητας ως τρόπου θεμελίωσης μιας καταστατικής

διαφοράς μεταξύ παρελθόντος και παρόντος, γλωσσικού θέσει και εξωγλωσσικού φύσει.

Η γλωσσοκεντρική αυτή στόχευση, η οποία, στην περίπτωση του Γκιακ, προσλαμβάνει

έναν  χαρακτήρα  κατάδυσης  στις  γλωσσικές  πηγές  της  νεοελληνικής  λογοτεχνικής

παράδοσης, αναδεικνύεται σε αυτοτελές επίπεδο της αφηγηματικής συγκρότησης. Έτσι,

οι ιστορικές μαρτυρίες,  ανεξάρτητα από το  τι  μαρτυρούν σχετικά με την εξέλιξη των

ιστορικών γεγονότων στα οποία αναφέρονται, λειτουργούν εξίσου, αν όχι περισσότερο,

ως  μαρτυρίες  της  δυνατότητας  της  γλώσσας  να  επινοεί  το  παρελθόν  επινοώντας

ταυτόχρονα  τον  τρόπο  με  τον  οποίο  θα  το  αφηγηθεί,  δηλαδή  τον  εαυτό  της  ως

κατασκευαστικής  αρχής  της  πραγματικότητας.  Δεύτερον,  στο  επίπεδο  των

διαμεσολαβητικών τεχνασμάτων που αποκαλύπτουν τη σιωπή που μεσολαβεί ανάμεσα

στο  ιστορικό  συμβάν  και  το  μυθοπλαστικό  συμβαίνον,  στην  "αλήθεια"  και  την

αναδρομική  της  αφήγηση.  Αυτές  οι  διαμεσολαβητικές  τεχνικές,  θεματοποιώντας  την

απόκλιση ανάμεσα στον μύθο και την ιστορία, την οπτική γωνία του αφηγητή και την

οπτική  γωνία  του  δραματικού  προσώπου,  ορίζοντας  εντέλει  την  ίδια  τη  λογοτεχνική

εργασία ως αυτοσυνείδητη τεχνική βαθμίδα, αναδεικνύουν τη διαμεσολάβηση, δηλαδή

τη μορφοποιημένη εμμεσότητα37, ως χαρακτηριστικό του γένους της αφήγησης. 

Ωστόσο, αυτή η πολιτική της ανοικείωσης μοιάζει να εντάσσεται σε μια ευρύτερη

διαδικασία  αυτοϋπονόμευσης,  διάρρηξης  του  πυκνού  διαμεσολαβητικού  δικτύου  που

παρεμβάλλεται  ανάμεσα  στον  αναγνώστη  και  τον  "κοινό  τόπο  της  ανεύρετης

αλήθειας"38.  Η  αφηγηματική  πριμοδότηση  της  προφορικότητας,  έστω  μιας

διαμεσολαβημένης  και  ανακλαστικής  προφορικότητας,  εγείρει  το  ερώτημα  αν  η

συγκεκριμένη συγγραφική προσφυγή στο θησαυροφυλάκιο της προφορικής λαϊκότητας

περιορίζεται αποκλειστικά στα πλαίσια μιας φορμαλιστικής πρόθεσης, ενός πειράματος

με  τα  όρια  και  τη  δυνατότητα  της  γλώσσας  να  ανοικειώνει  την  αντιληπτική  μας

ικανότητα και την αυτοτοποθέτησή μας σε σχέση με το παρελθόν. 

Διότι οι πολιτισμικές σημάνσεις της προφορικότητας εγγράφονται εξαρχής σ' ένα

37 Franz K. Stanzel, Θεωρία της αφήγησης, μτφ. Κυριακή Χρυσομάλλη-Henrich, University Studio Press,
Θεσσαλονίκη 1999, σ. 36.

38 Λίνα Πανταλέων, στο ίδιο.

42



πεδίο  άρνησης  της  διαμεσολάβησης,  φυσικής  επίτευξης  μιας  άμεσης  και  αυθεντικής

επαφής με την καταγωγική παρουσία. Έτσι, η επένδυση στο πεδίο της προφορικότητας

ενέχει προκαταβολικά το ρίσκο της εισόδου, και μάλιστα του εγκλεισμού, στο πεδίο της

μεταφυσικής  της  παρουσίας  ως  αμεσότητας,  ως  ζωντανής  ροής  που  παρακάμπτει  τη

διαμεσολαβητική διάσταση της λογοτεχνικότητας  για να αναδυθεί  ως ζώσα πνοή της

λαϊκής  παράδοσης.  Για  την  ακρίβεια,  μετατρέπει  τη  λογοτεχνική  διαμεσολάβηση  σε

εξαρτημένο πόλο ενός φυσικοποιητικού μηχανισμού, που υποβάλλει την εντύπωση ότι οι

επινοημένες  προφορικές  μαρτυρίες  αποτελούν  ζωντανές  φωνές  της  λαϊκής  ψυχής39.

Φωνές,  οι  οποίες  ξεπηδούν  από  κάποια  μυστική  παρελθοντική  κρύπτη  για  να

επιβεβαιώσουν  τον  φυσικό  δεσμό  μεταξύ  παρελθόντος  και  παρόντος,  ο  οποίος

διαφυλάσσεται χάρη στη συνέχεια της λαϊκής προφορικής παράδοσης.

Όπως σημειώνει ο Μπιτσώρης, ένας από τους βασικούς αφηγηματικούς τρόπους

του Γκιακ, κάτι που ισχύει και για το Ο κόραξ εξελθών, είναι η  ενθύμηση, η οποία δεν

ταυτίζεται  με  την  "ανάμνηση  που  επικαλείται  η  αυτοβιογραφία  ή  υπόρρητα  η

ιστοριογραφία για την επιτέλεση της συγγραφής, αλλά [είναι] η αποκλειστική κινητήρια

δύναμη του προφορικού αφηγητή (conteur)"40. Μνήμη και ομιλία σχηματίζουν, έτσι, μια

αλυσίδα μεταβίβασης της αξιομνημόνευτης εμπειρίας από τα βάθη της παράδοσης στο

φως  τής  πρόσωπο-με-πρόσωπο  συνομιλίας,  επιτελώντας  ένα  ρόλο  διάσωσης  του

καταγωγικού  δεσμού  μέσω  της  εμμενούς  ροής  της  προφορικότητας.  Μέσα  από  την

πράξη  της  ενθύμησης  και  της  ομιλητικής  δωρεάς  της,  επικυρώνεται  η  θέση  της

παραδοσιακής κοινότητας ως θεματοφύλακα της βιωμένης μνήμης και οργανισμού της

ομιλίας. Η παραμονή της ζωής στη ζωή, η σύναψη του ζωντανού παρελθόντος με την

ομιλούσα ζωτικότητα του παρόντος,  επιτυγχάνεται  μέσω της  "γλώσσας του πάππου",

θεμελιώδους κρίκου στην αλυσίδα της παραδεδομένης αμεσότητας. 

Όπως  εύστοχα  παρατηρεί  ο  Μπιτσώρης,  η  "γλώσσα  του  πάππου",  ως

καταστατική συνθήκη του φωνοκεντρικού συστήματος της κοινότητας, εγγράφεται στο

39 Βλ. τον έμφορτο μεταφυσικής σημασιοδότησης τίτλο του κριτικού κειμένου του Γιώργου Ν.     
Περαντωνάκη, Η ηθική της λαϊκής ψυχής, BookPress, 16.3.2015 
(https://www.bookpress.gr/kritikes/pezografia/papamarkos-dimosthenis-antipodes-gkiak-perantonakis).

40 Βαγγέλης Μπιτσώρης, στο ίδιο.

43



διηγηματικό κόσμο του Γκιακ σε δύο σημεία: πρώτον, στους οκτώ αρχικούς στίχους της

Παραλογής41, θεμελιακού κειμένου της συλλογής, η οποία "εκκινεί με πρωτοπρόσωπη

εισαγωγική αφήγηση με αφηγητή τον εγγονό που εν συνεχεία θυμάται σε τριτοπρόσωπη

αφήγηση  τον  παππού,  ο  οποίος  τελικά  διηγείται αυτοπροσώπως  την  παραλογή

καθαυτήν"42. Δεύτερον, στο χώρο των Σημειώσεων, όπου ο συγγραφέας ευχαριστεί ρητά

τον πατέρα του "για την παράδοση και τη βοήθεια στη μεταγραφή" και στη μετάφραση

του παραδοσιακού τραγουδιού  Ντο τ' α πρες κοτσσίδετε: "[έ]τσι εγγράφεται ακόμη και

στη συγγραφική βιογραφική διάσταση η θεμελιακή γενεαλογική σχέση μετάδοσης της

λαϊκής προφορικής παράδοσης: από τον παππού στον γιο, στον εγγονό"43. 

Η  "γλώσσα  του  πάππου",  επεξεργασμένη  και  μεταγραμμένη  μέσω  της

λογοτεχνικής  εργασίας,  επιτελεί  έναν  συγκερασμό  διαμεσολάβησης  και  αμεσότητας,

αποφυσικοποίησης και φυσικοποίησης. Η ανοικειωτική εργασία, λαμβάνοντας χώρα στο

υπονομευμένο  έδαφος  της  προφορικότητας,  της  μεταφυσικής  της  ομιλίας,  οδηγείται

ανεπαίσθητα σε μια απώλεια της αιχμηρότητάς της, σε μια εξασθένηση που προκαλείται

από τις ισχυρές πιέσεις του κώδικα της οικειότητας. 

Η οικειότητα δεν πρέπει να κατανοηθεί ως η αίσθηση του όμοιου, η αναγνώριση

του ήδη γνωστού,  αλλά ως ένα "παίγνιο μεταξύ αναπάντεχου και  γνώριμου",  ως μια

δομή αίσθησης που συμπυκνώνει την εγγύτητα και την απόσταση, την ταυτότητα και την

ξενότητα, τον καθησυχασμό και την έκπληξη, υπακούοντας στον κανόνα: "Οικείο, είναι

αυτό που μας εκπλήσσει επειδή τελικά είναι οικείο"44. 

Η προφορικότητα,  διατρέχοντας  έναν  κύκλο  κλιμακωτής  διαμεσολάβησης  και

τεμνόμενης πορείας με το πεδίο της γραφής, επιστρέφει  στον εαυτό της ως μοναδικό

μήνυμα, ως υπόλοιπο μιας εργασίας ανοικείωσης που δεν κατάφερε να διασπάσει τα όρια

του μεταφυσικού φωνοκεντρισμού.  Έτσι,  η ανοικείωση της αναγνωστικής αντίληψης,

41  Δημοσθένης Παπαμάρκος, στο ίδιο, σ. 55.           
42   Βαγγέλης Μπιτσώρης, στο ίδιο.
43   Βαγγέλης Μπιτσώρης, στο ίδιο.
44 Παναγής  Παναγιωτόπουλος,  «Οικειότητα  και  εξατομίκευση.  Υφολογικές  και  συναισθηματικές
διαστάσεις της πολιτικής γλώσσας» στο Συλλογικό (επιμ. Ουρανία Καϊάφα), Χρήσεις της γλώσσας, Σχολή
Μωραΐτη. Εταιρεία Σπουδών Νεοελληνικού Πολιτισμού και Γενικής Παιδείας, Αθήνα 2005, σσ. 296-297.

44



όπως επιτελείται από την αυτοθεσία των δύο συλλογών διηγημάτων ως αυτοσυνείδητων

γλωσσικών  κατασκευών,  υποχωρεί  δραστικά  δίνοντας  τη  θέση της  σε  μια  εντύπωση

οικειότητας που απορροφά τους κραδασμούς του ανοίκειου ενσωματώνοντάς τους στο

σύστημα της προφορικής αμεσότητας, της αυθεντικότητας της "γλώσσας του πάππου",

της ζωντανής αναπνοής της παράδοσης, της οικείας φωνής του παρελθόντος. Μ' αυτή

την έννοια,  η εργασία παροντοποίησης του παρελθόντος,  που πραγματοποιείται  μέσα

από τις μυθοπλαστικές προφορικές μαρτυρίες, μεταβαίνει από την επικέντρωσή της στη

διάσταση της τεχνητότητας (παροντοποίηση) στην τελική ανάδειξη της διάστασης της

παρουσίας (παροντοποίηση) ως επικύρωσης της συνέχειας του παρελθόντος με το παρόν,

του  προφορικού  δεσμού  του  παππού  με  τον  εγγονό-αναγνώστη,  της  δυνατότητας

ταυτοποίησης του ξένου. 

Σύμφωνα  με  τον  Μπιτσώρη:  "τα  γραπτά διηγήματα  του  Παπαμάρκου

επιτυγχάνουν έναν εκπληκτικό συγκερασμό του προφορικού και γραπτού λόγου, μέσω

του οποίου όμως η ανάγνωσή τους συντελείται σαν ζωντανή ακρόαση. Ο αναγνώστης

ανοίγει  ένα  βιβλίο  που κυριολεκτικά  δονείται  από την προσίδια φωνή του αφηγητή:

διαβάζει σαν να ακούει"45. Η τοποθέτηση του αναγνώστη στη θέση του ακροατή μιας

οιονεί  άμεσης απεύθυνσης (η οποία, στο διήγημα  Ο κόραξ εξελθών, πραγματοποιείται

μέσω της έμμεσης εγγραφής του συγκαιρινού αναγνώστη στο πρόσωπο του ανώνυμου

συνομιλητή-παραλήπτη της προφορικής αφήγησης) ενισχύει την εντύπωση της φυσικής

μετοχής  του  στην αλήθεια  των  αφηγούμενων,  η  οποία,  αν  και  δεν  είναι  η  ενάρετη,

καλλωπισμένη  αλήθεια  του  εθνικού  μύθου46 ή  μιας  επίσημης  ιστορικής  αφήγησης,

παραμένει ωστόσο η αλήθεια μιας μύχιας, πατρογονικής αυθεντικότητας. 

1.7. Μεταμυθοπλαστικές ιστορικές μαρτυρίες

Με βάση τα παραπάνω, ο όρος "μεταμοντέρνα ηθογραφία" αδυνατεί  να εντοπίσει  το

45  Βαγγέλης Μπιτσώρης, στο ίδιο.
46  Η διάσταση της αντι-εθνικιστικής, αντι-μυθολογικής χρήσης των προφορικών μαρτυριών του  Γκιακ

αναδεικνύεται σε μια σειρά κριτικών κειμένων, βλ. χαρακτηριστικά Λευτέρης Καλοσπύρος,  στο ίδιο·
Βαγγέλης  Χατζηβασιλείου,  «Μια  άλλη  Μικρασία»,  ο  αναγνώστης,  6.3.2015
(http://www.oanagnostis.gr/mia-alli-mikrasia/).

45



παράδοξο των συγκεκριμένων μυθοπλαστικών κατασκευών. Ο χαρακτηρισμός τους ως

μεταμοντέρνων εμφανίζει από πολλές απόψεις μια περιγραφική ακρίβεια: πράγματι, η

μετατόπιση της λογοτεχνικής εστίασης στο τοπικό, το λησμονημένο, το επαρχιακό, το

περιθωριακό· η  πριμοδότηση  της  μικρής  και  πληθυντικής  έναντι  της  μεγάλης,

μονοφωνικής  ιστορικής  αφήγησης· η  μόχλευση  της  ιδιωματικής,  "λογοκριμένης"

γλώσσας ως άρνηση της επιβεβλημένης μονογλωσσίας· η θεματοποίηση της ιστορίας ως

γλωσσικής  εργασίας  επινόησης  του  παρελθόντος· η  αυτοσυνειδησία,  τέλος,  των

μυθοπλασιών που προβάλλουν τον εαυτό τους ως τεχνουργήματα, ως κατασκευασμένες

γλωσσικές  οντότητες  αποτελούν  στοιχεία  μιας  μεταμοντέρνας  λογοτεχνικής  λογικής.

Ωστόσο,  η  ιδιότυπη  διαλεκτική  γλωσσικού  κονστρουξιονισμού  και  μεταφυσικής  της

λαλιάς,  κατασκευαστικής  αυτοσυνειδησίας  και  φωνοκεντρισμού  της  παρουσίας,

ανοικείωσης  και  οικειοποίησης  θα  έθετε  ίσως  τον  όρο  "μεταμοντέρνος"  ενώπιον

δυσεπίλυτων  αποριών.  Από  την  άλλη  πλευρά,  ο  όρος  "ηθογραφία",  έστω  και

"επικαιροποιημένη  ηθογραφία",  αδυνατεί  να  συλλάβει  τη  δομικά  γλωσσοκεντρική

κατεύθυνση των εγχειρημάτων,  την σαφή τους απόσταση από ένα αναπαραστασιακό,

ρεαλιστικό πρότυπο και την εγγραφή τους σε μια αυτοαναφορική λογική. 

Το  Γκιακ και  το  Μόνο το  αρνί,  αποδεικνύοντας  πράγματι  την  αντοχή  και  τη

ζωτικότητα  μιας  ορισμένης  παράδοσης  του  νεοελληνικού  πεζογραφικού  λόγου,

συγκλίνουν  περισσότερο  προς  την  κατεύθυνση  της  μεταμυθοπλαστικής  ιστορικής

μαρτυρίας47. Ο  όρος  "μεταμυθοπλασία"  (metafiction)  παρουσιάζει  μια  μεγαλύτερη

περιγραφική ευθύτητα από τον όρο "μεταμοντέρνο(ς)", η ελαστικότητα και το εύρος του

οποίου εμποδίζουν συχνά την ανάδειξη της απόχρωσης ή της ειδοποιού διαφοράς ενός

κειμένου.  Σύμφωνα  με  την  Patricia  Waugh,  μεταμυθοπλασία  "είναι  ένας  όρος  που

αποδόθηκε σ' εκείνη τη μυθοπλαστική γραφή η οποία αυτοσυνείδητα και συστηματικά

έλκει την προσοχή στο status της ως τεχνουργήματος, προκειμένου να εγείρει ερωτήματα

γύρω από τη σχέση μυθοπλασίας και πραγματικότητας. Προσφέροντας μια κριτική των

47 Ο Βαγγέλης Χατζηβασιλείου είχε  χρησιμοποιήσει  τον όρο  "ιστορική μεταμυθοπλασία" στο κριτικό
κείμενο που είχε αφιερώσει στο, εμβληματικό για την λογοτεχνική τάση που μας απασχολεί, βιβλίο του
Θανάση  Βαλτινού,  Συναξάρι  Αντρέα  Κορδοπάτη,  Βιβλίο  Δεύτερο:Βαλκανικοί-'22,  Ωκεανίδα,  Αθήνα
2000. Βλ.  Βαγγέλης  Χατζηβασιλείου,  «Ένα  έθνος  σε  αποσύνθεση»,  Το  Βήμα,  9.10.2011
(http://www.tovima.gr/books-ideas/article/?aid=42413).

46



ίδιων των μεθόδων κατασκευής τους,  τέτοιου είδους  κείμενα όχι  μόνο εξετάζουν τις

θεμελιώδεις δομές της αφηγηματικής μυθοπλασίας, αλλά εξερευνούν επίσης την πιθανή

μυθοπλαστικότητα του κόσμου που βρίσκεται  έξω από το λογοτεχνικό μυθοπλαστικό

κείμενο"48. Στα μεταμυθοπλαστικά κείμενα, κυρίαρχη διάσταση καθίσταται η ανάδειξη

της έντασης που, σύμφωνα με τον  William H. Gass,  διέπει το σύνολο της τέχνης: "Σε

κάθε τέχνη δύο αντιφατικές ορμές βρίσκονται μεταξύ τους σε μια κατάσταση μανιχαϊκού

πολέμου:  η ορμή της  επικοινωνίας,  επομένως της  αντιμετώπισης του επικοινωνιακού

μέσου ως μέσου, και η ορμή κατασκευής ενός τεχνουργήματος με τη χρήση ορισμένων

υλικών, συνεπώς της αντιμετώπισης του μέσου ως σκοπού"49. 

Η ένταση αυτή ανάμεσα στην επικοινωνιακή και την αυτοδύναμη διάσταση της

γλώσσας είναι διάφανη τόσο στο Γκιακ όσο και στο Μόνο το αρνί. Μόνο που η ιστορική

μαρτυρία  δεν  επικοινωνεί  με  το  ιστορικό  παρόν  μέσα  από  ένα  είδος  διδακτικής

αναλογίας  ή  αλληγορίας  του  παρόντος.  Μέσα  από  τη  συνειδητοποίηση  του  ριζικού

χάσματος  της  σημερινής  μετα-ιστορικής  συνθήκης  από  την  εποχή  της  Ιστορίας,

συνειδητοποίηση  η  οποία  εγγράφεται  πολλαπλώς  και  στις  δύο  συλλογές,  η  ιστορική

μαρτυρία λειτουργεί εδώ ως η προνομιακή φόρμα απάλυνσης αυτού του χάσματος που

βιώνεται ως τραυματική σχέση με το παρόν. Έτσι, η ιστορική μαρτυρία, δίνοντας τον λόγο

στους  ίδιους  τους  (επινοημένους)  ιστορικούς  δρώντες  μιας  εποχής  μακρινής  και

κοντινής, οικείας και ξένης, δίνει πρωτίστως τον λόγο στην ίδια την Ιστορία, αντικείμενο

νοσταλγίας  μιας  εποχής  βυθισμένης  στον  παροντισμό  και  στην  απώλεια  του  βάθους

πεδίου.  Ο  ιδιωματικός  ήχος,  τραχύς  και  γλυκός,  τεχνητός  και  ταυτόχρονα  φυσικός,

λησμονημένος  αλλά  και  καταχωρημένος  στο  γενετικό  κώδικα  της  ατομικής  και

συλλογικής  μνήμης,  εισέρχεται,  συνεπώς,  στο  έδαφος  της  μετα-ιστορικής  σκηνής

υπενθυμίζοντας, ή προσπαθώντας να πείσει, ότι είναι εδώ, ότι η Ιστορία συνεχίζεται.

48  Patricia Waugh, Metafiction, Routledge, Λονδίνο 1984, σ. 6.
49  William H. Gass, στο ίδιο, σσ. 14-15. 

47



ΚΕΦΑΛΑΙΟ 2: Ο ΧΡΗΣΤΟΣ ΟΙΚΟΝΟΜΟΥ ΚΑΙ Η ΠΡΟΔΟΜΕΝΗ ΔΙΑΘΗΚΗ

ΤΟΥ RAYMOND CARVER

              Για το τώρα μιλάμε, και για τους απλούς ανθρώπους.

                   Χρήστος Οικονόμου, Χαρταετοί τον Ιούλιο

          Μια απάντηση ίσως εκεί όπου δεν υπήρχαν απαντήσεις.

                    Raymond Carver, Μια περιπέτεια

2.1.  Η εγγραφή του Χρήστου Οικονόμου στο πεδίο της ελληνικής λογοτεχνίας: η

συγκυρία της κρίσης και το πρόβλημα της πρόσληψης

Ο Χρήστος Οικονόμου κάνει την εμφάνισή του στην ελληνική πεζογραφία το 2003, με

τη συλλογή διηγημάτων Η γυναίκα στα κάγκελα (εκδ. Ελληνικά Γράμματα). Ωστόσο, η

δυναμική του εγγραφή στο πεδίο της ελληνικής διηγηματογραφίας θα πραγματοποιηθεί

επτά χρόνια αργότερα, με την έκδοση της δεύτερης συλλογής διηγημάτων του, Κάτι θα

γίνει, θα δεις (εκδ. Πόλις, 2010), η οποία, τιμώμενη με το Κρατικό Βραβείο Διηγήματος,

θα  τοποθετήσει  τον  Χρήστο  Οικονόμου  στο  κέντρο  μιας  ευρύτερης  διαδικασίας

μετασχηματισμού της θέσης του διηγήματος στο εσωτερικό του εγχώριου συστήματος

κατανομής της συμβολικής δύναμης.

Τα διηγήματα του  Κάτι  θα γίνει,  θα  δεις,  εκδοθέντα  το  2010,  στις  αρχές  της

48



μεγάλης κοινωνικής και οικονομικής κρίσης, γραμμένα ωστόσο καθόλη τη διάρκεια της

δεκαετίας που κυοφορεί δυναμικά την επερχόμενη έκρηξη, αναδεικνύουν τον πνιγηρό,

καταθλιπτικό  κόσμο  των  χαμένων,  των  απόκληρων,  των  ηττημένων  της  άγριας

παγκοσμιοποίησης, των ρευστών ζωών που έμειναν στη σκιά της οικονομικής επέκτασης

βιώνοντας  επί  μακρόν  τις  συνέπειες  "μιας  μονιμότερης,  εδραιωμένης  από τον  χρόνο

ταξικής παθολογίας"50. Ωστόσο, η χρονική σύμπτωση της έκδοσης της συλλογής με το

ξέσπασμα του εγχώριου κοινωνικού δράματος απέσπασε, όπως ήταν αναμενόμενο, την

προσοχή από το γεγονός ότι ο χρόνος γραφής των διηγημάτων προηγήθηκε αισθητά του

χρόνου της εκδοτικής τους κυκλοφορίας,  εγκαθιστώντας την αίσθηση ότι το  Κάτι θα

γίνει, θα δεις  αποτέλεσε μια άμεση ανταπόκριση από την πλευρά της λογοτεχνίας στις

συγκεκριμένες ενσαρκώσεις του κοινωνικού τραύματος. Όπως σημειώνει ο Γιώργος Ν.

Περαντωνάκης, "όταν η συζήτηση πηγαίνει στη λογοτεχνία της κρίσης, η [...] συλλογή

διηγημάτων του [...] Χρήστου Οικονόμου Κάτι θα γίνει θα δεις (Πόλις, 2010) βρίσκεται

πάντα μεταξύ εκείνων των έργων που θεωρούνται αναμφισβήτητα ότι προέρχονται από

το κλίμα της ύφεσης ή συντάσσονται μ’ αυτήν"51. Αναμφίβολα, η επιμονή της συζήτησης

γύρω από την, πραγματική ή εικαζόμενη, λογοτεχνία της κρίσης χρωστά, εν μέρει, τη

ζωτικότητά της σ' αυτό τον εναρκτήριο μετατονισμό, στην ενστικτώδη πρόσληψη του

Κάτι θα γίνει, θα δεις ως ενεργού μαρτυρίας για τη δυνατότητα μιας αποτελεσματικής

λογοτεχνικής "απάντησης" στην πραγματικότητα της κρίσης. 

Το Κάτι θα γίνει, θα δεις, ωστόσο, δεν αποτέλεσε μόνο έναν σταθμό ως προς την

αναγέννηση των (φαντασιακών ή πραγματικών) προϋποθέσεων μιας νέας κοινωνικής ή

πολιτικής  λογοτεχνίας.  Μια  δεύτερη,  αλλά  όχι  λιγότερο  σημαντική,  συνέπεια  του

ισχυρού  αντίκτυπου  της  πεζογραφίας  του  Χρήστου  Οικονόμου  στο  περιβάλλον  μιας

ελληνικής  λογοτεχνίας  μαστιζόμενης  τόσο  από  μια  κρίση  πόρων  όσο  και  από  μια

αίσθηση απώλειας προσανατολισμού (το βάθος της οποίας απηχούσε το αίτημα για μια

λογοτεχνία  της  κρίσης  ως  προκαταβολική  ανάσχεση  μιας  ενδεχόμενης  κρίσης  της

50 Βαγγέλης  Χατζηβασιλείου,  «Κλειστοφοβικό  νησί»,  ο  αναγνώστης,  13.2.2015
(http://www.oanagnostis.gr/klistofoviko-nisi/). 

51 Γιώργος  Ν.  Περαντωνάκης,  «Γλάροι  σκυλιά  λυσσασμένα»,  BookPress,  3.11.2014
(https://www.bookpress.gr/kritikes/pezografia/oikonomou-christos-polis-to-kalo-tha-rthei-apo-ti-
thalassa).

49



λογοτεχνίας)  ήταν  η  ανατίμηση  του  διηγήματος  ως  μορφής  ικανής  να  στεγάσει  τις

ανερχόμενες  αφηγηματικές  φωνές,  τις  ανανεωτικές  δυνάμεις  της  ελληνικής

μυθοπλαστικής  φαντασίας.  Αν  η  αποσάθρωση  του  αναπτυξιακού  μοντέλου  της

ελληνικής  μεταπολιτευτικής  εμπειρίας  έβρισκε  μέχρι  πρότινος  ως  προνομιακό  χώρο

καλλιτεχνικής της επεξεργασίας το σύγχρονο αστυνομικό μυθιστόρημα (στο πρόσωπο,

για παράδειγμα, ενός Πέτρου Μάρκαρη), ο δυναμισμός των διηγημάτων του Οικονόμου

έμοιαζε  να  κλονίζει  αυτό  το  προνόμιο  υπαινισσόμενος  τις  δυνατότητες  της  μικρής

φόρμας  να  αποτυπώσει  πολυπρισματικά  την  επενέργεια  της  υλικής  κατάπτωσης  στα

πεπρωμένα  της  πάσχουσας  υποκειμενικότητας,  της  αποστερημένης  και

αποπροσανατολισμένης  ύπαρξης.  Ο ρεαλισμός,  ή  μάλλον  μια  ορισμένη  αφηγηματική

ευαισθησία  αναφορικής  αγκύρωσης  στον τόπο και  στον χρόνο,  μετοικεί  έτσι  από το

μυθιστόρημα στο διήγημα, παραδοσιακό τόπο λοξοδρομήσεων από τους συμβατικούς

αρμούς της πραγματικότητας, και μάλιστα στον κύκλο διηγημάτων (short story cycle) ως

μορφή σύνθεσης της μερικότητας και της ενότητας, της πολλαπλότητας των αφηγήσεων

σε μια ολότητα ενδιαφέροντος (totality of interest). 

Αν,  από  την  άλλη  μεριά,  το  διήγημα  νοούνταν  παραδοσιακά  ως  ένα  είδος

"παιδικής  ασθένειας"  της  πεζογραφικής  συνείδησης,  παρά  την  ακατάβλητη  πίστη

ορισμένων  αειθαλών  θεραπόντων  της  μικρής  φόρμας  (για  παράδειγμα,  του  Αχιλλέα

Κυριακίδη  ή  της  Μαρίας  Μήτσορα)  όσο  και  ενός  εξίσου  συμπαγούς  αναγνωστικού

κοινού, το απρόσμενο σφρίγος των διηγημάτων του Οικονόμου, διηγημάτων τα οποία

απέφευγαν  τον  εγκλεισμό  στην  τυποποιητική  φόρμουλα  της  "χαμηλής  αφηγηματικής

φωνής"  ή  του  "ιδιωτικού  λογοτεχνικού  κήπου"  προβάλλοντας  την  αξίωση  να

αναμετρηθούν με το "εθνικό θέμα" ή με την κοινωνία ως αντικείμενο του λογοτεχνικού

βλέμματος,  ανακατένεμε,  συνειδητά  ή  ασυνείδητα,  το  ποσοστό  του  συμβολικού

λογοτεχνικού κύρους προς την πλευρά του διηγήματος.  Μπορούμε να ισχυριστούμε,

λοιπόν, ότι η χρονιά 2010, πέρα από την αναντίρρητη τομή που επιφέρει στο σώμα της

εθνικής ζωής, λειτουργεί, στο ειδικό πεδίο της λογοτεχνικής ιστορίας, ως μια συμβολική

τομή  ανασημασιοδότησης της μικρής αφηγηματικής φόρμας, η οποία, στα χρόνια που

ακολουθούν,  θα  προσλάβει  τον  χαρακτήρα  μαγνητικού  πεδίου  για  μια  σειρά  νέων

50



συγγραφέων  που  θα  αντιμετωπίσουν  το  διήγημα  όχι  ως  έναν  προθάλαμο  για  τη

λογοτεχνική ωριμότητα αλλά ως μια αυτοδύναμη σφαίρα του λογοτεχνικού πράττειν, με

τις  ειδικές  απαιτήσεις  και  τους  προσίδιους  κανόνες  της,  με  τη  δυνατότητά  της  να

πειθαρχεί ή να απειθαρχεί στις εκκλήσεις του κοινωνικού είναι, να ομφαλοσκοπείται ή

να ανοίγεται στη "μεγάλη εμπειρία", να επικοινωνεί, πάντως, σε κάθε περίπτωση, από

μια αναβαθμισμένη θέση, με μια ευρύτερη αναγνωστική κοινότητα. 

Όπως συμβαίνει με κάθε συγγραφέα που σφραγίζεται ανεξάλειπτα από ένα βιβλίο

του, η πορεία του Χρήστου Οικονόμου μετά την ξαφνική επιτυχία του Κάτι θα γίνει, θα

δεις  έμοιαζε να συμπιέζεται ανάμεσα στο εμμενές αίτημα της συγγραφικής ανανέωσης

και τη δυσκολία απομάκρυνσης από την πηγή ενός διαπιστωμένου συμβολικού πλούτου.

Όπως το έθεσε η Ελισάβετ Κοτζιά, "τα κείμενά του ήταν τόσο ολοκληρωτικά δοσμένα

στον πόνο τους, τόσο ισχυρά σφραγισμένα απ’ την απόγνωση, τόσο ποτισμένα απ’ την

πικρία τους, που η απομάκρυνση από τα πάθη τους θα έμοιαζε προδοσία"52. Η επόμενη

συλλογή διηγημάτων του,  Το καλό θα 'ρθει από τη θάλασσα  (εκδ. Πόλις, 2014) δεν θα

επιτελέσει την προδοσία. Αντιθέτως, με τη νέα συλλογή η εστίαση μετατοπίζεται μεν

από τις λαϊκές αστικές συνοικίες του Πειραιά και το βιόκοσμο των αποπτωχευμένων

εργατικών και άνεργων στρωμάτων της μεγαλούπολης στις περιπέτειες της εσωτερικής

μετανάστευσης αυτού του καθημαγμένου αστικού πληθυσμού στην εχθρική ατμόσφαιρα

ενός φανταστικού αιγαιοπελαγίτικου νησιού· ο συγγραφέας, ωστόσο, συνεχίζει κι εδώ να

ανασκάπτει  το  έδαφος  των  ίδιων  κοινωνικο-πολιτικών  παθών,  και  των  νοσηρών

απολήξεών τους σε διυποκειμενικές σχέσεις που επενδύονται μ' ένα πρωτεϊκό, άσβεστο

μίσος εξόντωσης.

Παρά την παρεξήγηση χάρη στην οποία η συλλογή διηγημάτων Κάτι θα γίνει, θα

δεις  έμελλε να εγκατασταθεί στην αναγνωστική συνείδηση ως παραδειγματικός τύπος

αυτού που ένα ορισμένο "αόρατο χέρι" του λογοτεχνικού πεδίου έδειχνε να τυποποιεί

πλέον ως "λογοτεχνία της κρίσης", Το καλό θα 'ρθει από τη θάλασσα  δεν ενσωματώνει

κάποια  πρόθεση  αναίρεσης  ή  διόρθωσης  αυτής  της  παρεξήγησης.  Τουναντίον,  η

52 Ελισάβετ  Κοτζιά,  «Η  παράδοση  των  ανυπεράσπιστων  ηρώων»,  Η  Καθημερινή,  23.11.2014
(http://www.kathimerini.gr/792758/article/politismos/vivlio/h-paradosh-twn-anyperaspistwn-hrwwn).

51



υπερερμηνεία  στην  οποία  βασίστηκε  η  ένταξη  του  Κάτι  θα  γίνει,  θα  δεις  σε  έναν

εξωκειμενικό,  πάντως  εξωτερικό  ως  προς  τη  διαδικασία  παραγωγής  των  ίδιων  των

διηγημάτων, άξονα συζήτησης, αποδείχθηκε μια επιτελεστική υπερερμηνεία: το Καλό θα

'ρθει από τη θάλασσα θα έρθει έτσι να προσεταιριστεί, και πάντως όχι να διαψεύσει, τον

αποδιδόμενο χαρακτηρισμό, θέτοντας επί το έργον μια οιονεί δυστοπική μετάπλαση του

υπάρχοντος σε τέσσερα μακροσκελή διηγήματα όπου ο χώρος εμπειρίας και ο ορίζοντας

προσδοκίας των χαρακτήρων, σβησμένοι αμφότεροι από μια δυσοίωνη λογική προϊούσας

αποσύνθεσης,  ταυτίζονται στο  απροσπέλαστο  παρόν  μιας  συνθήκης  που  εμφανίζει

ευκρινείς παραλληλίες με την πνιγηρή ατμόσφαιρα της πρώτης μνημονιακής περιόδου53. 

Οι  κεντρικοί  ήρωες,  θύματα  μιας  διχαστικής,  στα  πρόθυρα  της  εμφύλιας

σύρραξης,  συνθήκης,  επιδιώκουν  είτε  να  διαμεσολαβήσουν  μεταξύ  των  δύο

αντιμαχόμενων στρατοπέδων (Θα σας καταπιώ τα όνειρα), είτε να αναλάβουν αυτόκλητα

δράση προς  αποκατάσταση του  αισθήματος  δικαίου  (Σκότωσε  τον  Γερμανό),  είτε  να

πράξουν  το  καλό  εθελοτυφλώντας  απέναντι  στην  περικύκλωσή  τους  από  τη  βαθιά

εδραιωμένη καχυποψία των "άλλων" (Χαρταετοί τον Ιούλιο). Να υπομείνουν, τέλος, τις

οδυνηρές συνέπειες της ίδιας της επιθυμίας τους να εγγραφούν στον θυσιαστικό κύκλο

του χρήματος και της οικονομικής δύναμης, βιώνοντας τον αποκλεισμό και την απώλεια

ως αναπόδραστη κατάληξη μιας αντικειμενικής λογικής που τους υπερβαίνει (Το καλό

θα 'ρθει από τη θάλασσα). Κατεξοχήν αντιηρωικές μορφές που επιμένουν να πιστεύουν

στην  καθαρτική  έλευση  ή  τη  ζωοποιό  δύναμη  του  καλού  την  ίδια  στιγμή  που

προσκρούουν στην αμείλικτη σκληρότητα του πραγματικού, θα "άρουν τις αμαρτίες του

κόσμου  τούτου"  μέσα  από  την  εθελούσια,  παραδειγματική  αυτοθυσία,  την  απέλπιδα

ανάληψη  δράσης,  τον  βουβό  και  ένοχο  πόνο,  τη  συνέχιση  της  ζωής  που  "θέλει  να

ζήσει"54, παρά τις εκμηδενίσεις της, υποσχόμενη ένα αναστάσιμο μέλλον.

53 Στο  έργο  του  Paul  Ricœur,  L'  ideologie  et  l'  utopie,   Editions  du  Seuil,  Παρίσι  1997,  η  ουτοπία
περιγράφεται  ως  σύγκρουση μεταξύ  του  χώρου εμπειρίας  (espace  d'  expérience)  και  του ορίζοντα
προσδοκίας (horizon d' attente)  των υποκειμένων μιας δεδομένης ιστορικής εποχής (σύμφωνα μ' ένα
σχήμα  που  ο   Ricœur  δανείζεται  από  τον  Γερμανό  ιστορικό  των  εννοιών  και  θεωρητικό  της
ιστοριογραφίας Reinhart Koselleck). Βασιζόμενοι στον περιγραφικό τύπο του Ricœur, θα μπορούσαμε
να πούμε ότι,  εξ αντιδιαστολής,  η δυστοπική μορφή συνίσταται  σε μια ταύτιση μεταξύ του χώρου
εμπειρίας και του ορίζοντα προσδοκίας του εκάστοτε βιωμένου παρόντος.

54 Χρήστος Οικονόμου, Το καλό θα 'ρθει από τη θάλασσα, Πόλις, Αθήνα 2014, σ. 210. 

52



Είτε πρόκειται για οργανική ανάπτυξη της λογικής του Κάτι θα γίνει, θα δεις, είτε

για  μια  σχετική  απομάκρυνση  από  το  πνεύμα  των  πρώτων  διηγημάτων  προς  μια

κατεύθυνση όπου κυρίαρχα στοιχεία καθίστανται  πλέον "η οργή και ο απεγνωσμένος

θυμός για τις άμεσες επιπτώσεις της κρίσης"55, το Καλό θα 'ρθει από τη θάλασσα έρχεται

να  χαράξει  μια  γραμμή  συνέχειας,  ή  τουλάχιστον  ασυνέχειας  εντός  μιας  συνέχειας

ενδιαφέροντος, με την προηγούμενη συλλογή, όπου το κοινωνικό βλέμμα του συγγραφέα

συντονίζεται  ανελλιπώς  με  μια  πίστη  στην  τέχνη  του  διηγήματος.  Οι  δύο  συλλογές

συναπαρτίζουν,  έτσι,  ένα  συνεκτικό  δίπτυχο,  μια  σειρά  παραλλαγών  στο  ίδιο  θέμα,

συγκροτώντας ένα διηγηματικό καλειδοσκόπιο των πολλαπλών πτυχώσεων της κρίσης

στο κοινωνικό σώμα. Την ίδια στιγμή, εισάγουν τη μικρή φόρμα στο σκληρό πεδίο της

αναμέτρησής  της  με  τον  βρώμικο  πυρήνα  της  πραγματικότητας,  με  τη  θυσία  της

φαντασίας στις δυσώδεις όψεις αυτού που τείνει να υπερβεί οποιαδήποτε φαντασία, με

τον  καθρέφτη  της  κρισιακής  Ελλάδας  και  τα  ρίσκα  της  διακινδύνευσης  στην

παγκοσμιοποιημένη  σκηνή  των  οικονομικών,  πολιτικών,  αλλά  και  λογοτεχνικών,

διεθνοποιημένων ανταλλαγών. 

2.2. Ελληνικές λογοτεχνικές επιδράσεις και η παρουσία του Raymond Carver

Οι  απηχήσεις  της  εγχώριας  λογοτεχνικής  παράδοσης  στην  εσωτερικά  παλλόμενη,

ευρύχωρη  διηγηματογραφία  του  Χρήστου  Οικονόμου  είναι  ευκρινείς  και  ποικίλες.

Ενσωματώνει  έναν  πλούτο  αναγνωστικών  αναμνήσεων  της  ιθαγενούς,  και  όχι  μόνο,

διηγηματογραφικής ιστορίας, μεταστοιχειώνοντάς τες σε σύγχρονο έργο με "πολλαπλές

εισόδους". Όπως σημειώνει ο Γιώργος Ν. Περαντωνάκης: "Θα ήθελα να ξαναδιαβάσω

[...] τα [...] κείμενα, για να αναζητήσω τα κρυμμένα μονοπάτια, τις πλάγιες ερμηνείες, τις

προβολές που δεν φαίνονται με την πρώτη ανάγνωση", κάνοντας ταυτόχρονα λόγο για

τις πλούσιες "διακειμενικές προεκτάσεις" των διηγημάτων56. Πράγματι, το διακειμενικό

δίκτυο που υφαίνεται στις ιστορίες του Χρήστου Οικονόμου είναι πυκνό, αλλά εναργές

στις αναφορές του. Για παράδειγμα, η συμπάθεια, η ενσυναίσθηση, η συμπόνια με την

55 Βαγγέλης Χατζηβασιλείου, στο ίδιο. 
56 Γιώργος Ν. Περαντωνάκης, στο ίδιο.

53



οποία ο συγγραφέας αγκαλιάζει τη δοκιμαζόμενη μοίρα των ηρώων του, ο βραδυφλεγής

θρήνος  για  υπάρξεις  που  πρόκειται  να  καταγραφούν  στο  αρνητικό  της  ζωής,  το

συναξάρισμα  ζωών  που  βιώνονται  στα  όρια  της  ανθρώπινης  αντοχής  επικοινωνούν

αναμφίβολα  με  το  παπαδιαμαντικό  θάλπος  απέναντι  στον  εγκόσμιο  πόνο,  με  την

σπαρακτική ατμόσφαιρα των διηγημάτων του, με τον "στεναγμό των πενήτων"57 που

κατακλύζει τον κόσμο της γραφής του και σφραγίζει το ελληνικό διήγημα στο γύρισμα

του αιώνα. Από την άλλη πλευρά, η σκληρότητα, η ακάθαρτη λεπτομέρεια, η πιστότητα

με την οποία ανασύρει την ιδιόλεκτο των κατώτερων τάξεων, η ρεαλιστική, αφτιασίδωτη

προσήλωση στον κόσμο του καφενείου, της ταβέρνας, της λαϊκής συνοικίας, του αστικού

περιθωρίου, των γκετοποιημένων ζωνών της μεγαλούπολης, του λιμανιού, της άνεργης

οικογενειακής  απόγνωσης,  δημιουργούν  ένα  γενεαλογικό  δίκτυο  με  στιγμές  του

μεσοπολεμικού  νατουραλισμού  ή  της  ρεμπέτικης,  αστικής-λαϊκής  ατμόσφαιρας  που

ενσωματώνεται στη λογοτεχνία της εποχής. Ενώ ο τρόπος με τον οποίο εντάσσει τους

καιρικούς δείκτες στο σύστημα της αφήγησης, ως αντανάκλαση ή αλληλόδραση με μια

ψυχική κατάσταση, ακόμη και με την ίδια τη συναισθηματική θερμοκρασία της ιστορίας,

η "παραλληλία φυσικού φαινομένου και ψυχολογικής  έντασης"58 για την οποία κάνει

λόγο η Μάρη Θεοδοσοπούλου, επαναφέρουν μνήμες από τη συμβολιστική πεζογραφία

των τελών του 19ου αιώνα και την υποβλητική δύναμη των περιγραφών της.

Η  καθοριστικότερη,  ωστόσο,  επίδραση  στην  πεζογραφία  του  Χρήστου

Οικονόμου μοιάζει να έρχεται από την άλλη πλευρά του Ατλαντικού, από τις Ηνωμένες

Πολιτείες  Αμερικής.  Σε  διαδικτυακή  του  συνέντευξη,  ο  Χρήστος  Οικονόμου,

απαντώντας σε ερώτηση που αφορά τα βιβλία στα οποία ανατρέχει συχνότερα, αναφέρει:

"Και φυσικά παρέλειψα πριν να πω στα βιβλία που έχω στο γραφείο μου τα διηγήματα

του Κάρβερ.  Ο Ρέιμοντ Κάρβερ είναι για μένα μία από τις μεγαλύτερες λογοτεχνικές

αποκαλύψεις. Όταν τον διάβασα για πρώτη φορά, ένιωσα κάτι που δεν περιγράφεται με

λόγια,  ένιωσα σα κάτι να μίλησε κατευθείαν στην ψυχή μου.  Και συνεχίζει μετά από

τόσα χρόνια, ενώ τα έχω διαβάσει διακόσιες φορές το καθένα και τα ξέρω απ’ έξω, κάθε

57 Η  αναφορά  παραπέμπει  στον  τίτλο  του  πρόσφατου  βιβλίου  του  Σταύρου  Ζουμπουλάκη  για  τον
Αλέξανδρο  Παπαδιαμάντη,  Ο  στεναγμός  των  πενήτων.  Δοκίμια  για  τον  Παπαδιαμάντη,
Πανεπιστημιακές Εκδόσεις Κρήτης, 2016. 

58 Μάρη Θεοδοσοπούλου, «Η θλίψη των δυτικών συνοικιών», Ελευθεροτυπία, 10.7.2010.

54



φορά, θα βρω κάτι που δεν είχα προσέξει την προηγούμενη και για μένα αυτό είναι ένα

από τα ασφαλή κριτήρια της καλής λογοτεχνίας.  Ενώ νομίζεις ότι έχεις εξαντλήσει το

κείμενο κάθε φορά βλέπεις κάτι καινούριο μέσα"59.  Σε  άλλη  συνέντευξή  του,  ο

συγγραφέας δεν παραλείπει να αναφερθεί για ακόμη μια φορά στον θαυμασμό του για

τον αμερικανό ομότεχνό του, όσο και  για τους Αμερικανούς  συγγραφείς  στο σύνολό

τους, οι οποίοι χαρακτηρίζονται, κατά την άποψή του, από στοιχεία που συνιστούν ό, τι ο

ίδιος  αντιλαμβάνεται  ως  "ποιοτική,  ισχυρή  λογοτεχνία":  την  "αμεσότητα",  την

"ευθύτητα", καθώς και από μια "ικανότητα να γράφουν πολιτική λογοτεχνία χωρίς να

πολιτικολογούν",  κάτι  που,  όπως  υποστηρίζει,  τους  αντιπαραθετεί  από  την  συχνή

καταφυγή ορισμένων Ευρωπαίων συγγραφέων στην "πολιτικολογία"60.

Βεβαίως,  η  αναγνώριση,  έστω επανειλημμένη,  του σεβασμού ενός  συγγραφέα

απέναντι  σ'  έναν  άλλο  συγγραφέα  δεν  συνιστά  επαρκή  απόδειξη  κάποιου  είδους

συγγένειας  ή  επίδρασης.  Οποιαδήποτε  απόπειρα  κριτικής  σύνδεσης  ή  αναζήτησης

εκλεκτικών  δεσμών  δεν  μπορεί  να  βασίζεται  κυρίως  στις  δηλώσεις  των  ίδιων  των

συγγραφέων,  αλλά  στην  υλική  πραγματικότητα  των  κειμένων.  Στην  περίπτωση  του

Χρήστου  Οικονόμου,  η  συχνή,  και  εμφατική,  αναμνημόνευση  της  συνεισφοράς  του

Carver τόσο  στην  παράδοση  του  διηγήματος  (εκείνη,  εν  πάση  περιπτώσει,  που

ενδιαφέρει τον συγγραφέα) όσο και στην προσωπική του διαμόρφωση ως αναγνωστικού

(επομένως,  συγγραφικού)  υποκειμένου  δεν  περιορίζεται  στις  διαστάσεις  ενός

συμβολικού νεύματος. Αν ανατρέξει κανείς προσεκτικά στα διηγήματα της ωριμότητάς

του (δηλαδή, στις δύο τελευταίες του συλλογές) προσπαθώντας να ελέγξει κατά πόσον οι

δύο συγγραφικές χειρονομίες εμφανίζουν κάτι παραπάνω από μια σχέση αναδρομικής

ρητορικής  σύζευξης,  θα  εντοπίσει  μια  δομική  ομολογία,  μια  πρόθεση  παραλαβής,

προγραμματικής  εγγραφής  στην  κληρονομιά του  Raymond  Carver· ακριβέστερα,

αντιμετώπισης του έργου του ως λογοτεχνικού κλήρου. 

59 Βλ.  «Χρήστος  Οικονόμου  |  η  λογοτεχνία  του  ανοιχτού  τραύματος»,  the  cricket,  20.11.2014
(http://thecricket.gr/2014/11/christos-oikonomou/).

60 Βλ. τη βιντεοσκοπημένη συνέντευξη του συγγραφέα με τον τίτλο  «Συνέντευξη Χρήστου Οικονόμου
στο BarouakNet» (https://www.youtube.com/watch?v=tVgQjxH6qqY).

55



2.3. Οικονόμου-Carver: σημεία σύγκλισης

Οι ηθικές  συνδηλώσεις  του όρου δεν  είναι  τυχαίες.  Η αυτοκατανόηση του  Χρήστου

Οικονόμου ως ελληνικού εκφραστή του καρβεριανού πνεύματος, για την ακρίβεια ως

λογοτεχνικού  τέκνου του  συγγραφικού  διαβήματός  του,  τον  τοποθετεί  σε  μια  θέση

οφειλέτη, παραλήπτη ενός χρέους, υπόχρεου μιας συνάντησης που τού παραδόθηκε ως

ανοιχτό  διακύβευμα,  ως  λογοτεχνική  μοίρα.  Έτσι,  η  συγκρότηση  του  διηγηματικού

κόσμου του ως  έργου εν εξελίξει  που διαπνέεται, ωστόσο, από μια ενότητα βλέμματος,

από τη συνοχή των αντικειμένων του, από ένα ορισμένο, αναγνωρίσιμο ύφος, από μια

ρεαλιστική πρόθεση, εντέλει  από ένα  λογοτεχνικό όραμα  που συνάπτει τη μερικότητα

των διηγημάτων με έναν ορίζοντα ενιαίου έργου, εμφανίζει οπωσδήποτε μια παραλληλία

με  την  σταδιακή  αποκρυστάλλωση  του  λογοτεχνικού  έργου  του  Carver  ως

"μυθιστορήματος" της υπόγειας Αμερικής των δεκαετιών '70 και '8061, ψηφιδωτού της

μικροαστικής και εργατικής σκουριάς που διέβρωνε την ανέμελη αμερικανική επιφάνεια,

πολυφωνικής ανάδειξης μιας κοινής εμπειρίας καταδικασμένης στην αφάνεια και στη

λήθη των επίσημων αφηγήσεων. Μ' αυτή την έννοια,  η εκδίπλωση του διηγηματικού

έργου  του Οικονόμου  εμφανίζει  τον  χαρακτήρα προγραμματικής  σύμπλευσης  με  μια

ορισμένη ερμηνεία του καρβεριανού έργου ως οιονεί πολυφωνικού μυθιστορήματος της

αφανούς  Αμερικής,  σκηνοθετώντας  τον  εαυτό  του  ως  πολυπρισματικό  δοχείο  της

ατέρμονης ελληνικής κρίσης. 

Πέρα από αυτό το στοιχείο δομικής αναλογίας των διηγηματικών κόσμων των

δύο συγγραφέων, όπως αυτή εκδηλώνεται στις διαφαινόμενες τάσεις της πεζογραφίας

του Χρήστου Οικονόμου προς ένα έργο ενικής πνοής, ένα δεύτερο χαρακτηριστικό που

61 Η θέση αυτή υποστηρίζεται από τον G.P. Lainsbury στο βιβλίο του The Carver Chronotope: Inside the
Life-World of Raymond Carver's Fiction, Routledge,  Νέα Υόρκη 2004. Ο συγγραφέας, στηριζόμενος
στην μπαχτινική θεωρία του χρονότοπου και στις θεωρητικές επεξεργασίες του Ρώσου γύρω από τον
μυθιστορηματικό λόγο (discourse) και τις πολυφωνικές δυνατότητές του, υποστηρίζει ότι το έργο του
Raymond  Carver,  θεωρούμενο  ως  ολότητα,  μπορεί  να  προσεγγιστεί  ως  οιονεί  πολυφωνικό
μυθιστόρημα, το οποίο συγκροτεί έναν ορισμένο αμερικανικό χρονότοπο της μεταβατικής δεκαετίας
του '70. Το βιβλίο αυτό (σημαντικό, μεταξύ άλλων, γιατί περιλαμβάνει και μία αρκετά πυκνή κριτική
σύνοψη  της  πρόσληψης  του  έργου  του  Carver  από  την  αμερικανική  κριτική)  αποτελεί  βασική
ερμηνευτική μας πηγή στο συγκεκριμένο κεφάλαιο. 

56



μοιάζει να συνδέει τη γραφή τους είναι η υφολογική της επένδυση. Η υφολογική μίξη

ενός  βρώμικου,  ακάθαρτου  ρεαλισμού  (dirty  realism)  κι  ενός  λυρισμού  που  δεν

ανιχνεύεται  τόσο  στη  γλωσσική  επιφάνεια  του  κειμένου,  όσο  στην  ατμόσφαιρα  που

δημιουργείται  μέσα  από  τη  χρήση  της  υπαινικτικότητας,  της  σιωπής,  του  ανοιχτού

τέλους (open-endedness), της εντύπωσης ότι τίποτε δεν έχει λάβει χώρα (eventlessness)62,

μαρτυρεί την κοινή τους πίστη στην αρχή του "ύφους - αντι-ύφους"63, ενός ύφους που

παράγεται  ως  επένδυση  στη  συστηματική  έλλειψή  του  ή  σε  στοιχεία  που

αντιστρατεύονται  την  παραδοσιακή  του  σύλληψη  ως  γλωσσικής  καλλιέπειας  και

εκφραστικής  κομψότητας.  Ωστόσο,  ενώ στον  Carver  η  συνάρθρωση ρεαλιστικού  και

λυρικού  στοιχείου  επιτυγχάνεται  συνήθως  με  μια  "ιμπρεσιονιστική"  στρατηγική

απόδοσης της συναισθηματικής εσωτερικότητας των ηρώων μέσα από την διάθλασή της

στα ίδια τα συμβάντα, στον Οικονόμου δεν είναι σπάνια μια περισσότερο εκτεταμένη

χρήση του εσωτερικού μονολόγου. 

Ένα τρίτο  στοιχείο  που  μοιράζονται  οι  δύο συγγραφείς  είναι  η  συμπαθητική,

ενσυναισθητική  ματιά  απέναντι  στους  ήρωές  τους.  Οι  χαρακτήρες  τους,  άνεργοι,

μεροκαματιάρηδες,  αποσυνάγωγοι,  τις  περισσότερες  φορές  αλκοολικοί,  απελπισμένοι,

φορτωμένοι με χρέη, ανήμποροι να ανταποκριθούν στην κρίση του σύγχρονου ζεύγους,

χτυπημένοι από μια ζωή που τους καταδικάζει σε ένα αέναο παρόν εγκατάλειψης και

άρνησης κάθε αναφοράς στο μέλλον ως ευκταίο ορίζοντα, κατάδικοι της μνήμης ενός

ανυπόφορου παρελθόντος,  εκδοχές  μιας σύγχρονης "φτωχολογιάς"64 όπως εύστοχα το

διατύπωσε ο Δημοσθένης Κούρτοβικ, βρίσκουν μια επισφαλή φιλοξενία στα διηγήματά

62 Στοιχεία τα οποία πηγάζουν από την κοινή εγγραφή των δύο συγγραφέων στην τσεχοφική παράδοση
του διηγήματος, σε ό,τι  θα χαρακτηριστεί  τσεχοφικός ιμπρεσιονισμός. Για περισσότερα στοιχεία σε
σχέση με την τσεχοφική ποιητική του διηγήματος βλ. τα αντίστοιχα κεφάλαια των  Charles E. May
(ed.), The New Short Story Theories, Ohio University Press, 1994, και Charles E. May, The short story:
The Reality of Artifice, Routledge, 2002.

63 Ένα  χαρακτηριστικό  που,  στην  περίπτωση  του  Carver,  αντλεί  την  καταγωγή  του  από  την  ισχυρή
επιρροή που του άσκησε ο Hemingway. Για τη σχέση του Raymond Carver με τη γραφή και τον μύθο
του Hemingway βλ. τον πρόλογο της Vasiliki Fachard, "Paree? Or whatever they said it...": Raymond
Carver  and  Europe στο  Vasiliki  Fachard,  Robert  Miltner  (ed.),  Not  Far  From  Here:  The  Paris
Symposium on Raymond Carver, Cambridge Scholars Publishing, Newcastle 2014. 

64 Βλ. το κριτικό άρθρο του Δημοσθένη Κούρτοβικ με τίτλο Εμείς θα ζήσουμε κι ας είμαστε φτωχοί και
ημερομηνία δημοσίευσης 3.7.2010 στη συλλογή δοκιμίων και άρθρων του από τον ημερήσιο Τύπο, Η
νοσταλγία  της πραγματικότητας.  Δοκίμια και  κριτικές  2002-2013,  Βιβλιοπωλείον  της Εστίας,  Αθήνα
2015.

57



τους  που  μπορούν  να  διαβαστούν  ως  ένα  είδος  προσευχής  για  τους  Άθλιους  της

μεταμοντέρνας συνθήκης. Χαρακτηριστικό αυτής της ενσυναισθητικής στάσης είναι η

αποφυγή του συναισθηματισμού ή του μελοδραματισμού και ο διακριτικός συντονισμός

με τα συναισθηματικά τοπία των καταστάσεων. 

Τέταρτο σημείο σύγκλισης των δύο διηγηματογράφων είναι η αυτοαντίληψή τους

ως "απολιτικών" συγγραφέων ή, σύμφωνα με την φράση του Οικονόμου που αναφέραμε

πιο πάνω, ως συγγραφέων που, μπορεί  να κάνουν πολιτική λογοτεχνία (εφόσον κάθε

λογοτεχνική πράξη, κάθε πράξη, είναι πολιτική), αλλά δεν "πολιτικολογούν". Οι συνεχείς

διαβεβαιώσεις  του  Carver περί  του  μη  πολιτικού  χαρακτήρα  του  έργου  του,

διαβεβαιώσεις οι οποίες επιχειρούσαν να το διαφυλάξουν από ετερόκλητες προσπάθειες

πολιτικής  φόρτισής  του,  συνόδευαν  την  από  πλευράς  του  συστηματική  απόπειρα

συγκρότησης της τέχνης του ως απλής  επικοινωνιακής πράξης  ενός συγγραφέα κι ενός

αναγνώστη.  Αυτή  η  αναγωγή  της  λογοτεχνικής  πρακτικής  στο  ταπεινό  επίπεδο  του

επικοινωνιακού λόγου συμβαδίζει με την συνειδητή αποστασιοποίηση του  Carver  από

την επική, μυθιστορηματική φόρμα ως μορφή με ευρύτερες, "ηρωικότερες" απαιτήσεις.

Όπως  γράφει  στο  δοκίμιό  του  No  Heroics,  Please:  "Ένα  ποίημα  ή  μια  ιστορία

-οποιοδήποτε  λογοτεχνικό  έργο  θέλει  να  αυτοαποκαλείται  τέχνη-  είναι  μια

επικοινωνιακή  πράξη  μεταξύ  του  συγγραφέα  και  του  αναγνώστη...  Αυτό  που  είναι

αναγκαίο είναι  να μεταφράζεις  τις  σκέψεις  και τις  βαθύτερες έγνοιες κάποιου σε μια

γλώσσα που τους δίνει μορφή -μυθοπλαστική ή ποιητική-  με την ελπίδα ότι κάποιος

αναγνώστης  πιθανόν  να  κατανοήσει  και  να  βιώσει  αυτά  τα  ίδια  συναισθήματα  και

έγνοιες"65. Έτσι, στόχος του συγγραφέα, του συγγραφέα που έμελλε να ενσαρκώσει ο

ίδιος ο Carver ως κατασκευή του εαυτού του, γίνεται η δημιουργία μιας συναισθηματικής

συστοιχίας  ανάμεσα  στο  ίδιο  το  συγγραφικό  υποκείμενο,  τους  χαρακτήρες  (με  την

"εμπειρία" των οποίων συνδέεται  μέσω ενός  είδους διαισθητικής  προβολής) και τους

αναγνώστες (στους οποίους οφείλει να μεταδώσει την αίσθηση μιας "διπλά" βιωμένης

εμπειρίας). Ένας άλλος σημαντικός αμερικανός διηγηματογράφος, ο  Tobias Wolff,  θα

σχολιάσει  την καρβεριανή σύλληψη της  γραφής ως διυποκειμενικής  επικοινωνίας  ως

65 Raymond Carver, No Heroics, Please στο G.P. Lainsbury, στο ίδιο, σ.11.

58



εξής: "Ένας καλός συγγραφέας πρέπει να σε κάνει να αισθανθείς σαν να έχει ζήσει ο

ίδιος  την  ιστορία  την  οποία  αφηγείται...  Το  να  κάνεις  κάποιον  να  αισθανθεί  ότι

συναντήθηκε με  την πραγματικότητα,  όταν αυτό με  το οποίο  συναντήθηκε  δεν είναι

παρά η φαντασία ενός συγγραφέα, είναι ένα καλλιτεχνικό κατόρθωμα"66.  Σ'  ένα άλλο

σημείο του No Heroics, Please, ο Carver θα σημειώσει: "Στη σημαντική μυθοπλασία, η

σημασία των όσων λαμβάνουν χώρα εντός  της ιστορίας  μεταφράζεται  στις  ζωές των

ανθρώπων εκτός της ιστορίας"67, δήλωση που αντανακλά μια βασική θέση της ποιητικής

του  Carver την οποία ο  Herzinger  διατυπώνει με τον παρακάτω τρόπο: "ο κόσμος της

εμπειρίας  (περιλαμβανομένης  της  λογοτεχνικής  εμπειρίας)  είναι,  καλώς  ή  κακώς,

πλουσιότερος και πολύ πιο ενδιαφέρων από τον κόσμο της λογοτεχνικής εμπειρίας και

μόνο"68. 

Ωστόσο, αυτή η συνάντηση με την πραγματικότητα, καθώς και αυτή η επιθυμία

θραύσης  των  φραγμών  που  επιβάλλει  η  γλώσσα  ανάμεσα  στο  συγγραφέα,  τον

αναγνώστη  και  την  αναφερόμενη  πραγματικότητα,  δεν  επιτελείται  στα  πλαίσια  ενός

προμοντερνιστικού  ρεαλιστικού  προτύπου.  Αντιθέτως,  ο  ρεαλισμός  του  Carver

συγκροτείται  ως  ένας  ρεαλισμός  που  έχει  ενσωματώσει  όλα  τα  μαθήματα  του

μεταμοντερνισμού, εκβάλλοντας ωστόσο σε μια μινιμαλιστική γραφή πεπεισμένη "ότι οι

άνθρωποι  [είναι]  πολύ σημαντικότεροι  από τις  λέξεις",  ότι  "η  συνηθισμένη  εμπειρία

-σχεδόν  κάθε συνηθισμένη  εμπειρία-  [είναι]  ουσιωδώς  περισσότερο  σύνθετη  και

ενδιαφέρουσα από μια [...] συνάντηση με τη Γλώσσα με Γ κεφαλαίο"69. Έτσι, κεντρικός

στόχος του καρβεριανού ρεαλισμού γίνεται η επίτευξη αυτού που ο Lainsbury αποκαλεί

"φανταστικό διάλογο" (fictive dialogue) ανάμεσα στα υποκείμενα της γραφής και της

ανάγνωσης,  ο  οποίος  "υπερβαίνει  το  status  ενός  γλωσσικού  παιχνιδιού",

επανενεργοποιώντας "απαξιωμένους όρους της μεταφυσικής, όρους όπως αυθεντικότητα

και  ηθικότητα",  καθώς  και  μια  άρνηση  της  γλωσσικής  επιτήδευσης  μέσω  της

πεισματικής καταφυγής στην απλή, τετριμμένη, απρόσωπη γλώσσα και στην απόλυτη

66 Tobias Wolff, When We Talk about Raymond Carver στο G.P. Lainsbury, στο ίδιο, σσ. 11-12.
67 Raymond Carver, No Heroics, Please στο G.P. Lainsbury, στο ίδιο, σ.11.
68 Στο ίδιο, σ. 13.
69 Στο ίδιο, σ. 12.

59



ακρίβεια των λέξεων70. Με τον τρόπο αυτό, οι ιστορίες μετατρέπονται σε τόπους όπου

λαμβάνει χώρα ένα είδος συναισθηματικής ανταλλαγής μεταξύ των χαρακτήρων και των

αναγνωστών, με τη διαμεσολάβηση ενός συγγραφέα που, "αρνούμενος να γράψει ό, τι

δεν έχει ζήσει", καταφεύγει σ' έναν ήπιο,  μη διδακτικό μοραλισμό, στην επιδίωξη της

αυθεντικότητας  και  της  ύψιστης  εντιμότητας  του  γράφειν,  στον  ταπεινό,  αντιηρωικό

ρόλο  κάποιου  που,  στερούμενος  "οποιασδήποτε  πολιτικής,  θρησκευτικής  και

φιλοσοφικής κοσμοεικόνας" προσπαθεί να αφηγηθεί την αλήθεια μιας ιστορίας, χωρίς να

"πιστεύει σε τίποτε που [δεν] μπορεί να κατανοηθεί από μία ή περισσότερες από [τις]

πέντε αισθήσεις"71. Ύστατο όριο αυτής της αντιηρωικής συγγραφικής μορφής αποτελεί

"η σκληρή συνειδητοποίηση ότι η τέχνη δεν προκαλεί το παραμικρό γεγονός... Πιθανόν

το να γράφεις λογοτεχνία για συγκεκριμένους ανθρώπους που ζουν συγκεκριμένες ζωές

να επιτρέψει σε συγκεκριμένες περιοχές της ζωής να γίνουν κατανοητές λίγο καλύτερα

απ' όσο είχαν κατανοηθεί πριν. Αλλά φοβάμαι ότι αυτό είν' όλο, τουλάχιστον σε ό, τι με

αφορά."72

Ο Χρήστος Οικονόμου, σε μία από τις συνεντεύξεις του, δίνει ορισμένα σαφή

πειστήρια για τη σύγκλιση της δικής του αντίληψης περί της λογοτεχνίας και της ηθικής

της  λογοτεχνικής  εργασίας  που  εξάσκησε  ο  Carver:  "Το βασικό είναι ότι πρέπει να

πιστέψω σε αυτά που γράφω. Αν δεν πιστέψω ότι υπάρχει ένας τύπος, ο οποίος βγαίνει

τις νύχτες στην ερημιά του νησιού και φωνάζει το γιο του,  αν δεν τον δω,  αν δεν τον

ακούσω, αν δεν τον μυρίσω αυτόν τον άνθρωπο, αν δεν πειστώ ότι είναι τόσο ζωντανός

όσο είμαι εγώ, ότι έχει τρίχες στα χέρια του, ότι τα χαρακτηριστικά του προσώπου του

είναι κάπως. Δηλαδή αυτό το πράγμα πρέπει να το ζήσω, να το νιώσω μέσα μου κι αυτό

είναι που παίρνει τον περισσότερο χρόνο,  όχι τόσο αυτή καθαυτή η διαδικασία της

γραφής.  Πρέπει όμως να πιστέψω στην ιστορία που θα αφηγηθώ,  γιατί αν δεν την

πιστέψω εγώ, δεν πρόκειται να την πιστέψει κανείς άλλος. Πρέπει να συνδεθώ με αυτούς

τους ανθρώπους, πρέπει να τους ζήσω, να τους νιώσω μέσα μου και αυτό είναι που μου

παίρνει πάρα πάρα πολύ χρόνο"73. Λίγο παρακάτω, θα εκδηλώσει την προτίμησή του για

70 Στο ίδιο, σ. 12.
71 G.P. Lainsbury, στο ίδιο, σ. 5.
72 Raymond Carver στο G.P. Lainsbury, στο ίδιο, σ. 14.
73 Βλ.  «Χρήστος  Οικονόμου  |  η  λογοτεχνία  του  ανοιχτού  τραύματος»,  the  cricket,  20.11.2014

60



μια λογοτεχνία  ευαίσθητη απέναντι  στον πραγματικό κόσμο,  υιοθετώντας,  με  κάποια

επιφυλακτικότητα, τον χαρακτηρισμό "ρεαλιστική" σε σχέση με τη λογοτεχνία που τον

ενδιαφέρει: "Η λογοτεχνία που ενδιαφέρει εμένα, πρέπει να έχει τουλάχιστον το ένα της

πόδι στον κόσμο αυτόν.  Μπορεί όχι ολόκληρο το πέλμα,  τρία τέσσερα δάχτυλα,  κάτι,

κάπως, να στέκεται όμως, να έχει αναφορές σ’ αυτό που ονομάζουμε πραγματικό κόσμο.

Δεν είμαι πολύ σίγουρος για το τι σημαίνει ρεαλισμός,  θα μου πεις ποιος είσαι συ που

αμφισβητείς τώρα το ρεαλισμό,  εντάξει,  καταλαβαίνω ότι είναι αναγκαίο να κάνεις

κάποιου είδους κατατάξεις και να πεις ότι αυτό είναι ρεαλιστική αφήγηση,  αυτό είναι

νατουραλιστική αφήγηση.  Δεν είμαι πάντοτε σίγουρος ότι καταλαβαίνω καλά τι

σημαίνουν όλα αυτά, αλλά εν πάση περιπτώσει, θεωρώ ότι πρέπει να υπάρχουν κάποιες

αναφορές σ’ αυτό που ονομάζουμε πραγματικό κόσμο,  αλλά προφανώς όμως και δεν

μπορείς να περιοριστείς στην πραγματικότητα.  Η λογοτεχνία είναι μια άλλη

πραγματικότητα, η οποία όταν είναι καλή λογοτεχνία, η πραγματικότητα αυτή – η άλλη –

είναι πιο αληθινή από την πραγματικότητα την οποία ζούμε και αυτό είναι τελικά και ένα

από τα πράγματα που μας κάνει και διαβάζουμε. Δεν είναι χρονογράφημα η λογοτεχνία,

δεν καταγράφεις απλώς τι συμβαίνει γύρω σου.  Προσπαθείς να δώσεις κι άλλες

διαστάσεις σε αυτό"74. 

Σ' ένα άλλο σημείο της ίδιας συνέντευξης, ο Οικονόμου θα εκφράσει την άποψή

του σχετικά με τον ρόλο της καλής λογοτεχνίας ως ανοίγματος στην εμπειρία του άλλου

ανθρώπου, η οποία, παρόλο που δεν μπορεί να αλλάξει τον κόσμο, μπορεί ωστόσο να

λειτουργήσει ως εναλλακτικός τρόπος της γνώσης (επομένως, ως ηθική εμπειρία) καθώς

σου  επιτρέπει  να  μαθαίνεις και  να  πληθύνεσαι,  διευρύνοντας  τα  όρια  της

ανθρωπινότητάς  σου  μέσα  από  την  ανάγνωση  της  ετερότητας:  "Δεν θα έχεις γίνει

διαφορετικός άνθρωπος,  η λογοτεχνία καλώς ή κακώς,  ούτε τον κόσμο μπορεί να

αλλάξει,  κατά πάσα πιθανότητα δεν μπορεί να αλλάξει και εμάς,  αλλά μπορεί να μας

κάνει περισσότερο ανθρώπους,  να μας κάνει πιο ανοιχτούς στην εμπειρία των άλλων

ανθρώπων.  Είναι σημαντικό πράγμα να διαβάζεις για να μαθαίνεις,  είναι σημαντικό

πράγμα γιατί η λογοτεχνία είναι ένα παράθυρο στον κόσμο και όλα αυτά τα πράγματα,

(http://thecricket.gr/2014/11/christos-oikonomou/).
74 Στο ίδιο.

61



το σημαντικότερο όμως για μένα είναι ότι πρώτον η καλή λογοτεχνία σε εμψυχώνει, σε

ενθαρρύνει να συνεχίσεις, ακόμη κι αν έχεις πέσει κάτω. Το δεύτερο είναι ότι γίνεται μια

προέκταση του εαυτού σου, αυξάνεσαι διαβάζοντας λογοτεχνία"75. Εδώ, ο καταστατικός

πεσσιμισμός ως προς τη μετασχηματιστική δυνατότητα της γραφής συνδυάζεται μ' έναν

(αυτο)περιορισμό στην ανθρώπινη, πάρα πολύ ανθρώπινη διάσταση της λογοτεχνικής

εμπειρίας, στις "μικρές αλλαγές" που μπορούν, ως εκ θαύματος, να προκύψουν μέσα από

τη συνάντηση ενός προσώπου μ' ένα άλλο πρόσωπο:  "Τα βιβλία είναι κάτι ζωντανό,

είναι σαν άνθρωποι για μένα. Όταν τα ξεφυλλίζω, είναι σα να βλέπω κάποιον στο δρόμο

που έχω καιρό να τον δω και δε θα χρειαστεί να τον ξαναρωτήσω πώς σε λένε τι κάνεις

πού γεννήθηκες. Θα τον ρωτήσω τι γίνεται, πώς είσαι"76. 

2.4. Οι όροι της απόκλισης

Ωστόσο, οι συγκλίσεις ανάμεσα στους δύο συγγραφείς σταματούν εδώ. Δείξαμε, μέχρι

εδώ, την υφολογική συγγένεια, την ομολογία των μυθοπλαστικών πεδίων αναφοράς, την

ηθική διάσταση στην κατασκευή των χαρακτήρων τους,  την κοινή πίστη τους σε μια

σύγχρονη  εκδοχή  ρεαλιστικής  αφήγησης,  καθώς  και  την  αυτοσυγκρότησή  τους  ως

αντιηρωικών συγγραφικών μορφών που αντιλαμβάνονται την λογοτεχνία, πέρα από κάθε

φαντασίωση στράτευσης ή κοινωνικής προφητείας, ως ταπεινή επικοινωνιακή πρακτική,

μοραλιστική σπουδή των ανθρώπινων, μεταφυσική της σχέσης. Αναδείξαμε, επίσης, τη

λανθάνουσα κατεύθυνση της πεζογραφίας του Οικονόμου προς ένα είδος επ-ανάληψης

του ολικού συγγραφικού αποτυπώματος του Raymond Carver στο έδαφος της ελληνικής

λογοτεχνίας,  διακρίνοντας  τα  ίχνη  μιας  φαντασιακής  ταύτισης  του  Έλληνα

διηγηματογράφου με μια ορισμένη πρόσληψη του συγγραφικού κόσμου του Αμερικανού.

Εκείνο που μοιάζει, εντούτοις, να εκτρέπει τη συγγραφική εργασία του Χρήστου

Οικονόμου από μια  ευτυχή συνάντηση77 με το συγγραφικό χνάρι του  Raymond Carver

75 Στο ίδιο.
76 Στο ίδιο.
77 Δανειζόμαστε τον όρο "συνάντηση", όπως και τον όρο "προδομένη διαθήκη" που χρησιμοποιούμε στον

τίτλο του παρόντος κεφαλαίου, από το δοκιμιακό έργο του Milan Kundera (και συγκεκριμένα από τα
βιβλία του με τους ομώνυμους τίτλους, Συνάντηση και Προδομένες Διαθήκες). Το οιονεί εννοιολογικό

62



είναι το είδος της αλληλεπίδρασης που αναπτύσσεται μεταξύ του ίδιου του διηγηματικού

έργου του και της ιστορικής συνθήκης στην οποία εμφανίζεται, που δεν είναι άλλη από

αυτό που έχουμε  συνηθίσει  να  αποκαλούμε  Κρίση.  Οι  δύο πιο  πρόσφατες  συλλογές

διηγημάτων του Χρήστου Οικονόμου αποτελούν, όπως αναφέραμε παραπάνω, μια καλή

πύλη  εισόδου  στη  συζήτηση  περί  "λογοτεχνίας  της  κρίσης",  ωστόσο,  αυτό  που  μας

ενδιαφέρει  εδώ  είναι  να  δείξουμε  πώς  η  επενέργεια  της  κρισιακής  συνθήκης  στην

πρόσληψη  (αλλά  και  στη  συγγραφική  παραγωγή)  του  διηγηματικού  έργου  του

Οικονόμου και το αντίστροφο, δηλαδή η στρατηγική που αναπτύσσει ο συγγραφέας για

την παραγωγή μιας κοινωνικής λογοτεχνίας  σε ένα περιβάλλον κρίσης (και,  καθόλου

αμελητέο, έξαρσης των αφηγήσεων και των αναπαραστατικών πολέμων γύρω από την

κρίση), απομακρύνουν το διάβημά του από την καρβεριανή διδασκαλία.  Μ' αυτή την

έννοια, οι διαθλάσεις του πολιτικού και του ιδεολογικού στη σχέση που αναπτύσσει ο

αναγνώστης  με  τα  εν  λόγω διηγήματα,  ένας  αναγνώστης  ο  οποίος  μετέχει  στον  ίδιο

ορίζοντα εμπειρίας (τον ορίζοντα εμπειρίας της κρίσης) τόσο με τον συγγραφέα όσο και

με τα ίδια τα κείμενα κατά τη στιγμή της κυκλοφορίας τους, ανοίγουν αναπόφευκτα τη

συζήτηση, όχι βέβαια για το αν τα διηγήματα του Οικονόμου είναι ή όχι στρατευμένα,

αλλά για  το  είδος  του  λόγου  που αναπτύσσουν  σ'  ένα  περιβάλλον όπου κάθε  πράξη

αναφοράς στο κοινωνικό τείνει να πολιτικοποιηθεί, εγγράφεται αυτόματα στον πολιτικό

ανταγωνισμό.  Αυτό  το  κλίμα  εξαναγκαστικής  πολιτικοποίησης,  χαρακτηριστικό  των

πρώτων  ιδίως  χρόνων  της  "δημοσιονομικής  προσαρμογής",  επιβάλλει,  κατά  κάποιον

τρόπο, την αναμέτρηση των διηγημάτων του Οικονόμου με εκείνο απέναντι στο οποίο

αντιστεκόταν επίμονα ο Raymond Carver,  με την σκόπελο του πολιτικού. Ένα δεύτερο

στοιχείο που επιβάλλει αυτή την αναμέτρηση είναι, όμως, και η ρητή θεματοποίηση του

πολιτικού στον λόγο των χαρακτήρων, ο οποίος, χωρίς να ταυτίζεται φυσικά με τη φωνή

του  συγγραφέα,  προκαλεί,  ωστόσο,  ένα  είδος  πολιτικοποίησης  του  αφηγηματικού

χωροχρόνου,  ένα  βαθμό  φόρτισης  της  αφηγήσης  από  τις  πλάγιες  αντανακλάσεις  της

πραγματικής πολιτικής διαμάχης στον ιστό του κειμένου (στοιχείο το οποίο απουσιάζει

status τους μας επιτρέπει εδώ να τις χρησιμοποιήσουμε ως δύο πόλους ενός νοητού συνεχούς, στο ένα
άκρο  του  οποίου  (συνάντηση)  τοποθετείται  ο  ύψιστος  βαθμός  μιας  από  κοινού  δέσμευσης  σ'  ένα
ορισμένο πεδίο ή τύπο γραφής (στην περίπτωση του  Kundera,  της μυθιστορηματικής· στη δική μας
περίπτωση,  της  διηγηματικής),  και  στο άλλο  του άκρο η  απόκλιση  απ'  αυτό  το  πεδίο  (προδομένη
διαθήκη). 

63



παντελώς  από  την  πεζογραφία  του  Carver,  παρόλο  που  η  περίοδος  αναφοράς  των

διηγημάτων του ήταν μια περίοδος κοινωνικής δυσαρέσκειας λόγω των επιπτώσεων της

πετρελαϊκής  κρίσης,  της  αποτυχίας  του  πολέμου  στο  Βιετνάμ  και  της  ρηγκανικής

σταθεροποίησης). 

Στο πλαίσιο αυτό, ο ρεαλισμός του Οικονόμου, ένας ρεαλισμός που, όπως έχει

σημειώσει  η  κριτική,  κινείται  περισσότερο  στην  κατεύθυνση  της  σκιαγράφησης

χαρακτηριστικών  κοινωνικών  τύπων και  όχι  ατομικών  χαρακτήρων  (άλλος  ένας

παράγοντας  διαφοροποίησής  του  από  τον  νεορεαλισμό  του  Carver),  έρχεται  να

συναρθρωθεί  με  μια  ορισμένη  νατουραλιστική  αναπαραστατική  στρατηγική  του

πολιτικού  λόγου  της  κρίσης,  μια  στρατηγική  οξυμμένης  επένδυσης  στις  δραματικές

επιπτώσεις  της  οικονομικής  ύφεσης  στην  κατάσταση  των  λαϊκών  τάξεων.  Τα

στιγμιότυπα από τη ζωή των "ταπεινών και καταφρονεμένων" τμημάτων του πληθυσμού,

μολονότι επαναφέρουν στο έδαφος της ελληνικής λογοτεχνίας το "αγνοημένο θέμα"78 της

πάσχουσας λαϊκής εμπειρίας, συναντιούνται εντούτοις, την ίδια στιγμή, με την ξαφνική

έφοδο του σημαίνοντος  "λαός" στο πεδίο  της  πολιτικής,  ιδεολογικής  και  θεωρητικής

αντιπαράθεσης, η οποία συχνά τείνει να περιστείλει την πολυμορφία και τον αντιφατικό

πλούτο  της  εμπειρίας  αυτής  σε  στατικές,  αναγωγιστικές,  οικονομιστικές

αναπαραστάσεις79 (κίνδυνο τον οποίο αντιμετωπίζει και η πεζογραφία του Οικονόμου).

Με  άλλα  λόγια,  ό,  τι  βρισκόταν  στην  αφάνεια  της  (πρόσφατης,  τουλάχιστον)

λογοτεχνικής ιστορίας, είχε ήδη μετατραπεί σε κοινοτοπία των δημόσιων πολέμων του

λόγου. Έτσι, το Κάτι θα γίνει, θα δεις, που εκδόθηκε όπως είπαμε πριν την εκδήλωση των

οδυνηρών  συνεπειών  της  κρίσης,  κατά  μια  ιδιόμορφη  πανουργία  των  ιστορικών

περιστάσεων, δεν θα αναγνωριστεί ως λογοτεχνική μαρτυρία για την ύπαρξη  και μιας

αναξιοπαθούς, ξεχασμένης Ελλάδας, μιας υποφωτισμένης ζώνης του κοινού μας βίου,

αλλά ως το κατεξοχήν  ελληνικό, εθνικό βιβλίο της περιόδου (εφόσον ο θεματικός του

78 Δημοσθένης Κούρτοβικ, στο ίδιο.
79 Για μια εισαγωγή στο θερμό πεδίο της θεωρητικής αντιπαράθεσης γύρω από τις πολιτικές διεκδικήσεις,

τις ρητορικές επενδύσεις και τις πολύμορφες στρατηγικές οικειοποίησης του σημαίνοντος "λαός" στο
πεδίο του δημόσιου λόγου κατά τη διάρκεια της κρίσης, βλ. Ανδρέας Πανταζόπουλος,  Ο αριστερός
εθνικολαϊκισμός.  Από την αντιπολίτευση στην εξουσία,  Επίκεντρο,  Θεσσαλονίκη  2016·  Ο αριστερός
εθνικολαϊκισμός 2008-2013, Επίκεντρο, Θεσσαλονίκη 2016. Για μια διαφορετική οπτική, βλ. Νικόλας
Σεβαστάκης, Γιάννης Σταυρακάκης, Λαϊκισμός, αντιλαϊκισμός και κρίση, Νεφέλη, Αθήνα 2012. 

64



άξονας είχε ήδη εθνικοποιηθεί και αναδειχθεί σε γενικεύσιμη εμπειρία), όπως και ως το

κατεξοχήν πολιτικό βιβλίο της Κρίσης (σύμφωνα με τις πολύπλευρες εκκλήσεις εκ νέου

πολιτικοποίησης της αισθητικής), σε αντίθεση με την πεζογραφία του Carver, η οποία θα

κατανοείται διαχρονικά ως υποεθνική και υποπολιτική. 

Ύστερα  από  την  αποτυχημένη  απόπειρα  επαναφοράς  ενός  ουδετερόδοξου

κοινωνικού  ρεαλισμού  στο  περιβάλλον  ενός  ελληνικού  λογοτεχνικού  πεδίου  που

αναπαρήγε τα συμπτώματα μιας ευρύτερης πολιτικο-ιδεολογικής παθολογίας,  Το καλό

θα  'ρθει  από  τη  θάλασσα θα  έρθει  να  ολοκληρώσει,  συνειδητά  αυτή  τη  φορά,  την

εγγραφή του πεζογραφικού ίχνους του Οικονόμου στην παραμορφωτική επικράτεια της

"λογοτεχνίας της κρίσης". Η κρίση εδώ αποτελεί κινητήριο μοχλό της μυθοπλαστικής

φαντασίας,  η  οποία,  παίρνοντας  ορισμένες  αποστάσεις  από  τον  "ευέλικτο

νατουραλισμό"80 της πρώτης συλλογής, ενεργοποιεί τη δυστοπική φόρμα για να μιλήσει

για  την  εμφυλιακή  σχάση  του  μνημονιακού  παρόντος,  τοποθετώντας  τη  δράση  στο

έδαφος ενός επινοημένου νησιού του Αιγαίου που υποβάλλει την εικόνα της "ελληνικής

εξαίρεσης". Η θεματοποίηση της εξορίας, στα πλαίσια της ρευστής αναφορικότητας του

δυστοπικού  αφηγηματικού  κόσμου,  προσφέρεται  για  μια  ανάγνωση  σε  όλη  της  τη

μεταφορική  δυναμική  υποκατάστασης:  εσωτερική  εξορία  ("ξένοι  στην  ίδια  τους  τη

χώρα"),  αλλά  και  εθνική  εξορία  (η  εθνική  ετερότητα  εντός  του  ευρωπαϊκού

οικοδομήματος),  ενώ  η  εμφυλιακή  διάστρωση  μεταξύ  ξενομπάτηδων  και  αρουραίων

(Αθηναίων και ντόπιων) παραπέμπει εμφανώς στις τρέχουσες διαιρέσεις του κοινωνικού

σώματος (μνημονιακοί-αντιμνημονιακοί κ.ο.κ.). 

Ενώ,  λοιπόν,  η  μέχρι  στιγμής  λογοτεχνική  παραγωγή  του  Οικονόμου,

υπερπροσδιορισμένη από τη βαριά σκιά της εθνικής περιπέτειας σε όλες τις διαστάσεις

του κοινωνικού βίου (συμπεριλαμβανομένου του λογοτεχνικού), προσκρούει σε μια εκ

των  πραγμάτων  εγγραφή  της  στις  αντιμαχόμενες  κοινωνικές  αναπαραστάσεις  του

κοινωνικού,  τα πράγματα είναι  αρκετά  διαφορετικά  με  την  περίπτωση του  Raymond

Carver. Ό, τι θα μπορούσε να ονομαστεί, σύμφωνα με τον Lainsbury, ως "Αμερική του

80 Η φράση ανήκει στον Βαγγέλη Χατζηβασιλείου, βλ.  «Η επιστροφή της πολιτικής στη λογοτεχνία»,
Ελευθεροτυπία, 18.9.2010.

65



Raymond Carver", "Αμερική, η πόλη των απελπισμένων" (Hopelessville USA) ή "χώρα

Carver" (Carver Country)81, με άλλα λόγια ο χρονότοπος που συγκροτούν τα διηγήματά

του, με τους συγκεκριμένους κατοίκους του και μια ορισμένη οπτική της αμερικανικής

ζωής  που  περικλείει,  δέχθηκε  μια  πολιτική  υποδοχή  διττής  απόρριψης.  Από  τη  μία

πλευρά, υπέστη την κριτική της δεξιάς λογοτεχνικής κριτικής η οποία έβρισκε το έργο

του  υπερβολικά  απαισιόδοξο  για  την  πολιτικο-ιδεολογική  ατζέντα  της  Αμερικής  της

δεκαετίας του '80, ενώ, για τον ίδιο λόγο, η πρώτη του συλλογή διηγημάτων, Λοιπόν, θα

πάψεις,  σε  παρακαλώ;,  θα  δεχόταν την εκδοτική  απόρριψη  μέχρι  να  βρει  εντέλει  το

δρόμο της για το πιεστήριο. Από την άλλη πλευρά, η αντίδραση της αριστερής κριτικής

δεν θα είναι αυτή μιας οικειοποίησης του έργου του  Carver: απεναντίας, τα διηγήματά

του θα θεωρηθούν ως τεκμήρια ενός "ελάσσονος, απολιτικού, οικιακού ρεαλισμού", ο

οποίος  σε  αντίθεση  με  την  πολιτική  παράδοση  των  μεγάλων  αμερικανών

μυθιστοριογράφων "από τον Έμερσον μέχρι τον Πύντσον και τον ΝτεΛίλλο", ενισχύει

τον ηγεμονικό ιδεολογικό λόγο του ύστερου καπιταλισμού αντί να επεξεργαστεί έναν

αποτελεσματικό λογοτεχνικό αντι-λόγο. Έτσι, ο "κατατονικός ρεαλισμός" του Carver θα

θεωρηθεί  ότι  απολυτοποιεί  την  ίδια  την  πραγματικότητα  στην  οποία  ρίχνεται,

καταδεικνύοντας  μεν  την  πραγματικότητα  του  καπιταλιστικού  ελέγχου  αλλά  και  τη

ματαιότητα οποιασδήποτε αντίστασης απέναντί του, της ίδιας της δράσης εν γένει. 82 Η

ίδια  η  τεχνική  της  παρατακτικής  σύνταξης  (parataxis)  θα  ερμηνευθεί  ως  δείγμα  της

"ανικανότητάς [του] να υποτάξει, να οργανώσει το υλικό σε οτιδήποτε άλλο πέρα από

μια  απλή  χρονολογική  διάταξη",  γεγονός  που  μαρτυρεί  μια  "ευρύτερη  αδυναμία

εννοιοποίησης  και  συνάρθρωσης". H  παράταξη,  επιπλέον,  θα  κατηγορηθεί  για

"ψυχρότητα", καθώς δημιουργώντας "cool  επιφάνειες", "διαχωρίζει την θέληση από τη

δράση", "συσκοτίζει, αν δεν καταστρέφει, το πάθος μιας ιστορίας" ενθαρρύνοντας τους

αναγνώστες  "να  αντικρίσουν  τις  θλίψεις  των  άλλων  ως  ένα  αισθητικό  ή  ένα

επιστημολογικό  πρόβλημα"83.  Ενώ,  τέλος,  η  "συμφιλιωτική"  κατεύθυνση  ορισμένων

81 G.P. Lainsbury, στο ίδιο, σ.7. 
82 Για τις βασικές κατευθυντήριες αρχές ως προς την πρόσληψη του έργου του Carver τόσο από τη δεξιά

όσο  και  από  την  αριστερή  αμερικανική  λογοτεχνική  κριτική,  διαφωτιστική  είναι  η  εισαγωγή  του
Lainsbury στο έργο του Carver's Chronotope..., ιδιαίτερα σσ. 1-6.

83 G.P. Lainsbury, στο ίδιο, σ.3.

66



ύστερων διηγημάτων του Carver (όπως ο Καθεδρικός ναός84 ή η δεύτερη εκδοχή τού Μια

μικρή παρηγοριά85), που απομακρύνονται από την περισσότερο πεσσιμιστική προοπτική

του  πρότερου  έργου  του  διανοίγοντας  ένα  νέο  ορίζοντα  πίστης  στη  δυνατότητα  της

ανθρώπινης  σχέσης,  θα  αντιμετωπιστεί  επίσης  επιφυλακτικά,  ως  "λειψό  βήμα"  που

αδυνατεί να σκιαγραφήσει το περιεχόμενο ενός διαφορετικού μέλλοντος παραμένοντας

δέσμιο του ίδιου του παρόντος που προσπαθεί να υπερβεί.

Η  διηγηματογραφία  του  Οικονόμου,  παρά  τον  πεσσιμισμό  της  ως  προς  τις

δυνατότητες απάλυνσης των ζωών των αβοήθητων ηρώων του, χαρακτηρίζεται από μια

μυστική πίστη (έστω ειρωνική και διχασμένη) σε μια καλύτερη προοπτική (προοπτική

φυσικά που υπερβαίνει τα όρια των διηγημάτων του). Όπως έχει δηλώσει ο ίδιος, εκείνο

που  τον  ενδιαφέρει  δεν  είναι  να  κάνει  μια  "λογοτεχνία  της  παραίτησης"  ή  "της

υποταγής",  αλλά μια  "λογοτεχνία  της  χαίνουσας πληγής",  "του ανοιχτού τραύματος".

Αλλού υποστηρίζει ότι η λογοτεχνία του θα ήθελε "να έχει ένα σπόρο αμφισβήτησης κι

αμφιβολίας", να κάνει τους ανθρώπους που τον διαβάζουν "να σκεφτούν,  ενδεχομένως

να αρχίσουν και να αμφισβητούν πράγματα,  που στο μυαλό τους τα θεωρούσαν

δεδομένα". Αυτό μεταφράζεται σε μια επιθυμία οι ήρωές του να μην αντιμετωπίζονται

μονοσήμαντα  ως  ηττημένοι,  πράγμα  που,  όπως  λέει  ο  ίδιος,  είναι  "ένδειξη  του

84 Το διήγημα  Καθεδρικός ναός (Cathedral)  αποτελεί το καταληκτικό κείμενο της ομώνυμης συλλογής
διηγημάτων  του  Carver  (1983).  Στα  ελληνικά  συμπεριλαμβάνεται  στη  συγκεντρωτική  έκδοση  των
τριών  κυριότερων  συλλογών  διηγημάτων  του,  Διηγήματα,  Μεταίχμιο,  Αθήνα  2015,  σσ.  833-852.
Σύμφωνα  με  την  άποψη  ορισμένων  κριτικών,  το  συγκεκριμένο  διήγημα  σηματοδοτεί  για  τον
συγγραφέα ένα σημείο μετάβασης από τον αποστασιοποιημένο, χειρουργικό "υπαρξιακό ρεαλισμό" του
πρότερου έργου του σ' έναν συναισθηματικά συμμέτοχο "ανθρωπιστικό ρεαλισμό", βλ. μια παρουσίαση
πλευρών  της  κριτικής  συζήτησης  γύρω  από  τον  Καθεδρικό  ναό  στο  Harold  Bloom (ed.  &  intr.),
Bloom's Major Short Story Writers: Raymond Carver, Chelsea House Publishers, USA 2002, σσ. 28-41.
Μετάβαση η οποία παρέμεινε, βέβαια, εκκρεμής λόγω του αιφνίδιου θανάτου του συγγραφέα το 1988.

85 Το διήγημα  Μια μικρή παρηγοριά  εκδόθηκε σε δύο εκδοχές.  Στην πρώτη του, συντομότερη μορφή
συμπεριλαμβάνεται στη συλλογή διηγημάτων What We Talk About When We Talk About Love (1981,
ελληνικός  τίτλος:  Αρχάριοι)  με  τον  τίτλο  The  bath.  Στην  επανεπεξεργασμένη  του  μορφή,  που
κυκλοφόρησε  στη  συλλογή  Cathedral  με  τον  τίτλο  A Small,  Good  Thing,  η  ιστορία  επεκτείνεται
περιλαμβάνοντας  μια  καταληκτική  σκηνή  συμφιλίωσης  του  συζυγικού  ζεύγους,  που  μόλις
πληροφορήθηκε  τον  θάνατο  του  μικρού  γιού  στο  νοσοκομείο,  με  τον  απειλητικό  φούρναρη  που
τηλεφωνεί  ανώνυμα στο σπίτι  τις  κρίσιμες  ώρες  της  νοσηλείας  για  να υπενθυμίσει  μια ξεχασμένη
παραγγελία. Η συμφιλιωτική τροπή της δεύτερης εκδοχής της ιστορίας συνηγορεί υπέρ της εκτίμησης
περί δυνητικής μεταστροφής του Carver σε ένα είδος λογοτεχνικού ανθρωπισμού της μικρής κλίμακας.
Στα  ελληνικά  μπορεί  κανείς  να  βρει  τη  δεύτερη  εκδοχή  του  διηγήματος  στο  Ρέιμοντ  Κάρβερ.
Διηγήματα,  Μεταίχμιο,  Αθήνα 2015,  σσ.  681-712 (η  ίδια  ακριβώς  εκδοχή παρουσιάζεται  και  λίγες
σελίδες νωρίτερα, στα πλαίσια της συλλογής Αρχάριοι, γεγονός που εμποδίζει τον Έλληνα αναγνώστη
να διακρίνει τις μετατροπές που επήλθαν από τη μία συλλογή στην άλλη, βλ. σσ. 379-417).

67



απρόσεκτου διαβάσματος": "Περνάς απ’ το δρόμο και βλέπεις έναν άνθρωπο στα γόνατα

και λες αυτός είναι τελειωμένος. Φεύγεις. Αν περιμένεις λίγο, αν καθίσεις δύο λεπτά και

δεν περάσεις έτσι, μπορεί να τον δεις κάποια στιγμή να βάζει το χέρι του στον τοίχο και

να προσπαθεί να σηκωθεί"86. 

Ιδιαίτερα  στη  δεύτερη  συλλογή  διηγημάτων  του,  Το  καλό  θα  'ρθει  από  τη

θάλασσα, αυτή η μετακειμενική προοπτική πίστης, πέρα από την υποδήλωσή της στον

τίτλο (ο οποίος επανέρχεται στα χείλη των ηρώων από διήγημα σε διήγημα, ως μουσικό

ξόρκι των φόβων τους), εγγράφεται σε μια αφηγηματική λογική η οποία, αντιμέτωπη με

το επικείμενο τέλος του κόσμου, θέτει επί σκηνής χαρακτήρες περιβεβλημένους με ένα

άρωμα αναστάσιμης μοίρας. Για παράδειγμα, στο διήγημα Θα σας καταπιώ τα όνειρα87, ο

κεντρικός ήρωας Τάσος, στην προσπάθειά του να πείσει αρουραίους και ξενομπάτηδες

(τις  δύο  εχθρικές  μερίδες  του  πληθυσμού)  να  συστήσουν  έναν  συνεταιρισμό  ως  μια

προσπάθεια  τόνωσης  της  εγχώριας  παραγωγής  προϊόντων  και  άρσης  του  πολεμικού

κλίματος  στο  νησί,  θα  προσκρούσει  στην  εχθρική  στάση  της  τοπικής  μαφίας  του

Ξελληνάκη,  η  οποία  θα  του  στείλει  τα  πρώτα  προειδοποιητικά  μηνύματα.  Ενώ  η

εχθρότητα  μεταξύ  των  δύο  στρατοπέδων  (ντόπιων  και  ξενομεριτών)  συνεχίζεται

ακάθεκτη υπό την καταθλιπτική επιβολή ορισμένων καταχραστών της δύναμης και του

πλούτου,  ο  Τάσος,  ωθούμενος  από  την  καταδιωκτική  επιμονή  των  ανθρώπων  του

Ξελληνάκη όσο και από τη δειλή στάση των ξενομπάτηδων, θα οδεύσει την ημέρα του

Πάσχα, ως άλλος Χριστός, στην οδό του θανάτου, προσφέροντας την αυτοθυσία του ως

σπόρο μιας νέας ζωής σε όσους απέμειναν πίσω: "Αμίλητοι  καθόμαστε γύρω από τη

φωτιά και κοιτάμε τη θάλασσα, λες και περιμένουμε ότι από κει θα 'ρθει κάποια μέρα

ένας ήρωας αληθινός, ένας ήρωας όχι για τον πόλεμο αλλά για μετά τον πόλεμο, ένας

ήρωας ζωντανός όχι πεθαμένος, ένας ήρωας που δεν θα σφύζει από θάνατο αλλά από

ζωή, ένας ήρωας που δεν θα 'ναι ήρωας των νεκρών αλλά εκείνων που ακόμα ζούνε"88. 

Κινούμενο στο ίδιο πλαίσιο  "βιβλικής  αλληγορίας"89,  το διήγημα  Το καλό θα

86 Όλα τα παραπάνω αποσπάσματα προέρχονται από τη συνέντευξη «Χρήστος Οικονόμου | η λογοτεχνία 
του ανοιχτού τραύματος», the cricket, 20.11.2014 (http://thecricket.gr/2014/11/christos-oikonomou/).

87 Χρήστος Οικονόμου, Το καλό θα 'ρθει από τη θάλασσα, Πόλις, Αθήνα 2014, σσ. 9-73.
88 Χρήστος Οικονόμου, στο ίδιο, σσ. 72-73.
89 Γιώργος Ν. Περαντωνάκης, στο ίδιο.

68



'ρθει από τη θάλασσα90 παρουσιάζει την απεγνωσμένη προσπάθεια του Λάζαρου (άλλη

μία συμβολική ονοματοδοσία) να εντοπίσει τον γιο του, ο οποίος, όπως ακριβώς και ο

Τάσος,  κυνηγημένος  και  ταπεινωμένος,  φέρεται  να  έχει  εξαφανιστεί  στο  εσωτερικό

κάποιας  απ'  τις  πολλές  σπηλιές  του  νησιού,  διόδους  προς  το  κούφιο,  λαβυρινθώδες

υπέδαφος στο οποίο, σύμφωνα με το λαϊκό μύθο, βρίσκουν καταφύγιο τα κάθε λογής

φαντάσματα του νησιού.  Αφού έχει εξαντλήσει  τις δυνάμεις  του, γυρίζοντας σπιθαμή

προς σπιθαμή το νησί, ο Λάζαρος θα ξαποστάσει αγναντεύοντας το ξημέρωμα, με το

οποίο το διήγημα κλείνει, αναγγέλλοντας την επανεκκίνηση του κύκλου: "Ξημερώνει, κι

ο Λάζαρος το Τόξο, γυμνός, γονατιστός κι αμίλητος, κοιτάει με μάτια ορθάνοιχτα τον

ήλιο καθώς ανεβαίνει από τον ορίζοντα σαν το πυρακτωμένο ακροδάχτυλο που σηκώνει

δειλά δειλά στον ουρανό ένα μωρό γίγαντας, ένα μωρό από άλλο κόσμο, για ν' αγγίξει

σήμερα,  για  πρώτη  φορά,  ξετρελαμένο  από  χαρά  και  προσμονή,  τα  σύννεφα  στην

ανατολή που αλλάζουν το ένα χρώμα μετά το άλλο και γίνονται άσπρα, ασημένια και

κίτρινα, κι ύστερα πορτοκαλί και κόκκινα, σύννεφα κόκκινα, πελώρια κόκκινα σύννεφα,

σαν να μη γεννήθηκαν από νερό αλλά από μιαν απέραντη θάλασσα αίμα"91. 

Αυτή  η  βιβλική  επένδυση  των  διηγημάτων  του  Οικονόμου,  η  οποία  δεν

περιορίζεται  στις  παραπάνω  αναφορές92,  έχει  ως  αποτέλεσμα  η  λαϊκή  εμπειρία  να

επιφορτίζεται  με  μια  μυστική  δύναμη  αντοχής,  με  μια  ικανότητα  υπέρβασης  των

κακουχιών και αυτοδιαιώνισης που επιτυγχάνεται μέσω της ακαταμάχητης πράξης της

πίστης. Η πίστη μεσολαβεί εδώ μεταξύ ενός αφηγηματικού παρόντος καταδικασμένου

στον επώδυνο μηρυκασμό της απελπισίας του, όπως και σε μια εναγώνια απώθηση της

απειλητικής  διάστασης  της  μνήμης,  κι  ενός  αδιανόητου,  άδηλου  μέλλοντος.  Η

μελλοντολογική προβολή σε μια καλύτερη, αξιοβίωτη συνθήκη ζωής επιτελεί, ωστόσο,

και  μια  λειτουργία  αναπλήρωσης της  αναγκαίας  προοπτικής  που  στερείται  μια

λογοτεχνία  που  παραδίδεται  στο  άμεσο  δεδομένο.  Η  λογοτεχνία  του  Χρήστου

Οικονόμου,  ως λογοτεχνία της αμεσότητας με τους κλυδωνισμούς της λαϊκής ψυχής,

αντισταθμίζει αυτή την απουσία απόστασης που θα της επέτρεπε να προσεγγίσει το ίδιο

90 Χρήστος Οικονόμου, στο ίδιο, σσ. 120-162.
91 Στο ίδιο, σ. 162.
92 Βλ. χαρακτηριστικά τα διηγήματα Μολυβένιος στρατιώτης (Κάτι θα γίνει, θα δεις, Πόλις, Αθήνα 2010,

σσ. 21-29) και Ξένα. Εξωτικά (στο ίδιο, σσ. 157-174). 

69



αντικείμενο πέραν του άμεσου παρόντος του πόνου του, με μια μεταφυσικοποίηση της

λαϊκής  υποκειμενικότητας,  με  μια  ηθική  εξύψωση  των  ηρώων  του,  που  τείνουν  να

μεταβούν από την απουσία παρόντος σε μια πληρέστερη παρουσία, η οποία, ακόμη κι αν

δεν διακρίνεται, προσεγγίζεται μέσω του γεγονότος της πίστης. Αυτή η εμπιστοσύνη στο

πάσχον  λαϊκό  υποκείμενο  ενισχύεται  και  μέσα  από  την  επαναληπτική  εμφύτευση

φράσεων  λαϊκής  θυμοσοφίας  στο  λόγο  των  χαρακτήρων  του,  οι  οποίες,  "χυμώδεις

αποφθεγματικές προτάσεις, πιστές στο πνεύμα των προσώπων του, αλλά όχι απαραίτητα

και στη ρητορική ικανότητά τους"93,  μοιάζουν να συγκροτούν ένα είδος σταλαγμένης

εμπειρικής σοφίας των χρόνων της κρίσης. 

Η  υπερπροβολή,  η  αποκλειστική  εστίαση  της  λογοτεχνικής  ματιάς  του

Οικονόμου  στους  τύπους  του  λαϊκού  άλγους,  και  μάλιστα  η  ενσυναισθητική  τους

προσέγγιση που δεν απέχει πάντοτε από μια θυματοποιητική σύλληψή τους, προσδίδουν

στο έργο του τον χαρακτήρα μιας  λογοτεχνικής  απολογίας  των πολιτικο-ιδεολογικών

εργαλειοποιήσεων της κοινωνικής οδύνης που έλαβαν χώρα στο περιβάλλον της κρίσης.

Η αναπαραστατική ακρίβεια και η δεινή του ικανότητα ανάδειξης του τρόπου βίωσης της

κρίσης (μιας κρίσης με συμβατική μόνο αφετηρία το 2010) από τα υποκείμενα που κατά

κύριο λόγο την υπέστησαν δεν απαλλάσσουν τη συνολική εικόνα της διηγηματογραφίας

του από την εντύπωση μιας ορισμένης φόρτισης του αντικειμένου της με μια αλύτρωτη

ανωτερότητα,  με  μια  αδικαίωτη  ποιότητα.  Το  είδος  του  λόγου  που  εκφέρουν  τα

διηγήματά  του  μπορεί,  έτσι,  να  προσεγγιστεί  ως  μια  δεικτική  χειρονομία,  ως  μια

προσπάθεια  φανέρωσης  αυτού  που  επρόκειτο  πολύ  γρήγορα  να  καταστεί  το  βασικό

διακύβευμα του πολιτικού ανταγωνισμού: της ίδιας της ύπαρξης του "λαού". Χωρίς να

χαρακτηρίζονται  από  κάποιο  είδος  στρατευμένης  αγωνιστικότητας,  παρεμβαίνουν,

ωστόσο,  στο  πολιτικό  πεδίο,  στο  πεδίο  της  διαίρεσης  μεταξύ  φίλου  και  εχθρού,

εκθέτοντας  μια  ορισμένη  αναπαράσταση  του  αντικειμένου  αυτής  της  διαίρεσης,  και

συμβάλλοντας  ταυτόχρονα  στην  εδραίωσή  του  στην  κεντρικότητα  της  δημόσιας

συζήτησης.  Ακόμη  περισσότερο,  τέμνονται  με  συγκεκριμένες  αναπαραστατικές

στρατηγικές  που,  με  διαφορετικές  πολιτικές,  ιδεολογικές,  φιλοσοφικές  αφετηρίες,

93 Δημοσθένης Κούρτοβικ, στο ίδιο.

70



επεδίωξαν να επαναφέρουν την υποστασιοποιητική εικόνα του λαού-θύματος, του λαού,

όχι ως πολιτικής, αλλά ως ηθικής και μεταφυσικής οντότητας που ενσαρκώνει το δίκαιο,

ενός ενικού υποκειμένου που απειλείται από μια εξίσου ενική βούληση εξόντωσής του. 

Αν ισχύουν τα παραπάνω, ο αυτοκατανοούμενος ως κοινωνικός ρεαλισμός των

διηγημάτων του Οικονόμου εκτρέπεται σ' έναν λυρισμό της λαϊκής αναξιοπάθειας, σε

μια ποιητική της κοινωνικής αγανάκτησης, τη στιγμή που αυτή τείνει να συγκροτηθεί σε

πολιτικό υποκείμενο. Την ίδια στιγμή, αυτό που ο ίδιος ο συγγραφέας αντιλαμβανόταν

ως "λογοτεχνία του ανοιχτού τραύματος" μεταπίπτει σε "λογοτεχνία της αντίστασης"94

(ως  αντιστροφή  μιας  απευκταίας  "λογοτεχνίας  της  παραίτησης"),  καθώς  το  τραύμα

αναζητούσε επίμονα την επούλωσή του στο εξωκειμενικό επίπεδο, ενώ η εικονολογία

των διηγημάτων του προσλάμβανε  τον  χαρακτήρα μιας  μαχόμενης  εικονολογίας.  Με

άλλα  λόγια,  το  ιστορικό  πεδίο  εμφάνισης  και  πρόσληψης  των  διηγημάτων  του

Οικονόμου εμπλεκόταν άμεσα στη διαδικασία παραγωγής της ταυτότητάς τους, η οποία,

αν  και  εκκινούσε  από  μια  πρόθεση  αναπαραστατικής  πιστότητας  και  "ουδέτερης"

λογοτεχνικής  καταγραφής  της  πραγματικότητας  μιας  εμπειρίας,  φορτίστηκε  από  την

ταυτόχρονη  είσοδο  του  πολιτικού  στο  λογοτεχνικό  πεδίο  και  του  κοινωνικού  στο

επίκεντρο του δημόσιου λόγου. 

94 Ένας  προβληματισμός  ο  οποίος  έχει  ήδη τεθεί  ρητά  από  μερίδα της  κριτικής,  βλ.  για  παράδειγμα
Μικέλα  Χαρτουλάρη,  «Η αρχή  δεν  είναι  ποτέ  πίσω μας»,  Εφημερίδα  των Συντακτών,  10.10.2014·
Γιώργος Ν. Περαντωνάκης,  «Είναι ή δεν είναι αριστερά τα διηγήματα του Οικονόμου;»,  περιοδικό
Χρόνος,  τχ.  25,  Μάιος  2015.  Βλ.  επίσης  τη  συνέντευξη του  ίδιου  του  συγγραφέα  στη Σταυρούλα
Παπασπύρου  με  τίτλο  «Στις καπιταλιστικές κοινωνίες προτιμούν να ζουν γονατισμένοι παρά να
πεθαίνουν όρθιοι», Ελευθεροτυπία, 29.10.2014.

71



ΚΕΦΑΛΑΙΟ 3: ΓΙΑΝΝΗΣ ΠΑΛΑΒΟΣ ΚΑΙ EΤGAR KERET: Η ΕΙΡΩΝΕΙΑ ΩΣ

ΔΙΕΘΝΗΣ ΓΛΩΣΣΑ

Τα  μεσάνυχτα  ένας  κλόουν/στο  απαστράπτον  

τσίρκο/ξυπνά τους κοιμισμένους με το μεγάλο του

ταμπούρλο

                                   Ιβάν Γκολ, Ο νέος Ορφέας

3.1. Γιάννης Παλαβός: μεταξύ εγχώριου και παγκόσμιου 

Με τη συλλογή διηγημάτων Αστείο (εκδ. Νεφέλη, 2012), ο Γιάννης Παλαβός (γεν. 1980)

τάραξε τα νερά της εγχώριας διηγηματογραφίας εισάγοντας στο πεδίο της μικρής φόρμας

έναν καινοφανή αέρα νεανικής εκρηκτικότητας και αφηγηματικής έντασης. Η συλλογή,

η οποία κατάφερε να αποσπάσει το Κρατικό Βραβείο Διηγήματος (2013) καθώς και μια

εγκωμιαστική υποδοχή από το σύνολο της λογοτεχνικής κριτικής, εγκατέστησε γρήγορα

τον Γιάννη Παλαβό στο επίκεντρο του εγχώριου διηγηματικού πεδίου, αποτελώντας το

"ποιοτικό  άλμα" στη μέχρι  τότε συγγραφική του πορεία (είχαν προηγηθεί  η συλλογή

διηγημάτων Αληθινή αγάπη και άλλες ιστορίες, εκδ. IntroBooks, 2007 και η συνεργασία

με  τον  Σωτήρη  Μπαμπατζιμόπουλο  στο  συλλογικό  τους  εγχείρημα  Σαν  Άνγκρε.  Τα

δάκρυα της Φον Μπράουν, εκδ. Τόπος, 2009). 

Το Αστείο καταφέρνει να κινηθεί επιμελώς μεταξύ ρεαλιστικού και φανταστικού,

πραγματικότητας και ονείρου, εμβολιάζοντας τον χοϊκό, σκληρό κόσμο των διηγήσεών

του με ένα άρωμα μαγικής υπέρβασης. Τα διηγήματα της συλλογής εγγράφονται από τη

μία πλευρά στη ρεαλιστική παράδοση του ελληνικού διηγήματος, ενώ, από την άλλη,

72



διαλέγονται  στενά  με  τη  λογοτεχνία  του  φανταστικού  και  τη  μαγικορεαλιστική

κληρονομιά95.  Η  γραφή  τους  σφυρηλατείται  στο  χώρο  συνάντησης  της  ιθαγενούς

λογοτεχνικής  ιστορίας  και  επιλεγμένων  στιγμών  της  παγκόσμιας  λογοτεχνικής

Βιβλιοθήκης. Έτσι, η ιδιαίτερη φυσιογνωμία της συλλογής συγκροτείται ως ένα κράμα

"ελληνικότητας"  και  "λογοτεχνικού  διεθνισμού",  εντοπιότητας  και  δια-λογοτεχνικής

ανταλλαγής:  δίπλα  στη  διακειμενική  σκιά  του  Βικέλα96,  του  Θεοτόκη,  του

Παπαδιαμάντη97, του Χάκκα, κάνουν την εμφάνισή τους ρεύματα και παραδόσεις που

γονιμοποιούν  την εγχώρια  λογοτεχνική  φλέβα,  επανεπινοώντας  τη  σχέση της  με  τον

διεθνή λογοτεχνικό αστερισμό. 

Αντιστοίχως, οι χώροι εκδίπλωσης των ιστοριών διαπερνώνται από μια ομόλογη

αρχή  διαίρεσης  μεταξύ  της  υπαίθρου,  πολιτισμικής  εστίας  της  παράδοσης,  της

μονιμότητας, της διαγενεακής συνέχειας, και της σύγχρονης πόλης, χώρου της πρόσμιξης

και  της  διαπολιτισμικής  συνάντησης,  της  απεδαφικοποιημένης  επισφάλειας  των

υποκειμένων.  Η μακεδονική επαρχία,  ως τόπος ανάπτυξης μιας ορισμένης σύγχρονης

ρεαλιστικής ηθογραφίας, συνυπάρχει με τον σπαρακτικό αχό της παγκοσμιοποιημένης

μεγαλούπολης, που λειτουργεί εδώ ως πλαίσιο προβολής των φόβων και της βιοτικής

ανασφάλειας  μπροστά  στην  πραγματικότητα  της  συνθετοποίησης  και  της  ατέρμονης

μετάλλαξης των δεδομένων της ζωής. 

Μεταξύ  των  δύο  κόσμων,  δεν  υφίστανται  άκαμπτοι  διαχωρισμοί.  Αντιθέτως,

αναπτύσσεται ανάμεσά τους μια σχέση αμοιβαίας διαπλοκής, η οποία διαταράσσει τα

παγιωμένα  σχήματα.  Για  παράδειγμα,  στο  διήγημα  Γέροι  άνθρωποι98,  ο  ηθογραφικός

διάκοσμος  της  μακεδονικής  γης,  που προδιαθέτει  τον  αναγνώστη για  μια ρεαλιστική

απεικόνιση  στιγμών  της  ελληνικής  υπαίθρου,  προσφέρεται  αίφνης  ως  τόπος  του

95 Σε σχέση με τη διαλεκτική ρεαλισμού και ονειρικής υπέρβασης στα διηγήματα της συλλογής Αστείο βλ.
και το σύντομο κείμενο του Βαγγέλη Χατζηβασιλείου,  «Το παιχνίδι της λογικής και του ονείρου»,  ο
αναγνώστης,  27.6.2013 (http://www.oanagnostis.gr/to-παιχνίδι-της-λογικής-και-του-ονείρου/).  Για μια
τοποθέτηση του ίδιου του συγγραφέα γύρω από τη θέση του ρεαλισμού, του φανταστικού και του
μαγικού ρεαλισμού στο έργο του, διαφωτιστική είναι η τηλεοπτική συνέντευξη στην εκπομπή Βιβλία
στο  κουτί,  24.11.2014  (http://webtv.ert.gr/ekpompes2013-2015/biblia-sto-kouti/24noe2014-vivlia-sto-
kouti/).

96 Γιάννης Παλαβός, Αστείο, Νεφέλη, Αθήνα 2012, σσ. 77-80.
97 Γιάννης Παλαβός, στο ίδιο, σσ. 59-63.
98 Γιάννης Παλαβός, στο ίδιο, σσ. 13-18.

73

http://www.oanagnostis.gr/to-%CF%80%CE%B1%CE%B9%CF%87%CE%BD%CE%AF%CE%B4%CE%B9-%CF%84%CE%B7%CF%82-%CE%BB%CE%BF%CE%B3%CE%B9%CE%BA%CE%AE%CF%82-%CE%BA%CE%B1%CE%B9-%CF%84%CE%BF%CF%85-%CE%BF%CE%BD%CE%B5%CE%AF%CF%81%CE%BF%CF%85/


θαύματος  και  της  μαγικορεαλιστικής  συνύπαρξης  της  πραγματικότητας  και  της

φαντασιακής της διάνοιξης· και επιπλέον, ως πλαίσιο υποδοχής αυτού που δύναται να

μετασχηματίσει την ηθογραφική ακαμψία σε ένα πληθυντικό χώρο δυνατοτήτων. Από

την άλλη, η πόλη, παραδοσιακός τόπος της δυνατότητας, της αέναης κίνησης και του

επιθετικού δυναμισμού,  σκιαγραφείται  ως ένα κλειστό σύστημα, καταδικασμένο στον

αυτοματισμό  της  επανάληψης  και  σε  σύνδρομα  ψυχικής  καθήλωσης  (Λένα99),  στην

τυραννία  της  μνημονικής  ανάκλησης  (Όπισθεν100)  και  στην  επιθυμία  εξαφάνισης

(Αστείο101, Όπισθεν). Ο μαγικός ρεαλισμός ή η λογοτεχνία του φανταστικού απέκδυονται,

έτσι, τον χαρακτήρα της εξωτικής αναφοράς, για να πολιτογραφηθούν στα πλαίσια μιας

εθνικής παράδοσης, εμπλουτίζοντάς την και παράγοντας νέα λογοτεχνικά μίγματα. Την

ίδια στιγμή, η, σκιαγραφημένη με τα υλικά ενός κοινωνικού νατουραλισμού, πνιγηρή

ατμόσφαιρα της υπαίθρου μετοικεί στον αστικό ορίζοντα, ο οποίος προικίζεται με ένα

δυσοίωνο αίσθημα εγκλωβισμού, χωρίς ωστόσο να επιχειρείται η αναστήλωση κάποιας

απλοϊκής αντίθεσης μεταξύ ειδυλλιακής επαρχίας και έκπτωτης πόλης102. 

Σ'  αυτά τα διαρκή περάσματα από την κοντινή  στη μακρινή κλίμακα,  από το

εγχώριο και ιθαγενές στο κοινό και παγκόσμιο, μόνιμος οδηγός της γραφής του Παλαβού

είναι αυτό που η Κατερίνα Κωστίου έχει ονομάσει "ποιητική της ανατροπής"103. Αυτός ο

πυκνός  και  ρευστός  χώρος  των  απείθαρχων  στρατηγημάτων  της  γλώσσας  και  των

απρόσμενων  τροπών  του  πνεύματος,  που  σκηνοθετεί  μικρές  αποδράσεις  από  τον

ασφυκτικό  δεσμό  λέξης  και  πράγματος,  σημαίνοντος  και  νοούμενου,  αποτελεί

προνομιακό  χώρο  εκτύλιξης  μιας  στρατηγικής  της  γραφής  που  αυτοκατανοείται  ως

σκώμμα,  φάρσα,  επίμονη  διάρρηξη  της  ευπρέπειας.  Η  αφηγηματική  παλέτα  του

Παλαβού  περικλείει  πληθώρα  στοιχείων  απ'  αυτό  το  ευρύ  πεδίο  της  ανατρεπτικής

ποιητικής:  μαύρο χιούμορ,  απρόσμενες  εκρήξεις  σαρκασμού,   ροπή των χαρακτήρων

προς την καρικατούρα, μόνιμη διάθεση χιουμοριστικής εκτροπής και πλούσια αποθέματα

ειρωνείας. 

99 Γιάννης Παλαβός, στο ίδιο, σσ. 69-76.
100Γιάννης Παλαβός, στο ίδιο, σσ. 65-67.
101Γιάννης Παλαβός, στο ίδιο, σσ. 29-32.
102Ως προς αυτό το σημείο, βλ. Βαγγέλης Χατζηβασιλείου, στο ίδιο.
103Κατερίνα Κωστίου,  Η ποιητική της ανατροπής. Σάτιρα-Ειρωνεία-Παρωδία-Χιούμορ,  Νεφέλη, Αθήνα

2002. 

74



Στο έδαφος αυτής ακριβώς της ανατρεπτικής ποιητικής μοιάζει να συντελείται η

συνάντηση του Παλαβού με τον Ισραηλινό συγγραφέα Έτγκαρ Κέρετ104, συνάντηση η

οποία αντλεί επίσης τη νομιμότητά της τόσο από τον σύγχρονο και διεθνή ορίζοντα της

λογοτεχνικής πρακτικής του Έλληνα συγγραφέα (μιας πρακτικής που συντονίζεται με τη

διασπορά πολύμορφων ειρωνικών στρατηγικών στο πεδίο της σύγχρονης πολιτισμικής

κίνησης) όσο και από την κοινή δέσμευση των δύο συγγραφέων στην τέχνη της μικρής,

και  κάποτε  μικροσκοπικής,  φόρμας  (η  οποία,  στην  περίπτωση  του  Παλαβού,

περιλαμβάνει, πέρα από τις συλλογές διηγημάτων του, και ένα ορισμένο μεταφραστικό

έργο με στόχο την γνωριμία του ελληνικού κοινού με σημαντικές πηγές της διηγηματικής

γραφής). Συνάντηση η οποία μοιάζει, τέλος, να επιβάλλεται από τις πυκνές οφειλές των

δύο  συγγραφέων  στις  παραδόσεις  του  φανταστικού  και  του  μαγικού  ρεαλισμού,  οι

οποίες,   στην επανενεργοποιημένη μορφή τους, λειτουργούν ως τόποι ανάπτυξης μιας

στρατηγικής  αποσταθεροποίησης  των  κατεστημένων  δομών  αίσθησης  και

πολλαπλασιασμού των διαθέσιμων πηγών πρόσληψης του κόσμου. Πριν περάσουμε στη

συνεξέταση ορισμένων κοινών στρατηγικών στο έργο των δύο συγγραφέων, ας δώσουμε

ορισμένα απαραίτητα προκαταρκτικά στοιχεία για τον Έτγκαρ Κέρετ. 

3.2. Έτγκαρ Κέρετ: η γραφή του μετα-εθνικού κόσμου105

Ο  Κέρετ,  γεννημένος  το  1967,  ανήκει  στην  αποκαλούμενη  “μεταμοντέρνα  γενιά”

104Στα ελληνικά κυκλοφορούν οι εξής συλλογές του Έτγκαρ Κέρετ: Ο οδηγός λεωφορείου που ήθελε να
γίνει θεός, Καστανιώτης, Αθήνα 2004 (επιλογή διηγημάτων του Κέρετ από τις συλλογές της δεκαετίας
του  '90  και  των  αρχών  του  2000,  Pipelines [1992],  Missing  Kissinger [1994],  Anihu [2002],
συμπεριλαμβανομένης  της  νουβέλας  Kneller's  Happy  Campers [1998]),  Ο  Εκείνος,  Καστανιώτης,
Αθήνα  2007 (που  περιλαμβάνει  τα  διηγήματα  της  συλλογής  Anihu,  2002),  Το κορίτσι  στο  ψυγείο,
Καστανιώτης,  Αθήνα  2012 (που  αποτελείται  από  τη  συλλογή  Pipelines,  1992  και  το  διήγημα  Το
κορίτσι στο ψυγείο από τη συλλογή Missing Kissinger, 1994) και Επτά χρόνια ευτυχίας, Καστανιώτης,
Αθήνα 2015. Κυκλοφορεί, επίσης, σε συνεργασία με τον Παλαιστίνιο συγγραφέα Σαμίρ Ελ Γιούσεφ, το
βιβλίο  Το μπλουζ της  Γάζας,  Καστανιώτης,  Αθήνα 2005, όπου περιλαμβάνονται  15 διηγήματα του
Κέρετ και  μια νουβέλα του Ελ Γιούσεφ.  Για την παρούσα ενότητα,  αντλούμε από το σύνολο των
παραπάνω βιβλίων.

105Τα στοιχεία μας σ' αυτό το κεφάλαιο προέρχονται κυρίως από το βιβλίο του ιστορικού της εβραϊκής
λογοτεχνικής  ιστορίας  Yaron Peleg,   Israeli  Culture  Βetween the  Τwo Intifadas: A Brief  Romance,
University of Texas Press, 2008, ιδίως σσ. 1-8 και 64-91, καθώς και από το άρθρο του ίδιου συγγραφέα,
Love, Suddenly: Etgar Keret invents Hebrew romance. Hebrew Studies, 49, 143-164. Retrieved from
http://www.jstor.org/stable/27913881.  

75



Ισραηλινών συγγραφέων.  Η ομάδα αυτή,  κάνοντας  την εμφάνισή της  στις  αρχές  της

δεκαετίας του '90, κατέχει μια ιδιάζουσα θέση στο πεδίο της ισραηλινής λογοτεχνικής

ιστορίας. Διακόπτοντας για πρώτη φορά τον πάγιο δεσμό της ισραηλινής πεζογραφικής

παράδοσης με την εθνική ιστορία -την πολιτική και κοινωνική περιπέτεια του κράτους

του Ισραήλ-, απελευθέρωσε νέες δυνατότητες σ' ένα λογοτεχνικό πεδίο που έμοιαζε να

κατατρύχεται  από  εξωλογοτεχνικές  κατηγορικές  επιταγές.  Με  αποφασιστικό  σημείο

καμπής  τον  αραβο-ισραηλινό  Πόλεμο  των  Έξι  Ημερών,  ξεκινά  μια  αργή  διαδικασία

μετασχηματισμού της σχέσης της εθνικής λογοτεχνίας με τη “σιωνιστική υπόθεση”: η

ολοένα  αυξανόμενη  συνειδητοποίηση  της  μετατροπής  του  κράτους  του  Ισραήλ  από

απειλούμενη  κρατική  οντότητα  σε  μια  ισχυρή  γεωπολιτική  δύναμη  που,  παρά  τη

μεταλλασσόμενη και  ευέλικτη  εξάπλωση του νέου αντισημιτισμού  και  της  επιθυμίας

καταστροφής  του  κράτους  του  Ισραήλ,  δεν  παύει  να  απομακρύνεται  από  τον

παραδοσιακό σοσιαλιστικό-σιωνιστικό ορίζοντα και να οξύνει την πολιτική ισχύος στη

μέση Ανατολή, θα έχει σημαντικές συνέπειες για τις γενιές που θα μεγαλώσουν σ' αυτή

την ατμόσφαιρα μετάβασης. Μετάβασης, η οποία θα χαρακτηριστεί από τη διαφαινόμενη

παγίωση του Ισραήλ στο εσωτερικό της βορειοατλαντικής συμμαχίας, την κεντρικότητα

του  παλαιστινιακού  ζητήματος  και,  στο  επίπεδο  που  μας  αφορά,  την  απόσπαση  της

λογοτεχνίας  από  το  πεδίο  των  εθνικών  προβολών  ή  της  σύμπλευσης  με  το  εθνικο-

κρατικό πεπρωμένο. 

Ο Έτγκαρ Κέρετ θα αποτελέσει έναν από τους βασικούς εκφραστές αυτής της

διαδικασίας λογοτεχνικού αναστοχασμού και αναπροσανατολισμού σ'  ένα περιβάλλον

που μετέφραζε την απόσταση, ολοένα αυξανόμενη, από το καταγωγικό τραύμα πάνω στο

οποίο θεμελιώθηκε η κρατική συγκρότηση. Η ίδια η βιογραφία του συγγραφέα γίνεται

μάρτυρας  αυτής  της  συνολικής  ανατοποθέτησης  της  ισραηλινής  λογοτεχνίας:  η

συγγραφική  του  ζωή  ξεκινά  στη  βάση  ενός  σχίσματος  με  το  πεδίο  της  κρατικής

αναπαραγωγής, καθώς συνδέεται  με την εμπειρία μιας βαθιάς αποδέσμευσης από την

πειθαρχική μηχανική του ισραηλινού στρατού (τα πρώτα του διηγήματα γράφονται την

περίοδο  της  στρατιωτικής  του  θητείας,  όπου  η  διέξοδος  της  λογοτεχνικής  γραφής

υψώνεται ως αντίβαρο ελευθερίας στη στρατιωτική σκληρότητα).  Η γραφή του Κέρετ,

76



απαγκιστρωμένη  από  την  επική-μυθιστορηματική  απόβλεψη  και  προσανατολισμένη

σταθερά στην περιοχή της ακαριαίας αφήγησης, δεν προσλαμβάνει τον χαρακτήρα ενός

λογοτεχνικού  αναχωρητισμού  από  το  έδαφος  του  ισραηλινού  εθνικού  παρόντος:

συχνότατα,  οι  ιστορίες  του εκφέρουν  ένα  είδος  διακριτικής  (ή  λιγότερο  διακριτικής)

καταγγελίας της στρατιωτικής ωμότητας (είτε απέναντι στον παλαιστινιακό πληθυσμό106

είτε στο εσωτερικό της ισραηλινής στρατιωτικής ιεραρχίας107), της ρατσιστικής εκτροπής

απέναντι  στις  διάφορες  μεταναστευτικές  ομάδες  (κυρίως  τη  ρωσική108)  ή  του

παραλογισμού  της  σύγχρονης  ισραηλινής  ζωής,  καταδικασμένης  στην  ταυτοτική

ανασφάλεια  και  το  διχασμό μεταξύ  της  δέσμευσης  σ'  ένα  κοινό  πεπρωμένο  και  του

επιτακτικού αισθήματος διαφυγής. Εκφράζει, ωστόσο, μια ορισμένη διάθεση απόσχισης,

εμβάθυνσης του ρήγματος μεταξύ του συγγραφέα και της κοινότητας αναφοράς. 

Αυτή  η  κίνηση  αναδίπλωσης  παίρνει  τη  μορφή  μιας  αποσύνδεσης  των

αφηγούμενων ιστοριών από την εθνική ιστορία, η οποία συχνά λειτουργούσε ως φόντο ή

ως αντικείμενο απόρριψης για τις μυθοπλασίες των πρώτων λογοτεχνικών γενεών μετά

την ίδρυση του Ισραήλ. Οι ιστορίες αυτές, ισχνές και κατακερματισμένες, στοιχειώδεις

μονάδες  του  αφηγηματικού  λόγου,  αποτελούν  ως  επί  το  πλείστον  εκσυγχρονισμένες

εκδοχές της μυθιστορίας που συναντιούνται με τους διαδεδομένους κώδικες της μαζικής

κουλτούρας (κινηματογράφος, τηλεόραση, διαφήμιση) και τα παγκοσμιοποιημένα ύφη

και  ιδιολέκτους  της  υπερμοντέρνας  εποχής.  Το  παραμύθι  και  η  χασιδική  παράδοση

προσγειώνονται  έτσι  στο  μετανεωτερικό  αφηγηματικό  περιβάλλον  της  γλωσσικής

πρόκλησης και της αισθητικής παραβίασης, δημιουργώντας μια υβριδική φόρμα όπου οι

απόηχοι της εβραϊκής πολιτισμικής παράδοσης συσσωματώνονται στο πειραματικό πεδίο

της short fiction και η παραμυθική μαγεία στη μεταμοντέρνα σκηνή των παιγνίων. 

Η  περίπτωση  του  Έτγκαρ  Κέρετ  αποτελεί  χαρακτηριστικό  παράδειγμα  μιας

γραφής που, χωρίς να παίρνει διαζύγιο από τον εθνικό χώρο αναφοράς, υπερβαίνει το

εθνικό πλαίσιο ενσαρκώνοντας  μια σύγχρονη εκδοχή λογοτεχνικού κοσμοπολιτισμού.

Σύμφωνα με τον Yaron Peleg στο βιβλίο του Israeli Culture Βetween the Τwo Intifadas:

106Έτγκαρ Κέρετ, Ο οδηγός λεωφορείου που ήθελε να γίνει θεός, Καστανιώτης, Αθήνα 2004, σσ. 41-44.
107Έτγκαρ Κέρετ, Το κορίτσι στο ψυγείο, Καστανιώτης, Αθήνα 2012, σσ. 16-22. 
108Έτγκαρ Κέρετ, στο ίδιο, σσ. 53-56. 

77



A Brief  Romance  (2008),  αυτή η κοσμοπολιτική τάση εκφράζει  αφενός την επιθυμία

ρήξης  με  την  ηγεμονική  παρουσία  του  ισραηλινού  εθνικισμού  στο  επίπεδο  της

κουλτούρας και αφετέρου την αυτοκατανόηση των νέων λογοτεχνών ως τμήματος των εν

εξελίξει πολιτισμικών τάσεων του δυτικού κόσμου. Το ιστορικό σχήμα που προτείνει ο

Peleg  διαβάζει  τη  λογοτεχνική  ιστορία  του  εβραϊκού/ισραηλινού  20ού  αιώνα ως  μια

σειρά μετασχηματισμών στο επίπεδο της αφηγηματικής φωνής, οι οποίοι μεταφράζουν

αντίστοιχες μετατοπίσεις  της λογοτεχνίας στο εσωτερικό της εθνικής ζωής109.  Έτσι,  η

πρωτοπρόσωπη ενική αφήγηση μιας μοναχικής και εσωστρεφούς αφηγηματικής φωνής,

όπως  εκφράζεται  σε  πολλά  έργα  της  Εβραϊκής  Αναγέννησης  (Hebrew Revival)  των

αρχών  του  20ού  αιώνα,  συμβολίζει,  κατά  τον  Peleg,  το  διστακτικό  και  επισφαλές

ξεκίνημα μιας νέας εβραϊκής κουλτούρας στη Γη του Ισραήλ. Η δημιουργία του κράτους

του  Ισραήλ  σηματοδοτεί  έναν  αναπροσανατολισμό  από  το  άστεγο  πρώτο  ενικό  στο

κοινοτικό  πρώτο  πληθυντικό  πρόσωπο,  το  οποίο  προσβλέπει  στη  συγκρότηση  μιας

ισχυρής  εθνικής  κουλτούρας  και  στην  ενδυνάμωση  του  κοινού  χώρου  εθνικής  και

πολιτισμικής αναγνώρισης (γενιά του 1948). Η σταθεροποίηση του κράτους του Ισραήλ

και  η  σταδιακή εμπέδωση των κοινοτικών δεσμών προετοιμάζουν το έδαφος για μια

επιστροφή  της  πρωτοπρόσωπης  αφήγησης:  αυτή  τη  φορά,  μια  ποικιλομορφία

αφηγηματικών  Εγώ  διεκδικεί  την  αυτονόμησή  της  από  την  κυριαρχία  του  εθνικού-

σιωνιστικού  Εμείς,  αντιστρέφοντας  την  ένθερμη  κατάφαση απέναντι  στις  συλλογικές

αξίες, σε επιθετική άρνηση και ατομικιστική απόρριψη (State Generation). Ο τελευταίος

μετασχηματισμός που εντοπίζει ο Peleg, και ο οποίος βρίσκει ως εμβληματικό εκφραστή

του τον Κέρετ, συνίσταται σε μία απόσπαση από το βαρυτικό πεδίο του έθνους-κράτους,

σε  μία  υπέρβαση  του  διπόλου  θετικής/αρνητικής  ανταπόκρισης  στις  εκκλήσεις  του

εθνικού-συλλογικού, και στην επινόηση μιας αφηγηματικής φωνής δυϊκού αριθμού (First

Person Dual).  Η φωνή αυτή αποδίδει κεντρική σημασία στο διαπροσωπικό πλαίσιο της

μετα-εθνικής εποχής, και ειδικότερα στο ρομαντικό έρωτα ως δύναμη εξατομίκευσης και

συγχρόνως επαναμάγευσης των κερματισμένων ζωών της μετα-θρησκευτικής Δύσης, με

τη διαφορά ότι στο Ισραήλ η απομάγευση αυτή σχετίζεται περισσότερο με την κάμψη

109Για  μια  κατατοπιστική  παρουσίαση  του  ιστορικού  σχήματος  του  Peleg,  βλ.  Yaron  Peleg,  Israeli
Culture Βetween the Τwo Intifadas: A Brief Romance, University of Texas Press, 2008, σσ. 1-8. 

78



των συμπεριληπτικών αξιών του σιωνισμού και  όχι με τη συμβολική εξάρθρωση της

εβραϊκής θρησκείας.

Επιστρέφοντας στο ελληνικό πλαίσιο, δεν χρειάζεται να επιμείνουμε εκτενώς στις

ιδιαιτερότητες της εγχώριας λογοτεχνικής και πολιτισμικής ιστορίας του 20ού αιώνα, η

οποία σφραγίστηκε από πολύ διαφορετικά  ιστορικά και  νοηματικά πεδία αντιθέσεων.

Ωστόσο, είναι σαφές ότι το σημερινό τοπίο της λογοτεχνίας μας (συνεχίζει να) διέπεται

από αντιθέσεις που αντλούν την καταγωγή τους από την ελληνική λογοτεχνική ιστορία

του (μεταπολεμικού,  τουλάχιστον)  εικοστού  αιώνα:  η  αντίθεση  μεταξύ  δημόσιας  και

ιδιωτικής  ευαισθησίας,  η  βαριά  σκιά  της  Ιστορίας  στο  σύνολο  της  πολιτισμικής

δημιουργίας,  οι  λογοτεχνικές  διαθλάσεις  της  πολιτικής  στράτευσης  και  οι  ποικίλες

προσπάθειες ενοχικής ή βίαιης απόταξής της, η επιβίωση της αμοιβαίας προκατάληψης

αφενός  απέναντι  στη  λογοτεχνική  εξατομίκευση   και  αφετέρου  απέναντι  στην

"κοινωνική λογοτεχνία", αποτελούν χαρακτηριστικά παραδείγματα. Είναι εξίσου σαφές

ότι, τουλάχιστον οι νέες λογοτεχνικές γενιές στην Ελλάδα, βρίσκονται αντιμέτωπες με

συμβολικούς και κοινωνικούς μετασχηματισμούς που μοιράζεται το σύνολο των εθνικών

δυτικών  λογοτεχνιών:  η  αμετάκλητη  είσοδος  στον  μετα-εθνικό  αστερισμό  με  την

ταυτόχρονη  αναβίωση  των  ταυτοτικών  συγκρούσεων,  η  πρωτοφανής  κρίση  του

ιστορικού πράττειν και οι αμήχανες απόπειρες επανενεργοποίησής του, η απίσχνανση

των ιδεολογιών και οι υβριδικές αναβιώσεις, η υποχώρηση των συλλογικών εντάξεων

και  η  εσωτερική  διάβρωση του ατομικισμού,  συνθέτουν ένα διεθνές  περιβάλλον που

αποτελεί τον κοινό ιστορικό τόπο των σημερινών λογοτεχνικών γενεών. 

Μετα-εθνικός  ορίζοντας  και  εθνική  ένταξη,  εξατομίκευση  και  δεσμοί  του

ανήκειν,  ιστορικό  φορτίο  και  ιστορικός  φόρτος,  ποικίλες  διακυμάνσεις  μεταξύ  του

ενικού και του πληθυντικού αριθμού: ζεύγη που υποδεικνύουν τον αθεράπευτο διχασμό

του  σύγχρονου  δυτικού  ανθρώπου,  των  ύστερων  μετανεωτερικών  κοινωνιών,  σ'  ένα

περιβάλλον ραγδαίας κινητικότητας και συμβολικής αποδιοργάνωσης. Η προσοχή μας

στο παρόν κεφάλαιο θα περιστραφεί στην αμοιβαιότητα των μέσων με τα οποία δύο

συγγραφείς με διαφορετικές, αποκλίνουσες πολιτισμικές και εθνικές εντάξεις, επιχειρούν

να διεισδύσουν σ'  αυτόν τον χώρο των αντιφάσεων,  των αμετάθετων αντινομιών της

79



σύγχρονης  ζωής,  χωρίς  να  προδίδουν  την  καταστατικότητα  της  έντασης  μεταξύ  των

αντιμαχόμενων πόλων. Πιο συγκεκριμένα, θα προσπαθήσουμε να δούμε, μέσα από τη

συγκριτική ανάγνωση επιλεγμένων διηγημάτων, με ποιον τρόπο ο Γιάννης Παλαβός και

ο  Έτγκαρ  Κέρετ  διαπραγματεύονται  τη  σχέση  αφενός  ανάμεσα  στο  ατομικό  και  το

συλλογικό  και  αφετέρου  ανάμεσα  στο ιστορικό και  το  μετα-ιστορικό,  ως  μια  σχέση

ενεργού αντιπαλότητας που διαπερνά τόσο τη ζωή όσο και τη λογοτεχνική πρακτική των

συγχρόνων. Στόχος μας είναι να δείξουμε πώς η ειρωνεία, ως στρατηγική της διττότητας,

της αμφιλογίας, του ανοίγματος της προοπτικής, ορθώνεται στο έργο τους ως διεθνής

γλώσσα  που  επιτρέπει  να  αρθρωθούν  και  να  περιγραφούν,  σε  έναν  κώδικα  που

υπερβαίνει τις εθνικές διαφοροποιήσεις, αυτοί οι κοινοί τόποι της σημερινής αμηχανίας

και μη αποκρισιμότητας απέναντι σε ορισμένα από τα πιο επείγοντα αξιακά διλήμματα

της εποχής μας. 

3.3. Εξατομίκευση και σφαίρες του ανήκειν

Το διήγημα  Ο Γιώργος βγαίνει στη σύνταξη110 αποτελεί ένα από τα λίγα διηγήματα της

συλλογής Αστείο που θεματοποιούν, παράλληλα με την ιδιωτική ιστορία που βρίσκεται

στο επίκεντρο,  τη συνολικότερη ιστορία της μεταπολιτευτικής  Ελλάδας.  Στο διήγημα

αυτό,  παρουσιάζεται  αλληγορικά  η  πορεία  της  εξατομίκευσης  στην  Ελλάδα  της

μεταπολίτευσης,  υπονομευμένη  τόσο  από  τα  παραδοσιακά  δίκτυα  της  γονεϊκής

ασφάλειας  όσο  και  από  τη  λογική  του  συλλογικού  κομφορμισμού  και  της  ψυχρής

κοινωνικότητας. Η δυναμική της εξατομίκευσης προσεγγίζεται ως ατελής και ανεπίδοτη

υπόσχεση  που  μεταβιβάζεται  από  τη  μία  γενιά  στην  άλλη  παράγοντας  ωστόσο

σημαίνοντες  μετασχηματισμούς  στο  πλέγμα  των  υποκειμενικών  προσδοκιών  και  του

τρόπου αντίληψης του διαγενεακού δεσμού. Η σύγκρουση μεταξύ ατομικής επιθυμίας

και κοινωνικής νόρμας δεν επιλύεται, αλλά μεταμορφώνεται εσωτερικά και μετατρέπεται

συν  τω  χρόνω  σε  κληρονομούμενη  απορία  τόσο  για  τις  σημερινές  όσο  και  για  τις

προηγούμενες γενιές. 

110Γιάννης Παλαβός, στο ίδιο, σσ. 81-84. 

80



Η  αφήγηση  παρακολουθεί  την  πορεία  του  Γιώργου,  ενός  αντισυμβατικού

(μετ)εφήβου κατά τη διάρκεια  της  στρατιωτικής  δικτατορίας,  ο  οποίος  προσπαθεί  να

συνδυάσει  την  επιθυμία  του  για  ατομική  ανεξαρτησία  με  τους  οικογενειακούς  και

κοινωνικούς  καταναγκασμούς  που  συνεπάγεται  η  απρόθυμη  παραμονή  στο  κλειστό

πλαίσιο  της  επαρχιακής,  πατρογονικής  κοινότητας.  Η  φυσιογνωμία  του  Γιώργου

παρουσιάζει τα χαρακτηριστικά ενός ανορθόδοξου και ιδιοσυγκρασιακού ατομικισμού

εν τη γενέσει του (ατημέλητη εμφάνιση, κοινωνικά προκλητική συμπεριφορά, εργασιακή

περιπλάνηση, ρομαντική ευαισθησία, μηχανάκια, φλίπερ): ένας κοινωνικός τύπος που θα

γνώριζε ευρεία άνθηση κατά τη δεκαετία του '80. Ωστόσο, ο κρατικά καθοδηγούμενος

συντηρητισμός των ηθών της επταετίας, σε συμφωνία με την ελεγκτική λειτουργία του

οικογενειακού μηχανισμού, επιτηρούν ανελλιπώς, όταν δεν συγκρούονται ανοιχτά μαζί

τους,  τις  φυγόκεντρες  τάσεις  του  νεαρού:  ο,  αστυνομικός  στο  επάγγελμα,  θείος  που

προσπαθεί  να καταστείλει την "κοινωνική απειθαρχία" του ανιψιού του, και ο εξίσου

αυταρχικός  πατέρας  που  εναλλάσσει  την  πατρική  αυστηρότητα  με  την  πατρική  βία,

ορθώνονται ως ανυπέρβλητοι μηχανισμοί κανονικοποίησης της νεανικής δυναμικής. 

Ένα  συγκεκριμένο  περιστατικό,  ωστόσο,  θα  παίξει  καθοριστικό  ρόλο  στην

εξέλιξη  της  ζωής  του  νεαρού  Γιώργου,  βάζοντας  οριστικά  τέρμα  στην  εποχή  της

ετερόδοξης αναζήτησης και της άρνησης της κοινωνικής ένταξης. Ο αιφνίδιος θάνατος

της  κοπέλας  του θα  δώσει  μια  ύστατη,  απέλπιδα  τροπή στις  ήδη  υπάρχουσες  τάσεις

διαφυγής  του:  η  απονενοημένη  εξαφάνισή  του  για  ένα  μήνα  από  προσώπου  γης  θα

αποτέλεσει  έτσι  τον  επιθανάτιο  ρόγχο  μιας  νεότητας  που  διεκδίκησε  ψηλαφητά  τον

αυτοκαθορισμό της  προσκρούοντας εντέλει  στο τείχος της κοινωνικής ματαίωσης. Η

εθελούσια  επιστροφή  του  στο  χωριό,  και  η  τελετουργική  ταπείνωση  ενώπιον  της

οικογένειάς του, συμβολίζει, μ' αυτή την έννοια, την άνιση συνθηκολόγηση ανάμεσα στο

αίτημα μιας δυναμικής αποδέσμευσης από τους ετεροκαθορισμούς της παράδοσης και

στην  πραγματικότητα  της  κοινωνικής  συμμόρφωσης  και  της  αναπαραγωγικής

αυτοσυντήρησης. Η τελική εγγραφή του στον κώδικα της κοινωνικής ευπρέπειας και της

ηθικής  υποκειμενοποίησης  επισφραγίζεται  με  όλα  τα  βήματα  της  συμβολικής

δεοντολογίας:  εδαφική μονιμότητα,  γάμος,  τεκνοποιία,  μόνιμη εργασία,  απώθηση της

81



φιλοδοξίας, λήθη της ατομικότητας. 

Το ενδιαφέρον, ωστόσο, στο εν λόγω διήγημα είναι η ταυτότητα του αφηγητή,

καθώς και ο εκ των υστέρων χρωματισμός που αποδίδει στη σύντομη εξιστόρηση της

ζωής  του  Γιώργου.  Με  ένα  απλό  πέρασμα  από  το  αφηγούμενο  παρελθόν  στο

αφηγηματικό παρόν, το οποίο υποδηλώνεται με τη λιτότητα ενός μονολεκτικού χρονικού

προσδιορισμού ("σήμερα"), ο γιος του Γιώργου μετατοπίζει το φακό από το αντικείμενο

της αφήγησης στην ίδια την αφορμή της: την ημέρα εορτασμού της συνταξιοδότησης του

πατέρα του, η οποία λειτουργεί  ως συγκινησιακή πηγή έκλυσης της αναπόλησης που

προηγήθηκε.  Εν  είδει  επισφράγισης  του  συναισθηματικού  δεσμού  που  υφαίνεται

σταδιακά  ανάμεσα  στον  αφηγητή-γιο  και  τον  πατέρα,  η  καταληκτική  παράγραφος

εμπεριέχει  τη ρητή επιβεβαίωση της  συναισθηματικής  ταύτισης:  "είμαι  ο  γιος  του κι

είμαι το ίδιο μπερδεμένο κουβάρι"111. 

Η πάροδος των χρόνων και οι μεταπολιτευτικές περιπέτειες της εξατομίκευσης

επιφέρουν εδώ μια ριζική αλλαγή στον τρόπο βίωσης της διαγενεακής σχέσης, η οποία

λογίζεται πια όχι ως σχέση σύγκρουσης, αλλά ως σχέση συνενοχής, μοιράσματος ενός

κοινού ορίζοντα εμπειρίας που χαρακτηρίζεται από μια αίσθηση κοινής ματαίωσης και

το υπόλοιπο μιας απωθημένης επιθυμίας. Με άλλα λόγια, από την άσβεστη επιθυμία της

ατομικής πραγμάτωσης, η οποία κληροδοτείται από τον πατέρα στον γιο, όσο και από τη

μελαγχολικά  αποκτημένη  συνείδηση των δυσκολιών  της.  Η αμήχανη διεκδίκηση του

ατομικού δρόμου, της προσωπικής μοίρας, δεν περνά πλέον μέσα από τη διαγενεακή και

κοινωνική  ρήξη,  αλλά  συνειδητοποιείται  ως  κοινό  διαγενεακό  στοίχημα,  αντιηρωική

φιλοδοξία συμφιλιωμένη με την, κάθε φορά καλύτερη, αποτυχία της: "μου χαμογελάει

και ξέρει πως θέλω να χαθώ για ένα μήνα στο βουνό, στην τεχνητή λίμνη, κι όταν γυρίσω

σπίτι  θα  μου πει  «παιδί  μου,  έχει  φαΐ»,  κι  αν η ζωή ήταν ένα λάθος,  αυτό είναι  το

κέρδος"112. 

Αν στο παραπάνω διήγημα ο πόθος της εξατομίκευσης προσεγγίζεται μέσω της

μεταφοράς της φυγής (η οποία αναπληρώνει φαντασιακά την έλλειψη μιας πραγματικής

111Γιάννης Παλαβός, στο ίδιο, σ. 83.
112Γιάννης Παλαβός, στο ίδιο, σσ. 83-84.

82



δυνατότητας  αυτονόμησης),  στο  δεύτερο  μέρος  του  διηγήματος  του  Έτγκαρ  Κέρετ

Εβραϊκή ιστορία, με τον τίτλο Ταξίδι113, η φυγή από τον καταγωγικό τόπο και η ατομική

βιογραφική περιπλάνηση έχουν ήδη συντελεστεί και έχουν ήδη αποφέρει τους πενιχρούς

καρπούς τους. Επιπλέον, αν στο διήγημα του Παλαβού η επιθυμία για μια διεύρυνση της

εμπειρίας του εαυτού συμπλέκεται με το μηδενιστικό άλλο της (την επιθυμία απώλειας

του εαυτού), στην ιστορία του Κέρετ η οδός της ατομικής χειραφέτησης ισοδυναμεί εξ

ορισμού  με  την  απόλυτη  διακινδύνευση,  με  την  αναζήτηση  της  αχαρτογράφητης

ετερότητας  που  υπόσχεται  μια  ριζική  ανα-γέννηση,  την  απώλεια  και  ταυτόχρονη

ανάκτηση του εγώ σε ένα παρθένο έδαφος νέων δυνατοτήτων. 

Όπως πολύ εύστοχα υποδεικνύει ο τίτλος του διηγήματος (Εβραϊκή ιστορία), η

ιστορία του Κέρετ αποτελεί μια ειρωνική παραβολή της ζωής των σημερινών νέων του

Ισραήλ, η οποία προσπαθεί να σκιαγραφήσει το κοινό βιοτικό αδιέξοδο και το κενό πάνω

στο  οποίο  θεμελιώνεται  η  σύγχρονη  ισραηλινή  ταυτότητα.  Ο  Ντανιέλ,  κεντρικός

χαρακτήρας  της  ιστορίας,  αναθέτει  στον  ανώνυμο  "οδηγό",  έναν  μυστηριώδη

επαγγελματία, ειδικό στο να συνοδεύει νεαρούς Ισραηλινούς στον εθελούσιο χαμό τους,

την αποστολή να τον οδηγήσει στον τόπο όπου θα μπορέσει να συναντήσει το απόλυτο

κενό  -που  ισοδυναμεί  εδώ με  την  απόλυτη  αυτοεκπλήρωση.  Η ιστορία  του  Ντανιέλ

χαρακτηρίζεται από την τυπικότητα της διαδρομής ενός άρρενος Ισραηλινού: σχολική

αποφοίτηση,  στρατός,  σχέδια  σπουδαστικής  και  επαγγελματικής  εξέλιξης  που

ανταποκρίνονται  στα οικογενειακά πλάνα ζωής και στην κοινωνική τους αξιοδότηση.

Συγχρόνως,  όμως,  αυτή  η  προδιαγεγραμμένη  και  κοινωνικά  επικυρωμένη  πορεία

στίζεται από τη σκιά μιας διαβρωτικής αμφιβολίας που διχάζει τον Ντανιέλ ανάμεσα

στην επιλογή της υποχώρησης στις κοινωνικές και οικογενειακές πιέσεις και σ' εκείνη

της ριζοσπαστικής εξόδου από τους κώδικες του αποδεκτού. 

Έτσι, αμέσως μετά τη στρατιωτική εκπαίδευση ο Ντανιέλ θα δοκιμάσει το ρίσκο

της ατομικής περιπλάνησης στις ακόρεστες επικράτειες του κόσμου: η Άπω Ανατολή και

η  Λατινική  Αμερική  θα  λειτουργήσουν  συνεπώς  ως  οι  αυτονόητοι  υποδοχείς  της

ενόρμησης φυγής του Ισραηλινού, ο οποίος θα εισέλθει δυναμικά σε μια διαλεκτική της

113Έτγκαρ Κέρετ, Το κορίτσι στο ψυγείο, Καστανιώτης, Αθήνα 2012, σσ. 103-109.

83



αυτοπραγμάτωσης  και  της  αυτοάρνησης.  Η  φαντασίωση  του  ριζικού  εξωτισμού

συμπυκνώνει εδώ το αίτημα μιας ατομικής πλήρωσης που ταυτίζεται με την παθητική

απόσβεση  του  εαυτού  σε  ένα  πλαίσιο  αρμονικής  κατάφασης  του  κενού.  Ωστόσο,  η

επιλογή του εξωτισμού θα ματαιωθεί γρήγορα, καθώς θα αποδειχθεί ότι αποτελεί την

κοινότοπη διέξοδο της ισραηλινής, αλλά και της ευρωπαϊκής νομαδικής νεολαίας. 

"Ο  κόσμος  έμοιαζε  πολύ  μικρός  ώστε  να  μπορέσει  κάποιος  να  χαθεί"114,

αναφωνεί ο Ντανιέλ, έχοντας πλέον επιστρέψει στο Ισραήλ πεπεισμένος ότι το μέλλον

του δεν  θα διαφέρει  σε τίποτα από το προσχεδιασμένο μέλλον της  πλειοψηφίας  των

συνομιλήκων του. Τέσσερις μέρες πριν ξεκινήσει τις συμβατικές σπουδές και εισαχθεί

στον κύκλο της τετριμμένης ζωής, πληροφορείται ωστόσο για την παρουσία αυτού του

ιδιόμορφου γκουρού της απόδρασης, ο οποίος κρατά τώρα το πεπρωμένο του Ντανιέλ

στα  χέρια  του.  Η  ιστορία  ολοκληρώνεται  όταν,  με  μια  διάθεση  σκόπιμης

παραδοξολογίας, ο ανώνυμος οδηγός αποκαλύπτει στον έκπληκτο νεαρό ότι ο τόπος που

με τόση ζέση αναζητούσε στα άγνωστα μήκη και πλάτη της γης, βρίσκεται στο ίδιο το

Τελ Αβίβ, στον ίδιο τον χώρο απ' τον οποίο επιθυμούσε διακαώς να διαφύγει. Έτσι, με

μια ειρωνική λεπτότητα που αφαιρεί από το "διδακτικό" πλαίσιο του μύθου κάθε ίχνος

ηθικολογίας, η ιστορία κλείνει αναδεικνύοντας το αδιέξοδο της ατομικιστικής ρήξης ή

της εξωτικής μυθολογίας και φανερώνοντας την ίδια στιγμή τη συμβατική εμπειρία ως

ανοιχτό πεδίο δυνατοτήτων όπου το άτομο, καταδικασμένο εκ των προτέρων στο χαμό,

μπορεί τουλάχιστον να διεκδικήσει ένα πιο "φωτισμένο κενό", μια προσωπική περιπέτεια

στην καρδιά του μοναχικού αστικού πλήθους. 

Στο διήγημα  Μπακαλιάρος115,  από την άλλη,  η  προοπτική  της  φυγής  από ένα

Ισραήλ που μαστίζεται από την οικονομική ύφεση και την επέκταση των ανισοτήτων

εμφανίζεται  ως  μοναδική  λύση.  Ωστόσο,  και  σ'  αυτό  το  διήγημα  η  φυγή  δεν

παρουσιάζεται ως ανώδυνη επιλογή ελευθερίας απέναντι στο ενδεχόμενο μιας μισητής

παραμονής, αλλά ως λύση ανάγκης που, υποσχόμενη τη λύτρωση από ένα ασφυκτικό

περιβάλλον  νοσηρής  οικειότητας,  φέρει  ταυτόχρονα  το  βάρος  της  απώλειας  και  της

114Έτγκαρ Κέρετ, στο ίδιο, σ. 109.
115Έτγκαρ Κέρετ, Ο Εκείνος, Καστανιώτης, Αθήνα 2007, σσ. 79-84.

84



οδυνηρής  αποδέσμευσης.  Με  άλλα  λόγια,  η  ατομικότητα  στο  περιβάλλον  της  μετα-

εθνικής υποχώρησης των συνόρων και της εύκολης κινητικότητας προσεγγίζεται όχι ως

δεδομένη κατάφαση στην κυρίαρχη διάταξη του κόσμου αλλά ως πηγή ηθικής απορίας

απέναντι σ' ένα ολοένα συνθετότερο περιβάλλον. 

Ο πρωτοπρόσωπος αφηγητής,  η  ανωνυμία  του οποίου προσδίδει  ένα  στοιχείο

γενικότητας στην ηθική του δοκιμασία, βρίσκεται ενώπιον μιας στιγμής ηθικής κρίσης,

όπου  το  τελευταίο  προπύργιο  ελπίδας  για  τη  συνέχιση  της  ζωής  του  στο  Ισραήλ  (ο

διαψευσμένος  έρωτάς  του  για  τον  Άρικ)  κινδυνεύει  να  κλονιστεί.  Στο  γεύμα  όπου

αναμένεται να συναντηθεί με τον προδομένο του έρωτα, περιμένει να του ανακοινωθεί

επισήμως  η  κατάρρευση  των  προσδοκιών  του,  αφού  έχει  πληροφορηθεί  ότι  ο  Άρικ

ετοιμάζεται  να  παντρευτεί  με  μία  γυναίκα,  τη  Νάσια.  Εν  τω  μεταξύ,  ο  αφηγητής,

προσπαθώντας  να  συμφιλιωθεί  με  την  αποδοχή  του  τετελεσμένου,  υπενθυμίζει  στον

εαυτό  του  τις  ορθολογικές  αιτίες  οι  οποίες  θα  αρκούσαν  να  τον  στρέψουν  σε  μια

αμετάκλητη έξοδο από τη χώρα, μεταθέτοντας το πεδίο της διάψευσης από το ερωτικό-

διαπροσωπικό στο εθνικό-κοινωνικό πλαίσιο. Έτσι, η οικονομική κρίση, η άνοδος της

κοινωνικής  αδικίας,  η  επικράτηση  του  ατομικού  κυνισμού  εις  βάρος  της  κοινωνικής

αλληλεγγύης,  προβάλλονται  ως  εξορθολογισμένες  μεταμφιέσεις  της  συναισθηματικής

διάψευσης που βρίσκεται πίσω από την απόφαση της ριζικής του απόδρασης. 

Μέσα από αυτό το παιχνίδι της μετάθεσης και πίσω από τον εύθραυστο μανδύα

των  απωθήσεων,  προβάλλει  ωστόσο  η  πολυπλοκότητα  μιας  ψυχικής  οικονομίας  που

προσπαθεί  να  διαχειριστεί  τον  διχασμό ανάμεσα στο εθνικό  εδώ και  το  μετα-εθνικό

πέραν,  στην  αυθόρμητη  πρόσδεση  στο  οικείο  και  στους  συμβολικούς  (λογικούς  και

συναισθηματικούς) όρους της αποξένωσης. Σκιαγραφείται έτσι το δυσμενές φορτίο ενός

μελαγχολικού  ατομικισμού  που  καλείται  να  διασπάσει  οτιδήποτε  τον  συνδέει  με  τις

εθνικές και διαπροσωπικές του εστίες συμβολικού πλούτου, προκειμένου να διεκδικήσει

τη βιοτική του επανεκκίνηση. Η συναισθηματική ταύτιση του αφηγητή με το ψάρι που

του έχουν σερβίρει στο εστιατόριο, ένα ψάρι "έξω απ' τα νερά του", το οποίο παίρνει

αίφνης τον λόγο συμβουλεύοντάς τον να φύγει από τη χώρα αμέσως, υποδεικνύει έτσι το

υπαρξιακό καθεστώς της ανεστιότητας του σύγχρονου ατόμου που βρίσκεται μετέωρο

85



ανάμεσα στον ενικό, τον δυϊκό και τον πληθυντικό αριθμό. 

3.4. Εντός και εκτός ιστορίας

Η  σχέση  του  σύγχρονου  ατόμου  με  τον  ιστορικό  χρόνο  αποτελεί  αντικείμενο

πραγμάτευσης δύο διηγημάτων του Αστείου, των διηγημάτων Όπισθεν και Λένα, τα οποία

μάλιστα  παρατίθενται  (όχι  τυχαία)  σε  διαδοχική  σειρά.  Η  επικέντρωσή  τους  σε

ατομικούς,  συγκεκριμένους  τρόπους βίωσης της  ιστορικής  χρονικότητας  δεν αφαιρεί,

κατά  την  άποψή  μας,  από  τις  ιστορίες  αυτές  έναν  ορισμένο  βαθμό

αντιπροσωπευτικότητας, ο οποίος μας επιτρέπει να τις εξετάσουμε ως τυπικούς δείκτες

της σχέσης του σημερινού ατόμου με τον ατομικό και συλλογικό χρόνο. 

Στα διηγήματα αυτά, παρουσιάζεται με τόνους μιας τρυφερής και συμπάσχουσας

ειρωνείας  η  μαρτυρική  εγγραφή  της  γενιάς  των  σημερινών  τριαντάρηδων  σε  μια

ενηλικίωση που στερείται κάθε ασφαλούς προβολής της στο μέλλον. Οι ήρωες των δύο

διηγημάτων ανήκουν αμφότεροι στο ίδιο ηλικιακό φάσμα (32 ετών ο ένας· 33 ο άλλος),

εργάζονται και έχουν μάλιστα εισέλθει στον κύκλο της οικογενειακής ζωής. Η ζωή τους

εμφανίζει  τα  τυπικά  σημάδια  ενός  εύτακτου  και  λειτουργικού  βίου  που  έχει  πλέον

αποσπαστεί από τα πλαίσια της νεανικής αμορφίας για να εισαχθεί στη ροή της ενήλικης

ομαλότητας. 

Ωστόσο,  κάτω  από  το  πέπλο  της  οργανωμένης  επιφάνειας  αναπτύσσεται  μια

δυναμική  εσωτερικής  διάβρωσης,  ένας  μηχανισμός  βραδείας  καύσεως  που οδηγεί  τα

προδιαγεγραμμένα  σχέδια  ζωής  σε  απρόσμενες  περιπλοκές.  Ο  μηχανισμός  αυτός

διαμορφώνεται στο σημείο συνάντησης της ατομικής και της συλλογικής ιστορίας, του

βιωμένου χρόνου και του χρόνου της αντικειμενικής ιστορίας. Έτσι, η αντίθεση μεταξύ

της ατομικής προσδοκίας για ένα ελέγξιμο μέλλον και της σιωπής της ιστορίας ως πεδίου

δυνατοτήτων παράγει μια αντισταθμιστική υπερεπένδυση στο παρελθόν που καταδικάζει

το παρόν στη στάσιμη ανακύκλωση αναμνήσεων. 

86



Πιο  συγκεκριμένα,  στο  διήγημα  Όπισθεν116 παρακολουθούμε  με  εσωτερική

εστίαση τις  σκέψεις  και τις  ψυχικές διακυμάνσεις  του 33χρονου πρωταγωνιστή Τάκη

Βλαστού, καθώς αυτός περνά ένα άεργο πρωινό στο σπίτι φροντίζοντας τον οχτώ μηνών

γιο του. Η γυναίκα του έχει  εφημερία  και  ο Τάκης παρατηρεί  από το παράθυρο ένα

ζευγάρι  τσιγγάνων  που  προσπαθούν  να  αποσπάσουν  από  τον  απέναντι  κάδο  "ό,τι  ο

χρόνος  ανέδειξε  άχρηστο"117.  Η  έκθεσή  του  στην  εν  λόγω  σκηνή  τού  υπενθυμίζει

αναπόφευκτα την κατάστασή του: την εδώ και κάποια χρόνια ακαταμάχητη ροπή του

στη συλλογή αναμνήσεων, στην καταβύθιση στον χαμένο χρόνο. Έτσι, το θέαμα των δύο

νεαρών ρακοσυλλεκτών αποκτά για τον Τάκη το  status  μιας μεταφορικής εικόνας του

ψυχικού του τοπίου, της διαρκώς εντεινόμενης εργασίας ανασκαφής που πλαισιώνει την

τυπική καθημερινότητά του: "πλάι στη ζωή του, αυτή που βλέπουν τα παιδιά στο μαγαζί,

που βλέπουν οι φίλοι, ο Τάκης ζει τη ζωή την ανάστροφη"118. 

Αυτή η επιτακτική καταφυγή στη νοσταλγική αναστήλωση πυροδοτήθηκε από τη

στιγμή που ο Τάκης άρχισε να "αισθάνεται πως το μέλλον είναι σχήμα κλειστό" 119, πως

κάθε  προσπάθεια  να  εγγράψει  τον  εαυτό  του  σ'  ένα  ορατό  επέκεινα  του  παρόντος

καθίσταται μάταιη. Έτσι, η ματαίωση του μελλοντικού ορίζοντα και η καταδίκη στον

απόλυτο παροντισμό ωθούν τον πρωταγωνιστή σε μια μανιώδη ιστορική ενδοσκόπηση

και  σε  μια  ασυγκράτητη  τάση  επικαιροποίησης  του  παλιού  εαυτού  του.  Όπως  μας

πληροφορεί ο αφηγητής, ο Τάκης προτιμά το καταφύγιο της μνήμης, διότι, παρόλο που

“τις  ίδιες  ερωτήσεις  κάνει  και  τις  ίδιες  απαντήσεις  παίρνει,  μισές,  διφορούμενες”,  “η

μνήμη είναι η καλύτερη ταινία, γιατί μοντάζ κάνεις εσύ”120. Ο αναβιωτισμός της μνήμης,

λοιπόν, προβάλλει εδώ ως ύστατη ανάκτηση ελέγχου επί ενός χρόνου που διαφεύγει, που

στερεί αενάως από το υποκείμενο κάθε δυνατότητα ιστορικότητας. Την ίδια στιγμή το

πεδίο της ενεργού δυνατότητας μετοικεί από το, σκοτεινό πλέον και αδιάνοικτο, μέλλον

στη μνήμη ως αρχαιολογία του εαυτού και μυθοπλαστική αναδημιουργία του παρόντος. 

Ωστόσο,  η  ακόρεστη  αναμνημόνευση,  η  άπειρη  ανάκληση  των  παρελθόντων

116Γιάννης Παλαβός, στο ίδιο, σσ. 65-67.
117Γιάννης Παλαβός, στο ίδιο, σ. 65.
118Γιάννης Παλαβός, στο ίδιο, σ. 66.
119Γιάννης Παλαβός, στο ίδιο, σ. 65.
120Γιάννης Παλαβός, στο ίδιο, σ. 66.

87



αγγίζει εδώ τα όρια αντοχής του παρόντος. "Το τρίκυκλο τίγκαρε κι ο μουσαμάς δεν

ασφαλίζει"121, και ο πρωταγωνιστής διαισθάνεται ότι η άφεσή του στον πληθωρισμό της

μνημόνευσης κυοφορεί πλέον κάτι που "στέκεται πέρα από την επιλογή του να ενδώσει

στη νοσταλγία"122.  Η νοσταλγία μετατρέπεται  αίφνης για τον ήρωα, από ένας δείκτης

ασφάλειας  και  ομαλής  πλοήγησης  στο  ασυνάρτητο  παρόν,  σε  νοσηρή  και  μάταιη

συσσώρευση,  σε  μια  εστία  μόλυνσης  του  παρόντος  με  ανεξέλεγκτα  βάρη.  Έτσι,  η

νοσταλγική  "όπισθεν"  που  με  συστηματική  ζέση  έχει  αναλάβει,  αφήνεται  να  τον

οδηγήσει  στην έσχατη  πηγή αναδρομικής  απόλαυσης,  στη φαντασίωση της  δυαδικής

μητρικής σχέσης, ωθώντας τον νοσταλγικό μηχανισμό στην απώτατή του εκπλήρωση

που ισοδυναμεί με την αυτοκαταστροφή του: πίνοντας από το μπιμπερό του νεογέννητου

γιού  του,  ο  Τάκης  παραδίδεται  πια  στην  εξαφάνιση  κάθε  ιστορικής  σήμανσης,  στο

τραγούδι του παιδικού, προ-ιστορικού κόσμου που, μέσα από μια αιφνίδια εισβολή του

φανταστικού, τον αποσπά αναπάντεχα από την επικράτεια της ενήλικης επισφάλειας. 

Το διήγημα Λένα123 προσεγγίζει τον μηχανισμό της νοσταλγίας μ' έναν ελαφρώς

μετατοπισμένο τρόπο. Ενώ ο Τάκης Βλαστός του διηγήματος Όπισθεν προβαίνει σε μια

φρενιτιώδη,  αγωνιούσα  εργασία  αναπαλαίωσης  και  αναβίωσης  ενός  συνόλου

συμπεριφορών που επιδρούν με έναν θεραπευτικό τρόπο στην καχεξία του παρόντος, ο

συνομήλικός  του  Βασίλης  αναπτύσσει  μια  μορφή  νοσταλγίας  εστιασμένη  σε  ένα

συγκεκριμένο αντικείμενο. Ο δεσμός που συνάπτει με το αντικείμενο αυτό (μια τολμηρή

φωτογραφία από ένα τεύχος του περιοδικού μόδας "La Redoute" της δεκαετίας του '90)

συνίσταται στην τελετουργική επιβεβαίωση της παρουσίας του συγκεκριμένου τεύχους

στο  πατρικό  του  σπίτι,  κάθε  φορά  που  το  επισκέπτεται,  και  στη  συνακόλουθη

επαναβίωση της πρωταρχικής σκηνής, της πρώτης πράξης αυνανισμού που προκάλεσε η

συνάντησή του  με  την  εν  λόγω φωτογραφία  κατά  τη  διάρκεια  της  εφηβείας  του.  Ο

32χρονος οδοντίατρος Βασίλης, παντρεμένος με την πολιτικό μηχανικό Λένα, πατέρας

μιας  κόρης  ενός  έτους,  καταλαμβάνεται  έτσι  από  μια  εμμονική  νοσταλγία,  από  μια

δύναμη καθήλωσης στη  στιγμή του εφηβικού  αυτοερωτισμού,  η  οποία  αποκρύπτεται

121Γιάννης Παλαβός, στο ίδιο, σ. 67. 
122Γιάννης Παλαβός, στο ίδιο, σ. 67.
123Γιάννης Παλαβός, στο ίδιο, σσ. 69-76.

88



επιμελώς  από  τα  υπόλοιπα  μέλη  της  οικογένειας  και  προσδίδει  στην  αφήγηση  του

ανυπόληπτου αυτού πάθους του μια κωμικοτραγική διάσταση.

Ο κωμικοτραγικός χαρακτήρας του μικρού αυτού δράματος επιτείνεται μάλιστα

με την απροσδόκητη εξαφάνιση του ποθούμενου περιοδικού, ύστερα από μια αιφνίδια

ανακαίνιση του πατρικού. Η ανακάλυψη αυτή, που πραγματοποιείται κατά τη διάρκεια

μιας επίσκεψης του ζευγαριού στο σπίτι της οικογένειας του Βασίλη, θα απελευθερώσει

ένα μεγάλο φορτίο άγχους στον 32χρονο, ο οποίος θα βρεθεί ξαφνικά αντιμέτωπος με

την απώλεια της συνεκτικής ύλης του κόσμου του. Η νοσταλγία του χαμένου χρόνου

μετατρέπεται τώρα σε νοσταλγία της νοσταλγίας και οι επόμενες μέρες, που κυλούν στον

αστερισμό της αθέμιτης απώλειας, επιτείνουν την εσωτερική σύγκρουση ανάμεσα στη

διακαή του επιθυμία και στην αποδοχή του αναπόδραστου. 

Το όνειρο που θα επισκεφτεί μία από εκείνες τις μέρες τον Βασίλη ρίχνει το δικό

του  ερμηνευτικό  φως  στο  νοσταλγικό  σύμπτωμα:  μια  ομάδα  φορτηγών  ξεφορτώνει

κασόνια  στο  χείλος  ενός  γκρεμού,  σκηνή  που  παραπέμπει  στο  διήγημα  "Οι  χαμένες

μέρες" του Ντίνο Μπουτζάτι, μια διάλεξη για το έργο του οποίου αποτέλεσε την αφορμή

της  γνωριμίας  του  Βασίλη  με  τη  Λένα.  Στο  διήγημα  του  Μπουτζάτι  κάθε  κασόνι

αντιστοιχούσε σε μια μέρα και ο ήρωας παρακαλούσε τον οδηγό να του επιτρέψει να

αποσπάσει έστω μία από τις γκρεμοτσακισμένες μέρες του. Στο όνειρό του, ωστόσο, ο

Βασίλης παραιτείται από κάθε προσπάθεια να συγκρατήσει τη βίαιη κάθοδο των ημερών

του. Η ετυμηγορία του ονείρου είναι σαφής: η προοπτική που διανοίγεται για τη ζωή του

Βασίλη μετά την απώλεια του αντικειμένου της νοσταλγίας του ισοδυναμεί με την πλήρη

αποσυναρμολόγηση της  προσωπικής  του διάρκειας,  της  ατομικής  εγγραφής του στον

χρόνο.

Τα ορατά σημάδια της ψυχικής του κατάρρευσης καθιστούν πλέον αδύνατη την

απόκρυψη  του  μυστικού,  με  αποτέλεσμα  ο  Βασίλης  να  προβεί  σε  μια  ειλικρινή,

ταπεινωτική  εξομολόγηση  στη  σύζυγό  του.  Η  Λένα,  επικαλούμενη  μια  επείγουσα

επαγγελματική υποχρέωση, φεύγει νωρίτερα από το σπίτι των πεθερικών της παίρνοντας

μαζί της το μωρό και προξενώντας στον Βασίλη ένα αίσθημα απόρριψης και επικείμενης

89



ρήξης  των  σχέσεων.  Ωστόσο,  η  επιστροφή  του  Βασίλη  στην  οικιακή  εστία  θα  του

επιφυλάξει μια έκπληξη, καθώς θα ανακαλύψει ότι τον περιμένει ένα δέμα με το επίμαχο

τεύχος του περιοδικού και μια κάρτα με τη ρητή εκδήλωση αγάπης της Λένας. Μ' αυτό

το  απρόσμενο  κλείσιμο  του  διηγήματος,  επισφραγίζεται  η  υπερβατική  δύναμη  της

αγάπης, του δυϊκού αριθμού της σχέσης, ως μόνου μηχανισμού ανάσχεσης του άγχους

της  ενηλικίωσης  και  της  κρίσης  της  ιστορικότητας.  Η  κίνηση  αναγνώρισης  της

διαστροφικής  απόλαυσης  του  Βασίλη  προσφέρει  έτσι  μια  λογοτεχνική  έκφραση  στο

κοινό  δράμα μιας  γενιάς  που  ταλαντεύεται  μεταξύ  της  ανάγκης  της  μνήμης  και  της

επιθυμίας του μέλλοντος.  

Τα  παραπάνω  διηγήματα  του  Αστείου συνιστούν  έναν  συνεκτικό  πόλο,  στο

εσωτερικό  του  οποίου  ενθυλακώνεται  ένας  υπόρρητος  στοχασμός  γύρω  από  τις

περιπλοκές  της  ιστορικότητας  σ'  έναν  κόσμο  που  μαστίζεται  από  την  κρίση  των

παραδοσιακών  συμβολικών  του  αναφορών.  Η  κρίση  της  ιστορικότητας  είναι  εκείνο

ακριβώς το στοιχείο που συνέχει τη δραματική σχέση των ηρώων τους με την ατομική

τους  βιογραφία,  οδηγώντας  τους  σε  μια  δυσκολία  συγκερασμού  του  ζωντανού

παρελθόντος με το επικείμενο μέλλον. Η υπερβολή της μνήμης παρουσιάζεται εδώ ως

υπεραναπλήρωση  μιας  ματαιωμένης  ιστορικότητας,  αλλεργικό  εξάνθημα  ενός

ακλόνητου  παροντισμού.  Η  υπέρβαση  της  Ιστορίας  προσεγγίζεται  συνεπώς  στη

διαλεκτική της με τα ισχυρά ίχνη της κουλτούρας της ιστορικότητας που συνεχίζει να

εγκαλεί  τα υποκείμενα στην ενεργό ανάληψη του χρόνου ως πεδίου ελπίδας. Με τον

τρόπο  αυτό,  αναδεικνύονται  οι  αντιφάσεις  ενός  παρόντος  που,  έχοντας  καταστεί  το

ορφανό τέκνο μιας μετα-ιστορικής εποχής, επιζητεί εναγωνίως τη σύνδεσή του με τις

υπόλοιπες βαθμίδες του χρόνου.

Περνώντας από τον Γιάννη Παλαβό στον Έτγκαρ Κέρετ, πραγματοποιούμε τώρα

μια  αλλαγή  προοπτικής,  καθώς  το  διήγημα  που  έχουμε  επιλέξει  να  εξετάσουμε

ανταποκρίνεται  σε  μια  συμπληρωματική,  αλλά  οπωσδήποτε  διαφορετικής  τάξης,

διάσταση του φαινομένου του παροντισμού και της μετα-ιστορικής του περιπέτειας. Το

διήγημα του Κέρετ  Παπούτσια μάς ενδιαφέρει σ' αυτή την ενότητα από την άποψη ότι

παρουσιάζει τη σχέση της ισραηλινής κοινωνίας με την ίδια της την ιστορικότητα, και

90



πιο συγκεκριμένα με το τραύμα του Ολοκαυτώματος. Μετατοπιζόμαστε επομένως από

την κρίση της ιστορικότητας, όπως αυτή βιώνεται στο επίπεδο της ατομικής ύπαρξης,

στο  πεδίο  της  εθνικής  μνήμης  και  των  περιπλοκών  της  σ'  ένα  περιβάλλον  όπου  η

τελετουργική ανάμνηση εναλλάσσεται με την ιστορική αμνησία. Η θεματοποίηση του

Ολοκαυτώματος, της κατεξοχήν δραματικής εμπειρίας του 20ού αιώνα, γίνεται εδώ από

τον  Κέρετ  με  μια  εκπληκτική  αίσθηση  ισορροπίας  ανάμεσα  στη  σοβαρότητα  του

πραγματευόμενου  θέματος  και  στις  απρόβλεπτες  διεισδύσεις  του  στο  μετανεωτερικό

σύμπαν. Το κρίσιμο σ' αυτό το διήγημα είναι ότι η αφήγηση πραγματοποιείται από ένα

παιδί,  πράγμα  που  μας  επιτρέπει  να  δούμε  τις  τροπές  της  ισραηλινής  ιστορικής

συνείδησης  από  την  "ανόθευτη",  παρθένα  οπτική  της  παιδικής  ύπαρξης.  Το  παιδικό

βλέμμα αντιστοιχεί, σ' αυτό το παράδειγμα, στο εκτός Ιστορίας, από την αμήχανη σκοπιά

του οποίου προσλαμβάνονται οι διαθλάσεις του δραματικού ιστορικού παρελθόντος στο

συγκεχυμένο  και  ιστορικά  αποπροσανατολισμένο  παρόν.  Αντιστοιχεί  επιπλέον  στην

τρίτη γενεακή βαθμίδα μετά το Ολοκαύτωμα, η οποία κληρονομεί από τη μία πλευρά μια

εμπειρία οδυνηρής μνήμης που συνδέεται με τη γενιά των επιζώντων και από την άλλη

πλευρά την εμπειρία της μερικής λήθης που συνδέεται με τους απογόνους αυτής της

γενιάς  και  την  ανάγκη  διαχείρισης  του  τραύματος.  Τέλος,  η  αθωότητα  της  παιδικής

ματιάς  απέναντι  στην  Ιστορία,  με  τη  διαισθητική  της  αίσθηση  του  τραγικού  και  το

αυτονόητο  άνοιγμά  της  στο  μέλλον,  συγκροτεί  στο  εν  λόγω  διήγημα  ένα  μοντέλο

διαχείρισης της ιστορικής μνήμης που προβάλλει ως τρίτος πόλος απέναντι τόσο στην

πλεονάζουσα επένδυση στο παρελθόν (και μάλιστα, στην προκειμένη περίπτωση, στο

τραγικότερο των παρελθόντων) όσο και στην παροντιστική λήθη124. 

Το  διήγημα  Παπούτσια125 εκκινεί  με  την  επίσκεψη  μιας  τάξης  μαθητών  στο

Μουσείο  των  Εβραίων  του  Βολίν  την  ημέρα  μνήμης  της  Σοά.  Ο  πρωτοπρόσωπος

αφηγητής, ένα από τα παιδιά αυτής της τάξης, συνδυάζει την τυπική αμεριμνησία της

παιδικής ηλικίας με μια οξεία αίσθηση της ιστορικής τραγικότητας: την ίδια στιγμή που

124Η  προσέγγιση  του  εν  λόγω  διηγήματος  εμπνέεται  από  το  βιβλίο  του  Paul  Ricœur,  La  mémoire,
l'histoire, l'oubli, Le Seuil, 2003 (ελλ. μτφρ.  Η μνήμη, η ιστορία, η λήθη, Ίνδικτος, Αθήνα 2013), και
συγκεκριμένα από τη στοχαστική μέριμνα του Γάλλου φιλοσόφου να επεξεργαστεί έναν τρόπο του
ιστορικού είναι που να συνθέτει το καθήκον της μνήμης με την ανάγκη για λήθη, στα πλαίσια μιας
σκέψης της μνημονικής και ιστορικής ακριβοδικίας. 

125Έτγκαρ Κέρετ, Ο οδηγός λεωφορείου που ήθελε να γίνει θεός, Καστανιώτης, Αθήνα 2004, σσ. 57-60.

91



βιώνει  τη  συναισθηματική  μέθεξη  με  το  τραγικό  πεπρωμένο  του  παππού  του,  που

αποτέλεσε ένα από τα απειράριθμα θύματα της ναζιστικής γενοκτονίας, αισθάνεται την

ανάγκη  να  εκφράσει,  με  παιδική  αθωότητα,  την  υπερηφάνεια  του  για  το  "ηρωικό

προνόμιο" πως είναι από τους λίγους ανάμεσα στους συμμαθητές του που διατηρούν ένα

συγγενικό δεσμό με την δραματική ιστορική γενεαλογία: "[...] ένιωθα φοβερά σπουδαίος.

Όλα  τα  παιδιά  της  τάξης,  εκτός  από  μένα,  τον  ξάδερφό  μου  κι  έναν  άλλο,  τον

Ντρούκμαν,  είχαν  οικογένειες  από το  Ιράκ.  Μόνο εγώ είχα  παππού που πέθανε  στη

Σοά"126. 

Η διάθεση ειλικρινούς ιστορικής διερώτησης του νεαρού αφηγητή, παρακινημένη

από την ακριβή συνείδηση του συγγενικού τραύματος, γίνεται περισσότερο ανάγλυφη

από την προσοχή με την οποία παρακολουθεί την αφήγηση ενός ηλικιωμένου επιζώντος

για  τις  αναμνήσεις  του  από  την  φρίκη  της  στρατοπεδικής  εμπειρίας.  Απέναντι  στην

καχυποψία ορισμένων συμμαθητών του σχετικά με την αλήθεια των εξιστορήσεων του

ηλικιωμένου,  προβάλλει  σθεναρή  αντίρρηση  θεμελιωμένη  σ'  ένα  είδος  αυθόρμητης

σοφίας: "Ο Ντζέρμπι, που καθόταν δίπλα μου, είπε ότι ο γέρος έλεγε παραμύθια, έτσι

αδύνατος που ήταν δεν υπήρχε περίπτωση να 'χει σκοτώσει ούτε κουνούπι. Αλλά εγώ

κοίταξα το γέρο στα μάτια και τον πίστεψα"127. Η θέρμη με την οποία συμμετέχει στον

παλμό της εν λόγω προφορικής μαρτυρίας τον παρασύρει έτσι σ' έναν υπερθεματισμό

των  λεγομένων  του  ηλικιωμένου,  με  αποτέλεσμα  οι  αμετροεπείς,  και  ταυτοχρόνως

απελπισμένες, εκκλήσεις του τελευταίου για την ανάγκη να παραμείνει άσβεστο το μίσος

απέναντι στον γερμανικό λαό, για την αδυναμία συγχώρησης και την ανάγκη έμπρακτου

μποϊκοτάζ των γερμανικών προϊόντων (καθώς υποτίθεται ότι προέρχονται από εβραϊκό

αίμα και σάρκα) να γίνουν απ' τη μεριά του αντικείμενο κυριολεκτικής πρόσληψης.

Έτσι, τα διδάγματα που εισπράττει ο νεαρός αφηγητής απ' αυτό το μικρό μάθημα

βιωματικής  ιστορίας  δεν  αργούν  να  τεθούν  σε  εφαρμογή.  Δύο  εβδομάδες  αργότερα,

ύστερα από την επιστροφή των γονιών του από το εξωτερικό, γίνεται αποδέκτης ενός

δώρου που κινεί την οξυμμένη πλέον υποψία του: ένα ζευγάρι αθλητικά παπούτσια με

126Έτγκαρ Κέρετ, στο ίδιο, σ. 57.
127Έτγκαρ Κέρετ, στο ίδιο, σ. 58.

92



χώρα  προέλευσης  τη  Γερμανία.  Οι  απόπειρές  του  να  πείσει  τους  γονείς  του  για  το

αθέμιτο  μιας  τέτοιας  πράξης  καθίστανται  ωστόσο  μάταιες,  καθώς  οι  συσχετίσεις

ανάμεσα στον τόπο παραγωγής  του  προϊόντος  και  τον  πατρογονικό  τόπο καταγωγής

βρίσκουν μια μάλλον ανίσχυρη συναισθηματική ανταπόκριση. 

Βγαίνοντας  κάπως  απρόθυμα  για  παιδικό  παιχνίδι,  προσπαθεί  να  τηρήσει  τη

συμβουλή  των  γονιών  του  να  μην  προκαλέσει  φθορές  στα  καινούρια  παπούτσια,

ερμηνεύοντάς  την  ως  νεύμα  διατήρησης  της  ιστορικής  μνήμης.  Στην  παιδική

δημιουργική φαντασία, τα παπούτσια ταυτίζονται με το σώμα του αδικοχαμένου παππού

του,  κι  έτσι  κάθε  κίνηση  απερίσκεπτης  χρήσης  τους  θα  ισοδυναμούσε  με  ασέβεια

απέναντι στο καθήκον της ιστορικής μνήμης. Ωστόσο, παρασυρμένο από τον ρυθμό του

παιχνιδιού,  το  παιδί  αδυνατεί  να  αποφύγει  τον  αναπόφευκτο  τραυματισμό  των

παπουτσιών.  Αισθανόμενο μια στιγμιαία ενοχή,  διαισθάνεται  ωστόσο την ενδεχόμενη

ικανοποίηση  του  παππού  από  τη  συμμετοχή  του  στο  παιχνίδι  και  αποφασίζει  να

αποσείσει για λίγο τη βαριά σκιά του παρελθόντος στο αμήχανο παρόν του. 

Η στρατηγική του Κέρετ ως προς την πραγμάτευση του θέματος της ιστορικής

μνήμης  στο  παραπάνω  διήγημα  συνίσταται,  λοιπόν,  ως  εξής:  από  τη  μία  πλευρά,

σκιαγραφείται ένας πόλος τελετουργικής (σχολική εκδρομή, ημέρα εθνικής μνήμης) και

επιτακτικής (ο ηλικιωμένος επιζών της Σοά) μνημόνευσης που αντιστοιχεί στο πρόταγμα

μιας θεσμικής διάσωσης της συλλογικής εμπειρίας και σ'  ένα αίτημα εξορκισμού της

λήθης  ως  προδοσίας  ενός  κληρονομούμενου  παρελθόντος.  Από  την  άλλη  πλευρά,

παρουσιάζεται  ο  πόλος  της  μνημονικής  αδιαφορίας  (στο  πρόσωπο  των  υπόλοιπων

συμμαθητών) ή του δικαιώματος στη λήθη (όπως αποτυπώνεται στη στάση των γονιών

του  αφηγητή)  ως  μια  προσπάθεια  ανάκτησης  του  παρόντος  από  ένα  ανυπολόγιστο

ιστορικό φορτίο. Ανάμεσα σ' αυτές τις δύο συμπληρωματικές εκδοχές του φαινομένου

του  παροντισμού,  τα  παραδείγματα  του  παιδιού  και  του  παιχνιδιού  προβάλλουν  ως

πιθανά πρότυπα υπέρβασης της  δυστοκίας  της  ιστορικής  συνείδησης.  Μέσα από μια

σύνθεση  της  επιταγής  της  μνήμης  και  του  θεραπευτικού  δικαιώματος  στη  λήθη,

αναδύεται  έτσι  η  μορφή  μιας  νέας  "χαρούμενης  γνώσης",  που  θα  μπορούσε  να

συγκεράσει την τραγικότητα της συνείδησης με την χαρά του παιγνίου,  το βάρος της

93



κληρονομημένης ιστορίας με την ελευθερία του παρόντος. 

3.5. Ο ειρωνικός μοντερνισμός ως υποδοχή της επισφάλειας

Μέσα  από  τα  παραπάνω  συγκριτικά  περάσματα  σε  ορισμένα  αντιπροσωπευτικά

διηγήματα του Γιάννη Παλαβού και του Έτγκαρ Κέρετ, επιχειρήσαμε να αναδείξουμε τις

λογοτεχνικές διαδρομές ενός ορισμένου ειρωνικού μοντερνισμού στο πεδίο της ύστερης

νεωτερικής  αμηχανίας.  Το  στοιχείο  που  καθιστά  σύγχρονη  αυτού  του  είδους  την

ειρωνική στρατηγική δεν συνίσταται, κατά τη γνώμη μας, σε μια υποτιθέμενη επιδερμική

της συγγένεια με το πνεύμα της μεταμοντέρνας αδιαφορίας ή του αισθητικοποιημένου

κυνισμού,  αλλά  στον  ουσιώδη  συντονισμό  της  με  την  κρίση  προσανατολισμού  των

σύγχρονων δυτικών κοινωνιών και των υποκειμένων τους. Έτσι, η ειρωνική επένδυση

στην αντινομία, στο διφορούμενο, στο αμφίπλευρο των συνθηκών, στην αποχή από το

πεδίο  του  κρίνειν,  στη  συνθετότητα  του  ελάχιστου,  δεν  απορρέει  από  μια  διάθεση

προγραμματικού  σκεπτικισμού,  αλλά  προσδίδει  λογοτεχνική  μορφή  στην  αξιακή  και

συμβολική αποδόμηση του πραγματικού. 

Με  τα  παραδείγματα  που  εξετάσαμε  προσπαθήσαμε  να  παρουσιάσουμε  ένα

μικρό,  αλλά  αντιπροσωπευτικό,  φάσμα  των  λογοτεχνικών  πραγματεύσεων  της

σύγχρονης ατομικότητας και των περιπετειών της ατομικής και συλλογικής μνήμης στο

έργο των δύο συγγραφέων. Η πολυμορφία της πραγμάτευσης ανταποκρίνεται στη δομική

αβεβαιότητα της  προοπτικής  σ'  έναν  κόσμο όπου τα παραδοσιακά ζεύγη αντιθέσεων

έχουν  απωλέσει  τη  ρυθμιστική  αξία  τους.  Έτσι,  όπως  δείξαμε  παραπάνω,  η

παρακολούθηση της  ενοχικής  ελληνικής  εξατομίκευσης  παρουσιάζεται  στην ειρωνική

της συνύπαρξη με την εξίσου ενοχική μεταπολιτευτική δημοκρατία των γονέων, ενώ οι

σύγχρονες εκφάνσεις του νομαδικού ατομικισμού, στη διαλεκτική τους με το πνεύμα του

μηδενισμού και της αυτοάρνησης. Την ίδια στιγμή, η υπερεθνική προοπτική προβάλλει

τόσο ως πεδίο ελπίδας όσο και ως πεδίο διάψευσης της επιθυμίας του σύγχρονου ατόμου

να συνδυάσει τον ενικό της αυτοπραγμάτωσης με τον πληθυντικό του ανήκειν και τον

δυϊκό της προσωπικής δέσμευσης. Παρομοίως, το πεδίο της μνήμης αναδεικνύεται τόσο

94



ως  υπερτροφική  υποκλοπή  του  παρόντος  όσο  και  ως  ασφαλές  λιμάνι  και  πυξίδα

πλοήγησης  στην  αέναη  επικράτεια  του  παρόντος.  Ενώ  το  δικαίωμα  στη  λήθη

προσεγγίζεται τόσο ως αθέμιτη α(μερι)μνησία όσο και ως υγιής έλεγχος της μνήμης και

λυτρωτική φυγή προς τα εμπρός, στο χώρο της δημιουργικής ενατένισης του μέλλοντος. 

Η  προοπτική  μας  στην  παρούσα  ενότητα  στόχευε  στην  εκ  του  σύνεγγυς

προσέγγιση σταθμών μιας ποιητικής του μετα-εθνικού κόσμου, στα πλαίσια της οποίας η

ειρωνεία  λειτουργεί  ως  απορία,  ως  πηγή διερώτησης γύρω από σημαίνουσες  αξιακές

αντινομίες της εποχής μας. Σ' αυτό το πλαίσιο, η ειρωνική ποιητική των Γιάννη Παλαβού

και  Έτγκαρ Κέρετ μας προσέφερε μια ευκαιρία ώστε να συζητηθεί η δυνατότητα και τα

μέσα ενός σύγχρονου λογοτεχνικού κοσμοπολιτισμού, μιας γραφής που, εκκινώντας από

την  εθνική  εμπειρία,  μπορεί  να  εισέλθει  στον  χώρο  της  διεθνούς  λογοτεχνικής

ανταλλαγής, οξύνοντας μάλλον παρά αμβλύνοντας τις πολλαπλές κρίσεις της σημερινής

συνείδησης.

95



ΕΠΙΛΟΓΟΣ

Φιλοδοξία της παρούσας εργασίας ήταν να κινηθεί στα σημεία τομής του λογοτεχνικού

και του βιωμένου χρόνου της τελευταίας δεκαετίας· για την ακρίβεια, να προσεγγίσει τη

λογοτεχνική παραγωγή των "χρόνων της κρίσης" ως τμήμα της ιδιάζουσας χρονικότητάς

της.  Ο  αειθαλής  αφηγηματικός  μινιμαλισμός  της  εγχώριας  λογοτεχνίας,  για  λόγους

λιγότερο  ή  περισσότερο  συγκυριακούς,  έμελλε  σ'  αυτά  τα  χρόνια  να  γνωρίσει  μια

αναζωογόνηση  που  ισοδυναμούσε  με  μια  αξιοσημείωτη  συσσώρευση  συμβολικών

πόρων,  με την απόκτηση της  λογοτεχνικής  και  πολιτισμικής  κεντρικότητας.  Τα αίτια

αυτής της συνολικής πολιτισμικής αναδιάταξης μάς διαφεύγουν,  όπως άλλωστε και η

πληρότητα των εκφάνσεών της, η στατιστική αποτύπωσή της, το μέτρο του βάθους της

και των μελλοντικών προοπτικών της. Ως εκ τούτου, η προσοχή μας εστιάστηκε σε τρεις

παραδειγματικές,  κατά  την  εκτίμησή  μας,  περιπτώσεις  συνομιλίας  του  πεδίου  της

λογοτεχνίας  με  το  πεδίο  της  κουλτούρας,  στην  ομοχρονία  διαφορετικών  τρόπων

απόκρισης του διηγήματος στην ατέρμονη αιμορραγία του παρόντος. 

Η ομοχρονία αυτή διαπερνάται ασφαλώς από μη ομόχρονους πόλους επιρροής,

απ'  τη  βαριά  σκιά  της  διηγηματογραφικής  παράδοσης  στους  όρους  παραγωγής  και

αυτοκατανόησης  της  νέας  λογοτεχνίας.  Ωστόσο,  και  οι  τρεις  "τάσεις"  τις  οποίες

προσπαθήσαμε να σκιαγραφήσουμε δεν εγγράφονται ομαλά και δίχως ριζικές ασυνέχειες

στα γενεαλογικά δέντρα του ελληνικού μινιμαλισμού. Η ιδιοτυπία τους συνίσταται στη

διαλογική τους σχέση τόσο με το εγχώριο λογοτεχνικό παρελθόν όσο και με τις διεθνείς

εξελίξεις στο χώρο της λογοτεχνίας και της ευρύτερης διακίνησης πολιτισμικών πόρων·

με άλλα λόγια, στη μη αναγώγιμη ιστορικότητά τους.  

Το  σχήμα  εσωστρέφεια-εξωστρέφεια,  με  βάση  το  οποίο  προσπαθήσαμε  να

μορφοποιήσουμε  το  υλικό  μας,  δεν  επιχειρεί  να  συγκροτήσει  μία  απλοϊκή  αντίθεση

ανάμεσα σε μια (ανεύρετη, άλλωστε) λογοτεχνία της εθνικής περιχαράκωσης και σε μια

λογοτεχνία  του  διεθνιστικού  ανοίγματος.  Για  παράδειγμα,  το  Γκιακ του  Δημοσθένη

Παπαμάρκου,  χαρακτηριστικό  δείγμα  μιας  ενδοστραμμένης  λογοτεχνικο-ιστορικής

96



πρότασης, εγγράφεται στο διεθνές ρεύμα της αποκαλούμενης "glocal" ευαισθησίας, και

την  ίδια  στιγμή  υφαίνει  ένα  πυκνό  δίκτυο  "εξωτικών"  διακειμενικών  σχέσεων,  που

περιλαμβάνει αναφορές στην κουλτούρα των κόμικς, του graphic novel, καθώς και στην

τελευταία  λέξη  της  κινηματογραφικής  αισθητικής  της  αναίτιας  ωμότητας  και  του

αιματηρού σοκ.  Από την άλλη πλευρά,  ο  λογοτεχνικός  κοσμοπολιτισμός  του Γιάννη

Παλαβού συγκροτείται επίσης ως υβριδικό μόρφωμα που συνθέτει τις παραδόσεις του

φανταστικού,  του μαγικού ρεαλισμού,  του αμερικανικού βρώμικου ρεαλισμού με μια

παρωδιακή ανασύσταση της εγχώριας ηθογραφίας. 

Οι  όροι  εσωστρέφεια  και  εξωστρέφεια  αναφέρονται  μάλλον  σε  τρόπους

λογοτεχνικής  απόκρισης  στις  περιπέτειες  της  συλλογικής  ύπαρξης,  στους  ριζικούς

κλονισμούς  ενός  κληροδοτημένου  vivre-ensemble  της  ισορροπίας  και  της  ασφαλούς

αναπαραγωγής.  Η εστίασή μας  σε εκπροσώπους της  "νεότερης γενιάς" των Ελλήνων

λογοτεχνών,  των  οποίων  η  πρώτη  ή  η  κρίσιμη  εμφάνιση  στο  πεδίο  της  ελληνικής

λογοτεχνίας συμπίπτει με τη μακρά μεταβατικότητα, την παγιωμένη ρευστότητα και την

κανονικοποιημένη  ανασφάλεια  της  περιόδου  που  συνεχίζουμε  να  διανύουμε,

αποσκοπούσε στην κατανόηση ορισμένων τρόπων διαπλοκής της λογοτεχνίας και των

ιδεολογιών στο σημείο συνάντησης του όχι-πλέον και  του όχι-ακόμη που αποτελεί  η

(κάθε)  συνθήκη  Κρίσης.  Τοποθετούμενοι,  λοιπόν,  σε  τούτο  το  σημείο  σχάσης  του

παρόντος, συντονιζόμενοι κατά το δυνατόν με τις διακυμάνσεις μιας λογοτεχνίας (και

μιας  κοινωνίας)  εν  κινήσει,  η  προσέγγισή  μας  φέρει  αναπόφευκτα  τα  ίχνη  της

ιστορικότητάς της, της προσπάθειάς της να αναστοχαστεί ό,τι δεν έχει πάψει ακόμη να

αποτελεί το παρόν της, την απουσία προοπτικής της.  

Η  πλέον  πρόσφατη  παραγωγή  των  λογοτεχνών  που  μας  απασχόλησαν  στην

παρούσα εργασία δεν ήταν δυνατό να συμπεριληφθεί στην εξέτασή μας. Ωστόσο, δεν

τροποποιεί  ουσιωδώς  το  σχήμα  που  υιοθετήσαμε  εδώ:  οι  Κόρες  του  ηφαιστείου του

Χρήστου Οικονόμου, παραδείγματος χάριν, παίρνοντας μια ορισμένη απόσταση από τον

πύρινο  ρεαλισμό  της  κρίσης  προς  την  κατεύθυνση  ενός  "μυστικού  ρεαλισμού"  της

κόπωσης, αποτελεί τεκμήριο των αμετάθετων δυσκολιών μιας επανενεργοποίησης της

"κοινωνικής  λογοτεχνίας"  σε  καιρούς  ιστορικής  απο-στράτευσης  και  μυθικής

97



υποχώρησης, καθώς επίσης και ενεργό μαρτυρία μιας κρίσης της ίδιας της λογοτεχνικής

θεματικής  της  κρίσης.  Την  ίδια  στιγμή,  το  είδος  της  ιδιόμορφης  μετα-παραδοσιακής

παραδοσιοκρατίας  που  βρήκε  ως  υποδειγματικό  εκφραστή  της  το  Γκιακ,  δείχνει  να

σταθεροποιεί  το  ίχνος  της  και  να  συγκροτείται  αργά  και  σταθερά  ως  αυτονόμο

λογοτεχνικό-αναγνωστικό  δίκτυο  μιας  αισθητικής  της  αναβίωσης  (η  επιτυχία  των

Παγανιστικών  δοξασιών  της  θεσσαλικής  επαρχίας  του  Χρυσόστομου  Τσαπραΐλη

μαρτυρεί του λόγου το αληθές). Τέλος, ο παιγνιώδης υβριδικός ειρωνισμός του Γιάννη

Παλαβού, στη συνάντησή του με άλλες ιδιοσυγκρασιακές ποιητικές της μικρής φόρμας

(για παράδειγμα, εκείνη του Πάνου Τσίρου), και στο συντονισμό του τόσο με την ποπ

ευαισθησία όσο και με τον μελαγχολικό παλμό της ατομικιστικής διάψευσης, συνεχίζει

να τροφοδοτεί τη χαμηλόφωνη δυναμική μιας αισθητικής της δημιουργικής αμηχανίας

στον αστερισμό της άγριας παγκοσμιότητας.

Τρεις τρόποι, λοιπόν, αυτοσυνείδησης της λογοτεχνίας σε μια περίοδο κάμψης

των  παραδεδομένων  βεβαιοτήτων·  τρεις  τρόποι  απάντησης  του  διηγήματος  σε  μια

ιστορική  ερώτηση  που  δεν  μπορούμε  ακόμη  να  ανασυγκροτήσουμε  στον  ακριβή

ορίζοντα της απεύθυνσής της. Η εργασία αυτή ας διαβαστεί ως μια απόπειρα να εισέλθει

κανείς  στη  διαλεκτική  της  λογοτεχνίας-της-μιας-ανάσας  και  της  αναζήτησης  της

πολυπόθητης ανάσας της λογοτεχνίας και των ιστορικών υποκειμένων της ανάγνωσης

αντιμέτωπων τόσο με την κρίση του παρόντος όσο και με το μέλλον ως κρίση. 

98



ΒΙΒΛΙΟΓΡΑΦΙΑ

Α. Βιβλία-Επιστημονικά άρθρα-Μελέτες

Bloom, Harold (ed. & intr.),   Bloom's Major Short Story Writers: Raymond Carver,  

Chelsea House Publishers, USA 2002

Carver, Raymond, Διηγήματα, μτφρ. Γιάννης Τζώρτζης, Μεταίχμιο, Αθήνα 2015

Fachard, Vasiliki, «"Paree? Or whatever they said it...": Raymond Carver and Europe» 

στο  Vasiliki  Fachard,  Robert  Miltner  (ed.),  Not  Far  From  Here:  The  Paris  

Symposium on Raymond Carver, Cambridge Scholars Publishing, Newcastle 2014

Hartog,  François,   Καθεστώτα ιστορικότητας.  Παροντισμός και  εμπειρίες  του χρόνου,  

μτφρ. Δημήτρης Κουσουρής, Αλεξάνδρεια, Αθήνα 2012

Keret, Etgar,  Ο οδηγός λεωφορείου που ήθελε να γίνει θεός, Καστανιώτης, Αθήνα 2004

Keret, Etgar,  Ο Εκείνος, Καστανιώτης, Αθήνα 2007

Keret, Etgar,  Το κορίτσι στο ψυγείο, Καστανιώτης, Αθήνα 2012

Keret, Etgar, El-Youssef, Samir,  Το μπλουζ της Γάζας, Καστανιώτης, Αθήνα 2005

Lainsbury, G.P.,  The Carver Chronotope: Inside the Life-World of Raymond Carver's  

Fiction, Routledge, Νέα Υόρκη 2004

Lipovetsky,  Gilles,   Παγκοσμιοποίηση  και  υπερ-νεωτερικότητα.  Κοσμοπολιτισμός  και  

δυτική κουλτούρα, μτφρ. Βασίλης Τομανάς, Νησίδες, Θεσσαλονίκη 2013

May, Charles E. (ed.), The New Short Story Theories, Ohio University Press 1994

May, Charles E., The short story: The Reality of Artifice, Routledge 2002

    Peleg, Yaron,  Israeli Culture Βetween the Τwo Intifadas: A Brief Romance, University of

99



Texas Press, 2008

  Peleg,  Yaron,  «Love,  Suddenly:  Etgar Keret invents Hebrew  romance». Hebrew  

Studies, 49, 143-164

Ricœur, Paul,  L' ideologie et l' utopie,  Editions du Seuil, Παρίσι 1997

    Ricœur, Paul,  Η μνήμη, η ιστορία, η λήθη, μτφρ. Ξενοφών Κομνηνός, Ίνδικτος, Αθήνα, 

2013

Stanzel,  Franz  K.,   Θεωρία  της  αφήγησης,  μτφρ.  Κυριακή  Χρυσομάλλη-Henrich,  

University Studio Press, Θεσσαλονίκη 1999

Waugh, Patricia, Metafiction, Routledge, Λονδίνο 1984

Αθανασόπουλος,  Βαγγέλης,  «Για  μια  ασκητική  της  αφήγησης» στο:  Ελένη  Πολίτου-

Μαρμαρινού,  Σοφία  Ντενίση  (επιμ.),   Το  διήγημα  στην  ελληνική  και  στις  ξένες  

λογοτεχνίες,  Ελληνική  Εταιρεία  Γενικής  και  Συγκριτικής  Γραμματολογίας  και  

Gutenberg, Αθήνα 2009

Ζήρας, Αλέξης, «Το ελληνικό διήγημα στην περίοδο 1870-1950. Οι προϋποθέσεις και οι 

παρανοήσεις    του» στο:    Ελένη Πολίτου-Μαρμαρινού,  Σοφία Ντενίση (επιμ.),   

Το  διήγημα  στην  ελληνική  και  στις  ξένες  λογοτεχνίες,  Ελληνική  Εταιρεία  

Γενικής και Συγκριτικής Γραμματολογίας και Gutenberg, Αθήνα 2009

Κούρτοβικ, Δημοσθένης,  Η νοσταλγία της πραγματικότητας. Δοκίμια και κριτικές 2002-

2013, Βιβλιοπωλείον της Εστίας, Αθήνα 2015

Κωστίου,  Κατερίνα,  Η  ποιητική  της  ανατροπής.  Σάτιρα-Ειρωνεία-Παρωδία-Χιούμορ,  

Νεφέλη, Αθήνα 2002

Οικονόμου, Χρήστος, Κάτι θα γίνει, θα δεις, Πόλις, Αθήνα 2010

Οικονόμου, Χρήστος, Το καλό θα 'ρθει από τη θάλασσα, Πόλις, Αθήνα 2014

Παλαβός, Γιάννης, Αστείο, Νεφέλη, Αθήνα 2012

100



Παναγιωτόπουλος,  Παναγής,  «Οικειότητα  και  εξατομίκευση.  Υφολογικές  και  

συναισθηματικές διαστάσεις της πολιτικής γλώσσας» στο: Ουρανία Καϊάφα (επιμ.),   

Χρήσεις  της  γλώσσας,  Σχολή  Μωραΐτη.  Εταιρεία  Σπουδών  Νεοελληνικού  

Πολιτισμού και Γενικής Παιδείας, Αθήνα 2005

Πανταζόπουλος,  Ανδρέας,  Ο  αριστερός  εθνικολαϊκισμός  2008-2013,  Επίκεντρο,  

Θεσσαλονίκη 2016

Πανταζόπουλος, Ανδρέας,  Ο αριστερός εθνικολαϊκισμός. Από την αντιπολίτευση στην  

εξουσία, Επίκεντρο, Θεσσαλονίκη 2016

Παπαμάρκος, Δημοσθένης, Γκιακ, Αντίποδες, Αθήνα 2014

Πέτσα, Βασιλική, Μόνο το αρνί, Πόλις, Αθήνα 2015

Σεβαστάκης Νικόλας, Κοινότοπη χώρα. Όψεις του δημόσιου χώρου και αντινομίες αξιών 

στη σημερινή Ελλάδα, Σαββάλας, Αθήνα 2004

Σεβαστάκης  Νικόλας,  Σταυρακάκης,  Γιάννης,   Λαϊκισμός,  αντιλαϊκισμός  και  κρίση,  

Νεφέλη, Αθήνα 2012

Χρυσανθόπουλος, Μιχάλης,  «Τα διχαλωτά μονοπάτια της προόδου. Οι διακλαδώσεις  

των  chemins  de fer  και  των  études  des  mœurs  καθ'  οδόν προς την Αθήνα» στο:  

Νεοελληνική  λογοτεχνία  και  κριτική  από  τον  Διαφωτισμό  έως  σήμερα.  Πρακτικά  

ΙΓ'  Διεθνούς  Επιστημονικής  Συνάντησης  (3-11  Νοεμβρίου  2011).  Μνήμη  Παν.  

Μουλλά,  Τμήμα Φιλολογίας-Τομέας Μ.Ν.Ε.Σ. & Σοκόλη-Κουλεδάκη, Αθήνα 2014

Β. Κείμενα από τον ημερήσιο και περιοδικό τύπο

Θεοδοσοπούλου, Μάρη, «Η θλίψη των δυτικών συνοικιών», Ελευθεροτυπία, 10.7.2010

Καλοσπύρος,  Λευτέρης,  «Ο  φαύλος  κύκλος  της  βίας»,  περιοδικό  Χρόνος,  τχ.  24,

101



Απρίλιος 2015 (http://www.chronosmag.eu/index.php/l-lsps-fl-l.html)

Κοτζιά,  Ελισάβετ,  «Η  παράδοση  των  ανυπεράσπιστων  ηρώων»,  Η  Καθημερινή,

23.11.2014  (http://www.kathimerini.gr/792758/article/politismos/vivlio/h-paradosh-

twn-anyperaspistwn-hrwwn)

Μανδηλαρά,  Τίνα,  «Το  ελληνικό  διήγημα  ξανά  μπροστά»,  Lifo,  18.3.2015

(http://www.lifo.gr/mag/features/4765)

Μπιτσώρης,  Βαγγέλης,  «Αίμα συγγενικό-Αίμα πολέμου»,  Σύγχρονα  Θέματα,  τχ.  128,

Ιανουάριος  -  Ιούνιος  2015  (http://www.synchronathemata.gr/ema-singeniko-ema-

polemou/)

Πανταλέων,  Λίνα,  «Πόλεμοι  τέσσερις»,  Literature,  17.10.2015

(https://www.literature.gr/polemi-tesseris-tis-linas-pantaleon-vasiliki-petsa-mono-to-

arni/)

Περαντωνάκης,  Γιώργος  Ν.,  «Γλάροι  σκυλιά  λυσσασμένα»,  BookPress,  3.11.2014

(https://www.bookpress.gr/kritikes/pezografia/oikonomou-christos-polis-to-kalo-tha-

rthei-apo-ti-thalassa)

Περαντωνάκης,  Γιώργος  Ν.,   «Η  ηθική  της  λαϊκής  ψυχής»,  BookPress,  16.3.2015

(https://www.bookpress.gr/kritikes/pezografia/papamarkos-dimosthenis-antipodes-

gkiak-perantonakis)

Περαντωνάκης, Γιώργος Ν., «Είναι ή δεν είναι αριστερά τα διηγήματα του Οικονόμου;»,

περιοδικό Χρόνος, τχ. 25, Μάιος 2015

Περαντωνάκης, Γιώργος Ν., «Το εκκρεμές του διηγήματος κάνει μεγάλες ταλαντώσεις»,

BookPress,  17.1.2016  (https://www.bookpress.gr/kritikes/elliniki-pezografia/to-

ekkremes-tou-dihgimatos-2015). 

Περαντωνάκης,  Γιώργος  Ν.,  «Γιατί  η  πεζογραφία  μιλάει...  διαλεκτικά;»,  BookPress,

18.2.2016 (https://www.bookpress.gr/kritikes/elliniki-pezografia/petsa-basiliki-polis-

102



mono-to-arni-papamarkos-dimosthenis-antipodes-gkiak)

Περαντωνάκης,  Γιώργος  Ν.,  «Η  μικρή  φόρμα  αντιστέκεται  στην  επικράτεια  του

μυθιστορήματος»,  περιοδικό  Χρόνος,  τχ.  40-41,  Αύγουστος-Σεπτέμβριος  2016

(https://chronos.fairead.net/perantonakis-mikri-forma)

Σχινά,  Κατερίνα,  «Αφανείς  και  λησμονημένοι»,  Η  Καθημερινή,  25.10.2015

(http://www.kathimerini.gr/835721/article/politismos/vivlio/afaneis-kai-

lhsmonhmenoi)

Τζήκας,  Χρήστος,  «Το ελληνικό  διήγημα  ζει  και  βασιλεύει»,  AthensVoice,  19.2.2015

(http://www.athensvoice.gr/politismos/books/elliniko-diigima-zei-kai-vasileyei)

Χαρτουλάρη, Μικέλα,  «Η αρχή δεν είναι ποτέ πίσω μας»,  Εφημερίδα των Συντακτών,

10.10.2014

Χατζηβασιλείου,  Βαγγέλης,  «Η  επιστροφή  της  πολιτικής  στη  λογοτεχνία»,

Ελευθεροτυπία, 18.9.2010

Χατζηβασιλείου,  Βαγγέλης,  «Ένα  έθνος  σε  αποσύνθεση»,  Το  Βήμα,  9.10.2011

(http://www.tovima.gr/books-ideas/article/?aid=42413)

Χατζηβασιλείου, Βαγγέλης,  «Το παιχνίδι της λογικής και του ονείρου»,  ο αναγνώστης,

27.6.2013 (http://www.oanagnostis.gr/to-παιχνίδι-της-λογικής-και-του-ονείρου/)

Χατζηβασιλείου,  Βαγγέλης,  «Κλειστοφοβικό  νησί»,  ο  αναγνώστης,  13.2.2015

(http://www.oanagnostis.gr/klistofoviko-nisi/)

Χατζηβασιλείου,  Βαγγέλης,  «Μια  άλλη  Μικρασία»,  ο  αναγνώστης,  6.3.2015

(http://www.oanagnostis.gr/mia-alli-mikrasia/)

«Χρήστος Οικονόμου | η λογοτεχνία του ανοιχτού τραύματος»,  the cricket, 20.11.2014

(http://thecricket.gr/2014/11/christos-oikonomou/)

«Στις καπιταλιστικές κοινωνίες προτιμούν να ζουν γονατισμένοι παρά να πεθαίνουν

103

http://www.oanagnostis.gr/to-%CF%80%CE%B1%CE%B9%CF%87%CE%BD%CE%AF%CE%B4%CE%B9-%CF%84%CE%B7%CF%82-%CE%BB%CE%BF%CE%B3%CE%B9%CE%BA%CE%AE%CF%82-%CE%BA%CE%B1%CE%B9-%CF%84%CE%BF%CF%85-%CE%BF%CE%BD%CE%B5%CE%AF%CF%81%CE%BF%CF%85/


όρθιοι»,  συνέντευξη  Χρήστου  Οικονόμου  στη  Σταυρούλα  Παπασπύρου,

Ελευθεροτυπία, 29.10.2014

«Ο Χρήστος Οικονόμου μιλά στο tvxs για τα "μυστικά της συγγραφής"», tvxs, 17.3.2017

(http://tvxs.gr/news/biblio/o-xristos-oikonomoy-mila-sto-tvxs-gia-ta-mystika-tis-

syggrafis-diagonismos&dr=tvxsmrstvxs )

Γ. Ψηφιακό υλικό-Συνεντεύξεις

Συνέντευξη Γιάννη Παλαβού στην τηλεοπτική εκπομπή Βιβλία  στο κουτί,  24.11.2014

(http://webtv.ert.gr/ekpompes2013-2015/biblia-sto-kouti/24noe2014-vivlia-sto-kouti/)

«Συνέντευξη Χρήστου Οικονόμου στο BarouakNet» (https://www.youtube.com/watch?

v=tVgQjxH6qqY)

104

https://www.youtube.com/watch?v=tVgQjxH6qqY
https://www.youtube.com/watch?v=tVgQjxH6qqY


      Ελληνική περίληψη

Προκαταρκτική  υπόθεση  της  παρούσας  διπλωματικής  εργασίας  είναι  ότι  η  ελληνική

λογοτεχνική παραγωγή της δεκαετίας του 2010 γνώρισε μια θεμελιακή μεταμόρφωση, η

οποία  επέβαλλε  την  εγγραφή  των  λογοτεχνικών  αναζητήσεων  στον  ορίζοντα  της

πολύμορφης σημερινής κρίσης. Τούτος ο αναδιπλασιασμός της κρίσης στο εσωτερικό

της καλλιτεχνικής σφαίρας εν γένει μετασχημάτισε τις μορφές και τα περιεχόμενα, τα

κίνητρα και τις προσδοκίες, τις συγγραφικές και αναγνωστικές στάσεις, με αποτέλεσμα

τη  συγκρότηση  ενός  λογοτεχνικού  πεδίου  σφραγισμένου  από  την  προστακτική  της

καλλιτεχνικής  επεξεργασίας  της  κρίσης,  των  νέων  κοινωνικών  συναισθημάτων,  των

αμετάθετων ερωτημάτων που αφορούσαν τόσο το παρελθόν όσο και το σκοτεινό μέλλον

της νεοελληνικής κοινωνικο-ιστορικής εξέλιξης. 

Σ' αυτό το τοπίο της ατέρμονης μετάβασης και μιας βαθιάς αναμόρφωσης του

ιδεολογικού  πεδίου,  το  ελληνικό  διήγημα  -αφηγηματική  μορφή  παραδοσιακά

θεωρούμενη ως κατεξοχήν “εθνική”- βγήκε γι' άλλη μια φορά δυναμικά στο προσκήνιο.

Μια ολόκληρη “γενιά” νέων διηγηματογράφων, οι οποίοι διαμόρφωσαν το προσωπικό

τους αφηγηματικό ύφος στη διάρκεια αυτών των χρόνων, θα θεματοποιήσει λοιπόν τα

μεγάλα ζητήματα της περιόδου αντικατοπτρίζοντας έτσι την πολυμορφία των διαθέσιμων

μέσων όσο και  τους  διαφορετικούς  βαθμούς  τού,  ακόμη συντελούμενου,  συλλογικού

αναστοχασμού.  Η  σύζευξη  της  μικροαφήγησης  με  το  εθνικό  ζήτημα

-συμπεριλαμβανομένης όχι μόνο της κοινωνικο-οικομικής του διάστασης, αλλά κυρίως

της συμβολικής διάστασης μιας κρίσης ιστορικού αυτοπροσδιορισμού και, συνεπώς, μιας

κρίσης του βιωμένου χρόνου- υπήρξε το θεμέλιο και το σημείο εκκίνησης κάθε ειδικής

μελέτης μας. 

Κρίση ιστορικότητας,  κρίση των συλλογικών ταυτοτήτων,  κρίση των μεγάλων

δημόσιων  δεσμεύσεων.  Πώς  αυτή  η  αλυσίδα  ρήξεων  συνάπτεται  με  την  μεγάλη

οικονομική τομή του παρόντος, με ό,τι κωδικοποιήθηκε ως “καθεστώς λιτότητας”; Πιο

συγκεκριμένα,  πώς  η  ελληνική  λογοτεχνική  παραγωγή  της  δεκαετίας  του  2010

προσλαμβάνει  και  επεξεργάζεται  τον  πολύμορφο  μετασχηματισμό  των  όρων  της

105



συλλογικής  ύπαρξης που εγκαινιάζει  τη δύσκολη μετάβαση του κοινωνικού σώματος

στην κοινωνία του ρίσκου, όσο και σε μια αδιάκοπη κρίση κοινωνικής αναπαραγωγής; 

H  κρίση  του  πραγματικού  προβάλλει  έτσι  ως  μια  κρίση  συμβολική,  ως  μια

ταυτοτική κρίση της λογοτεχνίας ενώπιον μιας πρωτοφανούς ανατροπής των δεδομένων:

πώς απαντά κανείς στην εισβολή του παροντισμού σ' ένα κοινωνικό πεδίο που βιώνει τη

βίαιη μετάβαση από μια μακρά περίοδο ευημερίας στο ζοφερό ορίζοντα μιας κρίσης του

μέλλοντος; Ποια είναι τα “καθήκοντα” μιας λογοτεχνίας που βιώνει την απώλεια του

παρόντος, μαζί με την υπερτροφική του διόγκωση; Μέσα από τα παραδείγματα του Δ.

Παπαμάρκου, της Β. Πέτσα, του Χ. Οικονόμου και του Γ. Παλαβού, επιχειρήσαμε να

δώσουμε  ορισμένες  απαντήσεις  στα  παραπάνω  ερωτήματα,  χωρίς  ωστόσο  να

παραγνωρίζουμε ότι κάθε κρίση της λογοτεχνίας είναι ταυτοχρόνως και μια κρίση της

κριτικής της. 

      Γαλλική περίληψη

La supposition préalable de la thèse presentée-ci est que la production littéraire grecque

des années 10 a-t-elle connu une transformation fondamentale imposant l' inscription des

recherches littéraires à l' horizon de la crise multiforme actuelle. Ce rédoublement de la

crise  à  l' intérieur de la sphére  artistique en  général a-t-il transformé  les formes et les

contenus, les motivations et les attentes, les attitudes des auteurs et des lecteurs. Résultat:

la construction d' un champ littéraire marqué par l' impératif de l' élaboration de la crise,

des nouveaux sentiments sociaux, des questions inextricables concernant le passé  ainsi

que le futur sombre du devenir socio-historique grec. 

Dans ce paysage de transition interminable et d' une profonde réconfiguration du

champ  idéologique, le conte grec -forme narrative traditionnellement valorisée comme

proprement  “nationale”-  a dynamiquement  réoccupé  le devant  de la  scène.  Une toute

“génération” des jeunes conteurs  ayant  formulé  leur propre style  narratif  pendant  ces

années-là va donc thématiser les grandes questions de la période en reflettant la diversité

106



des moyens disponibles ainsi que les degrés de la réflexion collective encore à l' œuvre.

La conjoction de la microfiction avec la question nationale -y compris pas seulement la

dimension  socio-économique  mais  surtout  la  dimension  symbolique  d'  une  crise  d'

autodéfinition historique et, par conséquent, du temps vécu- avait été le fondement et le

point de départ de toutes nos recherches particulières. 

Crise d'  historicité, crise des  identités collectives, crise des grands engagements

publics.  Comment  cette  chaîne des  brèches se  conjoint-elle  avec  la  grande  coupure

économique actuelle, avec ce qui a  été  formulé sous le titre d'  “état d' austérité”? Plus

précisément, comment la production littéraire grecque des années 10 réçoit et élabore la

multiple  transformation  des  conditions  du  vivre-ensemble  inaugurant  la  difficile

transition  du  corps  social  à la  societé du  risque,  ainsi  qu'  à une  crise  incessante  de

réproduction sociale? 

La crise du réel se présente-elle donc comme une crise symbolique, comme une

crise identitaire  de la  littérature face  à un renversement  inouï des  données:  comment

répondre à l' irruption du présentisme à un champ social vivant la transition violente d'

une longue période de prospérité au sombre horizon d' une crise de l' avenir? Quels sont

les  “taches”  d'  une  litterature  vivant  la  perte  du  présent,  ainsi  que  son  gonflement

hypertrophique? A travers les paradigmes de D. Papamarkos, V. Petsa, C. Ikonomou et

Y. Palavos, nous avons tenté  d' y répondre, sans pour autant méconnaître que chaque

crise de la littérature est en même temps une crise de sa critique. 

107


