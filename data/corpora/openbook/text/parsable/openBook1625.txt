








































<4D6963726F736F667420576F7264202D20C8DCEDE1F4EFF22C20CAE1EBEFEAE1DFF1E92C20D6E8E9EDFCF0F9F1EF2C20D7E5E9ECFEEDE1F22E646F63>


Θάνατος, Καλοκαίρι, Φθινόπωρο, Χειμώνας       1 
_______________________________________________________________________________________________________________________________________________________________________________________________________________ 

 

 



2            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

    

    
 

    

    

    

    
 

    
 

 

Η Ευτυχία ΚανάρηΕυτυχία ΚανάρηΕυτυχία ΚανάρηΕυτυχία Κανάρη γεννήθηκε στην Αθήνα το 

1982 και μεγάλωσε στη Σαλαμίνα, 

αφιερώνοντας κάποια έτη διαμονής σε 

αθηναϊκές γειτονιές. Εργάστηκε πίσω από 

γραφεία επί επτά χρόνια. Παράλληλα, 

μαθήτευσε περιστασιακά σε διάφορους τομείς 

της τέχνης, όπως ζωγραφική και μουσική, όμως 

αυτό που δεν εγκατέλειψε ποτέ είναι η 

συγγραφή.  

Έχει βραβευτεί για τη συμμετοχή της σε 

λογοτεχνικούς διαγωνισμούς και έχει 

ολοκληρώσει αρκετές συγγραφικές απόπειρες, 

κυρίως μυθιστόρημα, ποιητικές συλλογές και 

θεατρικά έργα. Το παρόν είναι το πρώτο της 

μυθιστόρημα και το πρώτο από τα έργα της που 

διανέμεται ελεύθερα στον διαδικτυακό αέρα 

από τις Εκδόσεις Σαΐτα. Θα τη βρείτε στο 

www.eftichiakanari.com 



Θάνατος, Καλοκαίρι, Φθινόπωρο, Χειμώνας       3 
_______________________________________________________________________________________________________________________________________________________________________________________________________________ 

 

 

ΕΥΤΥΧΙΑ ΚΑΝΑΡΗΕΥΤΥΧΙΑ ΚΑΝΑΡΗΕΥΤΥΧΙΑ ΚΑΝΑΡΗΕΥΤΥΧΙΑ ΚΑΝΑΡΗ    

    

    

    

    

    

Θάνατος, Καλοκαίρι, Θάνατος, Καλοκαίρι, Θάνατος, Καλοκαίρι, Θάνατος, Καλοκαίρι, 

Φθινόπωρο, ΧειμώναςΦθινόπωρο, ΧειμώναςΦθινόπωρο, ΧειμώναςΦθινόπωρο, Χειμώνας    
    

ΜυθΜυθΜυθΜυθιστόρημαιστόρημαιστόρημαιστόρημα    

    

    

    

    

    

    

    
 

 

 

 

 

 



4            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

Ευτυχία Κανάρη, Θάνατος, Καλοκαίρι, Φθινόπωρο, Χειμώνας 

ISBN: 978-618-80394-6-9 

Ιανουάριος 2013 

 

 

Σχεδιασμός εξωφύλλου: Ευτυχία Κανάρη 

    http://www.eftichiakanari.com 

Επιμέλεια-Διορθώσεις:  Ηρακλής Λαμπαδαρίου 

    iraklis.lampadariou@gmail.com 

Σελιδοποίηση:   Κωνσταντίνα Χαρλαβάνη 

    k.charlavani@gmail.com 

 

 

 

Εκδόσεις Σαΐτα 

Αθανασίου Διάκου 42, 652 01, Καβάλα 

Τ.: 2510 831856 

Κ.: 6977 070729 

e-mail: info@saitapublications.gr 

website: www.saitapublications.gr  

 

 

 

 

 

 

 

 

 

Άδεια Creative Commons 

Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 

 

 

Επιτρέπεται σε οποιονδήποτε αναγνώστη η αναπαραγωγή του έργου (ολική, μερική ή 

περιληπτική, με οποιονδήποτε τρόπο, μηχανικό, ηλεκτρονικό, φωτοτυπικό, ηχογράφησης ή 

άλλο), η διανομή και η παρουσίαση στο κοινό υπό τις ακόλουθες προϋποθέσεις: αναφορά της 

πηγής προέλευσης, μη εμπορική χρήση του έργου. Επίσης, δεν μπορείτε να αλλοιώσετε, να 

τροποποιήσετε ή να δημιουργήσετε πάνω στο έργο αυτό. 

Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 

διεύθυνση: 

http://creativecommons.org/licenses/by-nc-nd/3.0/gr/



Θάνατος, Καλοκαίρι, Φθινόπωρο, Χειμώνας       5 
_______________________________________________________________________________________________________________________________________________________________________________________________________________ 

 

 

    

    

    

    

    

    



6            Ευτυχία Κανάρη 
_______________________________________________________________________________________________________________________________________________________________________________________________________________ 

 

 



Θάνατος, Καλοκαίρι, Φθινόπωρο, Χειμώνας       7 
_______________________________________________________________________________________________________________________________________________________________________________________________________________ 

 

 

    

 

 

 

 

 

 

 

 

 
Σ’ εσένα,Σ’ εσένα,Σ’ εσένα,Σ’ εσένα,    

που βρίσκεις εδώ μέσα κάτι δικό σουπου βρίσκεις εδώ μέσα κάτι δικό σουπου βρίσκεις εδώ μέσα κάτι δικό σουπου βρίσκεις εδώ μέσα κάτι δικό σου    

    

    

Στη Ματίνα,Στη Ματίνα,Στη Ματίνα,Στη Ματίνα,    

για όσα με έχει βοηθήσει να βρωγια όσα με έχει βοηθήσει να βρωγια όσα με έχει βοηθήσει να βρωγια όσα με έχει βοηθήσει να βρω    
    

    

    

    

    
 

 



8            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

    

    

    

� 1 � 
 

 Η ζέστη με είχε αποδυναμώσει.  

 Ήταν σαν να βρισκόμασταν κλεισμένοι σε ένα υπερβολικά μικρό δωμάτιο, 

εισπνέοντας τις ίδιες τις εκπνοές μας.  

 Στην πραγματικότητα όμως, ήμασταν σε ένα μέρος παράξενο. Όπου κι αν 

γύριζα να κοιτάξω, δεν έβλεπα τέλος πουθενά.  

 Πίσω μου απλωνόταν ατέλειωτη έκταση από στεγνό ηλιοψημένο χώμα, 

γεμάτο ξεραμένα αγριολούλουδα. Στο τελευταίο σημείο που έφτανε η όρασή 

μου, σύννεφα κατακόκκινα, ανακατεμένα με μουντό μωβ, ενώνονταν με την 

έκταση της γης τόσο αρμονικά, που δεν μπορούσα να διακρίνω τη γραμμή που 

χώριζε στη μέση την εικόνα γης και ουρανού. Δεξιά κι αριστερά μου 

κυριαρχούσε το ίδιο ξερό χάος, με λιγότερο έντονα σύννεφα.  

 Η πρόκληση όμως ήταν μπροστά μου. Και η εικόνα που αντίκριζα, κάθε 

άλλο παρά αρμονική.  

 Με τα δυο της πόδια καρφωμένα μισό βήμα πριν το τέλος του γκρεμού, 

εκλιπαρούσε με όλο της το σώμα να την πλησιάσω, να την τραβήξω κοντά 

μου. Το πρόσωπό της όμως δεν είχε καθόλου την έκφραση του τρόμου που 

είχε το κορμί της. Κουρασμένα σοβαρό, όπως πάντα, με τα καστανά μάτια της 

σταθερά καρφωμένα στα δικά μου, σχεδόν μου έλεγε να μην την πλησιάσω.  

 Μου ερχόταν να ουρλιάξω από τον θυμό, την αγανάκτηση, τη θλίψη.  

 Πάλι βρισκόμουν αντιμέτωπος με το ίδιο δίλημμα. Μόνο που, αυτή τη 

φορά, από την απόφασή μου εξαρτιόταν η ζωή της.  

 Έκανα το πρώτο βήμα προς το μέρος της. Η έκφρασή της ίδια. Προχώρησα 

κι άλλο. Ξαφνικά σταμάτησα! Στάθηκα για λίγα δευτερόλεπτα παγωμένος, 



Θάνατος, Καλοκαίρι, Φθινόπωρο, Χειμώνας       9 
_______________________________________________________________________________________________________________________________________________________________________________________________________________ 

 

 

καθώς συνειδητοποιούσα όλο και περισσότερο πως η δυσκολία της απόφασής 

μου ολοένα και μίκραινε.  

 Και ήταν αλήθεια… Μπροστά μου στεκόταν εκείνη, σε αυτή την 

κατάσταση, πίσω μου όμως δε βρισκόταν πια τίποτα, ούτε πλάι μου. Όλη μου 

η ζωή είχε χαθεί. Και γνώριζα πολύ καλά πού είχε χαθεί. Γι’ αυτό και 

σταμάτησα να προχωράω. Ήξερα πως με ένα ακόμα βήμα μπροστά, θα έβλεπα 

τα κομμάτια της ζωής αυτής, πίσω από το μαύρο φόρεμα που στεκόταν στην 

άκρη, πεσμένα κάτω στον γκρεμό. Και ήμουν τόσο αδύναμος που δεν 

μπορούσα να σκεφτώ αν θα το άντεχα.  

 Από την άλλη όμως, ο μόνος τρόπος για να κρατήσω αυτή τη γυναίκα 

ζωντανή ήταν να πλησιάσω στο χείλος του γκρεμού και να έρθω αντιμέτωπος 

με αυτό το θέαμα. Και έπρεπε να συμβιβαστώ.  

 Αυτή ήταν πια το μόνο που μου είχε απομείνει… 

 Πριν προλάβω να κάνω το επόμενο βήμα, με τάραξε ο ήχος που ερχόταν 

από πίσω μου, σαν ξεραμένα αγριολούλουδα που καίγονταν. Γυρνώντας το 

βλέμμα μου προς τα κει αντίκρισα την, μέχρι πριν λίγα λεπτά, αρμονική 

εικόνα να καταστρέφεται από φλόγες που κάλυπταν όλη σχεδόν την έκταση 

και απλώνονταν πλησιάζοντας το σημείο που βρισκόμασταν εγώ κι εκείνη… 

 

 Τινάχτηκα σαν να με ξύπνησαν βίαια. Πέρασαν λίγες στιγμές ώσπου να 

συνέλθω από τον εφιάλτη.     

 Εκείνη κοιμόταν ακόμη. Ευτυχώς δεν την ξύπνησα με τη δική μου ταραχή.  

 Καθισμένος στην άβολη καρέκλα, με τους αγκώνες ακόμη ακουμπισμένους 

στην άκρη του κρεβατιού, έτριψα το πρόσωπό μου με τα χέρια μου, σαν να 

προσπαθούσα να βγάλω από το μυαλό τις σκηνές που εκτυλίχθηκαν λίγα 

λεπτά πριν στον ύπνο μου.  

 Έφερα την καρέκλα μου λίγο πιο κοντά στο κρεβάτι της και, 

σταυρώνοντας τα δάχτυλά μου πάνω από το σεντόνι, απέμεινα να την 

κοιτάζω παρατηρώντας το αλλαγμένο της πρόσωπο.  

 Συνειδητοποίησα πως, όσο περνούσε ο χρόνος, διέκρινα ολοένα και 

λιγότερο το μέγεθος της παραμόρφωσής της. Κι από τις ατέλειωτες ώρες που 

περνούσα κοιτάζοντάς την, είχα αρχίσει κάπως να το συνηθίζω· εκτός από τις 

στιγμές που περνούσε η επήρεια του ηρεμιστικού και την έβλεπα να υποφέρει 

από τους πόνους.  

 Κάθε φορά που ήμουν παρών σε αυτές τις στιγμές, ένιωθα έναν ισχυρό 

πόνο σε όλο μου το σώμα που κατέληγε σε έναν απίστευτο πονοκέφαλο. Κι 

αυτός ο πονοκέφαλος κρατούσε για ώρες. 



10            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Οι κουρτίνες ήταν μέρα-νύχτα κλειστές και το φως στο δωμάτιο λιγοστό.  

 Η νοσοκόμα με τα μικρά μαύρα μάτια και τα κοντοκομμένα μαλλιά, 

επέμενε πως παραπάνω φως θα προκαλούσε ισχυρό πόνο στα μάτια και το 

πρόσωπο της ασθενούς.  

 Δεν έφερνα αντίρρηση, αν και κάθε απόγευμα τουλάχιστον, που ο ήλιος 

βρισκόταν από την άλλη πλευρά, κάτι μέσα μου με έτρωγε να τραβήξω λίγο 

τις κουρτίνες.  

 Πίστευα πως κι εκείνη το ήθελε, άσχετα αν δεν μπορούσε να το ζητήσει με 

κάποιον τρόπο.  

 

 Ποτέ δεν της άρεσε το σκοτάδι.  

 Πάντα ήξερα γιατί.  

 Για τον ίδιο λόγο που κι εγώ απεχθάνομαι τη μυρωδιά του βρεγμένου 

χώματος…  

 

 

 

Είναι κάποιες καλοκαιρινές βροχούλες που οι σταγόνες τους είναι γυάλινες. Καθώς 

πέφτουν στο χώμα, σπάνε και ηχούν σαν παιδικές κραυγές. 

Απεγνωσμένες παιδικές κραυγές… 

 

 

 

 Κάνοντας αυτές τις σκέψεις, το μυαλό μου άρχισε να χάνεται σε ένα ταξίδι, 

πίσω στον χρόνο. Ένα ήρεμο ταξίδι σε μια ζωή γεμάτη ταραχές.  

 Εκείνη παρέμενε ακίνητη, βυθισμένη στον ύπνο που της προκαλούσαν τα 

ηρεμιστικά. Έτσι το ταξίδι μου, η αναδρομή μου, συνεχίστηκε.  

 Η μνήμη μου γέμισε πάλι με θύμησες που, ηθελημένα ή μη, τις είχα 

κλειδώσει σε μια γωνιά του μυαλού και δεν έκανα σχεδόν ποτέ τον κόπο να 

τις ξεκλειδώσω. Και τώρα που άρχισαν να ξετυλίγονται και πάλι μπροστά μου, 

το πρόσωπο που είχα απέναντί μου, σε τίποτα δε θύμιζε εκείνο το λαμπερό, 

καθαρό πρόσωπο που ήξερα τότε… 

 

 Εκείνο το πρόσωπο είχε γίνει κάποτε η προσωποποίηση του καλοκαιριού 

και των διακοπών του Πάσχα για μένα. Χρειάστηκε μονάχα ένα 

δεκαπενθήμερο στην καρδιά του καλοκαιριού για να συμβεί αυτό.  



Θάνατος, Καλοκαίρι, Φθινόπωρο, Χειμώνας       11 
_______________________________________________________________________________________________________________________________________________________________________________________________________________ 

 

 

 Το ότι ήμασταν μόνο εννέα χρονών, όταν συναντηθήκαμε για πρώτη 

φορά, ήταν κάτι που δυνάμωνε ακόμη περισσότερο το δέσιμό μας, γιατί η 

ηλικία αυτή πρόσθετε στην κάθε στιγμή μας μια νότα ανεξήγητης μαγείας.  

 Ως την ημέρα που ήρθε στην Αίγινα για να περάσει τις καλοκαιρινές 

διακοπές στο σπίτι των παππούδων της, ακριβώς δυο σπίτια πιο δίπλα από το 

δικό μας, η γειτονιά δεν είχε δει πιο όμορφο κορίτσι.  

 Ξεχώριζε με τα μαύρα μαλλιά της, μακριά ως την ωμοπλάτη, που δεν τα 

είχε δει ποτέ κανείς αχτένιστα. Και τα μάτια της είχαν ένα παράξενο καστανό 

βλέμμα που ώρες-ώρες την έκανε να μοιάζει με μεγάλη, εγκλωβισμένη σε 

εκείνο το παιδικό σωματάκι. 

 Όταν κάποιος της μιλούσε, τον κοιτούσε σταθερά στα μάτια με αδιανόητη 

σοβαρότητα για παιδί. Κι όταν ήθελε να μιλήσει η ίδια, εκνευριζόταν πολύ 

όταν εκείνος στον οποίο απευθυνόταν κοιτούσε αλλού. Για να δηλώσει τον 

εκνευρισμό της, χτυπούσε το πόδι της με νεύρο στο πάτωμα, κάνοντας τον… 

αγενή απέναντί της να την προσέξει. 

 Περάσαμε ατέλειωτες ώρες μιλώντας για όλα αυτά που υποτίθεται πως 

μπορούν να συζητήσουν ένα αγόρι κι ένα κορίτσι σε αυτή την ηλικία, 

κοιτάζοντας ο ένας σταθερά στα μάτια του άλλου.  

 Ή μάλλον, λάθος! Οι συζητήσεις μας δεν είχαν στην ουσία καμιά σχέση με 

τις συζητήσεις των άλλων παιδιών, μεταξύ τους ή και μαζί μας.  

 Ακόμη και η επικοινωνία που είχαμε εμείς οι δύο, το δέσιμο εκείνο που 

αποκτήσαμε, ήταν κάτι πρωτόγνωρο για τα δεδομένα τουλάχιστον της 

γειτονιάς μας.  

 Ως τότε η μόνη σχέση που είχε η παρέα των αγοριών με εκείνη των 

κοριτσιών ήταν το πρωινό και το απογευματινό μπάνιο στη θάλασσα, καθώς 

και τα ασταμάτητα πειράγματα που, σχεδόν πάντοτε, κατέληγαν σε 

τσακωμούς. Κατά τα άλλα, η κάθε παράταξη είχε τους δικούς της κανόνες και 

τρόπους διασκέδασης και συμπεριφοράς.  

 Εμείς όμως αποτελέσαμε την εξαίρεση.    

 

 Ήμουν στο μαγαζί του πατέρα μου, ένα ξυλουργείο που κληρονόμησε από 

τον δικό του πατέρα και το υπεραγαπούσε.  

 Δεν μου άρεσε καθόλου να βρίσκομαι εκεί, ειδικά μέρες σαν κι εκείνη.  

 Τέσσερις Ιουλίου, με έναν ήλιο έτοιμο να εκραγεί και μια θάλασσα που 

μόνο ατμό δεν έβγαζε.  

 Η αλήθεια είναι πως ούτε στη μητέρα μου άρεσε. Υποχωρούσε όμως και 

μόνο στο άκουσμα της απότομης φωνής του πατέρα.  



12            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

- Σκασμός, Νίκη… Δεν παθαίνει τίποτε με μια-δυο φορές που τον παίρνω μαζί μου. 

Από το να κοπροσκυλιάζει στις παραλίες συνέχεια, καλύτερα είναι. 

 Και έτσι, με το να υποχωρεί εκείνη, μας γλύτωνε από την περαιτέρω 

μουρμούρα του.  

 Εκείνη όμως κατά βάθος καταλάβαινε πως ο πατέρας με ήθελε για παρέα. 

Με κουβαλούσε μαζί του κάθε φορά που ο Σπύρος –το αγόρι που είχε για 

βοηθό– έπρεπε να λείψει, είτε για διάβασμα, είτε για να τρέξει τη μητέρα του 

για εξετάσεις. Πράγμα που συνέβαινε συχνά. 

  Άτυχη γυναίκα η κυρία Ντίνα· χήρα από τα τριάντα οκτώ, φιλάσθενη, με 

εννέα χειρουργεία στο παρελθόν της κι αυτά μόνο μέχρι τα σαράντα επτά της. 

Ο Σπύρος όμως ήταν σίγουρα η τύχη της. Άψογος με ό,τι καταπιανόταν και το 

καλύτερο στήριγμα για μια τέτοια γυναίκα.  

 Ο πατέρας μου τον αγαπούσε πολύ και, άσχετα αν δεν είχε ποτέ τον 

κατάλληλο τρόπο να του το δείξει, ο Σπύρος, ως άτομο εύστροφο και 

διεισδυτικό, το γνώριζε καλά αυτό.  

 Εξάλλου έτσι ήταν μια ζωή ο πατέρας μου. Δεν έμαθε ποτέ του να εκφράζει 

την αγάπη του με λόγια ή ευαίσθητες πράξεις. Αρκούταν στην προστασία και 

τη σιγουριά που ήξερε να μας παρέχει και αυτό ήταν όλο.  

 Βλέποντάς τον επιφανειακά, θαρρούσες ώρες-ώρες πως η καρδιά του ήταν 

κι αυτή φτιαγμένη από τα ξύλα που δούλευε.  

 Όλοι για τον πατέρα μου είχαν την ίδια άποψη: ο μεν έντιμος και σωστός 

οικογενειάρχης, αλλά και «μουντρούχος», όπως συνήθιζαν να τον 

χαρακτηρίζουν, Κοσμάς!  

 Μονάχα εκείνο το απόγευμα, που συνέβη αυτό το αξέχαστο ατύχημα στην 

Άννα, τον είδα έτοιμο να καταρρεύσει από την ταραχή και την απόγνωση. 

 Ήταν όταν η Άννα, τριών χρονών τότε, κατάπιε το δαχτυλίδι της μητέρας 

μας, η οποία το είχε ακουμπήσει στο μικρό τραπεζάκι, πλάι στο τηλέφωνο –

αγαπημένο παιχνίδι της μικρής. Και αν δεν ήταν εκεί ο πατέρας να αντιδράσει 

αστραπιαία, θα την είχαμε χάσει σίγουρα από πνιγμό.  

 Τότε ήταν η πρώτη φορά που πραγματικά κατάλαβα την τεράστια 

αδυναμία του για την κόρη του, καθώς όμως και τη δική μου για αυτήν.  

 Μακάρι να ήταν και η τελευταία… 

 

 Η Άννα ήταν μια σκέτη γλύκα! Ένα παιδί όλο νάζι και χαμόγελο που 

αποζητούσε συνεχώς τα χάδια και τις αγκαλιές των άλλων.  



Θάνατος, Καλοκαίρι, Φθινόπωρο, Χειμώνας       13 
_______________________________________________________________________________________________________________________________________________________________________________________________________________ 

 

 

 Και φυσικά κανείς δεν μπορούσε να αντισταθεί και να μη βγάλει τον 

παιχνιδιάρικο εαυτό του σε ένα καστανόξανθο κοριτσάκι με αφέλειες και 

γκρίζα χαρούμενα ματάκια.  

 

 Ήμουν αρκετά μικρός, όμως θυμάμαι πολύ έντονα το μελανιασμένο 

πρόσωπο και τα γουρλωμένα μάτια της αδελφής μου καθώς πάλευε να πάρει 

ανάσα.  

 Κι εκείνη ήταν αρκετά μικρή, όμως δε γλύτωσε έπειτα την εγχείρηση.  

 Όλη η οικογένεια σε πλήρη σύγχυση. Η μητέρα μας κομμένη, και μόνο 

στην ιδέα πως το μωρό της φλέρταρε με τον θάνατο, έχανε τη γη κάτω από τα 

πόδια της. Εγώ δεν άφηνα τον εαυτό μου να εκδηλωθεί μπροστά σε κανέναν. 

Όλοι γνώριζαν πως τη λάτρευα τη μικρή. Και κανένας, από όσους με ήξεραν 

καλά, δεν ασχολήθηκε μαζί μου με ανόητες ερωτήσεις και λόγια παρηγοριάς 

για το κακό που παραλίγο θα γινόταν τραγωδία.  

 Όταν η μικρή συνήλθε από την περιπέτειά της, υποσχέθηκα στον εαυτό 

μου πως θα την πρόσεχα πολύ περισσότερο από πριν. Πήρα μια πικρή γεύση 

από το συναίσθημα της πιθανής απώλειάς της και, αν μπορούσα, θα έκανα τα 

πάντα για να μην το ξαναζούσα ποτέ. 

 

 

 

Είναι τόσο αυστηρή και ανισόρροπη δασκάλα η πραγματικότητα, που μπορεί να 

κάνει τα πάντα για να σε μάθει ποτέ να μη λες «ποτέ» και «πάντα»… 

 

 

 

 Αυτή τη φορά ο Σπύρος έπρεπε να λείψει για δύο ώρες από το ξυλουργείο.  

 Ορθοπεδικός η αιτία. Το γόνατο της κυρίας Ντίνας πήγαινε από το κακό 

στο χειρότερο μετά από το τελευταίο χειρουργείο.  

 Εγώ, φανερά εκνευρισμένος, δεν μπορούσα να καταλάβω για ποιον λόγο 

με έσερνε μαζί του ο πατέρας μου στο μαγαζί και μάλιστα με τέτοιον καύσωνα, 

αφού η δουλειά ήταν πεσμένη εκείνες τις μέρες και δε χρειαζόταν καμία 

βοήθεια.  

 Ο άνδρας που μπήκε μέσα και αντάλλαξε εγκάρδιους χαιρετισμούς με τον 

πατέρα μου, μού ήταν εντελώς άγνωστος. 

- Τι έγινε, ρε Κοσμά; Τέτοια μέρα και σε βρίσκω στο μαγαζί, ρε συ; του είπε 

πειραχτικά.  



14            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

«Πες ντε… Όχι, για να μη λέει για μένα μετά!», σκέφτηκα. 

- Ρε Χανιώτη! Καλώς τον! Πού είσαι εσύ, βρε αγόρι μου;  

 Ζύγωσε αμέσως και τον αγκάλιασε. 

 Όπως πάντα περίεργος εγώ, προχώρησα πιο κοντά τους για να καταλάβω 

από μόνος μου ποιος ήταν εκείνος ο «Χανιώτης», μιας και ήξερα καλά πως 

από τις λακωνικές απαντήσεις του πατέρα μου αργότερα δε θα έβγαζα 

ιδιαίτερο νόημα.  

 Εκείνο που κατάλαβα ήταν ότι εκείνος ο άνδρας ήταν ο γαμπρός του κυρ 

Μήτσου και της κυρίας Μαργαρίτας, που έμεναν δυο σπίτια πιο δίπλα από 

εμάς.  

 Δεν τον θυμόμουν καθόλου, γιατί τα τελευταία έξι χρόνια ζούσε με την 

οικογένειά του στη Θεσσαλονίκη, λόγω μετάθεσης από τη δουλειά του, και 

την τελευταία φορά που είχαν έρθει στο νησί μας για διακοπές ήμουν πολύ 

μικρός.  

 Από την κουβέντα του με τον πατέρα μου, έμαθα πως τώρα πια γύρισαν 

στην Αθήνα και αποφάσισαν να φέρουν το ένα από τα δυο τους παιδιά στους 

παππούδες για το υπόλοιπο του καλοκαιριού.  

 Ο πατέρας μου έδειξε να χαίρεται με την απρόσμενη επίσκεψη του κυρίου 

Λάμπρου, όπως τον έλεγαν, και δεν έχασε την ευκαιρία να τον προσκαλέσει με 

την οικογένειά του για φαγητό στο σπίτι μας.  

 

 Ο κύριος Λάμπρος ήταν τόσο ψηλός που μπροστά του το ένα κι ογδόντα 

του πατέρα μου έμοιαζε σημαντική απώλεια ύψους! Η Κατερίνα όμως, η 

γυναίκα του, ήταν πιο κοντή από τη μητέρα μου. Και πίσω από τα κουρασμένα 

της μάτια κρυβόταν μια αρκετά νεαρή κοπέλα, πράγμα που με βοήθησε να 

συνηθίσω τον ενικό που με παρακαλούσε να χρησιμοποιώ όταν της μιλούσα.  

 Σκέφτηκα πως η μητέρα μου δε θα ζητούσε από ένα εννιάχρονο παιδί να 

της μιλά στον ενικό, όμως αυτή η συμπεριφορά της Κατερίνας δε με 

παραξένευε τόσο. Ίσως γιατί εκείνη ήταν μόλις δεκαεννέα ετών όταν 

απέκτησε τη συνομήλικη μ’ εμένα κόρη της, ενώ η δική μου μητέρα με 

γέννησε στα τριάντα.  

 Έπειτα η μητέρα μου δεν ήταν ποτέ, όσο εγώ τη θυμάμαι, η γυναίκα που 

θα έλεγες πως είχε μέσα της νεανική ζωντάνια και ενέργεια. Αμφιβάλλω αν 

έζησε ποτέ συναρπαστικές εμπειρίες ή έστω αν απόλαυσε τη νεανική ζωή της, 

όπως μια συνηθισμένη κοπέλα.  

 Αν και είχα την περιέργεια να μάθω γιατί δε βρισκόταν μαζί τους και το 

τέταρτο μέλος της οικογένειάς τους, ο Αντώνης, δε ρώτησα. Ακολούθησα το 



Θάνατος, Καλοκαίρι, Φθινόπωρο, Χειμώνας       15 
_______________________________________________________________________________________________________________________________________________________________________________________________________________ 

 

 

παράδειγμα των δικών μου, οι οποίοι όμως φαίνονταν να γνωρίζουν τον 

λόγο.  

 Η Άννα δεν είχε πολλή διάθεση εκείνο το μεσημέρι κι έτσι, μετά το 

φαγητό, ξάπλωσε στον καναπέ όπου και αποκοιμήθηκε.  

 Εγώ όμως ήμουν πολύ ενθουσιασμένος με την καινούργια μου παρέα.  

 Η Ζωή –έτσι έλεγαν την κόρη τους– ήταν ένα κορίτσι τόσο ξεχωριστό που, 

με τον τρόπο της, ούτε που κατάλαβα για πότε με απάλλαξε από την 

ντροπαλότητα και την αμηχανία που ένιωθα από τη στιγμή που μπήκε στο 

σπίτι.  

 Αυτό ήταν! Από τη μέρα εκείνη, η Ζωή ήταν το πιο χαρούμενο και 

ξεχωριστό κομμάτι της κάθε ημέρας μου.  

 Γίναμε πλέον αχώριστοι – ο Άγγελος και η Ζωή, η Ζωή και ο Άγγελος… 

 

 

 

Πώς μπορεί ο ήλιος να χαρίσει τόση από τη λάμψη του στα πλούσια και ανέμελα 

μαλλιά ενός μικρού κοριτσιού; 

Κι όταν βλέπεις το κορίτσι να τρέχει, να θαρρείς πως οι λαμπερές σταλίτσες μιας 

καλοκαιρινής βροχής αιχμαλωτίστηκαν σε ένα σύννεφο που, ανέμελο κι αυτό, 

τρέχει ξωπίσω της! 

Ανεμίζει και λάμπει! Λάμπει κι ανεμίζει… 

 

 

 

 Ο κύριος Λάμπρος και η Κατερίνα έφυγαν το επόμενο κιόλας πρωί.  

 Η Κατερίνα ήταν ο πρώτος ίσως ενήλικας που, γνωρίζοντας εμένα και την 

αδελφή μου, έδειξε σ’ εμένα περισσότερο ενδιαφέρον.  

 Πριν μπει στο αμάξι, με αγκάλιασε σφιχτά και με φίλησε στοργικά στο 

μέτωπο.  

 Η Ζωή δεν αντέδρασε όπως ίσως θα περίμενε κανείς από ένα εννιάχρονο 

κοριτσάκι που αποχωρίζεται τους γονείς του για κάποιο διάστημα. 

Χαμογελούσε ελαφρά και στους δύο και, αφού τους φίλησε απαλά, 

απομακρύνθηκε από το αμάξι και τους κοίταζε με βλέμμα σταθερό και σοβαρό 

να απομακρύνονται.   

 Τα παιδιά δεν άργησαν να τη συμπαθήσουν. Ίσως όχι όλα, πάντως τους 

κέρδισε κι εκείνους πολύ εύκολα. 



16            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Όσο περνούσαν οι μέρες, κάναμε όλο και πιο πολλή παρέα και 

ανακαλύπταμε ολοένα και περισσότερα πράγματα μαζί.  

 Ένα από αυτά ήταν κι ένα χωράφι, δυο γειτονιές πιο μακριά από τη 

δική μας γειτονιά.  

 Μία έκταση τεράστια για τα δικά μας δεδομένα, γεμάτη με χιλιάδες 

πολύχρωμα αγριολούλουδα και ψηλά χόρτα που μας έκρυβαν άνετα από τον 

«έξω κόσμο», όπως συνηθίζαμε να λέμε μεταξύ μας.  

 Αποφασίσαμε να μην αναφέρουμε τίποτα στα παιδιά, αλλά και σε 

κανέναν άλλον, για την ανακάλυψή μας αυτή. Δε θέλαμε να μετατραπεί σε 

περιοχή για ομαδικά παιχνίδια και φασαρίες.  

 Συμφωνήσαμε να ονομάσουμε εκείνο το χωράφι «Ανθόκηπό» μας.  

 Δεν υπήρχε, σχεδόν, μέρα που να μην πηγαίναμε στον Ανθόκηπό μας 

έστω και για λίγο.  

 Το πιο αγαπημένο μας αγριολούλουδο ήταν το «αστρολούλουδο», όπως 

το είχαμε ονομάσει. Ένα καταπράσινο κλωνάρι γεμάτο μικρά-μικρά πράσινα 

ανθάκια, στο σχήμα αστεριών, τα οποία ξεκολλούσαμε και τα καρφώναμε ο 

ένας στα μαλλιά του άλλου.  

 Και δεν υπήρχε περίπτωση να φύγουμε από τον Ανθόκηπο χωρίς 

αστέρια στα μαλλιά μας!  

 

 

 

Αλλόκοτη η φύση! Ακόμα και στα ανθισμένα της αστέρια χάρισε αγκάθια. Για να 

γαντζώνονται στα ανέμελα σύννεφα και να μην πέφτουν. 

 

 

 

* * * 

 

 Το μαλακό δέρμα πάνω από τη μύτη της σχημάτισε ένα βουναλάκι, καθώς 

τα φρύδια της ζύγωσαν μεταξύ τους. Και ακολούθησε η έκφραση του πόνου 

από το τσίτωμα της σάρκας που συνεχώς δάκρυζε πύον.  

 Ξυπνούσε.  

 Το σύννεφο που κάλυπτε τα μάτια μου κατά τη διάρκεια του ταξιδιού μου 

στο παρελθόν, εξαφανίστηκε. Τη θέση της ηρεμίας στη χώρα των 

συναισθημάτων μου, πήρε η ανησυχία. Ένα συναίσθημα που μετέφερε στα 

άκρα μου έναν αμήχανο μικρό πανικό.  



Θάνατος, Καλοκαίρι, Φθινόπωρο, Χειμώνας       17 
_______________________________________________________________________________________________________________________________________________________________________________________________________________ 

 

 

 Σηκώθηκα από το κάθισμά μου και, αφού το έσπρωξα νευρικά πίσω μου, 

έγειρα πάνω από το πρόσωπό της με ανυπομονησία για την επόμενη 

αντίδρασή της.  

 Άνοιξε αργά τα μάτια και με κοίταξε. Ήμουν σίγουρος πως δεν έβλεπε 

εμένα κι ας συναντιόντουσαν οι κόρες των ματιών μας. Δεν την ενδιέφερε 

ποιος βρισκόταν έξω από τα βλέφαρά της εκείνη τη στιγμή. Το μόνο που 

λαχταρούσε ήταν να σταματήσει ο πόνος.      

 Η επίδραση των ηρεμιστικών είχε τελειώσει και τα μουγκρητά της 

καλούσαν για βοήθεια. 

– Ζωή… 

 Η φωνή μου ανήσυχη κι έπειτα το βλέμμα μου στην πόρτα. Η νοσοκόμα, 

πιο σβέλτη από τη σκέψη μου, στάθηκε δίπλα στο κρεβάτι και πίεσε ελαφρά τη 

σύριγγα ώσπου να δακρύσει η βελόνα. Και ύστερα όλα τα δάκρυα ταξίδεψαν 

στις φλέβες του ταλαιπωρημένου κορμιού της Ζωής.  

 Αυτό ήταν. Ένας τελευταίος εξασθενημένος αναστεναγμός και μετά με 

έκλεισε και πάλι έξω από τα βλέφαρά της.  

 Στο πρόσωπο της νοσοκόμας υπήρχε μια συμπονετική έκφραση που 

περισσότερο στη δική μου αντίδραση οφειλόταν, παρά στο περιστατικό που 

μόλις είχε τελειώσει. Καθώς χαμογέλασε, συνειδητοποίησα πως είχα κρύψει 

τον λαιμό μου μέσα στους ώμους μου και στεκόμουν αμήχανος πλάι στο 

κρεβάτι.  

 Δεν ανταλλάξαμε κουβέντες. Με την έκφρασή της μου ζήτησε να ηρεμήσω 

και αποχώρησε.  

 Κάθισα ξανά στην καρέκλα που, πάνω στον μικρό πανικό μου, την είχα 

σπρώξει προς το παράθυρο.  

 Καθώς ηρεμούσα, αισθανόμουν τον πονοκέφαλο που μόλις με είχε 

επισκεφτεί, να γίνεται ολοένα και πιο έντονος. Έγειρα προς τα πίσω και 

σταύρωσα τα δάχτυλα πίσω από το κεφάλι.  

 Η έκφραση εκείνης ήταν πλέον ήρεμη.  

 Άρχισα να αναρωτιέμαι αν η παρουσία μου εκεί μέσα της ήταν αισθητή. Αν 

γνώριζε πως τις τελευταίες δυο μέρες τις έχω περάσει στο πλάι της. Πως τα 

μάτια μου είχαν γίνει ένα με τις πληγές της, τόσο που θα έλεγε κανείς πως 

μπορούσα πια να δω πίσω από αυτές, να αναστήσω και πάλι το πρόσωπο του 

παρελθόντος στο μυαλό μου.  

 Πώς είναι δυνατόν ένα τόσο κουρασμένο μυαλό να ζει μέσα σε ένα τόσο 

πληγωμένο κορμί και να μην μπορεί να αποφασίσει ποια πληγή είναι η πιο 

δυσβάσταχτη; Αν μπορούσε να απαλλάξει τον εαυτό της από ένα από αυτά, τη 



18            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

συγκεκριμένη στιγμή της ζωής της που και τα δύο πονούσαν τόσο έντονα, 

αναρωτιόμουν με ποια «Ζωή» θα ερχόμουν αντιμέτωπος.  

 Στην προσπάθειά μου να δώσω κάποια πιθανή απάντηση σε αυτό το 

ερώτημα, στην προσπάθειά μου να ζυγίσω τα πράγματα, γέμισε το μυαλό μου 

με χρώματα περίεργα.  

 Με το γκριζόμαυρο του θανάτου, της απώλειας και της θλίψης, το κόκκινο 

του πάθους, του αίματος και της φωτιάς· μα κάπου μέσα στο ταξίδι που 

ξεκίνησε και πάλι η σκέψη μου, μπλέχτηκαν κι εκείνα της λησμονημένης 

ευτυχίας.  

 Τα χρώματα που συναντά κανείς σε έναν ανθόκηπο – ζωηρά, έντονα, 

χαρούμενα. Όπως εκείνο το έντονο πράσινο του αστρολούλουδου!  

 Χρώμα της ελπίδας για τους άλλους το πράσινο – της προδοσίας για μένα 

και τη Ζωή…  

    

 Όλες εκείνες τις ατέλειωτες ώρες στο δωμάτιο του νοσοκομείου, με τη 

Ζωή μπροστά μου βυθισμένη στην ύπνωση, το μυαλό μου βάδισε σε παράξενα 

μονοπάτια.  

 Όσο την έβλεπα να κοιμάται με εκείνη την ηρεμία ζωγραφισμένη στο 

πληγωμένο της πρόσωπο, κονταροχτυπιόταν μέσα μου το αίσθημα της οργής 

με εκείνο της θλίψης.  

 Σαν να δυσκολευόμουν να δεχτώ εκείνη την ήρεμη εικόνα σε ένα πρόσωπο 

που για μένα ήταν συνδεδεμένο με τις μεγαλύτερες ταραχές και δυστυχίες. Κι 

ας γνώριζα πως η ηρεμία αυτή δεν οφειλόταν παρά μόνο στα ηρεμιστικά 

«δάκρυα» μιας βελόνας. Κι ας γνώριζα ακόμη πως δεν ήταν εκείνη που 

ευθυνόταν για όσα είχαν ως τότε συμβεί στις ζωές μας.  

 Δεν μπορούσα να συμφιλιωθώ με την ιδέα πως ό,τι μου είχε απομείνει πια 

από μια ζωή τριάντα εννέα χρόνων ήταν ό,τι βρισκόταν μέσα σε εκείνο το 

δωμάτιο του νοσοκομείου. Εκείνη η γυναίκα και κανείς άλλος. Κι αυτή 

τυλιγμένη σε αμέτρητες πληγές και ποτισμένη με μεγάλες δόσεις 

ηρεμιστικών, όχι για να κρατηθεί στη ζωή, μα για να μη ζήσει όσο χρόνο της 

απέμενε βουτηγμένη στον πόνο.  

 Με είχε προετοιμάσει ο γιατρός για την αδύναμη καρδιά της.  

 

 Πήγα στο σπίτι μου. 

 Μύριζε εγκατάλειψη. Όχι μόνο από εμένα, μα από κάθε μορφή ζωής που 

άλλοτε το γέμιζε.  



Θάνατος, Καλοκαίρι, Φθινόπωρο, Χειμώνας       19 
_______________________________________________________________________________________________________________________________________________________________________________________________________________ 

 

 

 Αμέσως μετά το γνωστό τρίξιμο της πόρτας, ήρθε και κάτι ακόμα να μου 

αποδείξει πως έμπαινα στον δικό μου χώρο. Η ανάμνηση της επιστροφής από 

τις οικογενειακές εκδρομές, όταν το σπίτι παραπονιόταν με την ίδια οσμή 

κλεισούρας για το διάστημα που το αφήναμε κλειστό. Μια απλή ανάμνηση 

ήταν, στιγμιαία, περαστική.  

 Όταν βγήκα από το μπάνιο, ένιωσα για λίγο μετανιωμένος που με το ζόρι 

αποφάσισα να δεχτώ το νερό πάνω μου. Γιατί στ’ αλήθεια αισθάνθηκα σαν να 

πήρε μαζί του κάτι από την κούραση και του σώματος, αλλά και του νου μου.  

 Αν τα ρούχα μου δε βρισκόντουσαν στην κρεβατοκάμαρα, δε θα έμπαινα 

στη διαδικασία να περάσω εκείνη την πόρτα γιατί, ώσπου να φτάσω στην 

ντουλάπα, έπρεπε να παραμερίσω τόσες σκιές που μπλέκονταν μπροστά μου 

σαν ιστοί από αράχνες. 

 

 Πάντα τις σιχαινόμουν τις αράχνες. Και με κορόιδευε η Ζωή!  

 Εκείνη είχε μαζέψει από τον Ανθόκηπο μια μικρή κοκκινόμαυρη, σαν 

πασχαλίτσα. Της είχε δώσει και όνομα: Κουκκίτσα, από τις μικρές 

καλοσχηματισμένες κουκκίδες της. Την είχε μέσα σε ένα σπιρτόκουτο και της 

έριχνε ζάχαρη.  

 Τη μέρα που άνοιξε το σπιρτόκουτο και η αράχνη δε σάλευε πια, απλώς με 

κοίταξε και μου είπε:  

– Θέλουνε και νερό οι αράχνες;… Μάλλον έπρεπε να της είχα δώσει και νερό…  

 Το ξανάκλεισε και το έβαλε σε ένα συρτάρι της βιβλιοθήκης. Έτσι ακριβώς 

όπως το βρήκε, με την πεθαμένη αράχνη μέσα του. 

 

 

 

Δεν είναι τόσο μεγάλο το κρίμα αν παραλείψεις να δώσεις λίγο νερό στο όνειρό σου, 

όσο αν το κλείσεις πεθαμένο σε ένα σπιρτόκουτο και το βάλεις μέσα σε ένα συρτάρι 

της βιβλιοθήκης σου. 

Αν η μόνη διαφορά ανάμεσα στο όνειρό σου και σε μια νεκρή αράχνη που την 

έλεγαν Κουκκίτσα, είναι μονάχα το όνομα της σορού… 

 

 

 

 Ο καναπές δέχτηκε να ξαπλώσω πάνω του, παρόλο που δεν παρέλειψε να 

με χτυπήσει με το παλιό ενοχλητικό του σίδερο στη μέση.  



20            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Εξακολουθούσα να αναρωτιέμαι για όλα αυτά που αποτελούσαν τη ζωή 

μου, όλα αυτά που, μαζί με το παράπονο, έφερναν στα χείλη μου την ίδια 

ερώτηση ξανά και ξανά: «Γιατί;…».  

 Ένα «γιατί» που έβγαινε αβίαστα πλέον από μέσα μου. Δεν έμοιαζε με 

απορία τόσο, όσο με αγανάκτηση και οργή.  

 Δε θύμιζε σε τίποτα τα τόσα «γιατί» που συνήθιζα να ρωτάω όλα αυτά τα 

χρόνια. «Γιατί δεν έρχεσαι;», «γιατί δε μένεις;», «γιατί φεύγεις;», «γιατί 

ξαναγύρισες;», «γιατί δε φεύγεις;…».  

 Όχι, αυτό το «γιατί» διέφερε πολύ από όλα αυτά. Έμοιαζε περισσότερο με 

«γιατί δεν ξέρω πια τι να κάνω;», «γιατί δεν αισθάνομαι πια ζωντανός;…».  

 Και σε αυτού του είδους τις ερωτήσεις, δεν περιμένεις από καμία φωνή να 

σου απαντήσει. Δε θέλεις να ακούσεις τίποτα. Μονάχα τους βαρετούς χτύπους 

της καρδιάς σου, καθώς το μαξιλάρι σού βουλώνει το αφτί. Τόσο βαρετοί, που 

δε σε βάζουν σε σκέψεις. Δε σε διαπερνά τίποτε άλλο πέρα από την ιδέα ότι 

απλώς υπάρχεις, κι αυτό όχι επειδή το αισθάνεσαι, αλλά μόνο και μόνο επειδή 

ακούς την καρδιά σου να χτυπά. Και δε διατηρείς σχεδόν καμία επαφή με ό,τι 

σε περιβάλλει, πέρα από τη σκέψη πως σε χτυπά στο πλευρό το σίδερο του 

κουρασμένου καναπέ και απλώς δεν έχεις τη διάθεση να γυρίσεις από την 

άλλη.  

  

 Να αισθανόταν και ο Αντώνης κάπως έτσι;  

 

 «Ψυχική κατάσταση που χαρακτηρίζεται από περιορισμό του ατόμου στον δικό 

του κόσμο των ιδεών και από εκούσια διακοπή της επαφής του με το περιβάλλον» – 

αυτή την ερμηνεία είχαμε διαβάσει στο λεξικό με τον Σπύρο, σε μια 

προσπάθειά του να μου εξηγήσει τι σημαίνει η λέξη αυτισμός.  

 Αλλά ακόμη κι αν διάβασα τι σημαίνει, δεν μπορούσα να φανταστώ την 

κατάσταση ενός μικρού αυτιστικού παιδιού.  

 Και η Ζωή δε μας έδινε καμία σχετική περιγραφή για την κατάσταση του 

αδελφού της, πέρα από την αναφορά της λέξης «αυτιστικός», όταν μας το 

είπε.  

 Η αλήθεια είναι πως πολύ αμφιβάλλω για το αν θα μας είχε ποτέ μιλήσει 

σχετικά με αυτό, εάν δεν αποφάσιζαν οι γονείς της να περάσουν κάποιες μέρες 

του Πάσχα στο νησί, φέρνοντας μαζί τους και τον Αντώνη – έξι χρονών τότε.  

 Τον κρατούσαν οι γονείς του κυρίου Λάμπρου όταν εκείνος και η Κατερίνα 

έπρεπε να λείψουν. 



Θάνατος, Καλοκαίρι, Φθινόπωρο, Χειμώνας       21 
_______________________________________________________________________________________________________________________________________________________________________________________________________________ 

 

 

 Τη Ζωή την είχαν φέρει στους παππούδες της από την πρώτη μέρα που 

έκλεισαν τα σχολεία. 

 Είχα πάντως την εντύπωση πως αισθανόταν κάπως άβολα για την 

κατάσταση του αδελφού της και για αυτό αναφερόταν σπάνια και μόνο όταν 

ήθελε να μας προετοιμάσει ή να μας δικαιολογήσει κάτι σχετικό με εκείνον.  

 Όπως, για παράδειγμα, την ημέρα της άφιξής του. 

 Μόνο και μόνο λόγω της αμηχανίας της Ζωής, θα προσπαθούσα να 

αντιδράσω πολύ φυσιολογικά μπροστά σε όποιο θέαμα κι αν αντίκριζα. Όμως, 

ακόμα κι όταν διαπίστωσα πως επρόκειτο για ένα σχεδόν απλό εξωτερικά 

αγόρι και όχι όπως το είχα φανταστεί – με παράξενα, τρομαχτικά ίσως 

χαρακτηριστικά και κινήσεις σαν τρελαμένης μαριονέτας, δεν μπορούσα να 

πάρω τα μάτια μου από πάνω του για αρκετή ώρα.  

 Βγήκε μαζί με την Κατερίνα από το αμάξι και το πρόσωπό του ήταν 

ολόκληρο ένα μουσκεμένο χαμόγελο, από τα σάλια που συχνά δεν μπορούσε 

να συγκρατήσει. Τα μάτια του ήταν υγρά και χαμογελαστά, μέσα στο σχήμα 

των ματιών της Κατερίνας.  

 

* 

 

 Το ανοιξιάτικο αεράκι είχε κάτι από τη φωνή της Ζωής! 

– Άγγελε…  

– Τρέξε!!! 

– Δώσε μου το χέρι σου! Άγγελε… 

– Έλα… Να φτάσουμε μαζί! 

 Από τότε τρέχαμε μαζί με τη Ζωή. Από τότε έτρεχε ξωπίσω μας και η 

φωτιά… Μα δε φτάναμε ποτέ μαζί εκεί που θέλαμε. 

 Όλα μας τα όνειρα έπαιρναν φωτιά, από τότε… 

 

* 

 

– Η Άννα όλη την ώρα θέλει να είναι με τον Αντώνη! 

– Ναι, ο αδελφός σου την κάνει συνέχεια να γελάει. 

– … 

– Δεν εννοώ… 

– Ξέρω τι εννοείς! Όπως κι εμείς, ε; Που συνέχεια γελάμε! 

– Ναι, όπως εμείς! Έλα, σειρά μου να σου βάλω αστεράκια στα μαλλιά!… 

– Δε θέλω να φύγεις πάλι… 



22            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Ούτε κι εγώ… Αλλά σε δυο μήνες θα με ξαναφέρουν! Μέχρι το καλοκαίρι τα 

λουλούδια θα έχουν φτάσει πάλι ως τον ουρανό και δε θα μας βλέπει κανείς!… 



Θάνατος, Καλοκαίρι, Φθινόπωρο, Χειμώνας       23 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 2 � 
 

Είναι επιπόλαιος και πεισματάρης ο ήλιος του καλοκαιριού. 

Άμα τύχει και θυμώσει, σου ξημερώνει αλλόκοτες μέρες. Και ρίχνει τις αχτίδες του 

σε όσα δε θέλεις να δεις. 

Με πόση λαχτάρα όμως τον περιμένεις όταν έχεις έναν Ανθόκηπο γεμάτο 

ονειρεμένα αγριολούλουδα! Μαζεύεις μερικά, τα δένεις με μια γαλάζια κορδελίτσα 

και περιμένεις… 

 

 

 

 Αρχές Ιουνίου.  

 Το αυτοκίνητο του κυρίου Λάμπρου παρκάρισε λίγο πιο πάνω από το σπίτι 

μας.  

 Το καλοκαίρι ήρθε με τη μορφή ενός δεκάχρονου κοριτσιού που το 

ακολουθούσε ένα λαμπερό κι ανέμελο σύννεφο… Ανέμιζε κι έλαμπε! Έλαμπε 

κι ανέμιζε! 

 Κι εγώ το υποδέχτηκα με ένα ματσάκι ονειρεμένα αγριολούλουδα, δεμένα 

με γαλάζια κορδέλα! 

 Δεν το περίμενα, αλλά μαζί τους έφεραν και τον Αντώνη.  

 

* 

 

– Άγγελε, πήγαινε να πλυθείς. Τρώμε… 



24            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Το κοκκινιστό της μητέρας μου μύριζε μέχρι έξω, στην αυλή. Το ταλέντο 

της στη μαγειρική ήταν τόσο σπουδαίο, που συχνά έκανε τη γειτονιά να 

ζηλεύει. 

 

– Τι είναι πάλι αυτά τα σκουπίδια στο κεφάλι σου; Πάλι στα χωράφια ήσουνα, ρε; 

Σου το έχω πει πως δε θέλω να ξαναπάτε με την άλλη εκεί, είναι γεμάτο έντομα και 

δεν ξέρω κι εγώ τι άλλο… 

 Η φωνή του πατέρα μου ακουγόταν μέχρι έξω, στην αυλή. Ο τόνος του 

ήταν τόσο απότομος, που συχνά έκανε τη γειτονιά να στήνει αφτί. 

 

* 

 

– Να δω πώς θα σου τα βγάλω αυτά τα πράγματα από τα μαλλιά πάλι, βρε Ζωή. 

– Άουτς! Με πονάς, ρε μαμά! 

– Ρέγκες! Τώρα το σκέφτηκες αυτό; Όταν κυλιέστε στα ξερόχορτα και γυρίζετε σπίτι 

σαν τα γυφτάκια δεν το σκέφτεσαι; Άσε που, άμα το μάθει ο πατέρας σου πως 

πηγαίνετε συνέχεια εκεί πέρα, θα σε σκοτώσει, κακομοίρα μου. 

– Γιατί;… Α… Άου!… 

– Τι γιατί; Σου το έχω ξαναπεί τόσες φορές πως είναι επικίνδυνα. Μην τολμήσεις να 

ξαναπάς, μικρή, γιατί θα σου τα βγάλω τρίχα-τρίχα τα μαλλιά! 

 Κι όμως, της Κατερίνας κάπου της άρεσε που είχαμε μια δική μας «γη» που 

γεννοβολούσαμε πάνω της τα όνειρά μας! Κι ας ήταν γεμάτη έντομα και ούτε 

κι εκείνη δεν ήξερε τι άλλο!… 

 

* 

 

– Η μητέρα μου πάλι μού τα ’ψαλλε για τον Ανθόκηπο. 

– Κι εμένα, ο πατέρας μου πάλι, για τα ζουζούνια! Σιγά, μωρέ! Τόσες φορές έχουμε 

έρθει και δεν πάθαμε τίποτα.  

– Να τους λέμε ψέματα πως δε θα ξανάρθουμε εδώ. 

– Ναι! Αλλά πρέπει να βγάζουμε και τα αστεράκια από τα μαλλιά, ε, Ζωή; 

– Σσσσς… 

– Τι έπαθες; 

– Τι ακούστηκε, Άγγελε; Από κει… Να το πάλι! 

– Δεν ξέρω. Σταμάτησε. Σαν γέλιο δεν ήταν; 

– Αχ! Μόνο να μην είναι τα παιδιά… Θα έρχονται μετά συνέχεια στον Ανθόκηπο αν 

τον ανακαλύψουν. 



Θάνατος, Καλοκαίρι, Φθινόπωρο, Χειμώνας       25 
_______________________________________________________________________________________________________________________________________________________________________________________________________________ 

 

 

– Δεν ξανακούστηκε… Κάτσε να σου βγάλω τα αστεράκια. 

 

* 

 

– Μαμά, πού είναι η Άννα; Να την πάρουμε μαζί μας στη θάλασσα; 

– Δεν ξέρω, Άγγελε, νόμιζα πως ήτανε μαζί σας. Για πήγαινε στης Κατερίνας να δεις 

αν είναι με τον Αντώνη. 

 Ήταν όντως στης Κατερίνας.  

 Τους ξεσηκώσαμε και τους τρεις τους για μπάνιο. Ετοιμαστήκανε και λίγο 

πριν ξεκινήσουμε, η Κατερίνα πείραξε τα μαλλιά του Αντώνη και 

παραπονέθηκε. 

– Αμάν πια αυτή η αδελφή σου...  

– Τι έκανα πάλι; είπε η Ζωή. 

– Έλα προχώρα, λουλουδοκέφαλο! της απάντησε περιπαιχτικά η Κατερίνα. 

 

* 

      

 Ήταν τόσο ζεστό εκείνο το απόγευμα που όλη η γειτονιά μαζεύτηκε στην 

παραλία για να το απολαύσει.  

 Άλλοι έκαναν μπάνιο, άλλοι καθόντουσαν στα παγκάκια και έκαναν 

«κοινωνικό σχολιασμό», άλλοι πάλι έτρεχαν ξωπίσω από τα παιδιά ή τα 

εγγόνια τους που αλώνιζαν ξελιγωμένα στην αλάνα.  

 Και μέσα στο κυνηγητό αυτό, ξεπρόβαλαν η κυρα-Αρχοντούλα με την 

ακολουθία του κυρ «Αρχοντούλη»!  

 Τον αποκαλούσαμε όλοι έτσι τον κυρ Ανέστη γιατί πάντοτε ακολουθούσε 

σαν σκιά τη γυναίκα του – και κυριολεκτικά και μεταφορικά. Δεν έκανε βήμα 

δίχως να του το πει εκείνη, ούτε να αποφασίσει τι θα κάνει το επόμενο λεπτό 

δεν ήταν ικανός χωρίς τη δική της γνώμη.  

 Εκείνα τα παχουλά και γελαστά μάγουλα όμως, ήταν η συμπάθεια της 

γειτονιάς! Το γέλιο του «Αρχοντούλη» μπορούσε να ξεσηκώσει τους πάντες. 

Όταν βέβαια δεν ήταν άκεφη η Αρχοντούλα. Γιατί όταν ήταν, δεν προλάβαινε 

κανείς όχι γέλιο να δει, αλλά ούτε δοντάκι από τη μασέλα του 

«υποδειγματικού» συζύγου. 

 Υποδειγματικό σύζυγο τον χαρακτήριζαν οι γυναίκες των σκληρών 

αντρακλάδων της γειτονιάς!  

– Αρνάκι ο κυρ Ανέστης! Ούτε φωνακλάς σαν τον δικό μου, ούτε πνεύμα αντιλογίας! 

– Μα είναι να μην τον λες υπόδειγμα τέτοιον άνθρωπο; Ό,τι του πεις το κάνει!… 



26            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 Ήταν τόσο γελαστό εκείνο το απόγευμα, που ο ήλιος μούτρωσε όταν τον 

διέταξε η σελήνη να πάει να κοιμηθεί. Στην αρχή έριξε για λίγο τα μούτρα 

του. 

– Άσε με να μείνω λίγο ακόμα! Έλα, σε παρακαλώ… 

 Όμως εκείνη αμετάκλητη τον έστειλε για ύπνο… 

– Αυτό δε θα περάσει έτσι… απείλησε ο ήλιος μουτρωμένος. 

 Και όντως, δεν πέρασε έτσι… 

 

 Καθίσαμε με τη Ζωή σε ένα παγκάκι και ξετυλίξαμε δυο σοκολάτες που 

πήρα από το ντουλάπι της κουζίνας. Λάτρευε τη σοκολάτα με αμύγδαλα, όπως 

και η Άννα. Χρειάστηκε να πάρω την τελευταία σοκολάτα αμυγδάλου κρυφά 

από την αδελφή μου. Εγώ λάτρευα τη σκέτη.  

 Η χλομή όψη του φεγγαριού ξύπνησε τη ρομαντική πλευρά του κυρ 

Μήτσου, ο οποίος άρχισε να τραγουδάει κοιτάζοντας την κυρα-Μαργαρίτα στα 

μάτια! Όλη η παραλία ξέσπασε σε γέλια, μα περισσότερο από όλους η ίδια η 

κυρα-Μαργαρίτα.  

– Σταμάτα, βρε σαρδανάπαλε! Και χα χα χα! Και γκχ γκχ, να πνίγεται και να 

βήχει! Σταμάτα, βρε γελοίε, που μου θέλεις και καντάδες! 

– Ααα, ρε Μαργάρω! Σου το ’χα πει πως θα σε πάρω με παπά και με κουμπάρο!… 

– Ναι, βρε! Τη μόνη υπόσχεση που δεν έπρεπε να κρατήσεις, αυτήν κράτησες! 

 Και να τα γέλια και να οι πνιγμοί! Και χα χα χα! Και γκχ γκχ! 

– Το φεγγαράκι είναι χλομό, γύρω φορά στεφάνι. Και στη βροχή θα σου φιλώ την 

κρύα σου παλάμη! επέμενε ο «σαρδανάπαλος»! 

– Πάρ’ τη, βρε! Ορίστε! Τέντωσε την παλάμη της προς το πρόσωπό του. Είναι και 

ανοιχτή! Για το μάτι! 

– Μη με μουντζώνεις, γυναίκα! Γρουσουζιά! Έλα να σ’ αγκαλιάσω να χαρούμε τη 

φεγγαράδα! Άπλωσε κι εκείνος τις χερούκλες του προς την κυρα-Μαργάρω του 

και την αγκάλιασε. Τώρα που μπορούμε ακόμα γιατί, αν αρχίσουν πάλι τα κρύα, θα 

μας φάει η τηλεόραση! 

– Ε, απ’ ό,τι βλέπω, κυρ Μήτσο, η μούντζα της γυναίκας σου ενήργησε κιόλας!  

 Περιεργαζόταν το φεγγάρι γελώντας ο κυρ Τάνιος – από το «καπετάνιος», 

που ποτέ δεν το πρόφερε ολόκληρο η εγγονή του η Ελίνα· ως μωρό λόγω 

δυσκολίας και ως μεγαλύτερη λόγω συνήθειας! Μικρή η κοινωνία μας, 

μένουν αυτά τα παρανόματα. 

– Τι εννοείς; απόρησε ο φασκελωμένος. 



Θάνατος, Καλοκαίρι, Φθινόπωρο, Χειμώνας       27 
_______________________________________________________________________________________________________________________________________________________________________________________________________________ 

 

 

 Ο κυρ Τάνιος έσπευσε να προσφέρει τις γνώσεις του ως έμπειρος 

θαλασσόλυκος που ήξερε να διαβάζει τα σημάδια του ουρανού. 

– Του ήλιου κύκλος άνεμος, του φεγγαριού βροχή...  

– Λες να μας φέρει βροχή; Να μαζευτούν τα σαλιγκάρια; Να μια σταγόνα από τα 

σαλάκια του Αρχοντούλη στην άκρη των χειλιών του! Λατρεμένο του φαγητό 

τα σαλιγκάρια. Τι λες, βρε γυναίκα, δεν θα ήταν ό,τι έπρεπε ένα πιατάκι 

σαλιγκαράκια; Να και η ζητούμενη άδεια! Λατρεμένο «υπόδειγμα» των 

υποταγμένων γυναικών ο Αρχοντούλης. 

 

 

 

Κάποιες επιθυμίες μας δεν την αντέχουν τη βροχή.  

Κλείνονται στα σπίτια μας και νοτίζονται από τη νωθρότητά μας μπροστά στην 

τηλεόραση. 

Κάποιες άλλες όμως παιχνιδίζουν στις άκρες των χειλιών μας, καθώς ξαμολάμε στα 

χωράφια για να μαζέψουμε πόθους από το νοτισμένο χώμα…   

 

 

 

– Εγώ σου έδωσα ατόφια και το φεγγάρι και τ’ αστέρια. Κι εσύ τρελή στα 

πρωτοβρόχια χίλια μου έδωσες μαχαίρια!  

 Ο ρομαντικός σύζυγος δεν έβαζε τελεία! 

 Και χα χα χα! Και γκχ γκχ!… 

  

 Όχι απλώς έβρεξε το επόμενο πρωί. Ξεχάστηκε για ώρες ο Θεός, πάνω που 

είπε να ποτίσει τις βερικοκιές του, και έτρεχαν αφειδώς τα νερά… 

 Οι άντρες της γειτονιάς προνόησαν και τοποθέτησαν πάνω από τις 

λακκούβες μαδέρια, σχεδόν από σπίτι σε σπίτι, ώστε να μπορούν να 

μεταφέρονται μετά τη βροχή. 

 «Η απογοήτευση των παιδικών επιθυμιών», έτσι θα μπορούσε κανείς να 

ονομάσει το τοπίο.  

 Ούτε ποδήλατα, ούτε κολύμπι, ούτε κρυφτό, κυνηγητό, τρέξιμο… Ούτε 

Ανθόκηπος, ούτε αστρολούλουδα… 

 Από την άλλη όμως, «η χαρά του κυρ Αρχοντούλη» ήταν μια ακόμα 

ονομασία για το ίδιο τοπίο!  

 Οι τελευταίες σταγόνες βροχής έπεσαν λίγο μετά το μεσημέρι.  

 



28            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Και ο ήλιος είπε να βάλει νερό στο κρασί του, να ξεχάσει τον θυμό που του 

προκάλεσε η προηγούμενη νύχτα και να βγει. Για όσες ώρες ακόμη 

προλάβαινε. Ήταν στη μέση κι εκείνη η ενοχή του Θεού για την αφηρημάδα 

του· ζήτησε από τον ήλιο να μεταφέρει τη συγγνώμη του. 

 

 Τι συγγνώμη να ζητήσεις από ένα τσούρμο παιδιά που κλείστηκαν στα 

σπίτια τους Αύγουστο μήνα και περίμεναν πώς και πώς να ξεπροβάλουν τα 

μουλιασμένα μαδέρια από τις νερολακκούβες; 

 Το άλλο πρωί δεν υπήρχαν πια νερολακκούβες, μονάχα τεράστια χαλιά 

λάσπης, που καμιά νοικοκυρά δεν είχε την όρεξη να τα δει στρωμένα στα 

πατώματά της. Για αυτό και τα μαδέρια παρέμειναν στη θέση τους, ώσπου να 

σβηστούν τα ίχνη της βροχής από το χώμα. 

 

 Ήμουν παιδί και ήταν εύκολο για μένα να σκαρώνω μέσα στη φαντασία 

μου ολοκληρωμένες σκηνές για τα γεγονότα που συνέβαιναν. Ακόμα κι αν το 

«υλικό» μου περιελάμβανε σκόρπιες πληροφορίες, περιγραφές και εικόνες. 

Μέσα στο μυαλό μου αναμειγνύονταν όλα και έπαιρναν τη θέση τους σε μια 

δική μου εκδοχή των γεγονότων, όμοια με την πραγματική, απλώς πιο 

ολοκληρωμένη στην περιγραφή. 

 Μια τέτοια εκδοχή είναι και η παρακάτω, όπως ανασύρεται από τη μνήμη 

μου. Το «υλικό» μου ήταν αυτά που βίωσα ο ίδιος, αυτά που άκουσα στο σπίτι 

μου και κάποιοι από τους «κοινωνικούς σχολιασμούς» της γειτονιάς. 

 

 Η επιθυμία του κυρ Αρχοντούλη ήρθε και στάθηκε στην άκρη των χειλιών 

του. Παιχνίδισε για λίγο και ύστερα εκσφενδονίστηκε μαζί με τη ζεστή φωνή 

του. 

– Θέλεις κάτι, γυναίκα; Λέω να βγω να μαζέψω σαλιγκαράκια. Θέλεις τίποτα; 

– Όχι, Ανέστη. Πήγαινε. Βγάλε στη βεράντα το κλουβί πριν φύγεις. Δεν έχει 

κελαηδήσει καθόλου σήμερα το πουλί και το ξέχασα. Σήκωσε και την τέντα. Κατά 

τα άλλα τίποτα δεν ήθελε! 

– Ναι, ναι. Όχι θα έλεγε; 

 

 Η σακούλα γέμιζε σιγά-σιγά κι ο κυρ Αρχοντούλης το απολάμβανε να 

ανακαλύπτει τα σαλιγκάρια πίσω από τα δροσερά χόρτα.  

 Οι δροσοσταλιές παιχνίδιζαν παντού, όπως το σαλάκι που ξαναβρήκε τη 

θέση του στην άκρη των χειλιών του.  



Θάνατος, Καλοκαίρι, Φθινόπωρο, Χειμώνας       29 
_______________________________________________________________________________________________________________________________________________________________________________________________________________ 

 

 

 Περιεργαζόταν το έδαφος, σαν να έψαχνε να βρει κάτι πολύτιμο που 

έχασε. Και περπατούσε αργά-αργά, με κινήσεις ήρεμες, σιγομουρμουρίζοντας 

κάποιο τραγούδι.  

 Και γιατί να βιαστεί; Τι είχε να προλάβει; Μήπως εκείνο που έψαχνε να 

βρει κινιόταν πιο γρήγορα;  

 Μήπως δεν ήτανε η ζωή εκείνη που πήγε και κρύφτηκε μέσα στις 

δροσοσταλιές; Γιατί να βιαστεί λοιπόν και να χάσει το παιχνίδισμά της;  

 Τι κι αν η σταλιά στην άκρη των χειλιών του ήταν ταιριασμένη στην 

τωρινή του ηλικία; Εκείνη, που στο παιχνίδισμά της έκρυβε την επιθυμία για 

ένα πιάτο σαλιγκαράκια, για έναν περίπατο στα χωράφια που κοινώνησαν με 

βροχή, για μια μικρή αγκαλιά αγριολούλουδα γεμάτα δροσιά, που θέλησε να 

τα προσφέρει στην κυρά του. 

 

 Για μια μικρή αγκαλιά αγριολούλουδα γεμάτα δροσιά, που θέλησε να την 

προσφέρει στην κυρά του… Ένα ματσάκι πολύχρωμα αγριολούλουδα, μια 

σακούλα με ελάχιστα σαλιγκάρια που, τα ανόητα, δεν δραπέτευσαν όπως τα 

υπόλοιπα και το δεξί του μπατζάκι σηκωμένο…  

 Αυτή η εικόνα έφερε ξανά την καταιγίδα… 

 

 Τρέχαμε, τρέχαμε… 

 Και νιώθαμε πως έπρεπε να βιαστούμε περισσότερο.  

 Να προλάβουμε τι; Ξέραμε πως η ψυχή είχε δραπετεύσει μαζί με τα 

σαλιγκάρια… 

 Κι όμως τρέχαμε… Τρέχαμε… 

 

 

 

Κάποια, νοτισμένα από μια καλοκαιρινή βροχούλα, πρωινά, εκεί που σκύβει η ψυχή 

σου να μαζέψει δροσερά αγριολούλουδα, σαν φίδι παραμονεύει ο φόβος. 

Και με ένα τσίμπημα αιφνιδιάζει την καρδιά σου. 

Κι οι δροσοσταλιές τρομάζουν και πέφτουν στο βρεγμένο χώμα… 

Τιπ… Τιπ… Τιπ… 

 

 

 



30            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

  Τα πουλιά προσπαθούσαν όλη τη μέρα να δώσουν το μήνυμα στην κυρα-

Αρχοντούλα. Έκρωζαν με όλη τους τη δύναμη πάνω από τις βερικοκιές της. 

Μα εκείνη δεν μπορούσε να καταλάβει… 

 Ως το επόμενο απόγευμα έψαχνε όλη η γειτονιά τον κυρ Ανέστη. Ως και 

την αστυνομία ειδοποίησαν.  

 Η κυρα-Αρχοντούλα βρισκόταν σε πλήρη πανικό.   

 Το να αγνοείται ένας παππούς από τη γειτονιά, για τα παιδιά ήταν ένα 

θέμα φοβερό, μα ως εκεί. Πλάθαμε διάφορες ιστορίες τρόμου για την απουσία 

του κυρ Αρχοντούλη, αλλά τα συναισθήματά μας περιορίζονταν στον φόβο 

περισσότερο, παρά στην αγωνία και την ανησυχία. Έτσι, όταν η φαντασία μας 

πλέον δεν είχε άλλο δρόμο για να τρέξει, ξαμοληθήκαμε εμείς κι αρχίσαμε να 

τρέχουμε στην παραλία και στις αλάνες. 

 

 Σαν σκηνή από ταινία έρχεται στη μνήμη μου κι όχι σαν ανάμνηση δική 

μου. Ένα ψηλόλιγνο μελαχρινό αγόρι, με την καρδιά στα μαύρα του μάτια και 

τη ματιά σε ένα σύννεφο που ανέμιζε κι έλαμπε, έτρεχε ξωπίσω από το 

σύννεφο φωνάζοντας. 

– Περίμενε, Ζωή! Κάνεις ζαβολιές! Ξεκίνησες μόνη σου, χωρίς να μου το πεις… 

– Τρέχα! Τρέχα!… Είδες που δε με φτάνεις, Αργάγγελε; Είδες; 

 Το «Αργάγγελος» προέκυψε από τη γιαγιά μου την Αννιώ, που σε μια από 

τις επισκέψεις της παραπονιόταν πως ο «Αρχάγγελός» της, όπως με 

αποκαλούσε από μωρό, κάνει υπερβολικά πολλή ώρα να φάει ένα πιάτο 

φαγητό. 

– Τρώγε, βρε οκνέ! Κοτζάμ άντρας έγινες πια και τρως ακόμα σαν τη χελώνα! Όχι 

Αρχάγγελο, Αργάγγελο έπρεπε να σε φωνάζω! 

 Πόσο είχε γελάσει εκείνο το μεσημέρι η Ζωή! Έκτοτε, με την πρώτη 

ευκαιρία που έβρισκε, πολύ το χαιρόταν να με φωνάζει έτσι! 

 Έτρεχε λοιπόν ο «Αργάγγελος» πίσω από τη «Συννεφένια» του και 

ξωπίσω τους ακολουθούσαν τα πουλιά!  

 Ούτε κι εμείς γνωρίζαμε τη γλώσσα των πουλιών… Πώς να 

καταλαβαίναμε; 

 Φτάσαμε στον Ανθόκηπο. Το χώμα δεν είχε στεγνώσει εντελώς από τη 

βροχή κι έτσι δεν μπορούσαμε να ξαπλώσουμε ανάμεσα στα αγριολούλουδα 

όπως τις άλλες φορές.  

 Ψάξαμε όμως και βρήκαμε μερικά αστρολούλουδα και στολίσαμε τα 

μαλλιά μας.  



Θάνατος, Καλοκαίρι, Φθινόπωρο, Χειμώνας       31 
_______________________________________________________________________________________________________________________________________________________________________________________________________________ 

 

 

 Καθόλου δε μας άρεσε ο Ανθόκηπος έτσι λασπωμένος. Γι’ αυτό 

αποφασίσαμε να περπατήσουμε για λίγο και να φύγουμε. 

 

 Ένα ματσάκι πολύχρωμα αγριολούλουδα, μια σακούλα με ελάχιστα 

σαλιγκάρια που, τα ανόητα, δε δραπέτευσαν όπως τα υπόλοιπα και τον κυρ 

Ανέστη κατάχαμα με το δεξί του μπατζάκι σηκωμένο… Η σκηνή αυτή μας 

έκοψε την ανάσα.  

– Ζει, Άγγελε; Πήγαινε να τον κουνήσεις… 

 Προχώρησα φοβισμένος προς τον ασάλευτο παππού. Τον σκούντηξα με το 

πόδι μου. 

– Κύριε Αρχοντ… Κυρ Ανέστη!… 

 Τίποτα… 

– Ζωή, είναι πεθαμένος. Έχει και ζουζούνια εδώ πέρα. Πάμε να φωνάξουμε κάποιον. 

 Ο ιατροδικαστής ενημέρωσε την κυρα-Αρχοντούλα για την αιτία θανάτου 

του συζύγου της. Καρδιακή προσβολή.  

– Και το τσίμπημα στο πόδι του; Όλοι λένε πως τον τσίμπησε δηλητηριώδες φίδι. 

– Τον τσίμπησε φίδι, αλλά όχι δηλητηριώδες. Εκείνος το πιο πιθανόν είναι να 

τρόμαξε και… επήλθε το μοιραίον… 

 

 Από την κηδεία του κυρ Αρχοντούλη δεν έλειπε κανείς από τη γειτονιά. 

Όλοι αποχαιρέτησαν εκείνα τα παχουλά και γελαστά μάγουλα με μεγάλη 

λύπη.  

 Η κυρα-Αρχοντούλα εκείνο το απόγευμα έχασε τον «υποδειγματικό» 

σύζυγό της και η γειτονιά το πιο εγκάρδιο γέλιο της… 

 Στο προαύλιο της εκκλησίας, η μικρή Ελίνα, η εγγονή του κυρ Τάνιου, 

πέρασε τρέχοντας πλάι από μια πικροδάφνη και την ταρακούνησε. Μερικές 

δροσοσταλιές που είχαν μείνει στο φρεσκοποτισμένο φυτό, τρόμαξαν κι 

έπεσαν στο βρεγμένο χώμα… 

 Τιπ… Τιπ… Τιπ… 

 Ο θάνατος του κυρ Ανέστη στον Ανθόκηπό μας, ήταν η αφορμή για τα δικά 

μας βάσανα. 

 Όταν ηρέμησαν κάπως τα πράγματα από την ξαφνική τραγωδία, εκείνο 

που επικρατούσε στις συζητήσεις περί Αρχοντούλας και Αρχοντούλη ήταν η 

λύπη και καμιά φορά κι ο οίκτος. Δεν έλειπαν όμως και άλλου είδους 

σχολιασμοί. 



32            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Από τη μια για τον «φοβητσιάρη» κυρ Ανέστη, που με ένα τσιμπηματάκι 

είδε τη συντέλεια του κόσμου να πλησιάζει και τελικά κατάφερε να 

προκαλέσει τη δική του. Από την άλλη για την κυρα-Αρχοντούλα που δε θα 

είχε πλέον ένα πιστό και υπάκουο «κατοικίδιο» να καθοδηγεί. 

 Αυτά φυσικά ερήμην της χήρας. Απλώς επειδή κάποιες φορές έμοιαζε να 

κολλά ο χρόνος με τις συζητήσεις περί καθημερινότητας και έπρεπε να 

βρίσκουν πιο ενδιαφέροντα θέματα να ξετυλίγουν. 

 

 Ήταν μεσημέρι. Κόντευε Δεκαπενταύγουστος. 

 Θα ’χε δε θα ’χε περάσει ένα δεκαήμερο από τον χαμό του κυρ Ανέστη. 

 Τις πρώτες μέρες αποφεύγαμε να πηγαίνουμε στον Ανθόκηπο. Ήταν σαν 

να περιπλανιόταν η ψυχή του ακόμα πάνω από τα αγριολούλουδα.  

 Κι έπειτα ήταν και οι δικοί μας που ούτε να ακούσουν δεν ήθελαν για 

κήπους και χωράφια πια. 

 Οι γονείς της Ζωής είχαν φύγει ενάμιση μήνα πριν από την Αίγινα, μαζί με 

τον Αντώνη. Κι έτσι την επίβλεψη της Ζωής είχαν οι παππούδες της. 

 Ο παππούς της κυρίως ήταν πολύ αυστηρός με το θέμα του Ανθόκηπου. 

Δεν ήξερε ούτε καν «σε ποια χωράφια κοπροσκυλιάζαμε», όπως συνήθιζε να 

λέει, και ειδικά μετά το συμβάν με τον κυρ Ανέστη, μάλωσε πολύ άσχημα τη 

Ζωή για αυτό το θέμα. 

 Οποιαδήποτε αναφορά στον δικό μου πατέρα περί του θέματος, είναι 

περιττή…  

 

 Εκείνη την ημέρα όμως όλα ήταν τόσο χαμογελαστά, τόσο φωτεινά! Το 

αεράκι φορούσε ένα υπέροχο άρωμα που σε παρότρυνε να σκαρφαλώσεις σε 

όποια ηλιαχτίδα έβρισκες εύκαιρη!  

 Εκείνο το αεράκι πήρε μακριά από τον Ανθόκηπο την «περιπλανώμενη 

ψυχή» του κυρ Ανέστη. 

 

– Να ένα! Έλα, Άγγελε, βρήκα αστρολούλουδο! 

– Κι εγώ! Έλα να κάτσουμε εδώ να τα φορέσουμε! 

 Και καθίσαμε κατάχαμα, ξαπλώνοντας πάνω στα αγριολούλουδα, 

τραγουδώντας ό,τι μας κατέβαινε… Όπως πριν. 

 Όμως δεν ήταν ακριβώς όπως πριν. 

– Άγγελε, φοβάσαι καθόλου; 

– Τι να φοβηθώ; 

– Τον κυρ Αρχοντούλη, το φίδι, τα ζουζούνια, δεν ξέρω κι εγώ τι άλλο. 



Θάνατος, Καλοκαίρι, Φθινόπωρο, Χειμώνας       33 
_______________________________________________________________________________________________________________________________________________________________________________________________________________ 

 

 

– Σαν τον μπαμπά μου το λες! «…Δεν ξέρω κι εγώ τι άλλο…». Μωρέ, ξέρεις κάτι; 

Λιγάκι φοβάμαι. Κι αν μας τσιμπήσει κι εμάς κανένα φίδι; 

– Έλα, σταμάτα! …Λες; 

– Τσσς! πετάχτηκα ξαφνικά και την τρόμαξα! 

– Είσαι χαζό, μωρέ; Φοβάμαι, σου λέω! 

– Πάμε, βρε Ζωή; Μην αρχίσουν να μας ψάχνουν και καταλάβουν ότι ήρθαμε πάλι 

εδώ. Έλα να σου βγάλω τα αστεράκια σου.  

– Θα τα φυλάξουμε;  

– Ποια; 

– Αυτά τα αστεράκια. Άμα δε μας ξαναφήσουνε να έρθουμε εδώ, πού θα ξαναβρούμε 

αστεράκια; 

 Και τα φυλάξαμε.  

 Και τα αστεράκια και τις δυο ηλιαχτίδες που βρήκαμε εύκαιρες εκείνο το 

μεσημέρι και σκαρφαλώσαμε πάνω τους… Ολόκληρο τον Ανθόκηπο 

φυλάξαμε, σαν να ξαπλώναμε πάνω στα αγριολούλουδά του για τελευταία 

φορά. 

 

 Ο κήπος ήταν φρεσκοποτισμένος. Το βρεγμένο χώμα μου προκαλούσε μια 

μελαγχολία σαν κι εκείνη μιας καλοκαιρινής βροχής που σου χαλάει τα 

παιδικά σου σχέδια. 

 Ο πατέρας μου μόλις που είχε επιστρέψει από το μαγαζί κουβαλώντας μαζί 

του άλλη μια μελαγχολική μυρωδιά, εκείνη του τροχισμένου ξύλου.  

 Εκτός από τη μυρωδιά όμως, κουβάλησε στο σπίτι κι ένα βρόμικο κλουβί. 

– Έλα να μου κρατάς το λάστιχο να το πλύνω. 

 Πήγα δίπλα του και έκανα αυτό που μου είπε. 

– Τι θα το κάνουμε το κλουβί, μπαμπά; εννοείται πως δε γινόταν να μη ρωτήσω. 

– Θα μου δώσει ο Λάμπρος μια καρδερίνα την ερχόμενη βδομάδα. Την έχει στο σπίτι 

στην Αθήνα. Δεν προλαβαίνει να περιποιείται και το πουλί με τόσες σκοτούρες και 

το λυπάται. Με ρώτησε αν το θέλω. Θα το βάλω σ’ αυτό το κλουβί, που είναι 

μεγαλούτσικο. 

– Θα έρθει ξανά μαζί τους κι ο Αντώνης; 

– Ναι. Θα κάτσουνε λίγες μέρες αυτή τη φορά. 

– Θα πάρουνε μαζί και τη Ζωή όταν φύγουνε; Τόσο νωρίς; 

– Δεν ξέρω, ρε Άγγελε. Κλείσε το νερό. 

 Έσκυψα και γύρισα τη μεταλλική λαβή του νερού.  

 Και τότε ήταν που κατέβασε ο ουρανός βροχή. Που καμία ηλιαχτίδα δε 

βρέθηκε εύκαιρη για να σκαρφαλώσω πάνω της.  



34            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Τότε ήταν που έπεφταν στο χώμα οι γυάλινες σταγόνες μιας απελπισμένης 

βροχής, έσπαζαν και ηχούσαν σαν παιδικές κραυγές. Απεγνωσμένες παιδικές 

κραυγές… 

– Τι είναι αυτό στα μαλλιά σου πάλι, ρε τσογλάνι; 

 Δεν πρόλαβα καν να ρωτήσω «ποιο αυτό;». 

 Μου τράβηξε μια τούφα μαλλιά πάνω από το αφτί και ύστερα άπλωσε 

απότομα το χέρι του μπροστά στο πρόσωπό μου και με ξαναρώτησε 

δείχνοντάς μου ένα… ξεριζωμένο αστεράκι. 

– Λέγε, ρε! Πού βρέθηκαν πάλι αυτά τα χόρτα στο κεφάλι σου;  

 Δεν προλάβαινα να πάρω ανάσα. Δεν προλάβαινε ούτε η ψυχή μου να 

πάρει ανάσα. Γιατί ούτε κι εκείνος προλάβαινε. 

– Τι σου έχω πει εγώ, ρε τσόγλανε; Ε; Δε σου έχω πει πως θα σε τσακίσω αν ξαναπάς 

με την άλλη στα χωράφια;  

 Το είπε και το έκανε. Με τσάκισε στο ξύλο. Και, μαζί μ’ εμένα, τσάκισε και 

την ψυχή της μητέρας μου που, για άλλη μια φορά, δεν μπορούσε να βάλει η 

ίδια ένα τέλος στο ξέσπασμα του μπαμπά. Έκλαιγε και φώναζε στον πατέρα 

μου να σταματήσει να με χτυπάει κι ας ήξερε πως εκείνη τη στιγμή ήταν 

εντελώς διάφανη… 

 Πόσες φορές να πέθανε και να ξαναζωντάνεψε εκείνο το μεσημέρι;… Και 

άλλες πόσες να ευχήθηκε δειλά και στον πατέρα μου κι έπειτα να το 

μετάνιωσε;… 

 Εξαιτίας ενός καταραμένου αστεριού, που θέλησε να παραμείνει 

γαντζωμένο στα μαλλιά μου, βρισκόμουν με τα γόνατα στο βρεγμένο χώμα 

και το πρόσωπο βουτηγμένο στις λάσπες.  

 Και οι κλωτσιές διαδέχονταν η μία την άλλη. 

 Και ο φρεσκοποτισμένος κήπος γέμισε με θρύψαλα από τις σπασμένες 

σταγόνες μιας απελπισμένης βροχής. Της βροχής που έβγαινε από μέσα μου. 

 Οι γύρω αυλές γέμισαν με θεατές του δράματός μου. Κάποιοι από τα 

παραπάνω σπίτια κατέβηκαν για να δουν τι συμβαίνει. Μαζί τους κι ο 

παππούς της Ζωής. 

– Τι έπαθες, ρε Κοσμά, και τον τουλουμιάζεις έτσι;  

 Μπήκε στην αυλή μας και άρπαξε τον πατέρα μου από τον ώμο. 

– Σιγά, ρε Κοσμά! Σιγά, ρε αγόρι μου. Θα το σακατέψεις το παιδί. Ηρέμησε και πες 

μου τι έγινε. 

– Τι έγινε; Ξέρεις πού ήταν πάλι το τσογλάνι; Στα χωράφια με την εγγονή σου. 

Πόσες φορές τα προειδοποιήσαμε; Ε; Έχει αγριόχορτα ίσα μ’ εκεί πάνω, έντομα, 



Θάνατος, Καλοκαίρι, Φθινόπωρο, Χειμώνας       35 
_______________________________________________________________________________________________________________________________________________________________________________________________________________ 

 

 

φίδια – τα είδαμε με τον κυρ Ανέστη. Ένας ανώμαλος να τα τσακώσει εκεί μέσα, 

πολύ θέλει; Τον χαβά τους αυτά! Πάλι εκεί ήτανε.  

 Στράφηκε ξανά σ’ εμένα και συνέχισε. 

– Θα σου κόψω τα πόδια, ρε, άμα ξαναπάς εκεί πέρα. Μ’ ακούς, ρε; 

– Ηρέμησε, βρε αγόρι μου. Τώρα έγινε. Δε θα ξαναπάνε εκεί χάμω. Ηρέμησε. Θα την 

κανονίσω κι εγώ τη δικιά μου. Έχω την ευθύνη της εγώ, όταν μου την αφήνουν τα 

παιδιά μου. Ό,τι κακό συμβεί, από μένα θα ζητήσουν τον λόγο. 

 Ύστερα απευθύνθηκε κι εκείνος σ’ εμένα. 

– Αν σας ξαναπιάσει κανείς στα χωράφια, όχι με χαστούκια και κλωτσιές, με βίτσα 

θα σας κανονίσω και τους δυο. Πάω και στη δικιά μου να της δώσω κι αυτηνής ένα 

μαθηματάκι. Σήκω τώρα να ξεπλύνεις τα μούτρα σου. Πήγαινε κι εσύ μέσα να 

ηρεμήσεις, βρε Κοσμά. 

 Τι να ξεπλύνω πρώτα-πρώτα; Τα μούτρα μου να ξεπλύνω; Την ντροπή 

μου; Την ψυχή μου; Από ποια βρύση τρέχει τόσο μαγικό νερό; Τόσο μαγικό 

που να σε κάνει να ξεχνάς, να μην πονάς, να μη φοβάσαι, να μη λυπάσαι…  

 Κι ύστερα, από ποια βρύση να το μάζευα σταγόνα-σταγόνα και να το 

πήγαινα κρυφά στη Ζωή; 

 Το δικό της μαρτύριο ήταν διαφορετικό.  

 Αφού έφαγε δυο γερά χαστούκια, που έμειναν ανεξίτηλα στο μυαλό της, ο 

κυρ Μήτσος την κλείδωσε μέσα στο πλυσταριό, στην πίσω αυλή του σπιτιού 

του.  

 Ήταν απαίσια εκεί μέσα. Μονάχα μια φορά είχαμε επιχειρήσει να μπούμε 

με τη Ζωή και αγριευτήκαμε.  

 Ένα ακατάστατο και βρόμικο ξύλινο δωματιάκι, γεμάτο εργαλεία, 

πεταμένα άχρηστα πράγματα και με μια μυρωδιά σαν από ψοφίμι και υγρασία. 

Ούτε ένα παραθυράκι δεν υπήρχε να ανοίξει.  

 Οι φωνές της Ζωής ακούγονταν μέχρι την παραλία.  

 Ο κυρ Μήτσος έκρινε γύρω στο σούρουπο πως η εγγονή του θα το είχε 

πάρει το μάθημά της. Και αποφάσισε να τη βγάλει από το πλυσταριό. Η 

συνέχεια όμως ήταν ένα δικό του μάθημα.  

 Η Ζωή ήταν λιπόθυμη και το πρόσωπό της ήταν πρησμένο από το κλάμα 

και σχεδόν μελανό. Όταν την πλησίασε και προσπάθησε να τη σηκώσει στα 

χέρια του, εκείνη συνήλθε και άρχισε να κάνει σαν παλαβή. Τσίριζε και 

χτυπιόταν. Χτυπιόταν με όλη της τη δύναμη και δεν ήξερε τι ή ποιον 

κοπανούσε. 

 Η γιατρός που έφεραν στο σπίτι να την κοιτάξει, εξαγριώθηκε μπροστά σε 

αυτή τη μεταχείριση του παιδιού. 



36            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Κύριε Μήτσο, αυτός δεν είναι τρόπος να διαπαιδαγωγηθεί ένα παιδί. Εάν νομίζετε 

πως η επίβλεψη της μικρής σας κουράζει, τότε καλύτερα θα ήταν να ενημερώσετε 

τους γονείς της, για να μην έρχεστε σε δύσκολη θέση ούτε κι εσείς, αλλά ούτε και το 

παιδί. 

 Ποιος ζωγράφος θα μπορούσε να βρει τα πιο κατάλληλα χρώματα για να 

ζωγραφίσει την ντροπή και τη θλίψη του κυρ Μήτσου; Ίσως κάποιος από 

κείνους που έχουν αισθανθεί αποστροφή για κάποια έργα τους και θέλησαν να 

τα κομματιάσουν… 

 

 Κι όλα αυτά επειδή ένα πεισματάρικο κι επιπόλαιο πράσινο αστεράκι δε 

θέλησε να ξεγαντζωθεί από τα μαλλιά μου… 

 Χρώμα της ελπίδας για τους άλλους το πράσινο – της προδοσίας για μένα 

και τη Ζωή… 

 Κι έτσι αποκτήσαμε νέους δαίμονες… 

 Το σκοτάδι. 

 Και τη μυρωδιά του βρεγμένου χώματος. 

 

 Η οικογένεια της Ζωής βρέθηκε και πάλι μαζεμένη γύρω από το ίδιο 

τραπέζι. 

 Οι γονείς της είχαν ήδη πληροφορηθεί την πρόσφατη περιπέτεια που 

τάραξε την ψυχική ηρεμία όλης της οικογένειας. 

 Η Κατερίνα κατέβασε το πιρούνι και πήρε τον λόγο. 

– Μπαμπά, αν… αν… Ζωή, Άγγελε, πηγαίνετε με τον Αντώνη στη βεράντα να 

κάτσετε λίγο στην κούνια. Βαρέθηκε τόση ώρα στο αμάξι. 

 Κάναμε ό,τι μας είπε η Κατερίνα… Πήγαμε στην κούνια και κρυφακούγαμε. 

– Μπαμπά, αν νομίζεις πως η μικρή είναι μπελάς, έπρεπε να μου το πεις. Όχι να 

φτάνουμε στο σημείο να… 

– Σώπασε, ρε κόρη τη διέκοψε ο κυρ Μήτσος. Τι μπελάς; Εμείς πώς και πώς 

περιμένουμε να έρθουν οι διακοπές για να την κρατήσουμε εδώ. Δε λέω, φέρθηκα 

σκληρά του παιδιού. Τρόμαξα, ρε κόρη. Φοβήθηκα. Δεν είδες τι έγινε με τον κυρ 

Ανέστη; Κι αυτά τα διαόλια πάλι εκεί κοπροσκυλιάζανε. 

– Ναι, μπαμπά. Φυσικό είναι να φοβήθηκες μετά από όσα έγιναν. Αλλά αυτό που 

έκανες στη Ζωή… κανένας δεν αξίζει τέτοια μεταχείριση. Το ξέρεις ότι μπορούσε και 

να πεθάνει εκεί μέσα; Άσε που το πλυσταριό είναι γεμάτο παλιά και σκουριασμένα 

εργαλεία. Αν χτύπαγε πουθενά; Αν… 

– Έχεις δίκιο, ρε κόρη. Το τρόμαξα το παιδί. Δε θα ξανα… 

 Η Κατερίνα τον διέκοψε. 



Θάνατος, Καλοκαίρι, Φθινόπωρο, Χειμώνας       37 
_______________________________________________________________________________________________________________________________________________________________________________________________________________ 

 

 

– Θα την πάρουμε μαζί τώρα που θα φύγουμε, μπαμπά. Να ηρεμήσει κι εκείνη, αλλά 

κι εσείς από αυτή την περιπέτεια. Θα μείνουμε για λίγο ακόμα να σας δούμε και θα 

φύγουμε όλοι μαζί. 

 Ο κυρ Μήτσος ήταν να ανοίξει η γη να τον καταπιεί. Και τι να πει; «Όχι»; 

«Ναι»; Τι να πει ο έρημος;  

 

– Σε πέντε μέρες φεύγουμε, Άγγελε… 

– Τι θα κάνουμε, μωρέ Ζωή; Δεν ξέρουμε και αν θα σε ξαναφήσουνε στον παππού 

σου τα Χριστούγεννα. Κι αν δε σε ξαναφέρουνε ποτέ; 

– … 

– Μην κλαις, βρε Ζωούλα! Και να μη σε ξαναφέρουνε, θα μπορώ να έρχομαι εγώ 

στην Αθήνα σε λίγα χρόνια. Ο Σπύρος της κυρα-Ντίνας είναι δεκαεννέα χρονών και 

πηγαίνει συνέχεια στην Αθήνα και στον Πειραιά. Έλα, βρε Ζωή… 

 Καθόμασταν στο βραχάκι που εξείχε από τη θάλασσα και θολώναμε τα 

νερά χαϊδεύοντας με τα πόδια μας την άμμο. Κλαίγαμε… 

 

 

 

Να είναι περισσότεροι οι κόκκοι της άμμου από τις αμέτρητες στιγμές που πρέπει να 

περάσει κανείς ώσπου να μπορεί να πει «Καλώς σε βρήκα και πάλι, Ζωή;» 

Και ποια η σημασία μιας τέτοιας σύγκρισης; Η εικόνα θολώνει, είτε από τέσσερα 

μικρά ποδαράκια που χαϊδεύουν την άμμο, είτε από τέσσερα παιδικά μάτια που 

κλαίνε… 

 



38            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 3 � 
 

 «Θεέ μου, τι έκανες πάλι;  

 Πότε σε απογοητεύσαμε τόσο, για να μας φυλάς τέτοια τιμωρία; 

 Μας σκότωσες, Θεέ μου! Μας έστησες στον τοίχο και μας εκτέλεσες με τη 

σειρά… Σαν να υπήρξαμε τα χειρότερα έργα σου…» 

 

 Πρωί. Ζεστό και πολύχρωμο.  

 Φορούσε το άρωμα του ήλιου και με δυο φτερά πεταλούδας στους ώμους, 

πετούσε πάνω από τον Ανθόκηπό μας.  

– Άγγελε, πού στο καλό είναι πάλι η αδελφή σου; 

– Δεν ξέρω. Ε, σίγουρα στον Αντώνη θα είναι. Με θες τίποτα, μαμά, ή να πάω στην 

παραλία; 

– Ναι, θέλω να πας να πάρεις ψωμί. Ο πατέρας σου θα αργήσει σήμερα.  

– Έλα, ρε μαμά. Πού να πηγαίνω τώρα εκεί κάτω; Όχι πως περίμενα να αλλάξει 

γνώμη. 

– Λίγα τα λόγια σου, ε! Μόλις τελειώσω κι εγώ εδώ χάμω, θα πάρω την Κατερίνα να 

δω αν την πρήζει η δικιά μας. Κάτσε να της βάλω και λίγο χέρι της μικρής, γιατί 

όποτε θέλει φεύγει δίχως να λέει τίποτα. Μια πιθαμή παιδί… 

– Καααλά… 

 Για να φτάσει κανείς από το στενό μας ως τον φούρνο, έπρεπε να περάσει 

πλάι από τον Ανθόκηπο. 

 Ναι, μου πέρασε από το μυαλό η σκέψη να πάρω μαζί μου και τη Ζωή και 

να κάνουμε μια μικρή παράκαμψη για να περάσουμε από μέσα. Αλλά τα 

κόκαλά μου δεν είχαν συνέλθει τελείως από το ξύλο, ούτε κι εκείνης ο λαιμός 

από τις στριγκλιές.  



Θάνατος, Καλοκαίρι, Φθινόπωρο, Χειμώνας       39 
_______________________________________________________________________________________________________________________________________________________________________________________________________________ 

 

 

 Εξάλλου καθώς έβγαινα από το σπίτι για να πάω να την πάρω, την είδα να 

φεύγει με τον πατέρα της με το αμάξι.  

 Όταν έφτασα στο τέλος του στενού, κοίταξα για λίγο επάνω προς το σπίτι 

και είδα την Κατερίνα να μπαίνει στην πόρτα μας. 

 

 Πρωί. Ζεστό και πολύχρωμο. 

 Πήγα στον φούρνο. Πήρα ψωμί, πήρα και σοκολάτα – με αμύγδαλα, που 

άρεσε πολύ της Άννας.  

 Η πιο… πικρή σοκολάτα που αγόρασα ποτέ. 

 Γύριζα σπίτι. Ήμουν λίγα βήματα από τα πρώτα αγριολούλουδα του 

Ανθόκηπου. Μα ούτε που γύριζα να κοιτάξω.  

 Δίχως τη Ζωή εξάλλου, δεν υπήρχε καμία μαγεία γύρω από αυτόν. 

 Λίγο πριν τον προσπεράσω, μια στριγκλιά με έκανε να σταθώ για λίγο. 

Ακούστηκε από το βάθος του Ανθόκηπου και ήταν σαν λεπτή παιδική φωνή. 

 Ζήλεψα. 

 Ένιωσα σαν να μας έκλεψαν το μυστικό μας.  

 Αναρωτιόμουν ποια παιδιά μας αντικαθιστούσαν ανάμεσα στα 

αγριολούλουδα κι αν θα είχαν ανακαλύψει και τα αστρολούλουδά μας. 

 Η φωνή ξανακούστηκε. Κι αυτή τη φορά τόσο δυνατά που ανατρίχιασα. 

Και ξαφνικά σταμάτησε εντελώς. 

 Εκεί ήταν που άρχισα να βάζω με τον νου μου διάφορα. «Κι αν τους 

τσίμπησε κανένα φίδι; Κι αν τους πείραξε κανένας ανώμαλος, που λέει κι ο 

μπαμπάς; Ή... δεν ξέρω κι εγώ τι άλλο;» 

 Αποφάσισα να το πω σε κάποιον μεγάλο για να πάει να κοιτάξει. 

 Άρχισα να τρέχω. 

 

 «Μαζί μου θες να παίζεις συνέχεια, Θεέ μου, και με βάζεις να τρέχω; Μπροστά 

εγώ, λαχανιασμένος πάντοτε και ξωπίσω μου το βλέμμα σου να με κυνηγά.  

 Γελάς κιόλας καμιά φορά. 

 Κι όταν σταματάω να τρέχω και σε ρωτάω γιατί γελάς, μου απαντάς κι εσύ με 

ερώτηση: 

– Γιατί λιγοψύχησες, ανόητε;» 

 

 Στον δρόμο ως το σπίτι δε βρήκα κανέναν για να πω τα φοβισμένα σενάριά 

μου. 

 Μπήκα στο σπίτι.  



40            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Πριν προλάβω να συνέλθω από το τρέξιμο και να πάρω ανάσα για να 

μιλήσω επιτέλους, είδα μπροστά μου τη μητέρα μου και την Κατερίνα που, 

μόλις συνειδητοποίησαν πως γύρισα μόνος μου, με ρώτησαν ταυτόχρονα 

– Πού είναι τα παιδιά; 

– Ποια παιδιά; 

– Η Άννα κι ο Αντώνης, Άγγελε. Νόμιζα πως καθόντουσαν στην κούνια τόση ώρα, 

αλλά δεν είναι ούτε σπίτι μου, ούτε εδώ. Πού είναι; Ούτε μαζί σου ήταν; με 

γουρλωμένα μάτια, η Κατερίνα σχεδόν μου φώναζε. 

 Πάγωσα… 

– Τ…α… παι… 

– Τι έπαθες, Άγγελε; Λέγε, πού είναι τα μικρά; 

– Δεν ξέρω. Αλλά… να, τώρα που γύριζα από τον φούρνο… 

– Λέγε, παιδί μου… με ταρακούνησε η μητέρα μου. 

– Όταν πέρασα από τον Ανθ… από τα χωράφια… αυτό έτρεχα να σας πω…  

– Λέγε! έχασαν την ψυχραιμία τους. 

– Ήταν κάτι παιδιά μάλλον μέσα στα χωράφια, πέρα, και ακούστηκε μια 

στριγκλιά... 

 Αυτό ήταν.  

 Σκορπίστηκε παντού ο πανικός. 

 Οι δυο μανάδες τηλεφώνησαν στο ξυλουργείο για να ειδοποιήσουν τον 

πατέρα μου. 

 Δεν με πήρανε μαζί. Πήγαν οι τρεις τους. Μονάχα μου είπαν να περιμένω 

τον κύριο Λάμπρο για να τον ειδοποιήσω να πάει κι αυτός. 

 Δεν είχαν περάσει δέκα λεπτά από τη στιγμή που ξεκίνησαν για τον 

Ανθόκηπο, όταν άκουσα το αμάξι του κυρίου Λάμπρου να ανεβαίνει το στενό. 

Τα πόδια μου έγιναν ένα κουβάρι, ίδια με τις σκέψεις μου, καθώς έτρεχα να 

τον βρω. 

– Κύριε Λάμπρο… 

– Καλημέρα, Αγγελάκι! Πώς τρέχεις έτσι, βρε συ; Τι έπαθ… 

 Τον διέκοψα. 

– Κύριε Λάμπρο… Εσάς περίμενα! Η Κατερίνα είναι με τους γονείς μου στα χωράφια 

και μου είπαν να σας περιμένω για να σας πω να πάτε κι εσείς. 

– Τι πήγαν να κάνουν εκεί πέρα; Άγγελε, τι συνέβη; 

– Χάσαμε τα παιδιά, κύριε Λάμπρο. Τον Αντώνη και την Άννα… Δεν ξέρει κανείς 

πού είναι. 



Θάνατος, Καλοκαίρι, Φθινόπωρο, Χειμώνας       41 
_______________________________________________________________________________________________________________________________________________________________________________________________________________ 

 

 

 Δε στάθηκε λεπτό παραπάνω μπροστά μου. Μας είπε να πάμε να κάτσουμε 

στο σπίτι μου, για να μην ανησυχήσουμε τους γονείς της Κατερίνας πριν 

βρούμε τα παιδιά. Ο κύριος Λάμπρος μπήκε ξανά στο αμάξι κι έφυγε. 

 

 Έφυγε…  

 Έφυγε το καλοκαίρι από όλο τον κόσμο μου… 

 Τον κόσμο μου… Ποιον κόσμο μου; 

 …Έφυγε… 

 

– Ζωή σ’ εσάς, Νίκη μου… Πρέπει να φανείς δυνατή τώρα. Έχεις κι άλλο παιδί και σε 

χρειάζεται… 

– … 

– Δε χρειάζεται να πεις τίποτα. Το ’θελε έτσι ο Θεός. Σάματις ξέρουμε ποτέ τι θα μας 

ξημερώσει; Να… και το άλλο, της Κατερινιώς, κακότυχο από τα γεννοφάσκια του 

δεν ήταν; Τι να πεις;… τα λόγια της κυρίας Ντίνας, η οποία ανέβαλε την 

εισαγωγή της στο χειρουργείο για να παραβρεθεί στην κηδεία. 

 Η μητέρα μου ούτε την έβλεπε, ούτε την άκουγε όσο μιλούσε. Ούτε εκείνη, 

ούτε και κανέναν γύρω της. Ούτε τότε, ούτε ποτέ ξανά. Σαν να άνοιξε ξαφνικά 

το παράθυρο, κρατώντας τη λογική της στη χούφτα της, και να τη σκόρπισε 

στον αέρα σαν στάχτη. Στην προσπάθειά της να διαλύσει από το μυαλό της 

την εικόνα που είχε αντικρίσει στον ανθόκηπο, διαλύθηκε η ίδια.  

 

 «Τι περίμενες, Θεέ μου; Ποιον θέλησες να δοκιμάσεις; Έσπασες το καβούκι της 

πιο αδύναμης χελώνας και ύστερα στάθηκες από πάνω της και την παρατηρούσες.  

 Μα τι θα μπορούσε να κάνει που να μην το είχες φανταστεί;» 

 

 Το πρωί εκείνο που χάσαμε την Άννα, η γειτονιά μας μεταμορφώθηκε σε 

μια κόλαση. Οι αστυνομικοί, το ασθενοφόρο, οι δημοσιογράφοι, ο κόσμος…  

 Όλος αυτός ο κόσμος…  

 Ο τρομοκρατημένος κόσμος. 

 Ο αυτιστικός κόσμος… 

 

 Μέσα στο επόμενο διάστημα τον Αντώνη τον έκλεισαν σε ίδρυμα. Οι γονείς 

του κατηγορήθηκαν για αμέλεια. Η Κατερίνα φυλακίστηκε, καθώς ήταν 

εκείνη που βρισκόταν στο σπίτι την ώρα του συμβάντος, οπότε και εκείνη που 

όφειλε να έχει την απόλυτη προσοχή της στον Αντώνη.  



42            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Τη Ζωή την έστειλαν στη Χαλκιδική, στους γονείς του κύριου Λάμπρου. 

Δεν την αποχαιρέτησα ποτέ… 

 Δεν έμαθα νέα του Αντώνη ξανά, όχι όσο ζούσε τουλάχιστον.  

 Η αλήθεια είναι πως δε ρώτησα και κανέναν ποτέ. 

 Η αλήθεια είναι πως δε μίσησα έτσι κανέναν άλλον ποτέ.  

 Μισούσα όλα όσα ήξερα για εκείνον κι όλα όσα δεν ήξερα ακόμα. Την 

πάθησή του, την απάθειά του, το γέλιο του, το κλάμα του, τη φωνή του, τη 

σιωπή του. Την αδυναμία του και τη δύναμή του, την ανεξέλεγκτη δύναμή 

του. Την ανεξέλεγκτη ύπαρξή του σε όλη τη μετέπειτα ζωή μου.  

 Όσο ήμουν ακόμα παιδί, δεν μπορούσα να ελέγχω τη φαντασία μου, την 

άφηνα να πλάθει όσες ιστορίες ήθελε, όπως εκείνη ήθελε. Και δε με 

σταμάτησε ποτέ κανένας. Δε μου μίλησε ποτέ κανένας για όσα είδε που δεν 

είδα εγώ. Με άφησαν να γνωρίζω τις δικές μου εικόνες, τη δική μου 

πραγματικότητα.  

 Κι έτσι, αυτό που εγώ «είδα» τη μέρα εκείνη στον ανθόκηπο, ήταν η Άννα 

που έτρεχε ανάμεσα στα αγριολούλουδα, γελώντας και ξεφωνίζοντας από 

χαρά. Η Άννα, που λάτρευε το κυνηγητό, το κρυφτό κι όλα εκείνα τα 

παιχνίδια που κάνουν τη ζωή να λαχανιάζει ξέγνοιαστα. Η Άννα να κρύβεται 

κι ο Αντώνης να ψάχνει. Εκείνη να τρέχει κι εκείνος να την κυνηγά. Εκείνη 

να πέφτει κι εκείνος να τη φτάνει. Εκείνη να προσπαθεί να του ξεφύγει κι 

εκείνος να την κρατά σφιχτά σαν το πιο σπουδαίο του απόκτημα… 

 

 Το πιο σπουδαίο μου απόκτημα φορούσε τη μάσκα του παντοτινού κι έτσι 

δεν έκανα τίποτα για να το κρατήσω να μη φύγει. Το κράτησα χαλαρά, δίχως 

καμιά δύναμη στα χέρια μου κι όταν έκανε να μου ξεφύγει δεν αντιστάθηκα, 

δε σήκωσα καμιά πέτρα από το χώμα για να το χτυπήσω και να πάψει να 

σαλεύει και να ξεγλιστρά.  

 Έτσι τη θανατώνεις τη νίκη σου. Σταματάει το παιχνίδι. Κι η ζωή 

λαχανιάζει πια μονάχα από τον οδυρμό.  

 Ένας υγιής νους δε θα έφτανε ως εκεί. Μα εμένα μου πήρε χρόνια για να 

δώσω το ελαφρυντικό αυτό στον Αντώνη.  

 

 …Η Άννα να βγάζει την τελευταία της στριγκλιά κι ο Αντώνης να γελά, με 

τη ματωμένη πέτρα στα χέρια του, νομίζοντας πως συνεχίζεται το παιχνίδι… 

 

 Το σπίτι μου από τότε παρέμενε βουβό, έρημο.  



Θάνατος, Καλοκαίρι, Φθινόπωρο, Χειμώνας       43 
_______________________________________________________________________________________________________________________________________________________________________________________________________________ 

 

 

 Ο πατέρας μου χάρισε την καρδερίνα στον κυρ Τάνιο, μα ούτε και τότε 

κατάφερε να βρει ησυχία. Πάντοτε κάτι υπήρχε να του τρυπά το μυαλό.  

 Κάπου εκεί γύρω στην αυλή άνοιξα κι εγώ μια τρύπα κι έθαψα το παιδί 

που ως τότε κυοφορούσε η καρδιά μου. Έγινα ένα άδειο κλουβί και μάθαινα 

σιγά-σιγά να μη μου λείπει το σκαρφάλωμα στα κάγκελα, της καρδερίνας που 

ζούσε κάποτε μέσα μου, το τσίμπημα από το ράμφος της ή οι μικρές απόπειρες 

για πέταγμα.  

 Έγινα βουβός, έρημος. Έγινα ξύλινος… Κι έτσι μάθαινα σιγά-σιγά να μη 

μου λείπουν όσα πριν με έκαναν το παιδί μιας οικογένειας.  

 Μα ούτε και τότε κατάφερα να βρω ησυχία… 

 Η μητέρα μου ζάρωσε, σκέβρωσε. Γδύθηκε και φόρεσε αμέτρητες ρυτίδες, 

μέσα στις οποίες στοίβαζε την ύπαρξή της. Την αθόρυβη και άχρωμη ύπαρξή 

της.  

 Κάποιες φορές, καθώς κοιμόταν, καθόμουνα στα γόνατα μπροστά στο 

πρόσωπό της και την παρατηρούσα για ώρα πολλή. Λες και προσπαθούσα να 

βρω μέσα στις ρυτίδες της κάτι διαφορετικό από αυτό που γνώριζα.  

 Κάποιο μεσημέρι φαντάστηκα πως ξύπνησε και με βρήκε μπροστά της να 

την κοιτάζω. Άπλωσε το χέρι της στο μάγουλό μου και με χάιδεψε, ύστερα 

πέρασε τα δάχτυλά της ανάμεσα στα δικά μου κι αποκοιμήθηκε ξανά 

αφήνοντάς με να της κρατώ το χέρι.  

 Μα ούτε και τότε δε με σταμάτησε κανείς από το να πλάθω σκηνές με τη 

φαντασία μου. Μόνος μου ανακάλυψα την πραγματικότητα. Κι αυτή ήταν πως 

το δέρμα μου δε γνώριζε πια πόσο απαλό ή πόσο άγριο είχε γίνει το χέρι της 

μητέρας μου. 

 Έγινα σκληρός μέσα μου.  

 Βοηθούσα τον πατέρα μου στο ξυλουργείο ολόκληρα τα καλοκαίρια, στις 

σχολικές διακοπές και τα Σάββατα. Αυτή ήταν η μόνη αφορμή για 

οποιαδήποτε συζήτηση μαζί του. 

 Ο καλύτερός μου φίλος έγινε ο Σπύρος. Μόνο με εκείνον μου άρεσε να 

μιλάω. Και παρόλο που δεν προσπαθούσε με κάθε τρόπο, όπως όλοι οι άλλοι, 

να με κάνει να γελάω, παραδόξως μόνο εκείνος το κατάφερνε.  

 Για παιχνίδια με τα υπόλοιπα παιδιά, γέλια και ξέγνοιαστα λαχανιάσματα, 

ούτε σκέψη. 

 Έγινα σκληρός… Βουβός, έρημος, ξύλινος… Μόνος… 

 Τόσα καλοκαίρια πέρασαν από δίπλα μου δίχως φως, δίχως ιδιαίτερα 

χρώματα, ήχους και μυρωδιές. Τόσα καλοκαίρια δίχως την Άννα. Και πάντοτε 

να αναρωτιέμαι πώς θα ήταν και φέτος αν ζούσε.  



44            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Αν θα ήταν τα μαλλιά της μακριά, αν θα έτρεχαν από πίσω της τα αγόρια, 

όπως έκαναν με τις φίλες της, την Έλενα και τη Φλώρα. Σίγουρα θα ήταν πιο 

όμορφη κι από τις δυο τους. Θα έκανε πολλές «ζημιές» η Αννούλα μου σαν θα 

μεγάλωνε! Κι εγώ, σαν μεγάλος αδελφός, θα ήμουν συνέχεια σε αναμμένα 

κάρβουνα, μην την πειράξουν, μην την πληγώσουν, μην ξεχάσει να έρθει από 

της Έλενας, που σίγουρα θα ξημεροβραδιαζόταν εκεί.  

 Θα το λάτρευε το σπίτι της Έλενας. Τον τεράστιο κήπο, τη μεγάλη κούνια, 

το δωματιάκι στην ταράτσα που θύμιζε σοφίτα κλεμμένη από παραμύθι.  

 Τα πάντα θα έκανα για την αδελφή μου, για να την έβλεπα να γελά και να 

χαλάει τον κόσμο!  

 Να την καμάρωνε η μητέρα μου, να της φορούσε όμορφα ρούχα και να 

μιλούσε συνέχεια στη γειτονιά για κείνη.  

 Κι ο πατέρας μου να γκρίνιαζε όλη μέρα και να ρωτούσε τον Θεό σε τι 

έφταιξε και του χάρισε τόσο ατίθαση κόρη! Και μέσα του να καμάρωνε σαν 

γύφτικο σκεπάρνι για τα πιο τσαχπίνικα μάτια που θα μπορούσε πατέρας να 

καληνυχτίζει και ο Θεός τα έστειλε στο δικό του σπιτικό.  

 Αυτό το μικρό θαύμα θα ήταν η αδελφή μου, αν ζούσε. Και σίγουρα, αν 

ζούσε, κανείς μέσα σε αυτό το σπίτι δε θα ήταν αυτός που ήταν πλέον. 

 Κι εγώ όχι μόνο δε θα μπορέσω ποτέ να κάνω τα πάντα για κείνη, μα θα ζω 

μετανιώνοντας για κάθε σημάδι που δεν έλαβα υπ’ όψιν όταν μου δόθηκε η 

ευκαιρία. Όχι επειδή έχω καμιά σιγουριά πως θα είχα εμποδίσει το κακό που 

ερχόταν, αλλά επειδή στη σφαίρα της φαντασίας μου, η ιστορία παίρνει 

εντελώς διαφορετική τροπή.  

 Εγώ, λέει, δίνω βάση στα λόγια της Κατερίνας εκείνη τη μέρα που 

ετοιμαζόμασταν να πάμε στη θάλασσα· τότε που είδε κάτι στα μαλλιά του 

Αντώνη και κατηγόρησε γελώντας τη Ζωή κι όταν τη ρώτησε η Ζωή το γιατί, 

απάντησε «έλα, προχώρα λουλουδοκέφαλο!». Έπρεπε να το καταλάβω τότε πως 

υπήρχε ένα αστρολούλουδο στα μαλλιά του, που η Κατερίνα νόμιζε πως του 

το έβαλε η Ζωή. 

 Στη φαντασία μου, λοιπόν, το καταλαβαίνω εγκαίρως. Το συνδυάζω με τα 

παιδικά γέλια που είχαμε ακούσει στον ανθόκηπο μαζί με τη Ζωή και 

παρακαλούσαμε να μην ήταν τα υπόλοιπα παιδιά. Και από ζήλια και μόνο, που 

τα αδέλφια μας ανακάλυψαν το μυστικό μας, τους καρφώνω στους γονείς.  

 Τα παρακάτω είναι κάπως συγκεχυμένα. Ίσως οι γονείς του Αντώνη 

κρίνουν πως στο εξοχικό δεν μπορούν να τον ελέγχουν και για να μη συμβεί 

τίποτε άσχημο, τον παίρνουν στην Αθήνα.  



Θάνατος, Καλοκαίρι, Φθινόπωρο, Χειμώνας       45 
_______________________________________________________________________________________________________________________________________________________________________________________________________________ 

 

 

 Οτιδήποτε θα μπορούσε να αλλάξει το πραγματικό σενάριο, μου κάνει. 

Οτιδήποτε, έξω από αυτό που στ’ αλήθεια συνέβη.  

 

 

 

Είναι πόνος οξύς το να αισθάνεσαι «μικρός» καθώς μεγαλώνεις, επειδή για τα 

σημάδια που κάποτε δε διάβασες, κάτι όμορφο δε θα μεγαλώσει ποτέ… 

Και για να αντέξεις τον οξύ πόνο, γίνεσαι σκληρός, βουβός, έρημος, ξύλινος, μόνος… 

 

 

 

 Ο Σπύρος με μάθαινε πολλά. Και πάνω στη δουλειά, αλλά κυρίως 

«πράγματα που έχουν να κάνουν με το μέσα σου», όπως έλεγε ο ίδιος.  

 Με συμβούλευε γύρω από τη σχέση μου με τον πατέρα μου, τη σχέση μου 

με τους φίλους (ο ίδιος βέβαια δεν είχε φίλους), τη σχέση μου με τα κορίτσια. 

 Εκείνος τα είχε μπλέξει με μια κοπελιά από ένα άλλο μέρος του νησιού και 

έλεγε πως αυτή είναι η καλύτερη δουλειά. Γιατί, όπως υποστήριζε, «μπορεί να 

μην έχεις έτσι τον έλεγχο στο πού είναι και τι κάνει, αλλά ούτε και έχεις στο κεφάλι 

σου τα λόγια της κάθε κουτσομπόλας γειτόνισσας ή θείτσας που άλλη θέλει να σας 

χωρίσει, και άλλης οι αρχές δε χωρούν τα σουρ’ τα – φερ’ τα δίχως επισημοποιήσεις 

και τέτοιες σαχλαμάρες». 

– Κι ο έλεγχος τι νομίζεις ότι σου προσφέρει; Σιγουριά; Μπούρδες! Μόνο σε τρελαίνει. 

Αναρωτιέσαι συνέχεια πότε, πώς έγινες τόσο άρρωστος με τη ζήλια και μήπως η 

τύπισσα είναι πιο πονηρή απ’ όσο νομίζεις και σου τη φέρει τη στιγμή κιόλας που θα 

πιστεύεις πως έχεις τον απόλυτο έλεγχο. Και πολλές φορές φτάνεις στο σημείο να 

μην αντέχεις άλλο, γιατί κουράζεσαι να βλέπεις παντού υποψήφιους γκόμενους της 

δικιάς σου. Και όλα αυτά γιατί; Επειδή δε λες να καταλάβεις πως κερατάς είναι κι 

εκείνος που έδειξε στη δικιά του εμπιστοσύνη κι αυτή του τα φόρεσε, κερατάς κι ο 

άλλος που δεν την εμπιστευόταν ούτε για να πάει από το σαλόνι στην κουζίνα κι 

αυτή του την έφερε γιατί ήταν πιο γάτα. Μονάχα που ο δεύτερος θα γεράσει πιο 

γρήγορα! Και, φίλε μου… γερνάει καλύτερα όποιος γερνάει τελευταίος! Χααα χα χα 

χα! Εγώ έτσι όπως την κόβω τη Μάνια, σωστή κοπέλα φαίνεται. Θα δείξει, φίλε μου. 

Θα δείξει… 

 Τέτοιες απόψεις είχε ο Σπύρος. Δίχως αλυσίδες και λουκέτα… 

 Και μαζί με αυτές, είχε κι έναν μοναδικό τρόπο να χαλαρώνει τα άγχη μου, 

τις αγωνίες μου για οτιδήποτε, ακόμη και τις πιο βαθιές μου στενοχώριες.  



46            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Και αυτό ήταν που είχα ανάγκη. Για όσα είχαν προηγηθεί και για όσα θα 

ακολουθούσαν. 

 

 Δε θυμάμαι τον εαυτό μου ερωτευμένο καθ’ όλη τη διάρκεια της εφηβείας 

μου. Την αγωνία του πρώτου ραντεβού, του πρώτου φιλιού, της 

ολοκλήρωσης, ναι, τα αισθάνθηκα. Αλλά δε θυμάμαι να καρδιοχτύπησα 

δυνατά για ένα κορίτσι, να ένιωσα πως κρατούσα τον κόσμο όλο καθώς 

αγκάλιαζα κάποια.  

 Στα δεκαεπτά μου γνώρισα ένα κορίτσι που μπορούσε να δικαιολογεί 

σχεδόν τα πάντα. Ήταν διαφορετική από τις πολλές, γιατί σκεφτόταν διαρκώς 

για τα πάντα και ένιωθα πως μέσα στο μυαλό της υπήρχαν αμέτρητα συρτάρια 

στα οποία ταξινομούσε σχολαστικά τις σκέψεις της, τις πράξεις τις δικές της 

και των άλλων, τις αιτίες και τις αφορμές.  

 Τους περισσότερους αυτό τους κούραζε πολύ, εμένα μου προσέφερε 

ασφάλεια.  

 Η Μαριάννα. Η Μαριάννα η σκεπτική, η Μαριάννα η συμπονετική, η 

ξεχωριστή Μαριάννα, η Μαριάννα της ασφάλειας.  

 Για μια Μαριάννα λοιπόν, η ξύλινη καρδιά μου απέκτησε κάποια 

σκαλίσματα που τη διακοσμούσαν διακριτικά.  

 Δεν την ερωτεύτηκα, ούτε κι εκείνη εμένα. Και ίσως αυτό ήταν που με 

άφηνε να την εμπιστεύομαι. Ήταν ένα χρόνο μεγαλύτερή μου, μα βασιζόταν 

πάνω μου με μεγάλη σιγουριά. 

 Ήταν από τα παιδιά τα τυχερά, που η ζωή τα ευνόησε με μια ισορροπημένη 

οικογενειακή ζωή και με απουσία προβλημάτων και άσχημων συγκυριών. Για 

αυτό και απορούσα με τον τρόπο σκέψης της, ο οποίος θα ταίριαζε 

περισσότερο σε κάποιον ίσως πιο προβληματισμένο χαρακτήρα. Διδασκόταν 

από τις εμπειρίες των άλλων, όπως η ίδια έλεγε.  

 Περάσαμε μαζί δυόμισι χρόνια. Δυόμισι χρόνια μη ερωτευμένοι, μα 

σκεπασμένοι με μια αγάπη αμφίδρομη, που κάλυπτε την ανάγκη μας να 

πάρουμε και να δώσουμε.  

 Μέσα σε αυτή την περίοδο, κέρδισα μια διαφορετική περιγραφή του εαυτού 

μου. Από βουβός μετατράπηκα σε απλώς λιγομίλητος, από σκληρός σε 

δυνατός, η ξύλινη ερημιά μου δέχτηκε κάποιον να τη διακοσμήσει με 

σκαλίσματα που συμβόλιζαν τη ζεστασιά και τη συντροφικότητα.  

 

 Στο διάστημα εκείνο χάσαμε τη μητέρα μου. Από καρδιά. Ήταν λίγο πριν 

να κλείσω τα δεκαοκτώ.  



Θάνατος, Καλοκαίρι, Φθινόπωρο, Χειμώνας       47 
_______________________________________________________________________________________________________________________________________________________________________________________________________________ 

 

 

 Έτσι απλά, δίχως προειδοποίηση, δίχως κανένα σημάδι μέσα στην ημέρα 

που ξημέρωσε για τη ζωή που θα έδυε.  

 Για τη μητέρα μου επρόκειτο, ένα σημάδι παρακαλούσα να το είχα δει.  

 Γιατί για εκείνη τόσα χρόνια παρέμενα βουβός και ακόμη κι ως «απλώς 

λιγομίλητος», δεν της είπα ποτέ για τα μεσημέρια που την κοιτούσα καθώς 

κοιμόταν.  

 Και για εκείνο το φυτό στον κήπο, το περίεργο, με τα άσπρα ανθάκια, που 

ποτέ δε θυμόμουν πώς το έλεγαν. Δεν της είπα ποτέ ότι δε φύτρωσε ξαφνικά 

από μόνο του. Ότι την είχα δει πώς την έπαιρνε η ώρα να χαζεύει 

οποιοδήποτε φυτό με λευκά ανθάκια τύχαινε να δει και ήθελα να έχει ένα 

στον δικό της κήπο.  

 Δεν της είπα ποτέ πως πήγα στον κύριο Παντελή, που είχε τα πιο παράξενα 

και όμορφα λουλούδια στο μαγαζί του και του ζήτησα εκείνο το καταπράσινο 

φυτό με τα μελαγχολικά λευκά άνθη. Κι εκείνος, επικροτώντας την επιλογή 

μου, άνοιξε το μπλε ταλαιπωρημένο του τετράδιο και μου είπε «Σπουδαία 

επιλογή! Αυτό που διάλεξες, αγόρι μου, συμβολίζει τις ευχάριστες αναμνήσεις!». 

 Δεν της είπα ποτέ πως την κρυφοκοίταζα από το παράθυρο της κουζίνας 

να επικοινωνεί μυστικά με κάθε του φυλλαράκι, με το άρωμά του, με τον 

μικρό του ίσκιο και φανταζόμουν πως ονειρευόταν να ήταν τόσο 

μικροσκοπική, που να ξάπλωνε ήσυχα κάτω από τη δροσιά του.  

 Μια καλημέρα της είπα και πήρα πίσω ένα «καλημέρα, παιδί μου». Χωρίς 

κάτι διαφορετικό στον τόνο της φωνής της από τις άλλες καλημέρες της που 

να με κάνει να σκεφτώ πως μπορεί να είναι η τελευταία.  

 Κι έτσι δεν έμαθε ποτέ. 

 

 Όλοι φεύγουν μακριά και δεν έχω προλάβει ποτέ να αποχαιρετήσω 

κανέναν.  

 

 Η Μαριάννα, στήριγμα και λέξεις μετρημένες και αγκαλιά σφιχτή, μαζί και 

χώρος να ανασαίνω.  

 Η Μαριάννα, που δεν υπήρξε ποτέ ο μεγάλος μου πόθος, φρόντιζε να μου 

αφήνει πάντα χώρο για να ανασαίνω, γνωρίζοντας, δίχως να της το έχω πει, 

πως αυτό ποθούσα πραγματικά. 

 Χωρίσαμε ένα ανοιξιάτικο απόγευμα, κάτι μέρες πριν φύγει στην Αθήνα 

για σπουδές και λίγο καιρό πριν παρουσιαστώ στον στρατό. Εύκολα, λογικά, 

σαν δύο μη ερωτευμένοι νέοι που υπήρξαν μαζί δυόμισι χρόνια. Και που όταν 

χρειάστηκε να φύγει ο ένας, έκριναν και οι δυο μαζί πως δεν υπήρχε κάτι που 



48            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

να μπορούσε να τους βάλει στη διαδικασία να περιμένουν για να το 

ξαναβρούν.  

 Παράξενη η αγάπη αυτή. Δε χάσαμε ποτέ την επαφή, δε χάσαμε ποτέ την 

ουσία. Και μετά από χρόνια, κι όταν είχαμε δημιουργήσει άλλες σχέσεις 

ακόμη, εξακολουθούσε να είναι ο ένας σταθερό στήριγμα του άλλου.  

 

 Είχε απομείνει μια τελευταία κούτα να γεμίσουμε. Σε εκείνες τις 

τελευταίες κούτες είναι που στοιβάζεις όλη σου τη μελαγχολία τις 

περισσότερες φορές.  

– Ό,τι μου δώσεις αυτή τη στιγμή, θα είναι το τελευταίο πράγμα που θα βάλω εδώ 

μέσα, προτού τη σφραγίσω κι αυτή. Και το πρώτο που θα δω όταν την ανοίξω!  

 Η Μαριάννα στάθηκε μπροστά μου και αφού τεντώθηκε με τα χέρια στη 

μέση της, ήρθε και κάθισε πλάι μου στο κάτω μέρος του κρεβατιού της. 

 Την κοίταξα σαν να μου έλειπε ήδη και ξετύλιξα το μπλε κασκόλ από τον 

λαιμό μου. Χωρίς να της το δώσω, έγειρα και ξάπλωσα στα πόδια της 

κρατώντας το σφιχτά κουλουριασμένο στα χέρια μου.  

– …Κι εμένα… μου είπε με νόημα, αφήνοντας τη μεγάλη ανάσα που μόλις είχε 

πάρει. 

– Το ξέρω, Μαριαννάκι. Κι έχω κουραστεί να μου λείπουν αυτοί που αγαπάω. Αυτοί 

που μ’ αγαπάνε. Μιάμιση ώρα απόσταση θα απέχουμε, μα ήδη νιώθω να με πνίγει 

αυτή η θάλασσα που θα είναι ανάμεσά μας. Θα συνηθίσουμε βέβαια και, αργά ή 

γρήγορα, δε θα μας μοιάζει βουνό το να συναντιόμαστε. Μα είναι που δυόμισι 

χρόνια τώρα ερχόμουνα τρέχοντας στο μπροστινό στενό για να σε βρω και πάλι μου 

φαινόταν πως αργούσα. Όλη μου η ιστορία πλανιέται εδώ μέσα, σ’ αυτό το δωμάτιο. 

Με ξέρεις, ίσως, καλύτερα κι από όσο με ξέρω κι εγώ, γιατί πάντα είχες την 

υπομονή να με αναλύεις και να μη στέκεσαι στην επιφάνεια. Και τώρα… για μια σου 

ανάλυση θα τρέχω στην Αθήνα! 

– Θα τη βρούμε την άκρη, Έηντζελ! Δεν ξέρω πώς μπορώ να νιώθω πλήρης μέσα 

μου αν δεν έχω επαφή μαζί σου. Όλα τα περάσαμε μαζί τα τελευταία χρόνια. Λες η 

απόσταση να με αποκόψει από τον αληθινό μου εαυτό;  

 Σηκώθηκα, δίπλωσα το κασκόλ μου και της το έδωσα να το βάλει στην 

κούτα. Τελευταίο πράγμα προτού τη σφραγίσει και πρώτο όταν θα την άνοιγε. 

– Τουλάχιστον εσένα κατάφερα να σε αποχαιρετήσω… 

 

 

 



Θάνατος, Καλοκαίρι, Φθινόπωρο, Χειμώνας       49 
_______________________________________________________________________________________________________________________________________________________________________________________________________________ 

 

 

Πόσες φορές μπορεί ένας άνθρωπος, μέσα σε μια τόση δα μικρή ζωή, να 

αποχαιρετήσει το χαμόγελό του; Και πόσες φορές μπορεί εκείνο το ίδιο χαμόγελο να 

επιστρέψει και να ξαπλώσει πάνω στα ίδια χείλη; 

Πόσες φορές;… 



50            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 4 � 
 

 Πέρασα ολόκληρο το στρατιωτικό μου μέσα σε μια κατάσταση γεμάτη από 

αναγκαστικές λειτουργίες και κινήσεις. 

 Μιλούσα, μα δε συζητούσα. Άκουγα, μα δεν περνούσαν μέσα μου αυτά που 

άκουγα. Κοιτούσα, μα συμμετείχα μόνο σε ό,τι μου επέβαλλε η στολή μου.  

 Ο στρατός ήταν για μένα κάτι σαν σωτήρια λύση. Απασχολούσε το σώμα 

μου και το νευρικό μου σύστημα και έφτανε κάποιες φορές τις αντοχές μου 

στα όριά τους. Έτσι δεν προλάβαινα πολλές φορές να σκεφτώ.  

 Οι πιο αλλοπρόσαλλες σκηνές έρχονταν εκείνη την περίοδο και 

προβάλλονταν στον ύπνο μου. Και κάθε πρωί ξυπνούσα ολοένα και πιο 

κουρασμένος από τους εφιάλτες μου. 

 Ο πιο συχνός μου εφιάλτης ήταν μια σειρά από σκηνές δευτερολέπτων που 

εναλλάσσονταν γρήγορα, σαν διαφημιστικό τρέιλερ τρομακτικής ταινίας. 

Ήμουν παρατηρητής του εαυτού μου· τη μια στιγμή τον έβλεπα καθισμένο σε 

μια ξύλινη καρέκλα, με το κεφάλι σκυμμένο και τα χέρια να κρέμονται 

κουρασμένα στα πλάγια. Και καθώς πλησίαζα, το κεφάλι σηκωνόταν απότομα 

κι απεγνωσμένα και με την πιο τρομοκρατημένη του έκφραση, γέμιζε το 

μυαλό μου κραυγές.  

 Την επόμενη στιγμή ένα χέρι από το πουθενά έμπαινε μέσα στο στόμα μου 

και προσπαθούσε να με αναποδογυρίσει, να βγάλει το μέσα μου προς τα έξω, 

σαν να ήταν απλώς μια κάλτσα.  

 Και άλλοτε πάλι έβλεπα τον εαυτό μου να παίρνει βαθιά ανάσα και, 

σκύβοντας απότομα μπροστά, να ανοίγει διάπλατα το στόμα και να βγαίνουν 

από μέσα του εικόνες δικές μου, βγαλμένες από μνήμες του παρελθόντος. Σαν 



Θάνατος, Καλοκαίρι, Φθινόπωρο, Χειμώνας       51 
_______________________________________________________________________________________________________________________________________________________________________________________________________________ 

 

 

μια χαλασμένη μάνικα που πετά με πίεση νερό χρωματιστό, ακάθαρτο και 

ζεστό.  

 Είχαν γίνει τόσο συχνοί πια εκείνοι οι εφιάλτες, ώσπου ξεκίνησα να τους 

βλέπω και ξύπνιος. Εκεί που όλα μπλέκονταν στον νου μου και συγχυζόμουν, 

έβλεπα τις σκηνές αυτές να εκτυλίσσονται μέσα στο μυαλό μου και 

αντιμετώπιζα τους εφιάλτες μου πλέον και με τα μάτια ανοιχτά.  

 Οι ίδιοι εφιάλτες με ακολουθούσαν και μετά από τον στρατό. Μονάχα που, 

πέρα από αυτούς, από τη στιγμή που απολύθηκα, με κυρίευε μια κατάσταση 

απόλυτης ηρεμίας, η οποία απλωνόταν παντού γύρω μου και με εξουθένωνε. 

 Τι παράξενο, όλα γύρω βρίσκονταν σε μια τάξη τόσο εκνευριστική που μου 

πύρωνε τα σωθικά. Δεν υπήρχαν λανθασμένες θέσεις ή λανθασμένες κινήσεις, 

πράγμα που με εμπόδιζε να έχω λόγο να ξεσπάσω.  

 Και ένιωθα να πνίγομαι στη λάβα μου· να καίγομαι στον βυθό μου.  

 Η Μαριάννα ήταν, για ακόμα μια φορά, η βοήθειά μου. Αποφάσισε να 

φτιάξει τα δικά της έπιπλα και να πετάξει εκείνες τις παλιατζούρες που είχε 

βρει από δω κι από κει πάνω στη βιασύνη της να μετακομίσει. Με κάλεσε να 

μείνω στο σπίτι της με σκοπό να τα μαστορέψουμε, άσχετα αν ο πραγματικός 

της σκοπός ήταν να μαστορέψει τη χαλασμένη μου ψυχολογία. 

 Μας βρήκαν ατελείωτες ώρες συζήτησης, με μουσική, κρασί κόκκινο και 

φαγητά – φιλότιμες προσπάθειες της Μαριάννας, βυθισμένες στο αλάτι – 

μεγάλα κομμάτια κέικ σοκολάτας με βιαστικό καφέ τα πρωινά και συχνά 

τηλεφωνήματα από τον τηλεφωνικό θάλαμο της σχολής της, ως τα μεσημέρια 

που επέστρεφε, για να δει – και καλά – αν τα μαστορέματα προχωράνε καλά. 

 Φτιάξαμε μια μικρή ντουλάπα, ράφια στο καθιστικό και μια βιβλιοθήκη. 

Το σπίτι άρχισε να συμμαζεύεται και να παίρνει κάτι από την προσωπικότητα 

της Μαριάννας.  

 Μαζί με το σπίτι άρχισε να συμμαζεύεται και η μελαγχολική μου διάθεση.  

 Τη δεύτερη εβδομάδα διαμονής μου στην Αθήνα, η Μαριάννα άρχισε να με 

παρακινεί – να με σέρνει για την ακρίβεια – να βγαίνουμε βόλτες. Ύστερα από 

πολλή γκρίνια, το πήρα απόφαση πως δε θα μπορούσα να της γλυτώσω. Και 

δέχτηκα. 

 Είδαμε τρεις ταινίες, φάγαμε αρκετές φορές έξω, συνήλθε έτσι λίγο και το 

στομάχι από τα αλμυρά, ήπιαμε κάμποσα ποτά σε διάφορα μπαρ που σύχναζε 

με τις καινούργιες της παρέες κι έτσι περνούσαν οι μέρες.  

 Και μοιραζόντουσαν μέσα μου τα συναισθήματα· μια ευδιάθετος, μια 

θλιμμένος και μια να μην μπορώ να ξεχωρίσω τι από τα δύο.  



52            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Η βασική παρέα της Μαριάννας ήταν μια ομάδα από εντελώς 

διαφορετικούς χαρακτήρες. Έμοιαζε με πείραμα για το πώς μπορούν να 

συνυπάρξουν αγαπημένα άνθρωποι τόσο διαφορετικοί μεταξύ τους. Τα είχαν 

όλα όμως. Και τον Πέτρο για χαβαλέ, και τον Κωστή με τη Λίνα για τις 

μουσικές βραδιές με κιθάρες και τραγούδια, και τον Μπάμπη για κουλτούρα, 

τον Δήμο για τους, πολλές φορές, πικρόχολους σχολιασμούς του, τη Δήμητρα 

για την τεράστια καρδιά της και τον Μάνο για τις ατέλειωτες ψυχολογικές – 

και όχι μόνο – αναλύσεις του. Ο τελευταίος μάλιστα, ήταν τόσο 

απασχολημένος από την πολλή ανάλυση, ώστε εκείνος και η Μαριάννα 

έκαναν επτά μήνες να συνειδητοποιήσουν πως ήθελαν ο ένας τον άλλον!... 

 Από την παρέα τους έλειπε μονάχα ένα στοιχείο μελαγχολικό, κάπως 

νευρικό και σχετικά αντικοινωνικό για να συμπληρωθούν. Κι έτσι ανέλαβα 

εγώ αυτόν τον ρόλο.  

 Ίσως να τους κέντρισε το ενδιαφέρον η σκέψη πως είχαν πολλή δουλειά 

να κάνουν μαζί μου ώστε να με φέρουν στα ίσια μου, πράγμα που είχε συμβεί 

ήδη με τους περισσότερους σε εκείνη την παρέα ώσπου να διαμορφωθεί όπως 

τη γνώρισα εγώ.  

 Μετά από τρεις εβδομάδες στο σπίτι της Μαριάννας, γύρισα στο δικό μου. 

Και ναι, η Μαριάννα και τα παιδιά τα είχαν καταφέρει σε μεγάλο βαθμό. Είχα 

διάθεση για όλα, ήθελα να γεμίζω την ημέρα μου, όχι για να μη σκέφτομαι 

όπως άλλοτε, αλλά για να εκτονώνω τη θετική ενέργεια με την οποία με 

είχαν εμποτίσει.  

 Το μαγαζί του πατέρα μου πήγαινε καλά. Με εκείνον και με τον Σπύρο 

καταφέρναμε να συνεννοηθούμε μια χαρά κι έτσι δεν είχαμε να 

αντιμετωπίσουμε γκρίνιες και διαφωνίες μεταξύ μας.  

 Τις ελεύθερες ώρες μου πήγαινα στην Αθήνα. Τα παιδιά πλέον ήταν για 

μένα η παρέα μου, η ενέργειά μου και μια σπουδαία αφορμή για να είμαι ο 

εαυτός μου.  

 

 Ένα απόγευμα που ήμασταν όλοι μαζί για καφέ, ήρθε στην καφετέρια ο 

αδελφός του Μπάμπη με την κοπέλα του τη Σάρα και μια φίλη της. Δεν 

κάθισαν μαζί μας, πήραν τα κλειδιά του αυτοκινήτου του Μπάμπη κι έφυγαν.  

 Δε θυμόμουν το όνομά της όταν έφυγαν. Μοναχά πως ήταν κάτι μικρό κι 

ανάλαφρο, σαν το περπάτημά της.  

 Δεν έδωσα σημασία στη φωνή της Σάρας όταν μας τη σύστησε. Όμως 

έπειτα ο Δήμος, που δεν άφηνε τίποτα να περάσει ασχολίαστο, άρχισε να 

χλευάζει το ψεύδισμά της: «Θάρα! Χάρηκα παιδιά. Να θαθ θυθτήθω και τη Φαίη».  



Θάνατος, Καλοκαίρι, Φθινόπωρο, Χειμώνας       53 
_______________________________________________________________________________________________________________________________________________________________________________________________________________ 

 

 

 

  Φαίη …  

  Μικρό κι ανάλαφρο, σαν το περπάτημά της… 

 

 Η πιο όμορφη φωτογραφία που βγάλαμε με τη Φαίη ήταν σε μια εκδρομή 

στη Βυτίνα.  

 Είχαμε πάει όλη η παρέα με τρομερά καλή διάθεση και κάθε στιγμή της 

εκδρομής εκείνης ήταν τόσο υπέροχη που, κάποιες στιγμές, ξυπνούσε μέσα 

μου ο πεσιμιστής και με έκανε να σκέφτομαι πως πιθανότατα κάποιο πολύ 

δυσάρεστο γεγονός επρόκειτο να με επισκεφθεί, για να μου χαρίζεται ξαφνικά 

τέτοια ευτυχία.  

 Ήμασταν εννιά νέα παιδιά, ντυμένα με πολύχρωμα μπουφάν και κασκόλ, 

που τρέχαμε και φωνάζαμε σε ένα τοπίο γεμάτο δέντρα. Εκείνο το τοπίο έχει 

πολύ βαθιά χαραγμένα μέσα του τα πιο χαρούμενα συναισθήματά μου, 

συναισθήματα που είχαν χρόνια να με πλησιάσουν… 

 Η Φαίη φύλαγε στο πορτοφόλι της εκείνη τη φωτογραφία. Εγώ στην 

καρδιά μου… Είχαμε σκαρφαλώσει και οι δυο σε ένα δέντρο, που ο κορμός του 

είχε σχιστεί στα δύο και τα χοντρά κλωνάρια του σχημάτιζαν γύρω μας έναν 

κύκλο. Καθίσαμε ο καθένας σε ένα ημικύκλιο και χαμογελούσαμε πλατιά, 

κρατώντας ο ένας τα χέρια του άλλου σφιχτά.  

 Όλοι χάρηκαν όταν έμαθαν πως γίναμε ζευγάρι. Κυρίως η Μαριάννα και ο 

Μάνος – νέο ζευγάρι τότε και οι ίδιοι – οι οποίοι έβρισκαν τη Φαίη υπέροχη.  

 Και ήταν, πραγματικά! 

 Ήταν πολύ ήρεμος χαρακτήρας και αρκετά εύθραυστη. Τα πάντα πάνω της 

έδειχναν μια ευγένεια και μια ευαισθησία που προκαλούσαν τον σεβασμό και 

τη συμπάθεια. Συνήθως έπιανε ψηλά τα μισά της μαλλιά, που είχαν το χρώμα 

του χαλκού, και έτσι δε σου άφηνε περιθώριο να μην προσέξεις τα μεγάλα 

γαλανά μάτια της.  

 Τα μάτια της… Δεν έμαθα να ξεχωρίζω πότε ήταν συγκινημένη, λυπημένη 

ή, αντιθέτως, πολύ χαρούμενη. Μονίμως το βλέμμα της ήταν υγρό κι ενώ η 

ίδια προκαλούσε σε όλους αισιοδοξία και ευδιαθεσία, τα μάτια της ήταν 

σχεδόν πάντα μελαγχολικά.  

 Με τη Φαίη ζήσαμε πολύ όμορφες στιγμές. Η σχέση μας είχε πάντα 

ενδιαφέρον. Ήταν μάλιστα και η αφορμή που με ώθησε να πάρω μια 

σημαντική απόφαση. Να μετακομίσω στην Αθήνα.  

 



54            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Δίχως τη βοήθεια του Σπύρου, τα πράγματα μεταξύ εμένα και του πατέρα 

μου θα είχαν γίνει δύσκολα. Όχι πως δε διαφώνησε, πως δε φώναξε και πως 

δε μου κράτησε για μέρες κατεβασμένα μούτρα, αλλά οι «διαλέξεις» του 

Σπύρου από τη μια, η γενικότερη κούραση του πατέρα μου από την άλλη, τον 

έκαναν να οπισθοχωρήσει και να πει τη συνηθισμένη του φράση:  

– Τι να σου πω; Δε με νοιάζει, κάνε ό,τι θες…. 

 Έτσι κι έκανα. 

 Για ένα μικρό διάστημα, μέχρι να «καταστρώσω» σωστά τα σχέδιά μου, 

έμεινα στο σπίτι της Μαριάννας. 

 Ο πατέρας μου μπορούσε να μου παρέχει κάποια χρήματα για τα έξοδά μου 

τον πρώτο καιρό. Αλλά η πρώτη μου κίνηση ήταν να βρω τρόπο να τα 

καλύπτω μόνος μου. 

 Εκεί στάθηκα πολύ τυχερός. Ένα τετράγωνο από το σπίτι της Μαριάννας, 

βρισκόταν το βιβλιοπωλείο στο οποίο εκείνη άφηνε συχνά μικρές περιουσίες! 

Ο Δημήτρης, ο βιβλιοπώλης, σαστισμένος μια μέρα, ρώτησε τη Μαριάννα αν 

μπορούσε η ίδια ή έστω αν είχε κάποιον αξιόπιστο γνωστό της για να τον 

προσλάβει στο μαγαζί, λόγω του ότι έφυγε η κοπέλα που είχε ως τότε. Έτσι 

βρέθηκα να δουλεύω στο βιβλιοπωλείο. 

 Ο Δημήτρης ήταν πολύ λογικός και σοβαρός άνθρωπος. Κι επίσης με 

εμπιστευόταν αρκετά. Έτσι, το να τον έχω εργοδότη μου, ήταν ευχάριστη 

εμπειρία. Μολονότι τα χρήματα κάλυπταν ίσα-ίσα τα έξοδά μου, με 

ευχαριστούσε το να δουλεύω μαζί του. 

 Έπειτα από λίγες εβδομάδες, αποφάσισα – ή μάλλον περισσότερο 

αποφάσισαν τα παιδιά για μένα – να συγκατοικήσω με τον Μπάμπη. Εκείνος 

νοίκιαζε ήδη μια άθλια γκαρσονιέρα στα Πετράλωνα κι όλοι επέμεναν πως αν 

μοιραζόμασταν ένα τριάρι μαζί, θα βγαίναμε από πολλές ταλαιπωρίες και οι 

δυο. Έτσι κι έγινε. 

 

 Το βασικό ελάττωμα του νέου μας σπιτιού, ήταν το… περιεχόμενο του 

διπλανού διαμερίσματος· φρικιό, ετών είκοσι τεσσάρων, ακαθορίστου φύλου – 

κατά την πρώτη εβδομάδα – και το χειρότερο από όλα, με έναν έρωτα – δίχως 

ανταπόκριση – για το βιολί.  

 Ο Έντι.  

 Και το όνομα του έρωτος, Φρέντι... Έτσι είχε ονομάσει το βιολί του, το 

οποίο είχε κάθε λόγο να του κρατάει μούτρα για όλη αυτή την αδεξιότητα που 

ο Έντι ονόμαζε «παίξιμο». 



Θάνατος, Καλοκαίρι, Φθινόπωρο, Χειμώνας       55 
_______________________________________________________________________________________________________________________________________________________________________________________________________________ 

 

 

 Για τον Έντι όλοι ήταν «παίχτες». Μας πήρε με τον Μπάμπη λιγότερο από 

δέκα λεπτά για να το διαπιστώσουμε όταν, μια εβδομάδα έπειτα από τη 

μετακόμισή μας στην πολυκατοικία, τρακαριστήκαμε μαζί του στην έξοδο.  

 Μέχρι τότε το μόνο που καταφέρναμε να δούμε από αυτόν ήταν μια 

αλλόκοτη φιγούρα με μακριά, ακανόνιστα κουρεμένα, μαύρα μαλλιά και 

φαρδιά απεριποίητα ρούχα, να βγαίνει πάντοτε χοροπηδώντας από την 

πολυκατοικία. 

 Στην πρώτη μας πρόσωπο με πρόσωπο συνάντηση, διαπιστώσαμε πως 

επρόκειτο για αγόρι. Αλλά και πως, για όσο θα μέναμε σε εκείνο το 

διαμέρισμα, δε θα μπορούσαμε να αποφύγουμε το άκουσμα ενός κάπως 

εκνευριστικού, τουλάχιστον στην αρχή, χαρακτηρισμού. 

– Επ! Τι γίνεται, παίχτες;... Οι καινούργιοι παίχτες είστε, έτσι;... Καλώς τους 

παιχταράδες!...  

 Κι αφού συστηθήκαμε και μιλήσαμε στα όρθια για κανένα δεκάλεπτο, μέσα 

στο οποίο οι λέξεις «παίχτη», «παίχτες» και «παιχταράδες» είχαν την 

τιμητική τους, αποχαιρετιστήκαμε στο ίδιο, φυσικά, μοτίβο. 

– Έγινε, παιχταράδες μου, τα ξαναλέμε, μια πόρτα είμαστε εξάλλου, έτσι δεν είναι; 

Άντε, παίχτες, χαιρετώ! 

 Για λίγες στιγμές μείναμε με τον Μπάμπη να κοιταζόμαστε στην έξοδο της 

πολυκατοικίας, σαν να προσπαθούσαμε να συνέλθουμε από το πρώτο σοκ που 

μας προκάλεσε ο… «παιχταροστρόβιλος», όπως τον πρωτοχαρακτήρισε ο 

Μπάμπης.  

 

 Τα πράγματα για μένα έγιναν πιο εύκολα. Είχα πλέον κοντά μου όλους 

εκείνους που ήθελα πραγματικά, είχα την παρέα μου, τη Φαίη και έναν νέο 

προσωπικό χώρο, ώστε να καταφέρω πλέον να ξεφύγω από τις πατρίδες των 

πιο θλιβερών μου αναμνήσεων.  

 Μέσα σε όλο αυτό το σκηνικό αισθανόμουν ελεύθερος. Είχα αποκτήσει την 

ελευθερία του νου και της ψυχής μου, που λες και απεγκλωβίστηκε από τις 

βαριές αλυσίδες των περασμένων χρόνων, σημείων και εικόνων. Είχα 

αποκτήσει όσα επέμενα κι εγώ ο ίδιος να μου στερώ για χρόνια· παραιτήθηκα 

από την παραίτησή μου. 

 

 Η Φαίη σπούδαζε οικονομικά στο Πανεπιστήμιο Πειραιά, αλλά αυτό δεν 

είχε καμιά σχέση με τα πραγματικά «θέλω» της. Στην πραγματικότητα ήθελε 

να ασχοληθεί μονάχα με τη ζωγραφική. Όπου και όποτε έβρισκε ευκαιρία, 

ζωγράφιζε ό,τι της προξενούσε το ενδιαφέρον.  



56            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Ένιωθα ερωτευμένος με την εικόνα της καθώς κυκλοφορούσε μέσα στην 

πόλη χειμώνα καιρό, φορώντας μακρύ παλτό, τυλιγμένη με το μακρύ μάλλινο 

κασκόλ της και ασορτί μπερέ στο κεφάλι, έχοντας στον ώμο κρεμασμένη μια 

μεγάλη πολύχρωμη τσάντα. Και, δίχως να το σκέφτεται ιδιαίτερα, όταν 

συναντούσε κάτι ενδιαφέρον, σταματούσε, έβγαζε από την τσάντα το πράσινο 

μπλοκ ζωγραφικής κι ένα μολύβι και το ζωγράφιζε.  

 Την είχα πετύχει τυχαία μια φορά σε μια μικρή πλατεία. Εκεί που 

προχωρούσε, είχε δει μια γιαγιά σε ένα κοντινό παγκάκι που τάιζε την εγγονή 

της και, δίχως να χάσει καιρό, κάθισε και η ίδια σε ένα παγκάκι, έβγαλε τα 

«σύνεργά» της και ξεκίνησε να ζωγραφίζει. Περίμενα ώσπου να τελειώσει για 

να πάω κοντά της. Κι όταν την πλησίασα και με είδε, έκλεισε βιαστικά το 

μπλοκ για να μη δω τι ζωγράφιζε.  

 Εκείνο το μπλοκ δεν το είχε δει κανείς μας. Εκείνες οι ζωγραφιές μέσα του 

ήταν στην ουσία οι προσωπικές της σημειώσεις, που δεν ήθελε να τις 

μοιραστεί με κανέναν. Και το σεβόμουν απόλυτα αυτό. Ούτε κι όταν μου 

δόθηκε η ευκαιρία κάποια στιγμή, καθώς είχε αποκοιμηθεί στο σπίτι μου και 

το μπλοκ της εξείχε προκλητικά από την τσάντα της, δεν μπήκα στον 

πειρασμό να το ανοίξω.  

 Αυτό το μυστήριο που διατηρούσε και σε αυτό το θέμα, όπως και σε πολλά 

άλλα, μου κρατούσε ακόμα περισσότερο ζωντανό το ενδιαφέρον.  

 Κάποια εποχή η Φαίη είχε πιάσει μια δουλειά που της άρεσε αρκετά. Σε ένα 

μαγαζί, ζωγράφιζε κατά παραγγελία θέματα που τυπώνονταν σε μπλούζες και 

καπέλα κυρίως, αλλά και όχι μόνο. Πέρα από το ότι αναγνωριζόταν από 

κάποιους η δουλειά της και το ταλέντο της, της άρεσε και η επαφή που είχε με 

νέα παιδιά που προσπαθούσαν να τη βάλουν στον δικό τους κόσμο, ώστε να 

ζωγραφίσει για αυτούς ό,τι τους εξέφραζε. Και ήταν πολύ καλή σε αυτό. Στο 

να μπαίνει στη θέση του άλλου και να προσπαθεί να αισθανθεί όλα αυτά που 

τον κάνουν να νιώθει όσα νιώθει.  

 Κάποιες φορές μάλιστα επηρεαζόταν τόσο πολύ από κάποιους χαρακτήρες 

και κάποιες καταστάσεις που συναντούσε, που δεν μπορούσε να κρύψει τη 

μελαγχολία ή τον ενθουσιασμό που της προκαλούσαν.  

 Ένα πρωί τη βρήκα στο μπαλκόνι να ζωγραφίζει και να σκουπίζει τα μάτια 

της. Την πλησίασα για να καταλάβω τι συνέβαινε. Με κοίταξε σαν να 

αναρωτιόταν αν θα μπορούσα να καταλάβω. Της χάιδεψα τα μαλλιά και πήρα 

από τα χέρια της το μπλοκ ζωγραφικής – όχι το πράσινο, εκείνο της δουλειάς. 

 Η ζωγραφιά που έφτιαχνε έδειχνε ένα παράξενο ξωτικό. Μια γυμνή 

νεανική μορφή, καθισμένη στα γόνατα, με τσακισμένο το αριστερό φτερό και 



Θάνατος, Καλοκαίρι, Φθινόπωρο, Χειμώνας       57 
_______________________________________________________________________________________________________________________________________________________________________________________________________________ 

 

 

σκυμμένο το κεφάλι. Είχε τα χέρια πεσμένα σαν παράλυτα στα πλάγια, με τις 

παλάμες να κοιτούν προς τα πάνω και τα μάτια δεμένα με ένα μαντήλι. Το πιο 

παράδοξο όμως ήταν στο σημείο της κοιλιάς. Το κορμί της λίγο πιο κάτω από 

το στήθος άρχιζε να στενεύει και να καταλήγει σε ένα κόμπο. Στο σημείο 

εκείνο το δέρμα ζάρωνε, σαν να ήταν φτιαγμένο από ύφασμα. Κάτω από τον 

κόμπο της κοιλιάς, στον γοφό, το κορμί άρχιζε πάλι να επανέρχεται ώσπου 

κατέληγε στα λυγισμένα πόδια. 

– Ποιος θα τυπώσει κάτι τέτοιο στην μπλούζα του; τη ρώτησα με σοβαρότητα. 

– Στο δέρμα… 

– Στο δέρμα; 

– Δεν πρόκειται για μπλούζα, αλλά για τατουάζ. Μου πήρε το μπλοκ από το χέρι 

και το έκλεισε. 

– Τι έπαθες; Δε θα το τελειώσεις; 

– Το τελείωσα… 

 Πήρα ανάσα για την επόμενη ερώτηση, αλλά με πρόλαβε εκείνη. 

– Ήρθε χθες το απόγευμα μια κοπέλα στο μαγαζί και μου ζήτησε να της φτιάξω 

αυτό για να το κάνει τατουάζ. Προσπαθούσα να μη ρωτάω πολλά, γιατί 

καταλάβαινα πως ήταν πολύ κλειστή. Όσο μου περιέγραφε τη μορφή που ήθελε να 

της σχεδιάσω, δεν έβγαλα άχνα, παρά μόνο την κοιτούσα. Ίσως τελικά να την 

κοιτούσα με πολύ ηλίθιο ύφος, γιατί κάποια στιγμή γύρισε και μου είπε «Πόσα 

ερωτηματικά, ε; Θες τσιγάρο;» και μου άνοιξε το πακέτο της. Της είπα πως δεν 

καπνίζω, εκείνη άναψε ένα και με κοίταξε έντονα. Τράβηξε μια ρουφηξιά, φύσηξε 

τον καπνό και μου είπε «Δεν είμαι κι από τα πιο φυσιολογικά άτομα που έχεις 

γνωρίσει, αλλά αναρωτιέμαι τελικά ποιοί ορίζουν το φυσιολογικό και το μη 

φυσιολογικό. Οι φυσιολογικοί ή οι μη φυσιολογικοί; Θέλω να πω… κι εσύ, έτσι όπως 

με κοιτάζεις τώρα, αναρωτιέμαι αν με βλέπεις πέρα από τα σύνορά σου – με τους 

«από κει», ή μέσα σε αυτά – με τους «από δω»!». Της εξήγησα πως δεν την έβλεπα 

σαν κάτι μη φυσιολογικό κι ότι απλώς με παραξένεψε η περιγραφή του σχεδίου που 

μου ζήτησε. Άγγελε, ξέρεις τι εκφράζει με αυτό το σχέδιο; 

 Άνοιξα ξανά το μπλοκ και προσπαθούσα να αποκρυπτογραφήσω τα 

συναισθήματα τόσο της κοπέλας όσο και της Φαίης.  

– Καταρχάς τι το τελείωσες; Έτσι θα μείνει η κοιλιά; 

– Ακριβώς! Έχει σπασμένο το φτερό, δεμένα τα μάτια – από επιλογή – γιατί, όπως 

βλέπεις, τα χέρια είναι ελεύθερα αλλά παραιτημένα. Και στο μέρος της κοιλιάς έναν 

κόμπο… Γενικότερα από όσα έλεγε, η ζωή της δεν ήταν μέχρι τώρα καθόλου ρόδινη. 

Τέλος πάντων… Απλώς μερικές φορές σκέφτομαι τον χρόνο που μου έχει δοθεί και 

τις ενέργειές μου μέσα σε αυτόν και δεν αισθάνομαι καθόλου ευχαριστημένη. Και 



58            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

όντως, ποιος ορίζει το φυσιολογικό και το μη φυσιολογικό τελικά; Γιατί εγώ 

αισθάνομαι απίστευτα μη φυσιολογική μέσα στα φυσιολογικά δεδομένα της ζωής 

μου. Και ξέρεις κάτι, Άγγελε; Κλαίω, επειδή μέχρι χθες το απόγευμα μπορούσα να 

θεωρώ τον εαυτό μου τυχερό κι ας μην έχω όλα αυτά που θέλω να έχω, απλώς και 

μόνο επειδή δεν έχω όλα όσα δε θέλω να έχω. Τελικά όμως συνειδητοποιώ πως 

αυτό δεν είναι ευτυχία, συμβιβασμός είναι.  

– Και καλή τύχη είναι. 

– Συμβιβασμός είναι και εθελοτυφλία. Μια ψευτοπαράσταση για να ξεγελιόμαστε 

πως πήγαμε θέατρο ενώ δεν είχαμε λεφτά. 

– Δε συμφωνώ, μάτια μου. Ποτέ δε θα έχουμε όλα όσα θέλουμε. Πάντα κάτι θα 

λείπει. Πίστεψέ με, το να μην έχεις όλα όσα δε θέλεις να έχεις, είναι ευλογία… 

πίστεψέ με… 

 Γύρισε και με κοίταξε με κατανόηση. Ήρθε πίσω μου και άρχισε να μου 

τρίβει τους ώμους.  

– Έχεις δίκιο… Παρασύρθηκα. Και όταν παρασύρομαι από τέτοιες σκέψεις, τα βλέπω 

όλα μαύρα. Έχεις δίκιο, αγάπη μου. 

 

 

 

Τελικά η αποδοχή της μετριότητας είναι ισορροπία ή συμβιβασμός;  

Ή μήπως εθελοτυφλία;…  

Πάντα κάτι θα λείπει.  

Και πάντα θα κρατάμε τα μάτια δεμένα μπροστά σε κάτι που είναι εκεί… 

 

 

 

 Πλησίαζαν τα γενέθλιά μου. Η Φαίη με ρωτούσε διαρκώς πώς θέλω να τα 

περάσουμε και τι ετοιμασίες θα ήθελα να κάνει.  

 Η αλήθεια είναι πως δε με ενδιέφερε καθόλου το πώς θα περνούσαμε τα 

γενέθλιά μου γιατί, ούτως ή άλλως, ό,τι και να κάναμε κάθε φορά, 

περνούσαμε αξέχαστα.  

– Έλα, μωρέ αγάπη μου, πες μου τι θα σου άρεσε να κάνουμε. Θέλω να τα θυμάσαι 

πάντα αυτά τα γενέθλια! 

– Ό,τι θα ήθελες στα δικά σου γενέθλια, κοριτσάκι μου. Μόνο μπαλόνια μη 

φουσκώσεις… 

 Το θεώρησε σαν αστείο. Και γέμισε το σπίτι μπαλόνια. Κόκκινα, μπλε, 

κίτρινα...  



Θάνατος, Καλοκαίρι, Φθινόπωρο, Χειμώνας       59 
_______________________________________________________________________________________________________________________________________________________________________________________________________________ 

 

 

 Άνοιξα την πόρτα του σπιτιού μου με τον Μπάμπη και τον Μάνο και οι 

υπόλοιποι περίμεναν μέσα με μπαλόνια στα χέρια.  

 Η Φαίη έτρεξε κοντά μου, με φίλησε και μου άφησε ένα κίτρινο μπαλόνι 

στα χέρια. Άρχισε να με τραβάει προς τα παιδιά, που γελούσαν δυνατά και 

τραγουδούσαν το τραγούδι γενεθλίων, με τη συνοδεία –δυστυχώς– του 

Φρέντι, που υπέφερε στα χέρια του Έντι. 

– «…και όλοι να λένε… να ένας σοφός…»  

– Έεεε! Να ένας σοφός παιχταράς, λέμεεε! αναφώνησε ο Έντι. 

– Να ένας σοφός, τόσο σοφός που δε σβήνει τα κεράκια για να μην αναγκαστούμε να 

φάμε την τούρτα της Μαριάννας και της Φαίης!  

 Το πειραχτικό σχόλιο του Δήμου με έβγαλε από τις σκέψεις μου. Έσκυψα 

σαστισμένος και φύσηξα τα κεριά.  

 Όλοι γελούσαν, όλοι εκτός από τη Μαριάννα και τη Φαίη, που με 

κοιτούσαν σοβαρές. Η Φαίη με απορία και η Μαριάννα απορροφημένη, μόλις 

είχε συνειδητοποιήσει πού ακριβώς έτρεχε ο νους μου.  

 Έσκυψα αμήχανος το βλέμμα στο κίτρινο μπαλόνι που κρατούσα ακόμη.  

 Κάπου μέσα στη βραδιά με πλησίασε η Μαριάννα. 

– Με συγχωρείς…δεν το θυμήθηκα… 

– Το κατάλαβα! Ξέρεις όμως, δεν περίμενα πως θα κυλούσε το μυαλό μου έτσι. 

Σοκαρίστηκα για λίγο. 

– Σοκαρίστηκες αρκετά, Έηντζελ! Και ώρες-ώρες, ρε παιδί μου, έρχονται έτσι τα 

πράγματα σαν κάποιος να παίζει μαζί μας, σαν να μας βάζει να πάρουμε μέρος σε 

κάποιο πείραμα για να μελετήσει τις αντιδράσεις μας… κι από όλα τα μπαλόνια, το 

κίτρινο έτυχε να σου δώσει…  

– Ναι… κι εγώ έτσι ένιωσα, σαν κάποιος να παίζει μαζί μου. Μου έκανε εντύπωση 

που δεν το θυμήθηκες πάντως.  

 Δεν της το είπα σαν κατηγορία, αλλά σαν διαπίστωση, με κοίταξε 

προσπαθώντας να το διευκρινίσει. Πριν προλάβει να στραφεί ο νους της σε 

τίποτε αρνητικό, της χαμογέλασα και της χάιδεψα τα μαλλιά. 

– Κατάπια ένα τεράστιο κομμάτι από… τύψεις όταν συνειδητοποίησα πως, όση ώρα 

φουσκώναμε τα μπαλόνια, εμένα δε μου πέρασε καθόλου από το μυαλό η… τέλος 

πάντων… καταλαβαίνεις… 

 Εκείνη τη στιγμή είχε πλησιάσει η Φαίη, που πρόλαβε να ακούσει την 

τελευταία φράση της Μαριάννας. Η Μαριάννα μας χαμογέλασε και μας άφησε 

μόνους. 

 Η Φαίη κούνησε το κεφάλι της δεξιά κι αριστερά ρωτώντας βουβά με το 

βλέμμα τι συμβαίνει. 



60            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Μη νιώθεις άσχημα, κοριτσάκι μου. Απλώς κάτι μέσα σε όλη τη βραδιά, μου γύρισε 

κάποιες αναμνήσεις που με τράβηξαν πολύ πίσω. 

– Τι σχέση έχουν τα μπαλόνια που ανέφερε η Μαριάννα;  

 Άπλωσε το χέρι της στο μπράτσο μου. Την οδήγησα στη μεγάλη πολυθρόνα 

και την πήρα στα πόδια μου. 

– Έλα, Άγγελε, πες μου! Κοντεύω να σκάσω από την αγωνία μου από τη στιγμή που 

σε είδα να παίρνεις εκείνη την έκφραση… Σίγουρα έχει να κάνει με κάποια άσχημη 

ανάμνησή σου, μοιράσου τη μαζί μου… 

 Πήρα βαθιά ανάσα, είχα πολύ καιρό να συζητήσω για αυτό το θέμα. Aκόμη 

και στη Φαίη είχα απλώς αναφέρει τον χαμό της αδελφής μου, ως τραγικά 

σημαντικό γεγονός της ζωής μου, δίχως όμως να μπω σε λεπτομέρειες. 

– Λίγες μέρες πριν… πριν χάσουμε την αδελφή μου, είχαμε πάει σε ένα πανηγύρι. 

Εκεί η Άννα είχε λυσσάξει να της αγοράσει η μητέρα μου ένα σακουλάκι με 

πολύχρωμα μπαλόνια. Της το αγόρασε λοιπόν. Το επόμενο πρωί, ξυπνήσαμε και τα 

φουσκώσαμε. Παίζαμε όλη μέρα με τα μπαλόνια και τα περισσότερα από αυτά τα 

σκάσαμε πάνω στο παιχνίδι. Η Άννα είχε κρατήσει ένα τελευταίο κίτρινο μπαλόνι, 

το οποίο δεν το είχε φουσκώσει ακόμη. Το φούσκωσε λοιπόν κι έγραψε απάνω το 

όνομά της. Αργά ή γρήγορα όμως, βαρέθηκε να ασχολείται με τα μπαλόνια και τα 

παράτησε. Μια μέρα μετά από την κηδεία της, βρήκα στο σαλόνι το κίτρινο μπαλόνι 

μισοξεφούσκωτο. Τα παιδικά της γράμματα είχαν μικρύνει και ζαρώσει. Ξέσπασα σε 

κλάματα συνειδητοποιώντας κάτι που, τουλάχιστον στο δικό μου μυαλό, έμοιαζε 

τεράστιο. Κρατούσα στα χέρια μου την ανάσα της… Ήμουν ο μόνος άνθρωπος 

απάνω στη γη, που κρατούσε την ανάσα της Άννας… Μέσα σε ένα μισοξεφούσκωτο 

κίτρινο μπαλόνι, με τέσσερα γραμματάκια, αδέξια και χαριτωμένα, γραμμένα από 

κείνη: ΑΝΝΑ… Ξέρεις τι έκανα;  

 Η Φαίη σκούπισε τα μάτια της, ρίχνοντας μια ματιά γύρω στα παιδιά, μη 

τυχόν και την πήρε κανείς χαμπάρι να κλαίει και έρθει να ρωτήσει τι συνέβη. 

– Τι; 

– Δάγκωσα το μπαλόνι κοντά στο στόμιο, για να μη σκάσει απότομα, και εισέπνευσα 

την ανάσα της Άννας… Ένιωσα πως εισχώρησε ένα δικό της κομμάτι στο δικό μου 

σώμα και με κάποιον τρόπο αυτό το κομμάτι επανήλθε στη ζωή μέσα από μένα. Ένα 

πολύ μικρό κομμάτι της, αλλά ικανό να με συνδέει για μια ζωή μαζί της…  

 Τη στιγμή που μοιράστηκα με τη Φαίη αυτό το μυστικό μου, που μέχρι τότε 

μόνο η Μαριάννα γνώριζε, ήξερα πως αυτό που αισθανόμουν για κείνη ήταν 

κάτι σπουδαίο. Ήταν σαν να άπλωσε το χέρι της και να πήρε το κλειδί του 

εσωτερικού μου κόσμου από τη μυστική του κρυψώνα, που ίσως κι εγώ ο ίδιος 

είχα ξεχάσει ποια ήταν.  



Θάνατος, Καλοκαίρι, Φθινόπωρο, Χειμώνας       61 
_______________________________________________________________________________________________________________________________________________________________________________________________________________ 

 

 

 Δε χρησιμοποίησε ποτέ της αδιάκριτα εκείνο το κλειδί. Δεν προσπάθησε 

ποτέ να αλλοιώσει τον κόσμο μου αυτόν, μονάχα να τον φροντίσει και να τον 

ενδυναμώσει.  

 Αν η λέξη σεβασμός έπρεπε να έχει ένα πρόσωπο, αυτό θα ήταν της Φαίης. 

Και αν κοιταζόταν στον καθρέφτη, τότε θα μπορούσε να δει το δικό μου 

πρόσωπο να τη θαυμάζει για όλα αυτά που είναι… 

 

 Επιστρέψαμε στην παρέα.  

 Έφτασε η στιγμή να μου δώσουν το δώρο μου.  

 Απάνω στο τραπέζι υπήρχε ο, σχεδόν άδειος πια, δίσκος της τούρτας. Δεν 

είχαμε μπει στη διαδικασία να κόψουμε κομμάτια. Πήραμε ο καθένας από ένα 

κουτάλι και τρώγαμε όλοι μαζί από τον δίσκο.  

 Στην άλλη μεριά του τραπεζιού, υπήρχε ένα κουτί με πορτοκαλί 

περιτύλιγμα και πράσινη κορδέλα. Μαζεύτηκαν όλοι γύρω από αυτό και, με τα 

χέρια τους απλωμένα, μου το έδειχναν σαν να λένε «ιδού το δώρο σου! Άντε 

ντε! Έλα να το ανοίξεις!». Γέλασα με το ύφος όλων. Είχαν μια έντονη σιγουριά 

για το ότι θα μου άρεσε κι έτσι δεν μπορούσαν να συγκρατήσουν τη λαχτάρα 

τους ώσπου να το ανοίξω. 

 Έλυσα την υφασμάτινη κορδέλα και έσκισα το χαρτί. Είχαν δίκιο να είναι 

σίγουροι! Μέσα στο κουτί ξάπλωνε μια ολοκαίνουρια, αρκετά ογκώδης, 

φωτογραφική μηχανή.  

– Ρε παιδιά, αυτή εδώ θα στοίχισε ένα σωρό... είπα ανήσυχος, γνωρίζοντας πως 

ήταν πραγματικά πανάκριβη. 

– Αντί να σου γεμίσουμε το τραπέζι με ένα σωρό μικρά δωράκια, είπαμε να σου 

πάρουμε όλοι μαζί ένα μεγάλο! απάντησε η Φαίη με νάζι. 

 

 Αντί να μου γεμίσουν το τραπέζι με ένα σωρό μικρά δωράκια...! Κάθε μέρα 

μέσα σε εκείνη την παρέα, έβρισκα μέσα στην καρδιά μου ένα τραπέζι γεμάτο 

με αμέτρητα δώρα. Από εκείνα τα «έτσι απλώς, χωρίς αφορμή» δώρα, που 

μόνο κάποιοι που αισθάνονται δεμένοι μαζί σου μπορούν να σου προσφέρουν. 

Το πραγματικά μεγάλο μου δώρο ήταν πάντα εκείνο το τραπέζι, μέσα στην 

καρδιά μου… 

 

 Ο Φρέντι υπέφερε. Μαζί του κι εμείς! 

 Μόνο ο Έντι, ο «παιχταράς», έδειχνε να απολαμβάνει πραγματικά εκείνες 

τις στριγκλιές που προκαλούσαν τα αδέξια χέρια του. 



62            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Όμως θυμάμαι ακόμη, ένα από τα καθημερινά ανεκτίμητα δώρα πάνω στο 

τραπέζι εκείνο της καρδιάς μου, σίγουρα το ακουμπούσαν εκείνα τα ίδια 

χέρια. 

 



Θάνατος, Καλοκαίρι, Φθινόπωρο, Χειμώνας       63 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 5 � 
 

 Τρίτη μέρα στο νοσοκομείο, γαντζωμένος στην κυριολεξία στο κρεβάτι της 

Ζωής. 

 Τρεις μέρες, τεράστιες και τόσες δα μαζί, τρεις μέρες που με σημάδευαν με 

κάθε τους λεπτό. Σαν εποχές που αφήνουν πίσω η καθεμιά τα δικά της χνάρια 

στις ζωές μας.  

 …Καλοκαίρι… Φθινόπωρο… Χειμώνας…  

 Έμοιαζα πάλι να στέκομαι στην άκρη ενός Ανθόκηπου και να περιμένω 

την άνοιξη… 

 …Να περιμένω… 

 

*** 

 

 Άνοιξη, 24 Μαΐου, με ένα λιγομίλητο αεράκι που καθάριζε τη ζεστή 

ατμόσφαιρα.  

 Ετοιμαζόμασταν να πάμε στην ταβέρνα της Ισιδώρας.  

 Η Ισιδώρα ήταν ένα ξανθό, πάντοτε αχτένιστο, κεφάλι πενήντα Μαϊων, 

στερεωμένο σε ένα φλιτζάνι του τσαγιού με πόδια! Αυτή, τουλάχιστον, ήταν η 

περιγραφή που είχε δώσει εξαρχής ο Δήμος – καθόλου άστοχη!  

 Η δική μου άποψη απευθυνόταν στο περιεχόμενο αυτού του φλιτζανιού, 

στην καρδιά της. Δεν υπήρχε άνθρωπος που να γνώριζε την Ισιδώρα και να 

είχε να πει οτιδήποτε άσχημο για κείνη. Αντιθέτως, δεν υπήρχε άνθρωπος που 

να τη γνώριζε και να μην είχε όλο και κάτι καλό να πει σχετικά με τον 

πληθωρικό χαρακτήρα της, το χιούμορ της ή τη μαγειρική της. 



64            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Η Ισιδώρα λοιπόν ήταν η ιδιοκτήτρια της ταβέρνας στην οποία δούλευαν ο 

Κωστής και η Λίνα τα Παρασκευοσαββατοκύριακα. Ο Κωστής με την κιθάρα 

του, η Λίνα με το ντέφι και την απίστευτη φωνή της και ένα ακόμη παλικάρι, 

ο Ιάσονας με το μπουζούκι, ήταν σημαντικοί λόγοι για να τρώμε στης 

Ισιδώρας τουλάχιστον μία φορά την εβδομάδα. 

 Η Ισιδώρα τους φώναζε και τους τρεις παιδιά της. Εμάς, τους υπόλοιπους 

της παρέας, ανίψια της. 

– Ε, είπαμε, και ένα κάθε χρόνο να γεννοβόλαγα, τόσα πολλά δε θα σας είχα 

προκάμει! έλεγε γελώντας δυνατά και πίνοντας ρετσίνα. 

 Τα παιδιά τραγουδούσαν κυρίως γνωστά λαϊκά τραγούδια. Εκείνο το 

βράδυ όμως, μας είχαν και μια έκπληξη. Θα τραγουδούσαν για πρώτη φορά 

ένα τραγούδι με μουσική του Ιάσονα και στίχους μιας φίλης του.  

 Έκανε ο Κωστής τον πρόλογο, γιατί τον Ιάσονα τον είχαν πιάσει οι 

ντροπές του, ο οποίος μας προειδοποίησε για το όχι και τόσο ευχάριστο θέμα 

του τραγουδιού. Και ξεκίνησαν να παίζουν… 

 

Ουρλιάζει η νύχτα μες στα δόντια ενός θεριού 

που τ’ όνομά του στην ψυχή σου έχεις χαρίσει 

κι αν λόγους κράτησες στον φόβο ενός θεού 

τώρα για χάρη σου, ποιος λόγο θα κρατήσει; 

 

Μες στην ασάφεια αγάπαγες να ζεις 

για να πεθάνεις πιο σαφής. 

 

Μέσα στον νου σου εταξίδεψες πολύ 

μα χώμα ξένο, λιγοστό έχεις γνωρίσει 

κι αφού η ζωή σου ακόμα εδώ μελαγχολεί 

τους χάρτες έσκισες λες κι ήτανε η λύση 

 

Μες στην ασάφεια συνήθισες να ζεις 

για να πεθάνεις πιο σαφής. 

 

 Ο κόσμος που βρισκόταν στο μαγαζί χειροκρότησε δυνατά. Πολλοί από 

αυτούς, κατά τη διάρκεια του τραγουδιού, άφησαν κάτω τα μαχαιροπίρουνα 

και έστρεψαν την προσοχή τους στα παιδιά.  

 Ήμουν συγκινημένος. Το γεμάτο πόνο μπουζούκι του Ιάσονα, η καθαρή 

και μελαγχολική φωνή της Λίνας, η γεμάτη άχτι συνοδεία του Κωστή, και ο 



Θάνατος, Καλοκαίρι, Φθινόπωρο, Χειμώνας       65 
_______________________________________________________________________________________________________________________________________________________________________________________________________________ 

 

 

στίχος, με μετέφεραν αλλού. Με μετέφεραν εκεί που πιθανότατα στόχευε ο 

Ιάσονας να μας μεταφέρει. Ή ακόμη περισσότερο η φίλη του, η οποία έγραψε 

αυτούς τους στίχους.  

 Έκτοτε δεν υπήρχε βραδιά που να μην τους ζητούσαν να πουν αυτό το 

τραγούδι. Και μέσα στην παρέα, είχε γίνει το… ποιοτικό «σουξέ» μας.  

 

 Πέρασαν σχεδόν τέσσερις μήνες από εκείνη τη νύχτα. Μέσα Σεπτεμβρίου 

μόνο, μα η ψύχρα είχε αρχίσει ήδη να μας θυμίζει πως το καλοκαίρι είχε 

στοιβάξει τις αναμνήσεις του σε μια βαλίτσα και είχε ξεκινήσει το ταξίδι του 

για αλλού.  

 Από το πρωί εκείνης της Κυριακής είχα σηκωθεί με πολύ κακή διάθεση και 

ισχυρό πονοκέφαλο, δίχως να υπάρχει ιδιαίτερος λόγος για αυτό. Πέρασα το 

ρεπό μου στο σπίτι, μόνος. Η Φαίη διάβαζε ακόμη για την εξεταστική της, 

οπότε είχαμε κανονίσει να συναντηθούμε μια και καλή το βράδυ που θα 

πηγαίναμε στης Ισιδώρας. 

 Ο πονοκέφαλος επέμενε. Η κακή μου διάθεση επίσης.  

 Στο πρώτο μισάωρο μέσα στο μαγαζί, άρχισα να παραπονιέμαι πως θέλω 

να φύγω. Τα παιδιά με παρακινούσαν να μείνω λίγο ακόμη.  

 Παραδόξως όμως, η Φαίη αναγκάστηκε να εγκαταλείψει την παρέα 

νωρίτερα από εμένα, επειδή η Σάρα, με την οποία έμενε στην ίδια 

πολυκατοικία, ήθελε να φύγει, οπότε τις πήγε με το αμάξι ο αδελφός του 

Μπάμπη. 

 Κάπου στη μέση της βραδιάς έφτασε και η στιγμή της «ασάφειας», όπως 

είχαμε ονομάσει μεταξύ μας το τραγούδι του Ιάσονα, δίχως να τον έχουμε 

ρωτήσει τόσον καιρό αν αυτός είναι και ο πραγματικός του τίτλος. 

 Όταν τελείωσε το τραγούδι, πετάχτηκε ο Ιάσονας μέσα στα 

χειροκροτήματα. 

– Απόψε θέλουμε να χειροκροτήσετε διπλά, για να δει μια ψυχή πόσο σας άρεσε το 

δημιούργημά της.  

 Χειροκρότησε και ο ίδιος και έστρεψε το βλέμμα του σε ένα τραπέζι με μια 

τετραμελή παρέα συνομηλίκων μας. Μια κοπέλα από αυτούς, στραμμένη 

πλάτη προς εμάς, του έκανε νοήματα με τα χέρια να σταματήσει. 

– Δε θέλω ντροπές! είπε ξανά ο Ιάσονας. Παιδιά, η μαυρομαλλούσσα μας εκεί, 

έγραψε τους στίχους αυτού του τραγουδιού.  

 Ο κόσμος άρχισε και πάλι να χειροκροτεί και να κοιτάζει την κοπέλα. 

Εκείνη γύρισε το κεφάλι χαμογελώντας άβολα και τους κοίταξε. 

 Έπαψα να χειροκροτώ. Έπαψα και να αναπνέω… έπαψε να χαμογελά… 



66            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Ζωούλα, νομίζω αρκετά σε κάναμε να νιώσεις άβολα! συνέχισε ο Ιάσονας και 

γύρισε προς τον Κωστή, του ψιθύρισε έναν τίτλο, εκείνος συμφώνησε και 

άρχισαν να παίζουν το επόμενο τραγούδι. 

 Ο πονοκέφαλός μου μετατράπηκε σε έντονη δυσφορία.  

 Εκείνη είχε γυρίσει και πάλι πλάτη, στην αρχική της στάση και κρατούσε 

το κεφάλι σκυμμένο. Μα η έκφραση του προσώπου της είχε προλάβει να 

αποτυπωθεί στο μυαλό μου. Τα μάτια της… με το ίδιο εκείνο παράξενο 

καστανό βλέμμα, είχε αρχίσει πλέον να ταιριάζει στην ηλικία της. Τα μαλλιά 

της, μαύρα και λαμπερά ακόμη, σαν τότε… 

 

 

 

Ποιες λέξεις θα μπορούσαν να δηλώσουν με σαφήνεια την ασάφεια των 

συναισθημάτων που μπορεί να φέρει μια στιγμή ηλεκτρισμένη και νοτισμένη με το 

άρωμα του παρελθόντος; 

 Ίσως όλα τα παράγωγα και τα συνώνυμα της σιωπής… 

 

 

 

– Τι με κοιτάζεις έτσι… Αργάγγελε; 

– Τι να πρωτοπώ; Δε θέλω να βγουν ερωτήσεις από το στόμα μου, μα είμαι γεμάτος 

απορίες… 

– Δε θέλω να αναγκαστώ να βγάλω απαντήσεις από το στόμα μου, είμαι γεμάτη με 

κενά… 

 Πήρα μια βαθιά ανάσα, σαν κάποιος να ήθελε να μου στερήσει το οξυγόνο 

κι εγώ να προσπαθούσα να αντισταθώ. Κοίταξα μία κάτω στο πάτωμα και μία 

στα μάτια της, λες και με αυτόν τον τρόπο θα ξεκινούσε από την αρχή το 

γύρισμα της σκηνής. Εκείνη δεν έδειχνε να δυσκολεύεται τόσο. Δεν έπαψε να 

με κοιτάζει από τη στιγμή που την πλησίασα ακολουθώντας την στις 

τουαλέτες.  

 Το κεφάλι μου κόντευε να εκραγεί. Και από την άλλη, η παγερά σοβαρή 

έκφραση της Ζωής με έκανε να αισθάνομαι σαν συρρικνωμένος μπροστά της.  

– Γιατί είσαι εδώ, Άγγελε; έβγαλε ένα πακέτο τσιγάρα από το τσαντάκι της και 

άναψε ένα, φυσώντας τον καπνό με την πιο βαριά της ανάσα. 

– Τι εννοείς; 



Θάνατος, Καλοκαίρι, Φθινόπωρο, Χειμώνας       67 
_______________________________________________________________________________________________________________________________________________________________________________________________________________ 

 

 

 Με κοίταξε με ένα ύφος αδιευκρίνιστο, ακόμη θυμάμαι πώς ένιωσα εκείνη 

τη στιγμή. Ένιωσα ένοχος για κάτι άσχημο, που όμως δε γνώριζα τι. Ένιωσα 

σαν μια λανθασμένη ύπαρξη σε λανθασμένη στιγμή και με λανθασμένη αιτία. 

– Τίποτα… δεν άλλαξε ύφος. 

– Είμαι αμήχανος, Ζωή. Νευρικός. Δεν μπορώ αυτή τη στιγμή να σκεφτώ καθαρά 

τον λόγο, αλλά δεν αισθάνομαι καλά μέσα σ’ αυτό το σκηνικό. 

– Ε, τότε βγες! 

– Δεν εννοώ το σκηνικό αυτής της τουαλέτας, Ζωή. Εννοώ… 

– Ξέρω, ξέρω. Μην κουράζεσαι…  

– Είμαι ήδη κουρασμένος. 

– Είμαι ήδη… ξεροκατάπιε και πήρε καινούργια ανάσα ξαναρχίζοντας την 

πρότασή της. Είμαι ήδη πολλά που δε χωρούν εδώ μέσα… χτύπησε ελαφρά τρεις 

φορές το στήθος της, τονίζοντας εκείνο το «εδώ μέσα» κι έπειτα έσυρε το χέρι 

στον λαιμό της, σε ένδειξη πνιξίματος. 

 Κοίταξα την έξοδο της τουαλέτας και σκέφτηκα πως η καθυστέρησή μας σε 

λίγο θα άρχιζε να γίνεται ανησυχητική για τις παρέες μας. 

– Δεν μπορώ να σε καληνυχτίσω τώρα, Ζωή. Όχι με την έννοια του «αντίο». Δεν 

μπόρεσα να σου το πω όταν ήθελα, τώρα που μπορώ, δε θέλω… 

– Δεν μπορείς ούτε τώρα! Δεν το έμαθες ακόμα το μάθημά σου; Καληνύχτες θα 

πούμε χιλιάδες, μα όταν θα πούμε αντίο, δε θα μας χωρά η υδρόγειος για να μας 

παίξει η ζωή κι άλλα παιχνίδια, όπως το αποψινό!  

– Θα τα πούμε… με χέρια φανταστικά προσπάθησα να τραβήξω τους μυς του 

προσώπου μου και να σχηματίσω ένα χαμόγελο. 

– …θες δε θες!... έσβησε το τσιγάρο της στον νιπτήρα και τις τρεις αυτές λέξεις 

της στον ήχο της βρύσης. 

 Βγήκα από την τουαλέτα σχεδόν αποδιοργανωμένος. Τα παιδιά μέσα στη 

διασκέδασή τους δεν κατάλαβαν πόσα λεπτά έλειψα. Έπειτα από δυο – τρία 

λεπτά, βγήκε και η Ζωή και πήγε στο τραπέζι της. Με την άκρη του ματιού μου 

την είδα, δε γυρίσαμε να κοιταχτούμε, σαν να μην είχε υπάρξει καμία 

συνάντηση προηγουμένως. Σαν να μην είχε υπάρξει καμία συνάντηση ποτέ… 

 

 Όταν μπήκαμε στο σπίτι με τον Μπάμπη, έριξα μια ματιά γύρω μου λες και 

προσπαθούσα να συνειδητοποιήσω τι είναι αλήθεια και τι δημιούργημα της 

φαντασίας μου. Όλα φυσικά ήταν στην ίδια θέση όπου τα είχαμε αφήσει πριν 

φύγουμε, τίποτα παράξενο τριγύρω. Τι κρίμα… Γιατί φαντασιωνόμουν τη 

στιγμή που θα με ξυπνούσε κάποιος θόρυβος και θα σκεφτόμουν «λίγο νερό 

στο πρόσωπο, λίγος καφές και θα καθαρίσει το μυαλό!...»  



68            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Σε λίγες ώρες ξημέρωνε. Το ροχαλητό του Μπάμπη ακουγόταν μέχρι το 

δωμάτιό μου. Εγώ, όσο κουρασμένος κι αν αισθανόμουν, δεν μπορούσα να 

αποκοιμηθώ. Σκεφτόμουν… 

 «Η Ζωή… Κι άλλα παιχνίδια! Αντέχω άραγε κι άλλα παιχνίδια; Έχει δίκιο, γιατί 

είμαι εδώ;»  

 Όσο περνούσε η ώρα, αισθανόμουν ολοένα και πιο εκνευρισμένος. Γιατί 

ενώ μόλις την είδα μου ήρθαν στο μυαλό μόνο όσες εικόνες αφορούσαν 

εκείνη καθαρά, με το πέρασμα της ώρας και των σκέψεων που τη γέμιζαν, με 

επισκέφτηκε κάθε έντονη και θλιβερή ανάμνηση που πίστευα πως είχα θάψει 

στο παρελθόν. Νευρίασα, επειδή ξαφνικά είχε πάψει να είναι η Ζωή του 

Ανθόκηπου, η Συννεφένια του Αργάγγελου. Ήταν πλέον η κόρη του Λάμπρου 

και της Κατερίνας, η εγγονή του κυρίου Αντώνη και της κυρίας Μαργαρίτας 

και, ακόμα χειρότερα, ήταν η αδελφή του Αντώνη. Και καθένας από αυτούς 

ερχόταν ξαφνικά στο μυαλό μου με ό,τι συνεπάγονται αυτές οι επισκέψεις… 

 Μέσα στις σκέψεις εκείνες με βρήκε το ξημέρωμα. Χωρίς λεπτό 

ξεκούρασης, τόσο του σώματος όσο και του μυαλού, μπήκα κάτω από το κατ’ 

επιλογήν κρύο νερό της ντουσιέρας. Κι ακόμη κι όταν τελείωσα το μπάνιο 

μου, παρέμεινα για λίγο αδρανής κάτω από το νερό, προσπαθώντας να πάρω 

την απόφαση να πω στον εαυτό μου «Νέα μέρα!...». 

 Κάπου εκεί ήταν που άρχισε κι ο «παιχταράς», ο Έντι από δίπλα, να... 

τσακώνεται με τον Φρέντι! 

– Νέα μέρα... είπα ειρωνικά. Καααλά... 

 

 Οι επόμενες ημέρες πέρασαν κουραστικά. Προσπαθούσα να απασχολώ 

συνεχώς τον εαυτό μου με κάτι για να μη σκέφτομαι, μα αυτό που κατάφερνα 

ήταν να σκέφτομαι περισσότερο.  

 Η Φαίη τελείωνε την εξεταστική της και άρχισε πάλι να αποκτά ελεύθερο 

χρόνο. Τα βράδια που είχαμε όλοι ελεύθερα, εξακολουθούσαμε να πηγαίνουμε 

στης Ισιδώρας, να γελάμε, να τρώμε, να τραγουδάμε, να περιμένουμε τη 

στιγμή της «ασάφειας». 

 Από τη στιγμή που αποκαλύφθηκε η… στιχουργός, για μένα αυτό το 

τραγούδι, αλλά και η στιγμή που περιμέναμε για να το ακούσουμε, έπαψε να 

έχει την ίδια σημασία που είχε για τους υπόλοιπους. Για μένα δεν το είχε 

γράψει εκείνη η ντροπαλή μαυρομαλλούσσα που μας είχε δείξει ο Κωστής και 

που δεν ξαναείδαμε από τότε.  



Θάνατος, Καλοκαίρι, Φθινόπωρο, Χειμώνας       69 
_______________________________________________________________________________________________________________________________________________________________________________________________________________ 

 

 

 Για μένα, αυτά ήταν τα λόγια που βγήκαν από μια ψυχή που γνώρισα 

βαθιά. Μια ψυχή που αγάπησα για πάντα, που την έχασα νωρίς και που κρατά 

πάνω της τυλιγμένη την τραγωδία μου… 

 Πώς μου βγήκε από το στόμα εκείνη η φράση; «Θα τα πούμε…» Τι 

σκεφτόμουν; Ότι θα τα πούμε στ’ αλήθεια; Ότι ευχόμουν να τα πούμε; Ότι θα 

τα πούμε αν τύχει ποτέ; 

 Νομίζω ότι βαθιά μέσα μου το ήξερα καλά πως θα βρισκόμασταν ξανά… 

 

 Την περίοδο εκείνη, η συμπεριφορά μου πρέπει να ήταν αρκετά 

ενοχλητική για τους γύρω μου. Το καταλάβαινα από τις αντιδράσεις όλων 

στην παρέα. Η παραμικρή διαφωνία μεταξύ μας, αποτελούσε αφορμή για να 

αντιδράσω με εκνευρισμό και, τις περισσότερες φορές, να καταλήξει η όποια 

συζήτηση σε τσακωμό. Δεν ήταν λίγες οι φορές που, έπειτα από τέτοιες 

φορτισμένες στιγμές, σηκώθηκα κι έφυγα με τη δικαιολογία πως χρειάζομαι 

αέρα. 

 Από εκείνες τις φορές, οι χειρότερες ήταν αυτές όπου με ακολουθούσε η 

Φαίη, προσπαθώντας να καταλάβει τι μου συμβαίνει και να με στηρίξει.  

 Όταν αισθάνεσαι πως χάνεις τον έλεγχο και κάπου δεν είσαι σωστός, αλλά 

από την άλλη δεν έχεις καμία διάθεση να δικαιολογηθείς ή ακόμη και να 

διορθώσεις την κατάσταση, η οποιαδήποτε καλή και συμπονετική 

συμπεριφορά σε πνίγει. Επομένως και οι συζητήσεις μου με τη Φαίη 

κατέληγαν κι αυτές σε τσακωμό. 

 Μόνο η Μαριάννα μπόρεσε κάπως να «τρυπώσει» στα άδυτα του μυαλού 

μου. Η Μαριάννα της ανάλυσης! Η Μαριάννα η σκεπτική, η συμπονετική, η 

ξεχωριστή Μαριάννα, η Μαριάννα της ασφάλειας. 

 Δε χρειάστηκε να εξηγήσω πολλά. Της ανέφερα μονάχα για τη συνάντηση 

με τη Ζωή και τα υπόλοιπα τα κατάλαβε μόνη της. Με μεγάλη μου εντύπωση 

την άκουσα να λέει την άποψή της σχετικά με το θέμα, άποψη που δεν 

περίμενα σε καμία περίπτωση να ακούσω. 

– Πρέπει να βρεθείτε, Άγγελε. Πρέπει να μιλήσετε. Εγώ ξέρω καλά τι σημαίνει για 

σένα – και εκείνη, αλλά και όσα φέρνει μαζί της. Κι αν αυτή η αόριστη συνάντηση 

σε έχει επηρεάσει τόσο πολύ ώστε να γίνεις άλλος άνθρωπος πάλι, δε νομίζεις πως 

αυτό που χρειάζεται είναι μια πιο ουσιώδης επικοινωνία; 

– Ξέρεις κάτι; Αισθάνομαι… δίστασα. 

– …Αισθάνεσαι σαν να σε έχουν κόψει στα δύο. Και δεν είναι η πρώτη φορά. Θέλεις 

όσο τίποτε να τη συναντήσεις και από την άλλη θα ήθελες να υπήρχε κάποιος που 



70            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

να μπορούσε να σου πει με σιγουριά πως δεν πρόκειται να την ξαναδείς ποτέ, ώστε 

να ηρεμήσεις, όπως είχες ηρεμήσει τόσον καιρό. 

– Δε θα μπορούσα να σου το περιγράψω με μεγαλύτερη ακρίβεια!... 

– Το ξέρω, Έηντζέλ μου! Μέσα από τα μάτια σου προσπαθώ να βλέπω τη ζωή σου, 

όταν το χρειάζεσαι. 

– Και πού θα τη βρω; 

– Θα μάθω εγώ από τον Ιάσονα.  

 Κούνησα συγκαταβατικά το κεφάλι και την κοίταξα σαν κουτάβι του 

δρόμου, που κάποιος βρέθηκε και του χάιδεψε τρυφερά τον λαιμό. 

– Όσο για τη Φαίη, προσπάθησε να μην είσαι τόσο μυστηριώδης. Θα κουραστεί να 

προσπαθεί να λύσει το αίνιγμά σου και θα είναι κρίμα. Κι όταν με το καλό βρεις μιαν 

άκρη με τον εαυτό σου και με αυτή την κατάσταση, μίλησέ της. Η λέξη 

«κατανόηση» στο λεξικό έχει δίπλα τη φωτογραφία της!  

 Γέλασε και μου ανακάτεψε τα μαλλιά, όπως συνήθιζε πάντοτε όταν ήθελε 

να σπάσει το φορτισμένο κλίμα έπειτα από σοβαρές συζητήσεις μας. 

 

 Μεσημέρι, 17 Οκτωβρίου κι ο ήλιος είχε βγει στους δρόμους, σαν κάτι 

τρελούς που γυρνάνε στις γειτονιές με ρούχα παρδαλά και παράταιρα, 

γελώντας και τραγουδώντας. 

 Στάθηκα για λίγα λεπτά μερικά μέτρα μακριά από το δισκοπωλείο στο 

Αιγάλεω. Όταν όμως πήρα τελικά την απόφαση να πλησιάσω και να μπω, 

εκείνη βγήκε και στάθηκε στην πόρτα ανάβοντας τσιγάρο. Μόλις με είδε, το 

βλέμμα της στάθηκε πάνω μου, ανέκφραστο για αρκετά δευτερόλεπτα, ώσπου 

μίλησε πρώτη. 

– Μάλιστα!... 

– Δε σου είπα πως θα τα πούμε; χαμογέλασα, λιγότερο βεβιασμένα από όσο την 

προηγούμενη φορά. 

– Και άργησες! χαμογέλασε κι εκείνη. 

– Ήρθα, σαν απάντηση στον στίχο σου… «τώρα για χάρη σου, ποιος λόγο θα 

κρατήσει».  

 Κοίταξε για λίγο στο απέναντι πεζοδρόμιο, αποφεύγοντας να δώσει 

συνέχεια στην αναφορά μου αυτή. Έπειτα με ξανακοίταξε με βλέμμα σοβαρό. 

– Γιατί είσαι εδώ, Άγγελε; 

 Σοβάρεψα κι εγώ. Αυτή τη φορά δε θα τη ρωτούσα τι εννοεί. 

– Ό,τι ξέρεις, ξέρω. 

– Γι’ αυτό επίτρεψέ μου να αμφιβάλλω! φύσηξε τον καπνό δυνατά. 



Θάνατος, Καλοκαίρι, Φθινόπωρο, Χειμώνας       71 
_______________________________________________________________________________________________________________________________________________________________________________________________________________ 

 

 

– Στον εαυτό μου δεν μπορώ να επιτρέψω να αμφιβάλλει έτσι, Ζωή. Να αμφιβάλλει 

για το πώς αισθάνεται, για το τι σκέφτεται και τι πιστεύει. Να αμφιβάλλει για το 

πού να τοποθετήσει τη μορφή σου, την ύπαρξή σου. 

 Πήρε ανάσα για να απαντήσει, αλλά κόμπιασε απότομα. Από τη γρήγορη 

αλλαγή του ύφους της, κατάλαβα πως ετοιμαζόταν να πει κάτι κοινότοπο, 

όπως «και γιατί θα πρέπει να με τοποθετήσεις κάπου;», αλλά το μετάνιωσε. Κι 

έτσι συμφώνησε. 

– Ξέρω τι λες… 

– Το ξέρω… 

– Εδώ είναι η ζωή η πραγματική, ε; Χωρίς αστρολούλουδα. Εδώ καρφώνουμε στα 

κεφάλια μας προβληματισμούς και σκέψεις βασανιστικές.  

 Στάθηκα για λίγο βουβός και την κοιτούσα σαν μαγεμένος. Ίσως δεν 

περίμενα να θυμάται τα αστρολούλουδα. Ίσως τη θεωρούσα λιγότερο 

ρομαντική ώστε να έχει συγκρατήσει κάτι τέτοιο έπειτα από τόσα χρόνια – 

τόσο δύσκολα χρόνια…  

– Τι ώρα σχολάς;… 

 

 Καθίσαμε σε μια ταβέρνα και παραγγείλαμε φαγητό, το οποίο και οι δυο 

μας ίσα που το δοκιμάσαμε. Μιλούσαμε για ώρες.  

 Τα τραπέζια γύρω μας άλλαζαν παρέες κι εμείς εκεί, σταθεροί, μέχρι που 

έπεσε ο ήλιος. Μοιάζαμε σαν να προσπαθούσαμε να καλύψουμε το κενό τόσων 

χρόνων σε ένα μεσημέρι.  

 Κι όμως, δεν προσπαθούσαμε σε καμία περίπτωση να κάνουμε κάτι τέτοιο. 

Γιατί δεν αναφερθήκαμε σε τίποτα επώδυνο. Μιλήσαμε για οτιδήποτε δεν είχε 

να κάνει με τις οικογένειές μας και τους λόγους που μας κράτησαν σε 

απόσταση τόσα χρόνια.  

 Μου σύστησε τον νέο της εαυτό και της σύστησα τον δικό μου. Οι δυο τους 

αντάλλαξαν χειραψία και ηλεκτρισμό. Αλλά δε θίξαμε καθόλου το ζήτημα του 

πώς προέκυψαν εκείνοι οι εαυτοί. Από ποια μονοπάτια πέρασαν και από ποιες 

κακουχίες επέζησαν. 

 Όταν χωριστήκαμε, αργά το απόγευμα, ένιωσα σαν να σταμάτησε στη μέση 

η προβολή μιας ταινίας στο σινεμά. Και σαν να αισθάνθηκα την ανάγκη να 

παραπονεθώ για αυτή τη διακοπή. Αλλά γρήγορα συμμάζεψα τις 

παρορμητικές μου σκέψεις και την καληνύχτισα. 

– Θα ξανάρθω… 

– Να ξανάρθεις…  



72            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Στεκόμασταν και οι δύο στη μέση του στενού και δε γύριζε κανείς την 

πλάτη να φύγει. 

– Είναι ειρωνικό… είπα χαμογελώντας αμήχανα. 

– Ποιο; 

– Κάποτε, όταν καθυστερούσαν να σε φέρουν στον παππού σου, έκλεινα τα μάτια 

και σκεφτόμουν «γιατί δεν έρχεσαι;». Κι όταν πάλι ζύγωνε ο καιρός για να φύγεις 

ξανά, βασανιζόμουν με την ερώτηση «γιατί δε μένεις;». Κι ας ήξερα πως δεν ήταν 

στο χέρι σου. Και τώρα που στεκόμαστε μετά από τόσα χρόνια πάλι ο ένας απέναντι 

στον άλλον και κανένας δεν κάνει την πρώτη κίνηση να αποχωρήσει, μου ’ρχεται 

να σου πω… «γιατί δε φεύγεις;». 

– Γιατί δε φεύγεις;… 

– …  

 Έκανα μια προσπάθεια να κινηθώ, να ξεκολλήσω από τη θέση που ήμουν 

καρφωμένος τόση ώρα. Και δίχως να το σκεφτώ, δίχως να το καταλάβω καν, 

στράφηκα προς εκείνη, της κράτησα το πρόσωπο με τα δυο μου χέρια και τη 

φίλησα. Τη φίλησα, όπως της χρωστούσα τόσα χρόνια. Όπως μου χρωστούσε 

κι εκείνη να φιληθώ. Λες και με είχε τυλίξει με μάγια, να μην αισθανθώ 

άλλου φιλιού την ακαταμάχητη μαγεία τόσον καιρό και να μην τη γνωρίσω 

αν δε φιλήσω τα δικά της χείλη. 

 Όταν ανοίξαμε τα μάτια μας, με κοίταξε σαν τότε να με συνάντησε για 

πρώτη φορά μετά από τόσα χρόνια. 

– Καληνύχτα… μία από τις χιλιάδες… είπε σχεδόν ψιθυριστά και γύρισε την 

πλάτη. 

 Έμεινα να την κοιτάζω σχεδόν μαγεμένος. Δεν μπορούσα να διακρίνω αν 

όντως ακόμα και η σκιά της ήταν τόσο υπέροχη, όσες μορφές κι αν άλλαζε 

κάτω από τα φώτα του δρόμου, ή αν τα δικά μου μάτια την έβλεπαν έτσι. 

 «Γιατί φεύγεις;…», φώναξα μέσα στο μυαλό μου... 

 

 

 

Μπορείς να παραδεχτείς πως είσαι ευτυχισμένος, πως σου αρκούν τα όσα γεύεσαι 

ήδη. Μα η γεύση ενός και μόνο φιλιού, έχει τη δύναμη να σε εγκλωβίσει μέσα στην 

πιο τυραννική συνειδητοποίηση… 

…τη συνειδητοποίηση όσων δεν είσαι και όσων δεν έχεις. 

Γλυκιά τυραννία.  

Κι αναρωτιέσαι «Γιατί είσαι εδώ; Γιατί δε φεύγεις;»… 

 



Θάνατος, Καλοκαίρι, Φθινόπωρο, Χειμώνας       73 
_______________________________________________________________________________________________________________________________________________________________________________________________________________ 

 

 

 Έπρεπε να μιλήσω στη Φαίη. Είχε δίκιο η Μαριάννα, η προσπάθεια να 

λύσει κάποιος το αίνιγμα του άλλου, μπορεί να γίνει πολύ κουραστική και 

είναι κρίμα. Κι αν είχα γίνει άλλος άνθρωπος μετά την πρώτη μου συνάντηση 

με τη Ζωή, δεν ξέρω ως τι άνθρωπο θα μπορούσα να με χαρακτηρίσω πλέον, 

έπειτα από εκείνο το φιλί. 

 Και η Φαίη, αν μη τι άλλο, είχε κερδίσει πρώτα από όλα τον σεβασμό μου, 

δεν μπορούσα να την αφήσω στην άγνοια. Εκείνη δε θα το έκανε ποτέ.  

 Της μίλησα λοιπόν.  

 Εκείνο το απόγευμα έμεινε ανεξίτηλο στο ξύλινο τραπεζάκι της 

καφετέριας. Γιατί, επί όση ώρα συζητούσαμε, η Φαίη προσπαθούσε επίμονα μα 

και ήρεμα να χαράξει το ξύλο με την τετραγωνισμένη πίσω πλευρά του 

μικρού κουταλιού. Δεν της είπα να σταματήσει. Έπειτα από όσα χρειαζόταν να 

ακούσει, δικαιούταν κι εκείνη έναν τρόπο να εξωτερικεύσει βουβά τη 

νευρικότητά της. 

– Εσύ με έφερες απόψε εδώ μπροστά σου, Φαίη. Κακά τα ψέματα. Εσύ, με τη 

συμπεριφορά σου με παροτρύνεις να είμαι ειλικρινής και ανοιχτός. Ακόμα κι όταν 

το μυαλό μου είναι κλειστό σαν στρείδι. Ακόμα κι όταν δεν ξέρω τι μου γίνεται, εσύ 

έχεις κερδίσει το δικαίωμα να μη σε τραβάω κάτω μαζί μου. 

– Δε θα σου πω, σαν μικρό κοριτσάκι, πόσο θέλω να με τραβάς κάτω μαζί σου. Πως 

κανένα «κάτω» δεν είναι αρκετά χαμηλά όταν πρόκειται να κατεβούμε μαζί. Δεν 

έχει σημασία. Εμείς οι δύο ξέρουμε τι κερδίσαμε, ε; Έτσι δεν είναι; Και φυσικά δεν 

πρόκειται να σε αφήσω να φύγεις με την αίσθηση πως δεν καταλαβαίνω… 

– Ίσως δε θα είχα έρθει να σου πω όλα αυτά ακόμη, αν είχα την αίσθηση πως δε θα 

καταλάβαινες. Όχι από αδιαφορία, μα από δειλία.  

– Να λοιπόν τι κερδίσαμε! Εγώ το δικαίωμα της γνώσης κι εσύ το θάρρος της 

έκφρασης! γέλασε με πικρία. 

– Κερδίσαμε πολύ περισσότερα από αυτά, Φαίη.  

– …αλλά προφανώς δε μας αρκούν… 

– …αλλά προφανώς δεν τους αρκούμε… 

 Με κοίταξε έντονα και τρυφερά μαζί. Προσπαθούσα να ανιχνεύσω πόσα 

συναισθήματα είχαν χωρέσει εκείνη τη στιγμή μέσα στα μάτια της. Πάλι δεν 

τα κατάφερνα. 

 Ξαφνικά άπλωσε το χέρι στην τσάντα της και έβγαλε το πορτοφόλι. Το 

άνοιξε και τράβηξε από το διάφανο τσεπάκι τη φωτογραφία από την εκδρομή 

στη Βυτίνα. Την κοίταξε για λίγο και μετά την ακούμπησε στο χέρι μου.  



74            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Τόσον καιρό κρατούσα αυτή τη φωτογραφία στο πορτοφόλι μου κι εσύ στην 

καρδιά σου, όπως είχες πει. Τώρα σου τη δίνω να τη φυλάξεις εσύ όπου θέλεις, εγώ 

θα τη φυλάω στο μπλοκ ζωγραφικής! 

– Την έχεις ζωγραφίσει; 

 Δε μου απάντησε, με κοιτούσε σιωπηλά.  

 Ακόμη και τότε με ενθουσίαζε αυτό το μυστήριο που διατηρούσε γύρω από 

το πράσινο μπλοκ ζωγραφικής της. Ή μάλλον τα πολλά πράσινα μπλοκ 

ζωγραφικής. Στη βιβλιοθήκη της ήταν στοιβαγμένα περισσότερα από δέκα 

τέτοια μπλοκ. Όπου κανένας από την παρέα δεν είχε κερδίσει μια μικρή έστω 

παρουσίαση. Όσα ξέραμε για τη ζωγραφική της, τα γνωρίζαμε από τους 

πίνακες στο δωμάτιό της ή εκείνους που δώριζε και από τα μπλουζάκια και τα 

καπέλα που κυκλοφορούσαν από το μαγαζί που δούλευε. Τα πράσινα μπλοκ 

ήταν τα ημερολόγιά της – απαραβίαστα. 

 Κοιτούσαμε ταυτόχρονα τη φωτογραφία σκεπτικοί. Ώσπου εκείνη 

σχολίασε. 

– Το έπιασα το μήνυμα!... 

– Ποιο μήνυμα; 

– Του κύκλου. Πόσο συχνά συναντάς τέτοιο δέντρο; Κι εμείς ξεκινήσαμε τον κύκλο 

μας μέσα σε αυτόν τον κύκλο. Βέβαια τώρα ο δικός μας κλείνει. Αλλά εκείνο το 

δέντρο, φαντάζομαι, θα βρίσκεται ακόμα εκεί. Διαφορετικό από τα άλλα. Και 

πιθανότατα για πολλά χρόνια ακόμη… Άγγελε, εδώ θα σε κρατάω... μου έδειξε με 

τη γροθιά της την καρδιά της …σαν κουρασμένο δέντρο μέσα στο δάσος μου! 

Κουρασμένο αλλά και γερό μαζί. Και διαφορετικό από τα άλλα… 

 

 

 

Κάθε κύκλος που κλείνει, μπορεί να γίνει μια θηλιά γύρω από τον λαιμό, ένα μαύρο 

μαντήλι γύρω από τα μάτια ή ένα δαχτυλίδι λαμπερό, φορεμένο στο δάχτυλο της 

συνείδησής μας.  

Ο νους μας είναι εκείνος που ή θα δέσει τη θηλιά, ή θα τυλίξει το μαντήλι, ή θα 

φορέσει το δαχτυλίδι. 

Η καρδιά μας είναι απλώς ο θεατής. 

Μα κάθε έργο, δημιουργείται από την ψυχή για την ψυχή και τελειοποιείται για τον 

θεατή... 

 

 



Θάνατος, Καλοκαίρι, Φθινόπωρο, Χειμώνας       75 
_______________________________________________________________________________________________________________________________________________________________________________________________________________ 

 

 

 Εκείνο το διάστημα, οι συναντήσεις μου με την παρέα είχαν αρχίσει να 

αραιώνουν. Από τη μια λόγω της Φαίης – δεν ήταν εύκολο για κανέναν από 

τους δυο μας να συναντιόμαστε σαν να μην είχε συμβεί τίποτα – κι από την 

άλλη επειδή δεν άντεχα τα διερευνητικά βλέμματα ή τις ερωτήσεις των 

παιδιών. 

 Ένα απόγευμα πήρα ξανά την απόφαση, πήρα και το μπουφάν μου από την 

καρέκλα και ξεκίνησα για το Αιγάλεω. Όταν έφτασα στο δισκοπωλείο, η Ζωή 

μόλις κλείδωνε την πόρτα για να φύγει.  

– Άργησα;  

– Ίσως, μερικά χρόνια! 

– Πεινάς; 

– Ίσως πιο πολύ απ’ όσο νόμιζα! 

– Πάμε; 

– Κάτσε να αφήσω τα κλειδιά δίπλα, στον Γιώργο και φύγαμε. 

 Χτύπησε στην είσοδο της διπλανής πολυκατοικίας, της άνοιξε ένας ψηλός 

και παχύς σαραντάρης με σκουλαρίκι στο αφτί. Του έδωσε τα κλειδιά και 

ξαναήρθε. 

– Άγγελε, πάμε στο σπίτι μου να παραγγείλουμε καλύτερα; Δεν έχω καμιά όρεξη για 

βόλτα. 

– Σπίτι σου;  

 Πρέπει να ήταν αστραπιαία η εξαφάνιση του χαμόγελού μου, το κατάλαβα 

από τη γρήγορη επισήμανσή της. 

– Μόνη μου μένω… Οι δικοί μου μένουν εδώ και καιρό στη Θεσσαλονίκη. Πίτσα;… 

 

 Το σπίτι της ήταν αρκετά ευρύχωρο. Ουσιαστικά όμως, εκείνη είχε 

απομονώσει τους τέσσερις χώρους που χρησιμοποιούσε από εκείνους του 

υπόλοιπου σπιτιού. Το καθιστικό, που ήταν ο πρώτος χώρος αμέσως μετά το 

χολ, το μπάνιο, την κουζίνα και το υπνοδωμάτιό της. Για να πας στους 

υπόλοιπους χώρους, έπρεπε να διασχίσεις έναν μικρό διάδρομο και να 

περάσεις από μια πόρτα με θαμπό τζάμι, η οποία ήταν κλειστή. Μόνος μου 

έβγαλα το συμπέρασμα πως εκεί μέσα βρίσκονταν τα υπνοδωμάτια του 

Αντώνη και των γονιών της.  

– Δε μου χρειάζονται αυτοί οι χώροι. Έχω μονίμως κλειδωμένη εκείνη την πόρτα. 

 Καθίσαμε στο καθιστικό κι ανάψαμε την τηλεόραση. Ήταν κάπως 

αμήχανα και για τους δυο μας. Σε καμία περίπτωση το κλίμα δε θύμιζε την 

τελευταία συνάντηση που είχαμε. 



76            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Όταν έφτασε η παραγγελία, η Ζωή ήταν στο μπάνιο, οπότε πήγα εγώ να 

την παραλάβω. Άνοιξα την πόρτα και το αγόρι με τη σακούλα στα χέρια με 

ρώτησε 

– Χανιώτης; Το όνομα στο κουδούνι έχει σβηστεί και... 

 Σάστισα για μερικά δευτερόλεπτα. 

– Όχι!... είπα, ίσως κάπως απότομα. δηλαδή… ναι, σωστά ήρθες. 

 Έκλεισα την πόρτα μόλις έφυγε και στάθηκα για λίγο όρθιος, κρατώντας 

τη σακούλα, μπροστά στην είσοδο. Έριξα μια ματιά στον χώρο και με κυρίεψε 

μια αίσθηση παράξενη. «Άραγε, αντέχω άλλα παιχνίδια;», σκέφτηκα πάλι.  

 Η Ζωή βγήκε από το μπάνιο με τα μαλλιά βρεγμένα φορώντας αθλητική 

φόρμα. 

– Ήρθε η πίτσα; Πεινάααωωω! 

 Μάζεψε πίσω τα μαλλιά της και κάθισε δίπλα μου. 

– Δεν το φανταζόμουν, κι όμως, ίσως στο βάθος το ήξερα!  

 Μιλούσε μπουκωμένη. Την κοίταξα με απορία, περιμένοντας να συνεχίσει. 

– Για την ακρίβεια, ήξερα βαθιά μέσα μου πως θα ερχόσουν πάλι μετά από τόσα 

χρόνια. Μόνο την πίτσα δεν είχα φανταστεί! 

– Μα δεν έφυγα εγώ ώστε να έρθω πάλι… 

– Ούτε κι εγώ έφυγα, Άγγελε, με πήραν. Τώρα όμως, εσύ ήρθες σ’ εμένα, έστω και 

τυχαία.  

– Το πιστεύεις πως ήρθα τυχαία; 

– Όσο τυχαία έγραψα κι εγώ την «ασάφεια». 

– Την «ασάφεια» σίγουρα υπήρχαν λόγοι που την έγραψες… 

– …Στα λόγια μου έρχεσαι!... είπε με πονηρό βλέμμα. 

– Εσύ έρχεσαι και στον ύπνο μου. Και στη σκέψη μου όταν είμαι ξύπνιος. Και στη 

μνήμη μου τόσα χρόνια ξεπεταγόσουν… 

– Δίκαια πράγματα! Όσα μου κάνεις κι εσύ, τα λούζεσαι!  

 Γελάσαμε κι οι δυο.  

– Έχεις ξεχάσει τον πόνο, Ζωή; Θέλω να πω… βοήθησέ με να καταλάβω… Πώς με 

βλέπεις; Έρχομαι στη σκέψη σου ως «ο Άγγελος» ή ως «ο γιος του Κοσμά και της 

Νίκης» κι «ο αδελφός της Άννας»; 

– Όταν σε αντίκρισα στης Ισιδώρας μετά από τόσα χρόνια, ήσουν μόνο εκείνος, ο 

Άγγελος. Είπα «Θεέ μου, πόσο άλλαξες και πόσο ίδιος είσαι!». Κι όταν ήρθες στην 

τουαλέτα και μου μίλησες, έπνιγα τις σκέψεις μου μέσα στον καπνό του τσιγάρου 

μου. Κάτι μέσα μου σε θαύμαζε και κάτι άλλο σε φοβόταν. Όταν γύρισα σπίτι όμως, 

συνειδητοποίησα πως αυτό το κάτι άλλο μέσα μου, δε φοβόταν εσένα, αλλά όσα σε 

ακολουθούν, όσα μου φέρνεις που δε θέλω να δω. Είναι παράξενη η κατάσταση και 



Θάνατος, Καλοκαίρι, Φθινόπωρο, Χειμώνας       77 
_______________________________________________________________________________________________________________________________________________________________________________________________________________ 

 

 

για τους δυο μας. Αλλά δεν υπάρχει φταίξιμο για να καταλογίσουμε κάπου, πιόνια 

είμαστε… 

– Πιόνια; Τίνος; 

– Σε ό,τι συνέβη εμείς ήμασταν απλώς θεατές, ανήμπορες φιγούρες. Όπως σου είπα 

πριν, με πήραν, δεν έφυγα. Με έφεραν, δεν ήρθα. Κι εσύ… το μόνο που μπορούσες να 

κάνεις ήταν να κοιτάς το αμάξι του πατέρα μου άλλοτε να έρχεται και άλλοτε να 

φεύγει. Ακόμα και τότε, στον Ανθόκηπο… 

– Άστο! 

– Όχι, Άγγελε, είμαι εδώ και είσαι εδώ. Τα ζήσαμε όλα αυτά. Τα υποφέραμε, δεν 

μπορούμε να αρνούμαστε να αναφερόμαστε σε αυτά ακόμη και μεταξύ μας. Ακόμα 

και τότε λοιπόν, στον Ανθόκηπο…  

– Μπορούσαμε να το είχαμε προλάβει, Ζωή; Είχαμε σημάδια· τα γέλια που ακούσαμε 

μια μέρα στον Ανθόκηπο, τα αστρολούλουδα στα μαλλιά του… του Αντώνη… 

– Σε πληγώνει ακόμα και το όνομά του, ε;  

– Με πληγώνει κάθε τι που δεν μπόρεσα να προβλέψω, να το αλλάξω. Μπορούσαμε 

να το είχαμε προλάβει… 

– Μπορούσες να επιλέξεις να μην έρθεις στο δισκοπωλείο να με βρεις απόψε; 

– Φυσικά. 

– Μπορούσες επίσης να επιλέξεις να παραμείνεις με τον πατέρα σου και να μην 

έρθεις στην Αθήνα, σωστά; 

– Πού το πας; 

– Στη μια περίπτωση ήξερες πως θα με συναντήσεις, στην άλλην ούτε που το 

φανταζόσουν. Εσύ αποφάσισες και στις δύο. Και το αποτέλεσμα ήταν το ίδιο: να 

’μαστε!  

– Δεν είναι το ίδιο… 

– Τίποτα δεν είναι το ίδιο, Άγγελε. Και τι πρέπει να κάνουμε τώρα; Κι ο Αντώνης 

πέθανε πριν από έξι χρόνια μέσα σε ένα ίδρυμα. Κι αν κάποιος θα σκεφτόταν πως 

εκείνος τουλάχιστον πρόλαβε να ζήσει παραπάνω χρόνια απ’ όσα η Άννα ή πως 

τουλάχιστον εκείνος έφυγε ήρεμα κι όχι με τόσο τραγικό τρόπο, ας το ξανασκεφτεί. 

Γιατί εκείνος γεννήθηκε ήρεμα, αλλά μεγάλωνε με τραγικό τρόπο… Ζούσε – αν αυτό 

λέγεται ζωή – με τραγικό τρόπο. Ωραία! Και τώρα εγώ ποιον πρέπει να κατηγορήσω 

για αυτό; Ή οι γονείς μου; Η μάνα μου βγήκε από τη φυλακή μια άλλη γυναίκα, μια 

άλλη μάνα… Για μένα στην ουσία ήταν σαν να έχασα την πραγματική μου μητέρα, 

όπως την έχασες κι εσύ. Είναι πιο εύκολο πολλές φορές να υπάρχουν φταίχτες για 

τα βάσανά μας. Μας κάνουν να αισθανόμαστε μια σταλιά ανακούφισης, πως ήταν 

κάτι έξω από εμάς. Μα για όλους εκείνους που απεχθάνονται τη μοιρολατρία, δεν 



78            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

υπάρχει, αν το καλοσκεφτείς, τίποτα πιο μοιρολατρικό από αυτό. Απλώς αντί να 

κατηγορούν την κακή μοίρα, της δίνουν το όνομα κάποιου κοινού θνητού.  

– Γιατί όλο αυτό μου μοιάζει σαν να αποδίδεις κι εσύ κατηγορίες; 

– Τι πιστεύεις πως είναι πιο λογικό; Να σε κατηγορούν για κάτι που έκανες ή για 

κάτι που δεν κατάλαβες; 

– Προφανώς για κάτι που έκανα… 

– Εγώ πάλι κατηγορώ κι όσους επιμένουν να μην καταλαβαίνουν. Γιατί στη μοιραία 

πράξη δεν υπάρχουν περιθώρια διόρθωσης, στην κατανόηση υπάρχουν. Και δεν 

μπορώ να μην κατηγορώ τους, κατά τα άλλα εύστροφους, που δε χαραμίζουν μια 

στροφή του μυαλού τους για να δώσουν κάποιο ελαφρυντικό.  

– Το κλίμα έχει φορτιστεί ιδιαίτερα, ή μου φαίνεται; 

– Δε σου φαίνεται…  

 Χαμογέλασε και χαλάρωσε το σφιγμένο στήσιμο του σώματός της. 

Σηκώθηκε και πήγε ως την μπαλκονόπορτα. Παραμέρισε την κουρτίνα και 

άνοιξε το παραθυρόφυλλο. 

– Όσο κλειστός χαρακτήρας κι αν υποτίθεται ότι είμαι, δεν αντέχω τα κλειστά 

παράθυρα! Χρειάζομαι αέρα… Πνίγομαι! 

 Σηκώθηκα κι εγώ και την πλησίασα.  

 Νύχτα πια.  

 Από την μπαλκονόπορτα έμπαινε το πορτοκαλοκίτρινο φως της λάμπας 

του δρόμου και έβαφε σαν τεχνητό ηλιοβασίλεμα τη μορφή της Ζωής.  

 Άπλωσα το χέρι μου στο πλαστικό κοκαλάκι και ελευθέρωσα τα νωπά 

ακόμα μαλλιά της. Με παρατηρούσε που την παρατηρούσα και ένιωθα σαν να 

πατούσαμε πάνω στους δείχτες του ρολογιού και να είχε σταματήσει ο χρόνος. 

Έγειρα και την αγκάλιασα. Μείναμε αρκετή ώρα έτσι, αγκαλιασμένοι σφιχτά, 

λες και επρόκειτο να μας χωρίσουν ξανά και για πάντα. Έπειτα τραβήχτηκε 

για λίγο, με κοίταξε με βλέμμα ήρεμο και με φίλησε.  

 

 Με το πόδι μου έκανα τους λεπτοδείκτες κομμάτια… Χάθηκα μέσα στον 

χρόνο. Πιόνι, ναι! Πιόνι δικό της αυτή τη φορά. Και με τη σιωπή μου της 

μιλούσα και της δινόμουν.  

 «Να με κάνεις ό,τι θέλεις εσύ! Να με πάρεις κοντά σου και να μην ανησυχήσεις 

αν με πιάσεις σιωπηλό. Θα είναι επειδή δε σου ταιριάζουν οι λέξεις που ως τώρα 

έχω μάθει. Θα είναι που δε θέλω να μάθω άλλες, δε θέλω να μιλάω άλλο πια. Γιατί 

τόσα χρόνια που μιλούσα, τίποτα δεν έχω πει. Για να έρθω απόψε και να ζωγραφίσω 

πάνω στα μαλλιά σου τις εικόνες που με τόσον πόνο έχω συλλέξει… Να με κάνεις 

ό,τι θέλεις εσύ! Κι ας μη σου το λέω με λόγια. Κι ας μη με ακούς. Κι ας θαμπώνουν οι 



Θάνατος, Καλοκαίρι, Φθινόπωρο, Χειμώνας       79 
_______________________________________________________________________________________________________________________________________________________________________________________________________________ 

 

 

μορφές μας στο σκοτάδι. Τα χέρια μας, τα μάτια μας, τα χείλη μας, συζητούν για όλα 

όσα ποτέ δε θα ακουστούν. Για όλα όσα με μάγεψες για να λέω… δίχως λέξεις…» 

 

 Το ξημέρωμα με βρήκε στον καναπέ με εκείνη στην αγκαλιά μου.  

 Ήθελα απεγνωσμένα να πιω λίγο νερό, μα καμία τέτοια ανάγκη μου δε θα 

μπορούσε να χαλάσει με μιας αυτή την εικόνα. Κάθισα λοιπόν για αρκετά 

λεπτά στην ίδια θέση και κοιτούσα το λευκό της πρόσωπο, παραδομένο στον 

ύπνο και το λεπτό της χέρι ακουμπισμένο στο στήθος μου. Κάποια στιγμή 

άνοιξε τα μάτια της και με κοίταξε χαμογελώντας. 

– Πιάστηκες; μουρμούρισε. 

– …στα δίχτυα σου... 

– Μπλιαχ! Πόσο ξενέρωτη ατάκα!... είπε γελώντας. 

 Μάζεψε τα χέρια της, ανασηκώθηκε και τεντώθηκε με την πλάτη 

γυρισμένη προς εμένα. 

 Πάγωσε το μυαλό μου… Άπλωσα το χέρι μου στην πλάτη της και άγγιξα το 

τατουάζ που είχε στην αριστερή πλευρά… Ένα γυμνό ξωτικό, καθισμένο στα 

γόνατα, με τσακισμένο το φτερό και σκυμμένο το κεφάλι, με τα χέρια πεσμένα 

σαν παράλυτα στα πλάγια, τις παλάμες να κοιτούν προς τα πάνω και τα μάτια 

δεμένα με ένα μαντήλι. Και στο μέρος της κοιλιάς έναν κόμπο… Ήταν το 

σχέδιο της Φαίης.  

 Η Ζωή με κοίταξε με το πλάι, σαν να ήθελε απλώς να διαπιστώσει την 

αντίδρασή μου στη θέα ενός τατουάζ στο κορμί της. Έπειτα έκανε μια κίνηση 

για να σηκωθεί, αλλά σταμάτησε και ξαναστράφηκε σ’ εμένα, που είχα μείνει 

ακόμα με το χέρι απλωμένο.  

– Σοκαρίστηκες; 

Πήρα ανάσα για να της μιλήσω αλλά, επειδή δίστασα, χρειάστηκε να πάρω 

άλλη μια. Κι έτσι τη ρώτησα. 

– Τελικά κατέληξες σε κάποιο συμπέρασμα;  

– Σχετικά με τι; 

– Σχετικά με το ποιοί ορίζουν το φυσιολογικό και το μη φυσιολογικό. Οι 

φυσιολογικοί ή οι μη φυσιολογικοί; 

 Στάθηκε για αρκετές στιγμές ασάλευτη.  

– Σοκαρίστηκες; τη ρώτησα, θέλοντας να σπάσω τη σιωπή μας. 

 Δε θέλησε να κάνει την παραμικρή ερώτηση που θα της έλυνε τις απορίες 

για την όποια σχέση μου με την κοπέλα που της ζωγράφισε εκείνο το σχέδιο. 

Της έφτανε αυτό που είχε ήδη καταλάβει και σίγουρα εκείνη τη στιγμή 



80            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

αναρωτιόταν κι εκείνη, όπως κι εγώ για πολλοστή φορά, «…άραγε, αντέχω 

άλλα παιχνίδια;». 

 Εκείνες τις στιγμές, η μια έκφραση στο πρόσωπό της διαδεχόταν την άλλη. 

Και τα μάτια της είχαν φωνή και μιλούσαν ακατάπαυστα: «Δεν μπορεί να 

συμβαίνει κι αυτό… Δε θέλω να το συζητήσω… Κάνε σαν να μη συνέβη ποτέ… Μη 

τυχόν και μου δείξεις πως με λυπάσαι…». Σηκώθηκε με έντονο εκνευρισμό να 

καλύπτει τη λύπη της και πήγε στο μπάνιο.  

 Άκουσα το νερό της ντουσιέρας να τρέχει δυνατά. Τα λεπτά όμως 

περνούσαν και το νερό εξακολουθούσε να τρέχει. Κατευθύνθηκα προς το 

μπάνιο για να τη ρωτήσω αν είναι καλά. Η πόρτα ήταν μισάνοιχτη. Από τον 

καθρέφτη του νιπτήρα την είδα να στέκεται κάτω από το νερό και να κλαίει 

με λυγμούς.  

 Δε μου είχε αφήσει το δικαίωμα να παρέμβω στον αδύναμο κόσμο της. Σε 

κανέναν δεν το άφηνε. Άφηνε τους πάντες να πιστεύουν πως δεν υπάρχει 

τέτοιος για κείνη. Απομακρύνθηκα από την πόρτα ξέροντας πως σε μερικά 

λεπτά θα έβγαινε με εντελώς διαφορετική διάθεση. Και έτσι βγήκε… 

– Καφέ ή μήπως… γαλατάκι, όπως τον παλιό καιρό; 

Την κοίταξα προσπαθώντας να προσαρμόσω τη διάθεσή μου στη δική της. Μα 

το πρόσωπό της σοβάρεψε απότομα, καθώς αποφάσισε εκείνη και για τους δυο 

μας. 

– Καφέ!... 

 

 

 

Κάποιες αποφάσεις είναι δύσκολες. 

«Να πάω; Να έρθω; Να μείνω; Να φύγω; Να μιλήσω; Να σωπάσω;» 

Αναρωτιέσαι συχνά γιατί να μην είναι το ίδιο απλές με την απόφαση «καφέ ή 

γάλα;». 

Μα ακόμα και σε αυτό, υπάρχουν φορές – έστω κι ελάχιστες – που το αποφασίζει 

κάποιος άλλος για σένα… 

 

 

 

 Η Ζωή δε «χωρούσε» στην παρέα. Το γνώριζε και η ίδια, το γνώριζα κι εγώ 

και τα παιδιά. Από τη δική τους πλευρά, δε μου ζητούσαν να κανονίσουμε 

συναντήσεις στις οποίες να βρισκόταν κι εκείνη, από τη δική μου πλευρά δεν 

την ανέφερα ποτέ στα σχέδια της παρέας κι από τη δική της πλευρά δεν την 



Θάνατος, Καλοκαίρι, Φθινόπωρο, Χειμώνας       81 
_______________________________________________________________________________________________________________________________________________________________________________________________________________ 

 

 

απασχολούσε ούτε καν η ύπαρξη της παρέας. Απλώς φρόντιζα να διαχωρίζω 

ισορροπημένα τις στιγμές μου με εκείνη από τις στιγμές μου με τα παιδιά.  

 Δεν ήταν άνθρωπος η Ζωή που θα μπορούσε να ενσωματωθεί σε μια παρέα 

με τόσες διαφορετικές προσωπικότητες. Δεν την απασχολούσε καν κάτι 

τέτοιο. Όπως επίσης δεν την απασχολούσε το να υπάρχει μια παρέα από 

ανθρώπους που ανά πάσα στιγμή να έσπευδαν να της προσφέρουν βοήθεια. 

Γιατί, πολύ απλά, η Ζωή δεν ζητούσε ποτέ της βοήθεια. Πώς να γυρίσεις και να 

ζητήσεις βοήθεια από κάποιον, όταν δεν μπορείς να τον αφήσεις να δει πως τη 

χρειάζεσαι;  

 

 Ο χρόνος κυλούσε γρήγορα. Ήμουν ευτυχισμένος. Παράξενα ευτυχισμένος 

όμως… Ένας για χρόνια ανάπηρος, που καταφέρνει επιτέλους να περπατήσει 

και αποφασίζει να ανέβει σε ένα ψηλό βουνό, να δει όσα δεν πίστευε ποτέ του 

πως θα μπορούσε. Φτάνει λοιπόν εκεί που λαχταρούσε, ακουμπά στο χώμα τα 

πράγματά του και στέκεται εκστασιασμένος να παρατηρεί αχόρταγα τη θέα. 

Και ναι, είναι ευτυχισμένος, μα γνωρίζει πως θα πρέπει να γυρίσει πίσω, 

γνωρίζει πως το ταξίδι του μια μέρα θα τελειώσει. Και έχει τον φόβο πως ίσως 

και να τελειώσει άδοξα. Γιατί δεν μπορεί να φανταστεί τι θα μπορούσε να 

προκύψει ώσπου να επιστρέψει από το βουνό… 

 



82            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 6 � 
 

 Στεκόμουν πλάι στο παράθυρο με τα χέρια σταυρωμένα και την κοιτούσα. 

«Πόσο κοντά βρίσκεσαι;», ένιωθα πως συνομιλούσα μέσα μου δειλά με τον 

θάνατο. «Περιμένω τρεις μέρες τώρα να ανοίξει τα μάτια της και να με δει, έστω 

για λίγο. Έστω για ένα δευτερόλεπτο να μου δείξει πως με είδε και πως κατάλαβε 

ποιος είμαι… Πόσο κοντά μπορεί να βρίσκεσαι; Τόσο ώστε να μην προλάβω να τη δω 

ξανά στα μάτια;…» 

 Τους συλλογισμούς μου διέκοψαν τα βήματα της νοσοκόμας από τον 

διάδρομο, που μπλέκονταν με βήματα συρτά, πιο αργά από τα δικά της, 

βήματα που σίγουρα ανήκαν σε άνδρα. Τη στιγμή που τα άκουγα πιο καθαρά, 

έπαψαν να ακούγονται. Τη θέση τους πήραν ομιλίες σιγανές. Μιας γυναίκας 

κι ενός άνδρα. Της νοσοκόμας και εκείνου… Του Αργύρη.  

 Η πόρτα άνοιξε κι εκείνος στάθηκε για λίγο ακίνητος μπροστά της. Η 

νοσοκόμα κοίταξε μία εκείνον και μία εμένα, προσπαθώντας να διακρίνει την 

ατμόσφαιρα που υπήρχε ανάμεσά μας, μη γνωρίζοντας ποια θα μπορούσε να 

είναι η μεταξύ μας σχέση.  

– Όπως είπαμε! Σαν να μην είστε εδώ… του είπε, απευθύνοντας μια ματιά και σ’ 

εμένα κι έπειτα εγκατέλειψε το δωμάτιο. 

 Ο Αργύρης κοίταξε τη Ζωή και κράτησε την ανάσα του. Ύστερα κοίταξε 

εμένα, που μάλλον η έκφρασή μου δεν του έδειχνε και ιδιαίτερη ευχαρίστηση 

για την παρουσία του εκεί μέσα. 

– Ούτε κι αυτή την υπόσχεση, Αργύρη;  

 Άφησε τον αέρα να βγει από τα πνευμόνια του, σαν να άφησε στο πάτωμα 

ένα βάρος για να πάρει κάτι πιο βαρύ στα χέρια. 



Θάνατος, Καλοκαίρι, Φθινόπωρο, Χειμώνας       83 
_______________________________________________________________________________________________________________________________________________________________________________________________________________ 

 

 

– Και τι ξέρεις εσύ; Τίποτα δεν ξέρεις, Άγγελε. Τίποτα! γύρισε ξανά το βλέμμα στη 

Ζωή, βλέμμα πικραμένο πλέον. Δεν αθέτησα την υπόσχεσή μου… Όχι αυτή τη 

φορά… 

– Δεν έχει νόημα η κουβέντα μαζί σου. Ειδικά τώρα.  

 Ξεκόλλησα τον εαυτό μου από το παράθυρο και κατευθύνθηκα προς την 

πόρτα. 

– Πώς, Άγγελε;  

– Έμαθες πώς. 

– Όχι, έμαθα το αποτέλεσμα. Αλλά τι συνέβη; 

Πριν ανοίξω την πόρτα, χαμογέλασα λίγο πικρά και λίγο ειρωνικά 

– Ήθελε να κάνει το χατίρι στη Μοίρα… 

– Στη μοίρα; Είναι απάντηση τώρα αυτή; 

 Άφησα ξεφυσώντας ένα χαμόγελο – μόνο ειρωνικό αυτή τη φορά – και 

βγήκα από το δωμάτιο.  

 «Πόσο κοντά βρίσκεσαι;», ξανασκέφτηκα. «Δεν ξέρω τι να ευχηθώ πια. Κάποτε 

πέθαινε μέρα με τη μέρα ζώντας με τον Αργύρη. Και τώρα… Τώρα εκείνος είναι 

πάνω από το μαξιλάρι της κι εγώ αναρωτιέμαι αν είναι εκείνος πιο κοντά της ή ο 

πραγματικός θάνατος…». 

 Πέρασαν δέκα λεπτά, ίσως και παραπάνω, δεν ξέρω. Δεν άντεξα άλλο. 

Πλησίασα στην πόρτα του δωματίου και στάθηκα. Το χέρι μου φαινόταν 

αναποφάσιστο μπροστά στο μεταλλικό πόμολο. Δυο στιγμές ακόμη και μπήκα 

στο δωμάτιο.  

 Ο Αργύρης ήταν καθισμένος πλάι στα πόδια της και έκλαιγε με το πρόσωπο 

στραμμένο προς την άλλη πλευρά. Την ίδια στάση θα είχε κάποιος που δε θα 

ήθελε να τον κοιτάζουν στο πρόσωπο τη στιγμή που κλαίει, την ίδια και 

κάποιος που δεν αντέχει να μην κλάψει με αυτό που βλέπει και γυρίζει από 

την άλλη για να πάψει να το βλέπει. Δεν ξέρω ο Αργύρης ποιος από αυτούς 

τους δύο «κάποιους» ήταν. Έκλαιγε με αναφιλητά και με τα χέρια του δεν 

προλάβαινε να σκουπίζει τα δάκρυα.  

 Δίχως να έχει αντιληφθεί καν την παρουσία μου, βγήκα ξανά από το 

δωμάτιο, χωρίς να πω λέξη. 

 

*** 

 

– Μια λέξη! Μια λεξούλα! 

– Είμαι κουρασμένος, βρε κουκλίτσα μου. 

– Μίααα! Μια λέξη! 



84            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Λέξη… 

– Μμμ… Έλξη! 

– Ελιγμός. 

– Στεναγμός. 

– Στέρηση. 

– Παράκληση. 

– Παρών 

– …με όμικρον ή με ωμέγα; 

– Μμμ… με όμικρον! 

– Αισχρόν! 

–Έεε! Τι; 

– Αφού με δουλεύεις, βρε! Με ωμέγα το σκέφτηκες! 

– Απλώς δεν ήθελα να πεις «Απών»… 

– Μέλλων!... Με ωμέγα!... «Ο» μέλλων! 

 Το παιχνίδι μας. Το είχαμε καθιερώσει με τη Ζωή σαν δικό μας κώδικα 

επικοινωνίας σε συνδυασμό με παιχνίδι. Έλεγε ο ένας μια λέξη και έπρεπε ο 

άλλος να βρει σύντομα μια άλλη με κοινή κατάληξη. Έπειτα μία που να 

ξεκινά με την πρώτη συλλαβή της τελευταίας λέξης κ.ο.κ. Μόνο που οι λέξεις 

έπρεπε να ανήκουν σε μια κοινή ατμόσφαιρα, να μπορούν να 

χρησιμοποιηθούν σε μία ιστορία, σε ένα νόημα κοινό. 

 Από τότε που ξεκινήσαμε να είμαστε μαζί με τη Ζωή, κάναμε παρέα με τον 

Ιάσονα και την κοπέλα του, την Έλλη. Και οι δυο τους πάσχιζαν να 

καταλάβουν το παιχνίδι μας, αλλά προφανώς σκεφτόντουσαν πιο σύνθετα 

από όσο αυτό απαιτούσε. Κι εμείς θέλαμε τόσο να διατηρήσουμε αυτό το 

παιχνίδι σαν κώδικα επικοινωνίας μεταξύ μας μόνο, που τελικά έμειναν και 

οι δυο με την απορία. 

 Η Ζωή είχε αρχίσει με τον καιρό να αφήνεται ολοένα και περισσότερο στη 

σχέση μας. Να είναι πιο ανοιχτή και πιο ευδιάθετη. Λιγότερο κλειδωμένη. Ο 

χρόνος που περνούσε, μας έφερνε όλο και πιο κοντά.  

 Υπήρχαν όμως κάποια πρωινά που ξυπνούσα πλάι της και, καθώς την 

κοίταζα να κοιμάται ήρεμα, μέσα στο πατρικό της σπίτι, σάστιζα, 

αποδιοργανωνόμουν για κάποιες στιγμές. Αυτά που δεν κατάφερνα να 

εξισορροπήσω ήταν τα αντίθετα συναισθήματά μου που, ακόμη και τότε, 

συχνά μάλωναν μέσα μου.  

 Κοιμόμουν και ξυπνούσα πλάι σε έναν άνθρωπο που επί χρόνια 

μοιραζόταν την ίδια οικογένεια, τις ίδιες κορνίζες, την ίδια στέγη, το ίδιο 

φαγητό με εκείνον που μου στέρησε οτιδήποτε παιδικό κι ευτυχισμένο.  



Θάνατος, Καλοκαίρι, Φθινόπωρο, Χειμώνας       85 
_______________________________________________________________________________________________________________________________________________________________________________________________________________ 

 

 

 Δεν απέδιδα πλέον ευθύνες. Και ποιον να κατηγορήσω; Κάποιο παιδί που 

δεν κατάλαβε ποτέ του τι έκανε; Κάποιο παιδί που απλώς… έπαιζε;  

 Δε με κυνηγούσε η ανάγκη να κατηγορήσω κανέναν πια. Μονάχα εκείνη η 

ανατριχίλα με κυρίευε. Το συναίσθημα που θα είχε κάποια έμψυχη μαριονέτα. 

Ένιωθα πως ήρθα σε αυτή τη ζωή με πεπρωμένο προκαθορισμένο. Πεπρωμένο 

που προστάζει να αγαπήσω παράφορα ό,τι είναι πιο κοντά σε αυτά που έχω 

ανάγκη να μισώ. Κι έτσι λάτρευα εκείνα τα χέρια, με τα σχοινάκια περασμένα 

στα δάχτυλα, που με χόρευαν και με λειτουργούσαν και μου έδιναν για ζωή 

μια ζωή της αρεσκείας τους.  

 Κάποιες σκοτεινές στιγμές της Ζωής, μου έδειχναν πως και το δικό της 

μυαλό τσαλαβουτούσε σε τέτοιες σκέψεις. Την είχα πιάσει σε ανύποπτες 

στιγμές να κάθεται κουλουριασμένη στην πολυθρόνα του καθιστικού της 

καπνίζοντας και να με κοιτά. Κι από τα μάτια της να ξεπηδούν λέξεις, 

φράσεις, εικόνες: «Τα σκέφτεσαι κι εσύ, έτσι δεν είναι; Πιέζεσαι ποτέ; 

Μπερδεύεσαι; Φοβάσαι; Τι νιώθεις; Ποτέ δε θα σε ρωτήσω και ποτέ δε θα μου πεις. 

Μη με ρωτήσεις ούτε κι εσύ, δε θα σου πω. Ας μη με κοίταζες έτσι μονάχα, σαν να 

σου έκλεψα εγώ το παρελθόν σου. Δε σου το έκλεψα εγώ! Κι εγώ θύμα κλοπής 

είμαι… Μαριονέτα κι εγώ. Τα ίδια χέρια μας παίζουν…» 

 

 Καλοκαίρι στην Κω. Εγώ με τη Ζωή και ο Ιάσονας με την Έλλη. Εκείνοι 

τον περισσότερο χρόνο στην παραλία τον περνούσαν ξαπλωμένοι στην άμμο, 

εμείς κολυμπώντας.  

 Πάνω στο παιχνίδι, στα μακροβούτια, στο υποθαλάσσιο κυνηγητό και στις 

πατητές, την άρπαξα από το μπράτσο και την τράβηξα κοντά μου. Γελούσε 

ασταμάτητα και βουτούσε συνεχώς το κεφάλι της στο νερό. Κάποια στιγμή 

έκανε μια απότομη κίνηση για να μου ξεφύγει και καθώς βούτηξε, πρόλαβα 

και την έπιασα από τους ώμους. Βγήκε από το νερό με την πλάτη γυρισμένη 

και στάθηκε ακίνητη, περιμένοντας την κατάλληλη στιγμή για να ξεφύγει 

πάλι. Κατάλαβε όμως πως δεν την έσφιγγα πια. Αισθάνθηκε το χέρι μου να 

κατεβαίνει αργά προς το τατουάζ. Το γέλιο της το αντικατέστησε μια ανάσα 

βαριά και από το πλάι μπόρεσα να δω τα βλέφαρά της να κλείνουν, 

εγκλωβίζοντας μέσα τη σκέψη της: «όχι τώρα…».  

 Μα μου φαινόταν πως δε θα ερχόταν ποτέ κάποια ώρα κατάλληλη. Κι έτσι 

δεν μπόρεσα να κρατηθώ. 

– Θες να μου πεις; 



86            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Στάθηκε για κάποια δευτερόλεπτα ακίνητη, ώσπου να αποφασίσει ποια θα 

ήταν η αντίδρασή της. Άνοιξε τα μάτια της, φόρεσε ξανά ένα – σχεδόν 

βεβιασμένο αυτή τη φορά – χαμόγελο και γύρισε να με κοιτάξει. 

– Βουτιά! είπε και βυθίστηκε κάτω από το νερό. 

– Ματιά της είπα μόλις βγήκε και πάλι. 

– Μαγεύω. 

– Γυρεύω. 

– Γυμνή είπε με παιχνιδιάρικο ύφος. 

– Αληθινή. 

– Αλλαγή... κοίταξε μέσα στο νερό και χαλάρωσε τους ώμους της. 

– …Αν θες… Αν μπορείς…  

 Το βλέμμα μου συνόδευε τα λόγια μου, πραγματικά τα εννοούσα. Αν 

ήθελε, αν μπορούσε να μου πει. Την απόφασή της θα ακολουθούσα. 

 Με κοίταξε βαθιά, έπειτα έκλεισε τα μάτια και με αγκάλιασε. Ύστερα 

τραβήχτηκε ξανά με ύφος παρακλητικό σχεδόν ψιθυρίζοντας τα ίδια λόγια. 

– …Αν θες…Αν μπορείς… 

 Κατάλαβα μόνος μου πώς ήταν η φράση της ολοκληρωμένη: «Αν θες, αν 

μπορείς να μη με ξαναρωτήσεις…». 

 Έπειτα από δυο μερόνυχτα είχαμε μαζευτεί σε μια παραλία εμείς οι 

τέσσερις, καθώς και μια παρέα που γνωρίσαμε στο ξενοδοχείο.  

 Η ώρα ήταν περασμένη και η βραδιά είχε ντυθεί, βαφτεί και αρωματιστεί 

με ό,τι πιο γοητευτικό θα μπορούσε.  

 Είχαμε ανάψει στην παραλία μια φωτιά και ο καθένας από εμάς έριχνε 

μέσα της βουβά τα απομεινάρια του παλιού του εαυτού. Τόσο παλιού τάχα, 

που έμοιαζαν κομμάτια μιας ταινίας που είδαμε κάποτε.  

 Αυτή είναι η ουσιαστική έννοια των διακοπών τελικά. Κάποιος που λέει 

«θα κάνω διακοπές» έχει κρυμμένη στο μυαλό του τη λαχτάρα να ψάξει να βρει 

ένα σημείο φιλόξενο για αυτά που θέλει να διώξει από μέσα του και 

αφιλόξενο για εκείνον, ώστε να ξέρει πως δε θα επιστρέψει σε αυτό για να τα 

πάρει πίσω. Αυτό το σημείο μπορεί να είναι μια φωτιά σε μια παραλία, μια 

σκέψη χαραγμένη σε έναν βράχο που δέρνεται από τα κύματα, ένα τεράστιο 

σεντόνι στα χρώματα της δύσης, απλωμένο στο αντικρινό βουνό, οι 

αντανακλάσεις από το φως του ξημερώματος σε δυο ποτήρια με κόκκινο 

κρασί, μισοαδειασμένα, ακουμπισμένα πλάι σε μια ψάθα.  

 Ό,τι παραδώσεις σε τέτοια σημεία, δεν μπορείς να το πάρεις πίσω, απλώς 

επειδή εκείνα δεν μπορούν να επιστρέψουν σ’ εσένα. Κι αυτό το βρίσκεις 

μαγικό. Εξαγνιστικό. Χαρίζεσαι σε τέτοιες στιγμές, ακριβώς επειδή είναι 



Θάνατος, Καλοκαίρι, Φθινόπωρο, Χειμώνας       87 
_______________________________________________________________________________________________________________________________________________________________________________________________________________ 

 

 

στιγμές και θα φύγουν. Τους δίνεις όλες σου τις βαριές και άχρηστες πια 

αποσκευές, ξέροντας πως θα τις πάρουν μαζί τους. Και γυρίζοντας πίσω λες 

«γύρισα από διακοπές». Και νιώθεις πιο ελαφρύς με εκείνα που ξέρεις πως 

έχουν διακοπεί, πως έχουν ξεκολλήσει από σένα και έχουν φύγει μαζί με τις 

στιγμές στα «σημεία». 

 Σε ένα τέτοιο σημείο λοιπόν, σε μια τέτοια στιγμή, αποφάσισε η Ζωή να 

αφήσει μια από τις πιο βαριές της αποσκευές.  

 Επέλεξε μια στιγμή όπου όλοι ήταν χαμένοι στις μουσικές και στις 

ανταύγειες της φωτιάς.  

– Θέλω! Μπορώ…νομίζω… 

 Την κοίταξα απορημένος αρχικά. Το πρώτο που μου πέρασε από το μυαλό, 

ήταν μεν το σωστό, αλλά βιάστηκα να το απορρίψω σαν εκδοχή κι έτσι 

απόρησα τι άλλο θα μπορούσε να εννοεί. 

– Θέλω να σου πω, να σου μιλήσω για το τατουάζ και τη σημασία του. Να ξέρεις από 

πού προκύπτει. Γιατί το σκέφτηκα τόσο πολύ και κατέληξα στο ότι αν δεν μπορώ να 

σε φέρω σε επαφή με εκείνο το κομμάτι μου, τότε δεν μπορώ να σε αφήσω να με 

γνωρίσεις πραγματικά. 

 Την αγκάλιασα ακόμα πιο σφιχτά και σωπάσαμε και οι δυο για αρκετή 

ώρα.  

 Στο μεταξύ τα παιδιά χάριζαν στη φωτιά τα τραγούδια τους, σαν 

ανταλλαγή για τη δική της προσφορά. Την προσφορά εκείνων των στιγμών 

που θα διατηρούνταν ζωντανές μέσα μας για μια ζωή. 

 Έπειτα από αρκετή ώρα, τα παιδιά άρχισαν να αποσύρονται στα δωμάτιά 

τους. Απομείναμε εμείς και η αδύναμη πλέον φωτιά.  

 Η Ζωή γύρισε και με κοίταξε σχεδόν σαστισμένη. Σαν να μην ήξερε από 

πού να πιαστεί. Διακρίνοντας εκείνο το βλέμμα της, έσπευσα να τη βοηθήσω. 

– Είπες «νομίζω»… Αν δεν αισθάνεσαι σίγουρη ότι θέλεις να μιλήσεις γι’ αυτό, τότε 

έλα ξάπλωσε εδώ, θα σε κρατήσω όσο πιο ζεστά μπορώ και δε θα πούμε κουβέντα. 

Ειλικρινά. Όσα φοβάμαι αυτή τη στιγμή, βρίσκονται καρφωμένα στο βλέμμα σου. Κι 

αν είναι το ξετύλιγμά τους να μας βαρύνει πιο πολύ αντί να μας ξελαφρώσει, τότε 

δε βρίσκω τον λόγο να το περάσεις αυτό απόψε. Ούτε εσύ, αλλά ούτε κι εγώ. 

 Με κοίταξε έντονα για κάποια δευτερόλεπτα, ώσπου ξαφνικά 

ανασηκώθηκε και άλλαξε στάση. Ήρθε και κάθισε μπροστά μου οκλαδόν, 

έχωσε τις παλάμες της ανάμεσα στις κλειδώσεις των ποδιών της και 

ξεφύσησε. 

– Αργύρη τον έλεγαν. Κάλπικος. Δειλός ακόμα και για να παραδεχτεί τις δειλόψυχες 

κινήσεις του. Ως και άνανδρος θα έφτανα να πω – βαρύ, μα το λέω.  



88            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Τα πόδια μου είχαν αρχίσει να μουδιάζουν και κατέβαλα προσπάθειες για 

να μη φανεί στο πρόσωπό μου το παραμικρό από όλα αυτά τα συναισθήματα 

που με κατέκλυσαν ξαφνικά. Με τρόμαζε το τι ακριβώς επρόκειτο να ακούσω. 

Και ακόμα περισσότερο, το ερώτημα αν τελικά ήταν προτιμότερο αυτό που 

έπρεπε να περάσω κατά τη διάρκεια εκείνης της αποκάλυψης, ή η πρωτύτερη 

άγνοιά μου. Μη καταλαβαίνοντας τη σύγχυσή μου, εκείνη συνέχισε να γδύνει 

την ψυχή της. 

– Είχαμε σχέση για περίπου ενάμιση χρόνο, έναν και τέσσερις μήνες για την 

ακρίβεια. Πού είναι τα τσιγάρα μου; 

 Της έδωσα το πακέτο που ήταν δίπλα μου. Τράβηξε ένα τσιγάρο από μέσα 

με κίνηση αργή και ήρεμη και το άναψε με ικανοποίηση, σαν να ήταν το 

τελευταίο της και να ήθελε να το απολαύσει. 

– Δεν ξέρω τι ακριβώς συνέβη, ειλικρινά. Μέσα μου εννοώ. Δεν έχω ακόμα 

καταλάβει γιατί με αυτόν τον άνθρωπο γινόμουν τόσο ευάλωτη και τόσο αδύναμη. 

Τον αγαπούσα. Τώρα νιώθω... Ξέρεις πώς είναι αυτά. Έρχεται κάποια στιγμή, 

ύστερα από πολλή λάσπη που έχεις φάει, όπου ξεκαθαρίζει το τοπίο μπροστά σου και 

πλέον μπορείς να δεις τι υπάρχει πραγματικά και τι όχι. Εκείνη η στιγμή ήρθε για 

μένα. Όπου πλέον συνειδητοποίησα ποια είμαι, ποια έχω γίνει, ποια ήμουν μέσα στη 

σχέση μου με τον Αργύρη και ποιος ήταν εκείνος. Και μαζί με το ποιος ήταν ο 

Αργύρης, συνειδητοποίησα και πιο συγκεκριμένα τι είναι ο Αργύρης… για μένα. Και 

είναι πολλά. Ανάμεικτα... Ξεκίνησα με τα πιο αρνητικά χαρακτηριστικά του, είναι 

λογικό να σου έχει δημιουργηθεί η πιο απαράδεχτη εικόνα για εκείνον. Δεν ήταν 

μόνο έτσι όμως, αλίμονο αν ήταν μόνο έτσι! Κι εκείνος μ’ αγαπούσε. Και μ’ αγαπάει. 

Με τον τρόπο που μπορεί όμως. Και δεν έχει άλλον τρόπο πιο ανθεκτικό από αυτόν. 

Ο Αργύρης ήταν πολύ ανεπιεικής γενικά. Οπότε φαντάζεσαι πόσο διαφορετική και 

πόσο έξω ήμουν από την εικόνα που έχεις για μένα, ώστε να μπορέσω να 

διατηρήσω μια σχέση διάρκειας ενάμιση χρόνου, ανεχόμενη την ανεκδιήγητη 

συμπεριφορά κάποιου. Στα πάντα. Επενέβαινε στα πάντα. Με θρασύτητα πολλές 

φορές. Στα λεγόμενα και στις απόψεις μου, σε οποιεσδήποτε επιλογές μου, στα 

πάντα. Κι εγώ… μπορείς να με φανταστείς να λέω «έχεις δίκιο» ή «λάθος μου» σε 

έναν άνθρωπο που προσπαθεί να με πλάσει όπως θέλει εκείνος; Όμως δεν υπήρχε 

μόνο εκείνη η πλευρά, υπήρχαν και οι καλές στιγμές.  

 Κοίταξε στο πλάι, έπιασε ένα βότσαλο από κάτω και άρχισε να μεταφέρει 

την αμηχανία της σε αυτό. Και συνέχισε. 

– Είχε την ικανότητα να καταλαβαίνει πλευρές μου που δεν μπορούσα καν να βρω 

τρόπο να εξηγήσω σε κανέναν. Δε χρειαζόταν καν να μιλήσω, μονάχα κοιτάζοντάς 

με, γνώριζε τα πάντα. Κι αυτό δεν ήταν απαραίτητα καλό. Γιατί συχνά δεν ήξερε 



Θάνατος, Καλοκαίρι, Φθινόπωρο, Χειμώνας       89 
_______________________________________________________________________________________________________________________________________________________________________________________________________________ 

 

 

πώς να συμπεριφερθεί μέσα σε αυτό. Δεν ήταν όπως μ’ εσένα. Κι εσύ μπορείς να 

νιώσεις, καθώς με κοιτάζεις, αυτά που δεν μπορώ να πω, μα μ’ εσένα μπορώ να 

διατηρώ τον έλεγχό μου, να κοντρολάρω τις βουβές μου εκφράσεις, να κρατάω 

κάποιες και για μένα όταν το έχω ανάγκη. Και ξέρεις γιατί; Γιατί δεν είσαι 

αχόρταγος και δε λειτουργείς μέσα στη σχέση μας σαν δυνάστης. Γιατί με αφήνεις 

να οριοθετήσω εγώ την προσωπική μου περιοχή, την οποία και σέβεσαι. Και γιατί 

ακόμα κι όταν αποφασίζω να κρατήσω μέσα μου κάτι για μένα, το πιο σπουδαίο 

είναι πως δε χρειάζεται να μοχθήσω για να μην το καταλάβεις. Γιατί μου έχεις 

αφήσει το περιθώριο να σου το δείχνω κι εσύ να το σέβεσαι και να μην το 

πολιορκείς. Δε σου κρύβω πως είναι κάποιες φορές που αναρωτιέμαι… αν όλο αυτό 

δε σε κουράζει, ως πότε θα εξακολουθεί να μη σε κουράζει; Γιατί έχει να κάνει πλέον 

και με τη δική μου στάση απέναντί σου, η οποία δεν είναι ίδια με τη δική σου. Εγώ δε 

θίγω κανένα θέμα που να φαντάζομαι πως πιθανόν να σε απασχολεί, ώσπου να 

αποφασίσεις εσύ αν θέλεις να αναφερθείς σε αυτό. Και πάλι αναρωτιέμαι αν σου 

φαίνεται σαν έλλειψη ενδιαφέροντός μου για σένα αυτό. 

– Κάτι που με ηρεμεί πολλές φορές σ’ αυτή τη σχέση, δεν είναι η ικανότητά μας να 

αναλύουμε τα σωθικά μας. Αλλά το ότι δε ζούμε κάτω από την ανάγκη να το 

κάνουμε αυτό. Γίνεται μόνο όταν υπάρχει η επιθυμία. Και αυτό το ξέρουμε και οι 

δυο. Το να μη με βομβαρδίζεις με ερωτήσεις για τον εσωτερικό μου κόσμο, δε δείχνει 

πως δε σε αφορά αυτός, αλλά πως καταλαβαίνεις ότι σου φανερώνεται δίχως λόγια 

και περιττές αναλύσεις. Και είμαι σίγουρος γι’ αυτό. Γιατί είμαι σίγουρος πως δε θα 

καθόσουν ποτέ να προσφέρεις τα απόκρυφα κομμάτια του εαυτού σου σε κάποιον ο 

οποίος δε θα σε ενδιέφερε. 

– Σε κάποιον που δε θα με ενδιέφερε σίγουρα όχι, αλλά το έκανα σε κάποιον που δεν 

άξιζε να του εμπιστευτώ κάτι τέτοιο, όχι επειδή θα το χρησιμοποιούσε εναντίον μου, 

αλλά επειδή δεν ήξερε να το σεβαστεί… 

– Στον Αργύρη… 

– Σ’ αυτόν… Δε θα μακρηγορήσω για πολύ ακόμα, θα φτάσω κατευθείαν στο τελικό 

γεγονός. Τελικό και για τη σχέση μας και για τη σχέση μου με τον τότε εαυτό μου 

...Και για πολλά ακόμη.  

 Άναψε πάλι τσιγάρο, με λιγότερο απολαυστικό τρόπο αυτή τη φορά. 

Πέταξε την πετρούλα της αμηχανίας και για λίγο το βλέμμα της χάθηκε στον 

μαύρο ορίζοντα της θάλασσας. Ξαφνικά έστρεψε το κεφάλι μπροστά και 

κοιτάζοντας το τσιγάρο της, ξεκίνησε και πάλι να μιλάει. 

– Έμεινα έγκυος. 



90            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Αφού τα δόντια μου δεν έσπασαν εκείνη τη βραδιά, στάθηκα πολύ τυχερός! 

Γιατί όλη μου τη δύναμη και τη συσσωρευμένη έντασή μου, τη χρησιμοποίησα 

για να σφίγγω τα δόντια στις δηλώσεις της. 

– …και το χειρότερο είναι πως δεν το κατάλαβα εγκαίρως. Κι όταν το κατάλαβα… 

Θεέ μου! Δεν έχω τις λέξεις να σου το περιγράψω…  

 Την πλησίασα περισσότερο και ακούμπησα το χέρι μου στα πόδια της. 

Ήμουν σίγουρος πως εκείνη τη στιγμή οποιαδήποτε άλλη, περισσότερο 

συμπονετική ίσως, αντίδραση θα την αποσυντόνιζε. Και δεν έπεσα έξω. Στο 

ύφος της ήρθε και στάθηκε για λίγο ένα ανεπαίσθητο χαμόγελο, περισσότερο 

σαν χαλάρωση των μυών του προσώπου της έμοιαζε, που δήλωνε πως δεν 

είχε πέσει έξω στους παραπάνω χαρακτηρισμούς της σχετικά μ’ εμένα, εκείνη 

και τη σχέση μας. 

– Τέλος πάντων, ερχόμενη από τον γιατρό, μην ξέροντας πώς να του το πω, 

κλωθογύριζα στο μυαλό μου όλους τους τρόπους, καθώς και τις πιθανές αντιδράσεις 

του. Θες να μάθεις πόσες ήρεμες αντιδράσεις του σκέφτηκα;… Καμία! Ήμουν τριών 

μηνών έγκυος! Και είκοσι τριών χρονών εγώ, είκοσι έξι εκείνος. Και περίμενα να 

αντιμετωπίσω ήρεμη αντίδρασή του; Ηλιθιότητα! Το ίδιο απόγευμα συναντηθήκαμε. 

Δε χρησιμοποίησα τελικά κανέναν από τους… πλάγιους τρόπους που είχα σκεφτεί. 

«Αργύρη, είμαι τριών μηνών έγκυος…», του είπα. Και το τσιγάρο που μόλις είχε 

βγάλει από το πακέτο, έτοιμος να το ανάψει, τσαλακώθηκε μέσα στη χούφτα του. 

Ακολούθησε ένας εντελώς ανόητος καβγάς. Γεμάτος κατηγορίες κι από τις δυο 

πλευρές. Εκείνος που δεν ενδιαφέρθηκα νωρίτερα για την καθυστέρησή μου – δεν 

ήταν η πρώτη φορά, Άγγελε. Λες να είμαι τόσο ηλίθια ώστε να αγνοήσω μια τόσο 

μεγάλη καθυστέρηση αν συνέβαινε για πρώτη φορά; Μα δε συνέβη για πρώτη φορά. 

Έπειτα με κατηγορούσε για ό,τι μπορείς να φανταστείς σχετικά με το θέμα. Τέλος 

πάντων, δε θέλω να τα σκέφτομαι πάλι αυτά. Το θέμα ήταν το από κει και πέρα… Κι 

εκείνος ήταν ανίκανος να σκεφτεί σωστά γι’ αυτό. 

– Εσύ; 

– Τι εγώ; 

– Εσύ τι σκεφτόσουν; Μόνη σου, ξέχωρα από την επιρροή του Αργύρη, τι ήθελες να 

συμβεί πραγματικά; 

– Θεωρείς πως είμαι έτοιμη για κάτι τέτοιο; Μην απαντήσεις… Δεν είμαι! Πόσο 

μάλλον δύο χρόνια πριν. Να αποκοιμηθώ ήθελα, Άγγελε. Και να ξυπνήσω μετά από 

χρόνια. Και όλα να είχαν εξαφανιστεί. Ακόμα κι ο Αργύρης. Και τα αισθήματά μου 

για κείνον. Κι επειδή κάτι τέτοιο φυσικά φαντάζει ουτοπικό, η πραγματική μου 

επιθυμία ήταν να αποκοιμηθώ και να μην ξυπνήσω ξανά ποτέ. Ε, αυτό ανήκει, θα 

έλεγε κανείς, στη σφαίρα της πραγματικότητας!  



Θάνατος, Καλοκαίρι, Φθινόπωρο, Χειμώνας       91 
_______________________________________________________________________________________________________________________________________________________________________________________________________________ 

 

 

 Τα δόντια μου πλέον τα φανταζόμουν γεμάτα ρωγμές. 

– Από την άλλη… Έκτρωση στους τρεις μήνες εγκυμοσύνης;  

 Δεν μπορούσα να πάρω τα μάτια μου από τα δικά της, κι ας ταξίδευαν τα 

δικά της μια στη θάλασσα, μια στη φωτιά και μια στα αστέρια. Άναψε κι άλλο 

τσιγάρο – πώς θα μπορούσα να της πω πως καπνίζει πολύ; Πώς, μια τέτοια 

νύχτα; Κάποια στιγμή λοιπόν, τα μάτια της στάθηκαν στα δικά μου.  

– Η λύση ήρθε από αλλού. Από μηχανής Θεός… ή κάτι τέτοιο τέλος πάντων. Κάπως 

δραστικές βέβαια οι αποφάσεις του έχω να πω… Και οριστικές…  

 Ξαναβρήκε από κάτω ένα βοτσαλάκι, του θυμού αυτή τη φορά. Το έσφιγγε 

στο χέρι της λες και ήταν πλαστελίνη και προσπαθούσε να τη λιώσει.  

– Με τον Αργύρη δεν είχαμε καταλήξει πουθενά ακόμη. Ήταν αδύνατον να 

καταλήξουμε κάπου. Εδώ καλά-καλά δε μιλούσαμε μεταξύ μας, ύστερα από τόσα 

που είχαν ειπωθεί όταν του είπα για την εγκυμοσύνη. Τέσσερις μέρες μετά ήμουν 

στο σπίτι του. Και απέβαλα… Το έχασα το μωρό… Και μαζί με το μωρό… Αυτή δεν 

ήταν μια απλή αποβολή. Με την απώλεια του μωρού, ήρθε και η απώλεια του 

οποιουδήποτε διλήμματος που βασάνιζε κι εμένα και τον Αργύρη. Και όχι μόνο…  

– Τι εννοείς;  

 Στο μυαλό μου ήρθε κατευθείαν το τατουάζ της και η φαντασία μου είχε 

αρχίσει να πλάθει τις δικές της ιστορίες, οπότε άρχισε να με τυραννάει η 

αναμονή της εξέλιξης. 

– Δύσκολα, Άγγελε. Πολύ δύσκολα από εκεί και πέρα. Ο Αργύρης, αμέσως μόλις 

γύρισα από το νοσοκομείο, μου δήλωσε πως δεν αντέχει άλλο – ένας Θεός ξέρει τι 

ακριβώς δεν είχε τη δύναμη να αντέξει εκείνος – μου υποσχέθηκε πως δε θα με 

ξαναενοχλήσει και από τότε δεν τον έχω δει ξανά. Κι εγώ έμεινα μετέωρη. Ξαφνικά 

κλήθηκα να αντιμετωπίσω μια κατάσταση βουνό για τις αντοχές μου. Ήξερα, για 

να είμαι ειλικρινής, πως μπορούσα να το ανέβω, μα δε σου κρύβω πως λιγοψύχησα. 

Εγώ, που ποτέ δεν ήθελα να ζητήσω βοήθεια από κανέναν και για τίποτα, εγώ 

βρήκα τον εαυτό μου να κλαίει μερόνυχτα για βοήθεια. Βοήθεια από οπουδήποτε, 

από οποιονδήποτε. Για τι ακριβώς; Δεν ξέρω. Αυτό που κατάλαβα αργότερα, ξέρεις τι 

ήταν; Πως δεν αναζητούσα βοήθεια από κανέναν άλλον, πέρα από τον εαυτό μου. 

Εγώ ευχόμουν να ακούσω το κλάμα μου και να σπεύσω για βοήθεια. Οι γονείς μου, 

μόλις λίγους μήνες πριν, είχαν φύγει για Θεσσαλονίκη και εννοείται πως δεν 

υπήρχε περίπτωση να τους βάλω μέσα σε αυτή την ιστορία. Με τις φιλίες ξέρεις 

ποια είναι η σχέση μου. Και ο Αργύρης… δείλιασε και έφυγε σαν κυνηγημένος πάνω 

στην πιο δύσκολη στιγμή μου. Τι περίμενα κι από ποιον; Τίποτα κι από κανέναν! 

Όσο για το τίμημα που είχα να πληρώσω για τη λύση εκείνη που αυτός ο… από 



92            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

μηχανής Θεός μου επέβαλε… Δε θα μπορέσω ποτέ να κάνω παιδί… Ήταν το 

επακόλουθο της αποβολής μου… 

 Είχε αρχίσει ο πόνος να εξαπλώνεται από τη γνάθο μου σε όλο το κεφάλι. 

Και στο σώμα μου. Μια εξάντληση είχε αρχίσει να απλώνεται πάνω μου, η 

οποία έσβηνε απότομα από το ξαφνικό ρίγος, που κάποιες στιγμές δεν 

μπορούσα να ελέγξω. Εκείνη συνέχισε. 

– Ξέρεις, πλέον, που μπορώ να τα σκέφτομαι όλα αυτά με πιο ήρεμο μυαλό, μπορώ 

να διακρίνω τα θετικά της ιστορίας αυτής. Δεν παύει όμως να με έχει μετατρέψει σε 

κάποιαν άλλη. Κάποιαν τόσο διαφορετική από πριν, που ώρες-ώρες δεν μπορώ να 

ζυγίσω τα πλεονεκτήματα και τα μειονεκτήματα αυτής που ήμουν τότε, σε σχέση με 

αυτήν που είμαι πλέον. Για αρκετό καιρό βρισκόμουν σε μια κατάσταση παραίτησης, 

με μια τσακισμένη και άθλια ψυχολογία. Τώρα μπορείς να δικαιολογήσεις κάθε 

χιλιοστό του τατουάζ μου, έτσι δεν είναι; Το σπασμένο φτερό, τα παραιτημένα χέρια, 

τα δεμένα μάτια, τη σκυφτή στάση, τη δεμένη κόμπο κοιλιά… Όλα αυτά τα ήθελα 

αποτυπωμένα στο δέρμα μου με κάποιον τρόπο, όπως ήταν αποτυπωμένα και στην 

ψυχή μου. Όχι για να βασανίζομαι ξανά και ξανά και να μην έχω τη δυνατότητα να 

ξεχάσω, αυτό ακούγεται μαζοχιστικό. Αλλά για να μην μπορέσω να αφήσω τον 

εαυτό μου να πάρει ποτέ ξανά αυτή τη στάση. Όποτε γυρίζω την πλάτη στον 

καθρέφτη και το βλέπω, θλίβομαι τόσο πολύ και εξοργίζομαι. Και κάθε φορά, σαν να 

είναι η πρώτη, ορκίζομαι στον εαυτό μου πως δε θα το αφήσω να ξανασυμβεί...  

 

 

 

Πόσα μπορεί να πει το δέρμα μας ώρες-ώρες για μας και τη ζωή μας! 

Και πόσο σφιχτά αγκαλιάζει της ψυχής μας τα σημάδια, με σκοπό να τα αποκρύψει, 

να τα προστατέψει… 

Κι ας μην τα καταφέρνει. Πολλές φορές δεν το θέλουμε κι εμείς οι ίδιοι.  

Πολλές φορές, ο καθρέφτης μας κηρύττει όσα χιλιάδες γλώσσες και στόματα δε θα 

μπορούσαν ποτέ. 

 

 

 

 Ο Αύγουστος εγκλώβισε τη Ζωή μέσα σε βιβλία και ατελείωτες σημειώσεις, 

στην προετοιμασία της για την εξεταστική του Σεπτεμβρίου. Διένυε ήδη το 

πέμπτο έτος στο Πανεπιστήμιο, στον τομέα της κοινωνιολογίας και 

χρωστούσε ένα σωρό μαθήματα.  



Θάνατος, Καλοκαίρι, Φθινόπωρο, Χειμώνας       93 
_______________________________________________________________________________________________________________________________________________________________________________________________________________ 

 

 

  Εμένα ο Αύγουστος με βρήκε να φωτογραφίζω ό,τι πιο παράξενο και, 

πολλές φορές, ασήμαντο για τους άλλους. Στον ελεύθερο χρόνο που μου 

απέμενε, ενδιάμεσα από το βιβλιοπωλείο και τις εξόδους με τη Ζωή ή τα 

παιδιά, έμπαινα στον ηλεκτρικό και κατέβαινα σε όποιον σταθμό μου 

προκαλούσε κάποια έμπνευση, όπου φωτογράφιζα μανιωδώς γωνιές, 

ανθρώπους, αδέσποτα, δέντρα και δρόμους.  

 Ως τον Οκτώβριο είχα δημιουργήσει μια συλλογή από εικόνες που στην 

καρδιά μου μιλούσαν δυνατά. Τακτοποιημένες με τέτοια σειρά, που 

σηματοδοτούσαν η καθεμιά κι από ένα σημαντικό συναίσθημα της ζωής μου. 

Από τότε που θυμόμουν τον εαυτό μου, μέχρι εκείνη τη στιγμή. 

 Εκείνη τη συλλογή δεν την είχε δει κανείς ακόμη. Ένιωθα πως, είτε δεν 

ήμουν έτοιμος να την παραδώσω – κοινώς να εκθέσω τον εαυτό μου – σε 

άλλων τα βλέμματα ή τις σκέψεις, είτε δεν είχα τη διάθεση να αναλύσω ή να 

αναλυθώ.  

 Ακόμη και από τη Ζωή κρατούσα εκείνη τη συλλογή μυστική. Κάπως 

παράδοξο, μα σαν κάτι να μην ήθελα στο βάθος να διακρίνει. Σαν κάτι να μην 

ήθελα να μάθει. 

 Αυτό που με παραξένευε όμως εκείνο τον καιρό, ήταν πως και στη Ζωή 

αντιλαμβανόμουν μια αντίστοιχη διάθεση να θέλει κάτι να μου κρύψει, κάτι 

να μην αποκαλύψει. Και στην προσπάθεια αυτή και των δυο μας, η κατάσταση 

μεταξύ μας φορτιζόταν ολοένα και περισσότερο.  

 Τον πρώτο καιρό το απέδιδα στην εξεταστική περίοδο που της προκαλούσε 

αφάνταστο εκνευρισμό και δυσφορία. Κάποιες φορές μάλιστα φτάναμε σε 

σημείο να τσακωνόμαστε για ανοησίες.  

 Ακόμα κι όταν τελείωσε η εξεταστική περίοδος όμως, παρατηρούσαμε και 

οι δυο πως η ατμόσφαιρα εξακολουθούσε να είναι τεταμένη. Η κατάσταση 

άρχισε να γίνεται ακόμη πιο δυσάρεστη, καθώς υπήρχε πια ένας διαρκής 

εκνευρισμός κι από τους δυο μας.  

 Εκείνη την ενοχλούσαν τα πάντα και ξέσπαγε για το παραμικρό κι εγώ από 

τη μεριά μου, μην μπορώντας να εξηγήσω αυτή τη συμπεριφορά, αδυνατούσα 

να χειριστώ την κατάσταση με ψυχραιμία πολλές φορές.  

 Οι καβγάδες είχαν αρχίσει να πληθαίνουν. Κι έτσι, μέσα σε ένα τόσο 

σύντομο χρονικό διάστημα, είχαμε καταφέρει να φτάσουμε στο σημείο να μην 

επικοινωνούμε όπως πριν και να ζούμε μέσα σε μια διαρκή αναστάτωση. 

 

 Μέσα Νοεμβρίου, μεσημέρι, στο βιβλιοπωλείο. 



94            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Ο Δημήτρης είχε σκύψει πάνω από τιμολόγια και λογιστικά βιβλία κι 

έκανε υπολογισμούς για αρκετή ώρα. Εγώ διάβαζα ένα ογκώδες βιβλίο μέχρι 

το σχόλασμα, αφού είχα τελειώσει όλες τις δουλειές και τις τακτοποιήσεις που 

είχα να κάνω.  

 Ο Δημήτρης, φανερά προβληματισμένος, φυσούσε και ξεφυσούσε. Έκλεισε 

τα βιβλία και τα έσυρε δίπλα στην ταμειακή μηχανή. Με κοίταξε με ένα ύφος 

διερευνητικό για λίγο κι έπειτα χαμογέλασε. 

– Ο αδελφός μου λέει πως είσαι πολύ καλός φωτογράφος, Άγγελε. 

– Χμ... κι εμένα μου το λέει, κάθε φορά που μου εμφανίζει τα φιλμ.  

 Χαμογέλασα κάπως αμήχανα κι επέστρεψα στο βιβλίο. Εκείνος έδωσε 

συνέχεια στην κουβέντα, διατηρώντας το ίδιο διερευνητικό ύφος. 

– Δε μου λες... Θα σε ενδιέφερε να ασχοληθείς με αυτό;  

– Με ποιο; 

– Με τη φωτογραφία. 

 Έβαλα μια μισοσκισμένη απόδειξη στη σελίδα που διάβαζα και έκλεισα το 

βιβλίο.  

– Ασχολούμαι ήδη, όσο αισθάνομαι την ανάγκη να το κάνω.  

– Ναι, αλλά δε σε έχει απασχολήσει καθόλου το ενδεχόμενο να το κάνεις κι 

επαγγελματικά; 

– Φωτογράφος; Δυο φωτογραφίες έχω τραβήξει, βρε Δημήτρη, και λες να το κάνω 

και επάγγελμα; 

– Δεν το λέω εγώ, ο αδελφός μου το λέει. Μου έχει πει πολλές φορές πως θα ήταν 

ιδανικό να δουλέψεις μαζί του στο φωτογραφείο. Βοηθός του στην αρχή και με τον 

καιρό θα αποκτήσεις εμπειρία κοντά του. Έχεις πολύ καλή ματιά, λέει. Λέει επίσης 

πως… 

– Λέει, Δημήτρη, ή λες; Τον διέκοψα, έχοντας πια αποκτήσει το ίδιο 

διερευνητικό ύφος απέναντί του. 

– Τι προσπαθείς να μου πεις τόση ώρα; 

 Χαμογέλασε και κάθισε πιο αναπαυτικά. 

– Κοίτα, αγόρι μου... Κοίτα πώς έχουν τα πράγματα. Το μαγαζί δεν πάει καλά. Το 

βλέπεις κι εσύ κάθε μέρα. Υποτίθεται πως από τον Σεπτέμβριο που ξεκίνησε η 

σχολική σεζόν, θα έπρεπε να είχαμε κίνηση. Είδες καμιά κίνηση; Εγώ το μόνο που 

βλέπω κάθε μέρα είναι όλα αυτά τα λογιστικά μαραφέτια εδώ χάμω και μου 

ανεβαίνει το αίμα στο κεφάλι. Δεν πάει καλά το μαγαζί, Άγγελε. 

– Ναι, το ξέρω. Το έχω σκεφτεί κι εγώ, αλλά... 

– Δεν έχει αλλά, Άγγελε. Θα το κλείσω το μαγαζί, αναγκαστικά.  

– Θα το κλείσεις; Μα... 



Θάνατος, Καλοκαίρι, Φθινόπωρο, Χειμώνας       95 
_______________________________________________________________________________________________________________________________________________________________________________________________________________ 

 

 

– Εσένα, αγόρι μου, να μη σε ανησυχεί τίποτα. Εσύ δε θα μείνεις χωρίς δουλειά. 

– Όμως... 

– Σου είπα αλήθεια για τον αδελφό μου. Εκείνος, μόνος του, μου έχει μιλήσει για 

σένα. Εκείνος μου τη φύτεψε την ιδέα. Και να σου πω την αλήθεια, βρε αγόρι μου, 

πιο καλά θα είσαι εκεί. Θα είσαι πιο δημιουργικός, θα κάνεις κάτι που, ούτως ή 

άλλως, το κάνεις επειδή σου αρέσει, όχι μόνο επειδή χρειάζεσαι μια δουλειά. Κι ο 

Σταύρος είναι πολύ εντάξει άνθρωπος και σε εκτιμάει πολύ. 

 

 Το βιβλιοπωλείο έκλεισε.  

 Στη θέση του άνοιξε συνοικιακό ψιλικατζίδικο.  

 Όταν σχόλαγα από το φωτογραφείο του Σταύρου και πήγαινα στο σπίτι 

της Ζωής αντί για το δικό μου, αγόραζα από κει σοκολάτες – μία με αμύγδαλο, 

που άρεσε σ’ εκείνη και μία σκέτη, που άρεσε σ’ εμένα. 

 

 Ο Δημήτρης είχε δίκιο. 

 Το να βρίσκομαι ως υπάλληλος στο φωτογραφείο του Σταύρου δεν ήταν 

δουλειά για μένα, αλλά σχολή.  

 Ο Σταύρος από πολύ νωρίς με έβαλε μέσα στα πράγματα, δίνοντάς μου όλο 

και περισσότερες γνώσεις, κατ’ επέκταση και αρμοδιότητες.  

 Στην αρχή ασχολούμουν κυρίως με το να εμφανίζω φωτογραφίες ή να 

βγάζω τις μικρές φωτογραφίες για ταυτότητες, διαβατήρια και λοιπά. Έπειτα 

με τον καιρό με έπαιρνε μαζί του σε εξωτερικές φωτογραφίσεις, σε γάμους, 

βαφτίσια, εκδηλώσεις. Εκείνος συνήθως τραβούσε βίντεο κι εγώ αναλάμβανα 

τις φωτογραφίσεις.  

– Είναι σκάλες ανώτερος από μένα!  

 Έτσι δήλωνε σε όσους δε γνώριζαν εμένα και τη δουλειά μου και ήταν 

κάπως δύσπιστοι στο να αναλάβω τις φωτογραφίσεις τους. Και πάντοτε 

συμπλήρωνε λέγοντάς τους… 

– Εσύ εμπιστεύεσαι εμένα κι εγώ εμπιστεύομαι εκείνον. Και στον δικό μου γάμο κι 

εγώ τον Άγγελο θα πάρω! 

 Πενήντα τριών χρονών ο Σταύρος και φανατικός εργένης! 

 

 Το μεταλλικό κουδουνάκι πάνω από τη γυάλινη πόρτα, ξαφνιάστηκε από 

το απότομο άνοιγμά της και γκρίνιαξε κακόηχα. Πριν προλάβω να στρέψω το 

κεφάλι μου προς την είσοδο, μια λέξη με βοήθησε αμέσως να καταλάβω ποιος 

μπήκε στο μαγαζί. 

– Παιχταρά μου, τι γίνεσαι; 



96            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Επ! Καλώς τον Έντι! Τι μου φέρνεις σήμερα, φίλε μου; Άσε, ξέρω! Πάλι τσόντες! «Ο 

Φρέντι με το δοξάρι του πάνω στο κρεβάτι», «Ο Φρέντι στο μπαλκόνι να λιάζεται», 

«Ο Φρέντι κοιμάται μέσα στη θήκη του, με το καπάκι ανοιχτό»!  

 Ήταν ο μόνος πελάτης που ήταν ικανός να καταναλώσει ένα ολόκληρο 

τριανταεξάρι φιλμ μόνο με πόζες του βιολιού του σε όλες τις γωνιές του 

σπιτιού. Κάποιες φορές έβαζε το αυτόματο και προλάβαινε να μπει και ο ίδιος 

στο πλάνο, είτε κρατώντας τον Φρέντι αγκαλιά, είτε φιλώντας τον, είτε 

απλώς κοιτάζοντάς τον. 

– Όχι, ρε παίχτη! Τούτο εδώ δεν είναι τόσο σημαντικό, δεν έχει καθόλου Φρέντι 

μέσα, δυστυχώς! Από μια μάζωξη με κάτι παιχτρόνια είναι. Πότε θα το έχεις έτοιμο; 

– Έλα αργά το απόγευμα. 

– Έγινε, παιχταρά μου. 

 Τράβηξε την πόρτα, το ίδιο απότομα όπως την είχε σπρώξει μπαίνοντας. 

Το κουδουνάκι στρίγκλισε. Ο Έντι απομακρύνθηκε χοροπηδώντας. 

  Νωρίς το ίδιο απόγευμα ασχολήθηκα με την εμφάνιση του φιλμ του Έντι. 

Όταν τελείωσα, ξεφύλλισα μία-μία τις φωτογραφίες πριν τις βάλω στον 

φάκελο, ελέγχοντας αν εμφανίστηκαν σωστά.  

 Στ’ αλήθεια, αυτό το παιδί ήταν πολύ αστείο. Δεν υπήρχε φωτογραφία 

στην οποία να εμφανιζόταν δίχως κάποια κωμική γκριμάτσα.  

 Αυτός και μια ξανθιά –φρικιό επίσης– αγκαλιά, να ποτίζουν ο ένας τον 

άλλον μπίρες. Αυτός, σχεδόν ξαπλωμένος πάνω σε ένα μακρόστενο ξύλινο 

τραπεζάκι σαλονιού, περιτριγυρισμένος από άδεια μπουκάλια, σε γυναικεία 

σέξι πόζα. Έπειτα, καθισμένος, σαν ένα γελοίο ξωτικό, πάνω στα πόδια ενός 

τεράστιου άνδρα με σκουλαρίκι στο αφτί και δολοφονικό χαμόγελο.  

 Εκείνη η μορφή, του τεράστιου σκουλαρικά, σαν να χτύπησε ένα 

κουδουνάκι μέσα στη θύμησή μου. «Ποιος; Από πού;», σκεφτόμουν.  

 Γύρισα στην επόμενη φωτογραφία, μήπως τον δω και σε καμιά άλλη πόζα 

και τον θυμηθώ όταν, πριν προλάβω να την κοιτάξω, το κουδουνάκι της 

πόρτας ξαναχτύπησε. Γκρινιάζοντας... 

– Παιχταρά μου, έτοιμες; Είπες αργά, αλλά περνούσα και... 

– Έτοιμες, φίλε μου. Μόλις. Τώρα αυτές τσεκάρω να δω αν είναι εντάξει. 

– Τέλειος ο παίχτης! 

– Αλήθεια, ρε Έντι, αυτός εδώ ο τύπος ποιος είναι; 

 Γύρισα προς το μέρος του το πάκο με τις φωτογραφίες, όπου αφηρημένος 

είχα ξεχάσει πως είχα βγάλει από πάνω αυτή με τον τεράστιο σκουλαρικά και 

το... γελοίο ξωτικό. 



Θάνατος, Καλοκαίρι, Φθινόπωρο, Χειμώνας       97 
_______________________________________________________________________________________________________________________________________________________________________________________________________________ 

 

 

– Α! Αυτός είναι ο Αργύρης. Φίλος φίλου μου. Εγώ βασικά, εκείνο το βράδυ τον 

γνώρισα τον παίχτη. Κάπου ήταν, από κάπου ήρθε... Τέλος πάντων, δε θυμάμαι 

ακριβώς. Τον ξέρεις, παιχταρά μου; 

 Ξαναγύρισα ίσια τις φωτογραφίες και κοίταξα αυτή που βρισκόταν στην 

επιφάνεια. 

 Ο αέρας, που μόλις είχε μπει από τα ρουθούνια μου, σταμάτησε κάπου στα 

μισά της διαδρομής μέσα στο σώμα μου. Τον ένιωσα να γίνεται πηχτός. 

Έπειτα να πετρώνει και να στέκεται ψηλά, στο στομάχι μου και να με 

μουδιάζει παντού.  

 Είδα τα μάτια, μελαγχολικά, αγέλαστα, σοβαρά. Τη στάση του κορμιού 

χαλαρή, βαριεστημένη. Είδα τα μαλλιά... μακριά μαύρα και λαμπερά... Είδα 

εκείνη, τη Ζωή, καθισμένη σε έναν παλιό καφέ καναπέ και πλάι της αυτόν... 

Τον Αργύρη. 

 Σήκωσα τα μάτια μου και κοιτούσα γεμάτος απορία, μία τον Έντι και μία 

τη φωτογραφία, ακουμπώντας τον δείχτη του χεριού μου πάνω στη Ζωή. 

Κουνούσα τα χείλη μου, δίχως να βγάζω φωνή, μην μπορώντας να 

αποφασίσω τι ακριβώς θα ήθελα να τον ρωτήσω για κείνη. Ποια είναι; Πού την 

ήξερε; Τι σχέση έχει με όλους αυτούς; Τι σχέση είχε με αυτόν τον συγκεκριμένο 

«παίχτη»;. Τι να πρωτορωτούσα; 

 Ο Έντι αντιλήφθηκε το γεμάτο απορίες βλέμμα μου.  

– Αυτή; Η Ζωίτσα! Κι αυτήν ελάχιστα την ξέρω, δυο–τρεις φορές να την έχω δει όλες 

κι όλες, αλλά φαίνεται πολύ εντάξει παίχτρια. Τους ξέρεις, ρε συ; 

– Α, μπα... μάλλον λάθος θα έκανα... Τόσες φωτογραφίες που βλέπω κάθε μέρα... 

– Έλα ντε. Το τι θα έχουν δει τα ματάκια σου εδώ, παιχταρά μου, ε; Φαντάζομαι 

πως...  

 ...Συνέχισε να μιλάει ασταμάτητα και να γελάει με αυτά που έλεγε, καθώς 

εγώ ξεφύλλιζα και τις τελευταίες φωτογραφίες, πριν τις βάλω στον φάκελο. 

Δεν άκουγα τι έλεγε... Μόνο την ανάσα μου άκουγα, που σιγά-σιγά είχε 

αρχίσει να ξαναβρίσκει τον δρόμο της μέσα στο σώμα μου.  

 Η Ζωή βρισκόταν μόνο σε δύο φωτογραφίες. Εκείνη με τον Αργύρη και 

άλλη μία μόνη της, που προφανώς δε γνώριζε πως τη φωτογράφιζαν. Ήταν 

καθισμένη στη γωνιά του καναπέ, με ένα τσιγάρο στο χέρι, φυσούσε τον 

καπνό και κοιτούσε κάτω αφηρημένη. 

 Έβαλα τις φωτογραφίες στον φάκελο, έγραψα απέξω πόσες ήταν και την 

τιμή, τοποθέτησα στην άλλη θήκη του φακέλου τα αρνητικά και τον 

ακούμπησα πάνω στον γυάλινο πάγκο της ταμειακής μηχανής. 



98            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Λίγο πριν βγει ο Έντι από το μαγαζί, σκέφτηκα να τον ρωτήσω πότε έγινε 

εκείνη η «μάζωξη» με τα «φιλαράκια». Αλλά σύντομα συνειδητοποίησα πως 

ήδη γνώριζα περίπου την απάντηση.  

 Πριν δύο εβδομάδες η Ζωή είχε αγοράσει εκείνη τη γαλάζια μακριά 

μπλούζα που φορούσε στις φωτογραφίες.  

 

 Γύρισα το βράδυ σπίτι, μουδιασμένος ακόμα.  

 Τι είχε συμβεί; Τι εξακολουθούσε να συμβαίνει; Τι θα συνέβαινε έπειτα; 

Δεν ήξερα τίποτα. Δεν μπορούσα καν να καταλάβω αν στην πραγματικότητα 

άντεχα να μάθω. Αλλά η αλήθεια ήταν πως δεν άντεχα ούτε το να μην ξέρω. 

Ή έστω, το να ξέρω ένα μέρος της αλήθειας μόνο. Πως ο Αργύρης ξαναγύρισε. 

Και πως η Ζωή τον συνάντησε. Κρυφά... 

 Έπιανα διαρκώς τον εαυτό μου να φαντάζεται διάφορα σενάρια. Κι αυτά 

τα σενάρια με αρρώσταιναν. Έπρεπε να μάθω την αλήθεια. Έπρεπε να ξέρω... 

 Έπρεπε να βιαστώ. Ήθελα να την προλάβω τη στιγμή που θα έκλεινε το 

δισκοπωλείο. 

 Ήταν μεσημέρι και η βροχή που έπεφτε όλο το πρωί, είχε κάνει την Αθήνα 

έναν σπασμένο καθρέφτη, που μέσα του μπορούσες να δεις την πόλη 

γυρισμένη ανάποδα. 

 Ζήτησα από τον Σταύρο να φύγω νωρίτερα. Πήρα το λεωφορείο. Στη 

διαδρομή, ενώ είχα λίγο χρόνο ακόμη να σχεδιάσω στο μυαλό μου τις κινήσεις 

και τα λόγια μου, δεν τον χρησιμοποίησα για αυτό. Στον νου μου 

στριφογύριζαν ακόμη, σαν κομμάτια από παζλ, αυτά που είχα δει το 

προηγούμενο απόγευμα. 

 Έπιασα αυτή τη φορά τον εαυτό μου να κάνει προσπάθειες για να βρει ένα 

σενάριο που να τα εξηγεί όλα και να τα κάνει να μοιάζουν με μια απλή 

παρεξήγηση.  

 Έφτασα στη στάση που έπρεπε να κατέβω. Δεν είχα βρει ακόμη κανένα 

τέτοιο σενάριο. 

 Μπήκα στο στενό του δισκοπωλείου.  

 Λίγα μέτρα πριν το μαγαζί, κοντοστάθηκα, καθώς είδα έναν νεαρό άνδρα 

να βγαίνει. Ήταν εκείνος. Ψηλός, αδύνατος, με κοντά καστανά μαλλιά και 

ανοιχτό δέρμα. Όπως στη φωτογραφία.  

 Πριν προλάβει να απομακρυνθεί, πρόβαλε στην πόρτα ένας άλλος άνδρας, 

γύρω στα σαράντα. Ο τεράστιος σκουλαρικάς... Τότε σιγουρεύτηκα από πού 

τον ήξερα. Ο Γιώργος, που του είχε αφήσει η Ζωή τα κλειδιά εκείνο το 

μεσημέρι που είχα έρθει να την πάρω, πριν ενάμιση περίπου χρόνο. 



Θάνατος, Καλοκαίρι, Φθινόπωρο, Χειμώνας       99 
_______________________________________________________________________________________________________________________________________________________________________________________________________________ 

 

 

 Στάθηκε στην πόρτα και φώναξε. 

– Αργύρη...  

 Ο νεαρός σταμάτησε και έστρεψε το κεφάλι προς εκείνον. 

– Έχω τον λόγο σου; 

 Ο Αργύρης δεν απάντησε αμέσως. Κοίταξε τον σκουλαρικά έντονα και, 

έπειτα από λίγες στιγμές, απάντησε με πολύ σοβαρό ύφος. 

– Τον έχεις... 

 Έγνεψαν και οι δυο τους, κουνώντας το κεφάλι προς τα κάτω, σαν κάποια 

επισφράγιση της συμφωνίας τους. Έπειτα ο Αργύρης αποχώρησε δίχως να με 

αντιληφθεί και ο σκουλαρικάς γύρισε και μπήκε στο μαγαζί. 

 Προχώρησα ως την πόρτα. Κοίταξα μέσα και τον είδα μόνο του. 

Κοιταχτήκαμε. 

– Καλησπέρα... Η Ζωή; είπα, σχεδόν ζαλισμένος. 

– Η Ζωή δεν είναι εδώ σήμερα, φίλε. 

– Μάλιστα. Έγινε, ευχαριστώ... 

 Δεν απάντησε τίποτα, γύρισα αμέσως κι έφυγα. 

 Τι να σήμαιναν όλα αυτά; Τι σχέση να είχαν όλοι αυτοί μεταξύ τους; Ποια 

υπόσχεση επισφράγισαν οι δυο άνδρες με το γνέψιμο του κεφαλιού τους; Πού 

ήταν η Ζωή; Γιατί δεν πήγε στο μαγαζί εκείνη τη μέρα; Το κεφάλι μου κόντευε 

να σπάσει, καθώς χόρευαν μέσα του ξέφρενα τα ερωτηματικά. 

 Έπρεπε να κάνω κάτι εγώ, ή να αφήσω τη Ζωή να έρθει σ’ εμένα; Μήπως 

σκόπευε ήδη εκείνη να έρθει και να μου πει τι συνέβαινε και χρειαζόταν 

απλώς τον χρόνο της; Και ο δικός μου χρόνος; Γιατί ένιωθα πως είχε 

σταματήσει τη στιγμή που είδα εκείνες τις καταραμένες φωτογραφίες; 

 Σταμάτησα σε μια πλατεία, αγόρασα ένα μπουκάλι νερό από ένα περίπτερο 

και κάθισα για λίγο σε ένα παγκάκι.  

 Όταν κάποια στιγμή υποχώρησε το μούδιασμα από το σώμα μου και το 

στομάχι μου έπαψε να μου ρίχνει σουβλιές, σηκώθηκα και πήρα τον δρόμο για 

το σπίτι της. 

 Στάθηκα για λίγο στην είσοδο της πολυκατοικίας κι έπειτα πίεσα το 

κουδούνι με το σβησμένο όνομα. Η φωνή της Ζωής έφτασε αλλοιωμένη από 

το παλιό ηχείο. 

– Ποιος; 

– Εγώ... 

 Έπειτα από μια μικρή παύση, ακούστηκε το βούισμα της πόρτας που 

άνοιγε. Ανέβηκα σύντομα τις σκάλες. 



100            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Η Ζωή με περίμενε έξω από την πόρτα. Το βλέμμα της ήταν σοβαρό, 

κουρασμένο. Δε μιλήσαμε. Την αγκάλιασα και τη φίλησα μπροστά στην 

είσοδο. Έπειτα, έσπρωξε κι άλλο την πόρτα για να περάσουμε μέσα.  

 Στο χωλ ήταν ακουμπισμένοι δυο γεμάτοι μεγάλοι σάκοι ταξιδίου. Την 

κοίταξα συνοφρυωμένος. 

– Τι συμβαίνει;  

– Έχω πολλά να σου πω... Σε λίγο... 

 Προχώρησε προς το σαλόνι. Την ακολούθησα.  

 Δεν ξέρω πού την έβρισκα τόση δύναμη να κρατιέμαι ήρεμος. Δεν 

μπορούσα να φανταστώ πόσα είχα ακόμα να δω ή να ακούσω καθώς, 

μπαίνοντας στο σαλόνι, βρήκα τον Αργύρη να κάθεται σε μια πολυθρόνα. 

Ήταν γερμένος μπροστά, με τους αγκώνες να στηρίζονται στα γόνατά του και 

τα δάχτυλά του σταυρωμένα μεταξύ τους. Σήκωσε το βλέμμα του πάνω μου. 

Κοιταχτήκαμε για αρκετές στιγμές. Έπειτα γύρισα προς τη Ζωή. 

– Άγγελε, ο Αργύρης έπειτα κοίταξε τον Αργύρη και, δίχως να τον αποκαλέσει 

με το όνομά του, του έδειξε εμένα. ...ο Άγγελος. 

 Προχώρησα προς το μέρος του. Εκείνος σηκώθηκε και έγειρε προς εμένα. 

Ανταλλάξαμε χειραψία. Μια παγωμένη και γεμάτη ένταση συγχρόνως 

χειραψία. 

 Δεν ξανακάθισε στην πολυθρόνα. Στράφηκε προς τη Ζωή. Με την έκφραση 

του προσώπου και το ελαφρύ άνοιγμα των χεριών του προς τα πάνω, ήταν 

σαν να δηλώνει «αυτά λοιπόν, δεν υπάρχει κάτι άλλο».  

– Ώρα να πηγαίνω... δήλωσε. 

 

*** 

 

 Έκλεισε την πόρτα πίσω του μόλις βγήκε από το δωμάτιο και στάθηκε 

ακίνητος στον διάδρομο, στην προσπάθειά του να χωρέσει την 

πραγματικότητα. 

– Ώρα να πηγαίνω... είπε σιγανά, με το σώμα του ολόκληρο παραδομένο στην 

αμηχανία. 

 Δεν του μίλησα, μονάχα τον κοιτούσα. 

– Άγγελε... Δεν ξέρω τι να κάνω... Πώς έγιναν όλα αυτά; Δεν τα χωράει ο νους μου... 

 Μου ανέβηκε το αίμα στο κεφάλι. «Δεν ξέρω τι να κάνω»; Στάθηκε ο 

Αργύρης μπροστά μου, έξω από το δωμάτιο του νοσοκομείου που κοιμόταν η 

Ζωή και μου είπε πως δεν ξέρει τι να κάνει; Ήθελα τόσο πολύ να του πω να 

κάνει αυτό που κάνει πάντοτε, να φύγει. Ήθελα ως και να τον χτυπήσω. 



Θάνατος, Καλοκαίρι, Φθινόπωρο, Χειμώνας       101 
_______________________________________________________________________________________________________________________________________________________________________________________________________________ 

 

 

Ήθελα να του πω τόσα πολλά... Αλλά τι νόημα είχε πια; Ήταν η μοναδική 

φορά που, είτε έφευγε είτε έμενε, δεν μπορούσε να αλλάξει τίποτα.  

– ...Ώρα να πηγαίνεις... συμφώνησα με την αρχική του πρόταση. 

 Κοιταχτήκαμε για λίγες στιγμές έντονα, αλλά και κουρασμένα 

ταυτόχρονα. Έπειτα έγνεψε καταφατικά και στράφηκε προς το ασανσέρ.  

 Καθώς περίμενε να ανοίξει η πόρτα, με ξανακοίταξε και πήρε ανάσα για να 

πει κάτι, αλλά το άνοιγμα της συρόμενης πόρτας τον διέκοψε κι έτσι, 

παραμένοντας σιωπηλός, μπήκε στο ασανσέρ.  

 Δεν τον ξαναείδα ποτέ.  

 

*** 

 

 Όσο η Ζωή συνόδευε τον Αργύρη προς την έξοδο, περίμενα στο σαλόνι. Κι 

όσο περισσότερο καθυστερούσαν να αποχαιρετιστούν, τόσο πιο δυνατά 

έσφιγγα τις γροθιές μου και τα δόντια μου.  

 Κάποια στιγμή, έπειτα από σιωπή, άκουσα τον Αργύρη να της μιλάει. 

– Μην ανησυχείς... Έδωσα τον λόγο μου στον Γιώργο. Και θα τον κρατήσω.  

 Η Ζωή δεν απάντησε. Μετά από αυτό, πάλι μέσα από τη σιωπή, άκουσα τον 

απαλό ήχο των ρούχων τους που τρίβονταν το ένα στο άλλο, καθώς εκείνοι 

αγκαλιάστηκαν. Κόντευε να εκραγεί το στομάχι μου.  

 Η Ζωή επέστρεψε στο σαλόνι.  

 Καθόμουν στη γωνία του καναπέ. Μετά από λίγο συνειδητοποίησα πως 

βρισκόμουν στην ίδια ακριβώς στάση που πριν κάποια λεπτά είχα βρει τον 

Αργύρη να έχει στην πολυθρόνα. Αμέσως έλυσα τα χέρια μου και χώθηκα πιο 

πίσω στον καναπέ.  

 Ήρθε και κάθισε κι εκείνη, ούτε κοντά μου, ούτε μακριά μου, και μου 

μίλησε με σιγουριά στη φωνή της. 

– Έχεις σκεφτεί τα πάντα... Αλλά ξέρω πως ήδη έχεις αποκλείσει πολλά. Καλά 

έκανες. Δεν ισχύουν... 

 Την πίστεψα. Όχι μόνο επειδή το είχα ανάγκη. 

 

 Εκείνο το απόγευμα χωρίσαμε. 

 Ξεκίνησα για να βρω τις απαντήσεις που χρειαζόμουν. Κατέληξα να μην 

μπορώ να τις διαχειριστώ. Να μην μπορώ να τις χωρέσω πουθενά μέσα μου.  

 Αργά τη νύχτα, με μαστίγωνε η φωνή της Ζωής ξανά και ξανά, φράσεις 

λακωνικές, ύφος σταθερά σοβαρό, σχεδόν παγωμένο. Μου έσκιζε το δέρμα 



102            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

μέσα στη φαντασία μου, όλη νύχτα αιμορραγούσα ακατάπαυστα. Και όλη την 

εβδομάδα. Και για πολύ καιρό ακόμα. Αιμορραγούσα. Ακατάπαυστα.  

 «Ο Αργύρης επέστρεψε για να μου πει κάτι σοβαρό. Ήθελε να είναι κοντά μου σε 

μια δοκιμασία που έπρεπε να περάσω.» 

 «Ο Αργύρης έχει AIDS.» 

 «Ο Αργύρης με συνόδεψε όταν πήγα να κάνω κι εγώ εξετάσεις.» 

 «Ο Αργύρης έδωσε τον λόγο του πως δε θα επιχειρήσει να με ξανασυναντήσει 

ποτέ. Και θα τον κρατήσει.» 

 «Δεν έχω AIDS.» 

 «Θέλω να μείνω μόνη μου…» 

 

 Αιμορραγούσα. Ακατάπαυστα. 

 Την ίδια χρονιά, πήρε το πτυχίο της και έφυγε από την Αθήνα. Κάπου στη 

Χαλκιδική έμενε μόνη η άλλη της γιαγιά. Πήγε να μείνει μαζί της. 

 Δεν την αποχαιρέτησα ποτέ. 

 



Θάνατος, Καλοκαίρι, Φθινόπωρο, Χειμώνας       103 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 7 � 
 

– Θέλω να τη δω! Αφήστε τα πολλά λόγια και πηγαίνετέ με στο δωμάτιό της… 

– Κυρία Χανιώτη, προσπαθήστε να είστε ψύχραιμη μονάχα. Αυτό είναι το δωμάτιο. 

 

 Μούδιασαν τα πόδια μου. Αν βρισκόμασταν στο ισόγειο, μια πιθανότητα 

ήταν και το να το έσκαγα από το παράθυρο… Μα ο δεύτερος όροφος με 

ανάγκαζε να υποστώ αυτή την άβολη συνάντηση. 

 Κράτησα την ανάσα μου. Το πόμολο ακολούθησε την κίνηση των 

βλεφάρων μου. Το άνοιγμα της πόρτας όχι, κράτησα τα μάτια μου κλειστά. 

Άκουγα την καρδιά μου δυνατά να τρακάρει σε όλα τα τοιχώματα μέσα μου.  

 Σιωπή.  

 Άνοιξα τα μάτια μου. Η Κατερίνα. Φανερά ταλαιπωρημένη, και γερασμένη 

ακόμα θα μπορούσε να τη χαρακτηρίσει κανείς. Πίσω της ο κύριος Λάμπρος, 

αποσυντονισμένος. 

 Κοιταχτήκαμε για λίγο. Η Κατερίνα κούνησε τα χείλη της, αναποφάσιστη 

για το αν ήθελε να πει κάτι εκείνη τη στιγμή. Ακολούθησα την ίδια αντίδραση. 

Εκείνη αμέσως έστρεψε το πρόσωπό της προς τη Ζωή κι έτσι δεν είπα τίποτα. 

Κανείς μας δεν είπε. 

 Αποχώρησα ήσυχα από το δωμάτιο.  

 

 Οι γονείς της Ζωής βρίσκονταν στο εξωτερικό για διακοπές. Δεν υπήρχε 

τρόπος να ειδοποιηθούν νωρίτερα για το δυστύχημα. Στην Αίγινα δεν είχε 

απομείνει πλέον κανένας συγγενής τους για να τους ειδοποιήσει και στην 

Αθήνα, ακόμα κι αν υπήρχαν συγγενείς, δεν τους γνώριζα.  



104            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Την Τρίτη μέρα που η Ζωή βρισκόταν στο νοσοκομείο, σκέφτηκα πως ίσως 

έχει τρόπο να επικοινωνήσει μαζί τους ο Γιώργος, ο τεράστιος σκουλαρικάς. 

Κι έτσι πήγα και τον βρήκα στο σπίτι του στο Αιγάλεω. 

  Όντως είχε τηλέφωνό τους και τους ειδοποίησε. Το ίδιο έκανε και με τον 

Αργύρη… 

 Ο ίδιος ο Γιώργος ήρθε στο νοσοκομείο κάποια στιγμή το πρωί που εγώ 

έλειπα, από ό,τι μου είπε η νοσοκόμα με τα μικρά μαύρα μάτια και τα 

κοντοκομμένα μαλλιά. «…ένας κύριος ψηλός και παχύς, με σκουλαρίκι… Και 

ρώτησε αν είστε εδώ…». 

 

*** 

 

 Μοσχάτο. 

 Άνοιξη.  

 Δώδεκα Μαρτίου.  

 Η μέρα των γενεθλίων μου. 

 Μια ακατανίκητη άρνηση επέμενε να με κρατά καρφωμένο στο κρεβάτι. Σε 

δυο ώρες, το πρωί θα έδινε τη θέση του στο μεσημέρι. Θα ήθελα να κοιμόμουν 

μέχρι το ξημέρωμα της επόμενης μέρας… 

  Το κουδούνι εξαφάνισε κάθε ίχνος της επιθυμίας μου. Σηκώθηκα 

δυσανασχετώντας και σχεδόν σύρθηκα ως την πόρτα.  

 Ένα λευκό φορτηγάκι με την επιγραφή «Άνθη / Φυτά: ο Ανθόκηπος» ήταν 

σταματημένο έξω από την πόρτα μου. Ο οδηγός μου φώναξε από την 

εξώπορτα το επίθετό μου. Του έγνεψα καταφατικά κι έπειτα αυτός με 

γρήγορες κινήσεις άνοιξε την πίσω πόρτα στο φορτηγάκι. Έβγαλε μία μεγάλη 

γλάστρα. Την ακούμπησε στο πεζοδρόμιο κι έπειτα στράφηκε και πάλι στο 

όχημα και επέστρεψε στο πεζοδρόμιο με άλλη μία. 

– Τι γίνεται εδώ, ρε λεβέντη; Μετακομίζετε στο σπίτι μου;  

 Μου έγνεψε χαμογελαστά, σαν να έλεγε «Περίμενε! Ακόμα τίποτα δεν είδες!». 

 Στις τέσσερις γλάστρες, επιτέλους, έκλεισε την πόρτα. Τις μεταφέραμε μαζί 

μέσα στο σπίτι.  

– Τι γιορτάζουμε; με ρώτησε καθώς άφηνε στο πάτωμα την τελευταία. 

– Εγώ τίποτα! Αλλά κάποιοι άλλοι απ’ ό,τι φαίνεται, γιορτάζουν τα γενέθλιά μου… 

– Χρόνια σου πολλά, φίλε μου! Τα πόσα; 

– Τα τριάντα τέσσερα. 

– Άντε… Στα όσα θες, φιλαράκο! 

– Σ’ ευχαριστώ… 



Θάνατος, Καλοκαίρι, Φθινόπωρο, Χειμώνας       105 
_______________________________________________________________________________________________________________________________________________________________________________________________________________ 

 

 

 Ο «φιλαράκος» έφυγε σχεδόν χοροπηδώντας, όπως ήρθε. 

 Έριξα μια ματιά στις τέσσερις γλάστρες. Κι έπειτα, σαν να μην ήταν εκεί, 

γύρισα και κατευθύνθηκα προς το μπάνιο. 

 Περνώντας μετά για να πάω στην κουζίνα, εξακολουθούσα να τις αγνοώ. 

Το μόνο που ήθελα ήταν καφές. 

 Επέστρεψα στο καθιστικό. Ήταν αδύνατον πλέον να τις αγνοήσω. Έπρεπε 

να λύσω το μυστήριο. Σε μία από αυτές υπήρχε ένας μεγάλος φάκελος. Τον 

άνοιξα. Μια κάρτα γενεθλίων… 

 «Το καινούργιο σου σπίτι χρειάζεται λίγη ζωντάνια! Επίσης, όταν είσαι μόνος 

και θέλεις να μιλάς δυνατά, χρειάζεσαι ένα άλλοθι. Κι εγώ χρειαζόμουν έναν 

πρωτότυπο τρόπο για να σου εκφράσω αυτά που θέλω με αφορμή τα γενέθλιά σου! 

Γι’ αυτό, λοιπόν, Μυρτιά – για αγάπη, ευθυμία και χαρά, Βασιλικό – για καλή τύχη, 

Τούγια – για την αληθινή φιλία, και λευκή Βίγκα – για τις ευχάριστες αναμνήσεις!  

Ευτυχισμένα γενέθλια! 

Σ’ αγαπώ πολύ,  

Μαριάννα.»  

 

 Ποιος άλλος θα μπορούσε; Η Μαριάννα. Η Μαριάννα η σκεπτική, η 

Μαριάννα η συμπονετική, η ξεχωριστή Μαριάννα, η Μαριάννα της 

ασφάλειας… Η αγαπημένη μου Μαριάννα! 

 Γύρισα και κοίταξα τις γλάστρες. Έπρεπε να τις τακτοποιήσω στο 

μπαλκόνι. Άρχισα να μιλάω δυνατά, μία στον εαυτό μου και μία στα φυτά, 

πράγμα που όταν το συνειδητοποίησα, γέλασα σκεπτόμενος το άλλοθι που 

ανέφερε η Μαριάννα στο σημείωμά της. 

– Εσύ, είναι φως φανάρι πως είσαι ο Βασιλικός! Θα βάλουμε, λοιπόν… κοίταξα την 

κάρτα την… καλή μας τύχη εδώ. Μετά τι έχουμε; Εσύ, που μοιάζεις με ελατάκι, 

πρέπει να είσαι η Τούγια απ’ όσο ξέρω, δηλαδή… η αληθινή φιλία! Εσένα μπορεί να 

σε στολίσω τα Χριστούγεννα! Κοίταξα τα άλλα δύο που απέμειναν. Ποιο είναι 

ποιο τώρα;… Μένει η Μυρτιά – για αγάπη, ευθυμία και χαρά και η λευκή Βίγκα για… 

για… 

 Έμεινα να κοιτάζω την κάρτα στο ίδιο σημείο ξανά και ξανά. Πριν στρέψω 

το βλέμμα μου και πάλι στις γλάστρες, κοίταξα ψηλά για λίγες στιγμές.  

 Στον νου μου ήρθε πάλι εκείνη η ταλαιπωρημένη μαριονέτα, η ψυχή μου, 

και τα ροζιασμένα δάχτυλα που έπαιζαν μαζί της και την κινούσαν μία εδώ 

και μία εκεί, με κινήσεις άτσαλες και θλιβερές.  

 Γύρισα και κοίταξα τα δυο φυτά. Ήξερα πλέον ποιο είναι ποιο. Σήκωσα τη 

Μυρτιά και τη μετέφερα κι αυτή στο μπαλκόνι.  



106            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Έπειτα επέστρεψα στο καθιστικό, πήρα τον καφέ μου και κάθισα στο 

πάτωμα, μπροστά στη λευκή… Βίγκα. Ναι… Βίγκα… Το φυτό που ποτέ δε 

θυμόμουν πώς το λέγανε… Εκείνο που φύτεψα κρυφά στον κήπο, στην Αίγινα, 

για να το χαζεύει η μητέρα μου. Εκείνο που συμβολίζει τις ευχάριστες 

αναμνήσεις… 

 Στ’ αλήθεια, είναι τόσο οξύμωρο… Ένα φυτό που συμβολίζει τις 

ευχάριστες αναμνήσεις, με καθήλωσε στο πάτωμα και με βούλιαξε σε έναν 

ποταμό από δυσάρεστες αναμνήσεις, που δεν ήθελα με τίποτα να τον 

διασχίσω. 

 Μου πήρε αρκετή ώρα αυτό το αδέξιο κολύμπι. Κι εκεί που ένιωθα να 

κουράζομαι πια, ο ήχος του τηλεφώνου ήταν σαν ένα χέρι που απλώθηκε προς 

το μέρος μου για να με τραβήξει από εκείνο το ποτάμι. 

– Έηντζελ! Είσαι μόνος; 

– Όχι βέβαια… Με τέσσερα φυτά, λέμε εδώ καμιά κουβέντα να περνά η ώρα… Σ’ 

ευχαριστώ, ρε τρελοκομείο! Γελάσαμε πάλι και σήμερα!... 

– Χαίρομαι ιδιαιτέρως! Χρόνια πολλά, Έηντζελ, ταπεινέ μου φίλε! 

– Χρόνια πολλά; Πόσο ακόμα θα με καταριέσαι;  

– Δε θέλω να ακούω ηλιθιότητες! Λοιπόν… Επειδή είμαι σίγουρη πως αν δε σε 

ξυπνούσαν τα χορταρικά μου, ακόμα θα ροχάλιζες, σε αφήνω να συνέλθεις και να 

επιστρέψεις στον πλανήτη Γη και μιλάμε το απόγευμα, ναι; 

– Μπορώ μήπως να αρνηθώ;  

– Όχι… 

– Το ήξερα!  

– Γειαααα! 

– Γεια… τρελοκομείο, γεια! 

  Έκλεισα το τηλέφωνο και πλησίασα τη Βίγκα. 

– Χρόνια μου πολλά… 

 Σήκωσα τη γλάστρα και την έβγαλα στο μπαλκόνι με τις άλλες. 

– Στα… όσα θέλω… μουρμούρισα κλείνοντας την μπαλκονόπορτα. 

 

 Το μεσημέρι καθόμουν στο δωμάτιό μου και προσπαθούσα να ξεδιαλέξω 

φωτογραφίες για μια έκθεση που μου είχε προταθεί εκείνον τον καιρό.  

 Με τη Μαριάννα, η οποία είχε δει σχεδόν όλες μου τις φωτογραφίες, 

είχαμε μια διαφωνία σχετικά με μία, για το αν ταίριαζε να μπει στην έκθεση ή 

όχι. Εκείνη επέμενε πως έπρεπε να μπει, εγώ ένιωθα πολύ διστακτικός. 

 Την είχα τραβήξει στο λιμάνι της Αίγινας, μια μέρα με φουρτούνα. Μια 

φωτογραφία ασπρόμαυρη στην οποία απεικονίζονται δυο βάρκες, δεμένες με 



Θάνατος, Καλοκαίρι, Φθινόπωρο, Χειμώνας       107 
_______________________________________________________________________________________________________________________________________________________________________________________________________________ 

 

 

χονδρό σχοινί μεταξύ τους, τις οποίες η ορμή των κυμάτων τις έσπρωχνε 

συνεχώς τη μία πάνω στην άλλη και, αφού συγκρούονταν, απομακρύνονταν 

απότομα, μέχρι να έρθει το επόμενο κύμα και να τις σπρώξει και πάλι.  

 Το ενδιαφέρον στη συγκεκριμένη φωτογραφία είναι πως, τη στιγμή 

ακριβώς που την τραβούσα, καθώς απομακρύνονταν η μία βάρκα από την 

άλλη, το φθαρμένο σχοινί σπάει και τις αποδεσμεύει.  

 Την έχω ονομάσει «Πατέρας και γιος». 

  Κρατώντας τη φωτογραφία, πήγα στην κουζίνα και τηλεφώνησα στη 

Μαριάννα για να συζητήσουμε περί της δικής της σιγουριάς και των δικών 

μου αμφιβολιών. 

 Δεν απαντούσε.  

 Μόλις έκλεισα το τηλέφωνο, εκείνο χτύπησε. Το σήκωσα αμέσως. 

– Ναι… 

– Άγγελε; 

 Μια φωνή που, όσα χρόνια και να περάσουν, παραμένει χαρακτηριστική… 

– Σπύρο; 

– Ναι…  

 

*** 

 

– Άγγελε… 

 Η Κατερίνα στεκόταν στην πόρτα του δωματίου της Ζωής και με κοιτούσε. 

Δε θυμάμαι να έχω δει ξανά ανθρώπινη έκφραση που να περιέχει τόσα πολλά 

συναισθήματα ταυτόχρονα. 

 Άνοιξε και πάλι τα χείλη της για να μιλήσει, αλλά δεν άντεξε. Έπεσε στην 

αγκαλιά μου και έκλαψε με αναφιλητά.  

 Τι νόημα είχε άλλωστε το να μιλήσει και να πει οτιδήποτε; Ήταν μια 

γυναίκα που μεγάλωνε για χρόνια ένα παιδί αυτιστικό, που το έχασε, όπως 

και κάθε ισορροπία στη ζωή της και που τώρα βρισκόταν για μία ακόμα φορά 

στην ίδια θέση, να κινδυνεύει να χάσει και το άλλο της παιδί. Και τι να έλεγε 

σ’ εμένα; Σ’ εμένα που έχασα την αδελφή μου εξαιτίας του γιου της κι έπειτα 

τη μάνα μου εξαιτίας του χαμού της αδελφής μου.  

 Ήμασταν όλοι μας μαριονέτες… Τρελαμένες μαριονέτες…   

 

*** 

 



108            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Η Μαριάννα πλησίασε στην μπαλκονόπορτα της κουζίνας και με κοίταξε 

που καθόμουν στο πάτωμα με το τηλέφωνο στα χέρια μου. 

 Έσυρε την πόρτα και μπήκε. 

 Δε μίλησε κανείς μας, απλώς κοιταζόμασταν. 

 Άφησε την τσάντα της σε μια καρέκλα και ήρθε και κάθισε δίπλα μου.  

– Μου τηλεφώνησε ο Σπύρος, Άγγελε, για να του δώσω το καινούργιο σου 

τηλέφωνο… 

 Σήκωσε το χέρι της και μου χάιδεψε το πρόσωπο. Την κοίταξα έντονα. 

Έπειτα από κάποιες στιγμές, της μίλησα. 

– Σου τηλεφωνούσα… Ήθελα να σου πω… πως τελικά θα τη βάλω στην έκθεση τη 

φωτογραφία με τις δυο βάρκες… «Πατέρας και γιος»… 

 Με κοίταξε για λίγο δίχως να πει τίποτα. Έπειτα με αγκάλιασε και μείναμε 

έτσι για ώρα. Κλαίγοντας… 

 

 Πήγαμε μαζί με τη Μαριάννα στην Αίγινα για την κηδεία. Στο καράβι 

μιλήσαμε ελάχιστα. Ο καθένας είχε βυθιστεί στις δικές του σκέψεις και 

μνήμες. Μνήμες διαφορετικές, αλλά βγαλμένες από το ίδιο πηγάδι.  

 Και κάθε φορά που οι δικές μου σκέψεις ανέβαιναν με το μαγκάνι, 

ξεπηδούσαν σαν βατράχια, ένα σωρό συναισθήματα, ενοχές, θυμοί, πικρίες, 

τύψεις. Γαντζώνονταν πάνω μου, με λέρωναν, φούσκωναν και ξεφούσκωναν 

αηδιαστικά. Οι φωνές τους και οι ήχοι τους με τρέλαιναν. Ήθελα μόνο να τα 

τινάξω από πάνω μου και να καθαρίσω όλη τη γλίτσα που μου είχαν αφήσει. 

 Το καράβι πλησίαζε στο λιμάνι.  

 Η καρδιά μου έγινε μια μάζα από ζωντανά και νεκρά κομμάτια της μνήμης, 

ανακατεμένα με σάλια βατράχων και γλίτσες. Σφίχτηκε τόσο πολύ που, για 

μια στιγμή, σκέφτηκα πως μου είναι αδύνατον να κατέβω από αυτό το καράβι.  

 Ποτέ δεν έλεγα στον πατέρα μου με ποιο δρομολόγιο θα έφτανα στο νησί, 

γιατί δεν ήθελα να έρχεται να με παίρνει από το λιμάνι. Εκείνη την ημέρα 

όμως θα ορκιζόμουν πως με το βλέμμα μου τον έψαχνα μέσα στον κόσμο. 

Ένιωθα πως με περίμενε να φτάσω, πως είχε κατέβει στο λιμάνι από νωρίς 

για να με βρει.  

 Είχα πολύ καιρό να εμφανιστώ στο νησί. Κάθε φορά μου φαινόταν και πιο 

ξένο. Πίστευα πως ήταν λόγω του ότι αρκετά πράγματα άλλαζαν σε αυτό με 

τα χρόνια. Έπειτα, όταν κατάλαβα πως αυτή η δικαιολογία δε με καλύπτει, 

σκέφτηκα πως ήταν λόγω των αλλαγών που συνέβαιναν σ’ εμένα καθώς 

περνούσε ο καιρός.  



Θάνατος, Καλοκαίρι, Φθινόπωρο, Χειμώνας       109 
_______________________________________________________________________________________________________________________________________________________________________________________________________________ 

 

 

 Την ημέρα εκείνη όμως συνειδητοποίησα την πραγματική αιτία που δε με 

άφηνε να δω σαν σπίτι μου το νησί στο οποίο γεννήθηκα και μεγάλωσα. Δεν 

ήταν ούτε λόγω των δικών του αλλαγών, ούτε λόγω των δικών μου. Ήταν 

εξαιτίας όλων αυτών που πραγματικά ήθελα να αλλάξω και το νησί δε με 

άφηνε. Όλων αυτών που ήθελα να αρνηθώ, να απορρίψω, να ξεχάσω, να 

πετάξω, να καταστρέψω. Κι αν κάποτε νόμιζα πως κατάφερνα κάτι από αυτά, 

κάθε φορά που κατέβαινα από το καράβι, έβλεπα ριζωμένα εκεί τα δέντρα 

όλων αυτών που νόμιζα πως δεν υπήρχαν πια. Εγώ δεν είχα καταστρέψει 

τίποτα, παρά μοναχά κάποια κλωνάρια που είχα κόψει φεύγοντας από εκεί.  

 

 Η κηδεία του πατέρα μου έγινε νωρίς το μεσημέρι.  

 Κοιτάζοντάς τον μέσα στο φέρετρό του, σκεφτόμουν τη δική του καρδιά, 

την ξύλινη.  

 Θα διακόσμησε άραγε ποτέ κανείς τη δική του καρδιά με διακριτικά 

σκαλίσματα; Η μάνα μου; Η Άννα; Εγώ; Ο Σπύρος; Ή ακόμα και κάποιος 

άνθρωπος που δε γνωρίζω εγώ;  

 Όλη του τη ζωή πίστευε πως οι άνθρωποι γύρω του διαρκώς τον 

απογοήτευαν. Να υπήρξε άραγε ποτέ κάποιος που να τον έκανε να αισθανθεί 

περήφανος; Ή γεμάτος; Ή έστω απλώς ικανοποιημένος για αυτή την, είτε 

σύντομη είτε σε βάθος χρόνου, συνύπαρξη; 

 Τη στιγμή που το φέρετρο τοποθετήθηκε στον λάκκο, ένα σωρό βατράχια 

άρχισαν να ανεβαίνουν γρήγορα από το στήθος μου στον λαιμό μου κι έπειτα 

στο πρόσωπό μου. Ένιωθα να με πνίγουν. Στην προσπάθειά μου να 

αναπνεύσω, έκλαψα…   

  Πήρα μία χούφτα χώμα και το έριξα πάνω του. Ήταν παράξενο… έμοιαζε 

να είναι η πρώτη φορά που έριχνα πάνω του κάτι διαφορετικό από το 

φταίξιμο για κάτι… για οτιδήποτε… 

 

 Η Μαριάννα έφυγε από το νησί το επόμενο απόγευμα. Εγώ έπειτα από 

τέσσερις μέρες.  

 Πέρασα αρκετό χρόνο δίχως να κάνω τίποτα, απλώς κοιτούσα τις γωνιές 

μέσα στο σπίτι και ξανάφερνα στη μνήμη μου στιγμές από το παρελθόν μας 

μέσα σε αυτό.  

 Πάνω από αυτή την οικογένεια έμοιαζε πάντα να έχει πέσει ένα γκρίζο 

πέπλο, μια ακαθόριστη σκιά γύρω από τα πάντα που την αποτελούσαν. Η 

Άννα ήταν η μόνη πηγή πολυχρωμίας, που προφανώς δεν ταίριαζε καθόλου 

μέσα σε αυτόν τον οικογενειακό πίνακα και φεύγοντας μας άφησε να 



110            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

ζωγραφίζουμε με το ασπρόμαυρο και το γκρίζο τους καμβάδες μας. Έκτοτε, 

εκείνη η ακαθόριστη σκιά ήταν αυτό που μας καθόριζε… 

 Με τον θάνατο και του πατέρα μου, έσβησε πλέον η λέξη «οικογένεια» από 

την πραγματικότητά μου. Όλη μου η οικογένεια βρισκόταν πια τόσο μακριά 

μου, που ξαφνικά άρχισα να αισθάνομαι παγερά μόνος.  

 

 Την τελευταία μέρα πριν φύγω από την Αίγινα, πήγα για φαγητό με τον 

Σπύρο. Κάποτε τον αισθανόμουν μέρος της οικογένειάς μου τον Σπύρο, 

ειλικρινά δε θυμάμαι πότε άλλαξε αυτό.  

 Εργένης στα σαράντα τρία του, ζούσε μόνος από τότε που έχασε τη μητέρα 

του. Οποιαδήποτε απόπειρά του για κάποια σχέση κατέληγε πάντοτε σε 

δραματικό χωρισμό, μέχρι που απλώς αποφάσισε να σταματήσει τις απόπειρες. 

 Περιμένοντας να τον συναντήσω στο λιμάνι, κατά βάθος ήλπιζα να 

ακούσω από κείνον κάτι σχετικό με τον πατέρα μου, που να έκανε το βάρος 

που ένιωθα έστω λίγο ελαφρύτερο.  

 Μα κάτι τέτοιο δε συνέβη.  

 Ο άλλοτε διεισδυτικός Σπύρος, δε διάβασε αυτή τη φορά στα μάτια μου την 

ανάγκη μου για κάτι πιο βαθύ, ή κι αν τη διάβασε, δεν προσπάθησε καν να την 

καλύψει. Κι έτσι οι συζητήσεις μας περιορίστηκαν στα γεγονότα, όπως τα 

έζησε εκείνος κοντά στον πατέρα μου και στα νέα του νησιού.  

 Πήρα την τελευταία εικόνα του πατέρα μου, την ανάγκη μου για κάτι πιο 

βαθύ που να μπορεί κάπως να με λυτρώσει και αμέτρητα κλωνάρια από τα 

ριζωμένα στο νησί γκρίζα δέντρα μου και μπήκα στο καράβι. 

 Καθώς ξεκολλούσαμε από το λιμάνι, έβγαλα τη μηχανή μου και το 

φωτογράφισα. Ο καιρός ήταν καλός και τα κύματα ήταν ανεπαίσθητα. Οι 

βάρκες λικνίζονταν ήσυχα η μία πλάι στην άλλη. Η παλιότερη φωτογραφία 

που είχα ονομάσει «Πατέρας και γιος», έμοιαζε πολύ μακρινή και αταίριαστη. 

 Απομακρύνθηκα από τα κάγκελα του καταστρώματος και προχώρησα να 

βρω μια θέση για λίγο. Ο απογευματινός ήλιος θα κρυβόταν σε λιγότερο από 

μία ώρα και η ψύχρα θα με ανάγκαζε να φύγω από το κατάστρωμα. 

 Κάθισα σε ένα παγκάκι με ελάχιστο κόσμο. Χάζεψα πάνω σε μια εικόνα 

στις αντικρινές θέσεις. Μια γυναίκα καθισμένη οκλαδόν, κρατούσε ένα μπλοκ 

ζωγραφικής και με ένα κομμάτι κάρβουνο ζωγράφιζε ένα μικρό κορίτσι που 

καθόταν πλάι της και την κοιτούσε χαμογελώντας. Έστρεψα τη μηχανή μου 

πάνω τους και τις φωτογράφισα. Η γυναίκα με αντιλήφθηκε αμέσως και 

γύρισε και με κοίταξε κάπως ενοχλημένη. Έσπευσα να την καθησυχάσω. 



Θάνατος, Καλοκαίρι, Φθινόπωρο, Χειμώνας       111 
_______________________________________________________________________________________________________________________________________________________________________________________________________________ 

 

 

– Με συγχωρείτε… Είμαι φωτογράφος κι αυτή η εικόνα είναι τόσο ζεστή που δεν 

κατάφερα να αντισταθώ… Αν ενοχλείστε πραγματικά, η μηχανή μου είναι 

ψηφιακή, μπορώ να σβήσω τη φωτογραφία… 

 Η γυναίκα με κοίταξε διερευνητικά για λίγες στιγμές ακόμα. Έπειτα το 

βλοσυρό της ύφος διαδέχτηκε ένα ήρεμο χαμόγελο. 

– Δεν είναι ανάγκη… Κρατήστε την… γύρισε και κοίταξε το κοριτσάκι. Ε, 

Καλομοιράκι; Τι λες; Να αφήσουμε τον κύριο να κρατήσει τη φωτογραφία μας;  

 Το κορίτσι, χαμογελώντας, έγνεψε καταφατικά κι έπειτα κουλουριάστηκε 

ντροπαλά στη θέση του.  

– Μαμά, κρυώνω… παραπονέθηκε έπειτα από λίγο. 

– Πάμε μέσα, μωρό μου.  

 Η γυναίκα σηκώθηκε και μάζεψε τα πράγματά τους. Καθώς πήγαν να 

φύγουν, μου χαμογέλασε και με χαιρέτησε. 

– Γεια σας…  

– Γεια σας, κυρίες μου! Ευχαριστώ πολύ για την όμορφη φωτογραφία!  

 Έγνεψα με το χέρι μου στη μικρή Καλομοίρα. Μου έγνεψε κι εκείνη.  

 

*** 

 

 Πέμπτη μέρα στο νοσοκομείο.  

 Η Κατερίνα και ο κύριος Λάμπρος πέρασαν τη νύχτα στο δωμάτιο της 

Ζωής. Το πρωί που πήγα εγώ, έμοιαζαν και οι δυο τους εξαντλημένοι. Τους 

πρότεινα να πάνε σπίτι, να κάνουν ένα μπάνιο και να ξεκουραστούν λίγο. Θα 

έμενα εγώ μαζί της. Η εξάντλησή τους δεν τους άφηνε πολλά περιθώρια να 

αρνηθούν. 

 Κάθισα στην καρέκλα που είχε πλέον μόνιμη θέση πλάι στο προσκέφαλό 

της. Την κοιτούσα.  

 Ένιωθα μόνος μέσα σε εκείνο το δωμάτιο. Ένιωθα μόνος και έξω από 

αυτό… Γιατί ήμουν… Ήμουν αδιάψευστα μόνος πια. 

 Την κοιτούσα. Κι απέφευγα να ανοιγοκλείσω τα μάτια μου, σαν να 

προσπαθούσα να πείσω τον εαυτό μου να χωνέψει αυτό που έβλεπε, αυτό που 

ζούσε. Ένιωσα τα μάτια μου να στεγνώνουν και να τσούζουν. Μέχρι που 

δάκρυσαν. Δεν έκανα καν κίνηση να τα σκουπίσω. Παρέμεινα ακίνητος στην 

ίδια στάση και την κοιτούσα. 

 Ήμουν αδιάψευστα μόνος πια… 

 

*** 



112            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 Αίγινα. 

 Καλοκαίρι, ζεστό και μελαγχολικό. 

 Έπειτα από τον θάνατο του πατέρα μου, στην Αίγινα πήγαινα μόνο για τα 

μνημόσυνα. Δυο χρόνια αργότερα όμως αποφάσισα να πάω για λίγες μέρες, να 

τακτοποιήσω κάποιες εκκρεμότητες με το μαγαζί, το οποίο το νοίκιαζα πλέον, 

και να συμμαζέψω το σπίτι. 

 Οι πρώτες μέρες πέρασαν κουραστικά, αλλά τουλάχιστον έτσι δεν είχα 

χρόνο για να βουλιάξω. 

 Όταν τα πράγματα ήρθαν κάπως σε μια ισορροπία, άρχισα να περνάω 

χρόνο κάνοντας βόλτες σε διάφορα μέρη του νησιού, έχοντας για συντροφιά 

τη φωτογραφική μου μηχανή. 

 Κυκλοφορούσε στο μυαλό μου η προοπτική μιας νέας έκθεσης. 

Σκεφτόμουν ακόμα και το ενδεχόμενο να την κάνω στην Αίγινα και η 

θεματολογία της να είναι σχετική με το νησί.  

 Άρχισε να με απασχολεί όλο και περισσότερο η σκέψη αυτή, τόσο ώστε 

άρχισα να ψάχνω χώρο για την έκθεση.  

 Εκείνες τις μέρες γινόταν μια έκθεση ζωγραφικής και γλυπτικής στον 

Πύργο του Μαρκέλλου. Διάβασα σε μια αφίσα τις ώρες λειτουργίας της 

έκθεσης και πήγα.  

 Από όλα τα έργα, τόσο από τους πίνακες όσο και από τα γλυπτά, τα οποία 

ήταν του ίδιου καλλιτέχνη, ξεχείλιζε η εκφραστικότητα του ανθρώπινου 

σώματος. 

 Οι πίνακες, οι περισσότεροι με λάδι και κάποιοι με κάρβουνο, είχαν 

αποτυπωμένες καθημερινές εικόνες μέσα από πολύ ευαίσθητη ματιά. 

 Στάθηκα μπροστά στον πίνακα ενός μικρού χαμογελαστού κοριτσιού. 

Απλός και τρυφερός. Μου θύμισε εκείνο το κοριτσάκι, τη μικρή Καλομοίρα, 

που είχα φωτογραφίσει κάποτε με τη μητέρα της στο καράβι. Μια ήρεμη φωνή 

διέκοψε τη σκέψη μου. 

– Τώρα σιγουρεύτηκα!... 

 Γύρισα και κοίταξα τη γυναίκα που μόλις μου είχε μιλήσει. Ήταν απλή και 

όμορφη, γλυκιά, ευγενική παρουσία. Δεν πρόλαβα να πω κάτι, συνέχισε να 

μου μιλά. 

– Στην αρχή είχα αμφιβολίες, αλλά μόλις σας είδα να στέκεστε σκεπτικός μπροστά 

σε αυτόν τον πίνακα για τόσην ώρα, σιγουρεύτηκα πως είστε εσείς! έκανε μια 

παύση και με κοιτούσε προσπαθώντας να καταλάβει αν την αναγνώρισα. Από 

το καράβι… Μας είχατε φωτογραφίσει, εμένα και την κόρη μου…  



Θάνατος, Καλοκαίρι, Φθινόπωρο, Χειμώνας       113 
_______________________________________________________________________________________________________________________________________________________________________________________________________________ 

 

 

– Όχι… Θυμάμαι… απλώς…  

 Κόμπιασα για λίγο, μην ξέροντας σε τι να πρωτοαναφερθώ, έπειτα πήρα 

αναπνοή και ξεκίνησα από την αρχή. 

– Δική σας είναι η έκθεση; 

– Δική μου… Μάνια. 

 Μου πρότεινε το χέρι της, ανταποκρίθηκα θερμά στη χειραψία. 

– Είναι στ’ αλήθεια πολύ ενδιαφέρουσα έκθεση! Συγχαρητήρια, ειλικρινά! 

– Για να είμαι κι εγώ ειλικρινής, σας πιστεύω. Λόγω του ότι σας παρατηρούσα 

προηγουμένως, προσπαθώντας να καταλάβω αν είστε όντως εκείνος ο κύριος από 

το καράβι, είδα τις αντιδράσεις σας και ομολογώ πως κολακεύτηκα από αυτές! Εσείς 

είστε από δω, κύριε… 

– Με συγχωρείτε, δε συστήθηκα… Άγγελος. Ναι, από την Αίγινα είμαι, αλλά δε μένω 

εδώ. Κι εσείς; 

– Κι εγώ, αλλά εγώ μένω εδώ, στον Μεσαγρό. 

– Ξέρετε, κυρία… 

– Μάνια… σκέτο. 

– Εντάξει… Μάνια… ξέρεις, ενδιαφέρομαι κι εγώ για αυτόν τον χώρο, σκεφτόμουν 

μήπως κάποια στιγμή έκανα εδώ μια έκθεση με φωτογραφίες του νησιού. 

– Αλήθεια; Αν θέλεις αργότερα, που θα έρθει ο υπεύθυνος του πνευματικού κέντρου, 

θα μπορούσα να σας συστήσω. 

– Θα ήταν πολύ εξυπηρετικό, σ’ ευχαριστώ πολύ. Θα βρίσκομαι εδώ γύρω, δεν έχω 

δει ακόμα τα γλυπτά σου εξάλλου. Όποτε θεωρήσεις πως είναι κατάλληλη η στιγμή, 

θα με βρεις να επεξεργάζομαι τις δημιουργίες σου! 

 Η κατάλληλη στιγμή ήρθε μισή ώρα αργότερα, όπου η Μάνια ήρθε και με 

βρήκε συνοδευόμενη από τον υπεύθυνο του πνευματικού κέντρου. Μας 

σύστησε και βρεθήκαμε να συζητάμε οι τρεις μας για την προοπτική της 

έκθεσής μου στον χώρο.  

 Δυο ώρες αργότερα, βρέθηκα να δειπνώ μαζί με τη Μάνια σε ένα 

ταβερνάκι στο λιμάνι και να συζητάμε επί ώρες.  

 Μου μίλησε για την κόρη της, οκτώ χρονών τότε, καρπός μιας 

δωδεκαετούς σχέσης που έληξε άσχημα. Έμαθε μετά τον χωρισμό για την 

εγκυμοσύνη, ενημέρωσε τον πατέρα της Καλομοίρας, ο οποίος όμως ήταν 

αρνητικός και αμετάπειστος και προσπάθησε να πείσει και την ίδια να κάνει 

έκτρωση. Από τότε εκείνη κράτησε το παιδί και δεν επικοινώνησε μαζί του 

ποτέ ξανά. 

 Ζούσε σε ένα σπίτι δίπλα από τους γονείς της, οι οποίοι τη βοηθούσαν και 

με το παιδί.  



114            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 Η Μάνια… Μια ευχάριστη, ευαίσθητη, αλλά και ταυτόχρονα δυνατή 

προσωπικότητα, με ένα χαμόγελο μικρού παιδιού πάνω σε ένα όμορφο 

πρόσωπο σαράντα ενός ετών.  

 Η Μάνια… Ο λόγος που με κράτησε στην Αίγινα για τα επόμενα δυο 

χρόνια…  

 Εκείνη και η μικρή Καλομοίρα –Μοίρα, όπως τη φώναζαν οι γονείς της 

Μάνιας– έφεραν και πάλι στη ζωή μου τη λέξη «οικογένεια».  

 Ξενοίκιασα το σπίτι στο Μοσχάτο και επέστρεψα στην Αίγινα. Έβαλα τα 

πράγματά μου στο σπίτι μου, αλλά στην ουσία βρεθήκαμε να μένουμε στο 

σπίτι της Μάνιας, στον Μεσαγρό, καθώς ήταν πολύ μεγαλύτερο από το δικό 

μου, αλλά και επειδή η βοήθεια των γονιών της με το παιδί εξακολουθούσε να 

είναι απαραίτητη.  

 Περίπου έναν χρόνο μετά τη γνωριμία μου με τη Μάνια στην έκθεσή της, 

πραγματοποιήσαμε και τη δική μου έκθεση στον ίδιο χώρο, στον Πύργο του 

Μαρκέλλου.  

 Όπως ήταν η αρχική μου σκέψη, η θεματολογία είχε να κάνει με διάφορα 

μέρη και εικόνες του νησιού. Τοπία, στιγμές από εθιμοτυπικά δρώμενα καθώς 

και διάφορα στιγμιότυπα από καθημερινές στιγμές ανθρώπων του νησιού. 

Μέσα σε αυτές, βρισκόταν και η φωτογραφία «Πατέρας και γιός», καθώς και 

εκείνη που είχα τραβήξει τη Μάνια να ζωγραφίζει την Καλομοίρα με φόντο το 

απομακρυσμένο λιμάνι της Αίγινας. 

 Στα εγκαίνια της έκθεσης ήρθε περισσότερος κόσμος από αυτόν που 

περίμενα. Οι γνωριμίες της Μάνιας στο νησί έπαιξαν τον σημαντικό ρόλο τους 

σε αυτό.  

 Τη δεύτερη μέρα ήρθε και ο Σπύρος. Η τελευταία φορά που τον είδα, ήταν 

στο μνημόσυνο για τον χρόνο του πατέρα μου. Όσο πέρναγαν τα χρόνια από 

πάνω του, άφηναν ένα μίζερο στίγμα στη φιγούρα του, μια αίσθηση πρόωρης 

κούρασης και ίσως δυστυχίας στο πρόσωπό του. Δυσκολευόμουν πλέον να 

αναγνωρίσω σε εκείνον το όποιο στοιχείο με έκανε κάποτε να τον θαυμάζω. 

Είχε σχεδόν απομονωθεί και σπανίως επέτρεπε στον εαυτό του πια την 

οποιαδήποτε κοινωνική συναναστροφή. Για αυτό και εντυπωσιάστηκα με τον 

ερχομό του στην έκθεσή μου και μπορώ να πω πως συγκινήθηκα κιόλας. 

 Μιας και ήρθε μόνος του, τον συνόδεψα μέσα στον χώρο της έκθεσης και 

συζητούσαμε διάφορα σχόλιά του σχετικά με τις φωτογραφίες μου. 

– «Πατέρας και γιός», ε;… έμεινε να παρατηρεί τη φωτογραφία με τις βάρκες στη 

φουρτούνα. Θα ήταν πολύ περήφανος ο πατέρας σου, Άγγελε.  



Θάνατος, Καλοκαίρι, Φθινόπωρο, Χειμώνας       115 
_______________________________________________________________________________________________________________________________________________________________________________________________________________ 

 

 

– Δε νομίζω πως υπάρχει κάτι που θα μπορούσε να κάνει τον πατέρα μου περήφανο 

για μένα…  

– Ίσως άργησες, Άγγελε… με κοίταξε με ένα ανεπαίσθητο αινιγματικό 

χαμόγελο. Αν μπορούσε να δει αυτήν εδώ την έκθεση, σίγουρα θα συγκινιόταν. 

Ξέρεις πόσο αγαπούσε το νησί του ο πατέρας σου, ποτέ δεν έφυγε από αυτό.  

– Ο πατέρας μου είχε πολύ παράξενο τρόπο να αγαπάει, ε, Σπύρο;  

– Ναι… με αυτόν τον παράξενο τρόπο σε αγαπούσε κι εσένα… Και ήταν περήφανος, 

Άγγελε, απλώς ο εγωισμός του και το παράπονό του που έφυγες από το νησί, δεν 

τον άφηναν να στο δείξει. Ξέρεις πως εμένα μου φερόταν σαν να ήμουν κι εγώ 

παιδί του. Αλλά κάθε φορά που έκανα κάτι που δεν του άρεσε, μου έλεγε ξανά και 

ξανά πόσο πολύ τον απογοήτευσα. Δεν το είπε ποτέ αυτό για σένα, Άγγελε. Εσύ τον 

θύμωνες, τον εξόργιζες, αλλά δεν τον απογοήτευες ποτέ… 

 Με μια καθυστέρηση τριών χρόνων, ο Σπύρος προσπάθησε να 

ικανοποιήσει την ανάγκη μου κάπως να λυτρωθώ σχετικά με τον πατέρα μου.  

 Περίμενα τόσον καιρό για κάτι, κάτι να μάθω πως έκανε ή είπε ο πατέρας 

μου όσο εγώ ζούσα μακριά του, κάτι που να μείωνε μέσα μου την αίσθηση της 

διαρκούς απογοήτευσης που πίστευα πάντα πως του έδινα. Κι αυτό το κάτι, το 

πιο βαθύ, ήρθε όταν είχα αρχίσει να συνηθίζω στην ιδέα πως δεν υπάρχει 

τίποτε που να μπορούσε να με λυτρώσει.  

 Μου πήρε αρκετές στιγμές σιωπής για να συνειδητοποιήσω αυτό που μόλις 

είχα ακούσει. Πως τον πατέρα μου δεν τον απογοήτευσα ποτέ… Δύσκολο να το 

πιστέψω, όταν έχω περάσει τριάντα έξι χρόνια πιστεύοντας το αντίθετο και 

προσπαθώντας μάταια να πείσω τον εαυτό μου πως δε με ένοιαζε. 

 Ο Σπύρος παρατήρησε λίγο ακόμα τη φωτογραφία με τις βάρκες κι έπειτα 

προχώρησε. Συνήλθα απότομα από τις σκέψεις μου και τον ακολούθησα.  

 Στάθηκε ακίνητος μπροστά στην επόμενη φωτογραφία και έμεινε να την 

κοιτάζει αμίλητος για ώρα. 

– Αυτή είναι η άλλη πλευρά του ίδιου νομίσματος του είπα χαμογελώντας. 

Μητέρα και κόρη, αλλά σε πλήρη αρμονία… 

 Ο Σπύρος γύρισε και με κοίταξε με ένα βλέμμα που δεν μπορούσα να 

εξηγήσω. Πήγε κάτι να πει, αλλά το μετάνιωσε και συνέχισε να κοιτάζει 

αμίλητος.  

 Τότε είδα από μακριά τη Μάνια να ψάχνει με το βλέμμα της να με βρει και, 

μόλις με εντόπισε, ήρθε προς το μέρος μου. 

– Α! Να το μισό κομμάτι της αρμονικής φωτογραφίας… και όχι μόνο… είπα στον 

Σπύρο. Η Μάνια πλησίασε έτοιμη να μου μιλήσει, αλλά την πρόλαβα. Έλα να 

σου συστήσω έναν οικογενειακό μου φίλο… 



116            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Ο Σπύρος δεν έστρεψε καν το σώμα του προς τα πίσω για να δει εκείνη που 

πλησίαζε, είχε καρφώσει το βλέμμα του στα μάτια μου και περίμενε. 

– Η Μάνια, ο Σπύρος…  

 Τους σύστησα και περίμενα να ακολουθήσει η τυπική χειραψία. Μα αυτό 

που ακολούθησε ήταν μια παγωμένη αντίδραση κι από τους δυο τους. 

Κοιτάχτηκαν έντονα κι αμήχανα συγχρόνως κι έπειτα με την ίδια αμηχανία 

γύρισαν και κοίταξαν εμένα.  

 Τη γνώριζα καλά αυτού του είδους την αμηχανία. Την είχα συναντήσει κι 

άλλες φορές στο παρελθόν. Ήταν αυτή που ερχόταν πάντοτε να μου 

υπενθυμίσει τον ρόλο μου… Αυτόν της μαριονέτας…  

 Κρεμασμένος από τα, ασάλευτα προς στιγμήν, σχοινάκια μου, κατάφερα να 

μιλήσω. 

– Γνωρίζεστε ήδη… 

 Ο Σπύρος εξακολουθούσε να παραμένει ακίνητος και σιωπηλός. Η Μάνια 

κοίταξε, δίχως χαμόγελο πλέον, μία εμένα και μία εκείνον και απάντησε με 

αυστηρό ύφος 

– Γνωριζόμαστε… Καλησπέρα… Πρέπει να φύγω, Άγγελε, θα τα πούμε αργότερα… 

στράφηκε προς τον Σπύρο και φεύγοντας είπε κοφτά. Καληνύχτα… Εκείνος 

απλώς έγνεψε με το κεφάλι κάτι σαν «…επίσης…». 

  Την κοιτούσαμε και οι δυο μας καθώς έφευγε από την αίθουσα. Κι έπειτα 

κοιτούσαμε την πόρτα που έκλεισε πίσω της, στην προσπάθειά μας να 

καθυστερήσουμε τη στιγμή που θα έπρεπε να αντιμετωπίσουμε ο ένας το 

βλέμμα του άλλου, με τις όποιες απορίες αυτά θα περιείχαν.  

 Η στιγμή εκείνη δε γινόταν να καθυστερήσει περισσότερο. Κοιταχτήκαμε – 

ήταν πιο δύσκολο από όσο περίμενα. Παραμείναμε σιωπηλοί – ήταν πιο 

εύκολο από όσο περίμενα… 

– Άγγελε, πρέπει να πηγαίνω… 

– Ναι, φυσικά… 

– Η έκθεσή σου είναι… με τον τρόπο που τον κοίταξα, ήταν σαν να του ζητούσα 

να μην προσπαθήσει να είναι τυπικός, ήδη η όλη κατάσταση είχε εξελιχθεί σε 

πολύ άβολη. Το κατάλαβε και προφανώς μέσα του συμφώνησε. …ξέρεις…  

– Σ’ ευχαριστώ που ήρθες, Σπύρο. 

 Μου έγνεψε με ένα βεβιασμένο χαμόγελο, με καληνύχτισε κι έφυγε. 

Έμεινα να κοιτάζω μόνος μου την πόρτα που έκλεισε πίσω του. Κι ας μη μου 

είχε μείνει πια τίποτα που να θέλω να καθυστερήσω. Εξάλλου το είχα πλέον 

μάθει: τα δύσκολα έρχονταν πάντοτε γρηγορότερα από όσο περίμενα… 

 



Θάνατος, Καλοκαίρι, Φθινόπωρο, Χειμώνας       117 
_______________________________________________________________________________________________________________________________________________________________________________________________________________ 

 

 

 Γύρισα στο σπίτι της Μάνιας το βράδυ και τη βρήκα να κάθεται στη 

βεράντα, τυλιγμένη με ένα μάλλινο σάλι. Κοιτούσε όσο πιο μακριά μπορούσε 

να φτάσει η ματιά της, ακίνητη, αμίλητη, θλιμμένη.  

 Πήγα και κάθισα δίπλα της. Με κοίταξε δίχως να αλλάξει το βλέμμα της 

καθόλου. Έγειρα και τη φίλησα στο μέτωπο. Έκλεισε τα μάτια και έμεινε για 

ώρα σιωπηλή στην αγκαλιά μου. 

 

 Μόλις τελείωσε η έκθεσή μου στον Πύργο του Μαρκέλλου, αποφάσισα να 

επισκεφτώ τον Σπύρο. 

 Δεν είχε κουδούνι στο σπίτι του, κάθε φορά έπρεπε να σταθώ στην 

αυλόπορτα και να φωνάξω για να βγει και να μου γνέψει να περάσω μέσα. 

Τώρα πλέον έπρεπε να τον περιμένω να κατέβει και να έρθει να ξεκλειδώσει 

το λουκέτο. 

 Έτσι κι έγινε, ανέβηκα στο πλατύσκαλο και τον φώναξα. Έπειτα από τρεις 

φορές, εμφανίστηκε στην πόρτα να δει ποιος είναι. Ξαναμπήκε στο σπίτι κι 

επέστρεψε με το κλειδί. Δεν είπε κουβέντα, ξεκλείδωσε το λουκέτο και 

ξετύλιξε την αλυσίδα από τα κάγκελα της αυλόπορτας. Την άνοιξε και 

παραμέρισε για να περάσω μέσα.  

 Έφτιαξε δυο καφέδες και καθίσαμε στο τραπέζι.  

– Η Μάνια μου μίλησε για τότε. Θυμάμαι που ήμουν πιτσιρικάς και μου μιλούσες για 

την κοπέλα που τα είχες φτιάξει από το διπλανό χωριό. Όλο παιχνίδια μου παίζει η 

ζωή μου, Σπύρο… Δε φαντάστηκα ποτέ μου πως θα μπορούσε και η σχέση μου με τη 

Μάνια να είναι ένα από αυτά. Η μικρή… 

– Της είπα να το ρίξει… 

– Της είπες αυτό που ήθελες εσύ. Πως δεν ήθελες το μωρό. Και αυτό έκανε, δε σου το 

φόρτωσε. Αλλά εκείνη το ήθελε, Σπύρο.  

– Κι έχω μια κόρη που ζει στο διπλανό χωριό και δεν τη γνωρίζω, ούτε με γνωρίζει. 

Πιθανόν και να έχουμε συναντηθεί και να μην…  

– Τη λένε Καλομοίρα. Τη φωνάζουν και Μοίρα. Είναι όμορφη, ευγενική και 

ντροπαλή. Ζωγραφίζει καταπληκτικά, όπως η μητέρα της. Γελάει συνέχεια και… 

– Δε θέλω να ξέρω… 

– Τι;  

– Δε θέλω να μου πεις άλλα, Άγγελε. Θα συνεχίσω τη ζωή μου σαν να μην υπάρχει 

και θα συνεχίσει τη δική της σαν να μην υπάρχω. Δε μετάνιωσα που δεν το ήθελα 

τότε αυτό το παιδί, αν αυτό ενδιαφέρεσαι να μάθεις… 

– Ρε Σπύρο… 



118            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Αυτό που σου λέω… Δεν έχω τίποτα να του προσφέρω αυτού του παιδιού. Σε 

κανέναν δεν έχω να προσφέρω τίποτα… Έτσι όπως έχω γίνει πια, έτσι όπως 

αισθάνομαι, μόνο άσχημα μπορώ να κάνω τους άλλους να νιώθουν. Δε θέλω να 

έχω καμιά σχέση με κανέναν. Δεν είναι ότι νιώθω καλύτερος όταν είμαι μόνος μου, 

αλλά σίγουρα νιώθω χειρότερος όταν είμαι με άλλους… Και τη Μάνια και την κόρη 

της, μόνο να τις πληγώσω μπορώ… 

 Κατάλαβα πως η όποια επιμονή μου στο θέμα δεν είχε νόημα. Ο Σπύρος 

ήταν για χρόνια κλεισμένος μέσα στον εαυτό του και οποιαδήποτε 

πληροφορία θα μπορούσε να τον βγάλει λίγο έστω πιο έξω από αυτό το 

κουκούλι, προσπαθούσε να την εξουδετερώσει.  

 Είχα πάρει μαζί μου τη φωτογραφία με τη Μάνια και την Καλομοίρα με 

σκοπό να του τη δώσω. Αλλά ήταν τέτοια η στάση του, που αισθάνθηκα πως 

δεν υπήρχε λόγος να το κάνω. Κι έπειτα ένιωθα πως ούτε κι αυτός θα την 

ήθελε. 

 Έφυγα από το σπίτι του ζαλισμένος. Πίσω μου ακουγόταν ο ήχος από την 

αλυσίδα και το λουκέτο που ασφάλιζαν και πάλι την αυλόπορτα.  

 Ίσως κι ο Σπύρος να μην άντεχε τα παιχνίδια της δικής του ζωής και για 

αυτό να κλεινόταν έτσι στον εαυτό του. Σαν μαριονέτα που την κλειδώνουν 

στο μπαούλο και δεν μπορεί κανείς πια να παίξει μαζί της… 

 

* 

 

– Πάντα τον εαυτό του κοιτούσε ο Σπύρος… 

– Δεν έχεις δίκιο, Μάνια. 

– Επίτρεψέ μου να τον γνωρίζω λίγο καλύτερα, δώδεκα χρόνια έζησα μαζί του… 

– Κι εγώ τον ξέρω από παιδί. Δεν ήταν πάντα έτσι ο Σπύρος. Δεν ξέρω ακριβώς τι 

μπορεί να συνέβη στο ενδιάμεσο και να τον άλλαξε τόσο πολύ αλλά, όσα χρόνια 

ζούσα κοντά του, σε διαβεβαιώνω πως πάντα νοιαζόταν για τους άλλους, πάντα 

βοηθούσε, ήταν πιο κοινωνικός και πιο ευδιάθετος. 

– Έχει ένα παιδί, Άγγελε. Γνωρίζει πως έχει ένα παιδί οκτώ χρονών και δεν 

ενδιαφέρεται καν να το δει.  

– Θα ήθελες να ενδιαφερθεί; Θα ήθελες να μπει στη ζωή της, κατ’ επέκταση και στη 

δική σου; Θα ένιωθες καλύτερα με αυτό; 

– Δεν ξέρω… Ίσως όχι… Πιθανότατα όχι… Απλώς ώρες-ώρες θα ήθελα να γινόταν 

κάτι που να με κάνει να τον εκτιμώ και πάλι. Να τον σέβομαι. Γιατί δεν τον εκτιμώ 

εδώ και αρκετά χρόνια… Και είναι πολύς ο καιρός που έζησα μαζί του, που μου 



Θάνατος, Καλοκαίρι, Φθινόπωρο, Χειμώνας       119 
_______________________________________________________________________________________________________________________________________________________________________________________________________________ 

 

 

στοιχίζει να σκέφτομαι πως δεν εκτιμώ καθόλου τον άνθρωπο με τον οποίο πέρασα 

τόσα και ακόμα περισσότερο τον πατέρα του παιδιού μου… 

– Είπες πως θα ήθελες να γινόταν κάτι. Υπάρχει κάτι που θα ήθελες να έκανες εσύ 

σχετικά με αυτό; Ή κάτι που έχεις ήδη κάνει και θα ήθελες να το είχες κάνει 

διαφορετικά;  

– Πάλι τα ίδια θα έκανα… Τα ίδια ακριβώς… Το ήθελα αυτό το παιδί. Το ήθελα από 

την αρχή. Προσπάθησα να του το εξηγήσω, να του δώσω να καταλάβει πόσο πολύ το 

ήθελα. Και πως, άσχετα με το τι είχε προηγηθεί ανάμεσά μας, χαιρόμουν που ήταν 

το δικό του παιδί. Εκείνος προσπάθησε να μου δώσει να καταλάβω ακριβώς το 

αντίθετο, το πόσο πολύ ήθελε να μην υπήρχε αυτό το παιδί. Έπειτα από αυτό, δεν 

έχω κανέναν λόγο να μετανιώνω. Δε μετανιώνω για τίποτα… 

– Το ίδιο μου είπε κι εκείνος…  

– Ποιο; 

– Δε μετάνιωσε για την επιλογή που έκανε τότε. Και, όποιος κι αν είναι ο λόγος που 

τον κάνει να αισθάνεται έτσι, αυτό είναι κάτι που μπορείς να σεβαστείς. Κι αν έχεις 

την ανάγκη να τον εκτιμάς ακόμα για κάτι, αυτό δε χρειάζεται να είναι κάτι που 

σου έδωσε, μπορεί να είναι κι αυτό που αρνήθηκε να σου δώσει. Σ’ εσένα και στη 

μικρή. Το χειρότερο, ίσως, μέρος του εαυτού του που επέλεξε να το κρατήσει μακριά 

σας.  

 



120            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 8 � 
 

 Δεν ξέρω τι είναι αυτό που κάνει δυο ανθρώπους να κοιτάζονται στα μάτια 

έπειτα από χρόνια και να αισθάνονται πως βρίσκονται εκεί που πρέπει να 

βρίσκονται. 

 Σίγουρα, αν ήμουν εγώ αντί για τη Ζωή σε εκείνο το κρεβάτι του 

νοσοκομείου, δε θα αισθανόμουν πως βρίσκομαι εκεί που πρέπει να 

βρίσκομαι. Αλλά αν μπορούσα να διαλέξω ένα ζευγάρι μάτια έξω από τα δικά 

μου, να το έβρισκα εκεί όταν θα ξυπνούσα, αυτό σίγουρα θα ήταν της Ζωής. 

 Με βρήκε ακριβώς μπροστά της όταν ξύπνησε εκείνη. Την κοιτούσα και 

ελάχιστες φορές ανοιγόκλεινα τα βλέφαρά μου, λες και επρόκειτο να χάσω 

κάποια σημαντική εξέλιξη από κάθε δευτερόλεπτο που δε θα την κοιτούσα. 

 Ήξερα πως καταλάβαινε. Το είδα στο βλέμμα της, καταλάβαινε τι 

συνέβαινε, τι γύρευα εκεί και, ακόμα χειρότερα, τι γύρευε η ίδια εκεί. 

 Ένιωσα πως εκείνη ήταν η χειρότερη στιγμή της ζωής της. Δεν ήξερα τι 

την πονούσε περισσότερο, το σώμα της ή οι σκέψεις της; Το δέρμα της ή η 

μνήμη της; 

 Για μία ακόμη φορά στη ζωή της, αυτά τα δύο ήταν συνδεδεμένα το ένα με 

το άλλο. Το δέρμα της ερχόταν να της υπενθυμίσει κάποιο πολύ άσχημο 

γεγονός, μόνο που αυτή τη φορά δεν είχε επιλέξει εκείνη αυτόν τον τρόπο 

υπενθύμισης. 

 Ήταν η ώρα που επισκέπτονταν τους ασθενείς οι νοσοκόμες. Μου ζήτησαν 

να περιμένω έξω.  

 Κατευθύνθηκα προς την πόρτα περπατώντας προς τα πίσω, κοιταζόμασταν 

ακόμα. Μια νοσοκόμα έκανε έναν μορφασμό, υποδεικνύοντάς μου να κάνω 

πιο σύντομα.  



Θάνατος, Καλοκαίρι, Φθινόπωρο, Χειμώνας       121 
_______________________________________________________________________________________________________________________________________________________________________________________________________________ 

 

 

 Έκλεισα την πόρτα. Πήρα μαζί μου στον διάδρομο εκείνο το βλέμμα της 

Ζωής, πιο εκφραστικό κι από το να είχε ξεστομίσει αμέτρητες λέξεις.  

 Ήμουν αδιάψευστα μόνος εκεί έξω· κι εκείνη το ίδιο μόνη μέσα στο 

δωμάτιο… Και μέσα στο σώμα της… 

 

*** 

 

 Φθινόπωρο. 

 Ασυνήθιστο φθινόπωρο. 

 Φορούσε διαρκώς τα ρούχα του καλοκαιριού. 

 Σαν κάτι να το ενοχλούσε στον πραγματικό εαυτό του και να προσπαθούσε 

να προσποιηθεί πως ήταν κάτι άλλο. 

 Τον ενάμιση χρόνο που ζούσα πλέον στην Αίγινα, αναλάμβανα 

φωτογραφίσεις κυρίως γάμων και βαφτίσεων, αλλά και διαφόρων 

εκδηλώσεων του νησιού. Κάποιες φορές η Μαριάννα με πρότεινε και για 

δουλειές στην Αθήνα.  

 Απολάμβανα περισσότερο τις φωτογραφίσεις στην Αθήνα. Ίσως όχι λόγω 

τοποθεσίας. Κάπου κρυμμένη μέσα μου η άρνηση να αγαπήσω το νησί βαθιά, 

ροκάνιζε τη διάθεσή μου σχετικά με αυτό.  

 Ακόμα και στον εαυτό μου πολλές φορές προσποιούμουν πως ήμουν 

καλύτερα από τότε που γύρισα στην Αίγινα.  

 Όταν το φθινόπωρο αποφάσισε να πάψει να προσποιείται και φόρεσε τα 

δικά του ρούχα, τότε ήταν που κι εγώ αποφάσισα να δω τα πραγματικά μου 

συναισθήματα κατάματα.  

 Πνιγόμουν στην Αίγινα… 

 Η ζωή μου εκεί ήταν σαν μια ήσυχη βόλτα με λεωφορείο, κατά την οποία 

στεκόμουν όρθιος και δεν κοιτούσα καν έξω από το παράθυρο, κοιτούσα 

μονάχα τις χειρολαβές που κρατούσα. Όσο πιο ήσυχη ήταν η διαδρομή, τόσο 

πιο ανήσυχος ένιωθα εγώ και έσφιγγα μέσα στις χούφτες μου τις χειρολαβές. 

Αλλά δεν μπορούσα να ησυχάσω και να καθίσω σε μια θέση για να απολαύσω 

τη διαδρομή. Η κρυφή και αδήλωτη επιθυμία μου να κατέβω από το 

λεωφορείο, ήταν που με κρατούσε όρθιο, ανήσυχο και σε ετοιμότητα.  

 Στο τέλος του φθινοπώρου, η Μάνια μου πρότεινε να ανοίξω το δικό μου 

φωτογραφείο στην Αίγινα. Με αφορμή αυτό, μπόρεσα να της μιλήσω για τις 

δικές μου ανησυχίες.  

 Ένιωθα πως το να επενδύσω σε κάτι τέτοιο θα ήταν για μένα σαν μια 

πνιγηρή δέσμευση απέναντι στο νησί.  



122            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Κάτι σαν ένα άδειο κάθισμα μέσα στο λεωφορείο, όπου θα μπορούσα να 

αφήσω τις χειρολαβές και να καθίσω σε αυτό, παύοντας πλέον να είμαι 

ανήσυχος, παύοντας να είμαι σε ετοιμότητα για αποβίβαση. Απλώς 

περιμένοντας ράθυμα το τέλος της διαδρομής, όπου το λεωφορείο θα έφτανε 

στο τέρμα. 

 Δεν ήθελα να ζήσω έτσι… 

 Από την άλλη, ούτε όρθιος και γαντζωμένος σε κάποια χειρολαβή ήθελα 

να ζήσω. 

 Αυτό που πραγματικά ήθελα, ήταν να κατέβω από εκείνο το λεωφορείο.  

 Ένιωσα έκπληξη όταν είδα τη Μάνια να σηκώνεται από το κάθισμά της 

και να πατάει το στοπ έτοιμη για αποβίβαση… Τόσον καιρό πίστευα πως η 

Μάνια και η Μοίρα ήταν οι χειρολαβές που με βοηθούσαν να κρατηθώ όρθιος 

μέσα σε αυτό το λεωφορείο. Ξαφνιάστηκα, συνειδητοποίησα πως ήταν 

συνεπιβάτισσες που απλώς είχαν επιλέξει να κάθονται ήσυχα στις θέσεις τους 

και να κοιτούν έξω από το παράθυρο, μέχρι να βρουν έναν καλό λόγο για να 

αποβιβαστούν. 

 Αποφασίσαμε να μετακομίσουμε στην Αθήνα το ερχόμενο καλοκαίρι, ώστε 

να έχει τελειώσει τη σχολική χρονιά η Μοίρα και να προλάβουμε να 

προετοιμαστούμε για την επόμενη στο νέο πλέον περιβάλλον. 

 Είχαμε αρκετό χρόνο μπροστά μας για να τακτοποιήσουμε τις όποιες 

εκκρεμότητες και λεπτομέρειες.  

 Το μαγαζί του πατέρα μου εκείνη τη χρονιά το νοίκιαζα σε έναν έμπορο 

υφασμάτων και χαλιών. Αποφάσισα να συνεχίσω να το νοικιάζω και να 

πουλήσω το σπίτι μου στο νησί για να αγοράσω ένα στην Αθήνα. Ούτως ή 

άλλως δεν το χρησιμοποιούσα πλέον παρά μόνο για αποθήκη. Ένα σωρό 

παλιά πράγματα κι ένα σωρό αναμνήσεις. Όχι από εκείνες που θέλει να 

θυμάται κανείς… Το αντίθετο μάλλον… 

 

 Τέλος του χειμώνα. 

 Και μέσα μου το ίδιο ένιωθα. 

 Σε λίγους μήνες θα φεύγαμε από το νησί.  

 Σε λίγους μήνες θα κατεβαίναμε από το λεωφορείο, θα αλλάζαμε 

διαδρομή… 

 Ήμουν στο σπίτι μου στην Αίγινα. Προσπαθούσα να το αδειάσω όσο 

μπορούσα, φροντίζοντας να ξεφορτωθώ όσο περισσότερα πράγματα ήταν 

δυνατόν.  



Θάνατος, Καλοκαίρι, Φθινόπωρο, Χειμώνας       123 
_______________________________________________________________________________________________________________________________________________________________________________________________________________ 

 

 

 Μόλις είχε φύγει το φορτηγάκι που είχα φέρει, φορτωμένο με τα 

τελευταία παλιά έπιπλα που είχαν απομείνει. Τα υπόλοιπα ήταν κάποια από 

αυτά που έφερα μαζί μου όταν μετακόμισα από το Μοσχάτο. Εκείνα τα 

κράτησα. Ήταν αρκετά καινούργια για να κουβαλάνε δυσάρεστα σημάδια από 

το παρελθόν. Ήταν «ακίνδυνα».  

 Στεκόμουν στην αυλή και κοιτούσα το μικρό σαραβαλιασμένο όχημα να 

απομακρύνεται, κουβαλώντας πάνω του αμέτρητες σελίδες της ζωής μου. Στις 

λακκούβες τα πράγματα χτυπιόντουσαν μεταξύ τους. Οι σελίδες 

τσαλακώνονταν…  

 Κάπου μέσα μου αισθανόμουν ανακούφιση όσο τα πράγματα 

απομακρύνονταν. Νόμιζα πως θα ήταν μόνο αυτό, η ανακούφιση.  

 Το φορτηγάκι έστριψε στη γωνία και χάθηκε από τα μάτια μου. Κάτι μέσα 

μου σκίστηκε… Είχα κάνει λάθος. Δεν ήταν μόνο η ανακούφιση… Ήταν και ο 

ήχος από τις τσαλακωμένες μου σελίδες που σκίζονταν από το τετράδιο της 

ζωής μου.  

 Έπειτα από κάποιες στιγμές, μάζεψα τις σκισμένες σελίδες, τις δίπλωσα 

και τις έκρυψα στην τσέπη μου.  

 Αυτό ήταν… Μια βάναυση συγκομιδή αναμνήσεων και συναισθημάτων. 

Αυτό ήταν… 

 Γύρισα την πλάτη μου στον δρόμο και προχώρησα ξανά στον τσιμεντένιο 

διάδρομο που οδηγούσε μέσα στο σπίτι.  

 Εκεί, έξω από το παράθυρο της κουζίνας, στην αυλή, βρισκόταν το σημείο 

που κάποτε είχα φυτέψει για τη μητέρα μου εκείνο το περίεργο φυτό με τα 

άσπρα ανθάκια. Εκείνο που πλέον θυμάμαι πώς το λένε. Τη λευκή Βίγκα. Που 

συμβολίζει τις ευχάριστες αναμνήσεις.  

 Στη θέση του πλέον βρισκόντουσαν αμέτρητα ξερόχορτα και αγκάθια. Με 

το ξεχορτάριασμα του κήπου όμως δεν ήθελα να ασχοληθώ. Μου έφερνε 

δυσφορία το παραμικρό ενδεχόμενο να ξεθαφτούν κι άλλες μνήμες… 

 Αυτό, όπως αποδείχτηκε λίγα δευτερόλεπτα αργότερα, μάλλον δεν ήταν 

στο χέρι μου… Εγώ μπορούσα να επιλέξω να μη σκαλίσω την αυλή του σπιτιού 

μου, αλλά δεν μπορούσα να επιλέξω να μη σκαλίσει κάποιος άλλος την ψυχή 

μου… 

– Ώστε το πουλάς;… 

 Γύρισα και κοίταξα στην αυλόπορτα. 

 Αμέτρητα ξερόχορτα και αγκάθια στην ψυχή μου… Κι από μέσα τους σαν 

να ξεπρόβαλε μία λευκή Βίγκα. Μία μικρή λευκή Βίγκα με μέγεθος άνισο ως 

προς αυτό των αγκαθιών που την περικύκλωναν.  



124            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Στεκόμουν ακίνητος στην ίδια στάση για αρκετές στιγμές, 

ανοιγοκλείνοντας τα μάτια μου ξανά και ξανά στην προσπάθειά μου να 

σιγουρευτώ πως δεν ήταν κάποιου είδους παραίσθηση.  

 Δεν ήταν παραίσθηση…  

 Στ’ αλήθεια στεκόταν μπροστά στην αυλόπορτα η Ζωή και χαμογελούσε 

σαν να της φαινόταν αστεία η αντίδρασή μου.  

 Έσπρωξε τη σιδερένια πόρτα και μπήκε μέσα. Με πλησίασε κι όταν έφτασε 

μπροστά μου, άπλωσε τα χέρια της και με αγκάλιασε. Παρά το σοκ μου, 

ανταποκρίθηκα στην αγκαλιά τυλίγοντας κι εγώ τα χέρια μου σφιχτά γύρω 

της. Μείναμε για αρκετές στιγμές έτσι. 

 Πρώτη εκείνη χαλάρωσε τα χέρια της και απομακρύνθηκε τόσο ώστε να 

μπορεί να με κοιτάζει στα μάτια καθώς θα μου μιλούσε.  

– Είδα στο φορτηγό τον καναπέ σας. Και το κεφαλάρι από το κρεβάτι που είχες 

μικρός. Είχε ακόμη τα αυτοκόλλητα που είχαμε κολλήσει όταν ήμασταν πιτσιρίκια. 

Έμαθα για τον πατέρα σου…  

 Άφησε ένα μικρό κενό σιωπής, αποφεύγοντας επίτηδες να πει αυτά που 

πάντα σιχαινόταν, όπως «λυπάμαι» ή «συλλυπητήρια» 

– Πώς είσαι εσύ, Άγγελε; 

– Καλά είμαι… Με πέτυχες πάνω σε περίεργη στιγμή εδώ πέρα, αλλά σε γενικές 

γραμμές μια χαρά είμαι. 

– Το αποφάσισες, ε; Για το σπίτι λέω… 

– Ναι… Θα το πουλήσω και θα πάρω ένα σπίτι στην Αθήνα. Δεν υπάρχει λόγος να το 

κρατάω…  

 Γύρισε και κοίταξε το σπίτι νοσταλγικά.  

– Εσύ τι γυρεύεις εδώ;  

 Δεν απάντησε στην ερώτησή μου. Ένιωσα λίγο αμήχανος, αλλά 

προχώρησα σε άλλη ερώτηση. 

– Πότε ήρθες; 

 Εξακολουθούσε να κοιτάζει το σπίτι και το βλέμμα της γινόταν ολοένα και 

πιο μελαγχολικό. Δεν της ξαναμίλησα, κοίταξα κι εγώ προς το σπίτι και 

πέρασαν έτσι μερικές στιγμές σιωπής.  

– Το θέλω εγώ, Άγγελε. 

– Ορίστε; Ποιο; 

– Το σπίτι… έστρεψε το βλέμμα της πάνω μου και με κοίταξε κατάματα με 

σιγουριά. Το θέλω εγώ. 

– Θέλεις να αγοράσεις το σπίτι μου; Για ποιον λόγο;  



Θάνατος, Καλοκαίρι, Φθινόπωρο, Χειμώνας       125 
_______________________________________________________________________________________________________________________________________________________________________________________________________________ 

 

 

– Εσύ είπες πως δεν υπάρχει λόγος να το κρατήσεις. Το θέμα δεν είναι ποιος λόγος 

υπάρχει να το κρατήσω εγώ, αλλά το ότι για μένα υπάρχει λόγος…  

– Μα δυο σπίτια πιο δίπλα είναι το δικό σου σπίτι, ποιος ο λόγος να έχεις δυο σπίτια 

στο ίδιο μέρος; 

– Σε τι σε βοηθάει το να ψάχνεις πάντοτε να βρεις για ποιον λόγο συμβαίνουν τα 

πράγματα; Πριν λίγους μήνες πούλησα το μερίδιό μου από την κληρονομιά που μου 

άφησε η γιαγιά μου στη Χαλκιδική και θέλω να αγοράσω ένα σπίτι για να μείνω 

εδώ στην Αίγινα. Δε θέλω να μείνω δίπλα, στο σπίτι του παππού μου. Και οι τοίχοι 

ακόμα νιώθω πως μου μυρίζουν αρρώστια και θάνατο. Αλλά από την άλλη ούτε και 

να το πουλήσω θέλω, όχι ακόμα τουλάχιστον. Λοιπόν, εγώ ψάχνω σπίτι εδώ κι εσύ 

πουλάς το δικό σου. Νομίζω πως μας εξυπηρετεί και τους δυο… 

 Μας εξυπηρετούσε όντως και τους δυο; Δεν μπορούσα να φανταστώ κατά 

πόσο θα με «εξυπηρετούσε» η σκέψη να ζει η μία πηγή αναμνήσεών μου μέσα 

στην άλλη. Σαν αρρωστημένο αστείο μου φαινόταν. Η φαντασία μου ποτέ δε 

θα κατάφερνε να φτάσει από μόνη της μέχρι εκεί.  

 Βέβαια η πραγματικότητα μια ζωή ξεπερνούσε κατά πολύ τη φαντασία 

μου… Τι κι αν αυτή τη φορά μου δινόταν η δυνατότητα να επιλέξω αν θα 

γινόταν ή όχι πραγματικότητα αυτή η παράξενη σκέψη; Ό,τι και να επέλεγα 

εγώ, η φαντασία το παιχνίδι της το είχε ήδη παίξει…  

 

 Άνοιξη. 

 Μια τρομακτική ομορφιά απλωνόταν πάνω από τα πάντα. Μια τρομακτικά 

όμορφη βουή αγκάλιαζε απαλά όλους τους ήχους.  

 Άνοιξη.  

 Τρομακτικά όμορφη… 

 

 Σε τρεις μέρες θα υπογράφαμε τα συμβόλαια με τη Ζωή. Δεν ξέρω αν η 

απόφασή μου προέκυψε πραγματικά από μέσα μου ή απλώς από την έλλειψη 

επιχειρημάτων για να την αρνηθώ.  

 Ούτως ή άλλως όμως, η Ζωή το έθεσε πολύ λογικά. Εκείνη έψαχνε να 

αγοράσει σπίτι κι εγώ έψαχνα αγοραστή για το δικό μου. Κι αυτό που τελικά 

θα με εξυπηρετούσε, έτσι όπως κατέληξαν τα πράγματα, ήταν το να το βλέπω 

ακριβώς έτσι. Σαν μια απλή και λογική αγοραπωλησία. 

 Στη Ζωή είχα μιλήσει για τη σχέση μου με τη Μάνια. Στη Μάνια δεν είχα 

μιλήσει για τη σχέση μου με τη Ζωή. Της είχα πει ένα μέρος της αλήθειας 

μόνο, πως ήταν η εγγονή κάποιων γειτόνων μας. 



126            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Κάποιες στιγμές σκεφτόμουν πως αν επρόκειτο για μια απλή και λογική 

αγοραπωλησία, που δεν είχε να κάνει σε τίποτα με το παρελθόν, τότε για 

ποιον λόγο να επιλέξω να μη μιλήσω ανοιχτά στη Μάνια για αυτό; Μερικές 

από αυτές τις φορές, άκουγα την ίδια μου τη φωνή μέσα στο μυαλό μου να 

απαντάει «για να μην πληγώνεται από εύλογες αμφιβολίες». Όλες τις υπόλοιπες, 

απλώς προσπαθούσα να διώξω τη σκέψη αυτή μακριά, απασχολώντας το 

μυαλό μου με κάτι άλλο… 

 Εκείνο που με απασχολούσε εκείνη την ημέρα, ήταν η συνάντηση και των 

τριών μας. 

 Επρόκειτο να συναντηθώ με τη Ζωή το απόγευμα για κάποιες τελευταίες 

λεπτομέρειες. Θα βρισκόμασταν στο σπίτι μου. Καθώς το ανακοίνωνα στη 

Μάνια το μεσημέρι, δίχως να το σκεφτώ, απλώς άκουσα τον εαυτό μου να της 

προτείνει να έρθει μαζί μου.  

– Δε θα κρατήσει η μάνα μου τη μικρή απόψε. 

– Καλύτερα, θα την πάρουμε μαζί μας και όταν τελειώσουμε από κει, θα πάμε κάπου 

έξω για φαγητό οι τρεις μας. Τι λες; 

 Η Μάνια χαμογέλασε και συνέχισε να στρώνει το τραπέζι. 

 Το απόγευμα φτάσαμε στο σπίτι μου νωρίτερα από την ώρα που είχαμε 

κανονίσει με τη Ζωή. Το αμάξι της έλειπε. Ήμουν λιγάκι αμήχανος, αλλά 

προσπαθούσα να το καλύπτω πίσω από έναν υποτιθέμενο ελαφρύ 

πονοκέφαλο. 

 Η ώρα έφτασε έξι. Το αυτοκίνητο της Ζωής παρκάρισε απέξω. Το στομάχι 

μου σφίχτηκε.  

 Η Ζωή άνοιξε την αυλόπορτα και μπήκε στον κήπο. Βγήκα στον 

τσιμεντένιο διάδρομο και την υποδέχτηκα.  

– Καλώς την. Ακριβώς την ώρα που είπαμε…! 

– Καλησπέρα!  

– Έχω έρθει με τη Μάνια και την κόρη της, είχαμε κανονίσει για μετά. Είναι μέσα, 

έλα να σου τις γνωρίσω. 

 Με κοίταξε δίχως κανέναν μορφασμό, έγνεψε καταφατικά και προχώρησε 

μέσα στο σπίτι. 

 Η γνωριμία της Μάνιας και της Ζωής ήταν αρκετά ανάλαφρη και, προς 

έκπληξή μου, καθόλου αμήχανη. Χαμογέλασαν η μία στην άλλη με 

συμπάθεια, αντάλλαξαν μια ανάλογη χειραψία και τα γνωστά «χαίρομαι 

πολύ…».  

 Η μεγάλη συμπάθεια όμως δημιουργήθηκε ανάμεσα στη Ζωή και στη 

Μοίρα. Από τη στιγμή που κοίταξε η μία την άλλη στα μάτια, αντέδρασαν και 



Θάνατος, Καλοκαίρι, Φθινόπωρο, Χειμώνας       127 
_______________________________________________________________________________________________________________________________________________________________________________________________________________ 

 

 

οι δυο τους πολύ εκδηλωτικά. Η Ζωή έσκυψε για να φτάσει στο ύψος των 

ματιών της μικρής, της χαμογέλασε πλατιά και της άγγιξε τα μαλλιά τρυφερά. 

Η Μοίρα έφερε το χέρι της στο στόμα, κίνηση που τη συνήθιζε πάντοτε όταν 

γνώριζε ένα καινούργιο πρόσωπο, αλλά έπειτα από το άγγιγμα της Ζωής, 

άπλωσε και τα δυο χέρια της και την αγκάλιασε.  

 Η Μάνια έμεινε έκπληκτη από την κίνηση αυτή της κόρης της και είπε με 

ενθουσιασμό 

– Αχ! Η μικρή σε λάτρεψε! Δεν το έχει ξανακάνει αυτό σε κανέναν. Συνήθως είναι 

πολύ ντροπαλή. 

– Είναι πολύ γλυκιά! Γύρισε ξανά και κοίταξε τη Μοίρα. Είσαι πολύ όμορφη! 

Αλήθεια, το ξέρεις πως ήμουν στην ηλικία σου και στεκόμουν στο ίδιο ακριβώς 

σημείο όταν γνώρισα τον Άγγελο;  

 Χαμογέλασε για μια στιγμή πιο νοσταλγικά κι έπειτα σηκώθηκε.  

 Απέφυγα να κοιτάξω τη Μάνια εκείνη τη στιγμή. Αλλά αναρωτιόμουν αν 

θα διέκρινε στο βλέμμα της Ζωής αυτή τη νοσταλγία.  

 Όταν τελειώσαμε με τις εκκρεμότητες που είχαμε να ασχοληθούμε σχετικά 

με τα συμβόλαια του σπιτιού, καθώς ήμασταν έτοιμοι να κλείσουμε το σπίτι 

και να φύγουμε, συνέβη κάτι που δεν είχα υπολογίσει. Η Μάνια πρότεινε στη 

Ζωή να έρθει μαζί μας για φαγητό. Εκείνη βρήκε κάποια πρόφαση για να 

αρνηθεί. Αλλά, όταν η Μοίρα την έπιασε από το χέρι και άρχισε να την 

παρακαλά να έρθει μαζί μας, δεν κατάφερε να αντισταθεί περισσότερο. 

 Η βραδιά κύλησε αρκετά ομαλά. Συζητούσαμε για διάφορα «ανώδυνα» 

θέματα, γελούσαμε, συμφωνούσαμε και διαφωνούσαμε, διασκεδάζαμε με τη 

Μοίρα. Τέσσερις μαριονέτες στο ίδιο τραπέζι. Τέσσερις μαριονέτες στο ίδιο 

παιχνίδι. 

 Έπειτα από δυο μέρες υπογράψαμε τα χαρτιά.  

 Το σπίτι στο οποίο πέρασα περισσότερη από τη μισή μου ζωή, ανήκε πλέον 

στη γυναίκα που μου την είχε σημαδέψει ολόκληρη.  

 

 Το καλοκαίρι μας βρήκε με τη Μάνια να προσπαθούμε να οργανώσουμε τις 

κινήσεις μας όσο καλύτερα γινόταν.  

 Με τη βοήθεια της Μαριάννας, βρήκαμε αρκετά σύντομα ένα όμορφο σπίτι 

–και πάλι στο Μοσχάτο– τρία τετράγωνα πιο πέρα από εκείνο που έμενα 

παλιότερα.  

 Το αγαπούσα το Μοσχάτο. Αισθανόμουν μια γλυκιά μελαγχολία στους 

δρόμους και τις πλατείες του. Είχα την αίσθηση πως η κάθε εποχή 

εκδηλωνόταν πιο έντονα στο Μοσχάτο από όσο στις γειτονικές του περιοχές. 



128            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

Ιδίως η άνοιξη έμοιαζε σαν να απλώνει πάνω από αυτό το μέρος τεράστια 

πέπλα με τα απαλά της χρώματα, που μοσχομύριζαν από τα αρώματά της. Και 

λίγο σαν έβγαινες έξω από τα όριά του, το καταλάβαινες από την έλλειψη 

εκείνης της αίσθησης.  

 Το σπίτι ήταν μονοκατοικία, με έναν μικρό κήπο που έβλεπε στον δρόμο. 

Στη μέση του κήπου, μια λεμονιά είχε τον ρόλο της βασίλισσάς του, τον οποίο 

τον είχε κερδίσει με το μεγάλο της μέγεθος, με τα υγιή της φύλλα και με τον 

γερό κορμό της. Κι έτσι την ονομάζαμε, Βασίλισσα.  

Βάψαμε το σπίτι μόνοι μας.  

 Η Μάνια δημιούργησε αμέσως τη δική της γωνιά μέσα στο σπίτι, στην 

οποία είχε σκορπίσει τους καμβάδες της, τα χρώματά της, τα πινέλα της, την 

ψυχή της. 

 Γράψαμε τη Μοίρα στο σχολείο της περιοχής. 

 Κρεμάσαμε στη Βασίλισσα μία μικρή κούνια για τη μικρή. 

 Φτιάξαμε το δικό μας καταφύγιο. Φτιάξαμε οικογένεια. …Έτσι 

αισθανόμασταν τουλάχιστον.  

 Η ιδέα του γάμου ήταν ένα θέμα που δεν είχαμε ποτέ αγγίξει. Δε μας 

ενδιέφερε.  

 …Έτσι υποστηρίζαμε τουλάχιστον. 

 



Θάνατος, Καλοκαίρι, Φθινόπωρο, Χειμώνας       129 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 9 � 
 

Όταν οι άνθρωποι αγοράζουν τα ταξιδιωτικά τους εισιτήρια, οι δαίμονες μαζεύονται 

είτε στα σημεία αναχώρησης, είτε στα σημεία άφιξης για να διασκεδάσουν. 

 

 

 

 Κυριακή των Βαΐων στο λιμάνι του Πειραιά. 

 Η πορτοκαλιά κορδέλα στα μαλλιά της Μοίρας είχε κάτι από τον ήλιο του 

μεσημεριού. 

 Εγώ είχα έναν χρόνο ακριβώς να πάω στην Αίγινα. Η Μάνια πήγαινε τα 

τελευταία δυο χρόνια στους γονείς της με τη μικρή σε κάθε ευκαιρία. 

 Δε χαιρόμουν καθόλου με αυτό το ταξίδι. Αλλά η Μοίρα, με τον ήλιο στα 

μαλλιά, είχε πάντοτε τον τρόπο να με κάνει να γελάω. 

– Άγγελε, η γιαγιά κι ο παππούς θα περιμένουν έξω από το καράβι; 

– Ναι. 

– Γιατί; 

– Για να μας πάνε στο σπίτι. 

– Γιατί; Δεν μπορούμε μόνοι μας να πάμε στο σπίτι; 

– Μπορούμε, κορίτσι μου, αλλά έχουμε βαριά πράγματα. 

– Α! Γι’ αυτό είπες το πρωί στη μαμά ότι νιώθεις πολύ βαρύς σήμερα; 

 Κοιταχτήκαμε για λίγο με τη Μάνια και μετά μας έπιασε ένα νευρικό 

γέλιο, που έμοιαζε να ελαφραίνει για λίγο εκείνο το βάρος μου. 

 Καθώς το καράβι πλησίαζε στο λιμάνι της Αίγινας, οι κινήσεις μου άρχισαν 

να γίνονται πιο μηχανικές. Σαν να με είχαν προγραμματίσει να κάνω 

πράγματα συγκεκριμένα, δίχως καμία έκφραση και δίχως κανένα συναίσθημα. 



130            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Προφανώς δε με είχε προγραμματίσει κανένας άλλος, παρά ο ίδιος μου ο 

εαυτός.  

 Βγήκαμε από το καράβι. Έξω μας περίμεναν οι γονείς της Μάνιας, οι 

οποίοι μας βοήθησαν να φορτώσουμε τα πράγματά μας στο αμάξι. Η Μάνια 

κάθισε στο πίσω κάθισμα με τη μητέρα της και τη μικρή. Άνοιξα την πόρτα 

του συνοδηγού για να μπω στο αυτοκίνητο.  

 Ένα σωρό δαίμονες είχαν καθίσει γύρω-γύρω από το διασκεδαστικό τους 

δημιούργημα. Εκείνο του βλέμματός μου που συναντήθηκε με το βλέμμα της 

Ζωής μέσα στο πλήθος. Ήταν μόνη της και φόρτωνε στο αυτοκίνητό της ένα 

δέμα που είχε μόλις παραλάβει από το καράβι που έφερε κι εμάς. 

Κοιταχτήκαμε για μια στιγμή πίσω από τα γυαλιά ηλίου μας κι έπειτα, σαν να 

μην έγινε ποτέ αυτό, μπήκαμε στα αυτοκίνητα και δεν ξανακοιτάξαμε για 

δεύτερη φορά. 

 

 Οι πρώτες τρεις μέρες στην Αίγινα, πέρασαν γρήγορα, σχετικά αδιάφορα 

και ευτυχώς χαλαρά.  

 Είχαμε κανονίσει να μείνουμε εκεί και τις δύο εβδομάδες των διακοπών 

του Πάσχα. Δεν ξέρω γιατί δε μου ήταν εύκολο να δηλώσω τη δυσαρέσκειά 

μου σχετικά με αυτό. Ίσως για να μη δυσαρεστήσω τη Μάνια και τη Μοίρα, 

που έκαναν σαν παλαβές για το νησί.  

 Η Μοίρα, όπως πάντα, είχε έναν μαγικό τρόπο να σπάει την ησυχία και τη 

μονοτονία! Την τρίτη μέρα, με πλησίασε καθώς έπινα τον καφέ μου στην 

κούνια της βεράντας. 

– Άγγελε, θα πάμε βόλτα σήμερα; 

– Πού θέλεις να πάμε; 

– Γύρω-γύρω! Όπου να ’ναι! Να πάρουμε το αυτοκίνητο του παππού και να πάμε να 

τραβήξουμε φωτογραφίες! 

– Τι σου έχει λείψει πιο πολύ; 

– Η Ζωή! 

 Η Ζωή;… Αυτή ήταν μια απάντηση που δεν περίμενα. Τρεμόπαιξε το 

φλιτζάνι στο χέρι μου. Τρεμόπαιξε και το βλέμμα μου. Αναρωτήθηκα για μια 

στιγμή ποιες από τις αντιδράσεις μας μπορούν να αντιληφθούν τα παιδιά.  

 Θυμάμαι πόσες φορές αντιλαμβανόμουν όταν ήμουν παιδί πως πίσω από 

κάποιες κινήσεις ή μορφασμούς των μεγάλων κρυβόταν κάτι περισσότερο από 

εκείνο που ήθελαν να δείξουν. Πολλοί μάλιστα είχαν κάποιες συγκεκριμένες 

αντιδράσεις όταν αισθάνονταν άβολα και ήθελαν να το κρύψουν ή όταν 

έλεγαν κάποιο ψέμα. Η μητέρα μου, θυμάμαι, έκανε μια χαρακτηριστική 



Θάνατος, Καλοκαίρι, Φθινόπωρο, Χειμώνας       131 
_______________________________________________________________________________________________________________________________________________________________________________________________________________ 

 

 

γκριμάτσα κουνώντας τη μύτη της, όπως όταν κάποιος ετοιμάζεται να 

φτερνιστεί και προσπαθεί να σταματήσει το γαργάλημα της μύτης. Ο πατέρας 

μου πάλι, ανοιγόκλεινε έντονα το δεξί του μάτι δυο-τρεις φορές, σαν να τον 

ενοχλούσε κάποιο σκουπιδάκι, μα πάντοτε γνώριζα πως κάτι άλλο ήταν κάθε 

φορά που τον ενοχλούσε.  

 Όταν μάλιστα συνέβαινε να λένε και οι δύο συγχρόνως κάποιο ψέμα ή να 

νιώθουν άβολα για κάτι την ίδια στιγμή, η οικογενειακή μας εικόνα 

μετατρεπόταν σε πολύ αστεία και παράξενη. Μια μητέρα που κουνούσε τη 

μύτη της νευρικά σαν το κουνέλι, ένας πατέρας που ανοιγόκλεινε επίσης 

νευρικά το δεξί του μάτι, ένα αγόρι που παρατηρούσε τα πάντα σαν μόλις να 

είχε βγει στον κόσμο και ένα κορίτσι… η Άννα ήταν πάντοτε αστεία, ούτως ή 

άλλως! 

  Εγώ πάλι, είχα παρατηρήσει στον εαυτό μου πως η δική μου στιγμιαία 

αντίδραση σε τέτοιες περιπτώσεις ήταν ένα γρήγορο οριζόντιο τρεμόπαιγμα 

των ματιών. Έτσι κι εκείνη τη στιγμή στην κούνια. Η Μοίρα, παρ’ όλα αυτά, 

συνέχισε ακάθεκτη. 

– Να πάμε στο σπίτι σου να δούμε τη Ζωή! Ε; Πάμε στο σπίτι σου; 

– Δεν είναι σπίτι μου, Καλομοιράκι μου. Είναι της Ζωής το σπίτι.  

– Ε και αυτό εδώ είναι του παππού και της γιαγιάς, αλλά εγώ λέω «πάω σπίτι μου» 

όταν είναι να γυρίσω από τα παιδιά. Αφού εδώ μένω. 

 Ενδιαφέρουσα άποψη. Ενδιαφέρουσα πρόταση. Θα έπρεπε να βρω και μια 

εξίσου ενδιαφέρουσα άρνηση όμως… 

– Η Ζωή μάλλον θα έχει δουλειές. Δεν είναι σωστό να πάμε να την ενοχλήσουμε στο 

σπίτι της. Αν θέλεις πάμε το απόγευμα εμείς βόλτα γύρω-γύρω, όπως είπες, και πού 

ξέρεις; Μπορεί και να την πετύχουμε κάπου, ναι; 

– Ναι! Ο παππούς λέει «όταν δεν πάει ο Μωάνε στο Βουνό, πάει το Βουνό στον 

Μωάνε»! Εσύ τον έχεις δει τον Μωάνε, Άγγελε; 

 Εγώ είχα πεθάνει στα γέλια. Τόσο που δεν μπορούσα να της απαντήσω. Κι 

εκείνη συνέχισε. 

– Πρέπει να είναι σαν τον χοντρό και τον λιγνό. Ο Μωάνε να είναι ο λιγνός και ο 

άλλος να είναι πολύ-πολύ χοντρός και γι’ αυτό τον λένε Βουνό. Γιατί κι εμείς τον 

κύριο Σούλη τον χοντρό, Βουνό τον φωνάζουμε. Και όταν λοιπόν βαριέται να πάει ο 

λιγνός να δει τον χοντρό, πάει ο χοντρός να δει τον λιγνό. Γιατί είναι φίλοι. Όμως 

εγώ δεν τον έχω δει ποτέ τον Μωάνε του κύριου Σούλη να έρχεται. Μάλλον θα είναι 

η σειρά του κύριου Σούλη να πάει… 

– Ο παππούς σου τα είπε όλα αυτά; 



132            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Όχι, σιγά. Μόνη μου τα κατάλαβα! Άρα αν δεν πάμε εμείς να δούμε τη Ζωή, θα 

έρθει η Ζωή να μας δει, γιατί είμαστε φίλοι! 

– Κάπως έτσι, αγάπη μου. Κάπως έτσι!... 

 Δυστυχώς, ήταν όντως κάπως έτσι. 

 Πάντα ήταν κάπως έτσι. Και κάτι τέτοιες αστείες αναλύσεις, όπως αυτή της 

Μοίρας, παύουν να είναι τόσο αστείες όταν συνειδητοποιείς πως ισχύουν με 

κάποιον πιο τραγικό τρόπο και στη δική σου περίπτωση. 

 Είτε ως Μωάνε, είτε ως Βουνό, ήξερα πάντα πως η πραγματικότητα με 

θέλει να μην έχω σχεδόν κανέναν έλεγχο στα «δεν» μου. Όσες φορές είπα 

«δεν», τόσες φορές γελάστηκα… 

 

 Το νευρικό μου γέλιο διακόπηκε από ένα τηλεφώνημα του Μπάμπη.  

– Άγγελε, πρέπει να έρθεις στην Αθήνα…  

 

 

 

Καμιά φορά, όταν ο θάνατος σε ανεβάζει στο κατάστρωμα ενός μικρού πλοίου, με 

τον ήλιο και τον αέρα να σου ζαρώνουν το πρόσωπο, θαρρείς για λίγο πως και οι 

στριγκλιές ενός κακοποιημένου βιολιού είναι εξίσου ικανές να σε συγκινήσουν, όσο 

κι ένα αισθαντικό κονσέρτο για βιολί… 

 

 

 

 Πήραμε με τη Μάνια το απογευματινό καράβι για Πειραιά. Τη μικρή την 

αφήσαμε στους παππούδες της.  

 Η κηδεία έγινε το μεσημέρι της επομένης.  

 Μαζευτήκαμε σχεδόν ολόκληρη η αλλοτινή παρέα, πρώτη φορά μαζί για 

τέτοιον λόγο. 

 Ο Μπάμπης ήταν ο πιο συγκλονισμένος από όλους. Είχε διατηρήσει τόσα 

χρόνια το διαμέρισμα που είχαμε νοικιάσει μαζί, εκείνο δίπλα στου Έντι.  

– Το πιστεύεις, ρε φίλε; Ο παιχταροστρόβιλος, ρε συ… Τι γίνεται, ρε φίλε; Δεν 

καταλαβαίνω…  

– Ήσουν μαζί του;  

– Όχι… Η μάνα του είχε έρθει να τον δει. Εκείνη ήταν μαζί του στο σπίτι. Ξαφνικά, 

έτσι… ένιωσε αδιαθεσία, έκανε εμετό και έπειτα λιποθύμησε. Μέχρι να τον πάνε στο 

νοσοκομείο, είχε πεθάνει… Έμφραγμα λένε, ρε συ… Έμφραγμα ο Έντι, ρε; Τριάντα 

έξι χρονών... Σαν είκοσι έμοιαζε με τις βλακείες που έκανε! Δεν το πήρε ποτέ στα 



Θάνατος, Καλοκαίρι, Φθινόπωρο, Χειμώνας       133 
_______________________________________________________________________________________________________________________________________________________________________________________________________________ 

 

 

σοβαρά… Δεν καταλαβαίνω, ρε φίλε… δεν καταλαβαίνω… Θέλαμε να του βάλουμε 

μαζί και τον Φρέντι, αλλά η μάνα του δε δέχεται. Ο Έντι χωρίς τον Φρέντι… Δεν 

καταλαβαίνω, ρε φίλε, σου λέω…  

 Ο Μπάμπης προσπαθούσε να χωρέσει στο μυαλό του την πραγματικότητα 

εκείνη, αλλά… δεν!  

 Να τη πάλι η πραγματικότητα και να τα πάλι τα «δεν».  

 Μόνιμη σύγκρουση…  

 Για όλους μας… 

 

 Το ίδιο βράδυ μαζευτήκαμε στην ταβέρνα της Ισιδώρας. Λίγοι από εμάς 

απουσίαζαν, ο Δήμος, που ζούσε χρόνια στη Σκωτία, η Δήμητρα, που όταν 

παντρεύτηκε ξέκοψε από την παρέα, ο Μάνος, που δεν είχε διάθεση για 

τέτοιου είδους μάζωξη τέτοια μέρα και ο Ιάσονας, ο οποίος τα τελευταία 

χρόνια έμενε στην Κρήτη. 

  Πόσο δυνατά, αλήθεια, μπορεί να σε σφίξει στις χούφτες της μια νύχτα, μια 

παλιοπαρέα, ένα τραπέζι σε συνηθισμένη γωνιά, μια παχιά, κουρασμένη και 

χαμογελαστή αγαπημένη γυναίκα που βαδίζει πολύ αργά πια, ένα σύννεφο 

από γνώριμες μυρωδιές αγαπημένων φαγητών που μαγειρεύονται πάντοτε με 

τον ίδιο μοναδικό τρόπο, μια νέα απουσία, πολλές νέες παρουσίες…  

 Οι περισσότεροι από εμάς ήμασταν ζευγάρια, στην πλειοψηφία παντρεμένα 

και κάποιοι με παιδιά. Οι σύντροφοί μας στο πλάι μας, έκαναν την εικόνα που 

ξέραμε παλιότερα, τόσο αλλιώτικη, που έμοιαζε συχνά σαν να πασχίζουμε και 

μεταξύ μας να γνωριστούμε από την αρχή.  

 Μας κοιτούσα και σκεφτόμουν «Ποιοι είμαστε; Πού πήγαν αυτοί που ήμασταν; 

Είμαστε καλύτεροι ή χειρότεροι τώρα; Είμαστε ικανοποιημένοι ή απογοητευμένοι;» 

 Και είμαι σίγουρος, τα ίδια σκεφτόμασταν όλοι… 

  Είμαστε μονάχα η ανάμνηση και η φαντασία. Αλλά κι αυτά ακόμα, τον 

καθέναν τον κατοικούν και τον στοιχειώνουν διαφορετικά… 

 Την περισσότερη ώρα αναμοχλεύαμε αναμνήσεις με τον Έντι. Γελούσαμε, 

μελαγχολούσαμε, αδυνατούσαμε να συνειδητοποιήσουμε τον ξαφνικό θάνατό 

του.  

 Σε κάποιους ανθρώπους θαρρείς πως δεν τους ταιριάζει καθόλου ο 

θάνατος. Κι όταν πεθάνουν συνειδητοποιείς πως, μέχρι εκείνη τη στιγμή, κάτι 

μέσα σου πίστευε πως δε θα προλάβαινες να συναντήσεις τον θάνατό τους. 

 Κάποια στιγμή μέσα στη βραδιά, η Ισιδώρα έσυρε τα βήματά της ως το 

τραπέζι μας, πήρε μια καρέκλα και κάθισε μαζί μας. Κοίταξε τα νέα μέλη της 

παρέας και τους είπε: 



134            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Αυτά εδώ, λοιπόν, είναι τα παιδιά μου.  

 Έγειρε προς τη Λίνα και τον Κώστα και τους άγγιξε τα χέρια. 

– …Και τα υπόλοιπα είναι τα ανίψια μου! Άρα κι εσείς είστε παιδιά μου και ανίψια 

μου! Αλλάξατε τόσο πολύ, μωρά μου! Ήσασταν μικρά παιδιά σχεδόν όταν 

πρωτοήρθατε εδώ! Ο Κωστάκης με την κιθάρα του, η Λίνα μου με το ντέφι της και 

την ωραία τη φωνή της, ο Ιάσονας με το μπουζούκι του, αλήθεια, πού είναι ο 

Ιάσονας;  

– Μένει στην Κρήτη πια Ισιδώρα μου απάντησε ο Κώστας. 

– Παντρεύτηκε εκείνη τη νοστιμούλα; 

– Ποια; Την Έλλη; Όχι. Άλλη παντρεύτηκε. 

– Εσύ και η Λίνα παραμείνατε ζευγάρι και η Μαριάννα με τον Μάνο. Όλοι σας, με 

τον έναν ή με τον άλλον τρόπο, τον βρήκατε τον δρόμο σας! Δουλέψατε, 

νοικοκυρευτήκατε, φτιάξατε οικογένειες… Είμαι περήφανη για όλους σας! Βρε 

Κωστή μου, πάρε εκείνη δα την κιθάρα να θυμηθούμε τα παλιά, βρε αγόρι μου…  

– Ισιδώρα μου, δεν υπάρχει καθόλου διάθεση για τραγούδια απόψε. Ο λόγος που 

μαζευτήκαμε όλοι μετά από τόσον καιρό είναι ο θάνατος ενός κοινού μας φίλου. 

– Ποιανού, καλέ μου; 

– Του Έντι… Νομίζω δεν τον γνώριζες… 

– Έντι; Έντι… Ένα αγόρι παράξενο, με μαύρα μπερδεμένα μαλλιά;  

– Ναι! Αυτός ήταν ο Έντι. Κάποτε! Τελευταία είχε σουλουπωθεί κάπως! Έπαθε 

έμφραγμα ο Έντι μας και μας άφησε… 

– Μα τι λέτε, βρε καρδούλες μου; Αυτό ήταν παιδί… Ας αναπαυθεί η ψυχούλα του… 

Πολύ στενάχωρο. Τον θυμάμαι γιατί τον έκανα χάζι! Είχε έρθει με τη Ζωίτσα και 

κάτι άλλους στο μαγαζί μια φορά. 

Κόμπιασε για λίγο και έπειτα με κοίταξε και συνέχισε. 

– …Ήταν κοντά τότε που χωρίσατε· λίγο πριν, λίγο μετά, δε θυμάμαι καλά… Έπειτα 

δεν την ξαναείδα ούτε τη Ζωίτσα. Αλήθεια, πού βρίσκεται εκείνο το κορίτσι τώρα; 

Ξέρει κανείς; 

 Το κλίμα άρχισε να ηλεκτρίζεται. Η Ισιδώρα, μην μπορώντας να καταλάβει 

αν είπε όντως κάτι που δεν έπρεπε, μας κοιτούσε όλους αμήχανα 

περιμένοντας από κάπου μια απάντηση. Η Μάνια κοιτούσε μία στο πιάτο της 

και μία εμάς περιμένοντας να δει ποιος θα απαντήσει στην Ισιδώρα. Κανείς δε 

μίλησε. Οι περισσότεροι δεν γνώριζαν και όσοι γνώριζαν, θεώρησαν πως εγώ 

ήμουν μάλλον εκείνος που έπρεπε να απαντήσει. 

 Δεν ήταν η ίδια η απάντηση που με δυσκόλευε. Ένα «ζει στην Αίγινα» θα 

ήταν αρκετό. Με αυτή την απάντηση όμως, θα έλεγα τόσα πολλά στη Μάνια, 



Θάνατος, Καλοκαίρι, Φθινόπωρο, Χειμώνας       135 
_______________________________________________________________________________________________________________________________________________________________________________________________________________ 

 

 

που ο χρόνος που είχα για να σκεφτώ ήταν πραγματικά λιγοστός. Εν τέλει 

μίλησα εγώ. 

– Ζει στην Αίγινα εδώ και λίγα χρόνια. 

 Η Μάνια γύρισε και με κοίταξε με γουρλωμένα μάτια. Ένιωσα εκείνη τη 

στιγμή πως με πυρπολούσε σιωπηλά με ερωτήσεις. Με την απάντησή μου της 

επιβεβαίωσα πως πρόκειται για την ίδια Ζωή που γνώρισε στην Αίγινα, εκείνη 

που αγόρασε το σπίτι μου, εκείνη που τόσο πολύ συμπαθούσε και αυτή και η 

κόρη της. Και όλα αυτά δε θα ήταν διόλου ενοχλητικά, αν εγώ δεν της είχα 

αποκρύψει την αλήθεια που μόλις εκείνη τη στιγμή της αποκαλύφθηκε, πως 

κάποτε με τη Ζωή υπήρξαμε ζευγάρι.  

 Η Ισιδώρα συνέχισε με τις απορίες της. 

– Και δεν ήρθε στην κηδεία; Νόμιζα ήταν φίλοι. 

– Δεν ήταν, απλώς είχαν έναν κοινό φίλο. 

 Σκέφτηκα τότε πως ούτε κι ο τεράστιος σκουλαρικάς ήταν στην κηδεία του 

Έντι.  

 Η Ισιδώρα δεν είχε σταματημό… 

– Πώς το λέγατε, μωρέ, εκείνο το τραγουδάκι που είχε γράψει ο Ιάσονας και η 

Ζωίτσα; 

 Ο Κώστας χαμογέλασε. 

– Α! Την «ασάφεια» λες, Ισιδώρα μου; 

– Α γεια σου! Την «ασάφεια». Άρπα, μωρέ, την κιθάρα και πείτε το να σας χαρώ! 

Ελάτε, να το αφιερώσουμε στον φίλο σας που μας βλέπει από κει πάνω.  

 Κοιταχτήκαμε όλοι μεταξύ μας και ανταλλάξαμε καταφατικά νεύματα. Ο 

Κώστας σηκώθηκε κι έφερε την κιθάρα η οποία ήταν ακουμπισμένη πλάι στην 

καρέκλα όπου συνήθιζε να κάθεται εκείνος τα Σαββατοκύριακα, χρόνια πριν, 

και να τραγουδάει. 

 Καθώς άρχισαν να τραγουδούν τους πρώτους στίχους, με κατέκλυσαν 

μνήμες συναισθημάτων και έκανα προσπάθειες για να μην καταγραφούν στο 

πρόσωπό μου.  

 «Δεν είναι δυνατόν», σκεφτόμουν, «…δεν είναι δίκαιο, να έχουν περάσει τόσα 

χρόνια και να συνειδητοποιώ για ακόμα μία φορά πως, όπου κι αν βρεθώ, υπάρχει 

πάντοτε μια σκιά πίσω μου να με ακολουθεί. Μια σκιά που φοβάμαι. Μια σκιά που 

όμως αγαπώ…» 

 Είχα πάντα στη ζωή μου έναν ίσκιο, όχι ίδιο με εκείνον που αφήνεις στην 

άκρη του δρόμου σε έναν βραδινό περίπατο κάτω από τα φώτα. Έναν ίσκιο 

από κείνους που έχουν δικό τους σχήμα και μέγεθος, διαφορετικό από το δικό 



136            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

σου και που, όταν δείχνεις θάρρος και γυρνάς πίσω να τους δεις, δε γυρνούν κι 

αυτοί μαζί σου, παρά μένουν εκεί σαν να σε κοιτούν κι εκείνοι.  

 Είχα πάντα στη ζωή μου έναν ίσκιο να με ακολουθεί, μόνο που τον δρόμο 

τον παράγγελνε αυτός… Και δεν έζησα παρά λιγοστές στιγμές μέσα σε δυνατό 

φως, οπότε δεν τον αποχωρίστηκα σχεδόν ποτέ… 

 Το τραγούδι τελείωνε… 

 

«…Μες στην ασάφεια συνήθισες να ζεις 

για να πεθάνεις πιο σαφής…» 

 

 Γυρίσαμε στο σπίτι με τη Μάνια.  

 Σε όλη τη διαδρομή παραμείναμε σιωπηλοί. 

 Μόλις μπήκαμε στο σαλόνι, πέταξα τα κλειδιά μου στο τραπέζι και χύθηκα 

στον καναπέ. Εκείνη στάθηκε όρθια πλάι μου και, αφού με κοίταξε για λίγες 

στιγμές, αποφάσισε να μιλήσει πρώτη. Κάποιος έπρεπε να το κάνει… Κι ας μην 

είχα καθόλου διάθεση για τέτοια κουβέντα. 

– Γιατί μου το έκρυψες; 

– Θεώρησα πως μάλλον θα ήταν μια περιττή ανησυχία για σένα. 

– Και δεν σκέφτηκες πως μπορεί να το μάθαινα τελικά; 

– Προφανώς όχι… Το μόνο που σκεφτόμουν ήταν πως θα έπαιρνε το σπίτι κι έπειτα 

θα ανήκαν όλα στο παρελθόν. Κι εκείνη και το σπίτι και όλα όσα την αφορούν. Πού 

να φανταστώ όλα αυτά που θα γινόντουσαν τελικά; Πάντοτε τα γεγονότα 

ξεπερνούν κατά πολύ τη φαντασία μου… 

– Άγγελε, πες μου αλήθεια, εκείνη είναι ο λόγος που δε θέλεις να έρχεσαι στην 

Αίγινα;  

– Τώρα θα αρχίσεις να υπερβάλλεις για όλα; Ποτέ δεν ήθελα να πηγαίνω στην 

Αίγινα… Τι σχέση έχει αυτό; Δεν άλλαξε κάτι… 

– Μη νευριάζεις, σε παρακαλώ…  

 Ήρθε και κάθισε πλάι μου. 

– Από εκείνη τη στιγμή στην ταβέρνα, δεν μπορώ να σταματήσω το μυαλό μου από 

το να σκέφτεται ξανά και ξανά, με κάθε λεπτομέρεια, οτιδήποτε έχει να κάνει με 

αυτό το θέμα. Σκέφτομαι τη μέρα που συναντηθήκαμε όλοι μαζί για να υπογράψετε 

τα συμβόλαια. Που μου πρότεινες να έρθω μαζί σου με τη μικρή, που νιώσατε και οι 

δυο αμήχανα όταν την κάλεσα να έρθει μαζί μας για φαγητό. Πόσο διαφορετικά μου 

φαίνονται όλα εκείνα τώρα που ξέρω την αλήθεια…  



Θάνατος, Καλοκαίρι, Φθινόπωρο, Χειμώνας       137 
_______________________________________________________________________________________________________________________________________________________________________________________________________________ 

 

 

– Μα τι είναι τόσο τραγικό και νιώθεις έτσι τέλος πάντων; Ναι, είχαμε σχέση 

κάποτε, πάνε δεκατρία χρόνια από τότε… Δε νομίζεις πως είναι πολύ μεγάλο το 

διάστημα για να χρειάζεται να ανησυχείς για οτιδήποτε; 

– Δεν ανησυχώ για οτιδήποτε, Άγγελε… Για το μέσα σου ανησυχώ…  

– Τι θες να πεις πάλι; 

– Δεν έχει τελειώσει, έτσι δεν είναι; Δεν τελείωσε ποτέ… 

 Σηκώθηκα απότομα όρθιος και δίχως καν να την κοιτάξω, προχωρώντας 

προς την κρεβατοκάμαρα, της μίλησα με εκνευρισμό. 

– Η ανόητη κουβέντα πάντως τελείωσε… Δεν έχω διάθεση ούτε για λέξη 

παραπάνω… 

 Δεν ήρθε στο κρεβάτι εκείνη τη νύχτα. Κοιμήθηκε στον καναπέ.  

 

 Τι είχε συμβεί πάλι; Τι απρόσμενες εξελίξεις ήταν αυτές; 

 Ήμουν ξαπλωμένος κάμποση ώρα σε στάση νεκρού μέσα σε φέρετρο, με τα 

χέρια σταυρωμένα στο στέρνο. Μύριζε χωματίλα και το μόνο που ακουγόταν 

ήταν ο αέρας που κένταγε τα κυπαρισσόφυλλα και τα πλαστικά λουλούδια 

πάνω στα μνήματα. Σκοτάδι. Δίπλα μου, ξαπλωμένος στην ίδια στάση, ο Έντι, 

κουστουμαρισμένος, στην τρίχα. Μέσα στην απόλυτη σκοτεινιά του τάφου, 

δεν μπορούσα να τον διακρίνω, αλλά γνώριζα την έκφρασή του. Εκείνο το 

μειδίαμα που δεν έσβησε από το πρόσωπό του, σαν να φεγγοβόλαγε μέσα στο 

πηχτό σκοτάδι.  

 Δεν ήξερα τι με ωθούσε να «κατεβώ» εκεί κάτω. Η σκέψη πως ήταν 

εντελώς μόνος εκείνη την πρώτη νύχτα του θανάτου του ή η σκέψη πως εγώ 

ένιωθα εντελώς μόνος; 

 Ο ύπνος με πήρε μέσα από αυτό το φαντασιοκόπημα.  

 Αλλά δε με πήγε και πολύ μακριά.  

 Ήρθε και με άρπαξε από το χέρι η Ζωή, η οποία ήταν στην ηλικία που την 

είχα γνωρίσει. Έτρεχε με μεγάλη σβελτάδα και με τραβολογούσε μαζί της.  

 Της φώναζα «Πού με πας; Άσε με…» μα εκείνη ούτε που γύριζε να με 

κοιτάξει. Έτρεχα ξωπίσω της και δεν έβλεπα πού πηγαίναμε, κοιτούσα τα 

πόδια μας να χτυπούν βίαια το χώμα και να σηκώνουν σκόνη σε κάθε τους 

χτύπημα και ανασήκωμα.  

 Ώσπου ξαφνικά σταματήσαμε.  

 Σήκωσα τα μάτια και αντίκρισα τον Ανθόκηπο… Ολάνθιστος, τα 

αγριολούλουδα είχαν θεριέψει τόσο, που θαρρούσες και είχαν το ίδιο ύψος με 

εκείνη.  



138            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 «Έλα…», μου φώναξε και με ξανατράβηξε από το χέρι. Χωθήκαμε μέσα στα 

λουλούδια, εκείνη με το ένα χέρι κρατούσε εμένα και με το άλλο άνοιγε δρόμο 

παραμερίζοντάς τα. Σταμάτησε απότομα και πάλι. Αυτή τη φορά όμως, 

σηκώνοντας το βλέμμα, τρομοκρατήθηκα.  

 Εκεί, καταμεσής του Ανθόκηπου, υπήρχε μια μεγάλη και βαθιά λακκούβα. 

Τριγύρω της υπήρχαν, συμμετρικά τοποθετημένες, στρογγυλές ογκώδεις 

πέτρες, όπου από τη βάση τους είχαν ξεφυτρώσει λευκά λουλούδια. Το 

γνώριζα αυτό το άνθος… Λευκή Βίγκα…  

 Η Ζωή με παρακίνησε με ένα νεύμα να πάω και να κοιτάξω μέσα στον 

λάκκο. Αρνιόμουν. «Μη φοβάσαι… Δικά σου πράγματα έχει μέσα!», είπε. «Εγώ τα 

έβαλα… Για σένα…».  

 Πλησίασα τον λάκκο. Κοίταξα κάτω και δεν είδα τίποτα… Ήταν άδειος. 

Την κοίταξα με βαθιά απορία. «Για σένα…», ξαναείπε. Τότε κάτι μου τράβηξε 

ξανά το βλέμμα προς τον λάκκο. Ένα μισοφουσκωμένο κίτρινο μπαλόνι 

ανέβαινε από τον πάτο του λάκκου προς τα πάνω.  

 

– Άγγελε! Άγγελε… 

 Φωνές και κλάματα. 

– Ξύπνα, Άγγελε! Ξύπνα σου λέω!...  

 Πετάχτηκα ταραγμένος από το κρεβάτι και αντίκρισα τη Μάνια να 

χτυπιέται πανικόβλητη και να πηγαίνει πέρα δώθε σε πλήρη σύγχυση.  

– Τι είναι; Τι έγινε; Σταμάτα, παιδάκι μου, και πες μου τι έπαθες… 

– Πάμε στο νοσοκομείο… Η Μοίρα… είναι στο νοσοκομείο, εδώ, στον Πειραιά. Τώρα 

τη φέρανε με έκτακτο δρομολόγιο. Το παιδί μου… Το παιδί μου, Άγγελε… Το παιδί 

μου… 

 

 «Θεέ…  

 από τα δάχτυλά σου ανάμεσα, τρέχει το αίμα μου.  

 Είμαι το σπαρταριστό σου, αλλόκοτο, φαιδρό, καταματωμένο σου παιχνίδι. 

 Κι αναπνέω ακόμα… 

 Ας ήξερα τι με κάνει τόσο σπουδαίο για σένα,  

 να το έπαυα…» 

 

 Στο νοσοκομείο βρήκαμε τους γονείς της Μάνιας σε ψυχολογικό χάλι. 

– Τι συνέβη, μαμά;  

– Είναι μέσα με τον γιατρό, παιδί μου. Δεν πρέπει να είναι τίποτα σοβαρό. 



Θάνατος, Καλοκαίρι, Φθινόπωρο, Χειμώνας       139 
_______________________________________________________________________________________________________________________________________________________________________________________________________________ 

 

 

– Τι λες, μαμά; Αν δεν ήταν σοβαρό θα την έφερναν εδώ με έκτακτο δρομολόγιο; Τι 

έγινε; 

– Το έκτακτο, παιδί μου, το έβαλαν για το άλλο το κορίτσι. Αλλά φέρανε και τη 

Μοίρα προληπτικά. 

– Ποιο άλλο κορίτσι; Πες μου τι έγινε… 

– Είχε κατέβει η Μοίρα να παίξει στην πλατεία με τα παιδιά. Και πέρασε από κει 

εκείνο το κορίτσι που αγόρασε το σπίτι του Άγγελου.  

– Ποια; Η Ζωή; 

– Ναι, παιδί μου. 

 Κοιταχτήκαμε με τη Μάνια με τα μάτια μας γουρλωμένα, σχεδόν να 

βγάζουν σπίθες.  

– Εκείνη την ώρα κατέβηκα κι εγώ. Η Μοίρα ζήτησε στην κοπέλα να την πάει βόλτα 

με το αυτοκίνητο. Η κοπέλα, αφού μου εξήγησαν οι δυο τους ποια ήταν, με ρώτησε 

αν μπορεί να την πάρει, ε… και την άφησα. Αφού το ξέρετε και το συμπαθείτε το 

κορίτσι, είπα, και φαίνεται και καλό, δε συντρέχει λόγος ανησυχίας. Μετά από μισή 

ώρα, ήρθαν τα πιτσιρίκια φωνάζοντας στο σπίτι και μας είπαν πως έγινε δυστύχημα 

και πως η Καλομοίρα έχει χτυπήσει. Τρέξαμε με τον πατέρα σου και βρήκαμε ένα 

χάος, παιδί μου… Ένα χάος…  

– Λέγε, μαμά, τι; 

– Προσπάθησε, λένε, να αποφύγει κάποιο μηχανάκι που πετάχτηκε ξαφνικά κι 

έπεσε στον γκρεμό. Δεν πάθανε τίποτα σοβαρό. Η κοπέλα πετάχτηκε έξω, αλλά η 

μικρή είχε εγκλωβιστεί στο αυτοκίνητο, το οποίο είχε γίνει σμπαράλια, παιδί μου. 

Μετά το κορίτσι μπήκε πάλι μέσα και προσπάθησε να βγάλει τη Μοίρα. Εν τέλει τα 

κατάφερε, απομάκρυνε το παιδί από το αμάξι και ξαναπήγε να πάρει τα πράγματά 

της από μέσα. Και τότε, παιδί μου, έγινε μια έκρηξη και τυλίχτηκε στις φλόγες. 

– Τι λες μαμά;  

– Και η κοπέλα, παιδί μου, ήταν μέσα… 

 Είχαμε τρομοκρατηθεί και οι δυο. Η Μάνια ίσα που κρατιόταν όρθια, με 

την έκφραση του πανικού να αυλακώνει το πρόσωπό της.  

 Εγώ… Εγώ είχα κρατήσει την αναπνοή μου, τόσο που είχα αρχίσει να 

ζαλίζομαι και να νιώθω τα μέλη μου να μυρμηγκιάζουν. Δεν άντεξα άλλες 

διηγήσεις.  

– Πού είναι η Ζωή τώρα, κυρία Καλομοίρα; 

– Στην εντατική, αγόρι μου. Κατακάηκε το κορίτσι… Κατακάηκε… Ένα λείψανο 

θαρρείς τη βγάλανε από κει μέσα…  

– Η Μοίρα; Έπαθε τίποτα από τη φωτιά; 



140            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Όχι, αγόρι μου, ήταν πιο πέρα. Όταν κατέβηκαν οι πυροσβέστες τη βρήκαν 

λιπόθυμη. Λίγο το κεφαλάκι της φαίνεται να έχει χτυπήσει όταν πέσανε, θα της 

κάνουν εξετάσεις για να σιγουρευτούν πως δεν έχει πάθει κάτι σοβαρό. 

 Δίχως δεύτερη σκέψη, άφησα τη Μάνια με τους γονείς της και έτρεξα να 

μάθω για τη Ζωή. 

 

 «Θεέ… 

για να δεις αν αντέχω με μαστιγώνεις έτσι, ή επειδή το ξέρεις πως αντέχω;  

 Από κάθε σκίσιμο του δέρματός μου, τρέχει το αίμα σου.  

 Γιατί με σπατάλησες έτσι;… 

 Μένω σιγά-σιγά αδειανός από σένα…» 

 

 Οι εξετάσεις της Μοίρας εν τέλει έδειξαν πως δεν είχε πάθει τίποτα σοβαρό 

οργανικά, παρά μόνο ένα ελαφρύ εξωτερικό χτύπημα στο κεφάλι. Είχε όμως 

υποστεί σοκ και δεν είχε καμία διάθεση ούτε να μιλήσει, ούτε να φάει.  

 Η Μάνια, μαζί με τους γονείς της και τη μικρή, επέστρεψαν στην Αίγινα το 

ίδιο βράδυ.  

 Φεύγοντας μου μίλησε ψυχρά και κουρασμένα, σχεδόν αποφεύγοντας να 

με κοιτάξει στα μάτια. 

– Θα σου τηλεφωνήσω για να μου πεις νέα για τη Ζωή. Αν χρειαστείς άμεσα κάτι 

από τις βαλίτσες που έχεις στην Αίγινα, πες μου να σου το στείλω. 

 

 Ξέραμε και οι δυο πως είχε τελειώσει… 

 Βλέπαμε ο ένας τον άλλον μέσα από τις ραγισματιές, μέχρι που μας έπιανε 

ίλιγγος.  

 Θα ορκιζόμουν πως έβλεπα το ραγισμένο γυαλί, πως έπειτα το είδα να 

σπάει, αλλά πως ποτέ δεν άκουσα την πραγματική έκρηξη που το ράγισε.  

 Θα ορκιζόμουν πως δεν έγινε έκρηξη, μα πως το ράγισε η σιωπή… 

 

*** 

 

 Την έκτη μέρα μετά το δυστύχημα, έμεινε στο νοσοκομείο ο κύριος 

Λάμπρος κι εγώ πήγα με την Κατερίνα στην Αίγινα, για να φέρει κάποια 

πράγματα από το σπίτι της Ζωής. 

 Όταν φτάσαμε στο σπίτι, μου πρότεινε να μπω μαζί της, αλλά μέχρι και το 

τελευταίο κύτταρό μου αρνιόταν.  

 Την άφησα εκεί και προχώρησα. 



Θάνατος, Καλοκαίρι, Φθινόπωρο, Χειμώνας       141 
_______________________________________________________________________________________________________________________________________________________________________________________________________________ 

 

 

 Περπάτησα ως τον Ανθόκηπο. Ήταν σχεδόν τόσο ανθισμένος, όσο και στο 

όνειρό μου.  

 Στάθηκα για λίγο ακίνητος να τον κοιτάζω. Έπειτα πήρα φόρα κι άρχισα 

να τρέχω και να παραμερίζω τα αγριολούλουδα βίαια. Μούγκριζα σαν 

πληγωμένο ζώο.  

 Κάπου στη μέση του Ανθόκηπου, σταμάτησα να τρέχω.  

 Κάποτε το ύψος των αγριολούλουδων ήταν αρκετό για να μας κρύψει από 

τον έξω κόσμο. Τώρα πια ένιωθα τόσο απροστάτευτος και τόσο γυμνός, που 

δεν καταλάβαινα καμία διαφορά, είτε ήμουν κρυμμένος κάπου είτε 

εκτεθειμένος.  

 Κάποτε θα ένιωθα την ανάγκη να καθίσω και να προσευχηθώ, να 

παρακαλέσω, να διαπραγματευτώ ακόμα. Να διεκδικήσω με όλη τη δύναμη 

της θέλησής μου μια διαφορετική εξέλιξη, λιγότερο οδυνηρή.  

 Αλλά πλέον το πιο δυνατό μου συναίσθημα ήταν η οργή. 

 Δεν ήθελα να ακουμπήσω σε καμία προσευχή.  

 Δεν ήθελα κανέναν Θεό που να του τάζω και να περιμένω ανταλλάγματα.  

 Δεν ήθελα κανέναν Θεό να πιστεύει σ’ εμένα. 

 Η πραγματική μου ανάγκη ήταν να μπορούσα να κόψω, και με τα δόντια 

ακόμα, τα σχοινάκια από τα οποία κρεμιόμουν κι έπειτα να ξεράσω 

αηδιασμένος πάνω στα χέρια που τα κρατούσαν. 

 Ο μόνος λόγος που χρειαζόμουν κάποιον Θεό, ήταν για να μπορέσω να τον 

περιφρονήσω. 

 Εκεί, στη μέση ενός ολάνθιστου ανθόκηπου, με τη θάλασσα πέρα να 

ανακατεύει τη χρυσόσκονη του μεσημεριανού ήλιου, με τα κελαηδήματα των 

πουλιών και τα τζιτζίκια που κάλυπταν όλα τα «σίγμα» του ξεσπάσματός μου, 

εκεί, στη μέση εκείνου του έξοχου δημιουργήματός του, ήθελα να τον 

αποδοκιμάσω και να τον κατηγορήσω για όλη την ασχήμια του κόσμου.  

 Η σκέψη να περάσω από το σπίτι της Μάνιας, απλώς έκανε μια στιγμιαία 

στάση στο μυαλό μου κι έπειτα χάθηκε.  

 Δεν είχα ούτε καν φωνή για ξόδεμα… 

  

 Γυρίσαμε στην Αθήνα την ίδια μέρα.  

 Το επόμενο πρωί πήγα στο νοσοκομείο. 

 Βρήκα την Κατερίνα και τον κύριο Λάμπρο να κάθονται έξω από το 

δωμάτιο. Εκείνη καθόταν μαζεμένη σε μια καρέκλα, σαν κούκλα που την 

είχαν τοποθετήσει άτσαλα σε μια γωνιά κι εκείνος όρθιος, με τα χέρια 

σταυρωμένα, μπροστά στο παράθυρο. 



142            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Πάγωσα για λίγες στιγμές βλέποντάς τους στον διάδρομο σε αυτή την 

κατάσταση. Κανένας τους δε με αντιλήφθηκε μέχρι που μίλησα. 

– Τι έγινε;…  

 Γύρισαν και οι δύο και με κοίταξαν. Δε μίλησε κανείς. 

– Τι έγινε;  

 Δεν άντεχα άλλο τη σιωπή τους. Έτρεξα γρήγορα στο δωμάτιο. Ήταν 

άδειο. 

 Το κρεβάτι της Ζωής ήταν αναστατωμένο και τα πράγματά της ακόμα στο 

πλάι. 

 Βγήκα έξω έντρομος. 

– Θα μου μιλήσει κανείς; Κατερίνα; 

– Ησύχασε, παιδί μου. Ησύχασε… Ξύπνησε. Μίλησε κιόλας. Είναι κάτω τώρα, την 

πήραν για εξετάσεις. 

 Μέσα μου όμως είχαν προλάβει να συμβούν αλλιώς τα πράγματα… 

Πρόλαβε να πεθάνει και να αναστηθεί μέσα σε λίγες στιγμές.  

 Προχώρησα πάλι προς το δωμάτιο. Μπήκα και κάθισα στο κάτω μέρος του 

κρεβατιού. Χρειαζόμουν χρόνο για να ταξινομήσω μέσα μου έναν θάνατο – κι 

ας μην ήταν τελικά πραγματικός. Το σημάδι του πρόλαβε να το αφήσει μέσα 

μου.  

 Έπειτα φάνηκε στην πόρτα η Κατερίνα. Με κοίταξε για λίγο και πλησίασε. 

Ήρθε και στάθηκε μπροστά μου. Το είδα στο βλέμμα της πως είχε κάτι 

δύσκολο να πει. 

– Άγγελε… Πρέπει να σου πω κάτι, παιδί μου. 

– Το ξέρω. 

– Δε μου είναι καθόλου εύκολο… 

– Πες μου, Κατερίνα. Τίποτα από όλα αυτά δεν είναι εύκολο. Πες μου… 

– Η Ζωή, όπως σου είπα, ξύπνησε. Έχει τις αισθήσεις της κανονικά τώρα. Είναι πολύ 

αδύναμη και πονάει φριχτά, αλλά τουλάχιστον έχει τις αισθήσεις της. Και μιλάει, με 

δυσκολία λόγω των εγκαυμάτων στο πρόσωπό της, αλλά μιλάει. 

– Και; Λοιπόν; 

– Κοίταξε, παιδί μου… Μου ζήτησε κάτι. Σφίγγεται η καρδιά μου να σου το πω, 

αλλά… Ζήτησε να μη σε βρει εδώ… 

– Τι; 

– Ναι, παιδί μου… Ζήτησε να μην ξανάρθεις να τη δεις.  

– Δεν μπορεί, Κατερίνα… Δεν μπορεί να μου ζητά κάτι τέτοιο. Δεν μπορώ να μην… 

– Δε θέλει να τη βλέπεις έτσι. Όχι εσύ, Άγγελε… Σε καταλαβαίνω, εσύ την 

καταλαβαίνεις; 



Θάνατος, Καλοκαίρι, Φθινόπωρο, Χειμώνας       143 
_______________________________________________________________________________________________________________________________________________________________________________________________________________ 

 

 

 Δε μίλησα… 

– Προσπάθησε, παιδί μου… Κάνε μου αυτή τη χάρη… 

 Μου χάιδεψε το πρόσωπο κι ύστερα αποχώρησε από το δωμάτιο. Έμεινα 

λίγο ακόμη κι έπειτα έφυγα κι εγώ. 

 Λίγο πριν φτάσω στην πόρτα, γύρισα πίσω στο κρεβάτι της, έβγαλα από 

την τσέπη μου ένα χάρτινο σακουλάκι και το άφησα πάνω στο κομοδίνο.  

 Φεύγοντας άφησα την πόρτα ανοιχτή.  

 Ο κύριος Λάμπρος δε βρισκόταν πια στον διάδρομο. Η Κατερίνα είχε πάρει 

τη θέση του στο παράθυρο. Κοιταχτήκαμε έντονα, μου έγνεψε με ένα ελαφρύ 

σκύψιμο του κεφαλιού κι ένα ευαίσθητο κλείσιμο των ματιών. Δεν είπαμε 

κουβέντα, απλώς έφυγα. Πίστεψα μέσα μου, κι ας μην το έδειχναν οι 

συμπεριφορές μας, πως ήταν η τελευταία φορά που την έβλεπα…  

 



144            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

� 10 � 
 

 Χειμώνας. 

 Βαρύς. Ανατριχιαστικός. Έντονος χειμώνας. 

 Μοσχάτο.  

 Κίτρινα φύλλα στις πλατείες, απομεινάρια του φθινοπώρου που έσβησε. 

 Μου αρέσουν πολύ τα κίτρινα φύλλα. Έχει περάσει ο καιρός τους, έχει 

φύγει η ζωή και το όμορφο χρώμα τους, κι όμως… υπάρχουν ακόμα πάνω ή 

γύρω από τα δέντρα τους. Με κάθε δυνατό αέρα, αποκολλώνται και πέφτουν 

χάμω. Κι έκτοτε σέρνονται από πεζοδρόμιο σε πεζοδρόμιο, πατιούνται άτσαλα 

από τους περαστικούς και ποτέ κανένας δε χρειάζεται να αναρωτηθεί από 

ποιο δέντρο ξεκίνησαν το ταξίδι τους.  

 Όταν ήμουν παιδί, κάθε άνοιξη που οι δρόμοι, οι πλατείες και τα πάρκα 

ξέμεναν πλέον από τα κιτρινισμένα φύλλα, δε σκεφτόμουν ποτέ πως κάποιοι 

πέρασαν, τα σκούπισαν και τα μάζεψαν. Ούτε πως σάπισαν μέσα σε 

υπονόμους. Είχα πλάσει στη φαντασία μου ένα αλλιώτικο ταξίδι για αυτά.  

 Πίστευα πως πετούσαν μακριά με τον δυνατό αέρα και κατέληγαν σε κάτι 

έρημα χωριά, με ολόγυμνα δέντρα και γκρίζες πλατείες. Σκορπίζονταν εκεί 

και, κάτω από τον ήλιο, το καφετί και κίτρινο χρώμα τους έμοιαζε χρυσό.  

 Δε θυμάμαι αν «τα χωριά των χρυσών φύλλων» ήταν δημιουργίες του 

δικού μου μυαλού και μόνο ή αν προέρχονταν από ιστορίες που μου έλεγαν 

όταν ήμουν παιδί.  

 Εκείνο που ξέρω είναι πως η ύπαρξή τους δεν έσβησε ποτέ πραγματικά από 

το μυαλό μου. Πάντοτε, κάθε άνοιξη, παράλληλα με την ολάνθιστη 

πραγματικότητα που βλέπω γύρω μου, υπάρχουν και «τα χωριά των χρυσών 

φύλλων» μέσα μου.  



Θάνατος, Καλοκαίρι, Φθινόπωρο, Χειμώνας       145 
_______________________________________________________________________________________________________________________________________________________________________________________________________________ 

 

 

 

 Χειμώνας. 

 Βαρύς. Ανατριχιαστικός. Έντονος χειμώνας. 

 Αίγινα. 

 Καθόμουν στο λιμάνι επί δύο ώρες, αμέσως μετά την άφιξή μου και 

έμοιαζα σαν να προσπαθούσα να χωρέσω την πραγματικότητα σε ένα κάδρο. 

Σαν να έστηνα τα γεγονότα και τα συναισθήματά μου στα σωστά σημεία και 

να περίμενα το κατάλληλο φως να πέσει πάνω τους για να τα απαθανατίσω.  

 Έμοιαζε τόσο ειρωνικό το ότι, έπειτα από τόσα χρόνια ζωής στο νησί, 

στεκόμουν πλέον στο λιμάνι, ένας κουρασμένος πενηντάρης, δίχως βαλίτσες, 

τσάντες ή άλλα ταξιδιωτικά αντικείμενα, μην έχοντας πλέον δικό μου σπίτι 

εκεί. Ένας επισκέπτης… 

 

 Κάποτε, όταν ήμουν αρκετά μικρός, η μητέρα μου, καθώς έκλεισα τα μάτια 

μου για να κάνω ευχή πριν ανάψω ένα κερί στην εκκλησία, έσκυψε και μου 

ψιθύρισε «να προσέχεις τι εύχεσαι, παιδί μου, γιατί μπορεί να πραγματοποιηθεί…». 

Κι έπειτα εγώ προσπαθούσα κατά τη διάρκεια της λειτουργίας να τη ρωτήσω 

τις απορίες μου, αλλά πριν καλά-καλά μιλήσω, κάλυπταν τη φωνή μου ένα 

σωρό «σσσουτ» από γύρω.  

 Κι όταν εν τέλει βγήκαμε στην αυλή της εκκλησίας, καθίσαμε σε ένα 

παγκάκι για να περιμένουμε και τους υπόλοιπους να βγουν και τότε τη 

ρώτησα επιτέλους.  

– Μαμά, γιατί μου είπες να προσέχω τι εύχομαι επειδή μπορεί να πραγματοποιηθεί; 

Αυτό δε θέλουμε κι εμείς; 

 Δε στράφηκε καν προς το μέρος μου, κοιτούσε ίσια μπροστά, κρατώντας το 

αντίδωρο με τα δυο της χέρια και είπε σιγανά 

– …θέλουμε άραγε;…  

 Το θυμήθηκα καθώς σκεφτόμουν πόσο πολύ ήθελα πάντα να αποκοπώ 

εντελώς από το νησί που μεγάλωσα και, τώρα που βρισκόμουν αντιμέτωπος 

με αυτό το αποτέλεσμα, ένιωθα ξαφνικά παρείσακτος.  

 Ένιωθα να περισσεύω, να μην ανήκω… 

 Ένας επισκέπτης… 

 

 Πήγα στον Ανθόκηπο. 

 Ήταν το μόνο μέρος που μπορούσα να φανταστώ ως φιλόξενο για μένα 

πλέον. 

 Λάθος μου… 



146            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 Μια τεράστια έκταση από ρημαγμένα ξερόχορτα και λάσπη, περιφραγμένη 

με συρματόπλεγμα.  

 

 Ακόμα κι ένας άνδρας στα πενήντα του μπορεί να έχει την ανάγκη να βρει 

ξανά εύκαιρη μια ηλιαχτίδα και να σκαρφαλώσει πάνω της. Και γεύτηκα πολύ 

σκοτάδι στη ζωή μου, θα άρπαζα αμέσως μια φιλόξενη ηλιαχτίδα.  

 Ένιωθα να περισσεύω, να μην ανήκω… 

 

 Η τελευταία μου ελπίδα για κάτι οικείο πλέον, βρισκόταν είκοσι λεπτά 

μακριά. Περπάτησα αργά ως εκεί. 

 Η καγκελόπορτα του νεκροταφείου ήταν μισάνοιχτη.  

 Την άνοιξα διάπλατα και πέρασα μέσα. 

 Ώστε αυτό ήταν τελικά… Ό,τι μου είχε απομείνει σε εκείνο το νησί, ήταν 

ολόκληρη η οικογένειά μου μέσα σε οστεοθήκες.  

 Α, κι ένα μαγαζί που μου άφηνε μηνιαίως ένα ποσό στην τράπεζα – ένα 

μικρό απομεινάρι ρίζας κι αυτό νοικιασμένο σε ξένα χέρια.  

 Στάθηκα όρθιος μπροστά στην «οικογένειά μου» και μου ερχόταν να βάλω 

τα γέλια.  

 «Δεν μπορώ να πω, Θεέ… Μου τα τακτοποίησες τα συντρίμμια μου! Είσαι από 

κείνους που παίζουν με τις μαριονέτες τους κι όταν τις βαρεθούν, δεν τις πετάνε σε 

μια γωνιά σαν τα σκουπίδια, αλλά τις τοποθετούν ωραία-ωραία μέσα σε κουτιά! 

Εύγε!» 

 Η ειρωνεία ήρθε και κάθισε πάνω στα χείλη μου με τη μορφή ενός 

στραβού, πικρού χαμόγελου. 

 «…Εύγε…!» 

 Όλη την ώρα, από τον δυνατό αέρα, η καγκελόπορτα πήγαινε τρίζοντας 

πέρα-δώθε κι ακουγόταν σαν κλάματα και μοιρολόγια που ξέμειναν πίσω εκεί 

από τις γυναίκες που έβριζαν τον Χάρο και ζητούσαν έλεος από τον Θεό. 

 Κάποια στιγμή τα μοιρολόγια της καγκελόπορτας σταμάτησαν, καθώς μια 

νεαρή κοπέλα με μια αγκαλιά από λευκές ζέρμπερες στο ένα χέρι, έσπρωξε 

την πόρτα και, κρατώντας την ορθάνοιχτη, τη σφήνωσε κάτω στο τσιμέντο.  

 Ήταν μια ψηλόλιγνη κοπέλα με ανάλαφρο περπάτημα. Πέρασε από δίπλα 

μου δίχως να με κοιτάξει.  

 Εγώ όμως πρόλαβα να τη δω… 

 

 «Ποιαν άλλη μαριονέτα σου βαρέθηκες και πάλι; Και γιατί παραμένω πάντοτε 

το αγαπημένο σου παιχνίδι, Θεέ;…» 



Θάνατος, Καλοκαίρι, Φθινόπωρο, Χειμώνας       147 
_______________________________________________________________________________________________________________________________________________________________________________________________________________ 

 

 

 

 Ξεκόλλησα από το σημείο που ήμουν καρφωμένος και προχώρησα προς το 

μέρος της. Σταμάτησε μπροστά σε ένα μνήμα. Σταμάτησα κι εγώ να προχωρώ.  

 Έμεινε λίγο να κοιτάζει τη φωτογραφία κι έπειτα τοποθέτησε τις 

ζέρμπερες στο βάζο.  

 Ξεκίνησα πάλι να βαδίζω προς το μέρος της. Στάθηκα μερικά μέτρα μακριά 

της. 

– Μοίρα! 

 Γύρισε και με κοίταξε απορημένη. Έπειτα θυμήθηκε. Χαμογέλασε πλατιά 

και με βήμα γρήγορο και σίγουρο ήρθε μπροστά μου. Στάθηκε για λίγο και με 

κοίταξε κι έπειτα έπεσε πάνω μου και με αγκάλιασε.  

 Μείναμε αρκετές στιγμές αγκαλιασμένοι. Όταν απομακρυνθήκαμε, στο 

πρόσωπό της εξακολουθούσε να φωτίζει το ίδιο πλατύ χαμόγελο. 

– Τι γυρεύεις εδώ πέρα, κορίτσι μου; 

 Το χαμόγελό της άρχισε να δίνει τη θέση του σε μιαν έκφραση σοβαρή. 

– Είναι τα γενέθλιά μου αύριο. Τα τελευταία τρία χρόνια, έρχομαι εδώ μία μέρα πριν 

από τα γενέθλιά μου και αφήνω λουλούδια.  

 Με έπιασε από το μπράτσο και προχωρήσαμε μαζί προς το μνήμα με τις 

λευκές ζέρμπερες. 

 

 

 

Η άγνοια είναι ένα φαγώσιμο που του δίνει ο καθένας όποια γεύση και όποια μορφή 

θέλει. 

Όταν έχεις γευτεί πολύ θάνατο στη ζωή σου, η γεύση της άγνοιας είναι αυτή που 

προτιμάς να σου γαργαλάει γλυκά τον ουρανίσκο.  

 

 

 

 Ήταν ένα μνήμα πεντακάθαρο, με έναν λεπτό μαρμάρινο σταυρό στο 

πάνω μέρος κι έναν μικρό άγγελο κολλημένο κάτω δεξιά. Η φωτογραφία 

ήταν περίπου δεκατριών ετών παλιά. Το όνομα ήταν γραμμένο με χρυσά 

γράμματα. 

 «ΖΩΗ ΧΑΝΙΩΤΗ» 

 Μια γεύση πικρή αντικατέστησε τη γεύση της άγνοιας που άφηνα να μου 

γαργαλάει επί δέκα χρόνια τον ουρανίσκο. 



148            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

– Έφυγε μια Πρωτομαγιά, πριν από τρία χρόνια. Προφανώς της τέλειωσε η 

υπομονή… Δεν την αδικώ, εμένα μάλλον θα μου είχε τελειώσει νωρίτερα. Το έμαθα 

κάποιες μέρες μετά, ξέρεις πώς γίνεται εδώ πέρα… Πήγε σε ένα χωράφι γεμάτο 

αγριολούλουδα, εκεί, κοντά στο σπίτι σας, πήρε ένα σωρό χάπια, ξάπλωσε και… αυτό 

ήταν… Δεν ήταν και λίγο κάτι τέτοιο για το νησί. «Η καμένη» τη φώναζαν τόσα 

χρόνια οι σκατόψυχοι. Δεν έβγαινε σχεδόν ποτέ έξω, ούτε δεχόταν κανέναν στο 

σπίτι της... το σπίτι σου… Εκεί έζησε μέχρι το τέλος, παντελώς μόνη. Ούτε τους 

γονείς της δεν ήθελε μαζί της. Μια γειτόνισσα μονάχα δεχόταν, που την 

εξυπηρετούσε και της ψώνιζε τα απαραίτητα. Όταν άκουσα να συζητάνε και να 

λένε «η καμένη αυτοκτόνησε σ’ ένα χωράφι» και άλλα τέτοια, έκλαψα πολύ. Για να 

προστατέψει εμένα τα έπαθε όλα αυτά… Δεν μπορώ να την ξεχάσω εκείνη την 

ημέρα στον γκρεμό, Άγγελε. 

– Ναι, κορίτσι μου, το ξέρω… Ούτε κι εγώ…  

 

 Μια γεύση πικρή… 

 Και πουθενά μια ηλιαχτίδα φιλόξενη να σκαρφαλώσω.  

 Πουθενά ένα αστρολούλουδο…  

 Μόνο τα κουτιά που έκρυβε ο Θεός τα παιχνίδια του, αφότου τα βαριόταν… 

 

 

 

Είναι κάποιες φορές που εύχεσαι να μπορούσες να ανάψεις μια φωτιά τη ζωή σου 

και να λαμπαδιάσει ο τόπος, να μείνει μονάχα η στάχτη της, να δούμε με τι θα έχει 

να παίζει ο Θεός έπειτα… 

«Να προσέχεις τι εύχεσαι, γιατί μπορεί να πραγματοποιηθεί…» 

«…αυτό δε θέλουμε κι εμείς;» 

«…θέλουμε άραγε;…» 

 

 

 

 Στο μνήμα της Ζωής, πίσω από ένα τζαμένιο πορτάκι, ήταν ακουμπισμένο 

ένα γυάλινο στρογγυλό κουτάκι. Έσυρα το τζάμι και το πήρα στα χέρια μου.  

 Είχε μέσα μερικά εντελώς ξεραμένα αστρολούλουδα, καφέ πλέον, 

εύθραυστα… Από καιρό πεθαμένα… 

 Ήμουν σίγουρος πως τα τοποθέτησε εκεί η Κατερίνα. 

 Δεν μπορούσα να ξέρω εάν ήταν εκείνα που άφησα στο κομοδίνο, μέσα σε 

εκείνο το χάρτινο σακουλάκι, πριν φύγω για τελευταία φορά από το δωμάτιο 



Θάνατος, Καλοκαίρι, Φθινόπωρο, Χειμώνας       149 
_______________________________________________________________________________________________________________________________________________________________________________________________________________ 

 

 

του νοσοκομείου ή αν ήταν εκείνα που βγάλαμε δέκα χρονών παιδιά από τα 

μαλλιά μας, φεύγοντας την τελευταία φορά μαζί από τον Ανθόκηπο.  

 Ήταν τόσο ξερά, τόσο εύθραυστα, τόσο πεθαμένα… 

 Η γεύση εκείνης της ασήμαντης άγνοιας με έκανε να χαμογελάσω. 

 Πήρα προσεκτικά ένα από αυτά, έπειτα έκλεισα το γυάλινο κουτάκι και το 

έβαλα στη θέση του. 

 «Όλα μου τα συντρίμμια μου τα τακτοποίησες! Παράπονο δεν έχω… Εύγε, Θεέ… 

Εύγε!...» 

 Φεύγοντας, άφησα το ξεραμένο αστρολούλουδο πλάι στη φωτογραφία της 

Ζωής. 

– Για τα… «χωριά των χρυσών φύλλων»…  

 Ας μην αργήσει να έρθει η Άνοιξη…  

 Δεν έχω υπομονή…  

 Σεβάσου το, Θεέ… Σεβάσου το, Θεέ μου… 



150            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

 



Θάνατος, Καλοκαίρι, Φθινόπωρο, Χειμώνας       151 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

 

 

Η ιδέα για τις Εκδόσεις ΣαΐταΕκδόσεις ΣαΐταΕκδόσεις ΣαΐταΕκδόσεις Σαΐτα ξεπήδησε τον Ιούλιο του 2012 με πρωταρχικό 

σκοπό τη δημιουργία ενός χώρου όπου τα έργα νέων συγγραφέων θα 

συνομιλούν άμεσα, δωρεάν και ελεύθερα με το αναγνωστικό κοινό.  

Μακριά από το κέρδος, την εκμετάλλευση και την εμπορευματοποίηση της 

πνευματικής ιδιοκτησίας, οι Εκδόσεις ΣαΐταΕκδόσεις ΣαΐταΕκδόσεις ΣαΐταΕκδόσεις Σαΐτα επιδιώκουν να 

επαναπροσδιορίσουν τις σχέσεις Εκδότη-Συγγραφέα-Αναγνώστη, 

καλλιεργώντας τον πραγματικό διάλογο, την αλληλεπίδραση και την 

ουσιαστική επικοινωνία του έργου με τον αναγνώστη δίχως προϋποθέσεις και 

περιορισμούς. 

 

Ο ισχυρός άνεμος της αγάπηςαγάπηςαγάπηςαγάπης για το βιβλίο, 

το γλυκό αεράκι της δημιουργικότηταςδημιουργικότηταςδημιουργικότηταςδημιουργικότητας, 

ο ζέφυρος της καινοτομίαςκαινοτομίαςκαινοτομίαςκαινοτομίας, 

ο σιρόκος της φαντασίαςφαντασίαςφαντασίαςφαντασίας, 

ο λεβάντες της επιμονήςεπιμονήςεπιμονήςεπιμονής, 

ο γραίγος του οράματοςοράματοςοράματοςοράματος, 

καθοδηγούν τη σαΐτα των Εκδόσεών μας. 

 

Σας καλούμε λοιπόν να αφήσετε τα βιβλία να πετάξουν ελεύθερα! 

 



152            Ευτυχία Κανάρη 
_______________________________________________________________________________________________________________________________________________________________________________________________________________ 

 

 

    

IIIISSSSBBBBNNNN::::    999977778888----666611118888----88880000333399994444----6666----9999    

Με φόντο πότε έναν «μυστικό» ανθόκηπο και πότε ένα δωμάτιο Με φόντο πότε έναν «μυστικό» ανθόκηπο και πότε ένα δωμάτιο Με φόντο πότε έναν «μυστικό» ανθόκηπο και πότε ένα δωμάτιο Με φόντο πότε έναν «μυστικό» ανθόκηπο και πότε ένα δωμάτιο 
νοσοκομείου, με σύμβολο πάντοτε ένα παράνοσοκομείου, με σύμβολο πάντοτε ένα παράνοσοκομείου, με σύμβολο πάντοτε ένα παράνοσοκομείου, με σύμβολο πάντοτε ένα παράξενο αγριολούλουδο ξενο αγριολούλουδο ξενο αγριολούλουδο ξενο αγριολούλουδο ----    
για την ευτυχία μαζί και τη δυστυχία, για την πίστη μαζί και την για την ευτυχία μαζί και τη δυστυχία, για την πίστη μαζί και την για την ευτυχία μαζί και τη δυστυχία, για την πίστη μαζί και την για την ευτυχία μαζί και τη δυστυχία, για την πίστη μαζί και την 
προδοσία. Μέσα από αλλεπάλληλα ταξίδια ανάμεσα σε παρελθόν προδοσία. Μέσα από αλλεπάλληλα ταξίδια ανάμεσα σε παρελθόν προδοσία. Μέσα από αλλεπάλληλα ταξίδια ανάμεσα σε παρελθόν προδοσία. Μέσα από αλλεπάλληλα ταξίδια ανάμεσα σε παρελθόν 
και παρόν, ο Άγγελος προσπαθεί να συλλάβει τους συνειρμούς, τα και παρόν, ο Άγγελος προσπαθεί να συλλάβει τους συνειρμούς, τα και παρόν, ο Άγγελος προσπαθεί να συλλάβει τους συνειρμούς, τα και παρόν, ο Άγγελος προσπαθεί να συλλάβει τους συνειρμούς, τα 
νοήματα, τις συμπτώσεις, τα παιχνίδια της μοίραςνοήματα, τις συμπτώσεις, τα παιχνίδια της μοίραςνοήματα, τις συμπτώσεις, τα παιχνίδια της μοίραςνοήματα, τις συμπτώσεις, τα παιχνίδια της μοίρας, τις συνέπειες , τις συνέπειες , τις συνέπειες , τις συνέπειες 
των αποφάσεων που πήρε ο ίδιος κι εκείνων που πήραν άλλοι για των αποφάσεων που πήρε ο ίδιος κι εκείνων που πήραν άλλοι για των αποφάσεων που πήρε ο ίδιος κι εκείνων που πήραν άλλοι για των αποφάσεων που πήρε ο ίδιος κι εκείνων που πήραν άλλοι για 
αυτόν.  αυτόν.  αυτόν.  αυτόν.      
Όταν ο Θάνατος παύει να είναι απλά μια λέξη ή ένα γεγονός και Όταν ο Θάνατος παύει να είναι απλά μια λέξη ή ένα γεγονός και Όταν ο Θάνατος παύει να είναι απλά μια λέξη ή ένα γεγονός και Όταν ο Θάνατος παύει να είναι απλά μια λέξη ή ένα γεγονός και 
γίνεται μια «εποχή», παίρνοντας τη θέση της εποχής εκείνης που γίνεται μια «εποχή», παίρνοντας τη θέση της εποχής εκείνης που γίνεται μια «εποχή», παίρνοντας τη θέση της εποχής εκείνης που γίνεται μια «εποχή», παίρνοντας τη θέση της εποχής εκείνης που 
έπνιξε μέσα στα χέρια της την παιδικότητα, τέπνιξε μέσα στα χέρια της την παιδικότητα, τέπνιξε μέσα στα χέρια της την παιδικότητα, τέπνιξε μέσα στα χέρια της την παιδικότητα, τη γαλήνη, την η γαλήνη, την η γαλήνη, την η γαλήνη, την 
ισορροπία, την πίστη, την υπομονή... Όταν ο Θάνατος ξεκινάει ισορροπία, την πίστη, την υπομονή... Όταν ο Θάνατος ξεκινάει ισορροπία, την πίστη, την υπομονή... Όταν ο Θάνατος ξεκινάει ισορροπία, την πίστη, την υπομονή... Όταν ο Θάνατος ξεκινάει 
σαν κατάρα και καταλήγει σαν ευχή. Όταν ο άνθρωπος βιώνει σαν κατάρα και καταλήγει σαν ευχή. Όταν ο άνθρωπος βιώνει σαν κατάρα και καταλήγει σαν ευχή. Όταν ο άνθρωπος βιώνει σαν κατάρα και καταλήγει σαν ευχή. Όταν ο άνθρωπος βιώνει 
την ύπαρξή του σαν ένα μικρό παιχνιδάκι στα χέρια του Θεού την ύπαρξή του σαν ένα μικρό παιχνιδάκι στα χέρια του Θεού την ύπαρξή του σαν ένα μικρό παιχνιδάκι στα χέρια του Θεού την ύπαρξή του σαν ένα μικρό παιχνιδάκι στα χέρια του Θεού 
του.  του.  του.  του.      
Ώσπου  καταλήγει σπασμένος…Ώσπου  καταλήγει σπασμένος…Ώσπου  καταλήγει σπασμένος…Ώσπου  καταλήγει σπασμένος…    


