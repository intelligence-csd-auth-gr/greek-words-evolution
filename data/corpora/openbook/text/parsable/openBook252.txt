











































 

 

Μνήμες 
 

 

Ρούλα Τριανταφύλλου 

 

 
  
 

 
 
 
 
 
 
 
 

Διηγήματα 
2019 

 
 
 
 
 



Μνήμες                                                                                                            Ρούλα Τριανταφύλλου 
 

2 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
ΡΟΥΛΑΣ ΤΡΙΑΝΤΑΦΥΛΛΟΥ 
Μνήμες  
ISBN 978-9925-7392-5-7 
© Ρούλα Τριανταφύλλου 
e-mail: dimitriosgogas2991964@yahoo.com 
 
Τίτλος του βιβλίου: Μνήμες  
Επιμέλεια: Δημήτριος Γκόγκας (Ποιητής) 
Φωτογραφίες: Αθανασία Ξένου, Μαρία- Γωγώ Ραγκούση, π. Γεώργιος Τριαντάφυλλος,  
Κ. Παντελή Βασιλικόπουλο (Σύλλογος Αγραπιδοχωρίου Πηνείας) τους οποίους και 
ευχαριστούμε για την παραχώρηση των φωτογραφιών 
 
     Το παρόν έργο πνευματικής ιδιοκτησίας κατά τις διατάξεις της Κυπριακής Νομοθεσίας (Ο περί 
του Δικαιώματος Πνευματικής Ιδιοκτησίας και Συγγενικών Δικαιωμάτων Νόμος του 1976 (Ν. 
59/1976, όπως έχει τροποποιηθεί και ισχύει μέχρι και σήμερα)και τις διεθνείς συμβάσεις περί 
πνευματικής ιδιοκτησίας. Επιτρέπεται  η αναδημοσίευση μέρους ή ολόκληρου του βιβλίου με 
την έγγραφη συναίνεση από τον συγγραφέα και τον εκδότη.  
 
 
 
 
 
 
  



Μνήμες                                                                                                            Ρούλα Τριανταφύλλου 
 

3 
 

 
 
 
 
 
 
 
 
 

 
 
 
 

Στον σύζυγό μου  
Στα παιδιά μου  

και ιδιαίτερα στα εγγονάκια μου 
Γεώργιο  και Κωνσταντίνο. 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



Μνήμες                                                                                                            Ρούλα Τριανταφύλλου 
 

4 
 

 
 
 
 

ΕΙΣΑΓΩΓΙΚΟ ΣΗΜΕΙΩΜΑ 

 

     Αισθάνομαι ιδιαίτερη χαρά και ικανοποίηση από την ολοκλήρωση ενός βιβλίου που 

δεν αποτελεί παρά μια κατάθεση ψυχής της συγγραφέως Ρούλας Τριανταφύλλου. Ενός 

βιβλίου, που είχα την τύχη να μου ανατεθεί η επιμέλειά του. Το βιβλίο είναι αυτό που 

δηλώνει ο τίτλος τους: Μνήμες. Μνήμες, μικρές ιστορίες από το νησί της Πάρου που έγινε 

δεύτερη πατρίδα της, γραμμένες με τρόπο απλό και λιτό. Η συγγραφέας χωρίς 

επιτηδευμένες προτάσεις και άνευ περιττών καλολογικών στοιχείων, περιγράφει γεγονότα 

από την παιδική της ηλικία, αναμοχλεύει τα περασμένα, θυμάται, συγκινείται, μας 

μεταφέρει το κλίμα και το περιβάλλον περασμένων δεκαετιών και μας κάνει κοινωνούς 

της δικής της ιστορίας, της δικής της μνήμης.  Διαβάζοντας τις ιστορίες της, τα μικρά της 

διηγήματα, ο καθένας από εμάς, θα αισθανθεί ότι μπορεί να είναι και δικές του ιστορίες, 

που έζησε στο χωριό του, στον τόπο που γεννήθηκα, στη φωλιά του. Οι εικόνες της με τον 

τρόπο που μας δίνονται γεννούν ολάνθιστους πίνακες, με τα περιβόλια, τα κοτέτσια, τις 

πεζούλες, με την καλοσυνάτη χωριατοπούλα, τον συγχωριανό που φρόντιζε τα ξωκλήσια 

και την εκκλησία.  

 

     Το βιβλίο: Μνήμες, αγγίζει τις ψυχές των ανθρώπων, που όπου και αν πάνε, έχουν τις 

ρίζες τους στην πατρώα γη. Η Ρούλα Τριανταφύλλου όλα αυτά τα χρόνια που την γνωρίζω 

δεν μπορεί να ξεφύγει από αυτή τη μοίρα. Τη μοίρα που την έφερε αντιμέτωπη με τις 

μνήμες. Γι αυτό και θα αναφέρω ξανά ότι η συγγραφή αυτών των μικρών διηγημάτων, δεν 

μπορεί να αποτυπώσει μόνο μια ψυχική κατάθεση, αλλά ολοκληρώνει τη συμφωνία της 

συγγραφέως με τον γενέθλιο τόπο. Οι τίτλοι των διηγημάτων της (Μνήμες, Το χωριό με 

τα δυο ποτάμια, Η κυρά και ο κόκορας, Το καλό και το ζαβό, Το κορίτσι και το άλογο, 

Ζαμπία, Οι πεζούλες) είναι ενδεικτικοί της θύμησης και της μνήμης, που δεν αλλοιώνεται 

με το πέρασμα του χρόνου αλλά μεγαλώνει τις ρίζες του δένδρου της ζωής, καθώς αυτές 

ποτίζονται με το ζωογόνο δάκρυ της νοσταλγίας, του νόστου, της ίδιας της ανθρώπινης 

ύπαρξης. Το βιβλίο ολοκληρώνεται με δύο ποιήματα, σφραγίδα της συγγραφέως στην ίδια 

της την υπόσταση.  

 

 

Δημήτριος Γκόγκας 

                                                                                                                 Ποιητής 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

5 
 

 

 

ΑΝΤΙ  ΠΡΟΛΟΓΟΥ 

 

   Είναι πολύ όμορφο το να νοσταλγεί κανείς, με μιά γλυκιά λαχτάρα, τον τόπο που 

γεννήθηκε, να ζωντανεύει με τη μνήμη του τις ευχάριστες αναμνήσεις από τα παιδικά του 

χρόνια, να πετά ευχάριστα με τα φτερά της φαντασίας του στους τόπους που ένοιωσε τα 

πρώτα σκιρτήματα της ζωής του. 

    Είναι πολύ ανθρώπινο, το να είναι κανείς δεμένος σφιχτά με τις ρίζες του, να μη θέλει 

ποτέ του να κόψει τον ομφάλιο λώρο που τον συνδέει με το παρελθόν του, αλλά να κρατά 

γερά τον μίτο της Αριάδνης, γιά να μπορεί να επιστρέφει πότε πότε στην γενέθλια γη, να 

παίρνει δύναμη να συνεχίσει να ζει στο παρόν σαν τον Ανταίο της ιστορίας. 

    Η ανθρώπινη μνήμη όμως, δεν μένει μόνο εκεί που ξεκινά κανείς να βαδίζει το δρόμο 

της ζωής του, αλλά εμπλουτίζεται συνέχεια με τις νέες εμπειρίες που αποκτά στην δεύτερη 

πατρίδα του, εκεί που τάχθηκε να συνεχίσει το διάβα του στη ζωή αυτή. Γεννιέται γιά 

δεύτερη φορά εκεί, προσαρμόζεται στη νέα πραγματικότητα, ριζώνει γερά στα χώματά 

της, για να μπορέσει να  σταθεί όρθιος. Εξακολουθεί να δημιουργεί, δένεται με τους 

ανθρώπους της, τους αγαπά, τους θαυμάζει, τους βάζει κι αυτούς δίπλα και ισότιμα μ' 

αυτούς που πρωτογνώρισε στην αφετηρία της ζωής του. 

    Η ύπαρξή του έτσι, αποκτά μια άλλη δυναμική και δημιουργείται τώρα μία νέα 

πολυποίκιλη προσωπικότητα, που φέρνει στην κυτταρική της μνήμη διαφορετικά στοιχεία, 

που εξακολουθούν όμως να συνθέτουν μία ενιαία ανθρώπινη μορφή. Είναι η θαυμαστή 

δύναμη της προσαρμογής που όλοι μας κρύβουμε μέσα μας. 

    Αυτά τα στοιχεία διακρίνονται εμφανέστατα και δια γυμνού οφθαλμού στο παρόν 

πόνημα, που είναι μία κατάθεση ψυχής από την συγγραφέα του, που αφήνει να απλωθεί 

στην κοινή θέα μέσα από τις σελίδες του, ένα μέρος από τον πλούσιο συναισθηματικό της 

κόσμο, για να μας κάνει κοινωνούς των πλούσιων εμπειριών της, των συναισθημάτων της, 

καθώς  και των σκιρτημάτων της ψυχής της. 

    Τα πρόσωπα του παρελθόντος που μας ζωντανεύει με τις αφηγήσεις της, είναι εκείνα 

που σημάδεψαν τη ζωή της, προκάλεσαν τον θαυμασμό της και ζωγράφισαν ανεξίτηλα 

μέσα της θαυμάσιες εικόνες οι οποίες πλούτισαν τον εσωτερικό της κόσμο και την έκαναν 

ακόμη πιο ευαίσθητη μέσα σε ένα κόσμο που μπορεί να φαίνεται σκληρός, εύκολα όμως 

μαλακώνει όταν μπορέσει κάποιος να αγγίζει με λεπτότητα τις ευαίσθητες χορδές του.    

 

π. Γεώργιος Τριαντάφυλλος 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

6 
 

 

 

 

 

 

 

 

 

 

 

 

 

 

 

 

Α΄ΜΕΡΟΣ 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

7 
 

 
 

ΜΝΗΜΕΣ 

 

   Θυμάμαι το χωριό εκείνα τα καλοκαίρια. Το σπίτι με τις πλίθες από άχυρο και χώμα. 

Στην αυλόπορτα, ένας κορμός γερμένος κυπαρισσένιος. Εκεί  το σούρουπο, καθόμασταν 

αντάμα. Γευόμασταν σταφύλια και σύκα γλυκά και πετούσαμε  τις φλούδες  στον απέναντι  

τοίχο, που ήτανε πάντα ο στόχος μας.  

   Θυμάμαι να τρέχουμε στ’ αμπέλια 

και στα μποστάνια. Σαν ξημέρωνε 

γιορτή, μέσα από τα μονοπάτια,  

γοργά στην εκκλησιά, του Αγίου 

Αντρέα, ν ’ανάψουμε το θυμίαμα και 

το καντήλι. Και από την αστείρευτη 

πηγή δροσίζαμε τα χείλη. 

   Θυμάμαι τις τέσσερεις μουριές, 

δίπλα στο πηγάδι, που ο παππούς είχε 

φυτέψει και μοίρασε στα παιδιά του. 

Μια κούνια από τριχιά κρεμούσαμε.  

Ο καθένας στην δική του. Είχα γίνει 

ένα μ΄ αυτήν.  

   Θυμάμαι το πανηγύρι της Παναγιάς, 

στα μέσα του Αυγούστου. Χαράματα 

κινούσαμε.  Μακρύς ο δρόμος. Μέσα 

από  ελιές, πεύκα και κυπαρίσσια. 

   Τι γρήγορα διαβήκανε κείνα τα 

καλοκαίρια; Σαν ξενιτεύτηκα με 

χρόνους και καιρούς, μαζί μου τα 

επήρα. Και να, τα χρόνια πίσω ήρθαν.  Σαν να’ τανε  προσκύνημα, τραβάω για το χωριό. 

Στο σπίτι, με τις πλίθες, το κυπαρίσσι.   

   Κοιτώ γύρω μου. 

   Εδώ δεν ήταν το σπίτι; Πού είναι το κυπαρίσσι;  Ο τοίχος; Ένας  σωρός λιθάρια απέναντι.  

Και το σπίτι μου; Χώμα.  Ένα με τη γη. Κλείνω τα μάτια, φέρνοντας στον νου μου εκείνα 

τα καλοκαίρια.  Πώς χάθηκαν; Πώς ρήμαξαν;  Σπίτι μου, ότι έχει απομείνει. 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

8 
 

 

 

 

ΤΟ ΧΩΡΙΟ ΜΕ ΤΑ ΔΥΟ ΠΟΤΑΜΙΑ 

 

 

     Το χωριό με τα δύο ποτάμια* ήταν ένα από τα κεφαλοχώρια της Πηνείας. Πριν από 

αμνημόνευτα χρόνια το ένα ποτάμι παρέσυρε το μισό χωριό και πολλά χωράφια. Κάθε 

Χειμώνα τα ποτάμια φούσκωναν και οι κάτοικοι ζούσαν με τον φόβο μην παρασύρουν στο 

διάβα τους και το άλλο μισό  χωριό. Τον ίδιο φόβο έτρεφαν και οι κάτοικοι των υπολοίπων  

χωριών του κάμπου.  Δεν μπορούσαν να τα διαβούν και να πάνε στις δουλειές τους. Τα 

χρόνια εκείνα δεν υπήρχε γεφύρι* και πάντα περίμεναν να χαμηλώσουν τα νερά τους για 

να τα περάσουν. Μα και τότε, με κίνδυνο της ζωής του, από τα περάσματα που γνώριζαν 

μόνο τα άλογα!  

      Από τις πέντε αδελφές, η θεία Μαρία έμεινε εκεί, γνώρισε τον άντρας της, τον 

ερωτεύτηκε και τον ακολούθησε στο βουνό. Η θεία Μαρία, ποιος να το περίμενε, στο 

βουνό, με τους αντάρτες… αντάρτισσα! Κι όταν παντρεύτηκε, δεν πήγε πολύ μακριά από 

το πατρικό της. 

     Το σπίτι του Θείου και της Θείας ήταν ένα διώροφο κτίσμα. Όσο θυμάμαι, ποτέ δεν 

πηγαίναμε στο πάνω πάτωμα. Είχε τακτοποιήσει όλο το νοικοκυριό στο κάτω όροφο. 

Ανέβαινα στο μπαλκόνι του πάνω ορόφου για να αγναντέψω το ποτάμι και τα σπίτια, που 

σαν λείψανα ξεπρόβαλαν μέσα από τον υγρό τους τάφο. Στην αρχή το φοβόμουν. 

Φοβόμουν ακόμα και τη νύχτα μην ανέβει η στάθμη του νερού και μας πνίξει. Ο θείος 

Λάκης διατέλεσε για πολλά χρόνια  

πρόεδρος του χωριού. Πολλές φορές, 

όταν πήγαινε στο γραφείο της 

κοινότητας, τον ακολουθούσα για να 

δω την γραφομηχανή που βρίσκονταν 

τοποθετημένη στο μικρότερο γραφείο 

της γραμματέας του.  Δεν είχα δει ξανά 

γραφομηχανή. Μάλιστα είχα ρωτήσει 

τον Θείο να μου πει, τι είναι αυτό το 

μηχάνημα με τα κουμπιά και πάνω τα 

γράμματα. Μα ποτέ δεν τόλμησα να 

την αγγίξω όσο κι αν το λαχταρούσα.  

     Καλός- καλός ο Θείος, μα δεν έδινε 

πολλά θάρρητα. Η θεία Μαρία, είχε 

όλη την φροντίδα του σπιτιού. Ο  

Θείος, εκτός από πρόεδρος του 

χωριού, είχε και πολλά πρόβατα. Έτσι 

και το βάρος αυτό, έπεσε στη θεία. 

Περνούσε τη μέρα της παρέα με τα 

πρόβατα. Πρωί-πρωί τα πήγαινε για βοσκή δίπλα στο ποτάμι. Γυρνούσε πάντα κατά τις 

δέκα να ετοιμάσει το κολατσιό για τον Θείο και μου έλεγε: «ετοίμασε εσύ το τραπέζι όπου 

να ναι θα έρθει». Μα πιο τραπέζι; Τρώγαμε στον χαμηλό ταβά δίπλα στο τζάκι και 

καθόμασταν σε σκαμνάκια. Κι ύστερα έφευγε για τα πρόβατα, ώσπου να γύρει ο ήλιος, να 



Μνήμες                                                                                                            Ρούλα Τριανταφύλλου 
 

9 
 

τα φέρει κοντά, πίσω στη στάνη, για να τα αρμέξει. Δίπλα στην κουζίνα, είχανε χτίσει το 

τυροκομείο και έναν μεγάλο 

φούρνο. Εκεί, τυροκομούσε και 

κτυπούσε το γάλα στην ξύλινη 

καρδάρα με υπομονή, μέχρι να 

βγει το βούτυρο στην επιφάνεια.  

Κάποιες φορές ακολουθούσα για 

λίγο την θεία ως το  ποτάμι. 

Άλλοτε έτρεχα να την βρω σαν 

ήθελα να της πω κάτι.  Πάντα 

όρθια ήταν. Σιωπηλή. Να γνέθει 

κρατώντας τη ρόκα.   

    Στο χωριό δεν υπήρχαν πολλά 

παιδιά. Το σχολείο είχε κλείσει 

εδώ και χρόνια. Οι περισσότεροι 

κάτοικοι είχαν φύγει για μια 

καλύτερη ζωή στην Αθήνα ή στην 

Πάτρα. Άλλοι ακολούθησαν 

μακρύτερους δρόμους και 

έφτασαν μέχρι την Αυστραλία και 

την Αμερική. Μα αυτό δεν με 

ενοχλούσε καθόλου. Το σχολείο 

ήταν λίγο πιο πέρα από το σπίτι 

της Θείας. Σχεδόν πάντα, όταν 

περνούσα από μπροστά του, 

κρεμιόμουν από τα περβάζια των 

παραθυριών ψάχνοντας με τα 

μάτια μήπως και δω πάνω στα παλιά θρανία μία πλάκα και ένα μικρό κάρβουνο. «Πάνω 

στις πλάκες μάθαμε, με ένα κάρβουνο λίγη γραφή και αριθμητική» μας έλεγε η μάνα μας, 

που είχε πάει μέχρι την τρίτη δημοτικού, «μετά ήρθε ο πόλεμος, η κατοχή και έκλεισε το 

σχολείο. Γινόταν τα χέρια μας μαύρα από το κάρβουνο» Μα μόνο, τον μικρό μαυροπίνακα 

μπορούσα να δω.  

     Ένα ακόμα σπίτι, ήταν για μένα πάντα ανοικτό.  Μιας εξαδέλφης. Το σπίτι αυτό είχε 

μία μεγάλη αυλή και πολλές μουριές. Η χαρά μου ήταν αυτές οι μουριές. Εκεί έτρεχα κάθε 

μέρα. Να προλάβω  ελεύθερη την κούνια που είχανε κρεμάσει στην πιο μεγάλη μουριά. 

Το δυσκολότερο εμπόδιο ήταν να διασταυρώσω τον δρόμο, καθώς συναντούσα τις χήνες 

τις εξαδέλφης. Λένε πως δεν υπάρχουν καλύτεροι φύλακες από αυτές. Μέχρι να βραδιάσει 

ήμουνα πάνω στην κούνια. Έπαιρνα φόρα και προσπαθούσα να φτάσω όλο και πιο ψηλά. 

Κάθε μέρα ήθελα να φτάσω ψηλότερα.  «Μα καλά, δεν βαριέσαι όλη μέρα στην κούνια; 

Δεν ζαλίζεσαι;» «Όχι» απαντούσα. Μα φοβόμουν μη κάποια μέρα μου πουν, να μην 

ξαναπάω. Κάθε μέρα στην αυλή τους με είχαν. Η αλήθεια είναι πως τους είχα ζαλίσει.  

    Μία μέρα, η Θεία με είχε μαλώσει για κάτι. Που να θυμάμαι! Τόσες και τόσες ζαβολιές 

που έκανα.  Όταν έφυγε για τα πρόβατα,  πήγα στο δωμάτιο που κοιμόμουν,  έβαλα τα 

ρούχα σε χάρτινη κούτα, την έδεσα και έφυγα από το σπίτι. Πήγα στην στάση και περίμενα 

το λεωφορείο. Κατά το μεσημέρι ήρθε.  Ανοίγει η πόρτα, κατεβαίνει ένας επιβάτης και 

ανεβαίνω. 



Μνήμες                                                                                                            Ρούλα Τριανταφύλλου 
 

10 
 

 

 

«Για που πας;» με ρώτησε ο οδηγός. 

Του απάντησα.  

«Που είναι το εισιτήριο σου;» 

«Τι; Εισιτήριο;» 

Δεν πέρασαν δύο λεπτά και γύρισα στο σπίτι.  

«…μα καλά, για να πάω στο χωριό, δεν μου ζήτησαν ποτέ εισιτήριο για να φύγω πρέπει 

να πληρώσω;» σκέφτηκα. Αργότερα κατάλαβα γιατί μου έδινε χρήματα η μάνα μου.  

«Αυτά, να τα δώσεις στην Θεία σου» ενώ άλλες φορές ανέβαινε η μάνα μου στο 

λεωφορείο, έλεγε στον οδηγό: «να  κατεβάσεις το τσουπί* στο χωριό» και του έδινε στα 

χέρια το εισιτήριό μου.  Η Θεία, εν τω μεταξύ, είχε επιστρέψει. Κι ενώ με είδε με την 

κούτα δεν μίλησε. Πέρασαν κάποια λεπτά και πρόσταξε: «Πήγαινε να βάλεις πιρούνια και 

ποτήρια στο τραπέζι θα έρθει ο θείος και θα πεινάει»  

    Μία μέρα η θεία έχοντας πολλές δουλειές και έννοιες με έστειλε στο ποτάμι, να προσέχω 

τα πρόβατα, λέγοντας ότι θα έρθει  να με βρει όταν τελειώσει. Μαζί με τα πρόβατα,  είχαν 

και ένα μικρό μαύρο τσοπανόσκυλο. Πολύ παιχνιδιάρικο. «Να προσέχεις μην πάνε τα 

πρόβατα στο ποτάμι και συ, μη τολμήσεις και μπεις μέσα στο νερό». Πήρα το στενό 

μονοπάτι και έφτασα στο ποτάμι. Πρώτη φορά έβλεπα το ποτάμι από αυτή του την πλευρά. 

Μια τεράστια θάλασσα! Κι δω δεν υπήρχαν δέντρα, μα μόνο ψιλή άμμος και αμέτρητα 

χαλίκια. Καλοκαίρι, ντάλα μεσημέρι και μπροστά μου να απλώνεται ένα ποτάμι 

θάλασσα…«σιγά που δεν θα μπω» σκέφτηκα. Άλλωστε αυτό το «μη»  λειτουργούσε πάντα 

αντίθετα για μένα, σ  όλη μου τη ζωή.  Πρόσεξα όσο μπορούσα, μη βρέξω τα ρούχα μου 

και είχα το νου μου μη προβάλει η Θεία και μου τα… ψάλλει.  Θα ετοίμαζα και πάλι άδικα, 

για δεύτερη φορά την κούτα με τα ρούχα μου. Βγήκα από το ποτάμι να στεγνώσω και 

αναρωτιόμουν… 

«Πως να περάσει η ώρα; Πως περνά η ώρα της Θείας στο ποτάμι;» 

Ασυναίσθητα, έπιασα ένα μικρό ξύλο και τo πέταξα στο νερό και τότε, με έκπληξη βλέπω 

το σκυλί να τρέχει και να μου γυρίζει το ξύλο. 

«Ωραία!» φώναξα. «Βρήκαμε παιχνίδι». Το σκυλί, ακολουθούσε με το βλέμμα του, τις 

κινήσεις των χεριών μου και έτρεχε να μου φέρει τα ξυλαράκια που του πετούσα. Παίξαμε 

μέχρι που κουραστήκαμε κι δυο. «Λες» σκέφτηκα «το παιχνίδι αυτό να του το είχε μάθει 

του σκύλου η θεία, για να περνά την ώρα της;» 

     Ένα απόγευμα Παρασκευής όταν επέστρεψα στο σπίτι από την κούνια η Θεία μου είπε: 

«Ήρθε ο Βασίλης» 

«Πού είναι;»  

«Κάτω, στο πηγάδι να φέρει νερό». 

«Άντε να τον δεις». 

     Κατηφόρισα στο πηγάδι και τον βοήθησα να δέσει τους ντενεκέδες με το νερό στα 

σαμάρια των γαϊδουριών. Γυρνώντας στο σπίτι μου λέει: «Αύριο, θα σε πάω στο καφενείο 

να σε κεράσω». 

Το καφενείο! Με τον μεγάλο πλάτανο και το πηγάδι. Την πρώτη φορά που πήγα στο 

καφενείο, ήταν για να δώσω, μία παραγγελία στον Θείο. 

Και φυσικά, μου είπε: «Κάθισε να σε κεράσω. Τι θέλεις; Πορτοκαλάδα;» 

Σκεφτόμουν … «Πορτοκάλια έχουμε στις πορτοκαλιές…» 

«Λεμονάδα;»  



Μνήμες                                                                                                            Ρούλα Τριανταφύλλου 
 

11 
 

«και λεμόνια…στις λεμονιές». 

«Γκαζόζα;»  

«Ναι! Γκαζόζα!» 

«Φέρε στο παιδί μία γκαζόζα» παρήγγειλε του καφετζή. 

Ο καφετζής, έγνεψε καταφατικά και τράβηξε κατά το …πηγάδι. 

Τον κοιτούσα και έλεγα: «Μα καλά; Κουφός είναι; Τι θέλει στο πηγάδι; Εγώ, γκαζόζα 

ζήτησα».  

    Ο καφετζής γυρνούσε την ανέμη, το σκοινί τυλιγόταν και να! Να ξεπροβάλει απ’ το 

στόμιο του πηγαδιού ένα τεράστιο καλάθι με μπουκάλια! Είχα μείνει με το στόμα 

ανοικτό… 

«Εδώ, με τα καλάθια κατεβάζουμε τις μπίρες και τα αναψυκτικά στο πηγάδι, για να είναι 

δροσερά. Ακόμα και τα καρπούζια κατεβάζουμε. Είχα φάει μίαν άλλη φορά καρπούζι. 

Ήτανε τόσο κρύο μα δεν ήξερα πως το είχαν πρώτα μέσα στο πηγάδι. Μπούζι. Έτσι, μαζί 

με τον Βασίλη ακολουθήσαμε τον καφετζή και περιμέναμε να ανασύρει  το καλάθι . 

«Έλα» μου είπε ο καφετζής «διάλεξε τι θέλεις;»  

Ακουμπούσα την πορτοκαλάδα την λεμονάδα και πάλι κατέληγα στην γκαζόζα.  Κάποια 

στιγμή είχα πιάσει ένα άλλο μπουκάλι.  

«Όχι, αυτό είναι κόκα-κόλα και τα παιδιά δεν πίνουν κόκα κόλες». 

    Έτσι πέρασε κείνο το καλοκαίρι των δέκα μου χρόνων. Όποτε ξανά-ανέβαινα στο χωριό 

ήταν για μία επίσκεψη και γυρνούσα την ίδια μέρα. Την τελευταία φορά που επισκέφτηκα 

την  θεία Μαρία  ο θείος Λάκης δεν ζούσε. Κάποιο Καλοκαίρι είχα κατέβει στο χωριό για 

να δω τους δικούς μου.  Η μάνα μου είπε: «Τι λες, πάμε αύριο να δεις την θεία σου και να 

της πάμε και λίγο τραχανά που έκανα;»  

«Με το λεωφορείο θα πάμε;» 

«Όχι, έχει ο αδελφός σου δουλειά πάνω στα χωριά, θα μας πάει το πρωί και το απόγευμα 

θα μας φέρει ο Βασίλης. Είναι και ο Βασίλης στο χωριό, να δεις και τι ωραίο έφτιαξε το 

σπίτι».  Την άλλη μέρα κατά τις 10 το πρωί ήμασταν στο χωριό και βρήκαμε για πρώτη 

φορά την θεία στο σπίτι, ύστερα από πολλά χρόνια!  

Μπήκαμε στην μικρή κουζίνα … κοιτούσα γύρω μου  

«Ωραίο δεν το έφτιαξε ο Βασίλης το σπίτι;» είπε η μάνα μου.  

«Ναι… ωραίο…» 

«Πήγαινε να δεις και το μέσα σπίτι» είπε η θεία. 

«Ωραίο;» 

«Ναι, ωραίο…» 

     Το δάπεδο στρωμένο, στους τοίχους ντουλάπια πάνω-κάτω, βρύση με τρεχούμενο νερό, 

πάγκος, νεροχύτης, ψυγείο.  Το τζάκι καλοφτιαγμένο και απέναντι, στον τοίχο, ένα μεγάλο 

τραπέζι και καρέκλες. Εκεί, για πρώτη φορά, κάθισα στην καρέκλα και στο ψηλό τραπέζι 

να πιώ τον καφέ και να φάω το γλυκό… Δεν με χωρούσε ο τόπος… Όχι, δεν ήταν το σπίτι 

αυτό της θείας… Που είναι το μικρό χαμηλό τραπεζάκι με τα σκαμνάκια; Που είναι το 

λυχνάρι; Που είναι; Που είναι… Σε μια στιγμή, ο Βασίλης βγαίνει στην μικρή αυλή και 

τον ακολούθησα . Μιλούσαμε γι’ άλλα κι άλλα κι ο νους μου έτρεχε αλλού… Να μαι εδώ.  

Να κρεμιέμαι στα παράθυρα του σχολείου, μήπως δω ένα ξεχασμένο κάρβουνο και μία 

πλάκα… Να μαι εδώ. Στην αυλή με τις μουριές και την μεγάλη κούνια, που μ’ έφτανε 

μεσούρανα.  Να μαι στο πηγάδι του μικρού καφενείου δίπλα στον καφετζή… «διάλεξε…τι 

θέλεις;…Γκαζόζα!» Και η θεία; Μα που άλλου; Κάτω, δίπλα στο ποτάμι. «Ξάδελφε; Τι σ’ 

πιάσε; Τι σου έφταιξε το σπίτι και το χάλασες;» 



Μνήμες                                                                                                            Ρούλα Τριανταφύλλου 
 

12 
 

Με τα χρόνια, η θεία κατέβηκε στην 

πόλη. Τα σπίτια μας δεν απείχαν πολύ. 

Οι δύο αδελφές, επισκέπτονταν η μία 

την άλλη, μέχρι που η θεία κλείστηκε 

στους τέσσερις τοίχους κι η μάνα μου, 

δεν μπορούσε να πηγαίνει τακτικά. 

«Μαμά, πηγαίνεις να δεις την θεία;» 

«Δεν μπορώ παιδάκι μου, δεν με 

βαστούν τα πόδια πια και έχω κι αυτές 

τις ζαλάδες. Φοβούμαι μη πέσω και 

βασανιστώ και βασανίσω και τους 

άλλους».  

«Ας είναι καλά τα σύρματα! Αυτό της 

λέω να είναι καλά τα σύρματα* αδελφή, 

μία μου έμεινες, ας είναι καλά και 

μπορούμε να λέμε δυο κουβέντες». 

Η θεία έκλαψε πέντε αδελφές και έμεινε 

μόνη. Μία μέρα, έφεραν τα σύρματα 

νέα για την θεία. Πέθανε και η θεία 

Μαρία…  

Σαν αστραπή χίλιες εικόνες πέρασαν από μπροστά μου και ναι! 

Ναι! Την είδα! Είδα την θεία κάτω, δίπλα στο ποτάμι. 

 

Επεξηγήσεις: 
 

*Δυο ποτάμια / Λάδωνας: Με την ονομασία Λάδωνας συναντάμε δύο ποταμούς της Πελοποννήσου. Ο ένας 

είναι ο Ηλεϊακός  Λάδωνας ή Λαγανέϊκο ποτάμι, παραπόταμος του Πηνειού στα Βορειοδυτικά  του Ν. 

Ηλείας.  

 

*Γεφύρι: Όταν έγινε ο επαρχιακός δρόμος Αμαλιάδας -Σιμόπουλου, οι  κάτοικοι των χωριών της Πηνείας, 

ζήτησαν την κατασκευή της γέφυρας στον Πηνειακό Λάδωνα.(το αριστερό ποτάμι). Πράγματι το 1934 ήρθε 

ένας Λόχος Μηχανικού τού Στρατού. Κατασκήνωσε στις παρυφές τού ποταμού. Οι κάτοικοι συνέστησαν  

στους στρατιώτες να φύγουν από εκεί και να πάνε ποιο μακριά  αλλά, τους αγνόησαν. Ο Ταγματάρχης  μετά 

από αυτοψία στον ποταμό εξέφρασε την απορία του. «Γι’ αυτόν τον ξεροπόταμο μας φέρατε εδώ; Θα 

μπορούσατε και μόνοι σας να φτιάξετε το γεφύρι.» Τους υποσχέθηκε ότι θα τελείωνε γρήγορα την 

κατασκευή της γέφυρας. Άρχισαν οι εργασίες αλλά δεν γνώριζαν  ότι υπήρχαν πολλά υπόγεια νερά. Κατά 

τον Νοέμβριο, έτοιμα τα πέλματα, βάλαν και τα μαδέρια για να συνεχίσουν. Μία νύχτα με νεροποντή δεν 

έμεινε τίποτα. Ευτυχώς  οι στρατιώτες πρόλαβαν να απομακρυνθούν. Μετά  από τέσσερεις μέρες και αφού 

κόπασε η βροχή άρχισαν να κατεβαίνουν και τα νερά. Ο Ταγματάρχης είδε τότε την μεγάλη καταστροφή … 

Όλα τα είχε πάρει το ποτάμι. Το πρόβλημα έμεινε άλυτο για πολλά χρόνια,  μεσολάβησε ο πόλεμος και ο 

Στρατός  έκανε έργα στα Βόρεια σύνορα. Το 1954  τελικά έγινε η γέφυρα η οποία εξυπηρετεί τρεις νομούς: 

Ηλείας, Αχαΐας και Αρκαδίας. 

Αλλά  και τότε ο κόσμος περνούσε το ποτάμι με την ψυχή στα δόντια. Πολλοί είχαν παρασυρθεί τούς 

χειμερινούς μήνες από τα ορμητικά νερά του. 

 

*Τσουπί: Κορίτσι 

 

*Σύρματα:  Μία προφητεία του Αγ. Κοσμά του Αιτωλού έλεγε πως θα έρθει καιρός που ο κόσμος όλος θα 

δεθεί με ένα σύρμα (τα τηλέφωνα;). Δεν ξέρω αν αυτό θα συμβεί, πάντως η μάνα μου τα τηλέφωνα εννοούσε. 

 

 



Μνήμες                                                                                                            Ρούλα Τριανταφύλλου 
 

13 
 

 

 

ΤΟ ΚΑΛΟ ΚΑΙ ΤΟ ΖΑΒΟ 

 

 

     Με δυσκολεύει το αριστερό μου χέρι από τότε που κατάλαβα τον κόσμο. Απέφευγα να 

γράφω όταν ήταν άλλοι δίπλα μου. Τους ενοχλούσε που κρατούσα το μολύβι με το «κακό» 

χέρι. «Ζερβή μας βγήκε… όλα ζερβά κι ανάποδα τα κάνει». Προσπάθησαν να με μάθουν 

να γράφω με το «καλό» χέρι. Όποτε προσπαθούσα να πιάσω το μολύβι γλιστρούσε απ’ τα 

δάχτυλα. Ούτε που ένιωθα πως κρατούσα κάτι στο καλό μου χέρι. Μία θεία όταν ήρθε για 

διακοπές με είδε να κρατώ το πιρούνι ανάποδα. «Όχι έτσι. Είναι ντροπή να πιάνεις με το 

κακό σου χέρι το πιρούνι» μου έλεγε και συνέχιζε:  «Το αριστερό χέρι είναι του διαβόλου». 

Με στεναχωρούσε πολύ αυτή η φράση: «του διαβόλου». «Τότε γιατί έχουμε δυο χέρια; 

Δίχως το αριστερό χέρι μου, είναι άχρηστο και το καλό». Αυτές τις σκέψεις έκανα όσο η 

θεία προσπαθούσε να με εκπαιδεύσει να  πιάνω το πιρούνι με το δεξί. Άδικα, δεν μπόρεσα 

να το κρατήσω και να ’ρθω στα ίσα μου και στα καλά μου και κάθε φορά που με έβλεπε 

να πιάνω με το αριστερό, μου έριχνε ένα χαστούκι. Το χειρότερο ήταν όταν έπρεπε να 

πιάσω το μαχαίρι να κόψω το ψωμί. Εκεί ήταν που όλοι με κοίταζαν με φόβο. 

«Θα ξεκοιλιαστεί έτσι που το κρατά» έλεγε πάντα η μάνα μου. 

«Δεν ξεκοιλιάζομαι». 

Και πραγματικά, ποτέ δεν είχα κόψει, έστω ελάχιστα το χέρι, αντίθετα, όσες φορές 

προσπάθησα να πιάσω το μαχαίρι με το δεξί κατακοβόμουν. Όλη η δύναμη ήταν στο ζερβό 

μου χέρι. 

     Εντάξει, στο σπίτι το χώνεψαν... ζερβή και όλα ζερβά κι ανάποδα αυτό το παιδί... 

     Μια μέρα η γειτόνισσα της γιαγιάς ήθελε να με μάθει πως να διπλώνω τις κάλτσες, 

ώστε αργότερα ο άντρας που θα έπαιρνα, να μην δυσκολεύεται διόλου. Με μια κίνηση να 

είναι οι κάλτσες έτοιμες να τις φορέσει. Μου έδειξε μια, δυο, τρεις φορές τον τρόπο, μα 

πάλι το ζερβό μου χέρι ήταν εμπόδιο και δεν έμαθα τελικά πώς να διπλώνω τέλεια τις 

κάλτσες. Απηύδησε η γυναίκα και έτσι ησύχασα κι εγώ. 

     Αργότερα το μεγαλύτερο πρόβλημα ήταν στο γυμνάσιο. Η καθηγήτρια των 

οικοκυρικών, μας είχε ζητήσει να φέρουμε βελόνες πλεξίματος και νήμα, να μας μάθει να 

πλέκουμε. Άλλο μια σημαντική εργασία που πρέπει να γνωρίζει η γυναίκα για να είναι 

καλή νοικοκυρά! Την επόμενη μέρα, όλα τα κορίτσια είχαμε φέρει τι βελόνες, το νήμα και 

ένα άλμπουμ που θα βάζαμε τα πλεκτά μας. Στάθηκε μπροστά στην έδρα η κυρία 

καθηγήτρια και μας έδειχνε τον τρόπο πλεξίματος. 

«Σήμερα θα μάθουμε την καλή πλέξη και την ανάποδη». 

Όπα! Να λοιπόν κάτι ωραίο. Το ανάποδο χέρι δεν θα έχει κανένα πρόβλημα, θα μάθω να 

πλέκω ανάποδα! Έπιασα τις βελόνες με τον τρόπο που μας έδειχνε και φυσικά, η βελόνα 

από τον καλό μου χέρι κύλισε στο πάτωμα, μια, δυο, τρεις φορές. Την τέταρτη φορά που 

έπεσε η βελόνα στο πάτωμα ήρθε η καθηγήτρια δίπλα μου και προσπάθησα μαζί της. Μα 

του κάκου, η βελόνα βρέθηκε και πάλι στο πάτωμα!  Με τα πολλά, κατόρθωσα να την 

κρατήσω.  Βέβαια ο τρόπος μου δεν ήταν ο σωστός.  

«Όχι έτσι, μην την κρατάς έτσι, δες εμένα. Πέρασε τώρα την θηλιά γύρο από την άλλη 

βελόνα». Πάω να την περάσω και να, πάλι τα ίδια. «Όχι έτσι, μην πας ανάποδα!» 

Τώρα πως να της εξηγήσεις πως το δικό της σωστό, ήταν το δικό μου ανάποδο. Και το 

δικό μου ανάποδο ήταν το καλό εκείνης. Μέγα πρόβλημα η ώρα του πλεξίματος! 



Μνήμες                                                                                                            Ρούλα Τριανταφύλλου 
 

14 
 

Πάει κι αυτή έχασε την υπομονή της. «Αμάν πια δεν μπορώ άλλο με σένα». Τότε λίγο την 

φοβήθηκα, είχε αγριέψει για τα καλά η καθηγήτρια κι εγώ - εδώ που τα λέμε- είχα πια 

κουραστεί με τα σωστά και τα ανάποδα των άλλων και του πλεξίματος. Έτσι κάνω μια 

πρόταση στην κυρία των οικοκυρικών. 

«Δεν πρόκειται να το μάθω με τίποτα. Σας παρακαλώ, να με εξετάζεται μόνο προφορικά». 

«Α! μάλιστα» Η σιωπή της προς απάντηση μου, που λένε. 

     Το δεύτερο τρίμηνο, ο έλεγχος είχε ένα ωραιότατο έντεκα, ίσα –ίσα να περνάω το 

μάθημα. Αλλά το σημαντικό ήταν πως το έντεκα ήταν και για μένα την ζερβή και για τους 

καλούς το ίδιο. Απ' όπου κι αν το δεις το έντεκα, έντεκα βλέπεις. Να κι ένα στραβό και 

ανάποδο που ήταν το ίδιο. Ο αριθμός 11 ήταν άλλωστε και ο αριθμός μου. Έντεκα ήταν η 

ώρα και έντεκα είχε ο μήνας που γεννήθηκα. 

     Μα το ζερβό το χέρι δημιουργούσε πολλά προβλήματα στην ζωή μου. Κάπου 

ντρεπόμουν και ανησυχούσα μη με πιέσουν να κάνω τ' ανάποδα μου σωστά. 

«Πώς γράφεις έτσι;» 

«Είμαι αριστερή». 

«Πώς κόβεις έτσι;» 

«Είμαι αριστερή». 

     Μου έμεινε και ένα κόμπλεξ, μου έμεινε και μια δυσκολία στην άρθρωση. Όχι… όχι 

και αυτό το «είμαι αριστερή» το έπαιρναν πάλι ανάποδα. Άντε πρέπει να μάθω να λέω 

σωστά τι είμαι κι αποφάσισα να αλλάξω χέρι να κάνω τις δουλειές με το καλό, να γράφω 

με το καλό, να τρώω με το καλό χέρι. Εμ, «εδώ σε θέλω κάβουρα που περπατάς…»  και 

συ ανάποδα. Όχι δεν γίνεται, ανάποδα γράφω, ανάποδα κόβω, ανάποδα μιλώ. Και όποιος 

κατάλαβε, κατάλαβε! Αρκετά έσκασα να εξηγώ το ανάποδο το δικό μου και το δικό σας 

το σωστό. 

 

 

 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

15 
 

 

 

ΤΟ ΚΟΡΙΤΣΙ ΚΑΙ ΤΟ ΑΛΟΓΟ 

  

     Ο πατέρας ήταν αγρότης, ζευγάς στα δικά μας χωράφια και σε ξένα. Το βιός μας λίγες 

ρίζες ελιές, ένα αμπέλι και κάμποσα ξερικά στρέμματα, όπου έσπερνε το σιτάρι της 

χρονιάς και το κριθάρι. Είχε ένα γαϊδουράκι κι ένα άλογο. Αυτά ήταν η «φτώχεια μας», 

όπως έλεγε η μάνα. Αλλά και ο πλούτος μας. 

     Μόνο που το άλογο ήταν σαν μέλος της οικογένειας. Έτσι το έβλεπα εγώ. Άλλωστε, 

πώς θα μπορούσε να ήταν διαφορετικά; Η εικόνα του πατέρα και του αλόγου είναι βαθιά 

χαραγμένη μέσα μου. Περήφανος ο πατέρας. Έτσι, το ίδιο, περήφανο και το άλογο. Με το 

άλογο και το κάρο γίνονταν όλες οι δουλειές, να μεταφέρουμε  τις ελιές στο λιοτρίβι, το 

λάδι, το στάρι κ.λ.π. Μ’ αυτό κάναμε όλες τις μετακινήσεις μας, απ’ την πόλη στο κτήμα 

ή στα διπλανά χωριά, σε κάποιο πανηγύρι. Το άλογο, μετά από  αυτόν ήταν το πιο 

σημαντικό μέλος στην οικογένεια.  

     Ο πατέρας δεν είχε περίσσια λόγια, χάδια, και φιλιά. Αλλά μας αγαπούσε. Το ξέραμε, 

το βλέπαμε, όλη του ή έγνοια ήταν για μας. Η αγάπη  του πατέρα δεν ήταν μόνο λόγια. 

Πολλές φορές όμως, έδειχνε πως το άλογο το πρόσεχε και το φρόντιζε περισσότερο. Το 

χάιδευε, του μιλούσε, έπαιρνε  το ξυστρί να το ξεστρίψει, πρόσεχε αν τα πέταλά του είχαν 

φαγωθεί ή αν είχε μπει ανάμεσά τους κάποιο χαλικάκι ή αγκάθι. Το πήγαινε στον 

αλμπάνη* όταν καταλάβαινε από το βάδισμά του πώς χρειαζόταν καινούρια πέταλα. 

Γνωρίζαμε πως αν ήταν καλά ο πατέρας και το άλογο, θα είμαστε κι εμείς καλά. Δεν είχαμε 

πολλά, αλλά δεν στερηθήκαμε τίποτα. 

     Ο πατέρας ξυπνούσε χαράματα να ετοιμαστεί για το κτήμα. Κάθε μέρα πήγαινε στα 

χωράφια εκτός τις Κυριακές και τις μεγάλες γιορτές. Κάθε μέρα, αφού νιβότανε, πήγαινε 

στο υπνοδωμάτιο και κάτω από το εικονίσματα έκανε το σταυρό του και έλεγε δυο λόγια 

προσευχής. Το ίδιο έκανε και πριν κοιμηθεί. Μ’ ένα «Δόξα σοι ο Θεός» τελείωνε τη μέρα 

του. Πριν φύγει για τη δουλειά, έπινε τον καφέ του στη κουζίνα και έφερε στον ώμο του  

το τράστο*, όπου η μάνα του  είχε βάλει το προσφάι της μέρας και το κρασί.  Έτσι κινούσε 

τη μέρα του, χρόνια και χρόνια. Έτσι κυλούσε και η ζωή, με τις λιγοστές χαρές και με τις 

δυσκολίες   Επέστρεφε το βράδυ, ακούγαμε τις ρόδες του κάρου, το χλιμίντρισμα  του 

αλόγου και κάθε φορά έτρεχα στην αυλή ν’ ανοίξω τη δίφυλλη μεγάλη σιδερένια πόρτα. 

Και όταν ξέζευε  το άλογο απ’ το κάρο, πήγαινα κοντά του, να πάρω το τράστο απ’ τα 

χέρια του. Η μάνα, παρότι μ’ έβλεπε  να τρέχω προς τον πατέρα έλεγε: «Τράβα να πάρεις 

το τράστο του πατέρα σου. Είναι κουρασμένος». Ήταν σαν να έπαιρνα, μ’ αυτόν τον 

τρόπο,  λίγη απ’ την κούραση της μέρας του. Πολλές φορές τον βοηθούσα να ξεζέψει το 

άλογο απ’ το κάρο ή να το ζέψει. Μετά έβαζα  στον σούγλο* νερό να το ποτίσω. Και δεν 

ήταν λίγες οι φορές που  πήγαινα το άλογο στο αχούρι και να βάλω στο παχνί, σανό ή 

κριθάρι στον ντορβά. 

     Αγαπούσα το άλογο, δεν το φοβήθηκα ποτέ. Πολλές φορές είχα ανέβει  στην ράχη του 

δίχως σέλα να κάνω βόλτες. Η μάνα μου συνήθως φώναζε: «Κατέβα, γαργαλιέται το 

άλογο. Θα σε πετάξει χάμω». «Δεν με πετάει» απαντούσα με μια φωνή που πρόδιδε την 

παιδική  μου αγωνία. Πραγματικά, ποτέ δεν με πέταξε. Εκείνα τα καλοκαίρια στο κτήμα, 

όταν γυρνούσε  ο πατέρας από τα χωράφια, το έπαιρνα και το πήγαινα στο πηγάδι να το 

ποτίσω. Πάντα θυμόμουν τα λόγια της μάνας… «Το άλογο, είναι το πιο καθαρό ζώο. Ποτέ 

δεν πίνει νερό αν δεν είναι  καθαρό. Ακόμη, κι αν πρώτα έχει πιει άνθρωπος. Είναι πιο 



Μνήμες                                                                                                            Ρούλα Τριανταφύλλου 
 

16 
 

καθαρό κι από εμάς, τους ανθρώπους». Φυσικά, ήθελα να το διαπιστώσω. Ανέσυρα τον 

κουβά με το κρύο νερό από το πηγάδι και ήπια πρώτη. Μετά, δίνω να πιει  και ο Ψαρής. 

Έτσι φωνάζαμε το άλογο μας. Το μύρισε καλά κι αμέσως πίσω-πάτησε γυρνώντας  το 

κεφάλι του από την άλλη μεριά. Όμως εγώ, είχα πιει νερό από τον ίδιο κουβά που πρώτα, 

είχε πιει ο Ψαρής. Άδειασα  λοιπόν  τον κουβά, τον γέμισα ξανά καθάριο νερό από το 

πηγάδι και ξεδίψασε. 

     Ένα καλοκαίρι, εκεί στα  έντεκα μου χρόνια, το  άλογό μας αρρώστησε. Ξάπλωσε στο 

χώμα κι όσο αν προσπαθούσε  ο πατέρας να το κάνει να σηκωθεί, ήταν αδύνατον. Η μάνα, 

αναστατωμένη κι αυτή, έγραψε  

κάτι σ’ ένα χαρτί. Μου το έδωσε 

λέγοντας: «Τρέχα  στο 

φαρμακείο και πες στον 

φαρμακοποιό ότι το άλογό μας 

είναι άρρωστο και να σου δώσει 

αυτό το φάρμακο». Πήρα το 

χαρτί στα χέρια κι άρχισε να 

τρέχω. Πέταξα τις σαγιονάρες 

που φορούσα κι ελευθερώθηκα 

Έφτασα γρήγορα στο κέντρο της 

πόλης και χωρίς ντροπή, επειδή 

ήμουν ξυπόλυτη, μπαίνω στο 

φαρμακείο. Με κομμένη την 

ανάσα είπα στον φαρμακοποιό τι 

ακριβώς ήθελα. Πήρα το 

φάρμακο και πάλι τρέχοντας 

επέστρεψα σπίτι. Έφεραν και τον 

κτηνίατρο να είναι σίγουροι. Το 

άλογο μετά από δύο μέρες ήταν καλά. Αν ψοφούσε  το άλογό μας, δεν θα πεινούσαμε 

μόνο, δεν θα ζούσαμε. Ύστερα από τέσσερα χρόνια, έφυγα για πάντα απ΄ την πόλη μας. 

Τα καλοκαίρια μόνο για λίγες μέρες πήγαινα να δω τους γονείς και τα’ αδέλφια μου. 

    Μα κάποιο καλοκαίρι, αισθάνθηκα ένα σαράκι να τρώει την ψυχή μου. Κάτι έλειπε, 

απουσίαζε.  Μια διαίσθηση-αυτό το συναίσθημα πάλι. Ρώτησα τη μάνα: «Μάνα, τι κάνει 

το άλογο;» «Τώρα…πάει αυτό, ψόφησε». Έμεινα βουβή κι ένιωσα έναν κόμπο στο λαιμό 

να με πνίγει. Μαχαίρι στην καρδιά. Ένα διαρκές σφίξιμο στο στήθος,  όπως όταν χάνουμε 

ένα αγαπημένο πρόσωπο. Αργότερα, όταν  συνήλθα, την ξαναρώτησα: «Και το κάρο;» 

«Το πουλήσαμε» «Και πώς πάει ο πατέρας στο κτήμα;» «Με το γαϊδουράκι». Ο πατέρας 

σ’ ένα γαϊδουράκι; Αυτός που χόρευε  στα πανηγύρια όρθιος στη σέλα του αλόγου; Τώρα 

με το γαϊδουράκι; Αυτό ήταν ταπείνωση για τον πατέρα. Ίσως κατάλαβε η μάνα μου πώς 

ένοιωσα και θέλοντας μ’ αυτό τον τρόπο να με παρηγορήσει, πρόσθεσε: «Γέρασε πια ο 

πατέρας σου. Τι θαρρείς; Και να ζούσε το άλογο, δεν θα μπορούσε να το κάνει ζάφτι*». 

     Όμως βυθισμένη στις σκέψεις μου, σαν να μην άκουσα τα λόγια της. Δεν μπορούσα να 

το πιστέψω. Άραγε πώς να ένιωσε ο πατέρας όταν το άλογό μας άφησε την  ύστερη του 



Μνήμες                                                                                                            Ρούλα Τριανταφύλλου 
 

17 
 

πνοή; Ολάκερη η ζωή του, η 

ζωή μας ήταν συνυφασμένη 

με αυτό το άλογο. Με τον 

Ψαρή μας. Ήμουν σίγουρη 

πως εκείνη την ημέρα, ο 

πατέρας  θα ένιωσε  

αδύναμος χάνοντας το  

στήριγμά του. Αγαπούσα 

και πονούσα και τον πατέρα 

και το άλογο. Ένιωθα 

καλύτερα, με τη σκέψη ότι 

δεν ήμουν παρούσα σ’ 

εκείνη τη θλιβερή στιγμή κι 

ας η καρδιά μου πλάνταζε 

από  έντονους και διαρκείς 

πόνους. Η οδύνη ήταν 

μεγάλη. Πρώτη φορά ένιωθα 

έτσι για ένα ζώο. Δεν ξέρω για ποιον θα πονούσα περισσότερο. Άλλωστε  για μένα, ο 

πατέρας και το άλογο ήταν ένα και το αυτό! 

Το βραδάκι βγήκα στο δρόμο περιμένοντας την επιστροφή του. Πραγματικά, ήταν αλήθεια 

ο πατέρας γυρνούσε σπίτι με το γαϊδουράκι. Δεν άντεχα να τον βλέπω. Αυτή η εικόνα μού 

ήταν άγνωστη. Δεν ταίριαζε του πατέρα. Μπήκα στο σπίτι και απ’ το τζάμι της πόρτας 

στην κουζίνα τον παρακολουθούσα. Όταν ο πατέρας έβγαλε το σαμάρι απ΄ το γαϊδουράκι, 

το πότισε, του έβαλε σανό  και το πήγε στο αχούρι. Τότε κατέβηκα στην αυλή να πάρω το  

τράστο του, όπως έκανα όταν ήμουν παιδί. Να πάρω έτσι λίγη απ’ την κούραση της μέρας 

του. Κοίταξα  με περίσσια αγάπη και στοργή τον πατέρα καθώς  μου έδινε το τράστο. Ναι, 

γέρασε ο πατέρας… άσπρισαν τα όμορφα μαλλιά του. Το πρόσωπό  του αυλακωμένο σαν 

τη γη που όργωνε τόσα χρόνια. Ο ήλιος, ο αέρας και ο ιδρώτας το είχαν σμιλέψει. Το 

κουρασμένο βλέμμα του ανέδυε μια μεθυστική γαλήνη. Εκείνη τη μέρα λοιπόν, για πρώτη 

φορά, είδα ζωγραφισμένη την κόπωση στο πρόσωπό του. Ο πατέρας μου ήταν  πράγματι 

πολύ κουρασμένος. 

 

 

Επεξηγήσεις:  

 
*Αλμπάνης: Πεταλωτής. 

*Τράστο: Υφαντό ταγάρι. 

*Αχούρι: Σταύλος, εκεί βάζαμε και τις μπάλες με τον σανό. 

*Ζάφτι: Κουμαντάρει, να το κάνει καλά. 

*Σούγλος: Ντενεκές, κουβάς. 

*Νυφτεί: Να  πλύνει το πρόσωπό του. 

 

 

 

 

 

 



Μνήμες                                                                                                            Ρούλα Τριανταφύλλου 
 

18 
 

 

 

Η ΚΥΡΑ ΚΑΙ Ο ΚΟΚΟΡΑΣ  

 

   Ανέλπιστα ήρθε η κληρονομιά. Ένα μικρό περιβόλι στην άκρη του χωριού. Λίγα 

οπωροφόρα  και μερικά κλήματα περιμετρικά  στις ξερολιθιές. Το είχε αγοράσει ο 

κληροδότης  πριν πολλά χρόνια.  Μια ψαρόγα*, που με κόπο και ιδρώτα τη μετέτρεψε σε 

περιβόλι. Ο μεγάλος του καημός του  ήταν το νερό. Λιγοστές οι βροχές  στο νησί. Άνοιξε 

πηγάδι, έχτισε  δυο δωμάτια. Tο ένα το χρησιμοποιούσε  ως αποθήκη.  Το άλλο δωμάτιο 

λιτό φτωχικό με λιγοστά ξύλινα έπιπλα. Ένα τζάκι στη γωνία, ένα κρεβάτι με σουμιέδες*, 

τραπέζι και αργότερα ένα ψυγείο. Αυτά αποτελούσαν το μικρό νοικοκυριό του. Αργότερα 

έχτισε  και το κοτέτσι. Τα χρόνια είχαν βαρύνει στους ώμους του. Δεν μπορούσε να 

πηγαίνει στην κατοικιά*. Μακρύς  ο δρόμος και ανηφορικός. Έτσι, έφτιαξε  το περιβόλι. 

Ήταν, δεν ήταν  διακόσια βήματα από το σπίτι του στο χωριό. Μετά ήρθε η αρρώστια σαν 

πέλεκυς βαρύς, που τον τσάκισε και τελικά τον νίκησε. Δεν πέρασε πολύς καιρός κι έμαθε 

τα ανέλπιστα νέα. Το περιβόλι που τόσο πολύ αγάπησε,  το άφησε κληροδότημα σ’ εκείνη. 

    Ένιωσε ευγνωμοσύνη γι’ αυτή τη δωρεά. Άλλωστε δεν είχε κανένα άλλο περιουσιακό 

στοιχείο. Τώρα απέκτησε το δικό της περιβόλι. Το φρόντιζε καθημερινά.  Πήγαινε –όπως 

πήγαινε και πριν γίνει δικό της, να ποτίσει τα δέντρα, να τον βοηθήσει σε ό,τι μπορούσε. 

Έφτιαξε  μια μικρή αλτάνα*, φύτεψε τριανταφυλλιές, που με τα χρόνια φούντωσαν και 

θέριεψαν. Τα τριαντάφυλλά τους κοιτούσαν τον ουρανό. Τον ουρανό του.  Αχ και να τις 

έβλεπε… Θυμόταν τα λόγια του: «Λουλούδια  στο περιβόλι και μάλιστα τριανταφυλλιές;» 

Όλα για κείνον ήταν άχρηστα,  αν δεν απέδιδαν καρπό. Πιάνουν τον τόπο και σπαταλούν 

το νερό,  που τόσο το χρειαζόταν για τα κηπευτικά. Με τίποτα δεν το χαλάλιζε για 

λουλούδια. Το καλοκαίρι φύτευε ντομάτες, κολοκυθάκια, κρεμμύδια, ότι ποθούσε η ψυχή 

του ανθρώπου.  Την έβλεπαν οι χωριανοί να καλλιεργεί το περιβόλι και τον κήπο. Και 

όπως γίνεται στις μικρές κοινωνίες, δεν άργησαν να της βγάλουν το παρατσούκλι. 

«Αγρότισσα… Έγινες τέλεια  αγρότισσα. Δικιά μας είσαι!» 

   Αγρότισσα  λοιπόν  κι ένιωθε περήφανη  για το περιβόλι της. Τέλεια δεν ήταν. Δεν ήξερε 

να κάνει σωστά αυλάκια ούτε να κλαδεύει. Δεν ρεγουλάριζε σωστά το νερό. Με τον καιρό 

και ρωτώντας τους παλιούς, έμαθε αρκετά. Αργότερα πήρε κότες κι ένα κόκορα.  Δεν της 

άρεσε να βλέπει το κοτέτσι άδειο. Αυτό το κοτέτσι είχε γίνει το θέμα συζήτησης στο μικρό 

χωριό: «Το πιο όμορφο κοτέτσι!» «Πού τις βρήκες αυτές τις κότες με το τσουλούφι; Αυτές 

είναι σογιέκες*από σόι». Κανείς δεν είχε όμοιες κότες με τις δικές της. Αυτό το τσουλούφι 

στις κότες και τα κοκόρια έγινε  αιτία να …. ας το αφήσω όμως για το τέλος. Θες ο 

θαυμασμός, θες η ζήλια, στέκονταν οι χωριανοί στο δρόμο κι όταν την έβλεπαν στο χωράφι 

τής έπιαναν κουβέντα για το περιβόλι και τις κότες. Με τον καιρό απέκτησαν θάρρος. Ο 

ένας ζητούσε αυγά να τα βάλει στην κλώσα, ο άλλος ζητούσε  κόκορα με τσουλούφι. Όλοι 

ήθελαν ν’ αποκτήσουν κότες και κοκόρια με τσουλούφι. 

   Έτσι και η κυρά-Καλλιόπη ζήλεψε τα τσουλούφια κι έβαλε τον άντρα της να ζητήσει 

κόκορα. Ένα απόγευμα, γυρνώντας από το χωράφι του ο κυρ-Γιώργης τής φώναξε: 

            «Ε, κυρά παπαδιά,  εδώ είσαι;» 

            «Ναι, κυρ Γιώργη, έρχομαι». 



Μνήμες                                                                                                            Ρούλα Τριανταφύλλου 
 

19 
 

            «Τι κάνεις; Πώς πάνε τα 

περιβόλια;» 

            «Καλά είμαι, κυρ Γιώργη. 

Αλλά πώς να πάνε; Έτσι να περνάει 

η ώρα, να μη ρημάξει ο τόπος, 

σκαλίζω τη έρμη γη…». Ποτέ δεν 

τους έλεγε τον άλλο, πιο αληθινό, 

λόγο που πήγαινε  στο περιβόλι. 

Κάθε μέρα, γιορτή ή σχόλη, 

χειμώνα, καλοκαίρι, με βροχή, 

κρύο και χιόνια πήγαινε στο 

περιβόλι της. Ποτέ δεν τους έλεγε 

πόσες φορές συγχωρούσε αυτόν 

που της το χάρισε. Πόσες φορές 

έλεγε: «Θεός σχώρεσ’ τον!». Κι ο 

λόγος δεν ήταν τίποτε άλλο… Εκεί 

άφηνε όλα τα δύσκολα της ζωής, 

τις στενοχώριες και τα βάσανα της. 

Όσο πιο καλά και βαθιά έσκαβε τη 

γη, τόσο ξαλάφρωνε η ψυχή της. 

Γυρνούσε σπίτι κουρασμένη, 

πονούσαν τα πόδια και η μέση της, 

αλλά με ψυχή αλαφριά, σαν να ένα 

χρέος που έπρεπε να πληρώσει. Ας γυρίσουμε όμως στον κυρ Γιώργη. 

«Ξέρεις, παπαδιά, η γυναίκα μου λέει αν θες να της δώσεις έναν κόκορα». 

«Έλα, κυρ Γιώργη, να δεις ποιον θες». 

«Όχι, θα το πω στην κυρά, να έρθει και να τα κανονίσετε». 

 Έτσι, ένα απόγευμα είδε την κυρά Καλλιόπη ν’ ανηφορίζει το μονοπάτι. Ανέβαινε αργά 

κι έδειχνε πολύ κουρασμένη. Όταν πλησίασε, την είδε να κρατά στο ένα χέρι το πορτοφόλι, 

στο άλλο την μπαλάντζα* και παραμάσχαλα ένα σακί. Χαμογέλασε η παπαδιά και 

κούνησε το κεφάλι της.   

«Καλησπέρα, παπαδιά». 

«Καλησπέρα, κυρά Καλλιόπη». 

«Έλα, πέρασε. Να φτιάξω καφέ;» 

«Όχι, δεν θέλω καφέ, δεν κάνει να πίνω». 

«Ένα κρύο νερό τουλάχιστον να ξαποστάσεις;» 

 Της έφερε το νερό  και μίλησαν για άσχετα θέματα. Μετά μπήκε στο θέμα της η κυρά 

Καλλιόπη. 

«Παπαδιά, ήρθα για τον κόκορα. Πόσους έχεις;» 

«Δύο κοκόρια  έχω. Έλα, πάμε στο κοτέτσι, να δεις ποιον θες». 

Τράβηξαν για το κοτέτσι, τα κοκόρια τα είχε ξέχωρα απ’ τις κότες, να μην τα κυνηγάει 

κείνη την ώρα. Της δίνει τον έναν κόκορα. Η κυρά Καλλιόπη πιάνει τον κόκορα, τον 

ζυγιάζει  καλά  και μετά πιάνει τον άλλον. Αφού τους ζύγιασε καλά με το χέρι και το μάτι, 

η παπαδιά την ρώτησε: 

«Ποιον θες να πάρεις;» 

«Αυτόν». 



Μνήμες                                                                                                            Ρούλα Τριανταφύλλου 
 

20 
 

Και φυσικά, είχε διαλέξει τον πιο βαρύ, τον πιο βαρβάτο! Γύρισαν στο σπιτάκι του 

περιβολιού. 

«Πόσο κάνει ο κόκορας, παπαδιά;» 

«Άκου, κυρά Καλλιόπη,  εγώ δεν πουλάω ούτε κότες ούτε κοκόρια. Παρ’ τον και 

καλορίζικος». 

Την κοίταξε έκπληκτη η κυρά Καλλιόπη. Ανάσανε…και ήταν σαν να έφυγαν δέκα χρόνια 

απ’ την πλάτη της. Τόσο άγχος είχε…! Μετά από λίγο την ρωτάει: «Παπαδιά, αυτός που 

είχε το περιβόλι, έφτιαχνε σκούπες. Μήπως έχεις καμία σκούπα να μου δώσεις;» 

Τώρα ήταν σειρά της να μείνει έκπληκτη. 

«Δεν ξέρω, κυρά Καλλιόπη. Πάμε στην αποθήκη να δούμε». 

 Στα δοκάρια,  ψηλά στο ταβάνι ήταν κρεμασμένες  δυο σκούπες όλες κι όλες, 

μία για το τζάκι και μία για το σκούπισμα. 

             

«Έλα, ποια θες;» 

Πήρε τη μεγάλη σκούπα για την 

αυλή. Δίχως ευχαριστώ και 

νιώθοντας μεγάλη ικανοποίηση 

για το «κατόρθωμά» της, η κυρά 

Καλλιόπη ζαλώθηκε* το σακί με 

τον τρανό κόκορα. Στο ένα  χέρι 

την μπαλάντζα, στο  άλλο  το 

πορτοφόλι και παραμάσχαλα τη 

σκούπα. Κατηφόρισε το 

μονοπάτι σαν κοπελούδα είκοσι 

χρονών. Την κοιτούσε  καθώς  

κατηφόριζε  και  σκεφτόταν: 

«…σίγουρα θα  έβαζε  στο νου 

της τι άλλο να  ζητήσει απ’ την 

παπαδιά. Δώσε θάρρος στο 

χωριάτη…» ψιθύρισε και μπήκε 

στο μικρό δωματιάκι. 

   Αυτή η ιστορία με τις κότες και 

τα κοκόρια που είχαν τσουλούφι, 

ο ένας να ζητάει  κι ο άλλος να 

γυρεύει, έκανε την παπαδιά να 

χαλάσει το κοτέτσι.  Η πολλή καλοσύνη  μόνο σε καλό  δεν της βγήκε. Μήνυσε σ’ ένα 

φίλο κάτω στη χώρα. Του είχε υποχρέωση. Χαλάλι του…τουλάχιστον αυτός θα το 

εκτιμήσει.  

«Έλα, Γιάννη,  να πάρεις τις κότες. Εμένα δεν με συμφέρει  πια, να τις κρατάω. Θα  

κοπιάζω, θα κρατώ το κοτέτσι για τους άλλους; Να ‘χεις και τον παπά που δεν τρώει μήτε 

κότες, μήτε αυγά». 

   Τώρα με θλίψη κοιτάζει το έρημο κοτέτσι. Σκούριασαν οι ταΐστρες, τα σύρματα  στην 

αυλή. Δεν ακούει τα κοκόρια, μήτε τρέχουν  μπουλούκι οι κότες. Μόλις την έβλεπαν να 

μπαίνει στο περιβόλι, έτρεχαν  να την υποδεχτούν. Γέμισαν τα κοτέτσια του χωριού κότες 

με τσουλούφι και το δικό της ρήμαξε. Μπήκε κάνα δυο φορές στον πειρασμό να ξαναβάλει 

κότες. Τα ζύγιασε από δω, τα ζύγιασε  από κει, θυμήθηκε την κυρά Καλλιόπη. 



Μνήμες                                                                                                            Ρούλα Τριανταφύλλου 
 

21 
 

   Έχει πολλές σαν αυτήν το χωριό… και κείνον τον γρουσούζη, που  του είχε δώσει αυγά 

και από τότε δεν ματακάθισε κλώσα να κλωσήσει. Πίστευε στο καλό χερικό. Το είχε δει 

άλλωστε και σε κείνη. Τι κι αν δεν ήξερε πολλά. Ό,τι κι αν φύτευε, φύτρωνε κι έδινε  

καρπό. Αμ  ο άλλος; Που της έκανε παράπονα: «Ο κόκορας που μου έδωσες, δεν λαλάει». 

Θυμήθηκε και τα σκυλιά του γείτονα, που  πριν  δυο  χρόνια αποδεκάτισαν τις κότες, τις 

νυφίτσες, τις βραδινές επισκέψεις της αλεπούς, το λαφιάτη*  και τόσες άλλες  ιστορίες του 

κήπου. Όχι. Τα ζύγιασε όλα καλά. 

«Κοίταξε τη δουλειά σου…από εδώ και μπρος»  μονολόγησε. «Κανείς δεν χρωστάει το 

καλό».  Και ποτέ πια δεν έστρεψε το βλέμμα της προς το κοτέτσι. 

 

 

Επεξηγήσεις:  

 
*Ψαρόγα: Κομμάτι γης, με φτωχό χώμα-αμμουδερό- και πέτρες. 

*Αλτάνα: Ανθο- φυτεμένο μέρος αυλής, παρτέρι 

*Σουμιέδες: Συρμάτινο πλέγματα που ακουμπούν το στρώμα. 

*Κατοικιά: Κατοικία 

*Σογιέκες: Έτσι έλεγαν τις κότες που δεν ήταν του  ορνιθοτροφείου, τις ντόπιες και καθαρές 

* Μπαλάντζα: Είδος ζυγαριάς 

*Ζαλώθηκε: Φορτώνω κάποιον ή κάτι τοποθετώντας το φορτίο στην πλάτη 

*Λαφιάτης: Μη δηλητηριώδες φίδι 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

22 
 

 

 

 

 

 

 

 

 

 

 

 

Β΄ΜΕΡΟΣ  

 

 
 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

23 
 

 

 

 

ΟΙ ΛΑΒΩΜΈΝΟΙ ΑΓΓΕΛΟΙ  

Η ΖΑΜΠΙΑ  

 

     Την Ζαμπία την γνώρισα πριν από τριάντα χρόνια. Δεν πέρασε πολύς καιρός και έμαθα 

γι' αυτήν και την ζωή της. Η Ζαμπία δεν πήγε στο σχολείο. Τον καιρό εκείνο σπάνια τα 

κορίτσια τα έστελναν να μάθουν γράμματα. Έτσι όταν χρειαζόταν  να υπογράψει έβαζε 

ένα σταυρό. Τα χρόνια δύσκολα, τα παιδιά έφευγαν από μικρή ηλικία να δουλέψουν. Τα 

αγόρια στα νταμάρια της Πεντέλης ή του Λαύριου. Τα κορίτσια, ως υπηρέτριες σε πλούσια 

σπίτια στο νησί ή στην πρωτεύουσα. Αλλά και για έναν άλλο λόγο δεν σκέφτηκαν να την 

στείλουν. Η Ζαμπία γεννήθηκε μ΄ ένα μικρό ελάττωμα. Ήταν λίγο «αγαθή!» 

      

     Ο κόσμος την πείραζε. Πολλές φορές όμως τα χωρατά τους, ξεπερνούσαν τα όρια του 

απλού πειράγματος. Και εκείνη, γελούσε. Πίστευε, ότι οι άνθρωποι, δεν την κορόιδευαν 

αλλά, ενδιαφερόταν γι’ αυτή.  Και δεν ήταν λίγες οι φορές, που την έκαναν να κλαίει, να 

θυμώνει. Όσο αγαθή κι ήταν, καταλάβαινε η καρδιά και η ψυχής της. Ένιωθε την αδικία 

και τον πόνο που της προκαλούσαν. Οι γονείς της, την πάντρεψαν. Την έδωσαν σ’ ένα 

απλό, καλόκαρδο, συγχωριανό τους.  «Τον βρήκαν καλόβολο και του την φόρτωσαν...» 



Μνήμες                                                                                                            Ρούλα Τριανταφύλλου 
 

24 
 

έτσι έλεγαν οι κακές γλώσσες.  Όμως, δίχως να το ξέρουν, είχαν κάνει το καλύτερο που 

θα μπορούσαν για αυτήν. 

     Ο άνδρας της Ζαμπίας ήταν γεωργός και ψάλτης. Σαν ένας άλλος Παπαδιαμάντης, 

φορώντας τα φτωχικά ρούχα του πήγαινε να ψάλει στον εσπερινό, το απόδειπνο. Κάθε 

Κυριακή, κάθε γιορτή, στην εκκλησία. Όταν τους γνώρισα, ο άντρας της, είχε σχεδόν χάσει 

το φως του. Όμως κάθε φορά, που περνούσα από το σπίτι τους, τον άκουγα να ψάλει. Να 

λέει δυνατά προφητείες, κανόνες, ψαλμούς. Ότι θυμόταν, για να μη τα ξεχάσει. Με τα 

χρόνια τυφλώθηκε. Αλλά κάθε που χτυπούσε η καμπάνα στο μικρό παρεκκλήσι, -λίγα 

μέτρα από το σπίτι τους- η Ζαμπία τον κρατούσε από το χέρι κι άλλοτε αυτός στηριζόταν 

στον ώμο της και πήγαιναν στην εκκλησία. Ανέβαινε στο δεύτερο αναλόγιο και περίμενε 

με υπομονή να έρθει η σειρά του να ψάλει. Σκυφτός και με κατάνυξη έψαλε αυτά που είχε 

βαθιά κρατήσει στην μνήμη και την καρδιά του. Ήταν και η μοναδική βοήθεια του ιερέα 

σε όλες τις ακολουθίες. Ο πρωτοψάλτης του χωριού, το είχε ξεκόψει…μόνο Κυριακές και 

μεγάλες γιορτές. Τα χρόνια περνούσαν, τα χρόνια βάρυναν στους ώμους του. Δεν 

μπορούσε να πηγαίνει πουθενά. Ούτε δυο βήματα, από την πόρτα του. Μα πάντα όταν 

περνούσαν από το σπίτι του τον άκουγα με την ασθενική φωνή του, να ψάλει:  

«Καθ᾿ ἑκάστην ἡμέραν εὐλογήσω σε καὶ αἰνέσω τὸ ὄνομά σου εἰς τὸν αἰῶνα καὶ εἰς τὸν 

αἰῶνα τοῦ αἰῶνος.»  

     Η Ζαμπία, δεν είχε φύγει ποτέ από το χωριό. Πότε δεν έκανε ένα ταξίδι. Μόνο, μία 

φορά, ταξίδεψε στο απέναντι νησί. Θα περνούσε από ιατρική επιτροπή ο άντρας της και 

την πήρε μαζί του. Η χαρά της γι' αυτό το ταξίδι, την έκανε να γελάει σαν μικρό παιδί.  

Αλλά και γι’ αυτό το ταξίδι, τα πειράγματα δεν λιγόστεψαν. 

«Έχεις ξαναπάει Ζαμπία σ’ αυτό το νησί;»  

«Όχι , δεν έχω ξαναπάει» και γελούσε χαρούμενη. Πάλι πίστευε πως όλα ήταν από 

ενδιαφέρον. 

     Το σπιτικό τους, μικρό και φτωχικό. Δεν ήξερε πολλά από νοικοκυριό. Παρ΄ όλα αυτά, 

πήγαινε στα πλυσταριά και στο ποταμό του χωριού, να πλύνει. Τότε, οι περισσότερες 

νοικοκυρές, εκεί έπλεναν τα ρούχα και τα χαλιά τους.  Μαγείρευε όπως -όπως, ένα πιάτο 

φαΐ .Ο άνδρας της, ποτέ δεν την μάλωσε .Τις περισσότερες δουλειές του σπιτιού, τις έκανε 

εκείνος.  

     Μια μέρα χτύπησαν πένθιμα οι καμπάνες στο μικρό χωριό. Γνώριμος αυτός ο συχνός 

χτύπος της πένθιμης καμπάνας. Τα ταξίδια σε άλλους ουρανούς, ήταν περισσότερα από 

τον ερχομό μιας νέας ζωής. Έτσι, κείνη την μέρα, μάθαμε πως «έφυγε» ο άντρας της 

Ζαμπία. Και ξαφνικά όλοι οι συγχωριανοί έδειξαν ενδιαφέρον για την τύχη της Ζαμπίας. 

Θα έμενε μόνη τώρα; Ποιος θα την γνοιαστεί; Θα τη φροντίζει; Εμείς σκεφτόμασταν με 

τα ανθρώπινα μέτρα μας. Όμως ο Θεός, είχε φροντίσει για αυτήν. Μία αδελφή της, που 

έμενε στην Αθήνα, την πήρε κοντά της. Η Ζαμπία, έφυγε για πάντα από το χωριό. Στο 

χωριό, έζησε περιφρονημένη και ταπεινωμένη. 

     Και το μακρινό ταξίδι του άνδρα της της πρόσφερε ένα δικό της μοναδικό ταξίδι, που 

δεν θα το έκανε ποτέ. Η ζωή της, άλλαξε. Έγινε πιο ανθρώπινη. Τα υπόλοιπα χρόνια της 

τα πέρασε με αξιοπρέπεια. Κάτι, που στο χωριό οι περισσότεροι της την είχαν στερήσει. 

Πέρασαν οι μήνες και όπως πάντα, ο χρόνος φέρνει τη λήθη. Ξεχάστηκε κι αυτή και όλες 

οι ανησυχίες των συγχωριανών για το μέλλον της. Ήρθε το Πάσχα. Μεγάλη Παρασκευή. 

Στην εκκλησία, την ώρα της ακολουθίας της αποκαθήλωσης, μια γυναίκα ντυμένη με 

μαύρα ρούχα, δηλωτικό κάποιου πένθους, μ΄ ένα ιδιαίτερο χαμόγελο, έτρεχε χαρούμενη 

να χαιρετίσει όλους όσους γνώριζε. Ήταν η Ζαμπία. 



Μνήμες                                                                                                            Ρούλα Τριανταφύλλου 
 

25 
 

 

 

«Την είδες την καημένη;»  

«Δεν την γνώρισα». 

«Πλυμένη καθαρή…άλλος άνθρωπος». 

     Εγώ ήξερα όμως καλά, ήταν ο ίδιος άνθρωπος, αυτός που ποτέ δεν έβλαψε και δεν είπε 

κακό λόγο για κανέναν τους. Τώρα έβλεπαν αυτό το καλογυαλισμένο το «έξωθεν» του 

ποτηριού. Αυτό, την έκανε «άνθρωπο» στα μάτια τους. Το «έσωθεν» κάποιοι το είχαν 

θρυμματίσει πριν από χρόνια. Την είδαμε πάλι το καλοκαίρι, για λίγες μόνο μέρες. Έκτοτε  

δεν την ξαναείδαμε ποτέ, δεν είχαμε νέα της. Τα νέα για την Ζαμπία τα έφερε και πάλι ο 

γνωστός πένθιμος ήχος της καμπάνας. Μας ανήγγειλε, το ταξίδι της.  Η Ζαμπία θα 

γυρνούσε για πάντα στο χωριό. Το τελευταίο ταξίδι, που θα την οδηγούσε κοντά στον 

άντρα της. Λίγοι από το χωριό ήταν εκεί να την χαιρετίσουν. Λίγοι συγγενείς, πέντε-έξι 

ξενόγνοιαστες γυναίκες, που πάντα έτρεχαν στα χαρμόσυνα ή θλιβερά γεγονότα του 

χωριού.  Δίπλα, η αδελφή της που την φρόντισε και την προστάτεψε στα τελευταία χρόνια 

της. Στο τέλος της νεκρώσιμης ακολουθίας, πλησίασα και γω να την δω, για τελευταία 

φορά και να την χαιρετήσω. Το πρόσωπό της Ζαμπίας, ήταν όμορφο, ήρεμο, έλαμπε. 

Ταξίδεψε ολόλαμπρος ήλιος ο λαβωμένος άγγελος. Που έζησε, τραγούδησε, περπάτησε 

δίπλα μας. 

 

 

Επεξηγήσεις:  
 

*Ζαμπία -Ζαμπέτα  

 

 

 

 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

26 
 

 

 

 

 

 

ΟΙ ΠΕΖΟΥΛΕΣ 

 
Αφιερωμένο στη μνήμη του μπάρμπα-Δημήτρη Λουκή  

πού φρόντιζε την εκκλησία τής Αγίας Παρασκευής στίς Λεύκες Πάρου 

 

      Τον βλέπαμε τ' απογεύματα να κάθεται στην πεζούλα της αγίας Παρασκευής. 

Μετρούσε τους περαστικούς. Το εκκλησάκι είναι δυο βήματα από το σπίτι του. Κάθε μέρα, 

πρωί και απόγευμα, πήγαινε ν' ανάψει τα καντήλια. Μετά, καθόταν στην πεζούλα να 

χαζεύει τους περαστικούς. Σχεδόν απέναντι από την αγία Παρασκευή, στο μαγαζί της 

Χρυσούλας, ήταν η πεζούλα που μαζεύονται οι γυναίκες της γειτονιάς. Έπιαναν την 

κουβέντα και άρχιζαν από το τι καιρό θα κάνει, τι μαγείρεψαν, αν ήρθε ο αγροτικός 

γιατρός, ή πότε θα ρθει, πόσα φάρμακα παίρνουν και κατέληγαν στο ποιος παντρεύτηκε, 

ποιος χώρισε, ποιος πέθανε και ποια περιμένει παιδί. Όλα τα νέα και παλιά του χωριού τα 

μαθαίνανε στις πεζούλες του. Εκεί οι χαρές, οι λύπες, τα βάσανα τους. Τα περισσότερα 

σπίτια και τα λιγοστά μαγαζιά, είχανε την δική τους πεζούλα, όπως και κάθε γειτονιά και 

κάθε σοκάκι. Έξω απ' το παλιό μπακάλικο, η πεζούλα ήταν ο τόπος συνάθροισης των 

ανδρών. Εκεί περίμεναν τον ταχυδρόμο.  Εκεί περίμεναν τον κυρ Ανδρέα, να ανοίξει το 

μπακάλικο. Όχι βεβαίως για τα ψώνια τους. Αλλά για να ξεκινήσει η συνεδρίαση της δικής 

του «Βουλής». Εκεί μιλούσαν για όλους και για όλα. Τώρα, το μπακάλικο δεν υπάρχει. Ο 

κυρ Ανδρέας έφυγε για το μακρινό ταξίδι που όμοιό του στη ζήση του ανθρώπου δεν 

υπάρχει. Ο χαμός του σήμανε και το τέλος της «βουλής». Στη πεζούλα δίπλα από το 

φούρνο περίμεναν τον ψαρά και τον μανάβη. Οι δουλειές τους και οι γνωστές συζητήσεις 

επί παντός στα στόματά τους.  

     Οι πεζούλες, εκτός των συναθροίσεων ανδρών και γυναικών, ήτανε χώροι ξεκούρασης 

των συγχωριανών και των περαστικών. Ιδίως, όλοι αυτοί που ανέβαιναν από τον δρόμο 

της Αγίας Τριάδας. Το χωριό είναι ορεινό με πολλές ανηφοριές και κατηφόρες και μια 

ανάσα στο δρόμο ήταν πάντα απαραίτητη.  

«Αχ αυτές οι ανηφόρες πως μας δυσκολεύουν, πονάνε τα πόδια, τα γόνατα». 

«Και να έχεις τους γιατρούς, να σου λένε: Να περπατάς σε ίσιο δρόμο μη κουράζεις τα 

πόδια σου». 

«Μα που να τους βρούμε τους ίσιους δρόμους γιατρέ μου; Το χωριό μας όλο ανηφόρες 

είναι». 

Τον χειμώνα, οι δρόμοι έρημοι και άδειες οι πεζούλες. 

    

      Αυτό το χωριό, ζωντανεύει με τον ερχομό της άνοιξης και του καλοκαιριού. Κάνανε 

την εμφάνισή τους οι συγχωριανοί από την Αθήνα, οι τουρίστες και γέμιζαν οι δρόμοι, τα 

σοκάκια και τα καλντερίμια με φωνές και γέλια. Μαζί με όλους αυτούς ζωντανεύουν και 

οι πεζούλες. Όλες οι φυλές του «Ισραήλ» περνούν από το χωριό μας. Φέτος, η πεζούλα 

της αγίας Παρασκευής, θα είναι άδεια. Ο μπάρμπα Δημήτρης έφυγε. Κανείς δεν θα μετράει 
τους περαστικούς, από την πεζούλα της Αγίας. Κανείς δεν θα χαίρεται γι' αυτούς που θα 

μπαίνουν στο μικρό εκκλησάκι . 



Μνήμες                                                                                                            Ρούλα Τριανταφύλλου 
 

27 
 

 

  
     Άλλοι για να προσκυνήσουν και άλλοι έτσι, από περιέργεια να το δουν. Την χαρά που 

έπαιρνε ο μπάρμπα Δημήτρης όταν μετρούσε τα λίγα χρήματα, που έριχναν στο κουτί για 

το κερί, κανείς δεν θα είναι εκεί να την μοιραστεί μαζί του. Κανένας δεν θα μετράει τους 

περαστικούς και πόσοι μπήκαν ν' ανάψουν κερί. Ο μπάρμπα Δημήτρης, κάθε φορά που 

έβλεπε τον παπά του χωριού, με χαρά του έλεγε: «Πέρασαν παπά, τρεις ξένοι και άναψαν 

κερί, μπήκαν και δυο-τρεις δίχως ν' ανάψουν. Να δούμε παπά τι θα έχει το κουτί για να  

μπορέσουμε να βάψουμε την εκκλησιά μεθαύριο για το πανηγύρι». Αυτό το μεθαύριο, 

ήταν για τον Ιούλη που γιορτάζει η Αγία. Μα η έγνοια του μπάρμπα Δημήτρη για την 

γιορτή και της ανάγκες της μικρής εκκλησίας, κρατούσε όλο τον χρόνο. Δυο και τρεις 

εβδομάδες νωρίτερα από την γιορτή της Αγίας, καθόταν στην πεζούλα να γυαλίσει τα 

μανουάλια και τα καντήλια. Τον θυμόμαστε πάντα ως τον απλό, παλιό άνθρωπο του 

χωριού. 



Μνήμες                                                                                                            Ρούλα Τριανταφύλλου 
 

28 
 

 

 

 

ΑΝΤΙ ΕΠΙΛΟΓΟΥ 

 

 
 

 

 

 

ΕΤΣΙ ΜΕΓΑΛΩΣΑ 

 

Έτσι μεγάλωσα. 

Με μια  βρεγμένη φέτα ψωμί και ζάχαρη. 

Ένα τσαμπί σταφύλι και τη γεύση του ώριμου σύκου. 

Δίπλα στα πέτρινα πηγάδια έπαιξα. 

Στις χούφτες χώμα, νερό κι αρώματα. 

Κλείδωσα την αλμύρα της θάλασσας στο στόμα. 

Στα περήφανα κυπαρίσσια είδα τη ζωή ατίθαση! 

Σε λόγγους και ρεματιές, πάνω από δάση 

άνοιξα φτερά αετού. 

Και με όλους τους ήχους, 

τα παιδικά μου χρόνια 

τραγούδησα στο κελάρυσμα των πηγών. 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

29 
 

 

 

 

 

ΣΑΝ ΤΑ ΒΟΥΝΑ 

 

Απόκαμες κι έγειρες κάτω απ’ της ελιάς τον ίσκιο. 

Τόσα χρόνια,  δυο χέρια  δούλεψαν τη γη. 

Λιοπύρι, κάματος, μια ελιά, ένα κλήμα 

Πότισες με ιδρώτα το χώμα. 

Λίγο ψωμί, λίγο κρασί. 

Χαράματα κινούσες 

και με το γέρμα του ήλιου, επέστρεφες. 

Χωρίς τον κόπο, το βάρος της μέρας. 

Τον ουρανό, τα σύννεφα κοιτούσες και λογάριαζες. 

Θα φέρουν βροχή; ή άνεμο; 

Για τη σπορά, το θέρος. 

Ο τρυγητός, το λιομάζωμα ,ήταν η μόνη έγνοια. 

Απόκαμες κι έγειρες, κάτω απ’ της ελιάς τον ίσκιο. 

Ρίζες στη γη αφήνεις. 

Τόσα χρόνια, τόσο βάρος,  

σαν τα βουνά που γέρνουν με τα χρόνια 

και η φωτιά τα καίει, απόκαμες πατέρα. 

 

 

 

 

 

 

 

 

 

 

 

 

 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

30 
 

 

 

 

 

 

ΒΙΟΓΡΑΦΙΚΟ 

 

 

Η Σπυριδούλα (Ρούλα) Τριανταφύλλου γεννήθηκε στην 

Αμαλιάδα Ηλείας. Το 1985  εγκαταστάθηκε   στις  Λεύκες  

Πάρου όπου ζει μέχρι σήμερα. Πρωτοεμφανίστηκε στο 

περιοδικό: ''Παριανά ''του Νίκου Χ. Αλιπράντη. 

Ακολούθησαν δημοσιεύσεις  πεζών  και ποιημάτων σε 

περιοδικά και συλλογικές εκδόσεις. 

Ποιήματά της έχουν μεταφραστεί στην Αγγλική  γλώσσα από 

τον ποιητή Μανώλη Αλυγιζάκη και στην Αλβανική  από τον 

ποιητή, Πέτρο Τσερκέζη.  

Με το ποίημα: Αυλαία έλαβε το Γ’ βραβείο στον Ποιητικό 

Διαγωνισμό «Σικελιανιά 2014».  

 

 

Ποιητικές Συλλογές 

 

α. Ματιές της ζωής από το κέντρο του Αιγαίου/2013 

β. Πληγές που θρέψαμε / 2015 / Εκδόσεις Διάνυσμα 

γ. Τα ανέγγιχτα του χρόνου / 2017 / Εκδόσεις Διάνυσμα 

 

Συμμετοχή σε ομαδικά έργα 

 

α. Απανθίσματα: Τίτλος της Προσωπικής της Ενότητας: Ψευδαισθήσεις / 2018 / Εκδόσεις 

Διάνυσμα.  

β. Περι –Ποίησης / 2017 / Ηλεκτρονική έκδοση σε επιμέλεια Δημητρίου Γκόγκα 

γ. Ο Χρόνος και ο λόγος / 2018 / Ηλεκτρονική έκδοση σε επιμέλεια Δημητρίου Γκόγκα 

δ. 4η ομαδική Ποιητική συλλογή / 2017 / Εκδόσεις Διάνυσμα 

3. Το βιβλιο.net: Τραινογραφίες / 2016  

Στ. Καλλιτεχνικό ημερολόγιο /2015 

 

 

 

 

 

 

 

 

 

 



Μνήμες                                                                                                            Ρούλα Τριανταφύλλου 
 

31 
 

 

 

 

 

 

 

 

 

 

 

 

 

 

 

ISBN 978-9925-7392-5-7 


