



























Μετά το διαζύγιο          1 
_______________________________________________________________________________________________________________________________________________________________________________________________________________ 

 

 

Γκράτσια Ντελέντα 

Μετά το διαζύγιο 
Μυθιστόρημα 

Μετάφραση από τα Ιταλικά 
Ευρυδίκη Αμανατίδου 



2           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 
Η Γκράτσια Ντελέντα γεννήθηκε στο 
Νουόρο της Σαρδηνίας το 1871. 
Αυτοδίδακτη, καθώς τα ήθη της 
εποχής δεν επέτρεπαν στα κορίτσια 
τη μόρφωση πέραν της βασικής, κάνει 
την εμφάνισή της στον λογοτεχνικό 
κόσμο σε πολύ νεαρή ηλικία. Έργα 
της δημοσιεύονται σε περιοδικά της 
εποχής. Το 1899 θα μετακινηθεί στη 
Ρώμη. Το 1903 καθιερώνεται με το 
έργο Ελίας Πορτόλου. Το 1926 της 
απονέμεται το Νόμπελ Λογοτεχνίας. 
Πεθαίνει το 1936 αφήνοντας πίσω της 
μια πολύ πλούσια εργογραφία. 
Ενδεικτικά αναφέρουμε τα: Canne al 
vento (Καλαμιές στον άνεμο), L’ 
edera (Ο κισσός), Cenere (Στάχτες), 
Amori moderni (Μοντέρνες αγάπες), 
Elias Portolu, Marianna Sirca, Il 
nostro padrone (Ο αφέντης μας), 
L’ombra del passato (Η σκιά του 
παρελθόντος), Sole d’ estate (Ο ήλιος 
του καλοκαιριού).  

 Η Ευρυδίκη Αμανατίδου σπούδασε 
Νομικά και ζει στην Αθήνα. Στις 
εκδόσεις Σαΐτα θα βρείτε τα έργα 
της: «Η Πολιτεία που δεν είχε 
Χριστούγεννα», «Ένα καπέλο για 
τον καθηγητή», «Ο ήλιος που έχασε 
τον δρόμο του», «Το συναχωμένο 
ηφαίστειο», «Το αεράκι και η 
καμινάδα», «Ο Δράκος και οι 
Σκορδοφάγοι Ιππότες τα 
μυθιστορήματα «Η ακριβή ανάσα 
του νερού», «Αραμπέλα/τα όρια 
της πίστης», «Ο φύλακας στον 
φάρο», τη νουβέλα «Ημίφως», 
όπως και τη συλλογή διηγημάτων 
«Μαζί» που έγραψε με τον Γιάννη 
Λαμπράκη. Το προσωπικό της 
ιστολόγιο είναι το 
http://evriam.blogspot.gr 

 
 

 
 
 
 
 



Μετά το διαζύγιο          3 
_______________________________________________________________________________________________________________________________________________________________________________________________________________ 

 

 

ΓΚΡΑΤΣΙΑ ΝΤΕΛΕΝΤΑ 
 
 
 
 
 
 

Μετά το διαζύγιο 
 

Μυθιστόρημα 

 
Μετάφραση από τα Ιταλικά 

Ευρυδίκη Αμανατίδου 

 
 
 
 

 
 
 



4           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Γκράτσια Ντελέντα, Μετά το διαζύγιο 
ISBN: 978-618-5147-97-6 
Οκτώβριος 2017 
 
Μετάφραση από τα Ιταλικά:  Ευρυδίκη Αμανατίδου 
Πρωτότυπος τίτλος: Grazia Deledda: Dopo il divorzio. (Roux e Viarengo, Torino, 1902) 
 
Σελιδοποίηση:   Ηρακλής Λαμπαδαρίου 
    www.lampadariou.eu 
 
Η μεταφράστρια φέρει την ευθύνη για την επιμέλεια του κειμένου. 
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
 
 
 
 

 

Άδεια Creative Commons 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 
 
Βάση του άρθρου 29, παράγραφος 1, Ν. 2121/1993, όπως έχει τροποποιηθεί με το άρθρο 8, 
παράγραφος 5, Ν. 2557/1997, «Η πνευματική ιδιοκτησία διαρκεί όσο η ζωή του δημιουργού 
και εβδομήντα (70) χρόνια μετά το θάνατό του, που υπολογίζονται από την 1 η Ιανουαρίου 
του έτους το οποίο έπεται του θανάτου του δημιουργού». Έχοντας υπόψη μας την εν λόγω 
παράγραφο, προχωρήσαμε στην έκδοση της μετάφρασης του συγκεκριμένου έργου 
αποκλειστικά για τους αναγνώστες της Ελλάδας. Παρακαλούμε να ελέγξετε τη νομοθεσία 
της χώρας σας για την πνευματική ιδιοκτησία σε περίπτωση που δεν κατοικείτε στην 
Ελλάδα.  
Επιτρέπεται σε οποιονδήποτε αναγνώστη η αναπαραγωγή του έργου (ολική, μερική ή 
περιληπτική, με οποιονδήποτε τρόπο, μηχανικό, ηλεκτρονικό, φωτοτυπικό, ηχογράφησης ή 
άλλο), η διανομή και η παρουσίαση στο κοινό υπό τις ακόλουθες προϋποθέσεις: αναφορά της 
πηγής προέλευσης, μη εμπορική χρήση του έργου. Επίσης, δεν μπορείτε να αλλοιώσετε, να 
τροποποιήσετε ή να δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 
διεύθυνση: 
http://creativecommons.org/licenses/by-nc-nd/3.0/gr/



Μετά το διαζύγιο          5 
_______________________________________________________________________________________________________________________________________________________________________________________________________________ 

 

 

 
 
 
 
 
 



6           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Λίγα λόγια για το μυθιστόρημα 
 
Το μυθιστόρημα της Γκράτσια Ντελέντα “Dopo il divorzio” (Μετά το διαζύγιο) 
εκδόθηκε το 1902 από τον εκδοτικό οίκο Roux e Viarengo. Ήδη από δεκαετίες 
πριν συνεχιζόταν η διαμάχη σχετικά με τη θεσμοθέτηση του διαζυγίου στην 
Ιταλία. Εκείνη τη χρονιά προτάθηκε σχέδιο νόμου που προέβλεπε το διαζύγιο 
σε συγκεκριμένες περιπτώσεις, μία εκ των οποίων ήταν η καταδίκη σε 
πολυετή φυλάκιση. Το νομοσχέδιο απορρίφθηκε και έτσι η θεσμοθέτηση του 
διαζυγίου δεν έγινε πραγματικότητα. Σε αναμονή του νόμου, η συγγραφέας 
είχε ορίσει ως αρχή της δράσης το έτος 1904, υπολογίζοντας ίσως ότι τότε το 
διαζύγιο θα μετρούσε ήδη έναν τουλάχιστον χρόνο ζωής στην Ιταλία. Το 
μυθιστόρημα εκδόθηκε ξανά ανανεωμένο με τον τίτλο “Naufraghi in porto” 
(Nαυαγοί στο λιμάνι) το 1920, χρονιά κατά την οποία το θέμα του διαζυγίου 
απασχόλησε ξανά το Ιταλικό Κοινοβούλιο και πάλι όμως χωρίς αποτέλεσμα.  
Το μυθιστόρημα ξεκινάει με την καταδίκη του Κονσταντίνο Λέντα σε 
φυλάκιση είκοσι επτά ετών για τον φόνο του θείου του. Η γυναίκα του, 
Τζοβάνα, μένει πίσω στο απομονωμένο χωριό της Σαρδηνίας προσπαθώντας 
να αναθρέψει τον μικρό τους γιο. Τα χρόνια περνούν δύσκολα για το 
ανδρόγυνο, η ισχνή αλληλογραφία και η οικονομική βοήθεια που στέλνει ο 
Κονσταντίνο δεν αρκούν. Η Τζοβάνα είναι νέα και ό,τι βασάνιζε το μυαλό της 
τα πρώτα χρόνια της φυλάκισης του άντρα της γίνεται ακόμη πιο έντονο όταν 
μια νέα τραγωδία χτυπάει την πόρτα της.  
Έρμαια των παθών και της μοίρας, οι ήρωες δεν παύουν να βλέπουν σαν τη 
Δαμόκλειο σπάθη πάνω από τα κεφάλια τους το θανάσιμο αμάρτημα και εδώ 
βρίσκεται η διάσταση ανάμεσα στην καθολική πίστη και τις επιταγές της 
πολιτείας. Θρησκευόμενοι, αλλά υποκριτές οι περισσότεροι, κινούνται από 
ιδιοτέλεια, υιοθετώντας ό,τι βολεύει τη συνείδησή τους. Θα πάνε στην 
εκκλησία για να κουτσομπολέψουν, θα συμβουλέψουν την Τζοβάνα να 
κοιτάξει τη ζωή της, αλλά θα την κατακρίνουν όταν θα επιλέξει να 
παντρευτεί ξανά. Κανένας δεν κοιτάζει τα δικά του ατοπήματα, όλοι τους 
όμως είναι έτοιμοι να λιθοβολήσουν ανάλγητα την αμαρτωλή.  
Και ενώ η συγγραφέας ξεγυμνώνει την ανθρώπινη φύση αποκαλύπτοντάς την 
έως τα πιο βαθιά και χαμερπή κίνητρά της εστιάζοντας στην αγωνία και τον 
αγώνα της ανθρώπινης ύπαρξης, από την άλλη το έργο της είναι γεμάτο 
λυρισμό και οι περιγραφές της φύσης συντελούν στην ένταση του δράματος 
καθώς οι ήρωες παλεύουν ανάμεσα στο καλό και το κακό, την ομορφιά και 
την ασχήμια.  



Μετά το διαζύγιο          7 
_______________________________________________________________________________________________________________________________________________________________________________________________________________ 

 

 

Το “Μετά το διαζύγιο” είναι ένα μεσογειακό μυθιστόρημα και ελπίζω να 
κρατήσει καλή συντροφιά στο ελληνόφωνο αναγνωστικό του κοινό.  

 
Ευρυδίκη Αμανατίδου 

  
 
 
 
 
 

 
 

 
 
 
 
 
 
 
 
 
 
 
 
 
 
 
 
 
 
 
 
 
 
 



8           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 
 
 
 
 

 
 
 
 
 
 
 
 
 

καὶ μαστιγώσαντες ἀποκτενοῦσιν αυτόν…καὶ αὐτοὶ οὐδὲν τούτων συνῆκαν, 
Κατά Λουκάν, 18, 34 

 



Μετά το διαζύγιο          9 
_______________________________________________________________________________________________________________________________________________________________________________________________________________ 

 

 

 

 ΠΡΩΤΟ ΜΕΡΟΣ 
 

1. 
 
1904. Στο σπίτι των Πόρρου, στο δωμάτιο των ξένων, μια γυναίκα έκλαιγε. 
Καθισμένη κατάχαμα, δίπλα στο κρεβάτι, είχε τα μπράτσα της πάνω στα 
ανασηκωμένα γόνατα και το πρόσωπο ακουμπισμένο στα μπράτσα, και 
έκλαιγε με αναφιλητά κουνώντας το κεφάλι σαν να ήθελε να δηλώσει ότι δεν 
υπήρχε πια καμία μα καμία ελπίδα. Οι στρογγυλοί της ώμοι και η 
καλοκαμωμένη της πλάτη, καλυμμένη από τον στενό κίτρινο κορσέ, 
ανεβοκατέβαιναν σαν το κύμα.  
Γύρω ήταν σχεδόν σκοτάδι, το δωμάτιο δεν είχε παράθυρο. Η πόρτα, 
ορθάνοιχτη πάνω από ένα χαγιάτι χτισμένο με τούβλα, έβλεπε σε έναν σταχτί 
ουρανό που όλο και σκοτείνιαζε. Στο βάθος του έλαμπε ένα μικρό κίτρινο 
αστέρι. Και από την αυλή ακουγόταν το τερέτισμα ενός γρύλου και το πόδι 
κάποιου αλόγου που κάπου κάπου χτυπούσε πάνω στην πέτρα.  
Μια κοντόχοντρη γυναίκα ντυμένη με τη φορεσιά του Νουόρο και το 
πρόσωπο γεμάτο γέρικο λίπος έκανε την εμφάνισή της στην πόρτα κρατώντας 
ένα σιδερένιο καντηλέρι με τέσσερα μπράτσα όπου στο ένα από αυτά έκαιγε 
ένα φυτίλι βουτηγμένο στο λάδι.  
«Τζοβάνα Έρα» είπε δυνατά με τραχιά φωνή «τι κάνεις στο σκοτάδι; Είσαι 
εκεί δα; Τι κάνεις; Σαν να μου φαίνεται πως κλαις! Είσαι παλαβή, μα την πίστη 
μου, παλαβή!» 
Η άλλη έκλαιγε πια με σπασμωδικά αναφιλητά.  
«Παπαπα!» είπε η χοντρή γυναίκα, πλησιάζοντας δήθεν έκπληκτη και 
σκανδαλισμένη. «Καλά το είπα πως έκλαιγες! Γιατί κλαις; Η μητέρα σου είναι 
κάτω και σε περιμένει, κι εσύ κάθεσαι εδώ και κλαίς, τέτοια παλαβή που 
είσαι».  
Η άλλη συνέχισε να κλαίει πιο δυνατά. Η χοντρή γυναίκα στήριξε το φως σε 
ένα μακρύ καρφί στον τοίχο, κοίταξε τριγύρω και πήρε να φέρνει βόλτα 
αυτήν που έκλαιγε, ψάχνοντας μάταια λόγια να την παρηγορήσει. Δεν 
κατάφερνε παρά να της πει: 
«Μα είσαι παλαβή, Τζοβάνα, είσαι παλαβή!» 



10           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Το δωμάτιο των ξένων (έτσι λένε στο Νουόρο το δωμάτιο που από παλιά όλες 
οι οικογένειες το προορίζουν για τους φίλους που φιλοξενούν από τις γύρω 
περιοχές) ήταν εκτεταμένο, λευκό, ακαλαίσθητο, με ένα μεγάλο ξύλινο 
κρεβάτι, ένα τραπεζάκι σκεπασμένο με ένα βαμβακένιο χοντρό ύφασμα και 
στολισμένο με ψιλολόγια και γυάλινες κούπες, με ένα σωρό καδράκια 
κρεμασμένα ψηλά στον τοίχο, σχεδόν στην κορυφή του άβαφου ξύλου. Από 
τις τραβέρσες του ταβανιού κρέμονταν τσαμπιά σταφιδιασμένα σταφύλια και 
κίτρινα αχλάδια που άφηναν ένα λεπτό άρωμα. Μάλλινα σακιά, 
παραφουσκωμένα, ολόρθα, ήταν εδώ κι εκεί στο πάτωμα.  
Η χοντρή γυναίκα, που ήταν η αφέντρα του σπιτιού, πήρε ένα από αυτά τα 
σακιά, το κουβάλησε παραπέρα και μετά το ξαναγύρισε στη θέση του.  
«Για να σου πω, σταμάτα» είπε ασθμαίνοντας από την προσπάθεια. «Τι 
νομίζεις ότι κάνεις; Δεν είναι ανάγκη να απελπίζεσαι. Τι διάβολο, περιστέρα 
μου! Κι αν ο δημόσιος κατήγορος ζήτησε καταναγκαστικά έργα, δεν πάει να 
πει πως οι ένορκοι είναι σκυλιά λυσσασμένα σαν του λόγου του…» 
Η άλλη συνέχιζε να κλαίει και να κουνάει το κεφάλι, κι ανάμεσα στα 
αναφιλητά φώναζε: 
«Όχι… Όχι…. Όχι…» 
«Ναι! Ναι! Ναι, σου λέω! Σήκω, και πάω να φωνάξω τη μητέρα σου» είπε 
δυνατά η γυναίκα, από πάνω της. Και της ανασήκωσε με τη βία το κεφάλι.  
Φάνηκε ένα πρόσωπο όμορφο και στρογγυλό, κυκλωμένο από πυκνά 
ανακατεμένα μαύρα μαλλιά, με δυο μαύρα μάτια πρησμένα να γυαλίζουν από 
το κλάμα, και δυο σμιχτά, πυκνά, αναστατωμένα φρύδια.  
«Όχι! Όχι!» διαμαρτυρήθηκε φωναχτά η Τζοβάνα. «Αφήστε με να κλάψω την 
τύχη μου, θεία Πορρέντα…» 
«Ποια τύχη και ξετύχη! Άντε σήκω!» 
«Δεν σηκώνομαι! Δεν σηκώνομαι! Θα τον καταδικάσουν το λιγότερο τριάντα 
χρόνια. Δεν καταλαβαίνετε ότι θα τον καταδικάσουν τριάντα χρόνια;» 
«Αυτό θα το δούμε. Και μετά, τι είναι τριάντα χρόνια; Μα εσύ, μοιάζεις με 
αγριόγατο, το ξέρεις;» 
Η άλλη στρίγκλιζε, τραβούσε τα μαλλιά της από τη μαύρη απελπισία της. Και 
φώναζε: 
«Τριάντα χρόνια! Τι είναι τριάντα χρόνια; Η ζωή ενός ανθρώπου, θεία μου 
Πορρέντα! Δεν καταλαβαίνετε τίποτα, θεία Πορρέντα! Πηγαίνετε, πηγαίνετε, 
αφήστε με μόνη, για το όνομα του Θεού, πηγαίνετε...» 
«Δεν πάω πουθενά!» διαμαρτυρήθηκε η θεία Πορρέντα. «Τι μας λες! Είμαι στο 
σπίτι μου εγώ! Σήκω πάνω, διαβολοκόριτσο. Σταμάτα, γιατί δεν θα σου βγει σε 



Μετά το διαζύγιο          11 
_______________________________________________________________________________________________________________________________________________________________________________________________________________ 

 

 

καλό. Περίμενε να τραβήξεις τα μαλλιά σου αύριο, όταν ο άντρας σου 
καταδικαστεί». 
Η Τζοβάνα χαμήλωσε ξανά το μέτωπο και άρχισε ένα κλάμα ήρεμο και βαθύ, 
που σπάραζε την καρδιά.  
«Κονσταντίνο μου, Κονσταντίνο μου» μοιρολογούσε, όπως τραγουδάνε όταν 
πενθούν για έναν θάνατο «για μένα είσαι πεθαμένος, δεν θα σε έχω ποτέ 
ξανά, ποτέ. Εκείνοι οι λυσσασμένοι σκύλοι ήρθαν και σε πήραν και σε έδεσαν, 
κι ούτε θα σε αφήσουν ξανά ελεύθερο. Και το σπίτι μας θα απομείνει έρημο, 
και το κρεβάτι μας θα είναι άδειο, και η φαμίλια μας θα σκορπίσει. Καλέ μου, 
αρνάκι μου, για τον κόσμο είσαι πεθαμένος, κι έτσι να πεθάνουν κι αυτοί που 
σε αλυσόδεσαν!» 
Η θεία Πορρέντα συγκινήθηκε από τον πόνο της Τζοβάνας, όμως, μη ξέροντας 
πια τι άλλο να κάνει, βγήκε στο χαγιάτι και φώναξε: 
«Μπακιζία Έρα, έλα πάνω, γιατί η κόρη σου παλάβωσε!» 
Ακούστηκαν βήματα στην εσωτερική σκάλα. Η θεία Πορρέντα μπήκε ξανά 
στην κάμαρα και ξοπίσω της φάνηκε μια μαυροντυμένη ηλικιωμένη, με το 
κεφάλι φασκιωμένο σε ένα μαύρο μαντήλι απ’ όπου ξεπεταγόταν ένα 
κιτρινισμένο πρόσωπο αρπακτικού, κι είχε για μάτια δυο πράσινα σημάδια 
που γυάλιζαν, βαθιά στις κόγχες τους, στεφανωμένα από άγρια φρύδια και 
μαύρους κύκλους.  
Και μόνο η παρουσία της σαν να έδωσε στην κόρη της μια αφύσικη ηρεμία.  
«Σήκω!» ακούστηκε βραχνά.  
Η Τζοβάνα σηκώθηκε: ήταν ψηλή, μεγαλόσωμη αλλά ευκίνητη, με όμορφους 
γοφούς. Τα κοντά μάλλινα μεσοφόρια της με τις μωβ φάσες γύρω από τους 
γοφούς, στολισμένα με πράσινη στόφα, άφηναν να φανούν τα 
μικροκαμωμένα πόδια μέσα στα ελαστικά μποτάκια και ένα μέρος από τις 
καλοκαμωμένες γάμπες.  
«Γιατί ενοχλείς αυτούς τους καλούς ανθρώπους;» ρώτησε η μητέρα. «Σταμάτα 
πια, κατέβα για το δείπνο και μην τρομάζεις τα κορίτσια, μη χαλάς τη χαρά 
αυτού του καλού κόσμου». 
Η χαρά εκείνου του καλού κόσμου είχε να κάνει με την επιστροφή, χάριν 
διακοπών, του γιου, που ήταν φοιτητής Νομικής και θα έφτανε μόλις εκείνο 
το απόγευμα.  
Η Τζοβάνα φάνηκε να καταλαβαίνει και ηρέμησε. Τράβηξε το μάλλινο 
μαντήλι από το κεφάλι της αποκαλύπτοντας ένα κομμάτι παλιό μπροκάρ απ’ 
όπου ξεφύτρωναν κύματα μαύρων μαλλιών και πήγε να πλυθεί σε μια λεκάνη 
με νερό, που ήταν ακουμπισμένη πάνω σε μια καρέκλα. Η θεία Πορρέντα 



12           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

κοίταξε τη θεία Μπακιζία και μετά έσφιξε τα χείλη με τον δείχτη και τον 
αντίχειρα του δεξιού χεριού κάνοντάς της νόημα να μη μιλήσει και αθόρυβα 
βγήκε από το δωμάτιο.  
Η φίλη της υπάκουσε. Δεν είπε κουβέντα, παρά βεβαιώθηκε ότι η Τζοβάνα 
πλύθηκε και τακτοποιήθηκε, και μετά κι οι δυο κατέβηκαν σιωπηλές την 
εσωτερική σκάλα. Είχε νυχτώσει, μια νύχτα ήρεμη, ζεστή, βαθιά. Εκείνο το 
μικρό κίτρινο αστεράκι το ακολούθησαν χιλιάδες ασημένια άστρα. Ο γαλαξίας 
έμοιαζε με ένα τεράστιο πέπλο στολισμένο σπινθήρες και η στυφή μυρωδιά 
του ξερού σανού πλανιόταν στον αέρα.  
Στην αυλή οι γρύλλοι τραγουδούσαν κρυμμένοι στην κληματαριά, και το 
άλογο μασούλαγε χτυπώντας τις σιδερένιες του οπλές. Από μακριά ακουγόταν 
ένα μελαγχολικό τραγούδι.  
Η πόρτα της κουζίνας και η πόρτα μιας ισόγειας κάμαρας, που χρησίμευε 
περιστασιακά ως τραπεζαρία, έβλεπαν στην αυλή και ήταν ορθάνοιχτες. Στην 
κουζίνα, δίπλα στην αναμμένη εστία, η θεία Πορρέντα προσπαθούσε να κάνει 
κουμάντο στα μακαρόνια για το δείπνο και σε ένα κοριτσάκι, ξανθό, 
αναμαλλιασμένο και ξυπόλυτο, ντυμένο με ένα όμορφο μαύρο φόρεμα που 
μάλωνε με ένα αγοράκι που φορούσε κοστούμι, κι ήταν χοντρό και κόκκινο 
σαν τη γιαγιά του.  
Η μικρή ξεστόμιζε βρισιές ονοματίζοντας όλους τους διαβόλους. Το αγόρι 
προσπαθούσε να της τσιμπήσει τα πόδια.  
«Σταματήστε!» έλεγε η θεία Πορρέντα. «Θα σταματήσετε επιτέλους, 
βρομόπαιδα;» 
«Μαμά Πόρρου, αυτό το κοριτσάκι βρίζει, μου λέει να πάω στον διάβολο». 
«Α! Μιννία, ζωντανή θα πας στην Κόλαση» απάντησε η γιαγιά ενώ ανακάτευε 
τα μακαρόνια.  
«Κι αυτός με τσιμπάει, μαμά Πόρρου. Αϊ, αϊ, πώς με τσιμπάει! Που να καείς 
βρομιάρη, που άμα σε πιάσω, θα σου δώσω τόσα χαστούκια όσες είναι οι τρίχες 
στο κεφάλι σου…» 
«Μιννία, τι λόγια είναι αυτά!» 
«Μου έκλεψε το πορτοφόλι μου, εκείνο που έχει μέσα ζωγραφισμένο τον 
Πάπα, εκείνο που μου έφερε ο θείος Πάολο…» 
«Δεν λέει αλήθεια, όχι! Άντε μην ανοίξω το στόμα μου, Μιννία, αν είναι να 
πω για κλεψίματα…» φώναξε μοχθηρά ο πιτσιρίκος. 
Η μικρούλα έραψε το στόμα της λες και της έκαναν μάγια. Λίγο μετά όμως, ο 
πιτσιρίκος άρπαξε ένα μπαστούνι και με την καμπουριαστή του άκρη έπιασε 



Μετά το διαζύγιο          13 
_______________________________________________________________________________________________________________________________________________________________________________________________________________ 

 

 

να τη χτυπάει στη γάμπα, και η Μιννία έβαλε τα κλάματα. Η γιαγιά στράφηκε 
κατά τη μεριά τους κραδαίνοντας την κουτάλα.  
«Μα την πίστη μου, θα σας τις βρέξω με την κουτάλα, βρομόπαιδα. Περιμένετε 
και θα δείτε» είπε και τα κυνήγησε, κι αυτά το έσκασαν στην αυλή κι έπεσαν 
πάνω στην Τζοβάνα και τη μητέρα της.  
«Τι έγινε, τι έγινε;» 
«Α, με έχουν τρελάνει, σαν να τα κυρίεψε ο διάβολος!» είπε η θεία Πορρέντα 
από την πόρτα της κουζίνας.  
Πάνω στην ώρα, μια μικροκαμωμένη μαυροφορεμένη φιγούρα πρόβαλε από 
τη μισάνοιχτη πόρτα και είπε με φωνή γεμάτη συγκίνηση: 
«Έρχονται, γιαγιά, να τοι!» 
«Ε, ας κοπιάσουν. Καλά θα έκανες, Γκράτσια, να πρόσεχες τα αδέλφια σου, που 
ξεπουπουλιάζονται σαν τα κοτοπουλάκια». 
Η Γκράτσια δεν απάντησε, μετά από λίγο όμως πήρε το σιδερένιο κηροπήγιο 
από τα χέρια της θείας Μπακιζία, το έσβησε και πήγε να το κρύψει κάτω από 
τον πάγκο της κουζίνας λέγοντας χαμηλόφωνα: 
«Θα έπρεπε να ντρέπεστε για αυτά τα καντηλέρια, γιαγιά, τώρα που έρχεται ο 
θείος Πάολο». 
«Μα ποιος θείος Πάολο; Έχεις την εντύπωση ότι κολυμπάει στα λεφτά;» 
«Έρχεται από τη Ρώμη…» 
«Μπα! Στη Ρώμη ούτε που υπάρχουν τέτοια καντηλέρια, γιατί το λάδι το 
πληρώνουν, ενώ εμείς το βγάζουμε από τις ελιές μας». 
«Πολύ αφελής είστε αν πιστεύετε κάτι τέτοιο» είπε η κοπέλα και βγήκε στην 
αυλή με την καρδιά της να βροντοχτυπά καθώς άκουσε τις φωνές του παππού 
και του θείου.  
«Γεια σου Τζοβάνα. Θεία Μπακιζία, πώς είστε;» ακούστηκε η ζεστή φωνή του 
φοιτητή. «Εγώ είμαι καλά, δόξα τον Θεό! Πόσο λυπάμαι για την ατυχία σας! 
Κουράγιο όμως, ποιος ξέρει! Αύριο θα ανακοινώσουν την καταδικαστική 
απόφαση;» 
Μπήκε μέσα στο δωμάτιο όπου το τραπέζι περίμενε στρωμένο ενώ στο κατόπι 
του ερχόντουσαν οι γυναίκες και τα παιδιά, που η παρουσία του φόβιζε και 
διασκέδαζε ταυτόχρονα.  
Ήταν στη φτιάξη μικρόσωμος και κούτσαινε, γιατί το ένα του πόδι ήταν 
μικρότερο και η μια του γάμπα πιο κοντή από την άλλη. Γι’ αυτό τον φώναζαν 
ντοτόρε Πεντέντου (Ποδαράκι), όμως αυτός δεν το έπαιρνε στα σοβαρά, γιατί, 
έλεγε, καλύτερα να έχεις το ένα πόδι πιο μικρό από το άλλο παρά να έχεις το 
κεφάλι σου μικρότερο από των άλλων.  



14           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Το ρόδινο στρογγυλό του πρόσωπο με το ξανθωπό μουστακάκι χαμογελούσε 
κάτω από το φθαρμένο μεγάλο μαύρο καπέλο. Έλεγε πως ήταν σοσιαλιστής.  
Με το που μπήκε στο δωμάτιο, κάθισε στο κρεβάτι, με τα πόδια στον αέρα, και 
τράβηξε κοντά του, ένα στα αριστερά του κι ένα στα δεξιά, τον ανιψιό και την 
ανιψούλα του, που τον κοιτούσαν με ανοιχτό το στόμα, σφίγγοντάς τα επάνω 
του ασυναίσθητα αφού είχε όλη του την προσοχή στην πονεμένη αφήγηση της 
θείας Μπακιζία. Πότε πότε όμως παρατηρούσε την Γκράτσια, που η ψηλόλιγνη 
δεκατριάχρονη σιλουέτα της, ασχημάτιστη ακόμα, παραμορφωνόταν 
περισσότερο μέσα στο μαύρο στενό φόρεμα. Τα μάτια της, φωτεινά, μεταλλικά 
είχαν καρφωθεί πεισματικά και λαίμαργα πάνω στον θείο της.  
«Έτσι που λες» έλεγε η θεία Μπακιζία με την τραχιά φωνή της. «Έτσι έγιναν 
τα πράγματα: ο Κονσταντίνο Λέντα είχε έναν θείο, αδερφό του πατέρα του. 
Τον έλεγαν Μπαζίλε Λέντα κι είχε το παρατσούκλι “το Όρνιο” (ο Θεός να τον 
έχει στο πλευρό του, αν δεν τον έχει αρπάξει ο διάβολος), τόσο άπληστος ήταν 
για τα λεφτά. Ήταν ένας δυστυχισμένος, ένα κιτρινιάρικο όρνιο, ο Θεός να 
τον συγχωρέσει. Αρκεί να σου πω ότι τη γυναίκα του την πέθανε από την 
πείνα. Πώς έγινε λοιπόν, κι ο Κονσταντίνο βρέθηκε κάτω από την προστασία 
του: Ο μικρός είχε κάποια χρήματα. Ο θείος του τα έφαγε και μετά τον 
χτυπούσε και τον έδενε στο ύπαιθρο ανάμεσα σε δυο πέτρες και τον άφηνε 
μοναχό παρέα με τις μέλισσες που του τσιμπούσαν τα μάτια. Τέλος πάντων, 
ήρθε η μέρα που ο Κονσταντίνο το έσκασε. Ήταν δεκάξι χρονών. Έλειπε τρία 
χρόνια. Είπε ότι δούλευε στα ορυχεία, δεν ξέρω, έτσι είπε».  
«Ναι! Είχε πάει να δουλέψει στα ορυχεία!» τη διέκοψε η Τζοβάνα.  
«Δεν ξέρω!» είπε η μητέρα σουφρώνοντας τα χείλη σαν να αμφέβαλλε. 
«Τέλος πάντων. Όσο έλειπε ο Κονσταντίνο, ο Μπαζίλε, το όρνιο, έφαγε μια 
τουφεκιά ενώ ήταν στο ύπαιθρο. Η αλήθεια είναι ότι είχε εχθρούς. Όταν 
γύρισε ο Κονσταντίνο, ομολόγησε ότι το είχε σκάσει για να μην μπει στον 
πειρασμό να σκοτώσει τον θείο του, που τον μισούσε μέχρι θανάτου. 
Κατάφερε όμως αυτός και το όρνιο να τα βρούνε μεταξύ τους. Άκου όμως 
τώρα, Πάολο Πόρρου…» 
«Ντοτόρε Πόρρου! Ντοτόρε Πεντέντου!» φώναξε ο ανιψούλης διακόπτοντας 
την καλεσμένη. Αυτή του έριξε ένα βλέμμα όλο οργή κι ετοιμάστηκε να του 
αστράψει ένα χαστούκι, ένα τόσο δα χαστουκάκι. Η Τζοβάνα έβαλε τα γέλια.  
Με το που είδε την πικραμένη καλεσμένη να γελά παρότι ο άνδρας της ήταν 
στη φυλακή κι εκείνη κολυμπούσε μέσα σε έναν δακρύβρεχτο ρομαντισμό, η 
χλωμή και κοκαλιάρα Γκράτσια άρχισε να γελάει κι αυτή νευρικά. Γελούσε 
και η Μιννία, και το μικρό χωριατόπαιδο και ο φοιτητής. Η θεία Μπακιζία 



Μετά το διαζύγιο          15 
_______________________________________________________________________________________________________________________________________________________________________________________________________________ 

 

 

κοίταξε γύρω της με μάτια που άστραφταν. Γιατί γελούσαν; Είχαν παλαβώσει; 
Σήκωσε το λιπόσαρκο κιτρινισμένο χέρι της, μα πάνω που πήγαινε να σκάσει 
ένα χαστούκι, χωρίς να έχει αποφασίσει αν αυτό προοριζόταν για την κόρη 
της ή για τον μικρό, εμφανίστηκε η θεία Πορρέντα με τα αχνιστά μακαρόνια.  
Ξοπίσω της ερχόταν ο θείος Έφες Μαρία Πόρρου, ένας άντρας μεγαλόσωμος 
και επιβλητικός, με το στήθος στητό μέσα στο στενό μπλε βελούδινο τζακέτο. 
Ήταν ένας χωριάτης που περνιόταν για γραμματιζούμενος. Το μεγάλο του 
πρόσωπο ήταν τόσο σταχτί που έμοιαζε με αρχαίο μάρμαρο. Είχε ένα κοντό 
σγουρό γενάκι, μισάνοιχτα παχιά χείλη και μάτια μεγάλα και καθαρά.  
«Γρήγορα! Γρήγορα στο τραπέζι!» είπε η θεία Πορρέντα απιθώνοντας με 
θόρυβο το πιάτο στη μέση του τραπεζιού. «Γελάτε; Ο μικρός ντοτόρε σάς κάνει 
να γελάτε;» 
«Πάνω που θα του έσκαγα ένα χαστούκι του ανιψιού σας» είπε η θεία 
Μπακιζία.  
«Γιατί, ψυχή μου; Κοπιάστε στο τραπέζι. Τζοβάνα, κάτσε εδώ. Ντοτόρε 
Πορρέντου, από εδώ». 
Ο φοιτητής ξάπλωσε ανάσκελα, άπλωσε τα χέρια, ανασήκωσε τα πόδια στον 
αέρα, τα χαμήλωσε ξανά, ανασηκώθηκε και με μια ώθηση στάθηκε στα πόδια 
του αφήνοντας ένα χασμουρητό.  
Τα παιδιά και η Τζοβάνα άρχισαν ξανά να γελάνε. Κι αυτός είπε: 
«Δεν κάνει κακό και λίγη γυμναστική. Θεέ μου, τι καλά που θα κοιμηθώ 
απόψε! Λύθηκαν τα κόκαλά μου. Πώς ψήλωσες, Γκρατσιέττα, σαν 
τηλεγραφόξυλο μοιάζεις». 
Η κοπελίτσα κοκκίνισε και χαμήλωσε τα μάτια. Η θεία Μπακιζία σούφρωσε τη 
μύτη, σκανδαλισμένη γιατί ο φοιτητής σκεφτόταν οτιδήποτε άλλο εκτός από 
την ιστορία που του είχε αφηγηθεί, κι ακόμα γιατί οι καλεσμένοι λίγο 
ενδιαφερόντουσαν για την κακή τύχη του Κονσταντίνο. Κι από την άλλη, 
ακόμα και η Τζοβάνα φαινόταν να έχει αποξεχαστεί, και μόνο όταν η θεία 
Πορρέντα έβαλε μπροστά της μια τεράστια ποσότητα μακαρόνια που 
μοσχοβολούσαν μέσα στην κόκκινη σάλτσα τους, η κοπέλα συννέφιασε και 
αρνήθηκε να φάει.  
«Σας τα έλεγα εγώ!» αναφώνησε σαστισμένη η θεία Πορρέντα. «Παλάβωσε, 
στ’ αλήθεια παλάβωσε. Τώρα, γιατί δεν τρως; Τι δουλειά έχει το αν θα φας 
σήμερα με την αυριανή καταδίκη;» 
«Άντε πια» είπε η θεία Μπακιζία ξινισμένα. «Μην κάνεις ανοησίες. Μη χαλάς 
τη χαρά αυτών των καλών ανθρώπων». 



16           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Και τότε ο θείος Έφες Μαρία έβαλε την πετσέτα του κάτω από το σαγόνι και 
είπε περισπούδαστα: 
«Η δυνατή καρδιά κάνει καλά τη μοίρα, έλεγε ο Ντάντε Αλιγκιέρι. Άντε, 
Τζοβάνα Έρα, δείξε μας πως είσαι ένα λουλούδι των βουνών, πιο δυνατό κι 
από τις πέτρες. Με τον καιρό όλα θα γίνουν καλύτερα». 
Η Τζοβάνα άρχισε να τρώει, ένιωθε όμως έναν κόμπο στον λαιμό, που δεν την 
άφηνε να καταπιεί.  
Ο Πάολο είχε γείρει σιωπηλός μπροστά στο πιάτο του. Είχε τελειώσει το 
φαγητό του προτού ακόμα η Τζοβάνα καταπιεί την πρώτη μπουκιά.  
«Σαν τον άνεμο είσαι γρήγορος, κανακάρη μου» είπε η θεία Πορρέντα. «Μα 
εσύ είχες λυσσάξει στην πείνα. Θέλεις κι άλλο; Ε, λίγο ακόμα;» 
«Α, γεια σου!» είπε ο θείος Έφες. «Μάλλον δεν βρήκες ούτε μια μπουκιά να 
φας στην Αιώνια Πόλη». 
«Σας τα έλεγα εγώ» σιγοντάρισε η θεία Πορρέντα. «Ωραία μέρη, δεν λέω, αλλά 
εκεί θέλεις λεφτά για να αγοράσεις το παραμικρό. Το άκουσα που το λέγανε, 
μα την πίστη μου. Δεν έχουν προμήθειες στα σπίτια τους, όχι σαν εμάς εδώ 
που έχουμε τα πάντα, κι άμα από το σπίτι λείπουν οι προμήθειες, άντε να 
χορτάσεις…» 
Η θεία Μπακιζία συμφώνησε, γιατί γνώριζε τι σημαίνει να μην έχεις να φας σε 
ένα σπίτι.  
«Αλήθεια δεν είναι, ντοτόρε Πορρέντου;» 
«Αλήθεια» της απάντησε τρώγοντας και γελώντας, κουνώντας παραστατικά 
τις μεγάλες λευκές του παλάμες με τα μακριά νύχια.  
«Γι’ αυτό έγινε μια βδέλλα, ένας βρικόλακας» παρατήρησε ο θείος Έφες 
Μαρία απευθυνόμενος στους καλεσμένους. «Σταλιά αίμα δεν άφησε στις 
φλέβες μου. Διαβολόπραγμα! Τρώνε λεφτά εκεί στη Ρώμη!» 
«Να ξέρατε πόσο ακριβά είναι τα πάντα!» αναστέναξε ο Πάολο. «Πληρώνεις 
είκοσι τσεντέζιμα ένα ψάρι. Αχ! Τώρα είμαι καλά!» 
«Είκοσι τσεντέζιμα!» είπαν όλοι με μια φωνή.  
«Και μετά, τι έγινε θεία Μπακιζία; Αφότου γύρισε πίσω ο Κονσταντίνο;» 
ρώτησε ο Πάολο. 
«Και μετά, Πάολο Πόρρου… Α, εγώ θα συνεχίσω να σου μιλάω στον ενικό, 
παρόλο που σε λίγο καιρό θα γίνεις ντοτόρε, γιατί όταν ήσουν μικρός, σου 
έσκαγα πότε πότε κανένα χαστουκάκι…» 
«Δεν το θυμάμαι. Συνεχίστε όμως την αφήγησή σας» είπε ο νεαρός, ενώ η 
Γκράτσια τρεμόπαιζε τα ρουθούνια της από τον θυμό της.  



Μετά το διαζύγιο          17 
_______________________________________________________________________________________________________________________________________________________________________________________________________________ 

 

 

«Λοιπόν, έλεγα πως ο Κονσταντίνο έλειπε τρία χρόνια και πως δούλευε στα 
ορυχεία. Ωραία! Μετά γύρισε πίσω και τα βρήκε με τον θείο του. Και να’ σου, 
βλέπει την Τζοβάνα μου, και ερωτεύονται. Ο θείος δεν την ήθελε, γιατί η 
κοπέλα ήταν φτωχή. Έπιασαν πάλι να μισιούνται. Ο Κονσταντίνο δούλευε για 
το όρνιο, και το όρνιο δεν του έδινε μία. Τότε λοιπόν ο Κονσταντίνο ήρθε και 
με βρήκε και μου είπε: “Είμαι φτωχός. Δεν έχω χρήματα να αγοράσω 
κοσμήματα για τη νύφη ούτε και για να κάνω το τραπέζι του γάμου, κι εσείς 
είστε το ίδιο φτωχοί. Το λοιπόν, θα κάνουμε μόνο πολιτικό γάμο προς το 
παρόν. Θα δουλέψουμε κι οι δυο, θα μαζέψουμε τα χρειαζούμενα για τη 
γιορτή του γάμου και μετά θα παντρευτούμε στην εκκλησία. Μια και πολλοί 
το κάνουν έτσι, γιατί να μην το κάνουμε κι εμείς”. Κι έτσι έγινε ο πολιτικός 
γάμος χωρίς πολλά πολλά και ζούσαμε αρμονικά όλοι μαζί. Το όρνιο σκύλιασε 
από το κακό του. Ερχόταν και φώναζε κάτω από το σπίτι μας, μα περισσότερο 
προκαλούσε τον Κονσταντίνο. Κι εμείς συνεχίζαμε να δουλεύουμε. Τον 
περασμένο χρόνο, μετά τον τρύγο, κι ενώ ετοιμάζαμε τα γλυκά για τον γάμο, 
βρήκαν τον Μπαζίλε Λέντα σκοτωμένο μέσα στο σπίτι του. Το προηγούμενο 
βράδυ είχαν δει τον Κονσταντίνο να μπαίνει στο σπίτι του θείου. Είχε πάει να 
του ανακοινώσει τον γάμο και να συμφιλιωθούν. Αχού! Το καημένο το 
παλικάρι! Δεν θέλησε να το σκάσει, όπως τον ορμήνεψα. Και τον έπιασαν.  
«Γιατί ήταν αθώος, μανούλα». 
«Να τα πάλι, που η ανόητη ξανάρχισε να κλαίει. Αν δεν σταματήσεις, δεν θα 
πω τίποτα άλλο, ορίστε! Τέλος πάντων, τον έπιασαν τον Κονσταντίνο. Και 
τώρα γίνεται η δίκη και ο κατήγορος ζήτησε να καταδικαστεί σε 
καταναγκαστικά έργα. Τι σκυλί, αυτός ο κατήγορος! Δεν λέω, υπάρχουν 
στοιχεία. Τον είδαν τον Κονσταντίνο να μπαίνει νύχτα στο σπίτι του θείου 
του, που ζούσε μόνος τέτοιο αγριοπούλι που ήταν. Αλήθεια είναι όλα αυτά, μα 
όχι αποδείξεις. Ο Κονσταντίνο ήταν πολύ αντιφατικός και σαν να έδειχνε 
τύψεις. Έλεγε συνέχεια: Είναι το θανάσιμο αμάρτημαα. Γιατί αν θες να ξέρεις, 
ετούτος είναι καλός χριστιανός, και πιστεύει ότι η ατυχία τον βρήκε γιατί 
ζούσε με την Τζοβάνα προτού παντρευτούν στην εκκλησία.  
«Μα πείτε μου κάτι…» 
«Περίμενε. Να προσθέσω ότι τώρα πια είναι παντρεμένοι και με θρησκευτικό 
γάμο. Στη φυλακή παντρεύτηκαν, ψυχή μου, στη φυλακή. Φαντάσου τι 
τρομερό. Μην αρχίσεις πάλι να κλαις, Τζοβάνα, γιατί θα σου πετάξω την 
αλατιέρα στη μούρη. Ορίστε μας η ανόητη! Της το λέγανε όλοι να μην τον 
παντρευτεί. Πως αν είναι ένοχος και τον καταδικάσουν, θα μπορούσε να πάρει 
κάποιον άλλον». 



18           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Ααα! Πόσο δειλοί είσαστε!» ούρλιαξε η κοπέλα ενώ τα μάτια της έβγαζαν 
φλόγες. Η μητέρα της όμως την κοίταξε αυστηρά και έτσι σώπασε ξανά.  
«Εγώ το έλεγα;» ρώτησε η θεία Μπακιζία. «Όχι, το έλεγαν άλλοι, και το 
έλεγαν για το καλό σου». 
«Το καλό μου, το καλό μου» είπε μέσα στο παράπονο η Τζοβάνα ενώ έκρυβε 
το πρόσωπο με τις παλάμες της. «Πάει πια το καλό μου, πάει». 
«Έχετε παιδιά;» ρώτησε ο Πάολο.  
«Ναι, ένα. Κι αν δεν ήταν αυτό, τι δυστυχία! Κι αν ο Κονσταντίνο 
καταδικαστεί και δεν είχα το παιδί, πάλι δυστυχία θα ήταν». Κι έχωνε τα 
δάχτυλά της στις ρίζες των μαλλιών της και κουνούσε το κεφάλι σαν την 
τρελή.  
«Θα σκοτωνόσουνα, καρδιά μου;» τη ρώτησε ειρωνικά η μητέρα της.  
Ο φοιτητής είχε την υποψία ότι υπήρχε κάτι ψεύτικο στη στάση της Τζοβάνας. 
Του έμοιαζε με μια φτασμένη ηθοποιό σε μια γαλλική κωμωδία και τότε, 
λόγια κυνικά ξέφυγαν από το στόμα του για την πονεμένη κοπέλα.  
«Έτσι κι αλλιώς» είπε «έχει πια εγκριθεί ο νόμος για το διαζύγιο. Αν κάποιας 
γυναίκας ο άνδρας καταδικαστεί, τότε αυτή μπορεί να πάρει διαζύγιο». 
Η Τζοβάνα δεν έδειξε να καταλαβαίνει και συνέχισε να κουνάει το κεφάλι.  
Η θεία Πορρέντα είπε με ζέση: 
«Ούτε να το συζητάς! Κι ο Θεός ο ίδιος δεν μπορεί να ακυρώσει έναν γάμο». 
Ο θείος Έφες Μαρία παρατήρησε διακωμωδώντας κάπως την κατάσταση: 
«Α! Το διάβασα στις εφημερίδες. Αυτά που λες για το διαζύγιο τα κάνουν στην 
ηπειρωτική χώρα, μια και εκεί οι άντρες και οι γυναίκες παντρεύονται πολλές 
φορές, χωρίς παπά και χωρίς δήμαρχο. Εδώ όμως, είναι πράγματα αυτά;» 
«Μπαμπά Πόρρου, όχι! Δεν είναι στην ηπειρωτική χώρα, αλλά στην Τουρκία» 
παρατήρησε η Γκράτσια.  
«Κι εδώ το κάνουν, κι εδώ» είπε η θεία Μπακιζία, που είχε παρακολουθήσει 
όλη την κουβέντα.  
Μετά το δείπνο, η οικογένεια Έρα άφησε το σπίτι και τράβηξε κατά του 
δικηγόρου.  
«Ποιο δωμάτιο τους δώσατε; Το δωμάτιο των ξένων;» ρώτησε ο Πάολο.  
«Μα ναι. Γιατί;» 
«Γιατί θα προτιμούσα να κοιμηθώ εγώ εκεί. Εδώ σκας από τη ζέστη. Υπάρχει 
καλύτερος ξένος από εμένα;» 
«Κάνε υπομονή μέχρι αύριο, γιόκα μου. Κακομοίρες είναι οι καημένες». 
«Θεέ μου, τι βάρβαρα έθιμα! Πότε θα πάρουν τέλος επιτέλους;» αναρωτήθηκε 
οξύθυμα ο Πάολο.  



Μετά το διαζύγιο          19 
_______________________________________________________________________________________________________________________________________________________________________________________________________________ 

 

 

«Αυτό αναρωτιέμαι κι εγώ» απάντησε ο θείος Έφες Μαρία και ξανάπιασε την 
εφημερίδα του. «Μου ταράζουν τα νεύρα αυτές οι γυναίκες. Τέλος πάντων, τι 
έχεις να πεις για τον νέο Υπουργό;» 
«Σκοτίστηκα» απάντησε γελώντας, καθώς θυμήθηκε κάποιον χαρακτήρα από 
το “οι κυρίες του Μαξίμ”, ένα αριστούργημα του θεάτρου Μαντσόνι, του οποίου 
ήταν θαμώνας.  
Και μετά πήγε να ψαχουλέψει τα βιβλία που είχε αφήσει σε μια γωνιά στο 
βάθος του δωματίου. Η Μιννία και ο αδελφούλης της είχαν βγει στην αυλή. Η 
Γκράτσια, καθισμένη στο τραπέζι, με τις γροθιές στα μάγουλα, συνέχιζε να 
κοιτάζει τον θείο της. Κι εκείνος της είπε: 
«Διαβάζεις μυθιστορήματα, έτσι δεν είναι;» 
«Μπα!» απάντησε κοκκινίζοντας.  
«Κι εγώ σου λέω, πως άμα σε πιάσω να διαβάζεις τέτοια βιβλία, θα στα φέρω 
στο κεφάλι…» 
Η μικρή τρεμόπαιξε τα χείλη και για να κρύψει το κλάμα της σηκώθηκε και 
βγήκε έξω όπου άκουγε τα αδελφάκια της που μάλωναν ακόμα για το 
πορτοφόλι που είχε ζωγραφισμένο τον Πάπα.  
«Άμα είναι να πούμε για κλεψιές» έλεγε ο μικρός «μη μιλάς καθόλου, γιατί 
εσύ κι εκείνη η άλλη μέσα, το τηλεγραφόξυλο, πουλήσατε σήμερα κρασί και 
κρατήσατε τα λεφτά…» 
«Α, τι ψεύτης!» είπε η Γκράτσια και συνεχίζοντας να κλαίει με μαύρο δάκρυ, 
τον πλησίασε και του έδωσε μια ξυλιά. 
Γύρω τους οι γρύλλοι τραγουδούσαν, το άλογο μασούσε χτυπώντας τις οπλές 
στις πλάκες, τα αστέρια έριχναν ένα γαλακτερό φως στη ζεστή αυλή που 
μοσχοβόλαγε από τον ξερό σανό.  
«Το καημένο το ορφανό! Μην είσαι τόσο σκληρός μαζί της» έλεγε η θεία 
Πορρέντα στον γιο της, υπερασπίζοντας την Γκράτσια (τα τρία μικρά ήταν 
παιδιά του μεγαλύτερου γιου των Πόρρου, ενός πλούσιου βοσκού, και μιας 
νεαρής που είχε πεθάνει έναν χρόνο πριν). «Κι άμα θέλει εκείνη να διαβάζει, 
άστην να διαβάζει». 
«Ναι, άστην να διαβάζει» συμφώνησε κι ο θείος Έφες Μαρία. «Αχ! Γιατί δεν 
άφηναν κι εμένα να διαβάσω όταν ήμουν μικρός; Θα είχα γίνει αστρονόμος, 
σπουδαγμένος σαν παπάς». 
Ο αστρονόμος, κατά τον θείο Έφες Μαρία, ήταν ένας πολύ καλλιεργημένος 
και σοφός άνθρωπος, σαν να λέγαμε, ένας φιλόσοφος.  
«Είδες τον Πάπα, γιέ μου;» ρώτησε συνειρμικά η θεία Πορρέντα. 
«Όχι». 



20           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Μα πώς; Δεν είδες τον Πάπα;» 
«Και τι νομίζετε; Ο Πάπας είναι μέσα σε ένα κουβούκλιο, και για να τον δεις 
πρέπει να πληρώσεις, να πληρώσεις ακριβά». 
«Παράτα μας πια!» του απάντησε εκείνη. «Είσαι ένας άπιστος». 
Και βγήκε στην αυλή, όπου τα εγγόνια της έπαιζαν ξύλο. Μπήκε ανάμεσά τους 
και τα χώρισε στέλνοντας το καθένα σε άλλη μεριά της αυλής ενώ τους 
φώναζε: 
«Μα την πίστη μου, σαν τα κοκόρια κάνετε. Ο Θεός να με βοηθήσει, ίδια 
κοκόρια! Βρομόπαιδα! Πολύ βρομόπαιδα!» 
Τα αναφιλητά των πιτσιρικιών μπερδεύονταν με το στρίγκλισμα των 
γρύλλων μέσα στην ήσυχη νύχτα.  



Μετά το διαζύγιο          21 
_______________________________________________________________________________________________________________________________________________________________________________________________________________ 

 

 

 

2. 
 
Το επόμενο πρωί η Τζοβάνα ήταν η πρώτη που σηκώθηκε. Από το τζάμι στο 
πάνω μέρος της πόρτας έμπαινε αχνά το ροδαλό φως της αυγής και μέσα στη 
σιγαλιά του πρωινού ακούγονταν τα τιτιβίσματα των χελιδονιών.  
Με το που σηκώθηκε, ένιωσε κάτι σαν γλύκα, μα σχεδόν αμέσως της φάνηκε 
ότι έπεσε πάνω της κεραυνός. Είχε μόλις θυμηθεί.  
Ήταν η μέρα που θα έβγαινε η απόφαση για την τύχη του άντρα της. Ήταν 
σίγουρη ότι θα τον καταδίκαζαν τον Κονσταντίνο, όμως επέμενε να τρέφει 
ακόμα ελπίδες. Ούτε που σκεφτόταν αν ο άντρας της ήταν ένοχος ή όχι. 
Μπορεί να μην το σκέφτηκε ποτέ της. Το μόνο που τη βασάνιζε ήταν οι 
συνέπειες, ο χωρισμός, ίσως και για πάντα, από τον νεαρό άντρα με τη σβέλτη 
και δυνατή κορμοστασιά σαν του λαγωνικού, με τα λεία χέρια και τα φλογερά 
χείλη. Και μόνο στη θύμηση αυτή, ένιωσε τέτοια θλίψη που τινάχτηκε 
ασυναίσθητα από το κρεβάτι κι άρχισε να ντύνεται λέγοντας με φωνή γεμάτη 
λαχτάρα: 
«Είναι αργά, αργά, αργά…» 
Η θεία Μπακιζία άνοιξε τα μικρά σαν της πυγολαμπίδας μάτια της και 
σηκώθηκε κι αυτή. Ήξερε όμως καλά αυτό που επρόκειτο να συμβεί εκείνη τη 
μέρα και την επόμενη και έναν χρόνο και δύο και δέκα μετά, οπότε δεν έδειξε 
καμιά βιασύνη. Ντύθηκε, έβρεξε τα χέρια της στο νερό και τα πέρασε από το 
πρόσωπό της μια φορά. Μετά σκουπίστηκε και τύλιξε το μαντήλι στο κεφάλι 
με σπουδή.  
«Είναι αργά» έλεγε ξανά η Τζοβάνα. «Θεέ μου, είναι αργά…»  
Όμως η ηρεμία της μητέρας της κατάφερε να ησυχάσει και αυτήν. Η θεία 
Μπακιζία κατέβηκε στην κουζίνα και η Τζοβάνα την ακολούθησε. Η θεία 
έφτιαξε καφέ με γάλα και ψωμί για τον Κονσταντίνο (επιτρεπόταν στις δυο 
γυναίκες να πάνε φαγητό στον κρατούμενο), τα έβαλε όλα σε ένα πανέρι και 
τράβηξε για τις φυλακές. Και η Τζοβάνα την ακολούθησε.  
Οι δρόμοι ήταν έρημοι. Ο ήλιος, που μόλις είχε προβάλει στις γρανιτένιες 
κορυφές του Ορθομπένε, πλημμύριζε τον αέρα με μια χρυσορόδινη σκόνη. Ο 
ουρανός ήταν τόσο καθαρός και τα πουλιά τόσο χαρούμενα κι η ατμόσφαιρα 
ήσυχη και μυρωδάτη, που έμοιαζε με γιορτινό πρωινό προτού ακόμα ο ήχος 



22           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

των ανθρώπων και της καμπάνας γεμίσει τον αέρα. Καθώς η Τζοβάνα διέσχιζε 
τον δρόμο που οδηγούσε από τον σταθμό (όπου εκεί κοντά κατοικούσαν οι 
Πόρρου) μέχρι τις φυλακές, κοιτούσε τα μακρινά βιολετιά βουνά που έστεκαν 
σαν ένα τεράστιο διάδημα από αμέθυστο πάνω από τις μεγάλες πρωτόγονες 
πεδιάδες, ανάπνεε τον γεμάτο άγρια αρώματα αέρα, σκεφτόταν το μικρό της 
σπίτι από σχιστόλιθο, το μωρό της, τη χαμένη της ευτυχία, και ένιωθε πως 
πέθαινε.  
Η μητέρα προχωρούσε μπροστά με το πανέρι στηριγμένο στο κεφάλι της. 
Έφτασαν μπροστά από τον στρογγυλό, λευκό και έρημο όγκο των φυλακών. 
Μέσα στην ησυχία και τη διαύγεια του πρωινού, ο βουβός και ακίνητος 
φρουρός έμοιαζε με άγαλμα. Ένας πράσινος θάμνος υψωνόταν δίπλα στον 
τοίχο της φυλακής, επιτείνοντας τη θλίψη του τόπου. Η πρασινωπή πόρτα, 
που από καιρό σε καιρό μισόκλεινε σαν το στόμα μιας σφίγγας, άνοιξε για να 
καταπιεί τις δυο γυναίκες. Όλοι τους μέσα σε αυτό το τρομερό σπήλαιο 
γνώριζαν τις δυο άμοιρες: από τον κοκκινοπρόσωπο και επιβλητικό 
επικεφαλής της φρουράς, που έμοιαζε με στρατηγό, μέχρι τον τελευταίο 
χλωμό φρουρό με τα ξανθωπά ίσια μουστάκια και τον δήθεν αέρα 
κομψότητας.  
Από τους σκοτεινούς και ρυπαρούς διαδρόμους ακόμα ένιωθε κανείς όλη τη 
φρίκη που επικρατούσε στα ενδότερα. Οι δυο γυναίκες δεν προχώρησαν άλλο, 
αλλά ο χλωμός και κομψός φρουρός ήρθε να πάρει το πανέρι και η Τζοβάνα 
τον ρώτησε χαμηλόφωνα αν ο Κονσταντίνο είχε καταφέρει να κοιμηθεί.  
«Ναι, κοιμήθηκε, έβλεπε όμως όνειρα κι έλεγε συνέχεια: “το θανάσιμο 
αμάρτημα”». 
«Α! Δεν πάει στο διάβολο με το θανάσιμο αμάρτημά του! Πρέπει να 
σταματήσει πια» είπε θυμωμένα η θεία Μπακιζία.  
«Μανούλα μου! Γιατί τον βρίζετε; Τόσες ατυχίες έχει ήδη πάνω του» 
μουρμούρισε η Τζοβάνα.  
Οι δυο γυναίκες βγήκαν έξω και περίμεναν να εμφανιστεί ο κατηγορούμενος. 
Μόλις η Τζοβάνα είδε τους καραμπινιέρους που θα τον συνόδευαν στο 
Δικαστήριο, άρχισε να τρέμει με σπασμούς, παρότι και τις προηγούμενες μέρες 
έτσι τον είχε δει να συνοδεύεται. Τα μαύρα της μάτια άνοιξαν διάπλατα και 
καρφώθηκαν στην πόρτα με ένα τρελό βλέμμα. Πέρασαν κάποια λεπτά 
σπασμωδικής αναμονής. Το στόμα της σφίγγας μισάνοιξε και τότε, ανάμεσα 
στους δεσμώτες με την γκρίζα γρανιτένια όψη και τα μακριά μαύρα 
μουστάκια, φάνηκε η φιγούρα του Κονσταντίνο. Ήταν ψηλός και λυγερός σαν 
νεαρή λεύκα. Μαύρα στιλπνά μακριά μαλλιά στεφάνωναν και από τις δυο 



Μετά το διαζύγιο          23 
_______________________________________________________________________________________________________________________________________________________________________________________________________________ 

 

 

μεριές το πρόσωπό του, που το διέκρινε μια γυναικεία σχεδόν ομορφιά, χλωμό 
από τις μέρες στη φυλακή. Είχε δυο μεγάλα καστανά μάτια κι ένα μικρό στόμα 
σαν αθώου έφηβου. Κι ένα λακκάκι στο πηγούνι. Έμοιαζε με νεαρό 
Απόλλωνα.  
Με το που είδε την Τζοβάνα, παρότι κι ο ίδιος την περίμενε αυτή τη στιγμή, 
έγινε ακόμη πιο χλωμός και κοντοστάθηκε προβάλλοντας αντίσταση στους 
φρουρούς. Η Τζοβάνα βιάστηκε να πάει κοντά του και κλαίγοντας με 
αναφιλητά τού έσφιξε τα χέρια, που ήταν δεμένα με χειροπέδες.  
«Κάνε πέρα, καλή μου κυρά. Το ξέρεις πως αυτό απαγορεύεται» είπε με γλυκιά 
φωνή ένας καραμπινιέρος.  
Μα και η θεία Μπακιζία κατευθύνθηκε γοργά προς το μέρος του κρατούμενου, 
καρφώνοντας τους φρουρούς με τα μικρά πράσινα μάτια της. Οι 
καραμπινιέροι σταμάτησαν για λίγο και ο Κονσταντίνο είπε με σταθερή, 
σχεδόν χαρούμενη φωνή: 
«Κουράγιο, κάνε κουράγιο!» και βρήκε τη δύναμη να χαμογελάσει στην 
Τζοβάνα.  
«Ο δικηγόρος σε περιμένει» είπε η θεία Μπακιζία καθώς οι καραμπινιέροι 
απωθούσαν με το μαλακό τις δυο γυναίκες.  
«Καλές κυράδες, κάντε πέρα» έλεγαν ενώ απομάκρυναν τον κατηγορούμενο. 
Εκείνος συνέχιζε να χαμογελάει στην Τζοβάνα, και φαινόντουσαν τα 
κάτασπρα δόντια του ανάμεσα στα δροσερά και χλωμά χείλη του, και μετά 
χάθηκε μαζί με τις δυο γρανιτένιες φιγούρες.  
Η θεία Μπακιζία με τη σειρά της πήρε μαζί της την Τζοβάνα, που ήθελε να 
πάει στο κατόπι του άντρα της, και την οδήγησε πίσω στο σπίτι των Πόρρου 
για να φάνε πρωινό προτού πάνε στο Δικαστήριο.  
Ο ήλιος έλουζε την αυλή και τα γυαλιστερά φύλλα της κληματαριάς απ’ όπου 
κρεμόντουσαν μεγάλα τσαμπιά άγουρα σταφύλια όμοια με πράσινο μάρμαρο. 
Τα χελιδόνια τιτίβιζαν κοιτώντας κατάματα τον ήλιο και ο θείος Έφες Μαρία, 
καβάλα στο κοκκινοκάστανο άλογό του, ετοιμαζόταν να φύγει για την 
ύπαιθρο. Μα τι φως και τι χαρά είχε εκείνη η αυλή, που περιβαλλόταν από 
έναν χαμηλό μαντρότοιχο και χάριζε στο μάτι την απόλαυση ενός απέραντου 
ορίζοντα! Τα παιδιά καθόντουσαν στο κατώφλι της κουζίνας κι έτρωγαν ψωμί 
βουτηγμένο στη γαβάθα με τον καφέ και το γάλα. Η Γκράτσια είχε 
αποτραβηχτεί για να φάει σε μια γωνιά, μάλλον για να μη τη δει ο θείος της ο 
φοιτητής να κάνει κάτι τόσο πεζό. Την ίδια ώρα εκείνος έστεκε με το 
πουκάμισο στο μέσον της αυλής και καταβρόχθιζε από τη μεγάλη του γαβάθα. 



24           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Και η θεία Πορρέντα τού γυάλιζε τα παπούτσια με το στόμα ανοιχτό καθώς 
άκουγε αυτά που της διηγιόταν ο κανακάρης της.  
«Πόσο μεγάλος είναι ο Άγιος Πέτρος; (Εδώ πρέπει να εξηγήσουμε ότι ο Πάολο 
είχε μείνει στη Ρώμη εκείνη τη χρονιά μόλις) Ε να! Τόσο όσο ένα βοσκοτόπι. 
Δεν μπορείς όμως να προσευχηθείς. Πώς να προσευχηθείς σε ένα βοσκοτόπι; 
Οι άγγελοι ξέρετε, οι πιο μικροί άγγελοι, που υποβαστάζουν το αγιασμένο 
νερό, είναι μεγάλοι όσο εκείνη εκεί η πόρτα».  
«Μα τότε, αν θέλει να πάρει κανείς από το αγιασμένο νερό, πρέπει να βάλει 
σκάλα». 
«Όχι, γιατί μου φαίνεται πως είναι γονατισμένοι. Δώστε μου λίγο ακόμα καφέ 
με γάλα, μητέρα. Έχει;» 
«Και βέβαια έχει. Πεινασμένος μού γύρισες, μικρέ μου Πάολο. Μοιάζεις με 
καρχαρία». 
«Ξέρετε δα πόσο κοστίζει ένα τέτοιο ρόφημα στη Ρώμη; Το λιγότερο μία λίρα. 
Και είναι και νερωμένο». 
«Ο Θεός να μας φυλάει! Αυτό είναι τρομερό!» 
«Α! Ξέρετε; Είδα τα δελφίνια, στη θάλασσα. Τι περίεργα πλάσματα! Α, να κι οι 
καλεσμένοι μας. Καλημέρα. Τι κάνατε;» 
Η Τζοβάνα αφηγήθηκε τη συνάντηση με τον άντρα της, και πάνω που θα 
άρχιζε πάλι να κλαίει, η θεία Πορρέντα την πήρε από το χέρι και την οδήγησε 
στην κουζίνα.  
«Σήμερα χρειάζεται να πάρεις δύναμη, ψυχή μου. Φάε, φάε» της είπε βάζοντας 
μπροστά της ένα μεγάλο φλιτζάνι καφέ με γάλα.  
Λίγο αργότερα οι δυο γυναίκες άφησαν το σπίτι για να πάνε στο 
Κακουργιοδικείο και ο Πάολο υποσχέθηκε να τις προφτάσει.  
«Κουράγιο!» είπε η θεία Πορρέντα αποχαιρετώντας την Τζοβάνα.  
Εκείνη ένιωσε την πρόωρη καταδίκη του άντρα της στη φωνή της 
οικοδέσποινας και απομακρύνθηκε με χαμηλωμένο κεφάλι, σαν το δαρμένο 
σκυλί. Ο Πάολο την ακολούθησε με το βλέμμα και μετά πήγε κουτσαίνοντας 
σαν πληγωμένο κοτοπουλάκι στη μητέρα του και της είπε αυτά τα παράξενα 
λόγια: 
«Ακούστε να δείτε. Ούτε δυο χρόνια θα περάσουν και η νεαρή μας θα έχει 
ξαναπαντρευτεί». 
«Μα τι λες, κύριε Περρέντου;» τσίριξε η γυναίκα, που όταν την έπιανε ο 
θυμός, αποκαλούσε τον γιο της με το παρατσούκλι του. «Μα την πίστη μου, 
παλάβωσες!» 



Μετά το διαζύγιο          25 
_______________________________________________________________________________________________________________________________________________________________________________________________________________ 

 

 

«Α, μανούλα! Εγώ πέρασα τη θάλασσα!» της απάντησε. «Ελπίζω τουλάχιστον 
να διαλέξει εμένα για δικηγόρο της». 
«Εκείνος εκεί ο νεαρός τρώει σαν το σκυλί, ο Θεός να μας φυλάει!» έλεγε η 
Τζοβάνα στη μητέρα της καθώς κατέβαιναν ένα απότομο μονοπάτι.  
Η θεία Μπακιζία περπατούσε σκεφτική και απάντησε με σφιγμένα δόντια: 
«Θα γίνει καλός δικηγόρος. Θα ροκανίζει μέχρι το κόκκαλο τους πελάτες του, 
μη σου πω ότι θα τους καταβροχθίζει ζωντανούς». 
Κι αφού ειπώθηκαν αυτά, απόμειναν κι οι δυο τους σιωπηλές. Σε μια στιγμή η 
θεία Μπακιζία παραπάτησε και, ποιος ξέρει γιατί, σκέφτηκε ότι αν ερχόταν η 
μέρα που η Τζοβάνα θα έπαιρνε διαζύγιο, θα πλήρωνε τον Πάολο για να 
αναλάβει δικηγόρος της κόρης της.  
Είχε πάει οκτώ η ώρα όταν έφτασαν στη μητρόπολη. Τα μικρά παράθυρα του 
Δικαστηρίου παραδίπλα αντανακλούσαν στα κρύσταλλά της τη λάμψη του 
πρωινού.  
Στη μικρή γρανιτένια πλατεία οι δυο γυναίκες συνάντησαν πολλούς 
συγχωριανούς που είχαν έρθει για μάρτυρες, κι ήταν αρκετοί αυτοί που τις 
περικύκλωσαν επαναλαμβάνοντας την ίδια λέξη: «Κουράγιο, κουράγιο!» 
«Αχ! Κουράγιο! Από αυτό έχουμε, αφήστε μας όμως στην ησυχία μας!» είπε η 
θεία Μπακιζία προχωρώντας περήφανη σαν μια αδάμαστη φοράδα. Γνώριζε 
καλά τον δρόμο και τράβηξε ίσια για τη θλιβερή και μοιραία αίθουσα.  
Η Τζοβάνα την ακολούθησε, και ξοπίσω της ήρθαν οι συγχωριανοί, όλοι τους 
σχεδόν με γένια και τραχιά κοστούμια, και μπήκαν και κάποιοι χασομέρηδες 
από περιέργεια, και μια λιπόσαρκη ξεδοντιάρα γυναίκα που δεν έβλεπε καλά.  
Οι ένορκοι, όλοι τους σχεδόν ηλικιωμένοι και χοντροί, καθόντουσαν ήδη στις 
θέσεις τους. Ο ένας τους είχε μια μεγάλη αετίσια μύτη, δύο είχαν πυκνά γένια 
και άγριο βλέμμα κι έμοιαζαν ληστές, τρεις άλλοι, σαν μια παρέα, γελάγανε με 
τα κεφάλια τους πάνω από μια εφημερίδα.  
Έκανε την εμφάνισή του ο πρόεδρος, με ροδαλό πρόσωπο και αραιά άσπρα 
γένια, ο δημόσιος κατήγορος, νέος με ίσιο ξανθό μουστάκι και ύφος 
περισπούδαστο, ο γραμματέας, ο κλητήρας. Όπως ήταν ντυμένοι με τις μαύρες 
τηβέννους τους, έμοιαζαν στην Τζοβάνα με μάγους, μάγους εξαγριωμένους 
που είχαν καταφτάσει για να κάνουν θανάσιμα μάγια στον καημένο τον 
Κονσταντίνο.  
Κι εκείνος έστεκε όρθιος σαν ένα μεγάλο τρεμάμενο πουλί στο κλουβί του, 
ανάμεσα στις γρανιτένιες φιγούρες των καραμπινιέρων, και κοιτούσε κατά 
την Τζοβάνα, χωρίς όμως να της χαμογελάει πια. Έμοιαζε να τον έχει 



26           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

πλακώσει η θλίψη του και τα καθαρά σαν του παιδιού μάτια του θόλωναν από 
τον τρόμο. 
Μα και η Τζοβάνα ένιωθε πως κάποιο χέρι σαν μέγγενη άρπαξε την καρδιά 
της. Σε δευτερόλεπτα της φάνηκε πως πόναγε στα αλήθεια.  
Ο δικηγόρος, ένας μικρόσωμος ωχρορόδινος νέος, άρχισε να αγορεύει με 
διαπεραστική γυναικωτή φωνή. Η γραμμή υπεράσπισης που είχε ακολουθήσει 
έπασχε, και τώρα το μόνο που έκανε ήταν να επαναλαμβάνει τα ήδη 
ειπωμένα, και τα λόγια του έπεφταν στο κενό, σαν τις σταγόνες του νερού που 
πέφτουν σε ένα μεγάλο αδειανό βάζο.  
Ο δημόσιος κατήγορος με το ίσιο μουστάκι διατηρούσε το ίδιο αφ’ υψηλού 
ύφος. Κάποιοι ένορκοι έδειχναν υπομονή, σαν να παρακολουθούσαν τη 
διαδικασία, ενώ οι άλλοι ούτε που άκουγαν. Μοναχά η θεία Μπακιζία, η 
Τζοβάνα και ο κατηγορούμενος έδιναν προσοχή στην απάντηση της 
υπεράσπισης, μα όσο μιλούσε ο δικηγόρος τόσο πιο χαμένοι ένιωθαν.  
Πότε πότε έμπαιναν νέα πρόσωπα στην αίθουσα και κάθονταν πίσω από την 
Τζοβάνα, και αυτή κάθε λίγο γύριζε το κεφάλι για να δει αν είχε έρθει ο 
Πάολο. Χωρίς να ξέρει τον λόγο, τον περίμενε με αγωνία, λες και η παρουσία 
του φοιτητή θα ωφελούσε τον κατηγορούμενο. 
Όταν ο δικηγόρος σιώπησε, ο Κονσταντίνο σηκώθηκε ορθός και ζήτησε με 
αναψοκοκκινισμένο πρόσωπο την άδεια να μιλήσει.  
«Ο… ο…» ψέλλισε δείχνοντας τον συνήγορο «ο κύριος δικηγόρος μίλησε… με 
υπερασπίστηκε… και τον ευχαριστώ. Δεν είπε όμως όσα ήθελα… δεν είπε…» κι 
εκεί σταμάτησε βαριανασαίνοντας.  
Ο πρόεδρος είπε: 
«Πείτε λοιπόν ό,τι έχετε προς όφελος της υπεράσπισής σας». 
Ο κατηγορούμενος απόμεινε σκεφτικός με χαμηλωμένο βλέμμα, κάτωχρος, 
και μετά πέρασε σπασμωδικά το χέρι στο μέτωπο και σήκωσε το κεφάλι.  
«Να» άρχισε να λέει χαμηλόφωνα «εγώ, εγώ…» μα δεν μπόρεσε να συνεχίσει. 
Έσφιξε την παλάμη γροθιά, στράφηκε έξαλλος προς τον δικηγόρο και φώναξε 
με δύναμη: 
«Μα σας το λέω πως είμαι αθώος, είμαι αθώος!» 
Ο δικηγόρος τού ένευσε να ησυχάσει. Ο πρόεδρος ύψωσε τα φρύδια σαν να 
έλεγε: “κι αν μας το είπες εκατό φορές, εμείς φταίμε που δεν σε πιστεύουμε;” 
κι ένα γυναικείο αναφιλητό τάραξε την αίθουσα.  
Ήταν η Τζοβάνα, που έκλαιγε. Η θεία Μπακιζία την έβγαλε από την αίθουσα 
ενώ αυτή αντιστεκόταν και συνέχιζε το κλάμα. Οι πάντες, εκτός από τον 
δημόσιο κατήγορο, παρακολούθησαν την πάλη ανάμεσα στις δυο γυναίκες.  



Μετά το διαζύγιο          27 
_______________________________________________________________________________________________________________________________________________________________________________________________________________ 

 

 

Λίγο μετά, το Δικαστήριο αποσύρθηκε για να συσκεφθεί.  
Η θεία Μπακιζία με δυο συγχωριανούς ξοπίσω της, οδήγησε την Τζοβάνα στη 
μικρή πλατεία, μα αντί να την παρηγορήσει, της έβαλε τις φωνές. Μήπως 
ήταν ολότελα τρελή; Μήπως ήθελε να τη διώξουν με τη βία; 
«Αν δεν κλείσεις το στόμα σου, θα σου δώσω πολύ ξύλο, μα την πίστη μου» 
απόσωσε.  
«Μανούλα μου, καλή μου μανούλα» έκλαιγε με αναφιλητά η άλλη, «θα μου 
τον καταδικάσουν, θα μου τον πάρουν μακριά, που να είναι καταραμένοι, κι 
εγώ δεν μπορώ να κάνω τίποτα…» 
«Και τι θέλετε να κάνετε;» ρώτησε ένας συγχωριανός. «Δεν μπορείτε να 
κάνετε τίποτα, αυτό είναι τόσο σίγουρο όσο και το ότι ζω και αναπνέω. Να 
κάνετε υπομονή. Όσο για τα υπόλοιπα, ας περιμένουμε λίγο ακόμα…» 
Πάνω στην ώρα, φάνηκαν τρεις μαυροντυμένοι, κι ο ένας σαν να γελούσε και 
να κούτσαινε. Ήταν ο Πάολο Πόρρου ανάμεσα σε δυο νεαρούς ιερωμένους, 
φίλους του.  
«Να’ τη» είπε ο φοιτητής. «Μάλλον τον καταδίκασαν κιόλας». 
«Μα την πίστη μου» παρατήρησε ένας από τους παπάδες. «Στ’ αλήθεια, 
μοιάζει με φοραδίτσα. Και ξέρει να δίνει και κλωτσιές, μου φαίνεται…» 
Ο άλλος κοίταζε γεμάτος περιέργεια την Τζοβάνα. Και μετά πλησίασαν όλοι 
μαζί τη μάνα και την κόρη, και ο Πάολο ρώτησε αν είχε τελειώσει η 
συνεδρίαση.  
Ο ένας από τους παπάδες ρώτησε: «Είναι εκείνος που σκότωσε τον θείο του;» 
Ο άλλος συνέχιζε να κοιτάζει την Τζοβάνα, που μόλις άρχιζε να ηρεμεί.  
«Δεν σκότωσε κανέναν!» φώναξε οργισμένη η θεία Μπακιζία. «Εσείς είστε οι 
φονιάδες, μαύρα κοράκια». 
«Αν εμείς είμαστε κοράκια, εσείς είστε μια στρίγκλα» της απάντησε ο νεαρός 
παπάς, και κάποιος άλλος γέλασε.  
Στο μεταξύ η Τζοβάνα, που μετά τις προτροπές του Πάολο είχε ηρεμήσει, 
υποσχέθηκε να μη δημιουργήσει κάποια σκηνή αν την άφηναν να επιστρέψει 
στην αίθουσα. Μπήκαν τελικά όλοι μαζί, και στο μεταξύ οι ένορκοι έπαιρναν 
και πάλι τις θέσεις τους μετά από τη σύντομη σύσκεψη.  
Απόλυτη ησυχία επικρατούσε στη ζεστή και ζοφερή αίθουσα. Η Τζοβάνα 
άκουγε μια μύγα που στριφογύριζε το σίδερο του παράθυρου. Μετά της 
φάνηκε πως όλα της τα μέλη βάρυναν, πως παγωμένα σίδερα διαπερνούσαν 
το σώμα, τα πόδια, τα χέρια της.  
Ο πρόεδρος διάβασε την καταδίκη με χαμηλή και αδιάφορη φωνή. Την ίδια 
ώρα ο κατηγορούμενος τον κοιτούσε σταθερά με κομμένη την ανάσα. Η 



28           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Τζοβάνα συνέχιζε να ακούει το βουητό της μύγας και ένιωθε ένα κύμα μίσους 
για εκείνον τον άνδρα με το ροδαλό πρόσωπο και τα άσπρα γένια, όχι όμως 
για όσα διάβαζε, αλλά γιατί διάβαζε με χαμηλή και αδιάφορη φωνή. Κι εκείνη 
η χαμηλή και αδιάφορη φωνή καταδίκαζε σε είκοσι επτά χρόνια φυλάκιση τον 
ανθρωποκτόνο, που είχε προμελετήσει καιρό το έγκλημά του και το είχε 
διαπράξει ενάντια στον θείο, που ήταν αίμα του και κηδεμόνας του.  
Η Τζοβάνα ήταν τόσο σίγουρη ότι θα άκουγε μια καταδίκη τριάντα χρόνων 
που τα είκοσι επτά τής φάνηκαν λίγα. Μόνο για μια στιγμή όμως, γιατί 
αμέσως υπολόγισε πως τρία χρόνια στα τριάντα δεν μετρούσαν τίποτα, και 
δάγκωσε τα χείλη της για να μην ουρλιάξει. Το βλέμμα της σκοτείνιασε και 
χρειάστηκε πολλή θέληση για να κοιτάξει τον Κονσταντίνο και να δει, ή της 
φάνηκε πως έβλεπε, το γκρίζο και γερασμένο πρόσωπό του και τα μάτια του 
θολά και χαμένα στο κενό. Αχ! Μα εκείνος δεν την κοιτούσε. Ούτε στάλα! 
Τους χώριζε κιόλας μια αιωνιότητα. Ήταν πεθαμένος, κι ας ζούσε ακόμα. Και 
τον είχαν σκοτώσει αυτοί οι σπουδαίοι ειρηνικοί άνθρωποι που στέκονταν 
ακόμα εκεί αδιάφοροι, περιμένοντας το επόμενο θύμα τους. Της φάνηκε πως 
έχανε τα λογικά της. Ξαφνικά άγριες κραυγές αντήχησαν στην αίθουσα και 
κάποιος την έπιασε και την τράβηξε έξω στην ηλιόλουστη πλατεία.  
«Είναι δυνατόν, κόρη μου; Μπας και είσαι τρελή; Ουρλιάζεις σαν το αγρίμι» 
είπε η θεία Μπακιζία πιάνοντάς την από το χέρι. «Τι θα πετύχεις; Θα γίνει η 
έφεση, θα γίνει το Εφετείο. Ησύχασε, ψυχή μου!» 
Όλα αυτά διαδραματίστηκαν μέσα σε λίγες στιγμές. Όλοι οι μάρτυρες, ο 
δικηγόρος, ο Πάολο Πόρρου, κύκλωσαν τις δυο γυναίκες προσπαθώντας να τις 
παρηγορήσουν. Η Τζοβάνα έκλαιγε χωρίς να χύνει δάκρυ, με αναφιλητά που 
της μαχαίρωναν το στήθος, κι από τα τρεμάμενα χείλη της ξέφευγαν 
ακατάληπτες κουβέντες, άλλοτε τρυφερές για τον Κονσταντίνο και άλλοτε 
απειλητικές για τους ενόρκους.  
Παρακάλεσε να την αφήσουν τουλάχιστον να περιμένει τον κατάδικο να βγει. 
Τελικά εκείνος εμφανίστηκε ανάμεσα σε δύο ψυχρούς και αδιάφορους 
καραμπινιέρους. Κι ήταν μαυριδερός, σκυφτός, με τα μάτια θολά, πρόωρα 
γερασμένος.  
Η Τζοβάνα βιάστηκε να πάει κατά το μέρος του και μια και οι καραμπινιέροι 
δεν τη σταμάτησαν, έκανε μερικά πλάγια βήματα, στράφηκε στον κατάδικο, 
του χαμογέλασε και του είπε πως το Εφετείο θα τα διόρθωνε όλα, και πως 
ακόμα και τα ρούχα της θα πούλαγε για να τον σώσει. Ο Κονσταντίνο την 
κοίταζε με μάτια ορθάνοιχτα από τη σαστιμάρα και καθώς οι καραμπινιέροι 



Μετά το διαζύγιο          29 
_______________________________________________________________________________________________________________________________________________________________________________________________________________ 

 

 

τον έσπρωχναν και ο ένας από αυτούς έλεγε στην Τζοβάνα: «Τράβα πέρα, 
καλή μου κυρά, έχε υπομονή», της είπε κι αυτός:  
«Φύγε, Τζοβάνα. Προσπάθησε να σου δώσουν άδεια για να με δεις προτού με 
πάρουν από εδώ και …φέρε και το μωρό…, και κάνε κουράγιο». 
Η Τζοβάνα και η μητέρα της γύρισαν στο σπίτι των Πόρρου. Η θεία Πορρέντα 
αγκάλιασε κλαίγοντας τις δυο γυναίκες. Λίγο μετά όμως φάνηκε να νευριάζει 
με την αδυναμία της και προσπάθησε να τα μπαλώσει.  
«Μα καλά, τι είναι είκοσι επτά χρόνια; Καλύτερα θα ήταν να τον καταδίκαζαν 
τριάντα χρόνια; Θα φύγετε; Με τόσο ήλιο; Μα την πίστη μου, τρελαθήκατε. 
Δεν σας αφήνω να φύγετε». 
«Όχι» είπε η θεία Μπακιζία. «Φεύγουμε, γιατί φεύγουν κι άλλοι συγχωριανοί 
και θα έχουμε παρέα. Αν δεν σας πειράζει, η Τζοβάνα θα επιστρέψει σε λίγες 
μέρες με το μωρό». 
«Ευλογημένες να είστε. Το σπίτι μας είναι και σπίτι σας». 
Κάθισαν στο τραπέζι, όμως η Τζοβάνα δεν έφαγε, αλλά ήταν ήρεμη, Δυο τρεις 
φορές η θεία Πορρέντα προσπάθησε να ανοίξει κουβέντα για άλλα θέματα, 
ρώτησε αν το μωρό είχε βγάλει τα πρώτα δοντάκια, παρατήρησε ότι μπορεί 
και να μην έκαναν καλά να το πάρουν να ταξιδέψει με τόσο ήλιο, μετά 
ρώτησε αν είχαν μαζέψει αρκετό κριθάρι στο χωριό των Έρα. 
Απόλυτη ησυχία βασίλευε στην αυλή, που ήταν γεμάτη ήλιο εκτός από τα 
σημεία όπου η σκιά της κληματαριάς έφτιαχνε δαντελωτά σχέδια. Τα 
χελιδόνια πηγαινοέρχονταν τραγουδώντας. Ο Πάολο διάβαζε την εφημερίδα 
του τρώγοντας. Η Γκράτσια και η Μιννία (ο μικρός αδελφός είχε πάει με τον 
παππού του) ντυμένες τα στενά, ξέθωρα φορέματά τους, έκλειναν τα μάτια 
μετά το γεύμα, κυριευμένες από τη νύστα του μεσημεριού, και τα λόγια της 
θείας Πορρέντα πήγαιναν στον βρόντο μέσα σε εκείνη την ησυχία, τη λαμπρή 
γαλήνη, όπου η τραγική μορφή της θείας Μπακιζία και ο βουβός πόνος της 
Τζοβάνας έμοιαζαν κάτι αταίριαστο.  
Αμέσως μετά το γεύμα οι δυο γυναίκες σέλωσαν το άλογο, έφτιαξαν τα 
πράγματά τους και πήραν τον δρόμο της επιστροφής. Ο Πάολο υποσχέθηκε να 
δει τον δικηγόρο τους για την προσφυγή στο Εφετείο και μόλις οι δυο 
γυναίκες χάθηκαν στον ορίζοντα, βάλθηκε να παίζει με τη Μιννία για να την 
κάνει να ξενυστάξει, παριστάνοντας τον τρελό: γελούσε ξέφρενα και 
κουνιόταν σαν νευρόσπαστο, μετά σώπαινε, μουρτζούφλιαζε και κοιτούσε ίσια 
μπροστά, μετά ξανάρχιζε να γελάει.  
Οι μικρές διασκέδαζαν. Άρχισαν να γελάνε κι αυτές σαν τις τρελές και η 
φωτεινή αυλή και όλο το ήσυχο σπίτι, απαλλαγμένα πια από την τραγική 



30           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

παρουσία των πονεμένων φιλοξενούμενων, έσφυζαν από χαρά μέσα στην 
ηρεμία του απομεσήμερου.  



Μετά το διαζύγιο          31 
_______________________________________________________________________________________________________________________________________________________________________________________________________________ 

 

 

 

3. 
 
Μάνα και κόρη, οι δύο Έρα, ταξίδευαν μέσα στην κάψα του Ιουλίου. Έπρεπε 
να κατέβουν την κοιλάδα, να τη διασχίσουν, να ξανανέβουν και μετά να 
σκαρφαλώσουν τα βιολετιά βουνά που έκλειναν τον ορίζοντα και που οι 
άγριες κορυφές τους χάνονταν μέσα σε έναν ουρανό σταχτί από το κύμα της 
θερινής ζέστης.  
Ήταν ένα θλιβερό ταξίδι. Οι δυο γυναίκες καβαλίκευαν το ίδιο πράο και 
μελαγχολικό άλογο. Οι συνταξιδιώτες τους, άλλοι προπορεύτηκαν κι άλλοι 
έμειναν πίσω, καταβλημένοι από τη ζέστη, την ησυχία, τον πόνο. Κι εκείνοι 
υπέφεραν για την καταδίκη του Κονσταντίνο, σχεδόν όσο και οι γυναίκες. 
Σιωπούσαν από σεβασμό στη βουβή θλίψη της Τζοβάνας και όταν τολμούσαν 
να μιλήσουν, η φωνή τους χανόταν χωρίς κανέναν ήχο μέσα στην ησυχία της 
ώρας και του τοπίου. Δρόμο έπαιρναν και δρόμο άφηναν, και η κοιλάδα 
κατηφόριζε για να συναντήσει ένα ξερό ρέμα, μέσα από άγρια αλλά βατά 
μονοπάτια που μόλις διακρίνονταν στον ξερό τόπο, ανάμεσα σε πέτρες, σκόνη, 
θλιβερές ξερές αφάνες. Παράξενα, άγρια, μοναχικά δέντρα, σαν τους ερημίτες, 
υψώνονταν αραιά και πού, βουβά και ακίνητα μέσα στον ζοφερό ήλιο. Η σκιά 
τους έπεφτε στη γη σαν τη σκιά ενός μοναχικού σύννεφου, χαμένη, 
τρομαγμένη μέσα στο τόσο φως. Κι από αυτή τη σκιά ξέφευγε η κραυγή 
κάποιου άγριου πουλιού, μα ακόμα κι αυτή η κραυγή είχε μιας στιγμής 
δύναμη και μετά ξεθώριαζε μέσα στην ησυχία που κυριαρχούσε.  
Τα μεγάλα βιολετιά γαϊδουράγκαθα, οι ροδαλές καμπανούλες, τα μοβ ξίφη της 
μολόχας, πρόκληση στον ήλιο, επέτειναν την αίσθηση της ερημιάς στην 
κοιλάδα. Και στα χαμηλά και στα ψηλά, ορθώνονταν ατελείωτες ξερολιθιές 
καλυμμένες από ξερά κιτρινωπά βρύα που ο ήλιος χτυπούσε ανελέητα. 
Αθέριστα σταροχώραφα, με τα κίτρινα στάχια τους σαν μπλεγμένα αγκάθια, 
έκλειναν τον σιωπηλό ορίζοντα.  
Και δρόμο έπαιρναν και δρόμο άφηναν, και η Τζοβάνα ένιωθε το κεφάλι της 
να καίει από τον ήλιο κάτω από το μαντήλι της ενώ βουβά δάκρυα όργωναν 
το πρόσωπό της. Προσπαθούσε να μην την ακούσει να κλαίει η μητέρα της που 
καβαλίκευε στη σέλα, ενώ αυτή ήταν πίσω της στα καπούλια του αλόγου. Μα 



32           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

η θεία Μπακιζία τα έβλεπε και τα άκουγε όλα, ακόμα και με γυρισμένη την 
πλάτη, και δεν μπορούσε να κρατήσει κι άλλο το στόμα της κλειστό.  
«Άκου, ψυχή μου» είπε πάνω που διέσχιζαν το κάτω μέρος της κοιλάδας 
ανάμεσα σε μεγάλες συστάδες ανθισμένες πικροδάφνες. «Λυπήσου με και 
σταμάτα. Γιατί κλαίς; Μήπως δεν το περίμενες τόσους μήνες;» 
Αντί να σταματήσει, η Τζοβάνα έπιασε να κλαίει πιο δυνατά. Τότε η θεία 
Μπακιζία, αφού είδε ότι οι συνταξιδιώτες τους είχαν απομακρυνθεί, είπε με 
χαμηλή, βραχνή φωνή, που στην Τζοβάνα έμοιαζε ότι ερχόταν από μακριά για 
να την καταπιεί η κυρίαρχη ησυχία του τόπου. 
«Δεν το ήξερες, ψυχή μου; Είσαι τόσο ανόητη; Το σκότωσε ή δεν το σκότωσε 
το βρομερό όρνιο; Ναι, το σκότωσε…» 
«Μα δεν το παραδέχτηκε» παρατήρησε η Τζοβάνα.  
«Αυτό έλειπε να το παραδεχτεί. Παλαβός θα ήταν! Κοίτα μια στιγμή, ψυχή 
μου, αυτό μας έλειπε! Από την άλλη, ήμουν σίγουρη πως αργά ή γρήγορα θα 
το έλιωνε το όρνιο, όπως λιώνει κανείς τη σφήκα που έχει κεντρί. Λες ότι ο 
Κονσταντίνο είναι καλός χριστιανός; Ψυχή μου, τώρα έμαθες κάτι λίγο για το 
πώς είναι να μισείς. Εσύ θα σκότωνες αυτούς που καταδίκασαν τον 
Κονσταντίνο, ναι ή όχι; Το λοιπόν, εκείνος σκότωσε το όρνιο, και τον 
συμπονώ μέχρι ένα σημείο, γιατί ξέρω την ανθρώπινη καρδιά. Μα δεν τον 
συγχώρησα, ούτε και θα του συγχωρήσω ποτέ την αποκοτιά του. Για όνομα 
του Θεού, όχι! Είχε γυναίκα και παιδί, θα έπρεπε να φερθεί με περίσκεψη αν 
ήθελε να το κάνει το φονικό. Φτάνει λοιπόν, σταμάτα. Είσαι νέα, Τζοβάνα, 
ψυχή μου. Πες πως πέθανε».  
«Α! Μα δεν είναι πεθαμένος!» έκανε απελπισμένη η Τζοβάνα.  
«Ωραία! Τότε, τράβα να κρεμαστείς. Να, βλέπεις εκείνο εκεί το δέντρο; 
Πήγαινε και κρεμάσου! Όμως, μη με βασανίζεις άλλο!» ύψωσε τη φωνή η θεία 
Μπακιζία. «Πάντα σου ήσουν το βάσανό μου. Αν είχες παντρευτεί τον 
Μπρόντου Ντέγιας, θα είχες προκόψει. Όχι όμως, ήθελες να πάρεις τον 
ζήτουλα. Ωραία λοιπόν, τράβα να πας να κρεμαστείς». 
Η Τζοβάνα δεν απάντησε. Κατά βάθος και η ίδια πίστευε ότι ο Κονσταντίνο 
ήταν ένοχος, όμως τον είχε συγχωρήσει εδώ και καιρό. Όλη της η δυστυχία 
ήταν το γεγονός της καταδίκης και ούτε που μπορούσε να κατανοήσει πώς 
απλοί άνθρωποι είχαν τη δυνατότητα να καταδικάζουν με αυτόν τον τρόπο τη 
ζωή ενός συνανθρώπου τους. Αχ! Πόσο πολύ μισούσε αυτή τη μυστηριώδη 
δύναμή τους! Τη μισούσε όπως μισούσε τα τρομακτικά φαντάσματα, αυτά που 
ποτέ της δεν είχε δει, τα είχε ακούσει όμως τις νύχτες με καταιγίδα.  



Μετά το διαζύγιο          33 
_______________________________________________________________________________________________________________________________________________________________________________________________________________ 

 

 

Και δρόμο τον δρόμο, ανέβηκαν την κοιλάδα και άρχισαν να σκαρφαλώνουν 
το βουνό. Ο ήλιος χαμήλωνε, ο ορίζοντας ξάνοιγε, ο ουρανός μαλάκωνε, το 
τοπίο έχανε την αγριάδα της ερημιάς. Από τις βουνοκορφές απλώνονταν 
σκιές μακριές σαν χαλιά μέχρι κάτω στα χαμηλά της κοιλάδας, εκεί που 
άνθιζαν ακόμα αγριοτριανταφυλλιές. Κι ερχόταν πνοή αέρα γεμάτου άγριες 
μυρωδιές. Παρηγοριόταν η ψυχή μέσα σε αυτή την απρόσμενη σκιερή δροσιά. 
Ένας συνταξιδιώτης πλησίασε τις δυο γυναίκες κι έπιασε να εξιστορεί, δεν 
ξέρω πόσες, παράξενες περιπέτειες που συνέβησαν παλιά σε εκείνα τα μέρη σε 
έναν φίλο του. Κι έφτασε σε ένα τόσο ευχάριστο σημείο η αφήγηση, που η 
Τζοβάνα χαμογέλασε διάπλατα.  
Και δρόμο τον δρόμο, ήρθε ή ώρα της δύσης, και από την κορυφή των βουνών 
η θάλασσα φάνηκε να απλώνεται σαν μια λωρίδα μπλε ατμού στον καθάριο 
ορίζοντα. Πέρα από τους ρεικότοπους, τους γεμάτους επίμονη βλάστηση, 
αδιάφορη στους τρελούς χειμωνιάτικους ανέμους και στον ανελέητο ήλιο, 
όμοιους μυστικά νησιά σε μια θάλασσα από φως και μοναξιά, στέκει το χωριό 
των Έρα, το Ορλέι, τόπος όμορφων ανθρώπων, δυνατών, άγριων, που 
ασχολούνται αποκλειστικά με την κτηνοτροφία, τα σιτηρά, το μέλι. Τα 
πράσινα βοσκοτόπια, που έχουν πέτρες για σύνορα μεταξύ τους και που την 
άνοιξη γεμίζουν ασφόδελους και μυρωδάτη μέντα και θυμάρι, και τα χωράφια 
με τα σιτηρά περικυκλώνουν μια μικρή συστάδα σπιτιών καμωμένων από 
σχιστόλιθο, που λάμπει σαν καπνισμένο ασήμι. Και δέντρα μεγάλα ρίχνουν τη 
σκιά τους εδώ κι εκεί στις κρυψώνες των ορτυκιών ανάμεσα στα σιτηρά. Πέρα 
μακριά φαίνονται πράσινες σειρές από αλμυρίκια, πυκνές συστάδες θυμάρι 
και κουμαριές, και το ατελείωτο φόντο του οροπέδιου, κάτω από έναν καθαρό 
ουρανό γεμάτο μια ανείπωτη γλύκα και θλίψη. Στα δεξιά, κάτω από τον ίδιο 
ουρανό, στέκουν σαν τεράστιες σφίγγες, μπλε το πρωί, λιλά το απομεσήμερο, 
πορφυρές ή μπρούτζινες το βράδυ, οι μοναχικές οροσειρές, γραμμωμένες από 
δάση που τα κατοικούν αετοί και όρνια.  
Οι δυο γυναίκες των Έρα έφτασαν στον τόπο τους το βραδάκι, την ώρα που το 
όρος Μπέλλου, η μεγαλύτερη από τις σφίγγες, διαγραφόταν πορφυρό μέσα 
στον σταχτί ουρανό. Το τοπίο ήταν ήδη έρημο και σιωπηλό. Πάνω στο τραχύ 
πλακόστρωτο το πάτημα των αλόγων ηχούσε όπως μια βροχή από πέτρες.  
Οι συνταξιδιώτες χάθηκαν από εδώ κι από εκεί, και οι δυο γυναίκες, μόνες 
πια, έφτασαν στο σπίτι τους, που βρισκόταν σε ένα ξέφωτο πάνω από τον 
δρόμο. Απέναντί του και πιο ψηλά ήταν ένα άλλο σπίτι, ασπροβαμμένο. Μια 
μεγάλη αμυγδαλιά, ακουμπισμένη σε μια μεριά της ξερολιθιάς που ξεκινούσε 



34           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

από τη γωνία του σπιτιού των Έρα, κρεμόταν πάνω από τον δρόμο που έβγαζε 
στους αγρούς.  
Εδώ κι εκεί στο ξέφωτο, κάτω από την αμυγδαλιά, μπροστά στο σκουρόχρωμο 
σπίτι των Έρα και το ασπροβαμμένο σπίτι των Ντέγιας απέναντι, ήταν 
τοποθετημένες μεγάλες πέτρες που χρησίμευαν σαν καθίσματα. Έτσι, το 
ξέφωτο γινόταν μια μεγάλη κοινή αυλή για όλη τη γειτονιά.  
Με το που έφτασε, η Τζοβάνα ξεκαβαλίκεψε και, πονεμένη και σκυφτή, 
κατευθύνθηκε προς μια γυναίκα, μια συγγενή στην οποία είχε εμπιστευτεί να 
προσέχει το σπίτι και το μωρό, που να’ την που ερχόταν κατά τη μεριά της με 
το μικρούλι στην αγκαλιά. Της το άρπαξε, το έσφιξε επάνω της και άρχισε να 
κλαίει ξανά, κρύβοντας το πρόσωπό της στον ωμούλη του μωρού. Το κλάμα 
της ήταν ήρεμο πια κι έβγαζε μια βαθιά απελπισία. Της φαινόταν πως ο πόνος 
που είχε νιώσει τόσο καιρό δεν ήταν τίποτα μπροστά στον πόνο που την 
έπνιγε εκείνη τη στιγμή. Το μωρό, πέντε μηνών μόλις, με μια λίγο τραχιά 
φατσούλα και δυο μικρά λαμπερά μάτια στο χρώμα της βιολέτας, με μια 
πυκνή κόκκινη τούφα μαλλιών ανάμεσα σε φράντζες που έκρυβαν το μικρό 
μέτωπο, είχε αναγνωρίσει τη μητέρα του και της είχε αρπάξει γερά μια άκρη 
από το μαντήλι κουνώντας τα πόδια και κάνοντας: «Α, αα, ααα». 
«Μαλθίνου μου, Μαλθινέντου μου, μοναδικέ μου θησαυρέ, ο μπαμπάς σου 
πέθανε» είπε η Τζοβάνα κλαίγοντας.  
Η συγγένισσα κατάλαβε ότι ο Κονσταντίνο είχε καταδικαστεί σε πολύ βαριά 
ποινή και άρχισε κι εκείνη να κλαίει. Η θεία Μπακιζία μπήκε ανάμεσά τους, 
έσπρωξε την Τζοβάνα μέσα στο σπίτι και παρακάλεσε τη συγγενή να τη 
βοηθήσει να ξεφορτώσει το άλογο λέγοντας χαμηλόφωνα: 
«Στ’ αλήθεια, είστε τρελές. Υπάρχει λόγος να κλαίτε έτσι, και μάλιστα 
μπροστά στο άσπρο σπίτι; Βλέπω την κουμπάρα Μαλθίνα, που έχει μια μούρη 
σαν του πουλιού. Α! Χαρά που θα κάνει με τη δυστυχία μας…» 
«Όχι» είπε η συγγένισσα. «Ήρθε τόσες φορές να ρωτήσει για τον Κονσταντίνο 
και έδειξε ότι πονούσε. Μου είπε πως ονειρεύτηκε ότι τον είχαν καταδικάσει 
σε καταναγκαστικά έργα». 
«Α! Σιγά τη σκύλα τη λυσσασμένη που πόνεσε! Αμ, την ξέρω εγώ τη 
φαρμακερή την οχιά, δεν μπορεί να μας συγχωρήσει. Από την άλλη» πρόσθεσε 
ενώ κουβαλούσε τα δισάκια στις πλάτες «έχει και το δίκιο της. Και ούτε εμείς 
μπορούμε να τη συγχωρήσουμε». 
Η θεία Μαρτίνα Ντέγιας ήταν η ιδιοκτήτρια του άσπρου σπιτιού και μητέρα 
εκείνου του Μπρόντου Ντέγιας, που είχε ήδη ζητήσει το χέρι της Τζοβάνας και 
είχε εισπράξει μια άρνηση. Είχε περιουσία, ήταν όμως τσιγκούνα, και η θεία 



Μετά το διαζύγιο          35 
_______________________________________________________________________________________________________________________________________________________________________________________________________________ 

 

 

Μπακιζία πλανιόταν πιστεύοντας ότι τις μισούσε, γιατί η γριά Ντέγιας δεκάρα 
δεν έδινε που δεν έγινε ο γάμος.  
«Κοίτα» είπε η θεία Μπακιζία όταν ξεφόρτωσε το άλογο, «κάνε μου μια χάρη 
ακόμα, Μαρία Κίκκα. Πήγαινέ της το άλογο και πες της ότι ο Κονσταντίνο 
έφαγε είκοσι επτά χρόνια φυλακή. Και μετά δες τη μούρη της». 
Αμέσως η συγγένισσα άρπαξε τα χαλινάρια του αλόγου που είχαν ναυλώσει 
από τους Ντέγιας και τράβηξε κατά το άσπρο σπίτι. Το σπίτι, που οι Ντέγιας 
είχαν αγοράσει μερικά χρόνια πριν σε έναν πλειστηριασμό από έναν 
χρεωκοπημένο έμπορο, ήταν μεγάλο και άνετο, με μια σκεπαστή είσοδο που 
του έδινε έναν αέρα ευγένειας, όπου η θεία Μαρτίνα άφηνε να βόσκουν 
ελεύθερα τα γουρουνάκια και οι πουλάδες. Δεν ήταν το ιδανικό σπίτι για 
σκληροτράχηλους βοσκούς σαν τους Ντέγιας, και αυτό φαινόταν από τους 
δύσχρηστους χώρους, με τα ψηλά και σκληρά ξυλοκρέβατα, τα σκαλιστά 
ντουλάπια, τα σκαμνιά και τις βαριές καρέκλες.  
Η θεία Μαρτίνα καθόταν στη σκεπαστή είσοδο, κι ακόμα έγνεθε (μπορούσε να 
γνέθει και στο σκοτάδι) όταν η Μαρία Κίκκα τής έφερε πίσω το άλογο. Το 
σπίτι ήταν αδειανό, αφού ο Μπρόντου και οι βοηθοί ήταν στην ύπαιθρο, και η 
θεία Μαρτίνα δεν είχε υπηρέτριες. Είχε κι άλλα παιδιά, γιους και κόρες, 
παντρεμένα, αλλά όλο διαφωνούσε μαζί τους, και αιτία ήταν η τσιγκουνιά 
της. Όταν είχαν πολλές δουλειές στο σπίτι, φώναζε κάποιον από τους 
γείτονες, πολλές φορές ακόμα και την Τζοβάνα και τη μητέρα της, με 
ανταμοιβή μπαγιάτικες ή χαλασμένες τροφές. Μα αυτοί οι άνθρωποι ήταν 
τόσο φτωχοί που έλεγαν και ευχαριστώ από πάνω.  
«Το λοιπόν, τι έγινε;» ρώτησε αποθέτοντας τη μικρή της ρόκα και το αδράχτι 
στο παγκάκι. Η φωνή της ήταν λεπτή και ένρινη, κι είχε δυο μάτια στρογγυλά, 
καθάρια, το ένα κοντά στο άλλο, η μύτη της καλοσχηματισμένη, αετίσια, και 
τα χείλη της ακόμα δροσερά και κόκκινα. «Μα εσύ κλαις, Μαρία Κίκκα; Τις 
είδα τις καημένες τις γυναίκες που γύρισαν, δεν τόλμησα όμως να πάω κατά 
το σπίτι τους, γιατί ψες βράδυ ονειρεύτηκα πως τον είχαν καταδικάσει τον 
Κονσταντίνο σε καταναγκαστικά έργα». 
«Μου το ματαείπατε, θεία Μαλθίνα. Μα όχι! Τον καταδίκασαν είκοσι επτά 
χρόνια…» 
Η θεία Μαρτίνα φάνηκε πως κάπως απογοητεύτηκε, όχι γιατί μισούσε τον 
Κονσταντίνο, μα γιατί πίστευε ακλόνητα στα όνειρά της. Έπιασε τα χαλινάρια 
του αλόγου και είπε: 
«Μακάρι να μπορούσα να πάω στις Έρα απόψε, όμως δεν ξέρω αν θα 
μπορέσω, γατί περιμένω κάποιον που ήταν βοηθός του Μπαζίλιο Λέντα και 



36           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

τώρα θα έρθει να δουλέψει σε εμάς. Ήταν μάρτυρας στο δικαστήριο. Μάλλον 
θα έχει επιστρέψει από το Νουόρο».  
«Μάλλον» είπε και η άλλη και έφυγε. Και μόλις γύρισε στις συγγένισσές της 
έπιασε να διηγείται πως η θεία Μαρτίνα ήταν πολύ θλιμμένη, πως είχε δει 
όνειρο ότι ο Κονσταντίνο θα καταδικαζόταν σε καταναγκαστικά έργα και πως 
ο Τζάκομπε Ντέγιας (ένας φτωχός δευτεροξάδερφος των πλούσιων Ντέγιας) 
θα πήγαινε βοηθός των γειτόνων.  
Η Τζοβάνα θήλαζε το μωρό κοιτάζοντάς το με πόνο και ούτε που σήκωσε το 
κεφάλι, σε αντίθεση με τη θεία Μπακιζία, που ήθελε να τα μάθει όλα: αν η 
γριά Ντέγιας ήταν μόνη, αν έγνεθε, αν έγνεθε στο σκοτάδι, κλπ. 
«Άκου λοιπόν» είπε μετά στην Τζοβάνα. «Μπορεί και να έρθει απόψε να μας 
επισκεφτεί». 
Η Τζοβάνα ούτε που απάντησε ούτε που κουνήθηκε.  
«Μα δεν ακούς, ψυχή μου;» είπε με οργή η μητέρα. «Θα έρθει απόψε». 
«Ποιος;» ρώτησε η Τζοβάνα, σαν να έβγαινε μόλις από ένα όνειρο.  
«Η Μαλθίνα Ντέγιας». 
«Να πάει στον διάβολο!» 
«Ποιος να πάει στον διάβολο;» αντήχησε μια δυνατή φωνή από τη μεριά της 
πόρτας. Ήταν ο Ιζιντόρο Πάνε, ένας γέρος που ψάρευε βδέλλες, συγγενής των 
Έρα, που είχε έρθει να συλλυπηθεί. Ψηλός, με μια μακριά κιτρινωπή 
γενειάδα, μπλε μάτια, ένα κοκάλινο κομπολόι στη ζώνη, ένα μακρύ ραβδί με 
ένα δέμα στην κορυφή του, ο θείος Ιζιντόρο έμοιαζε με προσκυνητή. Ήταν ο 
πιο φτωχός, μα ο πιο συνετός και ήσυχος από τους κατοίκους του Ορλέι. Όταν 
ήθελε να βλαστημήσει, έλεγε: “Που να ψαρεύεις βδέλλες!” 
Ήταν πολύ φίλος με τον Κονσταντίνο, κι οι δυο μαζί πολλές φορές είχαν 
ψάλλει τους ύμνους στην εκκλησία. Κι επίσης, οι Έρα τον είχαν ορίσει 
μάρτυρα υπεράσπισης, γιατί κανένας εξόν από αυτόν δεν θα μπορούσε να 
ιστορήσει τα προτερήματα του κατηγορούμενου. Δεν τον κάλεσαν όμως να 
καταθέσει. Τι να σου κάνει ένας κακομοίρης που ψαρεύει βδέλλες μπροστά 
στην τρανή δικαιοσύνη; 
Με το που τον είδε, η Τζοβάνα συγκινήθηκε και ξανάρχισε να κλαίει με 
αναφιλητά.  
«Γενηθήτω το θέλημά Του» είπε ο Ιζιντόρο ακουμπώντας το ραβδί του στον 
τοίχο. «Κάνε υπομονή, Τζοβάνα Έρα, έχει ο Θεός…» 
«Τα μάθατε;» ρώτησε η Τζοβάνα. 
«Τα έμαθα. Και λοιπόν; Είναι αθώος, κι εγώ σου λέω πως ακόμα κι αν σήμερα 
τον καταδίκασαν, αύριο μπορεί να φανεί πως είναι αθώος». 



Μετά το διαζύγιο          37 
_______________________________________________________________________________________________________________________________________________________________________________________________________________ 

 

 

«Αχ! Θείε Ιζιντόρο» είπε η Τζοβάνα κουνώντας το κεφάλι. «Δεν έχω πια την 
ίδια πίστη με εσάς. Μέχρι χθες ήταν αλλιώς, τώρα δεν μπορώ να το πιστέψω 
πια». 
«Δεν είσαι καλή χριστιανή. Αυτά τα λέει η Μπακιζία Έρα…» 
Η θεία Μπακιζία, που δεν έβλεπε με καλό μάτι τον ψαρά και φοβόταν ότι 
έφερνε παράσιτα στο σπίτι, στράφηκε λαύρη προς τη μεριά του, έτοιμη να του 
τα ψάλλει, αλλά εκείνη τη στιγμή μπήκε ένας άντρας, μετά κάποιες γυναίκες 
και μετά κι άλλοι. 
Πολύ σύντομα, το μικρό χωριατόσπιτο γέμισε κόσμο, και η Τζοβάνα, παρότι 
δεν είχε κουράγιο ούτε να κλάψει, θεώρησε καθήκον της να αρχίσει να κλαίει 
με λυγμούς και να στριγκλίζει απελπισμένη.  
Η θεία Μπακιζία περίμενε την πλούσια γειτόνισσα, εκείνη όμως δεν έλεγε να 
φανεί. Φάνηκε όμως ο Τζάκομπε Ντέγιας, εκείνος δα ο υπηρέτης που θα έκανε 
συμφωνία να τον πάρει στη δούλεψή της η θεία Μαρτίνα. Ήταν ένας 
χαρούμενος άντρας καμιά πενηνταριά, με κοινά χαρακτηριστικά, μάλλον 
κοντός και λιπόσαρκος, χωρίς γένια, φρύδια και μαλλιά, με δυο ματάκια λοξά 
και πονηρά, που είχαν ένα απροσδιόριστο κιτρινοπράσινο χρώμα. Είκοσι 
χρόνια υπηρετούσε τον Μπαζίλιο Λέντα και είχε καταθέσει υπέρ του 
Κονσταντίνο, αφηγούμενος όλη την κακομεταχείριση που έκανε ο Μπαζίλιο 
στον ανιψιό του, και πώς ακόμα ο γεροσπαγκοραμμένος, που χτυπούσε κα τις 
γυναίκες και τους υπηρέτες του, μόλις την προηγούμενη του θανάτου του είχε 
πάρει στις ξυλιές και τις κλωτσιές και τον Τζάκομπε Ντέγιας.  
«Η Μαλθίνα Ντέγιας σε περιμένει» του είπε η θεία Μπακιζία. «Άντε, 
πήγαινε». 
«Που να της κόψει ο διάολος τη μύτη! Θα πάω, αλλά φοβάμαι πως θα πέσω 
από τη Σκύλα στη Χάρυβδη. Ετούτη εδώ είναι πιο τσιγκούνα από εκείνον» 
απάντησε ο Τζάκομπε.  
«Άμα σε πληρώνει, δεν πρέπει να κρίνεις τις πράξεις της» είπε μια δυνατή 
φωνή.  
«Α, εδώ είστε, θείε Ιζιντόρο» είπε ο Τζάκομπε κοροϊδευτικά. «Το λοιπόν, πώς 
πάνε οι δουλειές σας; Τις κατατρυπήσατε τις γάμπες σας;» 
Ο Ιζιντόρο κοίταξε τις γάμπες του, που ήταν τυλιγμένες με κουρέλια, (τις 
έβαζε στο στάσιμο νερό για να τραβήξει επάνω τους τις βδέλλες, να 
κολλήσουν για να του ρουφήξουν το αίμα, κι έτσι τις ψάρευε), και μετά 
απάντησε γλυκά: 
«Δεν χρειάζεται να νοιάζεσαι. Δεν είναι καλό όμως να βρίζεις τη γυναίκα που 
σου δίνει ψωμί να φας». 



38           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Εγώ τρώω το δικό μου ψωμί, όχι το δικό της. Αλλά αυτές είναι δικές μας 
δουλειές. Ε, άντε Τζοβάνα, κουράγιο, τι στο διάβολο! Θυμάσαι την ιστοριούλα 
που σου είχα αφηγηθεί όταν επιστρέφαμε από το Νουόρο; Δείξε φρόνηση 
τώρα, για χάρη αυτού του μικρούλη. Όχι, ο Κονσταντίνο δεν θα πεθάνει στη 
φυλακή, στο υπογράφω. Δώσε μου το μωρό». 
Έσκυψε, είδε όμως ότι το μωρό κοιμόταν, ξανασηκώθηκε κι έβαλε το δάχτυλο 
στα χείλη. 
«Θεία Μπακιζία» είπε (μιλούσε στον πληθυντικό και τους αποκαλούσε θείους 
και θείες, ακόμα και τους πιο μικρούς από αυτόν), «κάντε μου τη χάρη, πείτε 
της κόρης σας να πάει να ξαπλώσει. Δεν μπορεί να αντέξει άλλο. Καλοί μου 
άνθρωποι» απευθύνθηκε στους υπόλοιπους επισκέπτες, «άντε να φεύγουμε κι 
εμείς». 
Ο ένας μετά τον άλλον έφυγαν όλοι. Τότε η θεία Μπακιζία πήρε το σκαμνί 
όπου είχε καθίσει ο Ιζιντόρο Πάνε, το έβγαλε έξω, το έπλυνε και μετά 
ξαναμπήκε στο σπίτι και χρειάστηκε να σκουντήσει την Τζοβάνα, που είχε 
μισοκοιμηθεί, για να την κάνει να πάει να ξαπλώσει στο κρεβάτι της. Η 
κοπέλα άνοιξε διάπλατα τα κοκκινισμένα και γυάλινα από τα δάκρυα μάτια 
της και σηκώθηκε με το μωρό στην αγκαλιά.  
«Τράβα να κοιμηθείς» επέμεινε η μητέρα.  
Εκείνη κοίταξε την πόρτα και μουρμούρισε: 
«Δεν θα γυρίσει. Δεν θα ξαναγυρίσει ποτέ πια. Για μια στιγμή νόμιζα ότι τον 
περίμενα να γυρίσει…» 
«Τράβα να κοιμηθείς… τράβα…» είπε η μητέρα και η φωνή της είχε γίνει πιο 
σκληρή από ποτέ.  
Την έσπρωξε να κουνηθεί, πήρε το παλιό μπρούτζινο καντηλέρι και άνοιξε 
την πόρτα. Το χωριατόσπιτο ήταν όλο κι όλο η κουζίνα με το συνηθισμένο 
πέτρινο τζάκι στη μέση και τον φούρνο στην άκρη, και δύο δωμάτια λιτά 
επιπλωμένα. Το κρεβάτι της Τζοβάνας ήταν ξύλινο, ψηλό και σκληρό με ένα 
κάλυμμα από κόκκινο χοντρό ύφασμα. Η θεία Μπακιζία πήρε στα χέρια της 
τον μικρό Μαρτίνο, που κλαψούριζε στον ύπνο του, και τον έβαλε στο 
κρεβάτι, νανουρίζοντάς τον μέχρις ότου ξαπλώσει η Τζοβάνα.  
Κι όταν η Τζοβάνα ξάπλωσε, έχοντας αφήσει τα μαλλιά της ελεύθερα να 
στεφανώνουν το κεφάλι της σαν μιας αρχαίας Ρωμαίας, η μητέρα τη σκέπασε 
με φροντίδα και βγήκε από το δωμάτιο. Με το που έφυγε, η κοπέλα πέταξε 
την κουβέρτα από πάνω της και άρχισε να βογκάει και να αναστενάζει. Ο 
πόνος και η κούραση την είχαν καταβάλει, νύσταζε, μα δεν μπορούσε να 
κοιμηθεί ήρεμα. Μπερδεμένες εικόνες περνούσαν από το μυαλό της. Και σαν 



Μετά το διαζύγιο          39 
_______________________________________________________________________________________________________________________________________________________________________________________________________________ 

 

 

να μην της έφτανε ο πόνος της ψυχής της, κατά διαστήματα ένιωθε οξείς 
πόνους στα δόντια και στα μηλίγγια. Με το που την έπιανε ένας τέτοιος 
σπασμός, της φαινόταν πως την έλουζαν με καυτό νερό, κι αυτό της 
προκαλούσε ατελείωτο τρόμο. Ήταν μια φριχτή νύχτα.  
Η θεία Μπακιζία είχε αφήσει ανοιχτή την πόρτα του δίπλα δωματίου και 
άκουγε την Τζοβάνα που βογκούσε και παραληρούσε απευθύνοντας στον 
Κονσταντίνο λόγια παράλογης αγάπης και απειλώντας με θάνατο τους 
δικαστές που τον είχαν καταδικάσει.  
Η θεία Μπακιζία ξαγρυπνούσε, είχε καθαρό το μυαλό της και ξεκαθαρισμένο 
τι είχε συμβεί και τι άλλο θα συνέβαινε. Και θύμωνε με τον πόνο της 
Τζοβάνας, μα κι αυτή στο τέλος την πήραν τα κλάματα.  



40           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

4. 
 
Την επόμενη το απόγευμα, ημέρα Σάββατο, ο Μπρόντου Ντέγιας γύρισε από 
την ύπαιθρο και με το που ξεκαβαλίκεψε, άρχισε να γκρινιάζει. Όταν ήταν με 
την οικογένειά του, γκρίνιαζε συνέχεια, ενώ στους ξένους έδειχνε 
αξιαγάπητος. Κατά τα άλλα, ήταν ένας καλόκαρδος διάβολος, νέος και 
όμορφος, κατάμαυρος και λιπόσαρκος, μέτριου αναστήματος, με ένα κοντό 
σγουρό γένι. Είχε όμορφα δόντια κι όταν μιλούσε με γυναίκες, χαμογελούσε 
συνέχεια για να τα δείχνει.  
Γυρίζοντας από την ύπαιθρο το Σάββατο το απόγευμα, άρχισε να γκρινιάζει 
γιατί η μητέρα του δεν είχε ανάψει το φως ούτε είχε ετοιμάσει το βραδινό. Και 
μάλλον δεν είχε άδικο, γιατί στο κάτω κάτω ήταν ένας δουλευτής της γης και 
όταν γυρνούσε στον τόπο του το Σάββατο, μετά από μια κοπιαστική βδομάδα, 
πάντα του έβρισκε το σπίτι στο σκοτάδι και ακατάστατο σαν να ζούσε κάποιος 
αλήτης εκεί μέσα.  
«Ε! Ε! Σαν το σπίτι του Ιζιντόρο Πάνε είναι» φώναξε καθώς ξεκαβαλίκευε από 
το άλογο. «Ανάψτε κανένα φως, τουλάχιστον να βλέπουμε πού βρίζουμε. Τι 
έχει για φαγητό;» ρώτησε κατόπιν. 
«Έχουμε αυγά και λαρδί, γιε μου, να, κάνε υπομονή» είπε η θεία Μαρτίνα. 
«Το έμαθες που ο Κονσταντίνο Λέντα καταδικάστηκε τριάντα χρόνια 
φυλακή;» 
«Είκοσι επτά. Το λοιπόν, αυτά είναι τα αυγά; Το λαρδί έχει ταγγίσει, μανούλα. 
Γιατί δεν το πετάτε να το φάνε οι κότες; Στις κότες!» είπε ξανά σφίγγοντας 
από θυμό τα όμορφά του δόντια.  
Η θεία Μαρτίνα απάντησε γαλήνια: 
«Δεν το τρώνε. Ναι, είκοσι επτά χρόνια. Α! Δεν περνάνε εύκολα είκοσι επτά 
χρόνια! Είδα στον ύπνο μου που τον είχαν καταδικάσει σε καταναγκαστικά 
έργα». 
«Πήγατε από το σπίτι τους; Α! Θα είναι πολύ ευχαριστημένες τώρα από τον 
γάμο τους οι παλιοζητιάνες» είπε και τον έτρωγε η περιέργεια να μάθει. Μα 
όταν η μητέρα του είπε πως είχε πάει και πως η Τζοβάνα ήταν σε μαύρη 
απελπισία και τραβούσε τα μαλλιά της και πως η θεία Μπακιζία τής είχε δώσει 



Μετά το διαζύγιο          41 
_______________________________________________________________________________________________________________________________________________________________________________________________________________ 

 

 

να καταλάβει ότι καλύτερα να την είχε πνίξει την κόρη της παρά που είχε 
επιτρέψει να γίνει εκείνος ο γάμος, ο Μπρόντου εξαγριώθηκε.  
«Και γιατί πήγατε; Τι δουλειά έχετε με αυτές τις πεινασμένες ψείρες;» 
«Αχ! Γιε μου, δεν ξέρεις τι σημαίνει να είσαι ελεήμονας χριστιανός! (Η θεία 
Μαρτίνα περνιόταν για φιλάνθρωπη). Ήταν κι ο παπά Ελίας σήμερα το πρωί. 
Ναι, πέρασε από το σπίτι τους για να τις παρηγορήσει. Η Τζοβάνα θέλει να 
πάει το μωρό στο Νουόρο, για να το δει ο Κονσταντίνο προτού φύγει. Εγώ είπα 
ότι αυτό είναι τρέλα με τέτοιο ήλιο. Όμως ο παπά Ελίας είπε να το πάνε, και 
μόνο που δεν έκλαιγε.  
«Και τι ξέρει αυτός από μωρά; Είναι στείρος όπως όλοι οι παπάδες» είπε ο 
Μπρόντου, που μισούσε τους παπάδες, γιατί ένας θείος του, που λειτουργούσε 
στο χωριό προτού στείλουν από το Νουόρο τον παπά Ελίας Πορτόλου, είχε 
αφήσει όλη του την περιουσία σε ένα νοσοκομείο. Ακόμα και η θεία Μαρτίνα 
είχε δείξει μνησικακία, ήξερε όμως να υποκρίνεται η γριά αλεπού, και κάθε 
φορά που ο Μπρόντου κακολογούσε το παπαδαριό, εκείνη σταυροκοπιόταν.  
«Τι λες εκεί, ανόητε;» είπε κάνοντας πάλι τον σταυρό της. «Εσύ ούτε τα πόδια 
σου δεν ξέρεις πού στέκουν. Ο παπά Ελίας είναι άγιος άνθρωπος. Αλίμονο σου 
αν σε ακούσει να μιλάς έτσι! Διαβάζει τα ιερά βιβλία και μπορεί να καταραστεί 
τα χωράφια μας και να κάνει να έρθουν οι ακρίδες και να πεθάνουν οι 
μέλισσες». 
«Ωραίος άγιος είναι!» παρατήρησε ο Μπρόντου και μετά ζήτησε επίμονα να 
μάθει λεπτομέρειες για την απελπισία των Έρα. «Πώς οδυρόταν η Τζοβάνα; 
Και τι έλεγε η θεία Μπακιζία, η γριά αετίνα;» 
«Το κλάμα της Τζοβάνας ήταν τόσο δυνατό που θα έσπαγε και τις πέτρες, και 
η θεία Μπακιζία είχε απελπιστεί, γιατί, δεν της έφταναν όλα τα άλλα, είχε 
τώρα και τον δικηγόρο και τα έξοδα του δικαστηρίου, που θα την άφηναν 
πανί με πανί».  
Ο νέος άκουγε, με το καλοκαμωμένο πρόσωπό του γεμάτο προσοχή, 
δείχνοντας τα όμορφα σαν παιδιού δόντια του. Ήταν ευχαριστημένος, κι αυτό 
του χάριζε μια άγρια ομορφιά.  
«Το λοιπόν» συνέχισε η θεία Μαρτίνα, «ο Τζάκομπε Ντέγιας θα περάσει από 
δω σε λίγο για να μιλήσει και μ’ εσένα. Ήθελε να πιάσει δουλειά από αύριο, 
μα του είπα να περιμένει μέχρι τη Δευτέρα. Μα καλά, αύριο είναι Κυριακή. 
Γιατί θα πρέπει να φάει χωρίς να κάνει τίποτα;» 
«Μα τον Άγιο Κονσταντίνο, τι τσιγκούνα που είστε, μανούλα…» 
«Α! Πόσο παιδί είσαι ακόμα! Γιατί να είμαστε σπάταλοι; Η ζωή είναι μεγάλη 
και χρειαζόμαστε πολλά για να ζήσουμε». 



42           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Κι εκείνες οι δύο, πώς θα τα βγάλουν πέρα;» ρώτησε ο Μπρόντου, αφού είχε 
μείνει σιωπηλός για λίγο, έχοντας μπροστά του ένα καλάθι όπου η θεία 
Μαρτίνα είχε βάλει το ψωμί και τα αυγά.  
«Ε, ας πάνε να μαζέψουν σαλιγκάρια!» απάντησε ειρωνικά η θεία Μαρτίνα. 
Είχε ξαναπιάσει τη ρόκα κι έγνεθε δίπλα στην ανοιχτή πόρτα. «Σαν πολύ να σε 
ενδιαφέρουν εκείνες οι δύο, Μπρόντου Ντέγιας!» 
Ησυχία. Ακουγόταν μόνο το κροτάλισμα του αδραχτιού και ο ήχος που έκαναν 
τα δυνατά δόντια του Μπρόντου καθώς μασούσαν το σκληρό ψωμί. Και απ’ 
έξω, πέρα από τη σκεπαστή είσοδο, ακουγόταν το τερέτισμα των γρύλλων, και 
ακόμα πιο πέρα, μέσα στην ερημιά της άγριας βλάστησης και στο ζεστό 
μούχρωμα της νύχτας που απλωνόταν, η μελαγχολική φωνή του γκιώνη.  
Ο Μπρόντου έβαλε κρασί, πήρε το ποτήρι κι άνοιξε το στόμα του, μα όχι για να 
πιει. Κάτι ήθελε να πει στη μητέρα του, δεν μπορούσε όμως. Ήπιε το κρασί. 
Μερικές σταγόνες έσταξαν στα κόκκινα γένια του, και τις σκούπισε με την 
ανάποδη της παλάμης χαμηλώνοντας τα μάτια κι ανοίγοντας κι άλλο τα 
χείλη για να μιλήσει. Μα πάλι δεν είπε τίποτα.  
Και να’ σου ο ήχος μπότας στο ξέφωτο. Η θεία Μαρτίνα, χωρίς να σταματήσει 
να γνέθει, πήγε κοντά στον γιο της, ανακοίνωσε ότι ερχόταν ο Τζάκομπε 
Ντέγιας και μετά πήρε το πανέρι και το κρασί και τα έκρυψε στο ντουλάπι.  
Καθώς διάβαινε την πόρτα, ο Τζάκομπε κατάλαβε τι έκανε η γριά και 
σκέφτηκε ότι έκρυβε το κρασί για να μην του προσφέρει ένα ποτήρι. Ήταν 
όμως άνθρωπος του κόσμου (όπως έλεγε) και δεν προσβαλλόταν, και 
προχώρησε χαρούμενος και χαμογελαστός.  
«Πάω στοίχημα» είπε βάζοντας ένα δάχτυλο πάνω στη μύτη του, «πάω 
στοίχημα ότι μιλάγατε για μένα». 
«Όχι. Μιλάγαμε για εκείνον τον καημένο τον Κονσταντίνο Λέντα». 
«Α! Ναι, ο κακομοίρης!» είπε ο Τζάκομπε σοβαρεύοντας. «Και να σκεφτείς πως 
είναι αθώος! Αθώος σαν τον ήλιο! Κανείς δεν μπορεί να το βεβαιώσει 
καλύτερα από μένα!» 
Ο Μπρόντου χαλάρωσε, σταύρωσε τα πόδια, έγειρε λίγο προς το πλάι κι έδειξε 
τα δόντια του όπως έκανε όταν ήταν γυναίκες μπροστά.  
«Οι γνώμες διαφέρουν» είπε με ένρινη φωνή. «Η μητέρα μου για παράδειγμα, 
ονειρεύτηκε πως τον είχαν καταδικάσει σε θάνατο». 
«Μα, όχι, Μπρόντου! Τι λες; Σε καταναγκαστικά έργα!» 
«Καλά, το ίδιο κάνει! Ας πούμε τα δικά μας». 
«Ας πούμε τα δικά μας» είπε ο Τζάκομπε και σταύρωσε κι αυτός τα πόδια.  



Μετά το διαζύγιο          43 
_______________________________________________________________________________________________________________________________________________________________________________________________________________ 

 

 

Τα μίλησαν και τελείωσαν με την υπόθεση της θέσης του Τζάκομπε, και μετά 
οι δύο άνδρες βγήκαν έξω μαζί, και ο Μπρόντου οδήγησε τον νέο βοηθό του 
στην ταβέρνα. Γιατί δεν ήταν τσιγκούνης, κι αν κάποιος ερχόταν να τον βρει 
στο σπίτι, δεν του πρόσφερε ούτε ένα ποτήρι κρασί για να μη νευριάσει τη 
μητέρα του, μετά όμως τον πήγαινε στην ταβέρνα, όπου έβγαζε τον καλύτερο 
εαυτό του. Εκείνο το βράδυ και αυτός και ο Τζάκομπε ήπιαν τόσο πολύ που 
μέθυσαν κι οι δυο.  
Μετά, με το που βγήκαν στο σκοτεινό και ήσυχο δρομάκι, που ήταν γεμάτο 
από το αψύ άρωμα των ξερών χωραφιών, έπιασαν να μιλάνε ξανά για τον 
Κονσταντίνο, και ο Μπρόντου είπε με σκληρότητα ότι ήταν ευχαριστημένος 
από την καταδικαστική απόφαση.  
«Άμε στον διάβολο!» φώναξε ο Τζάκομπε. «Δεν έχεις καρδιά». 
«Ναι, το λοιπόν! Δεν έχω καρδιά». 
«Επειδή δεν σε ήθελε η Τζοβάνα, ευχαριστιέσαι με τον θάνατο ενός όμοιου μ’ 
εσένα, μάλλον με κάτι ακόμα χειρότερο από τον θάνατο». 
«Δεν πέθανε ούτε όμοιος μ’ εμένα είναι, και την Τζοβάνα Έρα εγώ ήμουν που 
δεν την ήθελα. Αν την έπαιρνα, θα μου έγλυφε τις σόλες των παπουτσιών». 
«Μπουμ! Σιγά μη πέσεις και χτυπήσεις, ξεπαταρούδι μου! Λες ψευτιές σαν να 
είσαι δουλικό». 
«Εγώ; Εγώ… δεν… είμαι… δουλικό!» φώναξε ο Μπρόντου τονίζοντας μία μία 
τις λέξεις. «Αν ξαναπείς κάτι τέτοιο, θα σε αρπάξω από τη γκλάβα και θα σε 
σκοτώσω». 
«Μπουμ! Στο είπα ότι θα τσακιστείς και θα πέσεις, ξεπεταρούδι μου!» φώναξε 
με τη σειρά του ο Τζάκομπε.  
ΟΙ φωνές τους αντηχούσαν μέσα στην ήσυχη νύχτα. Ύστερα όμως 
σταμάτησαν κι έπεσε πάλι σιωπή. Πιο μακριά, στο φέγγισμα των αστεριών που 
στεφάνωναν με χρυσά λουλούδια το περίγραμμα των σφιγγών των σκούρων 
βουνών, ακουγόταν ακόμη η μελαγχολική φωνή του γκιώνη.  
Και ξαφνικά, τον Μπρόντου τον έπιασε ένα παράξενο κλάμα μεθυσμένου, από 
αυτά που ούτε δάκρυα φέρνουν ούτε αναφιλητά.  
«Μα τι; Τι έχεις; Μέθυσες;» ρώτησε ο άλλος χαμηλόφωνα.  
«Ναι, μέθυσα. Από δηλητήριο, που να μπορούσα να σε πνίξω, απόβλητο των 
φυλακών!» 
Ο άλλος προσβλήθηκε, όχι μόνο γιατί δεν είχε κάνει ποτέ του φυλακή αλλά 
και γιατί ούτε καν είχε παραβιάσει τον νόμο. Τον έπιασε ένας αδιόρατος 
φόβος και είπε, πάντα με χαμηλή φωνή: 
«Σαν να τρελαίνεσαι! Τι έχεις, γιατί μιλάς έτσι; Τι σου έκανα εγώ;» 



44           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Τότε κι ο άλλος του εκμυστηρεύτηκε στενάζοντας σαν να τον πονούσε κάποιο 
κομμάτι από το σώμα του και ομολόγησε ότι αγαπούσε σαν τρελός την 
Τζοβάνα και πάντα του παρακαλούσε τον διάβολο να καταδικαστεί ο 
Κονσταντίνο. 
«Ας την πάρει ο διάβολος την ψυχή μου, σκασίλα μου, δεν έχει μπέσα» είπε 
μετά με ένα γέλιο στριγκό, παιδιάστικο, πιο οδυνηρό από το προηγούμενο 
κλάμα. «Εγώ θα την παντρευτώ την Τζοβάνα!» 
Ο Τζάκομπε έμεινε έκπληκτος και το έδειξε με το παραπάνω.  
«Μου έκοψες την ανάσα!» είπε. «Πώς, γιατί, τι θέλεις να πεις; Πώς μπορείς να 
παντρευτείς την Τζοβάνα;» 
«Θα πάρει διαζύγιο, αυτό είναι όλο. Και λοιπόν; Ο νόμος το λέει πως οι 
γυναίκες που ο άντρας τους έχει καταδικαστεί πολλά χρόνια μπορούν να 
παντρευτούν άλλον». 
Ο Τζάκομπε το είχε ξανακούσει αυτό, μα δεν είχε φτάσει σε κανενός τα αυτιά 
στο Ορλέι περίπτωση δικαστικού διαζυγίου ή δεύτερου γάμου. Για να μη φανεί 
ανόητος όμως, είπε αμέσως: 
«Μα ναι, το ξέρω. Είναι όμως θανάσιμη αμαρτία. Δεν θα το θέλει η Τζοβάνα». 
«Αυτό είναι που με βασανίζει, Τζάκομπε Ντέγιας! Θέλεις να της μιλήσεις; Ναι, 
μίλα της αύριο». 
«Ναι, αύριο σίγουρα! Πόσο ανόητος είσαι, Μπρόντου Ντέγιας. Μπορεί να είσαι 
πλούσιος, είσαι όμως τόσο χαζός όσο μια σαύρα. Μάλλον πιο χαζός ακόμα. Εσύ 
που μπορείς να πάρεις μια γυναίκα αγνή και πλούσια, μια κοπέλα ίδια 
δροσερό τριαντάφυλλο, θέλεις να παντρευτείς εκείνην εκεί. Μα την πίστη 
μου, είναι να γελάει κανείς επτά μήνες συνέχεια…» 
«Ωραία. Γέλα μέχρι να σκάσεις σαν το ρόδι! Εγώ θα την πάρω!» είπε ο 
Μπρόντου με ανανεωμένο θυμό. «Καμιά γυναίκα δεν της μοιάζει. Θα το δεις, 
εγώ θα την πάρω!» 
«Πάρτην τότε, ξεπεταρούδι μου!» απάντησε ο άλλος γελώντας. Μα και ο 
Μπρόντου έβαλε τα γέλια. Και γελούσαν οι δυο τους ενώ περπατούσαν, μέχρι 
που είδαν μια ψηλή σιλουέτα με ένα μακρύ ραβδί να έρχεται προς το μέρος 
τους αθόρυβα.  
«Θείε Ιζιντόρο Πάνε, κάνατε καλή ψαριά;» τον ρώτησε ο Τζάκομπε. «Τις 
τρυπήσατε καλά τις γάμπες σας;» 
«Που να ψαρεύεις βδέλλες» είπε ο άλλος πλησιάζοντας. «Τι άρωμα 
τσίπουρου! Α, μάλλον έσπασε κανένα βαρέλι κάπου εδώ κοντά!» 



Μετά το διαζύγιο          45 
_______________________________________________________________________________________________________________________________________________________________________________________________________________ 

 

 

«Θέλεις να πεις πως είμαστε μεθυσμένοι;» ρώτησε απειλητικά ο Μπρόντου. 
«Εσύ δεν μεθάς, γιατί δεν έχεις μία. Χάσου από μπροστά μου, αλλιώς θα σε 
σκοτώσω. Θα σε λιώσω σαν αράχνη…» 
Ο γέρος γέλασε συγκρατημένα και συνέχισε τον δρόμο του.  
«Βλάκα!» είπε χαμηλόφωνα ο Τζάκομπε. «Μπορεί και να σου χρησιμέψει σαν 
ενδιάμεσος. Αυτός και η Τζοβάνα είναι φίλοι». 
«Ωραία» άρχισε να φωνάζει ο Μπρόντου και στράφηκε προς τον γέρο 
κουνώντας τα χέρια. «Έλα, έλα! Έλα εδώ, Σιντόρε Πάνε, που τα σκυλιά να σε 
φάνε!» 
Γέλασε μονάχος με το νόστιμο στιχάκι του, ο Ιζιντόρο όμως συνέχισε τον 
δρόμο του.  
«Ε, λοιπόν!» φώναξε πάλι ο μεθυσμένος, μισοτραυλίζοντας. «Σου είπα να 
έρθεις. Α, δεν θέλεις να έρθεις, βατραχομούρη; Σου είπα…» 
Αλλά ο Ιζιντόρο τραβούσε τον δρόμο του με σιωπηλά βήματα.  
«Μην του μιλάς έτσι, τι τρόπος κι αυτός!» μουρμούρισε ο Τζάκομπε. 
Οπότε κι ο Μπρόντου άλλαξε τακτική.  
«Έλα, λουλουδάκι μου! Έλα που θέλω να σου μιλήσω. Να πεις σε εκείνη τη 
φίλη σου… λοιπόν ναι, στην Τζοβάνα, πως αν πάρει διαζύγιο, θα την 
παντρευτώ». 
Τότε ο γέρος σταμάτησε ξαφνικά, στράφηκε κατά τη μεριά του και είπε με 
δυνατή φωνή: 
«Τζάκομπε Ντέγιας!» 
«Τι θέλετε, ψυχή μου;» ρώτησε ο υπηρέτης σαρκαστικά.  
«Κάντον να σωπάσει!» πρόσταξε ο Ιζιντόρο.  
Χωρίς να ξέρει γιατί, ο Τζάκομπε ένιωσε ένα σύγκρυο καθώς άκουσε τον τόνο 
της φωνής και τις τρεις και μοναδικές λέξεις, και αμέσως άρπαξε τον αφέντη 
του από το μπράτσο και τον οδήγησε από την άλλη μουρμουρίζοντας στο αυτί 
του: 
«Ναι, είσαι βλάκας. Μα, τι τρόποι είναι αυτοί; Συμπεριφέρεσαι σαν ένα 
κομμάτι αρνίσιο κρέας, ξεπεταρούδι μου…» 
«Μα εσύ δεν μου είπες;» 
«Εγώ; Όνειρα βλέπεις. Δεν είμαι τρελός εγώ». 
Και χάθηκαν στο βάθος του δρόμου στηρίζοντας ο ένας τον άλλον και 
τρικλίζοντας. Βρήκαν τη θεία Μαρτίνα στη σκεπαστή είσοδο των Ντέγιας να 
γνέθει ακόμα μέσα στο σκοτάδι. Εκείνη το κατάλαβε αμέσως πως ο γιος της 
ήταν μεθυσμένος, μα δεν είπε τίποτα, γιατί ήξερε πως αν του πήγαινε κόντρα 



46           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

όσο βρισκόταν σε αυτή την κατάσταση, του ανέβαινε το αίμα στο κεφάλι. 
Μόνο όταν ο Μπρόντου τής ζήτησε κρασί, του απάντησε πως δεν είχε.  
«Α! Δεν έχει κρασί το σπίτι των Ντέγιας, το πιο πλούσιο του χωριού; Πόσο 
τσιγκούνα είστε, μανούλα!» Και μετά άρχισε να ουρλιάζει. «Δεν κάνω 
σκάνταλα εγώ, την Τζοβάνα όμως θα την πάρω!» 
«Ναι, ναι, θα την πάρεις» είπε η θεία Μαρτίνα για να τον ηρεμήσει. «Στο 
μεταξύ, τράβα να ξαπλώσεις και μη φωνάζεις, γιατί αν σε ακούσει, δεν θα σε 
θέλει». 
Αυτός σώπασε, έβαλε όμως τον Τζάκομπε να ξεδιπλώσει και να απλώσει 
κατάχαμα δυο καλαμένια στρώματα και να ξαπλώσει δίπλα του. Η θεία 
Μαρτίνα τον άφησε να κάνει κατά πώς ήθελε για να μην τον αγριέψει, κι έτσι 
ο Τζάκομπε έπιασε υπηρεσία από το βράδυ του Σαββάτου αντί για το πρωί της 
Δευτέρας.  



Μετά το διαζύγιο          47 
_______________________________________________________________________________________________________________________________________________________________________________________________________________ 

 

 

 

5. 
 
Περίπου δεκαπέντε μέρες μετά, μια Κυριακή πρωί, όλοι μας οι ήρωες 
παρακολουθούσαν τη Λειτουργία που έκανε ο παπά Ελίας, που όπως έλεγαν 
στο χωριό, όταν λειτουργούσε έμοιαζε να πετάει.  
Μόνο η Τζοβάνα έλειπε, και έλειπε για δύο λόγους: πρώτον, επειδή το κακό 
που τη βρήκε απαιτούσε μια κάποια συμπεριφορά πένθους, που δεν της 
επέτρεπε να βγει από το σπίτι εκτός από εκείνες τις φορές που είχε να κάνει 
εξωτερικές δουλειές. Και μετά, επειδή είχε πέσει σε ένα είδος απάθειας που 
δεν την άφηνε να κάνει βήμα, να βγει από το σπίτι, να δουλέψει, να 
προσευχηθεί. Έτσι κι αλλιώς ποτέ της δεν είχε υπάρξει καλή χριστιανή. Μόνο 
πριν από τη δίκη του Κονσταντίνο έκανε πού και πού κάποιο τάμα, όπως για 
παράδειγμα να πάει ξυπόλυτη και με λυτά μαλλιά μέχρι το μακρινό ξωκλήσι 
στο βουνό, και αν ο Κονσταντίνο αθωωνόταν, να πάει περπατώντας στα 
γόνατα από το σημείο που φαινόταν το ξωκλήσι μέχρι την πόρτα του, δηλαδή 
μια απόσταση γύρω στα δύο χιλιόμετρα.  
Τώρα δεν προσευχόταν, δεν μιλούσε, δεν έτρωγε. Ακόμα και το μωρό τής ήταν 
αδιάφορο, και η θεία Μπακιζία έπρεπε να το ταΐζει με γάλα και μασημένο 
ψωμί για να το θρέψει. Λέγανε πως η Τζοβάνα κόντευε να τρελαθεί, και 
πράγματι, όταν έβγαινε από την απάθειά της, αφού είχε περάσει ώρες 
κουλουριασμένη σε μια γωνιά κοιτάζοντας με γυάλινα μάτια στο κενό, ήταν 
μόνο για να ξεσπάσει, να τραβήξει τα μαλλιά της, να πει ασυναρτησίες. Μετά 
την τελευταία της συνάντηση με τον Κονσταντίνο, όταν του πήγε να δει το 
μωρό, δεν σκεφτόταν τίποτα άλλο παρά ό,τι είχε συμβεί τότε μπροστά στα 
μάτια της, και το ξαναζούσε κάθε λίγο μιλώντας μοναχή της με τη μονότονη 
φωνή κάποιου που πάσχει από μονομανία.  
«Ήταν εκεί και γελούσε. Ήταν μελανιασμένος από το ξύλο, κι όμως γελούσε 
πίσω από τα σίδερα. Ο Μαλθινέντου αρπάχτηκε από τα σίδερα κι εκείνος του 
έπιασε τα χεράκια. Και γελούσε. Καρδιά μου! Καρδιά μου! Μη γελάς έτσι, γιατί 
μου κάνει κακό, αφού ξέρω πως το γέλιο σου είναι το γέλιο των πεθαμένων. 
Και οι φρουροί στέκονταν εκεί σαν τα αρπακτικά. Πριν καταδικαστεί ο 
Κονσταντίνο, ήταν καλοί οι φρουροί, ανθρώπινοι, μα μετά έγιναν κακοί, 
σκύλοι. Ο Μαλθίνου τούς έβλεπε και φοβόταν κι έκλαιγε. Κι ο πατέρας του 



48           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

γελούσε, το καταλαβαίνετε; Το μωρό, το αθώο πλάσμα, έκλαιγε. Καταλάβαινε 
ότι ο πατέρας του είχε καταδικαστεί και έκλαιγε. Καρδιά μου! Καρδιά μου!» 
Η θεία Μπακιζία ξεφυσούσε, δεν άντεχε άλλο και έλεγε: 
«Μα την πίστη μου, κάνεις σαν δυο χρονών παιδί, Τζοβάνα, καρδιά μου. Πιο 
γνωστικός είναι ο γιος σου παρά εσύ, ανόητη». 
Και απειλούσε να την αρπάξει στο ξύλο. Μα οι προσευχές, τα παρηγορητικά 
λόγια, οι απειλές, όλα πήγαιναν στον βρόντο.  
Στο μεταξύ έφτασαν νέα από το Νουόρο ότι ο Κονσταντίνο, σε αναμονή της 
έφεσης, είχε μεταφερθεί στις φυλακές του Κάλιαρι. Και μετά ήρθε ένα γράμμα 
του, σύντομο και θλιβερό. Έλεγε ότι είχε κάνει καλό ταξίδι, μα πως στο 
Κάλιαρι έσκαγαν από τη ζέστη, και κάτι έντομα, άλλα κόκκινα κι άλλα 
διάφορα χρώματα, τον βασάνιζαν μέρα και νύχτα. Έστελνε ένα φιλί στο 
μωρό, παρακαλώντας την Τζοβάνα να μεγαλώσει τον Μαρτινέντου με τον 
φόβο του Θεού. Και έστελνε χαιρετισμούς και στον φίλο του, τον Ιζιντόρο.  
Αφού τελείωσε η Λειτουργία, η θεία Μπακιζία περίμενε τον φτωχό ψαρά να 
αποσώσει τους ψαλμούς που τραγουδούσε με τη δυνατή φωνή του, για να του 
μεταφέρει τους χαιρετισμούς του Κονσταντίνο.  
Ο παπά Ελίας είχε γονατίσει στα σκαλιά του ιερού και προσευχόταν με την 
όψη ωχρή, γεμάτη έκσταση. Ο Ιζιντόρο συνέχιζε να ψάλει, ο κόσμος όμως είχε 
αρχίσει να φεύγει.  
Η θεία Μαρτίνα πέρασε μπροστά από τη θεία Μπακιζία με το περήφανο βήμα 
της γριάς, αδάμαστης όμως φοράδας. Πέρασε και ο Μπρόντου, με καινούριο 
κοστούμι, με τα μαλλιά μυρωμένα λάδι (κακολογούσε τους παπάδες, την 
Κυριακή όμως πήγαινε στην εκκλησία) και πέρασε και ο Τζάκομπε, φορώντας 
ένα καμβαδένιο παντελόνι, τραχύ και άπλυτο, που βρομούσε ακόμα από τη 
δουλειά στο μαντρί.  
Ο Ιζιντόρο συνέχιζε τους ψαλμούς. Η εκκλησία είχε σχολάσει μοιάζοντας 
έρημη σχεδόν κι εκείνος έψελνε ακόμα. Η δυνατή φωνή του αντηχούσε στους 
άσπρους, σκονισμένους τοίχους μέχρι τη σκεπή, που ήταν φτιαγμένη από 
τραβέρσες και καλάμια, ανάμεσα στους ταπεινούς ιερούς βωμούς, που ήταν 
σκεπασμένοι με κόκκινα καλύμματα και στολισμένοι με χάρτινα λουλούδια, 
όπου εστίαζαν μελαγχολικοί άγιοι φτιαγμένοι από χρωματιστό ξύλο.  
Όταν ο θείος Ιζιντόρο σταμάτησε να ψέλνει, δεν είχε απομείνει κανείς πέρα 
από τον παπά και ένα παιδί που μόλις τελείωνε με το σβήσιμο των κεριών, τη 
θεία Μπακιζία κι έναν γέρο τυφλό.  
Ο Ιζιντόρο αναγκαστικά έψαλε και την απάντηση του εκκλησιάσματος και 
μετά σηκώθηκε, έβαλε στη θέση του το καμπανάκι που χρησίμευε για να 



Μετά το διαζύγιο          49 
_______________________________________________________________________________________________________________________________________________________________________________________________________________ 

 

 

σημαδεύει τις θέσεις του ροζάριου κι έκανε να φύγει. Η θεία Μπακιζία τον 
περίμενε στην πόρτα. Βγήκαν έξω μαζί και εκείνη του μετέφερε τους 
χαιρετισμούς του Κονσταντίνο και μετά του ζήτησε μια χάρη: να παρακαλέσει 
τον παπά Ελίας να πάει να κάνει ένα κήρυγμα στην Τζοβάνα μήπως και την 
βγάλει από την απελπισία της.  
Εκείνος το υποσχέθηκε και η θεία Μπακιζία τράβηξε τον δρόμο της. Την 
πρόλαβε ο Τζάκομπε Ντέγιας, αφού είχε ξεμείνει στο ψήλωμα έξω από την 
εκκλησία που έβλεπε κατά το χωριό και τα κίτρινα ηλιόλουστα χωράφια.  
«Πώς είστε;» ρώτησε ο υπηρέτης τη θεία Μπακιζία.  
«Αχ, Θεέ μου! Δεν είμαστε καλά, κι άρρωστες πάλι δεν είμαστε! Κι εσύ πώς τα 
πας με τα καινούρια σου αφεντικά;» 
«Α, μα σας το ξαναείπα! Έπεσα από τη Σκύλλα στη Χάρυβδη. Η γριά είναι 
τσιγκούνα σαν τον διάβολο. Θέλει να με ξεκάνει στη δουλειά και το μόνο που 
μου επιτρέπει είναι να γυρίζω κάθε δεκαπέντε μέρες στο χωριό για τη 
Λειτουργία». 
«Κι ο αφέντης σου;» 
«Α, το μικρό αφεντικό; Ένα ζώο είναι, αυτό και μόνο!» 
«Μα τι λες, Τζάκομπε;» 
«Την αλήθεια, ξεπεταρούδι μου. Λυσσάει σαν τον σκύλο με το παραμικρό, 
μεθοκοπάει και είναι τόσο ψεύτης όσο ο χρόνος. Ορίστε, ακόμα και ο Ιζιντόρο 
Πάνε θα σας είπε…»  
Σταμάτησε περιμένοντας και η θεία Μπακιζία κάρφωσε τα πράσινα ματάκια 
της πάνω του κάνοντας τη σκέψη ότι για να μιλάει τόσο άσχημα για το 
αφεντικό του, κάποιον σκοπό θα είχε.  
«Να» πήρε πάλι τον λόγο αυτός «θα σας μίλησε ο Ιζιντόρο Πάνε… Ναι, θα σας 
το είπε… πως ο Μπρόντου ήταν μεθυσμένος εκείνο το βράδυ. Εδώ, ορίστε, εδώ 
ακριβώς, βάλθηκε να φωνάζει: “Να πεις στην Τζοβάνα Έρα πως άμα χωρίσει, 
θα την πάρω εγώ!” Τι κτήνος, κτήνος! Πίνει το τσίπουρο με το κιλό». 
Απ’ όλα αυτά, η θεία Μπακιζία κατάλαβε μόνο τα λόγια που είχε πει ο 
Μπρόντου: “Αν η Τζοβάνα Έρα χωρίσει, θα την πάρω εγώ”. Τα πράσινα 
ματάκια της έλαμψαν, και είπε με περηφάνεια: 
«Κι εσύ, Τζάκομπε, δεν το θέλεις;» 
«Εγώ; Τι με νοιάζει εμένα, ξεπεταρούδι μου; Μα θα έπρεπε να ντρέπεστε που 
λέτε τέτοια, θεία αετίνα, κι έχουν περάσει μόνο δυο βδομάδες…» 
«Δεν είμαι αετίνα εγώ…» στρίγγλισε η γριά, προσβεβλημένη.  
Κι ο άλλος γέλασε, η γυναίκα όμως κατάλαβε πως λυσσούσε από το κακό του.  



50           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Τουλάχιστον περιμένετε να γίνει η έφεση» είπε ο Τζάκομπε. «Και μετά 
κατασπαράξτε τον Κονσταντίνο όπως κατασπαράζετε το αγνό ερίφιο. 
Κατασπαράξτε τον, και η Τζοβάνα θα παντρευτεί ένα βαρέλι τσίπουρο κι εσείς, 
όσο ζει η Μαρτίνα Ντέγιας, θα πεθαίνετε της πείνας χειρότερα από πριν…» 
«Αχου! Σουρομαδημένο καζανοκέφαλο…» άρχισε να φωνάζει η θεία 
Μπακιζία. Ο άλλος όμως έφυγε στα γρήγορα, κι εκείνη αρκέστηκε να τον 
στολίσει με ένα σωρό βρισιές.  
Όχι πως σκεφτόταν από τώρα να βάλει την κόρη της να χωρίσει, Θεός 
φυλάξει, τη στιγμή που ο άμοιρος ο Κονσταντίνο δεν είχε ακόμα καλά καλά 
κάνει έφεση, φυλακισμένος σε ένα καμίνι, να τον τσιμπάνε βρομερά έντομα, 
όχι… Μα γιατί εκείνος ο άνανδρος ο υπηρέτης έλεγε τέτοια λόγια; Τι τον 
ένοιαζε το αφεντικό του; Της θείας Μπακιζία τής μπήκε στο μυαλό πως 
εκείνος ο γερο ξεπουπουλιασμένος κόρακας λιγουρευόταν την Τζοβάνα, και 
με αυτές τις κακεντρεχείς σκέψεις γύρισε στο σπίτι της.  
Ήθελε να τα πει όλα χαρτί και καλαμάρι στην Τζοβάνα, όμως για πρώτη φορά 
μετά από δεκαπέντε μέρες την είδε να λούζει και να χτενίζει ήρεμα τα 
μπερδεμένα μακριά της μαλλιά και δεν τόλμησε να πει κουβέντα.  



Μετά το διαζύγιο          51 
_______________________________________________________________________________________________________________________________________________________________________________________________________________ 

 

 

 

6. 
 
Κι ο καιρός περνούσε. Ήρθε το φθινόπωρο και μετά ο χειμώνας. Η έφεση του 
Κονσταντίνο, όπως γίνεται πάντα, απορρίφθηκε. Κι αυτόν τον έδεσαν με μια 
αλυσίδα που η άλλη της άκρη τον ένωνε με έναν άγνωστό του άνδρα, και τον 
έβαλαν στη σειρά μαζί με άλλους, δυο δυο, ντυμένους με καμβαδένια ρούχα, 
βουβούς, όμοιους με εξημερωμένα θηρία που μια αόρατη εξουσία έριξε στην 
ίδια μοίρα. Έφευγαν. Κι ούτε ήξεραν πού τους πήγαιναν. Έμεναν βουβοί κι 
ούτε που ήξεραν γιατί έμεναν βουβοί. Τους πήγαν κατά τη θάλασσα, τους 
ανέβασαν σε ένα μακρύ μαύρο ατμόπλοιο, τους έκλεισαν σε ένα κλουβί. Σαν 
τα θηρία πάντα. Γύρω τους η κρυστάλλινη σκουροπράσινη θάλασσα 
αντανακλούσε τις από ρουμπίνι και αμέθυστο δέσμες φωτός, που έρπονταν 
ανάμεσα στα κύματα σαν κουρτίνες από φωσφορίζουσες πράσινες και 
αιμάτινες πέρλες. Κι από πάνω, πάνω από το αχανές θαλάσσιο δαχτυλίδι, ο 
κρυστάλλινος σκούρος μπλε ουρανός ξεδιπλωνόταν σαν μια τεράστια 
σιωπηλή κοιλάδα σπαρμένη με κίτρινα αστέρια. Στην αρχή, ο Κονσταντίνο δεν 
ένιωσε δυσάρεστα. Τραβούσε για το άγνωστο, στη ζοφερή του μοίρα, μα στο 
βάθος της καρδιάς του ήταν σίγουρος πως σύντομα θα αφηνόταν ελεύθερος 
και δεν απελπιζόταν. Το πηγαινέλα του πληρώματος, ο ήχος των αλυσίδων, 
το λίκνισμα του ατμόπλοιου τον γέμιζαν παιδική περιέργεια. Δεν είχε κάνει 
ποτέ του ταξίδι στη θάλασσα. Από παιδί, καθώς έβλεπε στον ορίζοντα τη 
σταχτιά γραμμή της Μεσογείου, που καμιά φορά τη στόλιζαν τα πανιά 
πλεούμενων, όρθιος ανάμεσα στην άγρια βλάστηση της πατρικής του γης, 
ονειρευόταν να διασχίσει εκείνα τα μακρινά κύματα, να πάει σε χώρες 
άγνωστες, στις χρυσαφένιες πόλεις της ηπειρωτικής χώρας. Ήξερε να γράφει 
και να διαβάζει. Στο βιβλίο του είχε τη ζωγραφιά του Αγίου Πέτρου στη Ρώμη, 
και στο κομμάτι που αφορούσε την Παλαιά και την Καινή Διαθήκη ήταν 
χαραγμένη η αρχαία Ιερουσαλήμ.  
Α, η Ιερουσαλήμ! Να πήγαινε κατά κει που κατά τη γνώμη του έστεκε η πιο 
μεγάλη και όμορφη πόλη στον κόσμο, εκεί ήθελε να ταξιδέψει όταν όρθιος 
ανάμεσα στη βλάστηση του όρους Μπέλου κοίταζε τη σταχτιά γραμμή της 
Μεσογείου. Και τώρα διέσχιζε τη θάλασσα. Πόσο διαφορετικά όμως ήταν από 
αυτό που ονειρευόταν! Κι όμως, η εντύπωση που φυλούσε μέσα του για την 



52           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Ιερουσαλήμ ήταν τόσο ευχάριστη που μακάρι να τον πήγαιναν εκεί, θα ήταν 
ευτυχισμένος ακόμα και κατάδικος με αλυσίδες.  
Και το ατμόπλοιο κυλούσε, λικνιζόταν, προχωρούσε μέσα σε εκείνη την 
ασταμάτητη υδάτινη ροή. Οι κατάδικοι μιλούσαν ψιθυριστά μεταξύ τους, 
κάποιοι αστειεύονταν και γελούσαν.  
Ο Κονσταντίνο αποκοιμήθηκε και ονειρεύτηκε όπως πάντα ότι ήταν στο σπίτι 
του. Ονειρευόταν πως τον είχαν μόλις αφήσει ελεύθερο και είχε γυρίσει στο 
σπίτι χωρίς να ειδοποιήσει την Τζοβάνα, για να της κάνει έκπληξη. Κι εκείνη 
του έλεγε: “Στο όνειρό σου τα βλέπεις, στο όνειρό σου”. Τα έξοδα για τη δίκη 
δεν τους είχαν αφήσει τίποτα στο σπίτι, ούτε καν το κρεβάτι τους. Μα δεν τον 
ένοιαζε. Όλα τα καλά του κόσμου δεν ήταν τίποτα μπροστά στη χαρά της 
ελευθερίας, της ζωής με την Τζοβάνα και τον Μαλθινέντου. Ο Κονσταντίνο 
όμως ήταν κουρασμένος, τόσο κουρασμένος, και αποκοιμήθηκε στην κούνια 
του μωρού, και η κούνια λικνιζόταν μοναχή της δυνατά, όλο και πιο δυνατά. 
Η Τζοβάνα γελούσε κι έλεγε: “Πρόσεχε μην πέσεις, Κονσταντίνο, αρνάκι 
μου!”, και η κούνια λικνιζόταν όλο και πιο δυνατά. Στην αρχή γελούσε κι 
αυτός, μα σε μια στιγμή τού ήρθε άσχημα, γύριζε το κεφάλι του, κι έπεσε από 
την κούνια που είχε γείρει μέχρι το πάτωμα. Ξύπνησε με ναυτία. Η θάλασσα 
ήταν ταραγμένη. Το ατμόπλοιο ανεβοκατέβαινε τα πελώρια κύματα. Η 
θάλασσα έφτανε μέχρι επάνω στο τρίτο κατάστρωμα.  
Όλοι οι κατάδικοι υπέφεραν. Κάποιοι προσπαθούσαν ακόμα να αστειευτούν, 
άλλοι βλαστημούσαν. Ένας, ο σύντροφος του Κονσταντίνο, ένας άνδρας με 
κιτρινιάρικη ισχνή όψη, γκρίνιαζε σαν μωρό.  
«Ωχου!» έλεγε με σκυφτό κεφάλι, λαχανιασμένος και φοβισμένος. «’Εβλεπα 
στον ύπνο μου ότι ήμουν στο σπίτι μου, και τώρα… και τώρα!... Άγιε μου 
Φραγκίσκο, σπλαχνίσου με…» 
Ο Κονσταντίνο, παρά τη θλίψη του σώματος και της ψυχής του, λυπήθηκε τον 
σύντροφό του. 
«Κάνε υπομονή, αδελφέ μου, κι εγώ ονειρευόμουν πως ήμουν στο σπίτι 
μου...» 
«Αχ! Είναι σαν να φεύγει η ψυχή μου» είπε ένας άλλος. «Τι στο καλό έχει αυτό 
το πλοίο; Λες και χορεύει τον σαρδινέζικο χορό!» Και πολλοί ήταν αυτοί που 
βρήκαν τη δύναμη να γελάσουν με την παρομοίωση.  
Η καταιγίδα συνεχιζόταν. Ήταν στιγμές που ο Κονσταντίνο ένιωθε πως 
πέθαινε, και τον θάνατο τον φοβόταν, την ίδια στιγμή όμως ένιωθε τον 
μεγάλο πόνο της ζωής. Η ψυχή του έμοιαζε να πίνει τη χολή που του ανέβαινε 
στον λαιμό από το αναστατωμένο του στομάχι. Τέτοια απελπισία δεν την είχε 



Μετά το διαζύγιο          53 
_______________________________________________________________________________________________________________________________________________________________________________________________________________ 

 

 

δοκιμάσει ούτε κι όταν του είχαν ανακοινώσει την καταδίκη του. Άρχισε κι 
αυτός να γκρινιάζει και να βρίζει σφίγγοντας τις παλάμες του μπουνιές και 
συσπώντας τα δάχτυλα των παγωμένων του ποδιών.  
«Που να πέθαινες όπως πεθαίνω εγώ, σκύλε φονιά, που με κατέστρεψες…» 
έλεγε. Κι από τα μάτια του έσταζε η ίδια χολή που του ανακάτευε το στόμα και 
όλη του την ψυχή.  
Κατά την αυγή η καταιγίδα κόπασε. Μα ο Κονσταντίνο, ακόμα κι όταν 
συνήλθε, δεν ξαναβρήκε ησυχία. Ήταν σαν να τον είχαν ξυλοκοπήσει μέχρι 
θανάτου, κι έτρεμε από το κρύο, την αδυναμία, τον φόβο.  
Το ατμόπλοιο δεν έλεγε να σταματήσει. Αχ και να σταματούσε μια στιγμή 
μονάχα! Μια σταλιά, και θα του έφτανε του Κονσταντίνο για να ξαναπάρει τις 
χαμένες του δυνάμεις, μα εκείνο το ταξίδι που συνεχιζόταν κι ο θόρυβος των 
κυμάτων που χτυπούσαν με δύναμη τον είχαν κάνει να τρέμει συνέχεια. Και 
ταξίδευαν και ταξίδευαν, πέρασαν μακρόσυρτες ώρες οδύνης, κι ήρθε ξανά η 
νύχτα. Ο σύντροφος με την κιτρινιάρικη ισχνή όψη όλο παραπονιόταν, 
επιτείνοντας τον πόνο και τον εκνευρισμό του Κονσταντίνο. Κάποια στιγμή 
κατάφερε να τον πάρει ο ύπνος και, τι παράξενο, ονειρεύτηκε ξανά το όνειρο 
της προηγούμενης νύχτας. Μόνο που αυτή τη φορά η Τζοβάνα ήταν 
αναστατωμένη και η κούνια λικνιζόταν απαλά. Όταν ο Κονσταντίνο ξύπνησε, 
το ατμόπλοιο έμοιαζε να έχει σταματήσει σχεδόν. Μέσα στη μεγάλη ησυχία 
της ώρας λίγο πριν το ξημέρωμα ακούστηκε απέξω μια φωνή να λέει: 
«Να η Πρότσιντα…» 
Έτρεμε από το κρύο και ρώτησε αν θα τον πήγαιναν στην Πρότσιντα, γιατί 
σαν να είχε ακούσει ότι εκεί ήταν η φυλακή. Ξύπνησε κι ο σύντροφός του, 
ανατρίχιασε κι άφησε ένα μακρύ χασμουρητό. 
«Φτάσαμε;» ρώτησε τον Κονσταντίνο. 
«Πώς είσαι;» 
«Ας πούμε καλά! Φτάσαμε;» 
«Δεν ξέρω. Είμαστε έξω από την Πρότσιντα. Εκεί δεν είναι η φυλακή;» 
«Όχι, είναι στη Νιζίντα. Μα εμάς δεν μας στέλνουν για καταναγκαστικά 
έργα!» είπε περήφανος ο άλλος και μετά στράφηκε και χασμουρήθηκε.  
«Ω, τι όνειρο έβλεπα..» πρόσθεσε, μα δεν συνέχισε θέλοντας να κρατήσει την 
ανάμνηση για τον εαυτό του. Μα ούτε ο Κονσταντίνο είπε κάτι.  
Οι κατάδικοι αποβιβάστηκαν στη Νάπολη και αμέσως τους έκλεισαν σε ένα 
κιτρινόμαυρο όχημα που έμοιαζε με κινούμενο φέρετρο. Το πρώτο που είδε ο 
Κονσταντίνο ήταν μια απλωσιά ήρεμου πράσινου νερού, που το σκίαζαν 
μεγάλα ατμόπλοια και βάρκες γεμάτες βρομιαρέους που φώναζαν 



54           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

ακατανόητα λόγια. Γύρω από τις βάρκες, στο πράσινο νερό, επέπλεαν φύκια, 
πορτοκαλόφλουδες, χαρτιά, ακαθαρσίες. Πελώρια κτίρια διακρίνονταν με 
φόντο έναν βαθύ μπλε ουρανό.  
Στη Νάπολη οι κατάδικοι χωρίστηκαν. Ο Κονσταντίνο οδηγήθηκε στο 
σωφρονιστήριο του Χ. και δεν ξαναείδε τον θλιβερό του συνταξιδιώτη με την 
κίτρινη ισχνή όψη.  
Με το που έφτασε στον προορισμό του, ο κατάδικος οδηγήθηκε στο κελί όπου 
θα εξέτιε έξι μήνες απομόνωσης. Το κελί ήταν μόλις δύο μέτρα σε μήκος και 
έξι παλάμες φάρδος. Εκεί μέσα υπήρχε ένα περίεργο αναδιπλούμενο 
κρεβατάκι, που τη μέρα έκλεινε και ακουμπούσε στον τοίχο. Από το 
παραθυράκι μόνο ο ήλιος ξεχώριζε.  
Ήταν ο πιο θλιβερός χρόνος της ποινής του Κονσταντίνο. Περνούσε ώρες 
ακίνητος, καθιστός, με τις γάμπες σταυρωμένες τη μία πάνω στην άλλη, τα 
χέρια του γύρω από τα γόνατα. Μα, τι παράξενο, δεν απελπιζόταν, δεν 
παραπονιόταν στιγμή. Ήταν πεπεισμένος ότι εξιλεωνόταν για το “θανάσιμο 
αμάρτημα”, όπως το αποκαλούσε, δηλαδή το ότι είχε ζήσει μεγάλο διάστημα 
με την Τζοβάνα χωρίς να έχουν παντρευτεί με θρησκευτικό γάμο. Βαθιά μέσα 
του ήταν σίγουρος πως αργά ή γρήγορα, όταν θα είχε πλέον εξιλεωθεί, η 
αθωότητά του θα αποδεικνυόταν, και θα τον απελευθέρωναν.  
Στο μεταξύ μπορεί να μην απελπιζόταν, όμως υπέφερε. Και μετρούσε τις 
μέρες, τις ώρες, τα λεπτά σε μια συνεχή και εκνευριστική αναμονή μιας 
αλλαγής της κατάστασης, που όμως δεν συνέβαινε, νιώθοντας μια βαθιά 
νοσταλγία που τον αποβλάκωνε. Και μέρα τη μέρα, ώρα την ώρα, λεπτό το 
λεπτό ζούσε με τη σκέψη του στην Τζοβάνα και το μωρό, με την ανάμνηση και 
της παραμικρής λεπτομέρειας του σπιτιού τους, της προηγούμενης ζωής του, 
των απολαύσεων που έζησε. Δεν είχε μόνο τον πόνο του, υπέφερε και από τον 
πόνο της Τζοβάνας. Κύματα τρυφερότητας, περισσότερο για εκείνην παρά για 
το μωρό, τον έβγαζαν από τη γεμάτη σκέψεις ακινησία του. Τότε πετιόταν 
όρθιος, περπατούσε με μεγάλα βήματα και αφού δεν ήταν παρά δύο ή τρία 
αυτά τα βήματα, σταματούσε απότομα, ακουμπούσε στον τοίχο και χτυπούσε 
δυνατά το κεφάλι του σαν να ήθελε να το λιώσει. Εκείνες εκεί ήταν οι πιο 
απελπισμένες του στιγμές.  
Και μετά άρχισε ξανά να ελπίζει και να υφαίνει φανταστικά όνειρα που είχαν 
να κάνουν με αιφνίδιες, μυθιστορηματικές απελευθερώσεις. Κάθε φορά που 
έμπαινε ο φρουρός, η καρδιά του Κονσταντίνο πήγαινε να σπάσει 
περιμένοντας τα αισιόδοξα νέα.  



Μετά το διαζύγιο          55 
_______________________________________________________________________________________________________________________________________________________________________________________________________________ 

 

 

Κάποιες φορές έπαιζε μόρρα1 με τον εαυτό του, με τόση έννοια για το ποιος θα 
χάσει και ποιος θα κερδίσει, που μετά γελούσε σαν το παιδί. Κι άλλες φορές 
κοιτούσε για ώρα την παλάμη του ανοιχτού του χεριού, και την έβλεπε σαν 
μια μεγάλη πεδιάδα διαιρεμένη σε τάνκας2, με μαντρότοιχους, ποτάμια, 
δέντρα, κοπάδια, βοσκούς, και έπλαθε συγκινητικές περιπέτειες. Και μετά 
προσευχόταν μετρώντας με τα δάχτυλα και έψελνε με δυνατή φωνή, 
προσπαθώντας ακόμα και να φτιάξει μόνος του θρησκευτικούς στίχους.  
Κι έτσι συνέθεσε έναν ύμνο με τέσσερις στροφές που τον αφιέρωσε στον Άγιο 
Κωνσταντίνο, όπου του ζητούσε να βοηθήσει τους αθώους κατάδικους. Η 
επωδός έλεγε: 
Άγιε Κωνσταντίνε σε παρακαλούμε 
Άδικα καταδικασμένοι ζούμε.  
Η σύνθεση αυτού του ύμνου τον απασχόλησε ολοκληρωτικά επί μέρες 
κάνοντάς τον να νιώσει σχεδόν ευτυχισμένος. Κι όταν τον ολοκλήρωσε, 
αισθάνθηκε βαθιά ικανοποίηση. Κι αμέσως θέλησε να τον μοιραστεί με 
κάποιον. Με ποιον όμως; Ο φρουρός, ένας μικροκαμωμένος Ναπολιτάνος, 
φαλακρός, χωρίς γένια, μια μύτη σπασμένη και γυρτή, που έμοιαζε με μύτη 
σκελετού, μιλούσε μερικές φορές με τον κατάδικο, δεν ήταν όμως σε θέση να 
κατανοήσει τον ύμνο.  
Μα και την ώρα που έβγαιναν στην αυλή, απαγορευόταν να μιλήσει με τους 
άλλους φυλακισμένους, γιατί ήταν κατάδικος σε απομόνωση. Κι έτσι ζήτησε 
να εξομολογηθεί, ώστε να μπορέσει να απαγγείλει τον ύμνο στον 
εξομολογητή. Ο εφημέριος της φυλακής ήταν νέος και έξυπνος, ερχόταν από 
τον Βορρά, ψηλός και λιπόσαρκος, νευρικός στις κινήσεις του και με δυο 
κατάμαυρα ολοζώντανα μάτια. Άκουσε με υπομονή τον Κονσταντίνο και τον 
έβαλε να μεταφράσει τον ύμνο από τα σαρδινικά στα ιταλικά. Και μετά τον 
ρώτησε μήπως η ανάγκη του να εξομολογηθεί για να πει τον ύμνο, δεν ήταν 
άραγε αμάρτημα ως ματαιόδοξη. Ο Κονσταντίνο κοκκίνισε και το αρνήθηκε. Ο 
εξομολογητής χαμογέλασε καλόκαρδα, τον παρηγόρησε, έψαλε τον ύμνο και 
τον έστειλε πίσω στο κελί του απόλυτα ευτυχή.  
Μερικές μέρες μετά ο κατάδικος ζήτησε να εξομολογηθεί και πάλι.  
«Λοιπόν, συνθέσατε κι άλλον ύμνο;» ρώτησε καλόκαρδα ο εφημέριος.  
«Όχι» είπε ο κατάδικος με κατεβασμένα μάτια. «Ήρθα όμως να ζητήσω μια 
χάρη». 

                                                
1 λαϊκό παιχνίδι που παίζεται με τα δάχτυλα του χεριού 
2 μεγάλα βοσκοτόπια 



56           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Τι χάρη; Ας την ακούσουμε». 
Ο Κονσταντίνο κράτησε για μια στιγμή την αναπνοή του από τον φόβο του για 
αυτό που θα ζητούσε. Και μετά είπε γρήγορα γρήγορα:  
«Να. Ζητάω να στείλετε τον ύμνο στο χωριό μου». 
«Α!» είπε ο εφημέριος. «Δεν μπορώ να το κάνω. Έτσι κι αλλιώς, πώς θα 
μπορούσατε να γράψετε τον ύμνο;» 
«Ω! Ξέρω να γράφω!» είπε με ζέση ο κατάδικος σηκώνοντας τα καθάρια του 
μάτια.  
«Ναι, μα δεν λέω αυτό, αδελφέ μου. Δεν σας επιτρέπεται να γράφετε». 
«Θα έβρισκα τον τρόπο…» 
«Καλά, καλά, μα δεν μπορώ να το κάνω». 
Ο Κονσταντίνο συννέφιασε και παραλίγο να τον πιάσουν τα κλάματα. Μετά 
εξομολογήθηκε, ρώτησε αν ήταν καλύτερα να αφιερώσει τον ύμνο στους 
Αγίους Πέτρο και Παύλο, που είχαν κι αυτοί φυλακιστεί, και ζήτησε 
συγχώρεση από τον εξομολογητή που τόλμησε να ζητήσει τέτοια χάρη.  
Ο νεαρός εφημέριος του έδωσε άφεση και προσευχήθηκε επί ώρα δυνατά, ενώ 
ο κατάδικος προσευχόταν από μέσα του. Μετά έβαλε την παλάμη στο κεφάλι 
του κατάδικου και είπε αργά, σιγανά: 
«Ακούστε. Αν μπορέσετε να το καταφέρετε, γράψτε τον ύμνο σας. Και έχετε 
πίστη». 
Ένα κύμα χαράς κατέλαβε τον κατάδικο. Και από εκείνη τη στιγμή δεν είχε 
άλλη σκέψη παρά πώς να γράψει τον ύμνο.  
«Εγώ έχω σπουδάσει» είπε μια μέρα στον φρουρό «ξέρω όμως και να φτιάχνω 
παπούτσια. Θέλετε να σας κάνω ένα ζευγάρι; Θα σας τα φτιάξω καλά…» 
«Κάτι θέλεις εσύ» του απάντησε ο ανθρωπάκος στα ναπολιτάνικα. «Δεν 
μπορείς να κάνεις τίποτα». 
«Να είστε καλός, θείε Σεραφίνο. Να σκέφτεστε την αιωνιότητα της ψυχής». 
«Εγώ τη σκέφτομαι την ψυχή, μα στο ξανάπα πως θείος σου δεν είμαι. Τον 
θείο σου τον σκότωσες». 
«Καλά, δεν πειράζει. Στον τόπο μου λέμε θείους όλα τα σημαντικά πρόσωπα». 
Ο Δον Σεραφίνο όμως την ήθελε την προσφώνησή του, παρότι ο Κονσταντίνο 
δεν μπορούσε να του την αποδώσει, αφού στη Σαρδηνία προορίζεται μόνο για 
τους ευγενείς. Κι έτσι εκείνη τη μέρα δεν ειπώθηκε κάτι άλλο.  
Την επόμενη μέρα, ο κατάδικος ξανάπιασε την κουβέντα, είπε ότι προερχόταν 
από οικογένεια ευγενών, ότι είχε σπουδάσει κι ότι ο θείος του, αυτός που τον 
κατηγορούσαν ότι είχε σκοτώσει, αφού του είχε φάει μια μεγάλη κληρονομιά, 



Μετά το διαζύγιο          57 
_______________________________________________________________________________________________________________________________________________________________________________________________________________ 

 

 

τον ανάγκαζε να δουλεύει, να φτιάχνει παπούτσια κλεισμένος σ’ ένα σκοτεινό 
δωματιάκι και ότι μια μέρα τού είχε γδάρει όλο το δέρμα στο πόδι.  
Κι ήθελε να του το δείξει, όμως ο Δον Σεραφίνο κουνούσε το κεφάλι με 
αποστροφή και έβριζε χαμηλόφωνα τον άκαρδο πεθαμένο.  
Κι έτσι ο Κονσταντίνο κατάφερε να αποκτήσει ένα κομμάτι χαρτί και με το 
αίμα του κι ένα κλαδάκι έγραψε τον ύμνο για την προστασία των κατάδικων.  
Πέρασε ο χειμώνας, και μια μέρα του Μαρτίου στο κελί του Κονσταντίνο 
κατέφθασε ένας μεγαλόσωμος επιθεωρητής, που είχε δυο μεγάλα γαλανά 
μάτια κι ένα πηγούνι τόσο στενό που τα δυο ξανθά του μουστάκια το 
κάλυπταν ολότελα.  
«Εσείς εκεί πέρα» φώναξε στον κατάδικο «τι ξέρετε να κάνετε;» 
Μαζί του ήταν κι ο Δον Σεραφίνο, με το σκελετωμένο πρόσωπό του 
στραμμένο στον κατάδικο. Κι ο κατάδικος, έχοντας κατά νου ό,τι είχε διηγηθεί 
στον φρουρό, απάντησε ότι ήξερε να φτιάχνει παπούτσια.  
«Εσείς εκεί πέρα» είπε ο μεγαλόσωμος άνδρας με τα ακίνητα μάτια «εσείς 
είστε που σκοτώσατε τον θείο σας». 
Ο τόνος του δεν σήκωνε αντίρρηση, κι έτσι ο Κονσταντίνο άπλωσε τα χέρια 
σαν για να πει: “Αν έτσι θέλει η Εξοχότητά Σας, τον σκότωσα τον θείο μου”. 
Ο επιθεωρητής έφυγε, και λίγο μετά ο Δον Σεραφίνο είπε τα νέα στον 
Κονσταντίνο, ότι δηλαδή σύντομα θα τον έβγαζαν από το κελί, μειώνοντάς 
του έτσι τον χρόνο της απομόνωσης κατά το ένα τρίτο. Ο Κονσταντίνο 
σκέφτηκε ότι αυτή η χάρη θα οφειλόταν στην καλή του συμπεριφορά, όμως ο 
Δον Σεραφίνο τού εμπιστεύτηκε ότι εγγυήθηκε για αυτόν σε σημαίνοντα 
πρόσωπα λέγοντάς τους ότι ο κατάδικος προερχόταν από οικογένεια ευγενών, 
ότι ήξερε να φτιάχνει παπούτσια και ότι είχε ένα πόδι καταγδαρμένο.  
Λίγες μέρες μετά έβαλαν τον Κονσταντίνο σε έναν θάλαμο, κι εκεί άρχισε να 
δουλεύει σαν τσαγκάρης μαζί με άλλους κατάδικους. Κι ακόμα, εκείνες τις 
ίδιες μέρες μπόρεσε να στείλει νέα του στην Τζοβάνα, μια και του επιτράπηκε 
να γράφει κάθε τρεις μήνες. Αυτές οι συνθήκες τού έφεραν μια πρόσκαιρη 
χαρά. Και μετά ήρθε η άνοιξη, και οι κατάδικοι, που είχαν υποφέρει 
βασανιστικά από το κρύο, απόκτησαν πιο χαρούμενη διάθεση. Στον κοιτώνα 
όπου δούλευε ο Κονσταντίνο, όλη την ώρα ακούγονταν αστεία. Μόνο δύο 
αδέλφια από το Αμπρούτσο, που είχαν ζητήσει τη χάρη να μπορούν να 
δουλεύουν μαζί, καυγάδιζαν για τα περιουσιακά δικαιώματά τους, που θα 
αποκτούσαν μετά τη λήξη της καταδίκης τους, δηλαδή σε δέκα χρόνια. Μια 
μέρα πιάστηκαν στο ξύλο και τον έναν τον πήραν από τον θάλαμο. Πέρασαν 
δυο βδομάδες σε άλλο κελί ο καθένας, και μετά, όταν ξανασυναντήθηκαν την 



58           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

ώρα του αέρα, δηλαδή την ώρα που οι κατάδικοι περνούσαν ελεύθεροι στην 
αυλή της φυλακής, έπιασαν πάλι να καυγαδίζουν.  
Την ώρα του περίπατου στην αυλή, ο Κονσταντίνο είχε την ευκαιρία να 
γνωρίσει έναν συμπατριώτη του, έναν Σαρδηνό, που είχε το παρατσούκλι ο 
Ρήγας Μπαστούνι, ίσως γιατί διέθετε μια τριγωνική φιγούρα, με μεγάλο σώμα 
και δυο μικρούλες κι αδύνατες σαν καλάμια γάμπες. Φουσκωμένος και ωχρός, 
ξύριζε τα μαλλιά του σαν να ήταν φαλακρός.  
Ήταν πρώην ενωμοτάρχηςς στο σώμα των καραμπινιέρων, κατάδικος για 
κατάχρηση. Έλεγε πως ήταν συγγενής ενός καρδινάλιου που είχε κρυφές 
φιλικές σχέσεις με τον βασιλιά και τη βασίλισσα. Γι’ αυτόν τον λόγο ο Ρήγας 
Μπαστούνι όχι μόνο περίμενε πως από μέρα σε μέρα θα έπαιρνε χάρη παρά 
υποσχόταν να μεσολαβήσει και για άλλους κατάδικους, κι έτσι αυτοί του 
δώριζαν πούρα, χρήματα, γραμματόσημα. Τον είχαν στο γραφείο των 
γραμματέων κι αυτός, έχοντας τη δυνατότητα να επικοινωνεί με τον έξω 
κόσμο, διευκόλυνε την παράνομη αλληλογραφία των κατάδικων με τους 
συγγενείς τους και κατάφερνε να μπάσει στη φυλακή χρήματα, καπνό, 
γραμματόσημα, ποτά, βγάζοντας μεγάλο κέρδος από αυτές τις συναλλαγές.  
Πρόσφερε αμέσως στον Κονσταντίνο τη βασιλική χάρη και τον ρώτησε αν 
ήθελε να στείλει κάποιο γράμμα στο χωριό του.  
«Ναι» απάντησε ο νέος «δεν έχω όμως τίποτα να σας δώσω σε αντάλλαγμα. 
Είμαι φτωχός». 
«Μπα, δεν πειράζει. Είμαστε συμπατριώτες» είπε μεγαλόθυμα ο άλλος. Κι 
αμέσως του αφηγήθηκε τα κατορθώματά του όταν υπηρετούσε στους 
καραμπινιέρους. Είπε ότι είχε σκοτώσει πάνω από δέκα ληστές, είχε πάρει 
πάνω από δέκα μετάλλια και κάποτε πήγε στη Ρώμη και ο βασιλιάς τον 
προσκάλεσε στο θεωρείο του στο θέατρο. Εν συντομία ήταν ένας ήρωας. Την 
τελευταία του περιπέτεια όμως δεν τη διηγιόταν ποτέ του. Έλεγε μόνο πως η 
φυλάκισή του ήταν έργο των εχθρών του που τον φθονούσαν. Στην αρχή ο 
Κονσταντίνο, παρά την ύποπτη εικόνα του άλλου, του έδειξε εμπιστοσύνη και 
μεγάλη συμπάθεια. Καθώς όμως μέρα με τη μέρα οι διηγήσεις του πρώην 
ενωμοτάρχη άρχισαν να διαφέρουν και να γίνονται όλο και πιο υπερβολικές, 
και αυτός (όπως όλοι οι υπόλοιποι κατάδικοι που περιφρονούσαν τον Ρήγα 
Μπαστούνι, τον κολάκευαν όμως για να τους εξυπηρετεί) έχασε την εκτίμηση 
που του είχε.  
Κατά τα άλλα, κατάλαβε ότι όλοι τους εκεί μέσα, συμπεριλαμβανομένων και 
των φρουρών, ήταν ψεύτες και υποκριτές. Οι κατάδικοι είχαν ανάγκη να 
κρύψουν την πραγματική τους ζωή, να δημιουργούν φανταστικές εικόνες για 



Μετά το διαζύγιο          59 
_______________________________________________________________________________________________________________________________________________________________________________________________________________ 

 

 

το παρελθόν και το μέλλον, να μεγαλοδείχνουν στα μάτια των άλλων 
φυλακισμένων. Η κοινή μοίρα που, ενάντια στη θέλησή τους, τους είχε ενώσει 
σε αυτή τη μισητή φυλακή δεν κατάφερε να ξυπνήσει ευγενικά συναισθήματα 
στον έναν για τον άλλον.  
Ο Κονσταντίνο παρατήρησε έκπληκτος ότι εκείνοι που είχαν τις βαρύτερες 
καταδίκες ήταν οι λιγότερο κακοί, αν και οι πιο ματαιόδοξοι και ψεύτες. Από 
αυτούς που είχαν τις πιο χαμηλές ποινές ήταν πολλοί που μισιούνταν μεταξύ 
τους, ψεύτες και καταδότες. Κι άλλοι έκαναν χάρες ο ένας στον άλλον, αν 
είχαν συμφέρον, προδίδοντας αν χρειαζόταν, αγαπώντας όμως ποτέ.  
Ο Ρήγας Μπαστούνι έλεγε στον Κονσταντίνο: 
«Σχεδόν όλοι οι κατάδικοι είναι βαθιά διεφθαρμένοι και πολλοί από αυτούς 
είναι αληθινοί εγκληματίες μέχρι το κόκκαλο. Ακόμα και ο αέρας εδώ είναι 
αρρωστημένος. Αυτός που έχει αποκοπεί από την κοινωνία, που του έχει 
στερηθεί η ελευθερία, σαπίζει από έξω έως τα μέσα του, χάνει κάθε 
συναίσθηση ηθικής, γίνεται ψεύτης, άνανδρος, άγριος, διεφθαρμένος μέχρι 
σημείου να μην αισθάνεται τι είναι η διαφθορά». 
Και του αφηγούταν τρομακτικά πράγματα.  
«Εγώ πιστεύω» συνέχιζε «ότι εδώ μέσα οι μόνοι τίμιοι είμαστε εμείς οι δύο, ο 
Λαιμός της Πάπιας και ο Αντιπρόσωπος. Όλοι οι άλλοι είναι εγκληματίες. 
Φυλάξου από αυτούς, Κονσταντίνο, καλέ μου συμπατριώτη. Εδώ μέσα είναι 
μια φωλιά ληστών χειρότερων κι από αυτούς που έστειλα να ευλογηθούν 
στον άλλο κόσμο». 
Κατά καιρούς ο Κονσταντίνο σκιαζόταν καθώς σκεφτόταν πως αν η τιμιότητά 
του έμοιαζε με αυτή του Ρήγα Μπαστούνι ,αυτό δεν ήταν κάτι που τον 
χαροποιούσε ιδιαίτερα. Ο Λαιμός της Πάπιας, πάλι, ήταν ένας Σικελός 
φοιτητής, φθισικός, με άσπρα μαλλιά κι έναν μακρύ λαιμό και σώμα παιδιού. 
Πάντα διάβαζε, είχε ντροπαλή όψη, δεν μιλούσε σχεδόν ποτέ, μα ήταν φορές 
που τον έπιαναν κρίσης βίαιης οργής, και τότε έπρεπε να υποστεί τις 
συναντήσεις με την Ερμελίντα, όπως ονόμαζαν οι κατάδικοι τον 
ζουρλομανδύα. Είχε σκοτώσει έναν καθηγητή. Όσο για τον Αντιπρόσωπο, 
ήταν κι αυτός από τον Νότο, καταδικασμένος για εκβιασμό. Έμοιαζε με 
αρχοντάνθρωπο, είχε προτεταμένο στήθος και ένα ευγενικό κεφάλι με μια 
μεγάλη ελληνική μύτη, και το κάτω χείλος του ήταν παχύ με ένα χώρισμα στη 
μέση. Το πρόσωπό του είχε έναν αέρα περιφρόνησης. Όταν όμως τον 
πλησίαζες, γινόταν καταδεκτικός, εξυπηρετικός. Και αυτός, κατά πώς έλεγε, 
είχε μεγάλους και ισχυρούς προστάτες, όμως τον κατάτρεχαν υψηλά 
ιστάμενοι, και ιδιαίτερα ένας υπουργός. Από καιρό κι αφού είχε διαβάσει 



60           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

διάφορα επιστημονικά βιβλία που του είχε δανείσει ο φοιτητής, είχε βαλθεί 
να γράψει ένα μεγάλο επιστημονικό έργο, αφού και αυτός δούλευε στο 
γραφείο των γραμματέων και μπορούσε να εργάζεται μυστικά και για 
λογαριασμό του.  
Ο Ρήγας Μπαστούνι είχε πολλά θαυμαστά να διηγηθεί.  
«Να λοιπόν!» έλεγε στον Κονσταντίνο. «Με αυτόν εδώ θα κάνουμε την τύχη 
μας. Θα γράφουμε κάθε μέρα και θα έχουμε συμφωνημένες φράσεις. Πρέπει 
όμως να είμαστε προσεκτικοί, διαφορετικά αλίμονό μας, θα καταστρέψουμε 
όλο του το έργο, που είναι μια επιστημονική αποκάλυψη. Μπορώ να σου 
απαριθμήσω τα βασικά κεφάλαια: Πώς είναι διαμορφωμένη η ατμόσφαιρα, 
δηλαδή ο αέρας. Πώς είναι διαμορφωμένος ο ωκεανός, δηλαδή όλες οι 
θάλασσες. Η προέλευση του οργανικού κόσμου. Η λογική απόδειξη της 
ύπαρξης μιας πρωταρχικής ηπείρου στην κεντρική πλάκα του Ειρηνικού. Σε 
εκείνη την ήπειρο θα πρέπει να ξεκίνησε η ανθρώπινη ζωή, οι απαρχές της θα 
εξελίχτηκαν σε εκείνες τις τροπικές περιοχές. Μετανάστευση στην Αφρική και 
την Ασία. Εξαφάνιση εκείνης της ηπείρου εξαιτίας ενός μεγάλου 
κατακλυσμού. Ταυτοποίηση του κατακλυσμού με τον αντίστοιχο βιβλικό. 
Ανύψωση των άλλων ηπείρων. Και μετά: το τέλος της ατμόσφαιρας, το τέλος 
των ωκεανών, το τέλος της σελήνης, το τέλος της γης.  
«Και το τέλος της φυλάκισης;» ρώτησε χαμογελώντας ο Κονσταντίνο, που δεν 
πολυκαταλάβαινε από αυτά και πίστευε ότι ο Ρήγας Μπαστούνι έλεγε συνήθως 
παραμύθια.  
Όμως ο άλλος είχε ανάγκη να τον ακούνε και συνέχιζε ήρεμος: 
«Περίμενε! Τα άλλα κεφάλαια είναι: Επέκταση της μέχρι σήμερα αποδεκτής 
θεωρίας της εξέλιξης. Εξέλιξη του είδους μας από ανθρωπόμορφους πιθήκους. 
Αίτια της απόκλισης του άξονα των πλανητών εκτός του Κρόνου. Ο λόγος 
αυτής της ανωμαλίας. Ηλιακές κηλίδες, κλπ». 
Άντε στον διάβολο! σκεφτόταν ο Κονσταντίνο πνίγοντας ένα χασμουρητό. Και 
δυνατά, κοιτάζοντας γύρω του τη στεγνή αυλή όπου πιτσίλιζε ένα σιντριβάνι:  
«Και η καρακάξα, σήμερα;» ρωτούσε. Κι έδειχνε μια καρακάξα που είχε κάνει 
φωλιά στη φυλακή, παραφουσκωμένη από το φαγητό των κατάδικων, χοντρή 
και νυσταγμένη, που όταν πεινούσε, φώναζε με μια παράξενη ένρινη φωνή 
κάποιους κατάδικους με τα ονόματά τους.  
«Δεν πάει να σκάσει!» είπε ο Ρήγας Μπαστούνι. «Τι σε νοιάζει ένα πουλί; Σαν 
τα μωρά κάνεις, Κονσταντίνο. Δεν μπορείς να καταλάβεις τη σπουδαιότητα 
του έργου του Αντιπροσώπου. Έμμεσα έχω παίξει έναν μεγάλο ρόλο στις 
ανακαλύψεις του, μια και εγώ τον έφερα σε επαφή με τον Λαιμό της Πάπιας. 



Μετά το διαζύγιο          61 
_______________________________________________________________________________________________________________________________________________________________________________________________________________ 

 

 

Κάναμε μια περίληψη του έργου και καταφέραμε να τη στείλουμε έξω από τη 
φυλακή και γράψαμε στον πρωθυπουργό του Βασιλιά της Ιταλίας. Εσύ όμως 
μη βγάλεις κουβέντα! Ένας σπουδαίος επιστήμονας διάβασε την περίληψη και 
είπε: “Πρόκειται για την πιο υψηλή έκφραση της ιταλικής ευφυίας”. Πίστεψέ 
το, Κονσταντίνο, καλέ μου συμπατριώτη, ο Αντιπρόσωπος χαίρει μεγάλης 
εκτίμησης. Έχει ισχυρούς φίλους που έχουν πάει στη Ρώμη με μόνο σκοπό να 
εισηγηθούν για να του δοθεί χάρη, μα έχει και παντοδύναμους εχθρούς. Το 
έργο του όμως θα του χαρίσει αμέσως την ελευθερία». 
Τα λόγια του συντρόφου κούραζαν τον Κονσταντίνο, έκανε όμως ότι ακούει 
τον Ρήγα Μπαστούνι για να τα έχει καλά μαζί του, μια και περίμενε απάντηση 
σε ένα γράμμα που είχε στείλει στην Τζοβάνα.  
Και η απάντηση έφτασε τον Μάιο και γέμισε χαρά τον κατάδικο. Η Τζοβάνα 
έγραφε πως το μωρό είχε αρρωστήσει λίγο, ίσως γιατί τα βάσανα τής είχαν 
χαλάσει το γάλα. Τώρα όμως ήταν καλά. Ο Ιζιντόρο Πάνε είχε παραλάβει τους 
γραμμένους με αίμα ύμνους προς τον Άγιο Κωνσταντίνο και είχε κλάψει, και 
τώρα τους έψελνε στην εκκλησία με τη συνοδεία όλου του εκκλησιάσματος. 
Δεν ήξεραν τίνος ήταν οι στίχοι, και ο Ιζιντόρο έλεγε ότι του τους έδωσε ένας 
λευκοντυμένος γέρος με μια μακριά χιονάτη γενειάδα, που εμφανίστηκε 
μπροστά του μια μέρα στο ποτάμι. Μπορεί να ήταν ο Άγιος Κωνσταντίνος ή 
ακόμα κι ο Ιησούς Χριστός αυτοπροσώπως. Και ο Τζάκομπε Ντέγιας είχε πάει 
να δουλέψει στους πλούσιους συγγενείς του. Κι ο δικηγόρος του Νουόρο είχε 
κατασχέσει το χωριατόσπιτο του κατάδικου, αφήνοντας τις δυο γυναίκες να 
ζουν εκεί με αντίτιμο ένα χαμηλό ενοίκιο. Οι πλούσιοι Ντέγιας έδιναν συχνά 
δουλειά στη θεία Μπαικιζία και στην Τζοβάνα, κι έτσι τα έβγαζαν πέρα. Ο 
Πιέτρο Πούνια είχε πεθάνει από άνθρακα. Η Αννίκα, η επονομαζόμενη 
Ασημένιοι Ώμοι, είχε παντρευτεί. Είχαν πιάσει έναν γέρο βοσκό που είχε 
κλέψει μελίσσια.  
Σχεδόν όλο το γράμμα της Τζοβάνας ήταν γεμάτο από τέτοια μικρά νέα, που 
γέμιζαν ικανοποίηση, χαρά και ενδιαφέρον την ψυχή του Κονσταντίνο. Ήταν 
σαν να ανάσαινε τον αέρα του χωριού του, σαν να ξανάβλεπε τις πέτρες, τα 
άγρια δάση, τους ανθρώπους, τα πράγματα που ήταν βαθιά μέσα στην καρδιά 
του.  
Το μόνο που δεν του άρεσε ήταν που η Τζοβάνα πήγαινε να δουλέψει στο 
σπίτι των Ντέγιας. Γνώριζε πολύ καλά για το πάθος του Μπρόντου, για την 
αρνητική απάντηση που εκείνος είχε πάρει όταν είχε ζητήσει το χέρι της 
Τζοβάνας κι ένιωσε για πρώτη φορά έναν αόριστο φόβο. Μέσα στο γράμμα η 
Τζοβάνα είχε βάλει τρεις λίρες, που ο Κονσταντίνο άγγιξε με αηδία στη σκέψη 



62           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

και μόνο ότι ήταν χρήματα που μπορεί να προέρχονταν από το σπίτι των 
Ντέγιας. Μετά, πρόσφερε τις δύο λίρες στον Ρήγα Μπαστούνι, πιστεύοντας ότι 
ο συμπατριώτης του θα τις αρνιόταν. Ο συμπατριώτης όμως τις πήρε λέγοντας 
ότι θα χρησίμευαν για το άτομο που θα μετέφερε την παράνομη 
αλληλογραφία.  
Αν ήταν άλλη στιγμή, ο Κονσταντίνο θα είχε θυμώσει. Εκείνη όμως την ώρα 
ένιωθε τόσο μεγάλη ανάγκη να γράψει στην Τζοβάνα, να αλληλογραφήσει με 
τον μακρινό μικρό του κόσμο, που θα έδινε και τη μισή του ζωή για να του 
κάνει τη χάρη ο Ρήγας Μπαστούνι. 
Διάβασε και ξαναδιάβασε το γράμμα μέχρις ότου το έμαθε απέξω. Όσο ήταν 
μέρα, το έκρυβε στη σόλα του παπουτσιού του, που ξήλωνε και ξανάραβε τη 
νύχτα. Κι όταν δούλευε σιωπηλός, σκεφτόταν συνέχεια τα συμβάντα και τα 
πρόσωπα του μακρινού χωριού.  
Ήταν φορές που χανόταν τόσο μέσα στις σκέψεις του που ξεχνούσε την 
πραγματικότητα. Έβλεπε τον γέρο βοσκό να μπαίνει προσεκτικά στην 
περίφραξη με τα μελίσσια, με το πρόσωπο και τα χέρια καλυμμένα με 
κουρελόπανα. Ο τόπος ήταν έρημος, ηλιόλουστος. Πράσινοι αγροί, σπαρμένοι 
λουλούδια, αγριοτριανταφυλλιές, αγιόκλημα, μοσχοβολιστά μπιζέλια 
απλώνονταν ολόγυρα μέχρι εκεί που χανόταν το μάτι. Και μέσα στη μεγάλη 
ησυχία, ανάμεσα στα δυνατά και διαπεραστικά αρώματα των φλισκουνιών και 
των άλλων αρωματικών βοτάνων, ζουζούνιζαν οι μέλισσες.  
Ο Κονσταντίνο παρακολουθούσε σχεδόν με αγωνία τα βήματα του γέρο 
κλέφτη, που ξεκολλούσε τις μικρές κυψέλες από φελλό από τις επίπεδες 
πέτρες όπου έστεκαν, τις έδενε όλες μαζί με ένα σκοινί, τις έβαζε στο σακί του 
και περνούσε ξανά τον φράχτη… Από κει και πέρα ο Κονσταντίνο δεν 
μπορούσε να φανταστεί ποια θα ήταν η συνέχεια και ενώ το γυρόφερνε στο 
μυαλό του με αρκετή ένταση, να που άκουγε μια παράξενη ένρινη στριγκή 
φωνή να φωνάζει από την αυλή: 
«Κονσταντί! Κονσταντί!» 
Και τότε ξυπνούσε από το όνειρό του και ξαναγύριζε στην πραγματικότητα. Η 
καρακάξα χοροπηδούσε μακάρια στην αυλή, χοντρή, στρογγυλή, 
φτεροκοπώντας τα μπλε φτερά της.  
Τη νύχτα ο κατάδικος έβαζε το γράμμα προσκέφαλο και ξαναέπιανε το νήμα 
των ονείρων του. Και άκουγε την ηχηρή φωνή του φίλου του, του ψαρά, να 
ψέλνει τους ύμνους, και ήταν φορές που σκεφτόταν αν ο Ιζιντόρο είχε δει στ’ 
αλήθεια στην όχθη του ποταμού, ανάμεσα στις πικροδάφνες που έγερναν από 
το γλυκό βάρος των ρόδινων λουλουδιών τους, τον λευκοντυμένο γέρο με 



Μετά το διαζύγιο          63 
_______________________________________________________________________________________________________________________________________________________________________________________________________________ 

 

 

την μακριά γενειάδα που ήταν κάτασπρη σαν το μαλλί του νεογέννητου 
αρνιού.  
Α! Θα ήταν ο Προστάτης Άγιος, ο καλός Άγιος Κωνσταντίνος (που τον 
φανταζόταν γέρο και κατάλευκο σαν έναν πατριάρχη, παρότι το άγαλμα του 
Αγίου στην εκκλησία του χωριού αναπαρίστανε έναν πολεμιστή με σκοτεινή 
θωριά), που εμφανιζόταν στον Ιζιντόρο για να του πει τι σκεφτόταν για τους 
αθώους κατάδικους. Κι ο γέρο Άγιος σύντομα θα του έδινε την ελευθερία του. 
Α, καλέ μου Άγιε Κωνσταντίνε, να είστε ευλογημένος! 
Και μετά το τοπίο άλλαζε. Έβλεπε τη σκεπαστή είσοδο των πλούσιων Ντέγιας, 
όπου τύλιγαν το νήμα του μαλλιού σε μεγάλα κουβάρια έτοιμο να γίνει 
ύφασμα. Η Τζοβάνα πηγαινοερχόταν με τεράστιες μπάλες μαλλιού στα χέρια 
της. Κι ήταν κι ο Μπρόντου, καθισμένος στο κατώφλι της πόρτας της κουζίνας 
με τα πόδια ανοιχτά, κι ανάμεσά τους προσπαθούσε να σταθεί όρθιος ο 
γελαστός μικρός Μαλθινέντου. Α! Μα αυτό ήταν φοβερό! Αμέσως όμως ο 
Κονσταντίνο θυμόταν ότι ο Μπρόντου δεν ήταν ποτέ του στο χωριό τις 
εργάσιμες ημέρες και ξυπνούσε ξαφνικά με την καρδιά του πλημμυρισμένη 
από ένα μπερδεμένο συναίσθημα χαρμολύπης.  



64           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

7. 
 
Ήρθε ξανά το καλοκαίρι.  
«Πόσο γρήγορα περνάει ο καιρός» έλεγε η θεία Μαρτίνα καθώς έγνεθε στη 
σκεπαστή είσοδο. «Σαν χθες μοιάζει που είχες έρθει να πιάσεις δουλειά, 
Τζάκομπε, και να που τώρα έρχεσαι ξανά για να κάνεις καινούριο συμβόλαιο. 
Α! Πώς περνάει ο καιρός για εμάς τα φτωχά αφεντικά! Έβαλες τριάντα 
ασημένια σκούδα στην άκρη και άρχισες να φτιάχνεις ένα σπίτι. Και τι μένει 
σε εμάς;» 
«Που να σας σφηνώσει το αδράχτι! Ωραία τα λέτε εσείς. Κι ο ιδρώτας μου, 
ξεπεταρούδι μου, ο ιδρώτας μου δεν λογαριάζεται;» απάντησε ο βοηθός 
γρασάροντας ένα δερμάτινο κορδόνι.  
«Και δεν τα λογαριάζεις εσύ αυτά που τρως; Α, αυτά δεν τα λογαριάζεις;» 
Που να σας φάνε τα κοράκια! σκέφτηκε ο Τζάκομπε, και πολύ το ήθελε να βρίσει 
δυνατά, μα δεν τόλμησε. Μισούσε στα σίγουρα τα αφεντικά του, τη γριά 
σπαγκοραμμένη και τον χολερικό νεαρό, που πάντα του τον βασάνιζε με το 
σχέδιό του να παντρευτεί την Τζοβάνα αν εκείνη έπαιρνε διαζύγιο, μα αυτό 
που προείχε ήταν να ανανεώσει το συμβόλαιο, γι’ αυτό σώπαινε.  
Αφού λάδωσε καλά καλά το λουρί, το έστριψε, το κρέμασε στην κουζίνα και 
ζήτησε από τη γριά την άδεια να φύγει για να προλάβει μια δουλίτσα που είχε. 
Εκείνη έδωσε τη συγκατάθεσή της με βαριά καρδιά.  
Καθώς κατηφόριζε προς το χωριατόσπιτο των Έρα, ο υπηρέτης είδε τον μικρό 
Μαλθινέντου, που καβαλίκευε τραμπαλίζοντας ένα καλαμένιο αλογάκι, με τη 
λερή άσπρη φορεσιά του και τις γαμπίτσες και τα μπρατσάκια του να 
χρυσίζουν στον ήλιο. Ο υπηρέτης έσκυψε και άνοιξε την αγκαλιά του 
κόβοντας τη φόρα του μωρού.  
«Για πού το βάλαμε;» τον ρώτησε με σκέρτσο. «Έχει ήλιο, δεν βλέπεις; Αϊ, αϊ, 
που θα έρθει η Μαρία Πετένα3 με της φωτιάς τη χτένα, για να σε δώσει στον 
δράκο κι εσένα! Τράβα στο σπίτι». 
«Όχι, όχι!» στρίγγλισε το μωρό χοροπηδώντας στο αλογάκι του.  

                                                
3 σύμφωνα με τη λαϊκή παράδοση της Σαρδηνίας, η Μαρία Πετένα είναι μια μάγισσα που αρπάζει τα 
παιδιά που κάθονται στον ήλιο  



Μετά το διαζύγιο          65 
_______________________________________________________________________________________________________________________________________________________________________________________________________________ 

 

 

«Καλά, ξεπεταρούδι μου» είπε τότε ο Τζάκομπε και χαμηλώνοντας τη φωνή 
και μισοκλείνοντας το ένα μάτι, έδειξε κατά τη σκεπαστή είσοδο. «Εκεί πέρα 
είναι η θεία Μαλθίνα που τρώει μωρά αντί για ψωμί. Τη βλέπεις;» 
Ο μικρούλης μάλλον πείστηκε και δέχτηκε να γυρίσει στο σπίτι του, μα πάντα 
καβάλα στο αλογάκι του.  
Η Τζοβάνα έραβε πίσω από την πόρτα. Ήταν τροφαντή, ρόδινη, δροσερή, σαν 
να μην πέρασε ποτέ πόνος από πάνω της. Τα στιλπνά κυματιστά μαλλιά της 
στεφάνωναν το χαριτωμένο της μέτωπο. Με το που είδε τον Τζάκομπε με τον 
μικρό σήκωσε το κεφάλι και χαμογέλασε. 
«Να τον» είπε ο υπηρέτης «σας τον παραδίνω. Ήταν στον ήλιο, πήγαινε κατά 
της θείας Μαλθίνας, που τρώει μωρά αντί για ψωμί». 
«Άει στο καλό!» είπε η Τζοβάνα. «Δεν λένε τέτοια λόγια στα μωρά». 
«Μα εγώ τα λέω και στους μεγάλους. Γιατί η θεία Μαλθίνα τρώει και τους 
μεγάλους. Προσέξτε μη σας φάει, Τζοβάνα Έρα, έτσι όπως μοιάζετε με ώριμο 
κυδώνι. Μα όχι! Το κυδώνι είναι κίτρινο, όχι, μοιάζετε με ένα, ένα…» 
«Φραγκόσυκο!» είπε εκείνη γελώντας.  
«Και η θεία Μπακιζία; Έχετε καιρό να πάρετε νέα από τον Κονσταντίνο;» 
Η Τζοβάνα σοβάρεψε και είπε με ένα μυστηριώδες ύφος ότι δεν ήταν πολύς 
καιρός που είχε πάρει νέα από τον κατάδικο.  
«Α!» συνέχισε ο άλλος χωρίς να επιμείνει σχετικά με τα νέα «ξέρετε αν ο 
Ιζιντόρο Πάνε είναι στο χωριό; Έχω να του μιλήσω». 
«Είναι στο χωριό» είπε εκείνη και ξανάπιασε να ράβει σοβαρή σοβαρή.  
Ο Τζάκομπε βγήκε σκεφτικός, κατηφόρισε το μονοπάτι και κατευθύνθηκε 
προς το σπίτι, αν θέλουμε να το ονομάσουμε έτσι, του Ιζιντόρο Πάνε, ο οποίος 
κατοικούσε στην άλλη άκρη του χωριού.  
Ο Ιζιντόρο που, τιμή του να το πούμε, ψάρευε και πέστροφες και χέλια όταν 
του δινόταν η ευκαιρία, μπάλωνε ένα δίχτυ καθισμένος στον ίσκιο του σπιτιού 
του. Το σπίτι, λίγο απομονωμένο από τα υπόλοιπα, κοντά σχεδόν στους 
αγρούς, ήταν μια προϊστορική κατασκευή καμωμένη από θραύσματα 
σχιστόλιθου (ίσως από τον καιρό που οι άνθρωποι, μη γνωρίζοντας ακόμη να 
σπάνε την πέτρα, χρησιμοποιούσαν ό,τι έβρισκαν στη φύση) και σκεπασμένη 
με καλάμια και κεραμίδια όπου πάνω τους θέριευε η αγριάδα.  
Ο ήλιος έδυε μετά από μια πολύ ζεστή μέρα. Φύλλο δεν κουνιόταν πάνω στα 
ασάλευτα σκονισμένα δέντρα στο φλογισμένο έρημο χωριό. Το κίτρινο 
οροπέδιο, αυλακωμένο αραιά και πού από στρεβλές σκιές, λουζόταν στο 
πορφυρό φως της δύσης και τα σαν καμωμένα από μάρμαρο παράξενα βουνά, 
που έμοιαζαν με τεράστιες πορφυρές σφίγγες καλυμμένες με μαβιά πέπλα, 



66           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

υψώνονταν σε έναν φλεγόμενο ρόδινο ουρανό. Ένα σφύριγμα κότσυφα 
τάραζε από μακριά την απόλυτη ησυχία. Αγριοσυκιές με πυκνό, σχεδόν μαύρο 
φύλλωμα κι ένας φράχτης από αγριοχαρουπιές όπου μπλέκονταν μαλλιαρές 
τσουκνίδες και δαιμοναριές με υπόλευκα φύλλα περικύκλωναν το σπίτι του 
ψαρά. Από την πόρτα όπου καθόταν έβλεπες πέρα έναν απέραντο ορίζοντα 
μοναχικό και γεμάτο ατμό σαν να ατένιζες τη θάλασσα. Μια αψιά μυρωδιά 
από ξεραμένα χόρτα και ασφοδέλια κυριαρχούσε στον αέρα: φρύγανα, ξερά 
φύλλα, άχυρα κάλυπταν το έδαφος, οπότε και ο Τζάκομπε πλησίασε αθόρυβα, 
κι ο Ιζιντόρο ούτε που σήκωσε κεφάλι από τη δουλειά του.  
«Πώς τα πάμε;» φώναξε ο υπηρέτης. Ο άλλος δεν κουνήθηκε παρά μόνο τον 
κοίταξε με περιέργεια και δεν απάντησε.  
Ο Τζάκομπε κάθισε κοντά του, κατάχαμα, σταύρωσε τα πόδια και 
παρατηρούσε τη δουλειά που έκανε ο Ιζιντόρο, που μπάλωνε το δίχτυ με έναν 
σπάγκο περασμένο σε μια χοντρή και λίγο σκουριασμένη βελόνα.  
«Κατά πώς το βλέπω» είπε γελώντας ο Τζάκομπε, «με αυτό εδώ τα ψαράκια 
θα μπαινοβγαίνουν όπως τους κάνει κέφι». 
«Άστα να μπαινοβγαίνουν όπως τους κάνει κέφι, ξεπεταρούδι μου» απάντησε 
ο ψαράς χρησιμοποιώντας την αγαπημένη προσφώνηση του Τζάκομπε. «Πώς 
και είσαι στο χωριό; Σε σχολάσανε από τη δουλειά;» 
«Αηδίες! Ξαναέπιασα δουλειά σε εκείνα τα καβούρια τους πλούσιους 
συγγενείς μου. Θείε Σιντόρε, έχω κάτι σοβαρό να σας πω. Πρώτα όμως, πείτε 
μου, πώς πάνε τα πόδια σας; Πάει καιρός που δεν ξαναείδατε τον Άγιο 
Κωνσταντίνο στην όχθη του ποταμού;» 
Ο γέρος έσμιξε τα φρύδια, γιατί δεν του άρεσε να μιλάνε με ασέβεια για τα 
ιερά, και είπε με χαμηλή φωνή: 
«Αν ήρθες μόνο και μόνο για να μου κάνεις αυτές τις ερωτήσεις, μπορείς να 
πηγαίνεις». 
«Καλά, μην αρπάζεστε. Να, θα σας πως τώρα για ποιο λόγο ήρθα… Ναι, είναι 
σημαντική υπόθεση. Κατά τα άλλα, αν γίνομαι ασεβής, το χρωστάω στο μικρό 
αφεντικό, που μιλάει άσχημα για τους αγίους. Άσχετα αν μετά τρέμει την ώρα 
που θα πεθάνει. Α, ακούστε. Προχθές το βράδυ είδαμε ένα αστέρι με μια 
μακριά ουρά σαν λιωμένο χρυσάφι, κι έμοιαζε να πέφτει στη γη. Κι ο 
Μπρόντου ρίχτηκε με το πρόσωπο στο χώμα και φώναζε: “Αν αυτή είναι η 
τελευταία μας νύχτα, σπλαχνίσου μας, Κύριε!” Και έμεινε εκεί, στο χώμα. Σας 
το ορκίζομαι, ήθελα να τον κλωτσήσω». 
«Κι εσύ, δεν φοβήθηκες;» 
«Εγώ; Όχι βέβαια, ξεπεταρούδι μου! Το είδα που χάθηκε αμέσως το αστέρι». 



Μετά το διαζύγιο          67 
_______________________________________________________________________________________________________________________________________________________________________________________________________________ 

 

 

«Α! Μα πες μου την αλήθεια. Με το που το είδες, δεν φοβήθηκες;» 
«Ε, λοιπόν, ναι! Αμέτε στον διάβολο! Ορίστε! Ήρθα με σκοπό να σας μιλήσω 
για το αφεντικό μου. Αν αυτός δεν είναι τρελός, τότε κανένας στον κόσμο δεν 
είναι. Θέλει να πάτε στην Τζοβάνα Έρα και να της προτείνετε να πάρει 
διαζύγιο και να τον παντρευτεί». 
Ο Ιζιντόρο έμεινε με τη βελόνα στο χέρι. Μια σκιά σκέπασε τα ήρεμα μάτια 
του. Δίπλωσε τις παλάμες κάτω από το πηγούνι του και άρχισε να κουνάει το 
κεφάλι.  
«Κι εσύ» είπε με σεντόρια φωνή «δεν είσαι τρελός εσύ, που ήρθες να μου το 
πεις; Α! Κατάλαβα. Δεν θέλεις να χάσεις τη μπουκιά από το στόμα. Πόσο 
άνανδρος είσαι!» 
«Αχαχουχα!» φώναξε ο άλλος δήθεν προσβεβλημένος. «Αχαχουχα! Για ποιος 
περνιέστε εσείς, που κάνετε παρέα με τις βδέλλες σας;» 
«Α! Είσαι και χωρατατζής; Καιρός να σταματήσουν όλα αυτά. Έτσι να πεις στο 
αφεντικό σου. Τα ξέρει όλο το χωριό τα καμώματά του και μουρμουράει πίσω 
από την πλάτη του». 
«Αγαπητέ μου! Είμαστε μονάχα στην αρχή κι εσείς λέτε να τελειώνουμε; 
Μέχρι τον λαιμό με έχει φέρει. Μέρα νύχτα δεν κάνει άλλο παρά να μου 
μιλάει γι’ αυτό, το κρασοβάρελο! Του υποσχέθηκα να έρθω να σας βρω, και 
ήρθα, όχι όμως ότι τον υποστηρίζω. Μόνο ένα πρόσωπο μπορεί να σταματήσει 
αυτό το σκάνδαλο: η Τζοβάνα. Πηγαίνετε και πείτε της να κάνει αυτόν τον 
πανουκλιασμένο σκύλο να πάψει. Εγώ δεν αντέχω άλλο». 
Ο Ιζιντόρο τον κοίταζε σαν να μην τον έβλεπε, σαν να μην τον άκουγε. Και 
μετά ξαναέπιασε τη δουλειά του και άρχισε να μουρμουράει: 
«Καημένε Κονσταντίνο, καημένο μου αρνάκι, τι σου έκαναν;» 
«Ναι, είναι αθώος» είπε ο Τζάκομπε «και μπορεί να γυρίσει από τη μια μέρα 
στην άλλη. Πρέπει να εμποδίσουμε αυτό που έχει βάλει στο μυαλό του ο 
Μπρόντου. Α, είναι και η θεία Μπακιζία, που καραδοκεί σαν το όρνιο το 
θήραμα». 
«Καημένε Κονσταντίνο, καημένο μου αρνάκι, τι σου έκαναν;» συνέχιζε ο 
άλλος χωρίς να ακούει τον Τζάκομπε.  
Τότε κι εκείνος θύμωσε και ύψωσε τόσο τη φωνή που αντήχησε μέσα στην 
απόλυτη σιωπή της ώρας της δύσης, μέσα στην ερημιά της άγριας βλάστησης.  
«Τίποτα δεν του έκαναν! Γιατί δεν με ακούτε, γερο βρομιάρη; Είναι ανάγκη να 
πάτε αμέσως στο σπίτι των Έρα. Η κοπελιά είναι χαρούμενη και ροδαλή και 
στην πρώτη πρόταση θα πέσει σαν ένα ώριμο μήλο. Δεν έχει κακή καρδιά 
όμως, κι αν την καταφέρετε και την κάνετε να καταλάβει το καθήκον της, 



68           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

μάλλον θα αποφύγει τα μπλεξίματα. Πηγαίνετε, που να πάτε στην κρεμάλα! 
Ξεκουνηθείτε, κάντε το θαύμα σας, αν αληθεύει πως είστε άγιος, όπως λένε οι 
ανόητοι». 
«Α! Α! Α!» φώναξε τρεις φορές ο γέρος και σηκώθηκε. Η ψηλή του σιλουέτα, 
αρχοντική παρά τα κουρέλια που την περιέβαλλαν, διαγράφηκε σαν να ήταν η 
φιγούρα ενός σεβάσμιου ερημίτη μέσα στην πορφυρή ατμόσφαιρα, σε αυτό το 
φόντο της άγριας βλάστησης και του μοναχικού ορίζοντα.  
«Θα πάω, θα πάω!» είπε αναστενάζοντας.  
Κι ο Τζάκομπε ένιωσε να του φεύγει ένα βάρος από την καρδιά.  
Κι έτσι οι δυο άντρες ξεκίνησαν το φιλεύσπλαχνο έργο τους για χάρη του 
κατάδικου που ήταν μακριά. Είχαν όμως να πολεμήσουν ενάντια σε τρεις 
δυνάμεις ενωμένες και ενεργές, αλλά και ενάντια στην παθητικότητα της 
Τζοβάνας. Οι τρεις δυνάμεις ήταν: ο νταλκάς του Μπρόντου, η απληστία της 
θείας Μπακιζία, η συμφεροντολογία της θείας Μαρτίνα. Γιατί ετούτη η 
τελευταία δεν έβλεπε με κακό μάτι τα σχέδια του γιου της. Η Τζοβάνα ήταν 
φτωχή, αλλά υγιής, οικονόμα, χωρίς αξιώσεις, και δούλευε σαν το σκυλί. Μια 
γυναίκα από άλλη οικονομική τάξη θα έφερνε ανακατωσούρα στο σπίτι κι ο 
γάμος θα κόστιζε ένα σωρό, ενώ την Τζοβάνα θα την παντρευόταν στα κρυφά 
σχεδόν και θα την έφερνε στο σπίτι να δουλεύει σαν τη σκλάβα. Τι πονηρή 
που ήταν η θεία Μαρτίνα! 
Και ο χρόνος περνούσε στο καμωμένο από σχιστόλιθο χωριό, στα έρημα 
βουνά, στο κιτρινωπό, όμοιο με την έρημο, οροπέδιο. Και ήρθε το φθινόπωρο, 
άλλες φορές ήπιο και μελαγχολικό όταν η θάλασσα ανέβαζε ομίχλη και τα 
σύννεφα φουσκωμένα και σκούρα σαν τεράστιες αράχνες περνούσαν από τον 
γαλακτερό ουρανό υφαίνοντας λεπτοδουλεμένους γκρίζους ιστούς κι άλλοτε 
φωτεινό, διάφανο και δροσερό σαν το καθαρό νερό.  
Εκείνα τα βράδια όταν στον κρυστάλλινο ουρανό από τη μεριά της ανατολής 
κάποιο βιολετί σύννεφο ξεπρόβαλλε όμοιο με νησί σε ήσυχη θάλασσα κι ο 
αέρας έφερνε μια μυρωδιά από θυμάρι καθώς οι χωρικοί έκαιγαν τα χωράφια 
για να τα ετοιμάσουν για τη νέα σπορά, ο Μπρόντου έπινε πολύ για να 
ζεσταθεί. Και ξάπλωνε στο βάθος της καλύβας κι ονειρευόταν, ζεστός και 
ευτυχισμένος σαν τον γάτο, με τα μάτια καρφωμένα στα βιολετιά σύννεφα 
του μακρινού ορίζοντα. Έξω, γύρω από την καλύβα, οι τάνκας των Ντέγιας 
απλώνονταν έρημες στο δυνατό λυκόφως. Ανάμεσα στα χρυσοκάστανα 
καλάμια η φρεσκοοργωμένη γη ξεπεταγόταν φουσκωμένη από τις 
φθινοπωρινές βροχές, και το δροσερό γρασίδι και τα μενεξεδιά λουλούδια της 
εποχής ανέδιδαν ένα υγρό άρωμα. Αγριοπούλια σε σμήνη, μεγάλα κοράκια με 



Μετά το διαζύγιο          69 
_______________________________________________________________________________________________________________________________________________________________________________________________________________ 

 

 

στιλπνό μαύρο φτέρωμα πετάγονταν φτεροκοπώντας από τις αγριοαψιθιές 
που έμοιαζαν με λοφάκια στάχτης έτσι όπως ήταν κρυμμένες ανάμεσα στις 
πετροτριανταφυλλιές και τις κουμαριές με τα λαμπερά φυλλώματα και τους 
ωχρόχρυσους καρπούς.  
Σε μία από τις τάνκας δυο χωρικοί, βοηθοί των Ντέγιας, έβαζαν φωτιά στα 
χωράφια για να τα ετοιμάσουν για το όργωμα και τη σπορά του κριθαριού και 
του σιταριού. Οι φλόγες τσιτσίριζαν χλωμές στο απογευματινό φως, διάφανες 
σαν κίτρινο κρύσταλλο, σπρωγμένες από τον άνεμο. Ο καπνός πλανιόταν για 
λίγο και μετά χανόταν αφήνοντας πίσω ένα άρωμα σαν από λιβάνι. Τα 
μυτερά, γυμνά κλαδιά των θάμνων που φύτρωναν πυκνοί γύρω από τα 
μαντριά κεντούσαν τον ασημένιο αέρα με μαβιές πινελιές. Τα κοπάδια είχαν 
κλειστεί μέσα για τη νύχτα, και μόνο κάποιο σκουρόχρωμο άλογο, με το 
μουσούδι να ψάχνει τη γη, βοσκούσε ακόμα. Ακουγόταν η φωνή του Τζάκομπε 
πίσω από την καλύβα, ο απαλός ήχος κάποιας κουδούνας, το βραχνό μακρινό 
γάβγισμα κάποιου σκύλου, το απόμακρο βραχνό κρώξιμο ενός κόρακα.  
Μέσα στην καλύβα ξαπλωμένος σαν τον Βεδουΐνο σε προβιές και ζεστές 
φλοκάτες ο Μπρόντου συνέχιζε μακάρια το όνειρό του. Το τσίπουρο έβραζε 
στο στήθος του πλημυρίζοντας την καρδιά του με μια ζεστή και βαθιά γλύκα.  
Α! Πόσο πολύ του άρεσε το τσίπουρο του νεαρού αφεντικού! Του άρεσε όχι 
τόσο για την έντονη γεύση του και την άγρια μυρωδιά του, αλλά για τη 
θαλπωρή που του γέμιζε την καρδιά. Αλίμονο όμως αν τον ενοχλούσες 
εκείνες τις στιγμές. Η γλύκα γινόταν χολή, πράσινη και στυφή. Δεν ήξερε να 
το εξηγήσει, του φαινόταν όμως πως αν τον ενοχλούσαν την ώρα του 
μεθυσιού του, ένιωθε όπως ο σκύλος που του πειράζεις την ουρά ενώ 
κοιμάται. Και εξαγριωνόταν και δεν έβλεπε τίποτα μπροστά του.  
Α, ναι! Του άρεσε πολύ το τσίπουρο. Και το κρασί τού άρεσε, όχι όμως όσο το 
τσίπουρο. Και στον πατέρα του Μπρόντου άρεσε, τόσο που μια φορά, αφού 
είχε πιει του σκασμού, έπεσε στη φωτιά, κι ήταν τόσο βαριά τα εγκαύματά του 
που πέθανε, ο Θεός να τον αναπαύσει. Φτάνει όμως, ας αφήσουμε στην άκρη 
αυτές τις μελαγχολικές σκέψεις, τώρα ο κόσμος προσέχει και δεν πέφτει στη 
φωτιά. Κι ύστερα ο Μπρόντου, για να βρίσκεται σε μια ισορροπία, είχε και το 
άλλο του πάθος, αυτό για την Τζοβάνα. Α! Το τσίπουρο και η Τζοβάνα! Τα πιο 
όμορφα πράγματα, τα πιο φλογερά, τα πιο μεθυστικά του κόσμου. Ο Μπρόντου 
Ντέγιας όμως όσο τολμηρός ήταν με το τσίπουρο, τόσο ντροπαλός ήταν με την 
Τζοβάνα. Έτρεμε ακόμα και στη σκέψη να την πλησιάσει, να της μιλήσει. Τις 
μέρες που ήξερε πως εκείνη δούλευε στης θείας Μαρτίνας, τρελαινόταν από 
την επιθυμία να γυρίσει στο χωριό, να τη βρει στο σπίτι του και να κάθεται να 



70           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

την κοιτάζει, αλλά δεν τολμούσε να αφήσει την τάνκα. Ο καιρός όμως 
περνούσε και ο νεαρός ένιωθε να τον καταπίνει μια προσμονή και μια βαθιά 
ανησυχία. Φοβόταν πως αν καθυστερούσε λίγο ακόμα, η Τζοβάνα θα τον 
αρνιόταν και αυτή τη φορά. Ήθελε να της δείξει την έννοια του, να της πει 
πως για να την παρηγορήσει ήθελε να την παντρευτεί από την ώρα ακόμα που 
καταδικάσανε τον Κονσταντίνο. Τέλος πάντων, σκεφτόταν διαφορετικά από 
τον υπόλοιπο κόσμο. Μα έτσι ήταν καμωμένος και δεν μπορούσε να αλλάξει. 
Κατά βάθος είχε καλή καρδιά, όπως όλοι οι μεθυσμένοι, και έντιμους τρόπους. 
Το μοναδικό του πάθος πέρα από εκείνο για το τσίπουρο από την εφηβεία του 
ακόμα, όταν η οικογένειά του ήρθε να κατοικήσει στο καινούριο σπίτι, ήταν η 
Τζοβάνα. Εκείνη τότε ήταν μόνο δεκαπέντε χρονών. Η ομορφιά της και η 
φρεσκάδα της δεν είχαν ταίρι. Κάθε που την έβλεπε, ο Μπρόντου κοκκίνιζε 
μέχρι τις άκρες των χεριών του, κι η κοπέλα το καταλάβαινε και δεν 
προσβαλλόταν. Μα αυτός πάντα σώπαινε κι όταν επιτέλους αποφάσισε να 
στείλει τη μητέρα του στη μητέρα της Τζοβάνας, του την είχε πάρει άλλος τη 
θέση του γαμπρού. Εκείνους τους καιρούς η Τζοβάνα, περήφανη και ζωηρή 
σαν φοραδίτσα, δεν γνώριζε την αξία του χρήματος και θα μπορούσε να έχει 
παντρευτεί τον Μπρόντου Ντέγιας μόνο και μόνο για τα ωραία του δόντια, αν 
δεν είχε ήδη ερωτευτεί τον Κονσταντίνο τον οποίο δεν θα άφηνε ούτε και για 
τον Αντιβασιλιά, αν υπήρχε ακόμη αυτός ο τίτλος στη Σαρδηνία.  
Το λυκόφως βάθαινε. Ο ουρανός έπαιρνε ένα όλο και πιο κρυστάλλινο χρώμα, 
έντονο σαν του καθρέφτη, και τα βιολετιά σύννεφα μακρόστενα και 
φολιδωτά σαν τεράστια μπρούτζινα ψάρια βάφονταν ένα μπλαβί, μουντό 
χρώμα. Οι ήχοι των ζώων και της φύσης ακούγονταν όλο και πιο έντονοι 
μέσα στη βαθιά ησυχία της ώρας. Και ο Μπρόντου νόμιζε πως εκείνη τη 
στιγμή εκεί δα ονειρευόταν τη φωνή της θείας Μπακιζία.  
«Άγιε μου Γιάννη Βαφτιστή!» φώναζε η φωνή, τραχιά και πονεμένη 
ταυτόχρονα. «Είσαι ο Τζάκομπε Ντέγιας, αν δεν κάνω λάθος». 
«Στις διαταγές σας!» αντιγύρισε κάπως έκπληκτη η φωνή του υπηρέτη. «Πώς 
και από τα μέρη μας, ξεπεταρούδι μου;» 
«Α! Α! Επί τέλους, πού είναι ο Μπρόντου Ντέγιας;» 
Ο Μπρόντου βγήκε με βιάση από την καλύβα. Τα πόδια του έτρεμαν, το 
κεφάλι του γύριζε και μόλις που διέκρινε τη μαύρη σιλουέτα της θείας 
Μπακιζία, που κρατούσε τα παπούτσια της στο χέρι κι έναν μπόγο στο κεφάλι.  
«Θεία Μπακιζία» άρχισε να φωνάζει ταραγμένος, «εδώ είμαι, ελάτε, ελάτε, 
καλησπέρα!» 



Μετά το διαζύγιο          71 
_______________________________________________________________________________________________________________________________________________________________________________________________________________ 

 

 

Αυτή τον πλησίασε με βιαστικά βήματα ενώ την ακολουθούσε διακριτικά ο 
υπηρέτης.  
«Α! Μπρόντου Ντέγιας, γιόκα μου, αν δεν πεθάνω απόψε, δεν θα πεθάνω ποτέ. 
Τρεις ώρες είναι που περπατάω. Έχασα τον δρόμο μου. Κάνε υπομονή, έχω να 
σου μιλήσω». 
Από υπομονή κι άλλο τίποτα! Μόνο που δεν τον πήραν τα κλάματα από την 
ταραχή του. Την έπιασε από το χέρι και την οδήγησε στην καλύβα. Ο 
Τζάκομπε κατάλαβε πως δεν είχε θέση σε αυτή τη συνάντηση και γύρισε στην 
πίσω μεριά της καλύβας όπου τέντωσε το αυτί, στριφογυρίζοντας σαν 
ανήμερο θηρίο. 
Δεν κατάφερε να ακούσει τίποτα. Κατά τα άλλα η συνάντηση ήταν σύντομη 
και η θεία Μπακιζία δεν θέλησε ούτε καν να καθίσει. Έλεγε ότι είχε χάσει τον 
δρόμο ψάχνοντας τη στάνη του Μπρόντου και ότι η Τζοβάνα θα την περίμενε 
με αγωνία, νομίζοντας ότι είχε πάει στους αγρούς για να μαζέψει χόρτα. 
Δυστυχώς, ναι, ήταν αναγκασμένες να ζουν με χόρτα, τόσο τις είχε σφίξει η 
φτώχεια. Και η θεία Μπακιζία ερχόταν να ζητήσει δανεικά από τον Μπρόντου. 
Ναι, ευλογημένος ο Κύριος, δανεικά. Αν δεν μπορούσαν να του τα γυρίσουν 
πίσω, αυτή και η Τζοβάνα θα δούλευαν για λογαριασμό των Ντέγιας μέχρι να 
εξοφλήσουν το χρέος. Εδώ και μήνες δεν μπορούσαν να πληρώσουν το 
ενοίκιο του σπιτιού, του δικού τους σπιτιού, και ο δικηγόρος απειλούσε να τους 
κάνει έξωση.  
«Και πού θα πάμε, Μπρόντου Ντέγιας;» έλεγε η θεία Μπακιζία ενώνοντας τα 
κιτρινιάρικα ροζιασμένα χέρια της. «Σκέψου, πού θα πάμε, Μπρόντου, ψυχή 
μου!» 
Κι αυτός ένιωσε το στήθος του να τρεμουλιάζει. Ήθελε να αγκαλιάσει τη γριά 
και να της φωνάξει: “Να έρθετε στο σπίτι μου!”, μα δεν τολμούσε. Δεν είχε 
χρήματα πάνω του, αποφάσισε όμως να γυρίσει αμέσως στο χωριό, γιατί 
ήθελε να συνοδέψει τη γριά. Κι έτσι βγήκε από την καλύβα και φώναξε τον 
Τζάκομπε να του σελώσει το άλογο.  
«Τι συνέβη;» ρώτησε ο υπηρέτης. «Πέθανε η μητέρα σου; Ο Θεός να την 
αναπαύσει!»» 
«Όχι» απάντησε ο Μπρόντου χωρίς να αλλάξει έκφραση. «Δεν έγινε κάτι που 
να σε ενδιαφέρει». 
Ο Τζάκομπε έπιασε να σελώσει το άλογο, ενώ από μέσα του τον έτρωγε η 
περιέργεια να μάθει για ποιο λόγο είχε έρθει η θεία Μπακιζία και γιατί ο 
Μπρόντου γύριζε στο χωριό. Να γυρεύει χρήματα η γριά; Αυτός όμως δεν έχει στη 
στάνη, άρα γυρνάει πίσω στο χωριό να βρει και να της δώσει, σκέφτηκε. 



72           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Ε, Μπρόντου, άκου!» φώναξε κι όταν ο άλλος πλησίασε, του είπε: «Αν θέλει 
χρήματα η γριά, και δεν έχεις εδώ, σου δίνω εγώ…» 
«Ναι, θέλει δανεικά» απάντησε ο Μπρόντου με χαμηλή αλλά χαρούμενη 
φωνή. «Μα θα γύριζα, ακόμα κι αν είχα χρήματα εδώ μαζί μου, το ίδιο θα 
έκανε. Θα γύριζα, γιατί απόψε θα μπορέσω να δω την Τζοβάνα, να μπω στο 
σπίτι της. Θέλω επιτέλους να της μιλήσω. Θα κάνω ό,τι δεν καταφέρατε εσείς 
οι γαϊδουρόμυαλοι». 
«Άνθρωπέ μου, πάει, αρχίζεις να τρελαίνεσαι!» φώναξε εκνευρισμένος ο 
Τζάκομπε.  
«Ωραία λοιπόν! Άσε με να τρελαθώ. Ορίστε, σφίξε εκείνο εκεί το λουρί. Α! 
Φουσκώνεις την κοιλιά σου, αλογάκι μου» είπε μετά γυρίζοντας προς το 
άλογο. «Δεν θέλεις να πας βραδινό ταξίδι; Τι θα πεις όταν η γριά καθίσει στην 
πλάτη σου;» 
«Θα καβαλήσει κι αυτή;» φώναξε ο Τζάκομπε.  
«Κι αυτή, ναι, τι σε νοιάζει; Δεν είναι πεθερά μου;» 
«Στ’ αλήθεια, τρέχεις πολύ μπροστά. Πρόσεχε μόνο μη σπάσεις τον λαιμό σου, 
ξεπεταρούδι μου… Αχού! Το λες στα σοβαρά;» άρχισε να μουρμουρίζει ο 
υπηρέτης. «Θέλεις να παντρευτείς αυτή τη ζητιάνα, μια γυναίκα ήδη 
παντρεμένη; Εσύ που θα μπορούσες να παντρευτείς ένα λουλούδι; Κι ο 
Κονσταντίνο Λέντα είναι αθώος. Α! Μα θα γυρίσει πίσω, στο λέω εγώ πως θα 
γυρίσει πίσω». 
«Άσε με ήσυχο, Τζάκομπε. Κοίτα τις δουλειές σου. Και βάλε ένα σακί στην 
πλάτη του ζώου. Θεία Μπακιζία;» 
Ο Τζάκομπε κατευθύνθηκε τρέχοντας στο καλύβι και έπεσε πάνω στη γυναίκα 
που μόλις έβγαινε.  
«Θα έπρεπε να ντρέπεστε!» της είπε τρέμοντας. «Είστε χειρότερη κι από 
ζητιάνα! Α! Θα μιλήσω εγώ στην Τζοβάνα, θα μιλήσω εγώ…» 
«Είσαι τρελός» απάντησε η θεία Μπακιζία και με πιο χαμηλή φωνή είπε μια 
βλαστήμια. Και βγήκε από το καλύβι.  
Λίγο μετά αυτή και ο Μπρόντου πήραν τον δρόμο για το χωριό. Ο Τζάκομπε 
τους είδε να απομακρύνονται μέσα στο μούχρωμα της έρημης τάνκα, να 
παίρνουν το στενό μονοπάτι πέρα από τους θάμνους και τις αγριάδες, πέρα 
από τον καπνό των καμένων χωραφιών. Ένα κύμα άγριου θυμού τον 
κατέλαβε κι έβγαλε τον σκούφο του από το κεφάλι και τον πέταξε μακριά. 
Μετά πήγε και τον ξαναμάζεψε, μετά ξύλισε τον σκύλο, που άρχισε να 
γαβγίζει παραπονεμένα, κι ένας ήχος διαπεραστικός που σου ράγιζε την 
καρδιά έσπασε την απόλυτη ησυχία της βραδιάς. Και η ηχώ επαναλάμβανε 



Μετά το διαζύγιο          73 
_______________________________________________________________________________________________________________________________________________________________________________________________________________ 

 

 

εκείνη την απερίγραπτη φωνή που έμοιαζε με το κλάμα ενός απελπισμένου 
φαντάσματος.  
Και η νύχτα έπεσε. Ο Τζάκομπε πήγε να ξαπλώσει στα στρωσίδια που λίγο πριν 
κοιμόταν ο Μπρόντου. Οσφρίστηκε την οσμή του τσίπουρου, σηκώθηκε, βρήκε 
το φλασκί του αφεντικού και ήπιε. Μετά γύρισε να ξαπλώσει κι ένιωσε κι 
αυτός κάτι να βράζει στο στήθος του, να πλημυρίζει την καρδιά του, να 
ανεβαίνει γουργουρίζοντας στο κεφάλι του, να του καίει τα βλέφαρα. Η οργή 
έφυγε από την καρδιά του, τον κυρίεψε όμως μια θλίψη. Από το άνοιγμα της 
καλύβας έβλεπε την αιμάτινη αχλή από την καμένη γη να καλύπτει βαθμιαία 
το τελευταίο γαλάζιο αντιφέγγισμα του λυκόφωτος. Καθώς τα δύο χρώματα 
έσμιγαν έπαιρναν μια μενεξεδιά απόχρωση απερίγραπτης θλίψης. Πού και πού 
ο σκύλος αλύχτιζε ακόμα. Αχ! Τι πόνος, τι πόνος! Γιατί τον είχε χτυπήσει τον 
καημένο τον σκύλο; Τι του είχε κάνει; Τίποτα. Ένιωθε τύψεις σαν αυτές που 
πιάνουν τους μεθυσμένους, γεμάτες πόνο, τρυφερότητα, ανημποριά. Κι από 
την άλλη το κλαψούρισμα του σκύλου τον ενοχλούσε κάνοντάς τον να θέλει 
να σηκωθεί και να δώσει κι άλλες ξυλιές στο φτωχό ζωντανό.  
Ξάφνου του ήρθαν στο μυαλό ο Μπρόντου και η θεία Μπακιζία, που για 
κάμποσο τους είχε ξεχάσει, και τότε άρχισε να τρέμει σύγκορμα. Τι θα 
συνέβαινε ετούτο το βράδυ; Θα έδινε τη συγκατάθεσή της η Τζοβάνα; Αχ, 
ξεπεταρούδι μου! Μα γιατί αλύχτιζε ακόμα ο σκύλος; Σαν φωνή πεθαμένου 
ακουγόταν, σαν τη φωνή του θείου Μπαζίλιο Λέντα, του δολοφονημένου 
γέρικου όρνιου. Άντε από εδώ! Δεν μιλάνε οι πεθαμένοι. Το ουρλιαχτό του 
σκύλου ήταν που άκουγε, τίποτα περισσότερο.  
Ο Τζάκομπε σιγογέλασε μισοκοιμισμένος. Τα βαριά του βλέφαρα έκλεισαν, τα 
μάτια του δεν έβλεπαν πια τον μουντό μενεξεδί ορίζοντα που απλωνόταν σαν 
ένα βαρύ πέπλο πάνω από το άνοιγμα της καλύβας. Του έμοιαζε πως ένα σακί 
γεμάτο με κάτι μαλακό μα βαρύ τον πλάκωνε. Δεν μπορούσε να κουνηθεί πια, 
αυτή όμως η ακινησία είχε μια γλύκα, μια χαρά. Και μετά άρχισε να κάνει 
χίλια μπερδεμένα όνειρα: ανάμεσα στα άλλα, ονειρεύτηκε πως πέθανε από το 
δάγκωμα μιας οχιάς και πως η ψυχή του μπήκε στο σώμα ενός σκύλου και πως 
αυτός ο μικρός, ισχνός, κιτρινιάρης σκύλος τραβούσε για την κουζίνα της 
θείας Μπακιζία ψάχνοντας για κόκαλα. Ο Κονσταντίνο καθόταν κοντά στη 
φωτιά. Ήταν ντυμένος στα κόκκινα και στα πόδια του είχε μια μεγάλη 
αλυσίδα. Με το που είδε τον σκύλο, του πέταξε την αλυσίδα. Το κεφάλι του 
σκύλου γραπώθηκε με τη μία από έναν σιδερένιο κρίκο, και ο Τζάκομπε 
κατατρομαγμένος προσπαθούσε να μιλήσει ώστε να τον αναγνωρίσει ο άλλος. 
Ξύπνησε μέσα στον ιδρώτα φωνάζοντας: «Ξεπεταρούδι μου!» 



74           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Είχε πέσει νύχτα βαθιά. Κάτω από τον καθάριο ουρανό τον γεμάτο μεγάλα 
κίτρινα αστέρια η έρημη τάνκα πρόβαλλε κόκκινη μέσα στο αντιφέγγισμα της 
πυρπολημένης απλωσιάς.  
Ο Τζάκομπε στριφογύριζε ώρα μην μπορώντας να ξανακοιμηθεί. Το μεθύσι 
τού είχε περάσει αφήνοντας το στόμα του πικρό, ξερό. Σηκώθηκε και ήπιε. 
Μετά θυμήθηκε ότι δεν είχε φάει βραδινό κι έμεινε αρκετή ώρα σκεφτικός 
στην πόρτα της καλύβας ενώ το πρόσωπό του φωτιζόταν από το φως της 
φωτιάς. 
«Να φάω ή να μη φάω;» αναρωτιόταν ασυναίσθητα. Κοίταξε τ’ αστέρια. 
Κόντευαν μεσάνυχτα. Τι να είχε αποκάμει εκείνο το υποκείμενο, το αφεντικό 
του; Τον έπιασε μια ξαφνική οργή, για τη θεία Μπακιζία περισσότερο, που 
απερίσκεπτα είχε εμφανιστεί για να πυροδοτήσει το παλαβό σχέδιο του 
νεαρού αφεντικού. Γιατί δεν χρειαζόταν και πολύ κάποιος για να καταλάβει 
ότι τα δανεικά δεν ήταν παρά μια καλή δικαιολογία για τη γριά μέγαιρα ώστε 
να πάρει με το μέρος της τον Μπρόντου, να τον κάνει να αποφασίσει, να τον 
πείσει. Α, της άξιζε το μίσος. Δεν είχε συνείδηση; Δεν πίστευε στον Θεό; Αυτά 
τα ερωτήματα έκαναν ακόμη πιο σκεπτικό τον Τζάκομπε Ντέγιας. Μετά πήγε 
να ξαπλώσει ενώ ακόμα αναρωτιόταν αν πεινούσε κι αν έπρεπε να φάει.  
Όχι. Δεν πεινούσε, δεν διψούσε, δεν νύσταζε. Δεν μπορούσε να βρει ησυχία 
ούτε ξαπλωμένος ούτε καθιστός ούτε όρθιος. Για να ξεγελάσει τον εαυτό του 
άρχισε να χασμουριέται ανοίγοντας διάπλατα το στόμα και να μιλάει μονάχος 
του λέγοντας ακατανόητα πράγματα. Συνέχιζε όμως να σκέφτεται εκείνη την 
κατάσταση. Φρικτό, πραγματικά φρικτό! Να θέλεις να παντρευτείς μια ήδη 
παντρεμένη γυναίκα! Κι αν γύριζε ο Κονσταντίνο; Ποιος να ξέρει! Όλα 
μπορούν να συμβούν σε αυτόν τον κόσμο. Μα ακόμα κι αν δεν γύριζε ο 
κατάδικος, υπήρχε ο γιος του. Τι θα έλεγε ο γιος του όταν θα μεγάλωνε και θα 
καταλάβαινε ότι η μητέρα του είχε δύο άντρες; Ποιος τον έφτιαξε εκείνον εκεί 
τον νόμο; Χα! Πόσο ανόητοι ήταν αυτοί που έφτιαχναν τους νόμους! Ο 
Τζάκομπε γέλασε, κατά βάθος όμως το μόνο που δεν ήθελε ήταν να γελάσει.  
Πήγε να σηκωθεί, ξανάπιασε όμως το φλασκί με το τσίπουρο και σκέφτηκε: 
“Αν ρωτήσει ο Μπρόντου ποιος ήπιε το τσίπουρο, κακό δικό του, θα του πω 
ότι το ήπιαν τα ξωτικά. Χα!Χα!” 
Τον έπιασαν ξανά τα γέλια, ήπιε , ξάπλωσε πάλι. Αποκοιμήθηκε και 
ονειρεύτηκε ότι ήταν μαζί με μία από τις αδελφές του, στην οποία 
εξιστορούσε το όνειρο με τον σκύλο, τον Κονσταντίνο, την αλυσίδα.  
Όταν ξύπνησε, ο ήλιος είχε ήδη ανατείλει πάνω από το οροπέδιο ανάμεσα σε 
γαλαζωπούς ατμούς. Το πρωινό ήταν λίγο ψυχρό και είχε καταχνιά. Οι 



Μετά το διαζύγιο          75 
_______________________________________________________________________________________________________________________________________________________________________________________________________________ 

 

 

αγριάδες, οι θάμνοι, τα τρυφερά χορτάρια λαμποκοπούσαν από δροσιά κάτω 
από τις πλαγιαστές αχτίνες του ήλιου. Για μια ακόμη μέρα τα πουλιά 
φτεροκοπούσαν ανάμεσα στους θάμνους τιτιβίζοντας, πετώντας στον αέρα σε 
σμήνη, κάνοντας χαριτωμένες χορευτικές φιγούρες μέσα στους υδρατμούς. 
Μερικές φορές τα τραγούδι τους γινόταν τόσο δυνατό και διαπεραστικό που 
έμοιαζε με ριπή μεταλλικής βροχής. Ένα οξύ σφύριγμα και το βραχνό 
κρώξιμο του κόρακα έσπαγαν πού και πού αυτή τη μεταλλική, όμοια με 
ασημένιο πέπλο, αρμονία. Και μετά όλα έσβηναν κι επικρατούσε πάλι η 
απόλυτη ησυχία της απλωσιάς.  
Ο Τζάκομπε βγήκε από την καλύβα, τεντώθηκε και χασμουρήθηκε. 
Χασμουριόταν με τέτοιο τρόπο που οι μασέλες του κροτάλιζαν. Το άτριχο 
πρόσωπό του μάζευε σε δίπλες γύρω από το ορθάνοιχτο στόμα, και τα λοξά 
ματάκια του, που έδειχναν κίτρινα μέσα στον ήλιο, δάκρυζαν σαν του σκύλου.  
«Μα καλά» σκέφτηκε σφίγγοντας τα χέρια πάνω στο στομάχι του «σαν να 
νιώθω κράμπες εδώ πέρα. Τι έκανα χτες το βράδυ;» 
Τράβηξε κατά τα μαντριά και άνοιξε. Βγήκε το κριάρι με τα στριφτά κέρατα 
οσφραίνοντας το χώμα, και το ακολούθησαν κάμποσα κιτρινωπά πρόβατα, 
που πήγαιναν ξοπίσω του και οσφραίνονταν κι αυτά το χώμα. Βγήκαν κι άλλα 
κι άλλα ακόμα μέχρι που τα μαντριά άδειασαν, ο Τζάκομπε όμως έμενε 
ακίνητος περιμένοντας σκεφτικός κοντά στις αγριάδες.  
Ναι, δεν έφαγα χτες το βράδυ. Ήπια το τσίπουρο του αφεντικού κι ονειρεύτηκα. Α, 
ναι,ναι! Ο Κονσταντίνο, ο σκύλος, η αδερφή μου η Άννα Ρόζα. Λοιπόν, που να πάρει, 
γιατί δεν γυρίζει πίσω ο μικρός βάτραχος; σκέφτηκε πηγαίνοντας λίγο πιο πέρα. 
Μέθυσα σαν το ζώο. Ο μεθυσμένος είναι σαν το ζώο σκέφτηκε ύστερα από λίγο 
γυρίζοντας στην καλύβα. Δεν καταλαβαίνει τίποτα, λέει δυνατά ό,τι σκέφτεται. 
Αυτό είναι βλαβερό, Τζάκομπε Ντέγιας, κουφιοκέφαλε, βάλτο καλά στο μυαλό σου. 
Α, όχι, όχι, δεν θα ξαναπιώ ποτέ μου, που να με τιμωρήσει ο Κύριος. 
Λίγο μετά επέστρεψε το αφεντικό. Ο Τζάκομπε κάρφωσε χαμογελαστός τα 
μάτια του πάνω του.  
«Α!» του είπε πηγαίνοντας βιαστικά προς το μέρος του. «Μοιάζεις σαν να σε 
έχουν δείρει. Τι έγινε, ξεπεταρούδι μου;» 
«Τίποτα. Τράβα πέρα!» 
Ο άλλος όμως δεν το είχε σκοπό και άρχισε να φέρνει βόλτα γύρω από τον 
Μπρόντου κάνοντας τα σκέρτσα ενός σκύλου, επιμένοντας να μάθει τι έγινε. 
Κι ο νέος τού εκμυστηρεύτηκε, γιατί το είχε μεγάλη ανάγκη. Ναι λοιπόν, η 
Τζοβάνα τον είχε διώξει, λες και ήταν ένας ενοχλητικός ζητιάνος. Τον είχε 



76           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

ρωτήσει αν γνώριζε πως είχε έναν γιο που μια μέρα θα την έφτυνε 
κατάμουτρα λέγοντάς της: “Γιατί έχεις δύο άντρες;” 
«Ψυχή μου, το ήξερα!» φώναξε ο Τζάκομπε χοροπηδώντας από τη χαρά του.  
«Τι ήξερες;» 
«Μπα, τίποτα. Ότι έχει έναν γιο». 
«Αυτό το ήξερα κι εγώ. Να λοιπόν, με έδιωξε, αυτό είναι όλο. Καθώς ήμουν 
έξω στον δρόμο, άκουσα μάνα και κόρη που λογομαχούσαν άσχημα». 
Μετά από αυτά ο Μπρόντου έψαξε να βρει το φλασκί του με το τσίπουρο. Ο 
Τζάκομπε είχε μια εύθυμη διάθεση, ήθελε να γελάσει.  
«Κοίτα να δεις» είπε. «Τα ξωτικά ήπιαν τη νύχτα το τσίπουρό σου. Χαχαχα! 
Κάπου όμως θα έχεις ακόμα. Κάπου θα έχεις». 
Ο Μπρόντου ήπιε λαίμαργα χωρίς να απαντήσει. Και μετά πέταξε οργισμένος 
το φλασκί στον υπηρέτη, που το έπιασε στον αέρα. Κι όπως ο Μπρόντου ήπιε 
από στενοχώρια, ο Τζάκομπε ήπιε από χαρά. 



Μετά το διαζύγιο          77 
_______________________________________________________________________________________________________________________________________________________________________________________________________________ 

 

 

8. 
 
Γύρω στα τρία χρόνια μετά την καταδίκη του, ένα πρωινό προς το τέλος του 
καλοκαιριού, ο Κονσταντίνο ξύπνησε κακοδιάθετος. Η ζέστη ήταν 
αποπνικτική και μια μυρωδιά που σε ανακάτευε κυριαρχούσε μέσα στο κελί. 
Ένας κατάδικος ροχάλιζε σαν κατσαρόλα που έβραζε πάνω σε δυνατή φωτιά.  
Ο Κονσταντίνο είχε κοιμηθεί με το τελευταίο γράμμα της Τζοβάνας στο 
προσκεφάλι του. Κι αυτό το γράμμα ήταν τρομερά λακωνικό και θλιβερό: 
έλεγε πως η Τζοβάνα και η μητέρα της ήταν στα όρια της φτώχιας και πως το 
παιδί είχε αρρωστήσει βαριά. 
Ο Κονσταντίνο ούτε που σκέφτηκε ότι ήταν βάναυσο να του γράφει τέτοια 
πράγματα. Ήθελε να μάθει την αλήθεια, όσο πικρή κι αν ήταν, και θεωρούσε 
καθήκον του να μοιράζεται τα βάσανα της Τζοβάνας και να αγωνιά από την 
απελπισία που δεν μπορούσε να τη συντρέξει. Στέρφο καθήκον ήταν όμως, 
αλίμονο, το ένιωθε, κι αυτό μεγάλωνε τον πόνο του.  
Είχε γίνει καλός μάστορας στην τσαγκάρικο και δούλευε πρόθυμα, έβγαζε 
όμως πολύ λίγα και όλα του τα κέρδη, -βάζοντας στην άκρη όσα έπαιρνε ο 
Ρήγας Μπαστούνι για τις εξυπηρετήσεις του,- τα έστελνε στην Τζοβάνα.  
«Μα την πίστη μου, είσαι κορόιδο» του έλεγε ο πρώην ενωμοτάρχης. «Να τα 
τρως τα λεφτά σου. Αυτές θα έπρεπε να σου στέλνουν». 
«Είναι τόσο φτωχές». 
«Ε, όχι! Αυτές έχουν τον ήλιο. Τι άλλο να θέλουν!» έλεγε ο άλλος. «Αν 
έτρωγες κι έπινες, θα έκανες ψυχικό. Σαν καλάμι έγινες, στ’ αλήθεια καλέ μου 
φίλε! Κι εγώ από την άλλη, αγαπητέ μου, παχαίνω. Αέρα κοπανιστό τρώω και 
παχαίνω». 
Πράγματι, ο πρώην ενωμοτάρχης έμοιαζε πια με μπάλα, τα ξίγκια κρέμονταν 
επάνω του κιτρινισμένα, πλαδαρά. Αντίθετα, ο Κονσταντίνο ήταν πετσί και 
κόκκαλο, με βαθουλωμένα μάτια και διάφανα σχεδόν χέρια.  
Ο ήλιος! σκεφτόταν με πίκρα. Α, ναι, έχουν τον ήλιο! Μα σε τι χρησιμεύει κι ο ήλιος 
όταν δεν έχεις να φας, όταν είσαι άρρωστος και υποφέρεις τα πάνδεινα; 
Ήταν ανοησία, ναι, μα καμιά φορά όταν σκεφτόταν έτσι, έκλαιγε σαν παιδί.  
Κι όμως, είχε πάντα μια ελπίδα. Τα χρόνια περνούσαν, οι μέρες έφευγαν αργές 
και όμοιες η μία με την άλλη, η μία μετά την άλλη, σαν τις νεροσταγόνες σε 
μια σπηλιά, που έπεφταν από την πέτρα πάνω στην πέτρα. Σχεδόν όλοι οι 



78           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

κατάδικοι, κυρίως εκείνοι που είχαν πιο μικρές ποινές, υπολόγιζαν στη χάρη 
και ξεχνιόντουσαν μετρώντας τις μέρες που είχαν περάσει κι όσες θα 
περνούσαν ακόμα με εξαιρετική ακρίβεια χωρίς να χάνουν ούτε μια μέρα από 
τον λογαριασμό.  
Κάποιοι έφταναν ως και τις ώρες να μετράνε. Ο Κονσταντίνο έλεγε πως αυτό 
ήταν χαζομάρα και χαμογελούσε στη σκέψη ότι μπορεί και να πέθαιναν ή να 
αποκτούσαν την ελευθερία τους πρoτού καν εκτίσουν την ποινή τους ως το 
τέλος. Όλα ήταν στα χέρια του Θεού. Κατά τα άλλα, ακόμα και ο ίδιος 
υπολόγιζε στην περίπτωση που θα κέρδιζε την ελευθερία του πριν τη λήξη της 
ποινής του, όμως αυτή η ώρα αργούσε, αργούσε πολύ να έρθει! Το ένιωσε και 
τούτο το πρωινό, με το που ξύπνησε ψηλαφίζοντας το γράμμα της Τζοβάνας.  
Σηκώθηκε και ντύθηκε αναστενάζοντας. Ο σύντροφός του στο δεξί κρεβάτι 
σταμάτησε το ροχαλητό, άνοιξε ένα θολό μάτι και βάλθηκε να κοιτάζει τον 
Κονσταντίνο σαν να μην τον αναγνώριζε. Μετά έκλεισε ξανά το μάτι.  
«Δεν νιώθεις καλά;» ρώτησε ακούγοντας τον Κονσταντίνο να αναστενάζει. 
«Α, αλήθεια, το μωρό σου είναι άρρωστο. Γιατί δεν το λες στον Διευθυντή;» 
«Γιατί θα πρέπει να το πω στον Διευθυντή; Θα με ξαναέβαζε στην απομόνωση 
στα σίγουρα, αν μάθαινε ότι παίρνω νέα με αυτόν τον τρόπο». 
«Και θα ξαναγύριζες στο ψωμί και στο κοτόπουλο» είπε κάποιος ειρωνικά, 
εννοώντας το ψωμί και το νερό.  
Κάποιος άλλος γέλασε. Ο Κονσταντίνο ένιωσε πόσο αδιάφοροι ήταν αυτοί οι 
άνθρωποι που ανάμεσά τους ζούσε και του φάνηκε πως ήταν μόνος, χαμένος 
στην κατάξερη έρημο, με την αποπνικτική ζέστη.  
Τράβηξε στη δουλειά περιμένοντας με αγωνία την ώρα του περίπατου στην 
αυλή για να μπορέσει να μιλήσει στον Ρήγα Μπαστούνι. Ο χοντρός κιτρινιάρης 
τού ήταν εντελώς απαραίτητος, κι ας μην τον εκτιμούσε διόλου. Ήταν η μόνη 
του παρηγοριά. Μόνο αυτός τον καταλάβαινε, τον συνέτρεχε, τον βοηθούσε. 
Ναι, έπρεπε να τον πληρώνει, αυτό ήταν αλήθεια, τι πείραζε όμως; Αυτό δεν 
τον εμπόδιζε να είναι απαραίτητος σε πολλούς κατάδικους και κυρίως στον 
συμπατριώτη του, που με εγωιστικό πόνο σκεφτόταν την ώρα που ο Ρήγας 
Μπαστούνι θα εξέτιε την ποινή του και θα έφευγε από τη φυλακή.  
Εκείνη τη μέρα κετέφθασε ένα καινούριος κατάδικος στο κελί των 
τσαγκάρηδων, ένας ψηλόλιγνος Βόρειος με γκρίζο ρυτιδιασμένο πρόσωπο και 
δύο μικρά άχρωμα μάτια. Η ηλικία του ήταν απροσδιόριστη, οι άλλοι 
κατάδικοι όμως γέλασαν όταν τους είπε ότι ήταν είκοσι δύο χρονών. Αμέσως 
παραπονέθηκε για τη ζέστη και την μπόχα του πετσιού, που μόλυνε τον αέρα.  



Μετά το διαζύγιο          79 
_______________________________________________________________________________________________________________________________________________________________________________________________________________ 

 

 

Α, η αφεντιά του δεν ήταν τσαγκάρης, όχι! Ήταν ο μονάκριβος γιος ενός 
πλούσιου χονδρέμπορου παπουτσιών. Τέλος πάντων, ήταν και του λόγου του 
ένας ευγενής. Κι αμέσως άρχισε να λέει την πονεμένη του ιστορία, πως είχε 
σκοτώσει έναν ερωτικό του αντίζηλο που τον τον είχε προκαλέσει κι έτσι τον 
πυροβόλησε στην πλάτη. Τίποτα άλλο. Η γυναίκα που στάθηκε η αιτία του 
εγκλήματος ήταν φθισική και τώρα πέθαινε από τη στενοχώρια. Πέθαινε. 
Τίποτα άλλο. Α, και κάτι ακόμα, ότι ο κατάδικος είχε αφήσει πίσω του έναν 
γιο, ένα μωρό πολύ μικρό στα χρόνια, παιδί δικό του και της άρρωστης 
γυναίκας. Κι αν εκείνη πέθαινε, το μωρό θα έμενε ορφανό στους πέντε 
δρόμους.  
Ο Κονσταντίνο ταράχτηκε, όχι γιατί τον συγκίνησε η ιστορία του κατάδικου, 
αλλά γιατί εκείνο το μωρό κι εκείνη η γυναίκα τού θύμισαν την Τζοβάνα και 
τον άρρωστο Μαλθινέντου.  
Ο νεοφερμένος, που ξεκίνησε αμέσως να δουλεύει κόβοντας επιδέξια ένα 
ζευγάρι σόλες, έμεινε σιωπηλός, με σκυφτό το κεφάλι, συγκεντρωμένος στη 
δουλειά του, με το κάτω χείλος του να τρέμει, σαν τα μωρά που είναι έτοιμα 
να βάλουν τα κλάματα. Ο Κονσταντίνο τον είδε και σκέφτηκε πως κι εκείνος 
θα υπέφερε πολύ. Μα όπως οι υπόλοιποι έμεναν αδιάφοροι στον πόνο που 
βασάνιζε τον ίδιο, έτσι κι αυτός δεν μπορούσε να κάνει δικό του τον πόνο του 
άλλου. Μόνο ένιωσε ακόμη πιο λυπημένος, πιο μεγάλη την ανάγκη του να 
φύγει.  
Όταν είδε τον Ρήγα Μπαστούνι, τον τράβηξε απόμερα στη σκιά του ζεστού 
τοίχου, μα δεν του έβγαινε λέξη για το τι υπέφερε. Για ποιο λόγο; Του 
αφηγήθηκε όμως την ιστορία του νεοφερμένου. Ο άλλος ανασήκωσε τους 
ώμους, μετά στράφηκε, έφτυσε στον τοίχο και είπε: 
«Αν θέλει, μπορεί κι αυτός να γράψει και να στείλει γράμματα, προσοχή όμως. 
Υπάρχει κάποιος ρουφιάνος εδώ μέσα». 
«Πώς θα τα βγάλουμε πέρα» ρώτησε κατόπιν σκεπτικός ο Κονσταντίνο. «Πώς 
θα τα βγάλουμε πέρα όταν δεν θα είστε πια εδώ;» 
«Θα σου άρεσε να μείνω για πάντα εδώ, βλάκα;» ρώτησε ο άλλος 
αστειευόμενος.  
«Ο Θεός φυλάξει! Όχι. Αντίθετα σας εύχομαι να πάτε στο καλό μια ώρα 
αρχύτερα, αύριο…» 
Ο Ρήγας Μπαστούνι αναστέναξε. Έλεγε πως οι εχθροί του έβρισκαν όλο και μια 
καινούρια μπαμπεσιά για να τον κρατήσουν στη φυλακή. Δεν έτρεφε πια 
ελπίδες ότι θα πάρει χάρη, όπως και να το έκανε όμως, η ώρα που θα 
αποκτούσε την ελευθερία του πλησίαζε. Οπότε θα πήγαινε στον βασιλιά, θα 



80           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

του εξιστορούσε πώς είχαν τα πράγματα. Ο βασιλιάς θα διέταζε αμέσως να 
ξαναγίνει η δίκη και με το που θα αναγνωριζόταν η αθωότητά του, ο Ρήγας 
Μπαστούνι θα ξαναγύριζε στην παλιά του θέση. Ποιος ξέρει, ίσως και να του 
απονεμόταν ένα μετάλλιο, να κάνει παρέα στα άλλα που είχε.  
Κι ακόμα μοίραζε υποσχέσεις σε όλους και ειδικότερα στον Κονσταντίνο, πως 
με το που θα απελευθερωνόταν, θα μεσολαβούσε για να του δοθεί χάρη.  
«Όλα θα πάνε καλά!» συμπέρανε, εγκρίνοντας τον μονόλογό του. Στη βιάση 
του να μοιράζει υποσχέσεις, έφτανε να πιστεύει ότι θα έπρεπε και να τις 
κρατήσει. «Μακάρι και να γινόταν αύριο! Τι καλά που θα ήταν για όλους!» 
«Καλά ή κακά!» απάντησε ο Κονσταντίνο.  
«Κι από την άλλη» συνέχισε ο άλλος «όταν πια θα είμαι έξω, μπορεί και να μη 
με χρειάζεσαι».  
Με το που ξεστόμισε αυτές τις κουβέντες, μετάνιωσε, είδε όμως τον 
Κονσταντίνο να κουνάει με αμφιβολία το κεφάλι και σκέφτηκε: μπας και 
πιστεύει ότι αναφέρομαι στη χάρη; και τον κοίταξε με αληθινή συμπόνια. «Είσαι 
όμως αθώος, στ’ αλήθεια αθώος;» τον ρώτησε. «Τώρα πια, μπορείς να μου 
εμπιστευτείς τα πάντα, καλέ μου φίλε. Θυμάσαι που όταν στο ρώτησα πρώτη 
φορά, μου είπες: “να μην ξαναδώ τον γιο μου αν είμαι ένοχος!”» 
«Αλήθεια είναι! Και τώρα θέλετε να πείτε ότι μπορεί και να μην ξαναδώ τον 
γιο μου; Ας γίνει το θέλημα του Θεού, εγώ όμως είμαι αθώος». 
Ο Ρήγας Μπαστούνι γύρισε ξανά κατά τον τοίχο κι έφτυσε.  
«Κάνε υπομονή, αγαπητέ μου, κάνε υπομονή. Υπομονή!» είπε στον 
Κονσταντίνο και η φωνή του ήταν ζεστή και ειλικρινής.  
Ο Ρήγας Μπαστούνι περνιόταν για ανώτερος άνθρωπος κι ένιωθε περήφανος 
για τον εαυτό του, γιατί ξεχώριζε τους τίμιους ανθρώπους. Αυτός ήταν και ο 
λόγος που είχε φτάσει να αγαπάει με τον τρόπο του τον Κονσταντίνο, 
γνωρίζοντάς τον από την καλή και από την ανάποδη, γιατί είχε απλή ψυχή, 
καμωμένη από ένα τόσο αγνό μέταλλο που ακόμη και η μεγάλη διαφθορά της 
φυλακής δεν μπορούσε να την αγγίξει.  
Τέλος πάντων, ο πρώην ενωμοτάρχης έδινε το ελεύθερο στον εαυτό του να 
διαβάζει τα γράμματα που έφταναν για τον κατάδικο. Τώρα τελευταία είχε 
φτάσει ένα ανώνυμο, κακογραμμένο, με κάτι μεγάλα γράμματα που έμοιαζαν 
έντομα και μικρά τέρατα. Εκείνα όμως τα δηλητηριώδη έντομα και τα μικρά 
τέρατα έφερναν τρόμο. Έλεγαν ότι η Τζοβάνα, η γυναίκα του κατάδικου, 
επέτρεπε να ερωτοτροπεί μαζί της ο Μπρόντου Ντέγιας, και ότι η θεία 
Μπακιζία ήθελε να ταξιδέψει μέχρι το Νουόρο για να συζητήσει με τον 
δικηγόρο το θέμα του διαζυγίου της κόρης της.  



Μετά το διαζύγιο          81 
_______________________________________________________________________________________________________________________________________________________________________________________________________________ 

 

 

Ο πρώην ενωμοτάρχης έγινε έξαλλος από θυμό, και ο φίλος του ο 
Αντιπρόσωπος, που δούλευε το μεγάλο του έργο παραπέρα, τον άκουσε να 
μουρμουρίζει φουσκώνοντας τα κιτρινιάρικα μάγουλά του.  
Είναι ανόητοι! Ανόητοι! Σαρδηνέζικα γαϊδούρια! σκεφτόταν ο Ρήγας Μπαστούνι. 
Γιατί του τα γράφουν αυτά; Τι άλλο μπορεί να κάνει, παρά να χτυπήσει το κεφάλι 
του στον τοίχο; 
Δεν παράδωσε το γράμμα και κάθε φορά που έβλεπε τον κατάδικο, τον 
κοίταζε με βαθιά συμπόνια, ευτυχής που ο ίδιος ένιωθε τέτοια καλοσύνη.  
Το μωρό πέθανε τρεις μέρες μετά, και αμέσως ο Κονσταντίνο έλαβε τα νέα. 
Έκλαψε αθόρυβα, στα κρυφά, γιατί μπροστά στους συντρόφους του της 
δουλειάς και της κακιάς μοίρας ήθελε να δείχνει δυνατός. Ο Αρνόλφο 
Μπελίνι, εκείνος που είχε την άρρωστη αγαπητικιά, με το που έμαθε τη 
δυστυχία του κατάδικου από τη Σαρδηνία, άρχισε να κλαίει παράξενα, σαν να 
κακάριζε μια κότα. Και το μικρό του γκρίζο πρόσωπο, που έμοιαζε με γέρικου 
μωρού, ήταν τόσο γελοίο καθώς έκλαιγε, που ο κατάδικος που ήταν από το 
Αμπρούτσο, εκείνος που συνέχεια μάλωνε με τον αδελφό του, βάλθηκε να 
γελάει. Ένας άλλος κατάδικος τσίμπησε με το σουβλί το μπούτι του 
Αμπρουτσέζου. Εκείνος σταμάτησε τα γέλια αναπηδώντας τρομαγμένος, 
έβγαλε μια πονεμένη κραυγή και δεν διαμαρτυρήθηκε.  
Ο Κονσταντίνο κοίταξε με έκπληξη τον Μπελίνι, κούνησε το κεφάλι και 
ξανάπιασε τη δουλειά του. Δεν μιλούσε κανείς, και ο Βόρειος ηρέμησε κάποια 
στιγμή. Κάτω από το χαμηλό ταβάνι έφεγγε το σκληρό φως του φεγγαριού, 
που τρύπωνε από τη σκοτεινή αυλή. Η αποπνικτική ζέστη ανακατευόταν με 
την έντονη μυρωδιά του δέρματος, της μπόχας που άφηναν τα ιδρωμένα 
χέρια και πόδια των κατάδικων.  
Δεκατρείς ήταν αυτοί οι κατάδικοι, και τους επιτηρούσε συνέχεια ένας ψηλός 
φρουρός με κόκκινα μουστάκια, πάντα σιωπηλός. Οι κρατούμενοι έμοιαζαν 
μεταξύ τους σαν αδέλφια ή τουλάχιστον συγγενείς, στην όψη, στα μαλλιά και 
στο ξυρισμένο πρόσωπο, στην ίδια σε όλους άτονη έκφραση. Ποτέ όμως μέχρι 
εκείνη τη στιγμή δεν είχε φανεί στον Κονσταντίνο ότι ήταν τόσο ξένος, τόσο 
απόμακρος από τους συντρόφους της φυλακής.  
Κι έραβε, έραβε σκυφτός, με ένα παπούτσι ανάμεσα στις γάμπες του, πάνω στη 
δερμάτινη ποδιά του. Πότε πότε κοίταζε με προσοχή το παπούτσι και μετά 
έπιανε πάλι να ράβει τραβώντας την κλωστή με τα δυο του χέρια, με μανία 
σχεδόν. Α, ναι, έπρεπε να δουλέψει τώρα που το μωρό είχε πεθάνει. Το είχε 
αγαπήσει πολύ το μωρό; Δεν ήξερε. Ίσως όχι πολύ. Μόνο μια φορά το είχε δει, 
στο Νουόρο, πίσω από τα κάγκελα στο δωμάτιο που προοριζόταν για το 



82           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

επισκεπτήριο, και το μικρό έκλαιγε χωμένο στην αγκαλιά της Τζοβάνας. Το 
μωρό είχε ένα κόκκινο προσωπάκι, λίγο τραχύ σαν κάποια ώριμα βερίκοκα, 
και τα φωτεινά μενεξεδιά ματάκια του ήταν σαν δυο ρόγες σταφύλι πίσω από 
τα κρόσσια του σκουφιού του. Όσο κράτησε η συνάντηση έκλαιγε και τσίριζε, 
φοβισμένο από τους ακίνητους, άκαμπτους φρουρούς κι από εκείνο το 
μεταλλικό δίχτυ που έπιανε με τα ρόδινα τρεμάμενα χεράκια του.  
Ο Κονσταντίνο δεν είχε άλλη ανάμνηση από τον γιόκα του. Είχαν περάσει τα 
χρόνια και τον θυμόταν πάντα κλαμένο, κόκκινο, με τα μενεξεδιά ματάκια 
του κρυμμένα από τα κρόσσια του σκουφιού του. Πάντα του όμως σκεφτόταν 
το μέλλον, όταν ο Μαλθινέντου θα είχε μεγαλώσει πια και θα ήξερε να οδηγεί 
το κάρο, να καβαλάει το άλογο, να σπέρνει, να θερίζει, παρηγοριά και βοήθεια 
για τη μητέρα του. Αχ! Ο Κονσταντίνο πάντα του είχε την ελπίδα ότι θα γύριζε 
σύντομα στον τόπο του. Κι αν καμιά φορά ένιωθε το μάταιο αυτής της 
ελπίδας, σκεφτόταν αμέσως τον γιο του. Και τον αγαπούσε περισσότερο από 
αγάπη στην ίδια την Τζοβάνα παρά από την εγωιστική συμπάθεια που φέρνει 
η συνήθεια και η εγγύτητα.  
Και τώρα το μωρό ήταν πεθαμένο, το όνειρο πεθαμένο κι αυτό. Γενηθήτω το 
θέλημα του Κυρίου! Όμως ο Κονσταντίνο υπέφερε βαθιά όταν σκεφτόταν τον 
πόνο της γυναίκας του.  
Ο Ρήγας Μπαστούνι, όταν την ίδια μέρα ξαναείδε τον καλό του συμπατριώτη 
στη ζεστή σκιά του τοίχου, κατάλαβε αμέσως ότι ο Κονσταντίνο υπέφερε πιο 
πολύ για τη γυναίκα του παρά για τον θάνατο του αγοριού. Όμως, -τι 
περίεργη παρηγοριά-, άρχισε να του λέει με ειρωνεία: 
«Μα καλά, αγαπητέ μου, είσαι τρελός που απελπίζεσαι έτσι. Σκέψου τον εαυτό 
σου, σκέψου πως αν ο Κύριος, όπως λες, κάλεσε κοντά του την αθώα ψυχή, 
μάλλον για το καλό του μικρού το έκανε».  
«Γιατί;» ρώτησε ο Κονσταντίνο, με σκυφτό το κεφάλι και τα χέρια να 
κρέμονται χαλαρά με ανοιχτές τις παλάμες. «Γιατί ήταν φτωχός;» 
Εκείνη τη μέρα ο Ρήγας Μπαστούνι ήθελε να φιλοσοφήσει και είπε ότι η 
φτώχεια δεν ήταν κάτι κακό, ίσα-ίσα, μπορεί να ήταν κάτι καλό, ναι στ’ 
αλήθεια κάτι καλό.  
«Υπάρχουν άλλα χειρότερα, καλέ μου φίλε. Σκέψου τον εαυτό σου. Η γυναίκα 
σου θα παρηγορηθεί». 
«Α, ναι! Έχει τον ήλιο!» είπε ο Κονσταντίνο σφίγγοντας τις παλάμες. «Τον 
ήλιο που τσουρουφλίζει! Αχ! Τι να τον κάνει τον ήλιο τώρα;» 



Μετά το διαζύγιο          83 
_______________________________________________________________________________________________________________________________________________________________________________________________________________ 

 

 

«Ποφ! Ποφ! Ποφ!» είπε τραγουδιστά ο άλλος φουσκώνοντας τρεις φορές τα 
χοντρά κιτρινιάρικα μάγουλά του. Μετά έμεινε σκεπτικός, κοίταξε καλά καλά 
το νύχι του δεξιού μικρού του δάχτυλου και τέλος είπε δυνατά: 
«Πες μου, καλέ μου φίλε, κι αν η γυναίκα σου έπαιρνε άλλον για άντρα της;» 
Ο Κονσταντίνο δεν καλοκατάλαβε, αμέσως όμως τα χέρια του πάγωσαν.  
«Καλά θα κάνατε να μη μου λέτε τέτοια πράγματα σήμερα» είπε πληγωμένος.  
«Ποφ! Ποφ! Ποφ!» ξαναείπε τραγουδιστά και ξαναφούσκωσε τα μάγουλα ο 
πρώην ενωμοτάρχης.  
Για λίγο έπεσε σιωπή. Και μετά:  
«Να, καλέ μου συμπατριώτη, δεν με κατάλαβες. Η γυναίκα σου είναι τίμια, δεν 
αμφιβάλλω. Μα λέω: αν στ’ αλήθεια ξαναπαντρευόταν; Ακόμα δεν 
καταλαβαίνεις; Αυτός ο χριστιανός είναι εντελώς αγαθιάρης! Στην τιμή μου, 
μοιάζεις σαν να είσαι ακόμα ελεύθερος, τόσο αθώος είσαι. Είναι δυνατόν» 
φώναξε «να μη γνωρίζεις πως τώρα υπάρχει το διαζύγιο; Μια γυναίκα που ο 
άντρας της έχει καταδικαστεί για πάνω από δέκα χρόνια μπορεί να πάει 
διαζύγιο και να ξαναπαντρευτεί». 
Ο Κονσταντίνο σήκωσε το κεφάλι. Τα βαθουλωμένα μάτια του άνοιξαν 
διάπλατα, λίγο μετά όμως μισόκλεισαν ξανά.  
«Η Τζοβάνα δεν θα κάνει κάτι τέτοιο» είπε.  
Κι άλλη σύντομη σιωπή.  
«Η Τζοβάνα δεν θα το κάνει!» ξαναείπε ο κατάδικος. Την ίδια στιγμή όμως 
ένιωσε κάτι παράξενο, σαν να του έκοβε την καρδιά στα δύο ένα παγωμένο 
μαχαίρι. Και το ένα μέρος ένιωθε έναν φοβερό πόνο και το άλλο φώναζε: “Δεν 
θα το κάνει!” Και τα δύο μέρη της καρδιάς του είχαν ξεχάσει ολότελα το νεκρό 
μωρό. “Δεν θα το κάνει!” φώναζε ακόμα το ένα μέρος της καρδιάς. Και το 
άλλο αφέθηκε να πειστεί μέχρι που τα δύο έγιναν πάλι ένα και η καρδιά 
θυμήθηκε τον καημό της.  
«Ωραία λοιπόν» είπε ο Ρήγας Μπαστούνι «κι εγώ πιστεύω ότι δεν θα το κάνει. 
Πες μου όμως κάτι, καλέ μου φίλε, τώρα που ο γιος σου είναι πεθαμένος, τώρα 
που η μητέρα του δεν έχει να ελπίζει ούτε σε εκείνον ούτε σε εσένα, δεν θα 
έκανε καλά να ξαναπαντρευόταν; Να, εγώ λέω πως θα ήταν ανόητη αν της 
παρουσιαζόταν η ευκαιρία και την άφηνε». 
Ο Μπρόντου Ντέγιας! σκέφτηκε ο Κονσταντίνο, ξαναείπε όμως: «Όχι, δεν θα το 
κάνει». 
«Μα είσαι ηλίθιος, αγαπητέ μου. Δηλαδή αν το έκανε, δεν θα ήταν σωστό;» 
«Μα θα ξαναγυρίσω στον τόπο μου». 
«Και πού το ξέρει;» 



84           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Μα της το γράφω πάντα, θα της το γράφω πάντα». 
Ο Ρήγας Μπαστούνι είχε διάθεση να γελάσει, οργίστηκε όμως με τον εαυτό του 
γι’ αυτή του τη διάθεση κι απόμεινε σκεπτικός. Μετά είπε, σαν να απαντούσε 
σε μια ερώτηση που είχε κάνει ο ίδιος: 
«Κουταμάρα είναι». 
«Ναι» απάντησε αμέσως ο Κονσταντίνο. Σκεφτόταν όμως τον Μπρόντου 
Ντέγιας, το σπίτι του με τη σκεπαστή είσοδο, τις τάνκας του και τα κοπάδια 
του, τη δυστυχία της Τζοβάνας. Κι αλίμονο, και τα δύο μέρη της καρδιάς του 
ένιωθαν πια τον πόνο της λαβωματιάς.  
Την ίδια νύχτα έγραψε στην Τζοβάνα παρηγορώντας την, λέγοντάς της ξανά 
ότι πάντα του εναπόθετε τις ελπίδες του στη θεία ευσπλαχνία. “Ίσως ο Θεός” 
έγραφε “με τη σωστή του κρίση, θέλησε να μας δοκιμάσει ξανά, παίρνοντάς 
μας πίσω τον καρπό που συλλάβαμε μέσα στην αμαρτία. Γενηθήτω το θέλημά 
του. Τώρα όμως έχω το προαίσθημα ότι πλησιάζει η ώρα που θα αποκτήσω 
ξανά την ελευθερία μου”. 
Μετά έμεινε σκεπτικός για κάμποση ώρα κι αναρωτιόταν αν έπρεπε να της 
γράψει για εκείνο το φρικτό πράγμα που είχε υπονοήσει ο πρώην 
ενωμοτάρχης. Όμως όχι. Πίστευε πως ήταν αρκετά πονηρός. Ναι, ήταν αρκετά 
πονηρός ώστε να μην υπονοήσει το παραμικρό. Η Τζοβάνα έπρεπε να 
συνεχίσει να πιστεύει ότι ο άντρας της αγνοούσε την ύπαρξη εκείνου του 
τρομερού νόμου.  
Αφού της έγραψε το γράμμα, ένιωσε πιο ήσυχος. Μα ένα μικρό αδυσώπητο 
σαράκι άρχισε να ροκανίζει και να στριγκλίζει στο μυαλό του, και μετά από 
εκείνη τη μέρα ο Ρήγας Μπαστούνι χωρίς έλεος έσταζε ασταμάτητα το φοβερό 
δηλητήριο στο αίμα του.  
Πρέπει να συνηθίσει, αλλιώς αυτός ο απλός άνθρωπος θα πεθάνει από την καρδιά 
του σκεφτόταν ο πρώην ενωμοτάρχης.  
Καμιά φορά τού ερχόταν στο μυαλό ότι ίσως και να ήταν καλύτερα να τον 
αφήσει να πεθάνει. Μετά όμως θυμόταν ότι του είχε υποσχεθεί τη χάρη κι 
έχοντας πια την εντύπωση ότι μπορεί και να έφτανε η ώρα που ο Κονσταντίνο 
θα την έπαιρνε και θα αποκτούσε την ελευθερία του, ξανάρχιζε να τον 
βασανίζει, για να τον αποτρέψει από το να πεθάνει όταν θα του ζητούσε 
διαζύγιο η Τζοβάνα. Ήταν σίγουρος ότι η κοπέλα το σκεφτόταν ήδη και τον 
εκνεύριζε κάθε φορά που ο Κονσταντίνο αναφερόταν στοργικά σε εκείνη.  
«Αγαπητέ μου» του είπε ξεφυσώντας μια μέρα του Οκτώβρη. «Εσύ δεν τις 
ξέρεις τις γυναίκες. Άδειες κανάτες είναι, τίποτα άλλο. Ήμουν κάποτε 
αρραβωνιασμένος. Αδύνατον σου φαίνεται, ε; Ναι, το ίδιο και σ’ εμένα. Και 



Μετά το διαζύγιο          85 
_______________________________________________________________________________________________________________________________________________________________________________________________________________ 

 

 

μετά; Λοιπόν, εκείνη με απατούσε προτού καλά καλά παντρευτούμε. Αυτό 
είναι όλο. Μου ανεβάζεις το αίμα στο κεφάλι. Από την άλλη, η γυναίκα σου 
είναι σε άλλη κατάσταση, είναι φτωχή, νέα, τρέχει το αίμα στις φλέβες της. 
Έχει ή δεν έχει αίμα στις φλέβες της; Αν αυτός ο Ντέγιας θέλει να την 
παντρευτεί, θα είναι χαζή σαν χήνα αν δεν τον πάρει». 
«Για ποιον Ντέγιας λέτε; Ποιος σας το είπε;» ρώτησε έκπληκτος ο 
Κονσταντίνο.  
«Μπα, δεν μου το είπες εσύ;» 
Ο Κονσταντίνο δεν θυμόταν να του έχει μιλήσει ποτέ. Όμως το μυαλό του 
ήταν σε σύγχυση, κλεισμένος τόσο καιρό εκεί μέσα! Αχ! Καλέ μου Θεέ! Καλέ 
μου άγιε Κωνσταντίνε! Πώς του είχε έρθει του πρώην ενωμοτάρχη και 
μιλούσε για τον Ντέγιας; 
«Ναι, λοιπόν, φοβάμαι» ξέσπασε. «Εκείνος εκεί την κόρταρε, ήθελε να την 
παντρευτεί. Α! Ένας μεθύστακας είναι, άνοστος σαν τη λάσπη. Όχι, δεν θα 
έκανε ποτέ της κάτι τόσο τρομερό η Τζοβάνα. Ας πούμε κάτι άλλο, σας 
παρακαλώ!»  
Και μίλησαν για άλλα πράγματα, στη διάλεκτο της Σαρδηνίας, για να μην τους 
καταλάβουν οι άλλοι κατάδικοι. Μίλησαν για τον φθισικό φοιτητή, που όλο 
και κοντοζύγωνε στο κατώφλι του θανάτου, μίλησαν για τον Αρνόλφο 
Μπελίνι, που έκλαιγε σαν τον χαζό κάθε φορά που έβλεπε τον φοιτητή, για 
τον Αντιπρόσωπο, που έκανε βόλτες γύρω από το συντριβάνι, για την 
καρακάξα, που αδυνάτιζε κι έχανε τα φτερά της από τα γεράματα.  
Κουτσομπολιά, μίση, μνησικακίες, αγάπες, δειλίες, νάζια κύκλωναν, ένωναν, 
κέντριζαν τους κατάδικους, μεταξύ τους, με τους φρουρούς, με τους 
ανώτερους. Ο Κονσταντίνο παρέμενε απαθής σε όλα αυτά. Αυτός, ο φοιτητής 
και ο Αντιπρόσωπος έμοιαζαν να ζουν μακριά από όλους τους άλλους, 
πλησιάζοντας μόνο τον πρώην ενωμοτάρχη, που γύρω του περιστρέφονταν 
όλα σχεδόν τα μυστικά της φυλακής και που παρέμενε ανώτερος όλων, 
απαραίτητος σε όλους.  
Ήταν πολλοί αυτοί που ζήλευαν την οικειότητα που του έδειχνε ο πρώην 
ενωμοτάρχης και τον παρακαλούσαν να μεσολαβήσει στον Ρήγα Μπαστούνι 
για συγκεκριμένες εκδουλεύσεις. Ο κατάδικος ανασήκωνε τους ώμους. 
Αρκετοί του πρόσφεραν χρήματα, κι αυτός ίσα που δεν τα δέχτηκε, τόση ήταν 
η αγωνιώδης ανάγκη του να στείλει όσο περισσότερα χρήματα μπορούσε στην 
Τζοβάνα. Τίποτα άλλο δεν σκεφτόταν.  
Ο Ρήγας Μπαστούνι, με τις συνεχείς αιχμές του που τσιμπούσαν σαν καρφίτσες, 
του γινόταν όλο και πιο απεχθής. Μια μέρα καυγάδισαν στ’ αλήθεια και για 



86           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

κάμποσον καιρό είχαν γυρίσει τις πλάτες ο ένας στον άλλον. Ο Κονσταντίνο 
όμως ένιωθε να υποφέρει. Του φαινόταν πως ήταν στο κελί της απομόνωσης, 
αποκομμένος για πάντα από τον έξω κόσμο. Κι ήταν ο πρώτος που έβαλε νερό 
στο κρασί του και ζήτησε ανακωχή.  
Το φθινόπωρο περνούσε. Η ατμόσφαιρα ανανεώθηκε, ο ουρανός έμοιαζε σαν 
μπλε βελούδο, τρυφερός, απέραντος, γλυκός σαν το όνειρο. Ήταν κάτι μέρες 
που ο αέρας έφερνε μαζί του ένα άρωμα από ώριμα φρούτα.  
Ο Κονσταντίνο δεν ένιωθε το ίδιο βάρος στην καρδιά του, ήταν όμως γεμάτος 
μελαγχολία. Κόντευε να γίνει σκιά του εαυτού του, γιατί στερούταν τα πάντα 
για να στέλνει χρήματα στην Τζοβάνα, κι ενώ όλοι οι άλλοι κατάδικοι 
έπαιρναν χρήματα, άλλος λιγότερα άλλος περισσότερα, μόνο αυτός στερούταν 
ακόμα κι αυτά που κέρδιζε με τη δουλειά του.  
«Δεν καταλαβαίνω» έλεγε πρώην ενωμοτάρχης. «Ρόδινος και φρέσκος 
μοιάζεις, κι όμως έχεις γίνει διάφανος, αγαπητέ μου». 
Ήταν φορές που ο Κονσταντίνο ένιωθε να καίει το πρόσωπό του και το αίμα 
να κυλάει γοργά μέσα στο κεφάλι του. Μετά έπεφτε ψυχολογικά και υπέφερε 
από τέτοια νοσταλγία που ούτε τον πρώτο χρόνο της έκτισης της ποινής του 
δεν είχε νιώσει. Έβλεπε το μεγάλο οροπέδιο που αναπαυόταν μέσα στη 
φθινοπωρινή ησυχία κίτρινο κάτω από τον ασυννέφιαστο ουρανό και τα 
βουνά που δέχονταν τα χάδια το χλιαρού ήλιου κι ένιωθε το άρωμα των 
λιγοστών φρούτων και των αμπελιών που αργούσαν να ωριμάσουν σ’ εκείνον 
τον τόπο των βοσκών και των μελισσών. Έβλεπε τις αλεπούδες, τους λαγούς, 
τις κυψέλες, τα αγριοπούλια, τα άλογα, τους φορτωμένους μούρα θάμνους, 
όλα εκείνα τα πράγματα που είχαν γεμίσει ενδιαφέρον και άγριες χαρές την 
κατά τα άλλα δυστυχισμένη, ανυπάκουη παιδική του ηλικία. Καθώς θυμόταν 
τον θείο του, εκείνο το γέρικο βάρβαρο όρνιο, που τον είχε βασανίσει όσο 
ζούσε και που ακόμα και μετά τον θάνατό του συνέχιζε να τον βασανίζει, 
ένιωθε ένα κύμα μίσους για τον νεκρό. Και μετά σκεφτόταν: Τώρα πια δεν 
υπάρχει τίποτα! Και μετάνιωνε και προσευχόταν για την ψυχή του.  
Δεν μισούσε κανέναν άλλον. Κανέναν, κανέναν. Ούτε και τον πραγματικό 
δολοφόνο ούτε και τον Μπρόντου Ντέγιας, που κατά τα άλλα δεν είχε κάτι να 
τον μεμφθεί. Ούτε τον Ρήγα Μπαστούνι, που τον βασάνιζε συνέχεια. Δεν είχε 
τη δύναμη να μισήσει. Ένιωθε μια χαρμολύπη μέσα του, σαν να βρισκόταν στα 
πρόθυρα του ύπνου, κι από αυτή την παράξενη αίσθηση έβγαινε μόνο αγάπη, 
τρυφερή, γλυκιά, βελούδινη, μελαγχολική σαν τον φθινοπωρινό ουρανό. Κι 
αυτό το συναίσθημα ήταν αποκλειστικά για εκείνη, ήταν εκείνη. Σκεφτόταν 
πάντα εκείνη, εκείνη, εκείνη.  



Μετά το διαζύγιο          87 
_______________________________________________________________________________________________________________________________________________________________________________________________________________ 

 

 

Όσο περνούσε ο καιρός, τόσο ένιωθε να την αγαπάει: ήταν η μακρινή του 
πατρίδα, η οικογένεια, η ελευθερία, η ζωή. Όλα αυτά ήταν μέσα της: η ελπίδα, 
η πίστη, η δύναμη, η γαλήνη, η χαρά της ζωής. Ήταν η ψυχή του. 
Όταν ο σκληρός Ρήγας Μπαστούνι τον απειλούσε με εκείνο το τρομερό πράγμα, 
ήταν σαν να τον απειλούσε με τον ίδιο τον θάνατο. Κι όμως, αν ήταν να χάσει 
την Τζοβάνα, καλύτερα να έμενε από μόνος του σαράντα χρόνια φυλακή. 
Ταυτόχρονα όμως λαχταρούσε την ελευθερία του για να μη χάσει την 
Τζοβάνα.  
Εκείνο τον χειμώνα υπέφερε από το κρύο. Το πρόσωπο και τα νύχια του είχαν 
μπλαβίσει. Τις ώρες του περίπατου στην αυλή καθόταν στον ήλιο και τα δόντια 
του χτυπούσαν σαν του γέρου. Συχνά είχε την ανάγκη να εξομολογηθεί κι 
έλεγε στον νεαρό εφημέριο όλα τα δεινά που περνούσε.  
«Ποιος σας έβαλε στο κεφάλι αυτές τις ιδέες, τέκνον μου;» ρώτησε ο 
εξομολογητής και τα μαύρα μάτια του άστραφταν.  
«Ένας συμπατριώτης μου, ο πρώην ενωμοτάρχης Μπουράι, τέλος πάντων ο 
Ρήγας Μπαστούνι». 
«Που ο Θεός να σε αναθεμ…» μουρμούρισε ο εφημέριος, σκεπτικός. Τον 
γνώριζε από την καλή κι από την ανάποδη τον Ρήγα Μπαστούνι! 
Προσπάθησε να παρηγορήσει τον κατάδικο, μετά τον ρώτησε αν και τι του 
έγραφε η Τζοβάνα. Δυστυχία του, του έγραφε σπάνια πια, λίγες αράδες. Μετά 
τον θάνατο του μικρού έμοιαζε να μην έχει τίποτα να του πει. Τελευταία του 
έγραψε ότι στο χωριό έκανε πολύ κρύο, είχε πέσει δυο φορές χιόνι και την 
τελευταία φορά ένας άνθρωπος πάγωσε και πέθανε καθώς διέσχιζε τα βουνά. 
Κατά τα άλλα, πρόσθετε η Τζοβάνα, μεγάλη πείνα είχε πλακώσει το χωριό.  
Όλα αυτά έφερναν μια αβάσταχτη θλίψη στον Κονσταντίνο. Συχνά 
ονειρευόταν πως τον είχαν πάει στο Νουόρο και τον είχαν αφήσει ελεύθερο. 
Κι από εκεί κατευθυνόταν με τα πόδια για το χωριό του. Κρύωνε, δεν 
μπορούσε να προχωρήσει, πέθαινε, πέθαινε… Και ξυπνούσε ξυλιασμένος από 
το κρύο, κι η καρδιά του σφιγγόταν από μια τεράστια θλίψη.  
Ο εξομολογητής τού είπε: 
«Είστε τόσο αδύναμος, αδελφέ μου. Είναι η αδυναμία που σας φέρνουν αυτές 
οι άσχημες σκέψεις. Η γυναίκα σας είναι μια καλή χριστιανή. Δεν θα σας 
αδικήσει ποτέ, εμπρός, βγάλτε από το μυαλό σας τις άσχημες ιδέες. Πρέπει να 
πάρετε δύναμη Να τρώτε, να πίνετε κάτι. Κερδίζετε χρήματα;» 
«Κάτι λίγα. Μα τα στέλνω όλα στη γυναίκα μου. Είναι τόσο φτωχή. Ω, τρώω 
αρκετά. Όχι, δεν είμαι αδύναμος. Ούτε μου αρέσει να πίνω, μου φέρνει 
ναυτία». 



88           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Καλά, ησυχάστε. Θα μιλήσω εγώ στον Μπουράι… Θα σας αφήσει ήσυχο». 
Και πράγματι μίλησε στον Ρήγα Μπαστούνι και τον επέπληξε για τις 
μελαγχολικές ιδέες που φύτευε στο μυαλό του Λέντα.  
«Είναι ένας κακομοίρης, είναι αναιμικός. Αφήστε τον στην ησυχία του, 
διαφορετικά θα αρρωστήσει». 
Ο Ρήγας Μπαστούνι τον κοίταξε ήρεμος, με τα μικρά γουρουνίσια του μάτια να 
μισοκλείνουν πονηρά. Μετά ξεφύσηξε. Μετά κούνησε το κεφάλι και είπε: 
«Το κάνω για το καλό του». 
«Μα ποιο καλό; Ποιο καλό; Εσείς…» 
«Να, φίλε μου, λέω εγώ, και συγγνώμη… Όσο κρατάει ο χειμώνας, δεν έχει να 
φοβάται για τη γυναίκα του, γιατί κάνει πολύ κρύο. Για την ώρα, φαντάζομαι 
πως μόνο η γριά υπάρχει, η πεθερά του Κονσταντίνο, που θα ασχολείται με το 
να συμβουλεύει την κόρη της, ως και να τη σπρώχνει να αρπάξει την τύχη 
της. Μετά όμως θα έρθει η άνοιξη, αυτό είναι όλο το θέμα». 
Το πρόσωπο του εφημέριου συννέφιασε, ήταν όλος γεμάτος απορία, δεν 
καταλάβαινε, ενώ ο άλλος, συνεχίζοντας να τον κοιτάζει με τα γεμάτα κακία 
γουρουνίσια ματάκια του, βρήκε ευκαιρία να του εξηγήσει την κατάσταση πιο 
καθαρά περιγράφοντάς του την απληστία της πεθεράς, τη νεαρή ηλικία της 
συζύγου, τους κινδύνους της άνοιξης… Ο εφημέριος θύμωσε για τα καλά.  
«Φτάνει…» είπε χτυπώντας τα χέρια καθώς πήγαινε πέρα δώθε ενώ τα μαύρα 
του μάτια άστραφταν «είστε ανυπόφορος. Τι σας πιάνει και φαντάζεστε τέτοια 
πράγματα; Γιατί τυραννάτε τον δύστυχο; Επειδή κάποιος διεκδικεί τη γυναίκα, 
πάει να πει…» 
«Φίλε μου, μη θυμώνετε, ορίστε!» είπε ο Ρήγας Μπαστούνι. Και του έδειξε το 
ανώνυμο γράμμα που είχε φτάσει από το χωριό του Κονσταντίνο. 
Ο εφημέριος απόμεινε σοβαρός. Παρακάλεσε τον πρώην ενωμοτάρχη να του 
αφήσει το γράμμα. Μετά τον ρώτησε: 
«Παίρνετε χρήματα από τον Λέντα;» 
«Φυσικά. Κάτι λίγα. Σάμπως κάνω κάποια ατιμία; Σάμπως δεν κινδυνεύω να 
βρεθώ στην απομόνωση μιας και τον εξυπηρετώ;» 
«Και νομίζετε ότι εκτελείτε το καθήκον σας με το να κάνετε αυτά που 
κάνετε;» 
«Και τι είναι το καθήκον; Αν το καθήκον μας είναι να ευεργετούμε τον 
πλησίον μας, αυτό κάνω». 
Ο εφημέριος ξαναδιάβασε με προσοχή το γράμμα.  
«Εγώ κάνω το καθήκον μου. Κι αυτό δεν είναι τίποτα. Όταν θα είμαι 
ελεύθερος πια, αν εκείνοι που γνωρίζω και διαθέτουν δύναμη δεν μου 



Μετά το διαζύγιο          89 
_______________________________________________________________________________________________________________________________________________________________________________________________________________ 

 

 

ξαναδώσουν την παλιά μου θέση, λογαριάζω να ασχοληθώ αποκλειστικά με 
την παράνομη αλληλογραφία όλων των κατάδικων της Ιταλίας, σαν κάποιου 
είδους πρακτορείο». 
«Δεν θα αργήσετε να ξαναγυρίσετε στη φυλακή…» 
«Ε, σταθείτε! Θα κάνω τη δουλειά όπως πρέπει, μυστικό πρακτορείο, φίλε μου. 
Και μετά…» 
«Και τις χάριτες!» είπε ο άλλος, διπλώνοντας και πάλι το γράμμα. «Γιατί 
ξεγελάτε με αυτόν τον τρόπο τους καημένους;» 
«Και τις χάριτες!» απάντησε ψυχρά ο Μπουράι. «Και λοιπόν, ακόμα κι αν είναι 
απάτη, αν τους παρηγορεί, δεν είναι αγαθοεργία; Τι άλλο έχουμε παρεκτός 
από την ελπίδα;» 
«Τότε» είπε ο άλλος με πιο γλυκιά φωνή «κάντε μου τη χάρη να μην το 
βασανίζετε άλλο το καημένο το παλικάρι. Καλύτερα να τον κάνετε να 
αποκτήσει ξανά ελπίδα, διαφορετικά θα αρρωστήσει». 
Ο πρώην ενωμοτάρχης το υποσχέθηκε, με βαριά καρδιά όμως. Α, αυτή η 
μέθοδος δεν του φαινόταν καθόλου καλή.  
Θα πάει από την καρδιά του, μα την πίστη μου! σκεφτόταν. Αχ! Θα έρθει η άνοιξη! 
Αχ! Τότε θα δουν αν αυτός που γνωρίζει τον κόσμο έχει ή δεν έχει δίκιο. Κι έβαζε το 
ένα του χέρι στο στήθος.  
Όταν συναντήθηκαν, ο Κονσταντίνο τον ρώτησε χαμογελώντας αν είχε δει 
τον su preideru, όπως αποκαλούσαν μεταξύ τους τον ιερέα, και τι του είχε πει. 
Ο πρώην ενωμοτάρχης ακουμπούσε στον σκούρο και υγρό τοίχο, με τα χέρια 
στην πλάτη, και έβριζε στη διάλεκτο της Σαρδηνίας χαμηλόφωνα, ποιος ξέρει 
ποιον.  
«Balla chi ti trapasset sa busacca, brasciai…» (πού να σου τρυπήσει μια σφαίρα 
την τσέπη, αλεπού…) 
«Τι έχετε; Με ποιον τα βάλατε;» 
«Μπα, τίποτα. Ναι, τον είδα τον ιερέα, με μάλωσε λες και ήμουν παιδάκι. Και 
τι χοντρό παιδάκι! Σαν γουρουνάκι, ναι! Το λαρδί όμως είναι κίτρινο, 
μπαγιάτικο. Ξέρεις κάτι, στη Ρωσία το ζητάνε πολύ το μπαγιάτικο λαρδί, έτσι 
διάβασα». 
«Πείτε μου, τι σας είπε…» 
«Τι μου είπε; Μου είπε… πού να θυμάμαι πια! Α, ναι, μου είπε πως εκείνο που 
λέγαμε είναι στη φαντασία μου. Ναι, έχω μεγάλη φαντασία εγώ… Ναι, καλέ 
μου φίλε, συγχώρα με. Η γυναίκα σου δεν θα σε προδώσει ποτέ, αλήθεια είναι, 
όπως αλήθεια είναι ότι είμαστε εδώ». 



90           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Ο Κονσταντίνο τον κοιτούσε με προσοχή. Όχι, δεν του έλεγε ψέματα, με 
τίποτα. Έλεγε την αλήθεια.  
«Α, σας μάλωσε, λοιπόν! Παναγία μου!» 
«Αυτός ο τοίχος» είπε ο Ρήγας Μπαστούνι αφήνοντας τη θέση του και 
κοιτάζοντας τις ζάρες που είχαν αποτυπωθεί στις κοκκινωπές παλάμες του 
από την πίεση στην πλάτη του «βλέπεις, αγαπητέ μου, αυτός ο τοίχος μοιάζει 
σοκολατένιος. Είναι υγρός και ζεστός. Μακάρι να ήταν! Τότε θα είχαμε δύο 
πλεονεκτήματα: και να τον φάμε, και να το σκάσουμε από εδώ. Α, δοκίμασες 
ποτέ σου σοκολάτα;» 
«Φυσικά. Ναι, άρεσε πολύ και στην Τζοβάνα. Είναι όμως ακριβή, πολύ ακριβή. 
Τι άλλο;» 
«Τι άλλο;» φώναξε ο άλλος. «Με εξοργίζεις. Ναι, θα σε περιμένει για άλλα 
είκοσι τρία χρόνια, να είσαι σίγουρος!...» 
«Όχι, θα έχω βγει πιο πριν. Και μετά, αν μη τι άλλο… (είπε χαριτολογώντας) 
δεν θα πάτε στον βασιλιά για την αίτηση χάριτος;» 
«Ναι, στον βασιλιά. Σίγουρα στον βασιλιά! Δεν το πιστεύεις; Θα πάω στον 
βασιλιά. Κάνει δεκτούς όλους τους αξιωματούχους. Μήπως δεν είμαι 
αξιωματούχος; Ο βασιλιάς αγαπάει τον στρατό. Είναι νέος. Κάπου διάβασα 
πως έχει παχύνει. Α, μα δεν θα παχύνει σαν την αφεντιά μου…» Και γέλασε.  
Ο Κονσταντίνο γυρνούσε ξανά και ξανά σε αυτό που τον απασχολούσε. Και ο 
άλλος ξεγλιστρούσε ξανά και ξανά. Μα όπως κι αν το κοιτούσε κανείς, δεν 
βασανιζόταν πια.  
Εκείνες τις μέρες κάποιος κατάθεσε πέντε λίρες στο βιβλιάριο του 
Κονσταντίνο.  
«Αυτός είναι, αυτός!» είπε ο κατάδικος. «Ο ιερέας είναι. Τι καλός άνθρωπος! 
Μα δεν τα θέλω τα λεφτά, όχι, δεν τα θέλω». 
«Είσαι χαζός σαν ένα κομμάτι αρνίσιο κρέας» του απάντησε ο Ρήγας 
Μπαστούνι. «Να τα πάρεις, αλλιώς θα τον προσβάλεις. Δεν τα θέλω! Έτσι 
απαντάνε στις αγαθοεργίες;» 
«Μα ντρέπομαι. Και μετά, τι να τα κάνω;» 
«Να φας, να πιεις. Πίστεψέ το, τα χρειάζεσαι. Θα ήθελες να τα στείλεις εκεί 
πέρα, που να σε πάρει ο διάβολος; Αν κάνεις τέτοια βλακεία, θα σε φτύσω 
καταπρόσωπο. Μα δες, εκείνη ούτε που σου γράφει πια ούτε…» 
«Τι να έχει να μου γράψει;» είπε ο Κονσταντίνο περισσότερο για να 
καθησυχάσει τον εαυτό του. «Θα έχει δουλειές τώρα, ο χειμώνας τελειώνει». 
«Α, ναι, τελειώνει! Και θα έρθει η άνοιξη!» φώναξε ο άλλος απειλητικά 
σχεδόν. «Θα έρθει». 



Μετά το διαζύγιο          91 
_______________________________________________________________________________________________________________________________________________________________________________________________________________ 

 

 

«Θα έρθει!» 
«Πότε αρχίζουν οι ζέστες στον τόπο σου; Στα μέρη μου, τον Μάρτιο κάνει ήδη 
ζέστη». 
«Μπα, σ’ εμάς τον Ιούνιο. Τι όμορφα που είναι τότε, στον τόπο μου. Το 
χορτάρι ψηλώνει, ψηλώνει. Κουρεύουμε τα πρόβατα, οι μέλισσες κάνουν 
μέλι». 
«Τι ειδύλλιο! Α, δεν ξέρεις τι πάει να πει ειδύλλιο; Το λοιπόν, πάει να πει… 
τίποτα! Και περιμένουμε να πάει Ιούνιος! Έχεις καιρό να εξομολογηθείς;» 
«Ναι, πάνε δεκαπέντε μέρες». 
«Πολύς καιρός, αλήθεια! Α, πόσο ανόητος είσαι, αγαπητέ μου! Εγώ δεν 
εξομολογήθηκα ποτέ μου. Έχω καθαρή συνείδηση, καθαρή σαν τον καθρέφτη. 
Να» είπε μετά από λίγο κοιτώντας τον φοιτητή, που το πρόσωπό του ήταν 
κέρινο και τα κοντοκουρεμένα του μαλλιά τόσο άσπρα που έμοιαζαν γεμάτα 
σκόνη, «εκείνος εκεί έχει πράγματι ανάγκη να εξομολογηθεί, στο κατώφλι 
του θανάτου τον βλέπω». 
Και η αλήθεια είναι ότι, λίγο καιρό μετά, τον φοιτητή τον πήγαν στο 
αναρρωτήριο της φυλακής, και πέθανε στα τέλη του Μαρτίου. Ο Μπελίνι, 
εκείνος που είχε τη φθισική αγαπητικιά, μάθαινε με αγωνία τα νέα του 
άρρωστου και, όταν πέθανε πια ο φοιτητής, έκλαιγε γοερά όλη τη μέρα. Δεν 
έκλαιγε για τον δύστυχο τον πεθαμένο, παρά για την άρρωστη αγαπητικιά. 
Μετά παρηγορήθηκε, καθώς δεν έβλεπε πια τον φοιτητή ούτε άκουγε να 
μιλάνε για εκείνον, οπότε και σκεφτόταν λιγότερο την αρρώστια της 
αγαπημένης του. Ο θάνατος του φοιτητή γέμισε την καρδιά του Ρήγα 
Μπαστούνι μια παράξενη μελαγχολία. Άρχισε να φιλοσοφεί πάνω στη ζωή και 
τον θάνατο και έκανε μακροσκελείς συζητήσεις με τον Αντιπρόσωπο, στις 
οποίες ο τελευταίος απαντούσε χαμηλόφωνα γουρλώνοντας τα μάτια. Με τον 
Κονσταντίνο πάλι, ο Μπουράι ξεχνιόταν με τις νοσταλγικές αναμνήσεις της 
μακρινής πατρίδας.  
«Ναι» έλεγε «κάποτε πέρασα κοντά από το χωριό σου ή στα περίχωρα, δεν 
ξέρω. Ήταν ένα δάσος από βελανιδιές, πετροτριαντάφυλλα και κούμαρα, που 
έλεγες και είχε στάξει αίμα πάνω τους. Και μια μυρωδιά, φίλε μου, μια τόσο 
δυνατή μυρωδιά, που νόμιζες πως μύριζες καπνό. Να, ήταν κι ένας σταυρός 
πάνω σε μια πέτρα. Κι από εκεί έβλεπες πέρα μακριά τη θάλασσα». 
«Α, βέβαια! Είναι το δάσος του Κερμπόμινε (του Ελαφάνθρωπου). Μα το ξέρω! 
Μια φορά ένας κυνηγός είδε εκεί μέσα ένα ελάφι με χρυσά κέρατα. Του έριξε 
με το όπλο, το σκότωσε. Πεθαίνοντας, το ελάφι άφησε μια ανθρώπινη κραυγή 
και είπε: “Τώρα συγχωρέθηκα”. Λένε ότι στο σώμα του είχε μια ανθρώπινη 



92           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

ψυχή που, όσο ζούσε, μετρούσε πολλά σοβαρά εγκλήματα. Κι έτσι έβαλαν εκεί 
τον σταυρό».  
«Και τα κέρατα, αγαπητέ μου;» 
«Λένε πως ο κυνηγός, πλησιάζοντας, είδε ότι τα κέρατα είχαν μαυρίσει». 
«Ποφ! Ποφ! Πόσο ανόητοι είστε εσείς οι χωρικοί! Α, να που έρχεται η άνοιξη!» 
είπε μετά από λίγο ο Ρήγας Μπαστούνι κοιτάζοντας τον ουρανό. «Μου τη δίνει 
στα νεύρα η άνοιξη. Ναι, κάποτε ήμουν κι εγώ κυνηγός». 
«Ω!» 
«Πήγαινα για κυνήγι στους βάλτους, κοντά στο Κάλιαρι. Α, οι βάλτοι! 
Έμοιαζαν με θρύψαλα ενός καθρέφτη, σκορπισμένα εδώ κι εκεί. Γύρω τους 
φύτρωναν μενεξεδιά κρίνα. Και τα φοινικόπτερα πετούσαν σε μακρόστενα 
σμήνη σε έναν τόσο αστραφτερό ουρανό, που δεν μπορούσες να τον κοιτάξεις 
κατάματα. Έκλεινα το ένα μάτι. Μπαμ! Μπαμ! Έπεφτε ένα φοινικόπτερο. Τα 
υπόλοιπα συνέχιζαν σιωπηλά το πέταγμά τους, πάντα στη σειρά. Έπεφτα μέσα 
στον βάλτο για να πιάσω το φοινικόπτερο. Ήμουν ευκίνητος, ξέρεις, σαν το 
ψάρι, ήμουν δεκαοκτώ χρονών». 
«Τι τα κάνουν τα φοινικόπτερα;» 
«Τίποτα. Τα βαλσαμώνουν. Έχουν μακριά πόδια και μοιάζουν από βελούδο. 
Έχεις πάει σε εκείνα τα μέρη; Μα ναι, ήσουν στα ορυχεία, θα πέρασες από το 
Κάλιαρι. Θα γυρίσω εκεί να πεθάνω ήρεμος».  
«Είστε μελαγχολικός αυτόν τον καιρό!» 
«Τι τα θες, καλέ μου φίλε; Άνοιξη είναι. Είναι πολύ θλιβερό να περνάς το 
Πάσχα στη φυλακή. Φέτος θα κάνω τα πασχαλινά μου καθήκοντα». 
«Εγώ τα έκανα ήδη». 
«Α, τα έκανες!» 
Και μετά από αυτά, οι δυο κατάδικοι απόμειναν σιωπηλοί, χαμένοι στις 
αναμνήσεις τους.  
Και πέρασε ο Απρίλιος, ο Μάιος, ο Ιούνιος. Οι θλιβεροί τοίχοι της φυλακής 
πύρωσαν ξανά. Τα βρομερά, βασανιστικά έντομα ξύπνησαν και ξανάρχισαν να 
βασανίζουν αλύπητα τους κατάδικους. Αηδιαστικές μυρωδιές γέμισαν ξανά 
την ατμόσφαιρα και μέσα στον θάλαμο των τσαγκάρηδων, που πάντα 
επέβλεπε ο σιωπηλός κοκκινωπός φρουρός, το δέρμα, η πίσσα και ο ιδρώτας 
άφηναν μια δυσωδία που σου έπιανε τη μύτη.  
Ο Κονσταντίνο, όλο και πιο αναιμικός, υπέφερε τρομερά από τα τσιμπήματα 
των εντόμων. Τα προηγούμενα χρόνια κοιμόταν βαθιά και δεν τα 
καταλάβαινε, τώρα όμως ο ύπνος του ήταν ελαφρύς και κάποια τσιμπήματα 
τον έκαναν να ξυπνάει ξαφνικά, να τινάζεται και να νιώθει ρίγη σε όλο του το 



Μετά το διαζύγιο          93 
_______________________________________________________________________________________________________________________________________________________________________________________________________________ 

 

 

σώμα. Τότε ή που δεν θα μπορούσε να ξανακοιμηθεί ή που θα τον βασάνιζε 
μια υπνηλία χειρότερη και από την αϋπνία, μια υπνηλία που συχνά έμοιαζε με 
εφιάλτη. Τα τρυπήματα, που δεν ήταν όλα από τα έντομα, του έφερναν πόνο 
που καθήλωνε όλο του το σώμα. Στριφογύριζε, πνιγόταν, παραπονιόταν. 
Ζούσε μια φρίκη. Συχνά το πορτοκαλί φως της αυγής τον έβρισκε χωρίς να 
έχει προλάβει να κλείσει μάτι. Τότε τον έπιανε μια βαθιά εξάντληση, μια 
ακατανίκητη ανάγκη να κοιμηθεί, κι όμως έπρεπε να σηκωθεί! 
Η Τζοβάνα δεν του έγραφε πια. Του είχε γράψει μόνο προς το τέλος του 
Μαΐου, παρακαλώντας τον να μην της στέλνει πια χρήματα, καθώς κέρδιζε 
αρκετά ώστε να ζει με αξιοπρέπεια. Και μετά τίποτα.  
Τώρα πια όμως είχε καθησυχάσει τον εαυτό του πάνω στο θέμα της πίστης της 
γυναίκας του. Εκείνο το τελευταίο της γράμμα τού φάνηκε απόδειξη στοργής.  
Ο Ρήγας Μπαστούνι καθημερινά, την ώρα του περίπατου στην αυλή, τον 
περίμενε ανήσυχος. Τον κάρφωνε με τα διαβολικά του ματάκια, που 
λαμπύριζαν στο μεγάλο κιτρινιάρικο ξυρισμένο κεφάλι. Τον ρωτούσε με 
έγνοια: “Τι νέα;” κι αν ο Κονσταντίνο απορούσε με την ερώτηση, και ο πρώην 
ενωμοτάρχης απορούσε το ίδιο χωρίς να λέει τον λόγο. Μόνο παρατηρούσε: 
«Ζέστη κάνει». 
«Ναι, κάνει ζέστη». 
«Πέρασε η άνοιξη». 
«Πάει κι αυτή!» 
«Θα πέρασε πια και η πείνα στο χωριό σου». 
«Πέρασε στα σίγουρα. Η γυναίκα μου δεν θέλει πια να της στέλνω χρήματα». 
«Α, κι αν το γνωρίζω, καλέ μου φίλε». 
Ο πρώην ενωμοτάρχης δεν ήξερε τι να σκεφτεί και ήταν λίγο ενοχλημένος, 
γιατί η προφητεία του δεν είχε επαληθευτεί.  
Μια μέρα όμως ο Κονσταντίνο δεν βγήκε στον περίπατο. Ο πρώην 
ενωμοτάρχης, γνωρίζοντας ότι ο συμπατριώτης του ήταν στο αναρρωτήριο, 
ένιωσε την καρδιά του να σφίγγεται με έναν παράξενο τρόπο, κι επειδή η γριά 
καρακάξα έφερνε βόλτες στον αέρα εκεί τριγύρω, και όταν ξαπόσταινε, 
κουνούσε το μισοκαραφλό, μισοαναμαλλιασμένο κεφαλάκι της, φωνάζοντας 
με την ένρινη φωνή της: “Κο-σταν-τι, Κο-σταν-τί”, ο Ρήγας Μπαστούνι τής 
απάντησε δυνατά:  
«Τον βρήκε κεραυνός τον Κονσταντίνο». 
Όλοι οι κατάδικοι μαζεύτηκαν τριγύρω του, περίεργοι να μάθουν. Μα εκείνος 
έβαλε τα χέρια μπροστά σαν να τους απωθούσε και είπε: 
«Δεν ξέρω τίποτα. Αφήστε με ήσυχο». 



94           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Ο Μπελίνι είπε ότι μέχρι τις εννέα η ώρα ο Κονσταντίνο δούλευε μαζί τους. 
Μετά ήρθε ένας φρουρός και τον πήρε, ποιος ξέρει γιατί. Εκείνος πετάχτηκε 
από τη θέση του με τα μάτια ορθάνοιχτα, κάτωχρος. Ακολούθησε τον φρουρό 
και από τότε δεν τον είδαν ξανά.  
Ο Κονσταντίνο θα θυμόταν εκείνη τη μέρα όσο ζούσε. Ήταν ένα ζεστό, μουντό 
πρωινό και η σκιά από τα σύννεφα έμοιαζε να κρέμεται βαριά πάνω από τον 
θάλαμο των τσαγκάρηδων βυθίζοντάς τον σε ένα ζοφερό ημίφως. Οι 
σιλουέτες των κατάδικων με τις δυσώδεις δερμάτινες ποδιές τους έμοιαζαν 
μπλαβές. Και όλοι τους είχαν άσχημη διάθεση.  
Ένας από αυτούς, που φοβόταν τους πεθαμένους, αφηγούταν ότι στα μέρη 
του, τις σκοτεινές νύχτες, έβλεπαν να τρέχουν μέσα στο νερό του ποταμιού 
μακρουλές, τρεμουλιαστές σιλουέτες, κατάλευκες και ρωτούσε τον Μπελίνι 
αν τις είχε δει ποτέ του.  
«Εγώ όχι! Δεν πιστεύω σε τέτοιες χαζομάρες!» 
«Α, τις λες χαζομάρες εσύ;» είπε ο άλλος υπόκωφα κοιτάζοντας το παπούτσι 
που έφτιαχνε.  
Ένας άλλος είπε σιγανά καθώς δούλευε: 
«Προβατοκεφαλή…» 
Τότε εκείνος που πίστευε στα φαντάσματα σήκωσε το πρόσωπο και οργίστηκε 
από την προσβολή Ο άλλος όμως διαμαρτυρήθηκε.  
«Μα δεν μπορώ να μιλήσω από μέσα μου; Μπορώ να πω: προβατοκεφαλή, 
μοσχαροκεφαλή, σκυλοκεφαλή… Εσύ τι γυρεύεις; Δεν μπορώ να μιλήσω με το 
παπούτσι;» 
Ακριβώς εκείνη τη στιγμή ήρθε ο φρουρός και φώναξε τον Κονσταντίνο. 
Εκείνος ο δόλιος, έχοντας περάσει μια άσχημη νύχτα αγρύπνιας, άνοιξε 
διάπλατα τα νυσταγμένα του μάτια και τινάχτηκε κάτωχρος.  
«Ποιος με θέλει;» ρώτησε και ακολούθησε τον φρουρό.  
Τον οδήγησαν σε ένα σκονισμένο δωμάτιο γεμάτο ράφια όπου ήταν 
στοιβαγμένα παλιόχαρτα. Τα βρόμικα τζάμια ήταν κλειστά. Πίσω από τα 
τζάμια υπήρχε μια κόκκινη σιδεριά. Πίσω από τη σιδεριά έβλεπες τον 
συννεφιασμένο ουρανό, που κι αυτός έμοιαζε γεμάτος σκόνη. Μέσα στο 
δωμάτιο, καθισμένος σε ένα ψηλό και σκονισμένο γραφείο, ένας άντρας 
έγραφε. Κι είχε μπροστά του ένα σωρό χαρτιά. Σχεδόν δεν φαινόταν πίσω από 
όλα αυτά τα χαρτιά και την τόση σκόνη. Με το που είδε τον κατάδικο, 
ανασήκωσε το πρόσωπο, ένα κοντό αναψοκοκκισμένο πρόσωπο με ένα μικρό 
σαγόνι που το κάλυπταν εντελώς δυο τσιγκελωτά ξανθά μουστάκια. Κάρφωσε 



Μετά το διαζύγιο          95 
_______________________________________________________________________________________________________________________________________________________________________________________________________________ 

 

 

τον Κονσταντίνο με δυο γαλαζωπά μεγάλα μάτια, στρογγυλά κι ακίνητα, μα 
ήταν σαν να μην είδε τον κατάδικο, καθώς ξανάρχισε να γράφει με ταχύτητα.  
Ο Κονσταντίνο, που γνώριζε τον άντρα, έμεινε όρθιος, με την καρδιά του να 
βροντοχτυπάει. Έτσι όπως ήταν ανήσυχος, ξαναέφερνε στο μυαλό του την 
ιστορία με τα φαντάσματα, τη φωνή του κατάδικου που έλεγε: 
“προβατοκεφαλή”, και αναρωτιόταν αν ο άλλος είχε προσβληθεί δίκαια ή 
άδικα. Το μόνο που ακουγόταν στο δωμάτιο ήταν το γρατζούνισμα της πένας 
πάνω στο άγριο χαρτί.  
Τα δυο στρογγυλά ανοιχτόχρωμα μάτια στυλώθηκαν ξανά πάνω στον 
κατάδικο και μετά ξαναχαμήλωσαν. Ο Κονσταντίνο ταράχτηκε, κοίταξε γύρω 
του, περίμενε ανήσυχος.  
Ο άντρας όλο κι έγραφε. Ο κατάδικος άκουγε την καρδιά του να 
βροντοχτυπάει. Χίλιες σκοτεινές σκέψεις, σχεδόν άφωνες, θολές περνούσαν 
από το μυαλό του σαν σμήνη από σύννεφα που έφερναν μαζί την καταιγίδα. 
Κι ο άντρας όλο κι έγραφε. Ξαφνικά, οι χίλιες σκοτεινές, θολές σκέψεις 
χάθηκαν από το μυαλό του Κονσταντίνο, έγιναν καπνός, για να δώσουν τη 
θέση τους σε μια τόσο εκθαμβωτική αναλαμπή που σε τύφλωνε.  
Μήπως αναγνωρίστηκε η αθωότητά μου; 
Αυτή ήταν η αναλαμπή. Πέρασε, μα άφησε πίσω της ένα φως να πλανιέται. Κι 
ο άντρας όλο κι έγραφε και συνεχίζοντας να γράφει ρώτησε με δυνατή και 
βαριά φωνή: 
«Ονομάζεστε;» 
«Κονσταντίνο Λέντα». 
«Κατάγεστε;» 
«Από το Ορλέι της Σαρδηνίας, επαρχία Σάσσαρι». 
«Πολύ καλά». 
Σιωπή. Ο άντρας όλο κι έγραφε. Ξαφνικά ξύστηκε με μανία, σήκωσε το 
αναψοκοκκινισμένο πρόσωπο, κάρφωσε τα μεγάλα στρογγυλά, ακίνητα, 
ανοιχτόχρωμα μάτια του στον κατάδικο. Ο Κονσταντίνο χαμήλωσε το βλέμμα  
«Καλώς. Είστε παντρεμένος;» 
«Ναι». 
«Παιδιά;» 
«Είχαμε ένα, μα πέθανε». 
«Αγαπάτε τη γυναίκα σας;» 
«Ναι» απάντησε ο Κονσταντίνο και σήκωσε τα σαστισμένα του μάτια. Στο 
χοντρό ρόδινο χέρι του άντρα είδε ένα δαχτυλίδι με μια μενεξεδιά πέτρα. Κι 
ανάμεσα στον δείχτη και τον παράμεσο πρόβαλε η άκρη της μαύρης πένας, 



96           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

καμπουρωτή, ακίνητη. Μη γνωρίζοντας πού να κοιτάξουν τα σαστισμένα του 
μάτια, καρφώθηκαν στην κίνηση της πένας. Κι ένιωσε μια μεγάλη αγωνία, 
όπως όταν περιμένεις στον ύπνο σου μια καταστροφή. Η βαριά φωνή μιλούσε 
τώρα αργά, χαμηλά.  
«Το ξέρετε καλά πως τη γυναίκα σας την καταστρέψατε. Νέα, όμορφη, αθώα, 
κατάντησε να περνά τη ζωή της σε διαρκές πένθος, κλαίγοντας. Η ζωή δεν της 
γελάει πια, κι εκείνη δεν έκανε ποτέ της κάτι κακό. Έκανε υπομονή όσο είχε 
τον μικρό. Ήταν η ελπίδα της. Τώρα όμως που πέθανε ο μικρός, τι της 
απόμεινε; Όταν θα γυρίσετε στο σπίτι σας, αν ο Θεός σάς αξιώσει, θα είστε 
γέρος, καταπονημένος, ανίκανος. Κι η γυναίκα σας το ίδιο. Έτσι εκείνη βλέπει 
το μέλλον της να απλώνεται ζοφερό: με πόνο, ντροπή, δυστυχία. Φρικτά 
γεράματα. Το μόνο που της μένει είναι να ικετέψει. Η ζωή της, κατ’ αυτόν τον 
τρόπο, είναι μια καταδίκη χειρότερη από τη δική σας…» 
Ο Κονσταντίνο, χλωμός σαν πεθαμένος, μέσα στην αγωνία και τον πόνο, 
ήθελε να διαμαρτυρηθεί, να πει ότι είχε την ελπίδα πως θα γύριζε σύντομα 
στον τόπο του. Μα δεν μπορούσε να μιλήσει, και εξάλλου ο άλλος συνέχιζε, 
υπνωτίζοντάς τον σχεδόν με εκείνα τα δύο στρογγυλά, ανοιχτόχρωμα, 
ακίνητα μάτια.  
«…Χειρότερη από τη δική σας καταδίκη. Αυτό θα πρέπει να σκέφτεστε και να 
μην έχετε καμία ελπίδα και να μετανιώνετε διπλά για το έγκλημα που 
διαπράξατε. Τέλος πάντων! (Ο άντρας αναστέναξε, γρατσούνισε λίγο ακόμα 
με την πένα, άλλαξε τόνο). Παρά ταύτα, ο νόμος πλέον προβλέπει για αυτή 
την τεράστια αδικία. Το ξέρετε καλά πως υπάρχει το διαζύγιο, που δίνει την 
ελευθερία στη γυναίκα της οποίας ο άντρας έχει καταδικαστεί. Αν η γυναίκα 
σας… καθίστε, ηρεμήστε… αν η γυναίκα σας ζητούσε διαζύγιο, θα ήταν 
καθήκον σας να δώσετε αμέσως τη συγκατάθεσή σας. Γνωρίζω ότι εσείς, πέραν 
όλων, είστε ή δείχνετε πως είστε καλός χριστιανός…» 
Ο Κονσταντίνο είχε ακουμπήσει στο τραπέζι και έτρεμε αδυνατώντας να 
ηρεμήσει.  
«Ζήτησε κιόλας διαζύγιο;» ρώτησε.  
«Καθίστε, καθίστε, τέλος πάντων!» αναφώνησε ο άλλος και του έκανε νόημα 
κουνώντας την πένα του να καθίσει. Ήθελε να συνεχίσει το κήρυγμα, ο 
Κονσταντίνο όμως είπε με σταθερή φωνή παρά το τρέμουλο που βασάνιζε όλο 
του το σώμα: 
«Γνωρίζω το καθήκον μου. Ποτέ μου δεν θα δώσω τη συγκατάθεσή μου, γιατί 
σύντομα θα αποκτήσω την ελευθερία μου, και η γυναίκα μου θα μετάνιωνε 
για το λάθος της…» 



Μετά το διαζύγιο          97 
_______________________________________________________________________________________________________________________________________________________________________________________________________________ 

 

 

Δυο βαθιές ρυτίδες χάραξαν τα ρόδινα μάγουλα του διοικητικού υπαλλήλου. 
Ένα άγριο χαμόγελο ζωντάνεψε τα άδεια του μάτια. Μετά έμεινε σκεπτικός.  
«Ακούστε. Η συγκατάθεση του κατάδικου ζητείται μόνο για τυπικούς λόγους. 
Το καθήκον του είναι να τη δώσει και είναι προς όφελός του η καλή του 
πρόθεση. Όμως, το αποτέλεσμα θα είναι το ίδιο, ακόμα κι αν δεν τη δώσει… Ε! 
Τι… τι… πάθατε;» 
Ο Κονσταντίνο λιποθύμησε, έπεσε στο πάτωμα σαν το κουρέλι.  
 

ΤΕΛΟΣ ΤΟΥ ΠΡΩΤΟΥ ΜΕΡΟΥΣ 



98           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

ΔΕΥΤΕΡΟ ΜΕΡΟΣ 
 

9. 
 
1908. Στο σπίτι των Πόρρου, στο δωμάτιο των ξένων, η Τζοβάνα τακτοποιούσε 
τα υφάσματα που είχαν αγοραστεί εκείνη τη μέρα στο Νουόρο. Το σώμα της 
είχε γεμίσει κι άλλο και είχε χάσει κάτι από τη νεανική της εμφάνιση, 
παρέμενε όμως ωραία και δροσερή.  
Κοιτούσε με προσοχή τους καμβάδες και τα υφάσματα γυρίζοντάς τα από εδώ 
κι από εκεί και ψηλαφίζοντάς τα με ένα ανήσυχο ύφος, σαν να ήταν 
δυσαρεστημένη από την επιλογή της. Μετά, τα δίπλωνε προσεκτικά, τα τύλιγε 
με εφημερίδες και τα έβαζε σε έναν σάκο.  
Προορίζονταν για τα προικιά της, αφού, έχοντας πλέον πάρει διαζύγιο, 
σύντομα θα παντρευόταν τον Ντέγιας.  
Μαζί με τη μητέρα της είχαν έρθει στο Νουόρο για τα ψώνια. Τα χρήματα τα 
είχαν δανειστεί με μεγάλη μυστικότητα από τη θεία Άννα Ρόζα Ντέγιας, την 
αδερφή του Τζάκομπε, μια γυναικούλα που αγαπούσε την Τζοβάνα, γιατί είχε 
βοηθήσει τη θεία Μπακιζία να την αναθρέψει όταν ήταν μικρούλα.  
Ήταν τα μέσα του χειμώνα. Οι δυο γυναίκες όμως αψήφησαν την κούραση και 
τις δυσκολίες του ταξιδιού και πήγαν στο Νουόρο για να προμηθευτούν 
καμβάδες, μαντίλια, υφάσματα, ρουχισμό.  
Ο γάμος, μόνο πολιτικός, θα γινόταν με μεγάλη μυστικότητα, μεγαλύτερη και 
από το να ήταν χήρα η Τζοβάνα. Δεν είχε σημασία όμως. Η θεία Μπακιζία 
ήθελε να μπει η κόρη της στο καινούριο σπίτι και να τα έχει όλα, σαν μια 
νεαρή νύφη από καλή οικογένεια.  
Το χωριό ακόμα δεν είχε συνέλθει από τη σαστιμάρα του και όλοι 
μουρμούριζαν για το σκάνδαλο, μα λεγόταν πως κι άλλο ένα ζευγάρι 
σκεφτόταν να ζητήσει διαζύγιο κοινή συναινέσει. Πολλοί δεν έβλεπαν με 
καλό μάτι τις Έρα, κάποιοι μουρμούριζαν ότι ο Μπρόντου δεν είχε καλές 
προθέσεις για την Τζοβάνα. Ο Τζάκομπε Ντέγιας, ο Ιζιντόρο Πάνε και άλλοι 
φίλοι δεν ξαναπάτησαν στο σπίτι των Έρα μετά από τους βαριούς καυγάδες 
που έγιναν. Ο Τζάκομπε είχε ουρλιάξει σαν τον σκύλο, με απειλές, με 
παρακάλια. Η θεία Μπακιζία όμως τον πέταξε έξω.  



Μετά το διαζύγιο          99 
_______________________________________________________________________________________________________________________________________________________________________________________________________________ 

 

 

Μα και η θεία Πορρέντα, στο Νουόρο, παρότι ήταν ο γιος της που έβγαλε το 
διαζύγιο της Τζοβάνας, υποδέχτηκε με ψυχρότητα τις φίλες της. Αντίθετα ο 
«Ντοτόρε», όπως αποκαλούσε τον γιο της, ήταν ευγενικός και περιποιητικός 
με τις φιλοξενούμενες.  
Και η Τζοβάνα τακτοποιούσε τα πράγματά της αργά, σκεπτική. Μα όλες της οι 
σκέψεις και έννοιες ήταν για αυτά τα κουρελόπανα: σαν να την είχαν κλέψει 
με τους καμβάδες, τα κρόσσια του μαύρου θιβετιανού μαντηλιού με τα γκρενά 
τριαντάφυλλα ήταν πολύ κοντά. Μια κορδέλα είχε λεκέ. Α, μα όλα αυτά ήταν 
πολύ σοβαρά! 
Σουρούπωνε, όπως εκείνη την άλλη φορά, μα όλα γύρω, και ο χρόνος και η 
καρδιά, ήταν βουβά. Παντού σιωπή.  
Το δωμάτιο των ξένων είχε τώρα ένα όμορφο παράθυρο και από τα τζάμια 
του έμπαινε το ζωηρό κρύο φως του χειμερινού σούρουπου. Τα καινούρια 
έπιπλα, που μύριζαν ακόμα βερνίκι, αχνοέλαμπαν σαν να τα είχε καλύψει 
πάχνη. Η πόρτα έβγαζε στη σκεπαστή είσοδο, και από εκεί μια καινούρια 
γρανιτένια σκάλα έβγαζε στην παλιά αυλή. Όλο το σπίτι είχε ανακαινιστεί. Ο 
«Ντοτόρε» έκανε χρυσές δουλειές. Το γραφείο του βρισκόταν στο πιο 
πολυσύχναστο μέρος της πόλης. Ήταν περιζήτητος τόσο στις αστικές όσο και 
στις ποινικές υποθέσεις. Οι πιο ακραίες περιπτώσεις, οι μεγαλύτεροι 
εγκληματίες, όλοι εκείνοι που φοβόντουσαν περισσότερο την εμπλοκή με τον 
νόμο τον εμπιστευόντουσαν.  
Η Τζοβάνα σταμάτησε να ξαναδιπλώνει, να τυλίγει, να ξανατακτοποιεί τους 
καμβάδες, τα μαντήλια, τα υφάσματα. Ο σάκος ήταν γεμάτος και η κοπέλα τον 
ανασήκωσε και τον κούνησε, ώστε τα πακέτα να κάτσουν καλύτερα μέσα. 
Μετά σηκώθηκε σοβαρή, με σμιγμένα τα φρύδια, βγήκε από το δωμάτιο και 
κατέβηκε αργά τη σκάλα βάζοντας τα χέρια μέσα στα ανοίγματα που όλα τα 
φορέματα της Σαρδηνίας είχαν από τη μέση και κάτω. 
Το γεναριάτικο απόγευμα ήταν καθαρό, αλλά πολύ κρύο. Κάποια ασημιά 
αστέρια έμοιαζαν να τρέμουν από το κρύο στην μπλε γυαλάδα του ουρανού. 
Καθώς η Τζοβάνα διέσχιζε την αυλή, είδε πίσω από τα φωτισμένα τζάμια της 
τραπεζαρίας το λευκό πρόσωπο και τα φλογερά μάτια της Γκράτσια, που 
κρατούσε ένα περιοδικό. Η μικρή είχε ψηλώσει κι ομορφύνει. Ντυνόταν με 
την τελευταία λέξη της μόδας, τις φτερούγες από δαντέλα, που ήταν η τάση 
της εποχής και ξεκινούσαν από τις πλάτες πίσω από τα χέρια υποχρεώνοντας 
τις γυναίκες να περνάνε πλάγια μέσα από μισάνοιχτες πόρτες, ανταμείβοντάς 
τες από την άλλη καθώς τις έκαναν να μοιάζουν με άγγελο πριν την πτώση 
του.  



100           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Η Γκράτσια είδε τη φιλοξενούμενη και τη χαιρέτησε χαμογελώντας, δεν 
κουνήθηκε όμως από τη θέση της. Η φιλοξενούμενη μπήκε στην κουζίνα. Και 
αυτό το δωμάτιο είχε ανακαινιστεί: λευκοί τοίχοι, φούρνοι με ζωηρόχρωμα 
τούβλα, μια λάμπα πετρελαίου που κρεμόταν από το ταβάνι.  
Η θεία Μπακιζία δεν χόρταινε να κοιτάζει γύρω της, με τα δυο μικρά ζωηρά 
πράσινα μάτια κάτω από το μαύρο μαντήλι που κάλυπτε την κιτρινιάρικη σαν 
του αρπακτικού μούρη της. Α, όχι, δεν είχε αλλάξει καθόλου η γριά στρίγγλα! 
Καθόταν κοντά στη φωτιά, κοντά στην υπηρέτρια, μια κοπελίτσα βρομερή, 
αναμαλλιασμένη, που γελούσε δυνατά δείχνοντας μια σειρά από δόντια που 
προεξείχαν. Η θεία Πορρέντα μαγείρευε και μάλωνε την υπηρέτρια για τον 
τρόπο που γελούσε. Ορίστε, η αφεντικίνα μαγείρευε και η υπηρέτρια καθόταν 
κοντά στη φωτιά και γελούσε. Τι να γίνει; Βάσανα που είχε ο κόσμος! Και μετά 
η καλή γυναίκα δεν είχε στιγμή ησυχία, κι ας ήταν πια μητέρα ενός 
περιβόητου δικηγόρου.  
Η Τζοβάνα κάθισε μακριά από τη φωτιά, λίγο σκυφτή, με τα χέρια της πάντα 
μέσα στα ανοίγματα της φούστας της.  
«Ορίστε» είπε η θεία Μπακιζία με κάποιο φθόνο «αυτή η κουζίνα μοιάζει με 
σαλόνι. Έτσι πρέπει να φτιάξεις την κουζίνα σου». 
«Α, ναι» της απάντησε αφηρημένη.  
«Ψυχή μου, ναι, σίγουρα! Η νονά Μαλθίνα είναι τσιγκούνα, όμως πρέπει να 
της δώσεις να καταλάβει πως τα λεφτά είναι για ξόδεμα. Να, μια τέτοια 
κουζίνα! Παράδεισος είναι, ψυχή μου. Αυτή είναι ζωή!» 
«Γιατί λέτε πάντα ψυχή μου;» ρώτησε η χαζή υπηρέτρια.  
«Αν δεν θέλει να ξοδεύει, αυτή είναι η κυρά!» είπε η Τζοβάνα. «Δικά της είναι 
τα λεφτά!» Και αναστέναξε.  
Η υπηρέτρια γελούσε ακόμα, μα η θεία Πορρέντα, που δεν ήθελε να 
ανακατεύεται στις κουβέντες των φιλοξενούμενων, στράφηκε με 
αυστηρότητα και την έβαλε να τρίψει το τυρί για τα μακαρόνια. Η υπηρέτρια 
υπάκουσε.  
«Τι έχεις;» ρώτησε η θεία Μπακιζία την κόρη της, που αναστέναζε.  
Α, θυμάται! Δεν μπορεί να μη θυμάται. Χριστιανή είναι, όχι κανένα ζώο! σκεφτόταν 
η θεία Πορρέντα.  
Η Τζοβάνα είπε οργισμένη: 
«Μα να, μας έκλεψαν. Ο καμβάς δεν είναι ποιότητας, το ύφασμα είναι 
λερωμένο. Α, εκείνος ο λεκές!» 
«Ψυχή μου!» αναφώνησε η υπηρέτρια μιμούμενη τη φωνή της θείας 
Μπακιζία. Και όλο έτριβε το τυρί.  



Μετά το διαζύγιο          101 
_______________________________________________________________________________________________________________________________________________________________________________________________________________ 

 

 

Η θεία Πορρέντα έβγαλε όλη τη φούρκα, όλη την απέχθεια που της 
προξενούσαν οι φιλοξενούμενες πάνω στη μικρή. Την έβρισε όπως θα ήθελε 
να βρίσει την Τζοβάνα, την είπε άτιμη, δειλή, κακομοίρα, αχάριστη και 
απειλούσε να τη βαρέσει με την κουτάλα. Από το φόβο της η υπηρετριούλα 
έκοψε το δάχτυλό της στον τρίφτη και το σήκωσε ψηλά καθώς το αίμα έτρεχε. 
Εκείνη τη στιγμή επέστρεψε κουτσαίνοντας ελαφρά ο νεαρός δικηγόρος 
ντυμένος με ένα μακρύ και φαρδύ ρούχο σαν μανδύα. Το μικρό στρογγυλό 
ρόδινο πρόσωπο του με τα ξανθωπά μουστακάκια έβγαζε την εγωιστική χαρά 
μωρού παιδιού.  
Αμέσως ρώτησε τι υπήρχε για φαγητό, μετά κάθισε δίπλα στη θεία Μπακιζία 
και κουτσομπόλευε μέχρι την ώρα του βραδινού.  
Μετά από αυτόν μπήκε στην κουζίνα η ανιψούλα, η Μιννία, 
αναψοκοκκινισμένη και αναμαλλιασμένη, που πήγε και κάθισε δίπλα στην 
υπηρέτρια (το άλλο μικρό είχε πεθάνει τρία χρόνια πριν). Ήταν όμορφα 
ντυμένη με ένα μαυροκόκκινο φορεματάκι, τα παπούτσια της όμως ήταν 
τρύπια και τα χέρια της βρόμικα. Γύριζε από κάπου εκεί γύρω, όπου είχε 
περάσει όλη τη μέρα. Κι αμέσως έπιασε την κουβέντα με την υπηρέτρια 
μιλώντας της εμπιστευτικά με χαμηλή και λαχανιασμένη φωνή.  
«Ψυχή μου!» απαντούσε η υπηρέτρια με ανάλογο ύφος.  
Και μετά μπήκε ο θείος Έφες Μαρία με το πρόσωπο σαν το παλιό μάρμαρο και 
τα χοντρά ορθάνοιχτα χείλη, και ήθελε να ξεκινήσουν αμέσως το φαγητό. 
Στην τραπεζαρία λαμποκοπούσαν δυο ψηλοί μπουφέδες από κιτρινωπό ξύλο. 
Η διακόσμηση ήταν διακριτικά κομψή, με στενές λωρίδες χαλιού στο πάτωμα, 
στόφα, κλπ. Η θεία Πορρέντα, με τα μεγάλα της πόδια και τα παπούτσια της με 
τα καρφιά, δεν ένιωθε ποτέ στο περιβάλλον της εκεί μέσα. Ο θείος Έφες 
Μαρία δεν χόρταινε να κοιτάζει γύρω του με ικανοποίηση. Η Γκράτσια, ψηλή 
και κομψή, μαζευόταν κάθε φορά που οι συγγενείς της έμπαιναν σε αυτό το 
δωμάτιο όπου εκείνη καταβρόχθιζε το “Αποκλειστική Μόδα”, “Η Μικρή 
Παριζιάνα” και τα κοσμικά νέα μιας οικογενειακής εφημερίδας, παρότι με το 
ύφος που ήταν γραμμένα, κάπως ανήθικα, έβαζαν αέρα στα μυαλά των 
κοριτσιών. Α, εκείνα τα φορέματα με το ντεκολτέ και τα κεντήματα, εκείνα τα 
χρυσοδουλεμένα τζακέτα από την Ταϋλάνδη, εκείνες οι πουκαμίσες με τα 
κύματα από δαντέλες σαν τα φτερά, ασημένιες και στο χρώμα της σκουριάς, 
εκείνα τα καπέλα με τα φρούτα, και τα μακριά μποά με τα λουλούδια και η 
δαντέλα για τα μεσοφόρια, τριάντα λίρες το μέτρο, και τα ζωγραφισμένα 
γάντια και οι βεντάλιες από αυθεντικό δέρμα!... Α, πόσο τρομερά, απίθανα, 
υπερβολικά όμορφα ήταν όλα τους! Να, όταν διάβαζε για όλα αυτά, η καρδιά 



102           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

της φτερούγιζε, τόσο όμορφα ήταν. Μετά από όσα είχε διαβάσει, όλα τα άλλα 
τής έμοιαζαν άσχημα, και η καλή της γιαγιά με το παχουλό γέρικο πρόσωπο 
και ο επιβλητικός παππούς, που κοιτούσε ολόγυρα με χωριάτικη ικανοποίηση, 
ήταν απλά ενοχλητικοί.  
Όπως κι ένα μακρινό απόβραδο, η θεία Πορρέντα μπήκε κουβαλώντας 
θριαμβευτικά τα αχνιστά μακαρόνια. Κι όλοι κάθισαν στο φιλόξενο τραπέζι.  
Η θεία Μπακιζία κάθισε στη σκιά της δαντέλας που έπεφτε από την πλάτη της 
Γκράτσια και ξανάρχισε να ασχολείται σαστισμένη με το σχήμα που είχε, σαν 
φτερούγα αγγέλου.  
«Όχι, ούτε που έχουμε δει τέτοια στον τόπο μας. Α, εκεί δεν έχουμε κυρίες. 
Εδώ όλες με αγγέλους μοιάζετε…» 
«Ή νυχτερίδες…» είπε ο θείος Έφες Μαρία. «Α, η μόδα, αγαπητοί μου! Να, 
θυμάμαι μια φορά, ήμουν παιδί, οι κυρίες ήταν μεγαλόσωμες και στρογγυλές, 
τόσο που έμοιαζαν με καμπαναριά. Λίγες ήταν οι κυρίες τότε. Η γυναίκα του 
προϊσταμένου, οι κυρίες…» 
«Και μετά εκείνο το πράγμα πίσω…» τον διέκοψε η θεία Πορρέντα «Α, 
θυμάμαι, έμοιαζε με σέλα. Ε λοιπόν, ναι, δεν θα το πιστέψετε, αλήθεια, 
θυμάμαι που κάποιος έκατσε πάνω του…» 
«Την τελευταία φορά που ήρθα, αυτές οι φτερωτές δαντέλες ήταν τόσες δα. 
Τώρα όλο και μεγαλώνουν…» είπε η θεία Μπακιζία.  
Η Γκράτσια έτρωγε κι έμοιαζε να μην ακούει τίποτα.  
Ο «Ντοτόρε» έτρωγε κι αυτός με δυο μασέλες και κοίταζε την ανιψιά με το 
ύφος ενός σκανδαλιάρικου μωρού, χαμογελώντας. Είπε: 
«Μεγαλώνουν, όλο και μεγαλώνουν… Σε λίγο θα πετάξουν…» 
Η Γκράτσια ανασήκωσε τους ώμους ή μάλλον τις φτερούγες και ούτε 
απάντησε ούτε τα μάτια της σήκωσε. Ορίστε, τον έβρισκε ανυπόφορο τον 
νεαρό της θείο, το όνειρο της νιότης της, και εκτός από ανυπόφορο καμιά 
φορά τον έβρισκε και γελοίο.  
Όλη η πόλη το έλεγε ότι ο θείος και η ανιψιά έπρεπε να παντρευτούν. Κι όταν 
ρωτούσαν τον ίδιον τον «Ντοτόρε», δεν απαντούσε ούτε ναι ούτε όχι.  
Για κάμποσο η κουβέντα περιστράφηκε σε ανούσια πράγματα. Κάθε λίγο η 
θεία Πορρέντα σηκωνόταν από το τραπέζι, έβγαινε από την τραπεζαρία και 
μετά ξανάμπαινε. Κάθε λίγο η κουβέντα πάγωνε και έπεφτε μια αμήχανη 
σιωπή. Όπως και εκείνη την προηγούμενη φορά, προσπαθούσαν να αποφύγουν 
το θέμα που απασχολούσε περισσότερο τις φιλοξενούμενες, κι αυτό, σε 
τελευταία ανάλυση, δεν τις δυσαρεστούσε. Ήταν όμως η θεία Μπακιζία, που 



Μετά το διαζύγιο          103 
_______________________________________________________________________________________________________________________________________________________________________________________________________________ 

 

 

άθελά της προκάλεσε την ανεπιθύμητη συζήτηση, ρωτώντας αν αλήθευε αυτό 
που όλοι βεβαίωναν: ο γάμος του «Ντοτόρε» με την ανιψιά.  
Οι Πόρρου κοιτάχτηκαν μεταξύ τους και σιγογέλασαν, ενώ η Γκράτσια είχε 
σκύψει περισσότερο πάνω από το πιάτο της.  
Ο Πάολο κοίταξε την κοπελίτσα και είπε με μια δύσθυμη σχεδόν ειρωνεία:  
«Ε, όχι! Θα πάρει τον εξοχότατο κύριο υπονομάρχη». 
Η κοπέλα σήκωσε και ευθύς χαμήλωσε και πάλι το πρόσωπό της ανοίγοντας 
τα χείλη. Τα μάτια της έλαμπαν και το μέτωπό της είχε αναψοκοκκινίσει.  
«Είναι γέρος!» είπε η Μιννία. «Τον γνωρίζω, αμ πώς! Περπατάει πάντα στον 
σταθμό. Ουου! Έχει μια μακριά κόκκινη γενειάδα. Κι ένα ψηλό καπέλο». 
«Α, κι ένα ψηλό καπέλο;» 
«Ναι, ένα ψηλό καπέλο. Είναι χήρος». 
«Ποιος είναι χήρος; Το ψηλό καπέλο;» 
«Εσύ να σωπάσεις» είπε απότομα η κοπελίτσα στην αδελφή της.  
«Όχι, δεν θα σωπάσω! Και επίσης είναι μασόνος: ούτε τα παιδιά του θα 
βαφτίσει ούτε στην εκκλησία θα παντρευτεί. Όχι, έτσι είναι! Δεν θα σε 
παντρευτεί στην εκκλησία». 
«Η δεσποινιδούλα είναι καλά πληροφορημένη» είπε ο θείος Έφες Μαρία, 
ευθύς όπως πάντα.  
Και τότε η θεία Πορρέντα, που άκουγε με προσοχή και που με το ζόρι 
συγκρατήθηκε να μη φωνάξει όταν άκουσε τη λέξη μασόνος, κούνησε τα χέρια 
της στον αέρα και ξέσπασε: 
«Ναι, ένας μασόνος! Ναι, από αυτούς που προσεύχονται στον διάβολο. Ναι, μα 
την πίστη μου, η ανιψιά μου θα τον έπαιρνε χωρίς να της καεί καρφί! Πάει, 
χαθήκαμε. Ε βέβαια, η Γκράτσια διαβάζει τα παλιοβιβλία, τις δαιμονισμένες 
εφημερίδες και δεν θέλει πια να πάει να εξομολογηθεί. Α, αυτά τα 
απαγορευμένα βιβλία! Χάνω τον ύπνο μου όταν το σκέφτομαι. Καλά λοιπόν, 
να τι θέλω να πω: η Γκράτσια διαβάζει τα παλιοβιβλία. Ο Πάολο, τον βλέπετε, 
αυτός εδώ, ο ντοτόρε Ποδαράκης, αυτός εδώ σπούδασε στην ηπειρωτική χώρα, 
κι εκεί δεν πιστεύουν πια στον Θεό. Πάει καλά, δηλαδή δεν πάει καλά, μα 
καταλαβαίνει κανείς γιατί αυτά τα δύο πλάσματα δεν πιστεύουν πια στον Θεό. 
Μα εμείς που δεν σκαμπάζουμε από βιβλία, εμείς που δεν μπήκαμε ποτέ στο 
τρένο, -αυτό το δαιμονισμένο άλογο-, γιατί δεν πιστεύουμε στον Θεό, τον 
καλό μας Κύριο που πέθανε για μας πάνω στον σταυρό; Γιατί εσύ, Τζοβάνα 
Έρα, θέλεις να πάρεις με πολιτικό γάμο έναν άλλον άντρα ενώ είσαι ήδη 
παντρεμένη;» 



104           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Οι κουβέντες της θείας Πορρέντα έπεσαν ολόγυρα πάνω στα κεφάλια των 
παρισταμένων σαν βαριές τουφεκιές.  
Η Γκράτσια, που χαμογελούσε με τα λόγια της γιαγιάς παίζοντας με 
κομματάκια ψωμιού, σήκωσε το πρόσωπο σοβαρή. Ο Πάολο, που έπαιζε 
βάζοντας το μαχαίρι στα δόντια του πιρουνιού του χαμογελώντας με τα λόγια 
της μητέρας του, τινάχτηκε, και ο θείος Έφες Μαρία, με το πρόσωπο μιας 
τραγικής μάσκας, κοίταξε απότομα την Τζοβάνα.  
Η Τζοβάνα κοκκίνισε, μα είπε κυνικά: 
«Δεν έχω άντρα εγώ, θεία Πορρέντα μου. Μπορείτε να ρωτήσετε τον γιο σας». 
«Δεν έχω γιο εγώ! Αυτός είναι γιος του διαβόλου!» είπε η γυναίκα, οργισμένη.  
Α, σαν να έμοιαζε ότι η Τζοβάνα έριχνε την ευθύνη για τις πράξεις της στον 
Πάολο, γιατί αυτός είχε αναλάβει το διαζύγιο! 
Τότε όλοι γέλασαν με τον θυμό της θείας Πορρέντα, όλοι, ακόμα και η Μιννία, 
ακόμα και η υπηρέτρια που έμπαινε φέρνοντας το τυρί.  
Παρά τη φούρκα της η θεία Πορρέντα πήρε το τυρί και το πρόσφερε με 
ευγένεια στη θεία Μπακιζία.  
«Ψυχή μου» είπε εκείνη κόβοντας με προσοχή μια φέτα τυρί (και η φωνή της 
είχε πόνο) «είστε καλή σαν το ψωμί, εσείς όμως είστε στο σπίτι σας, είστε 
πλούσια, έχετε ένα σπίτι που μοιάζει με εκκλησία, έχετε έναν άντρα δυνατό 
σαν ταύρο («Ε, ε!» γρύλισε ο θείος Έφες Μαρία), έχετε στο κεφάλι σας μια 
κορώνα με αστέρια, νατοι όλοι τους. Και γι’ αυτό μιλάτε έτσι! Αχ και να ξέρατε 
τι είναι η φτώχια! Και να σκέφτεσαι ότι πρέπει να ζητιανεύεις στα γεράματα! 
Το καταλαβαίνετε; Στα γεράματα!» 
«Καλά! Δώστε μου ένα καθαρό μαχαίρι!» είπε ο Πάολο.  
«Δεν έχει σημασία αυτό, Μπακιζία Έρα!» απάντησε η θεία Πορρέντα. «Δεν 
έχετε πίστη στη Θεία Πρόνοια, γιατί δεν πιστεύετε πια στον Θεό. Πώς ξέρετε 
ότι θα ζητιανεύετε ή θα είστε πλούσιες; Δεν θα γυρίσει ο Κονσταντίνο Λέντα;» 
«Κι εκείνος ζητιάνος θα γίνει!» απάντησε ψυχρά η θεία Μπακιζία.  
«Κι εξάλλου, ο Θεός το ξέρει αν θα γυρίσει!» παρατήρησε βάναυσα ο 
δικηγόρος παίρνοντας το μαχαίρι που η υπηρέτρια τού έτεινε με τη λεπίδα του 
προτεταμένη.  
Όλοι ήξεραν ότι ο Κονσταντίνο ήταν άρρωστος, μπορεί και φθισικός έλεγαν 
κάποιοι.  
Για να δείξει αναστατωμένη, -μπορεί και να ήταν-, η Τζοβάνα έκρυβε το 
πρόσωπο της με τα χέρια. Δυο φορές είπε, με έξαψη: 
«Κατά τα άλλα, αν παντρεύομαι μόνο με πολιτικό γάμο, είναι γιατί…» κι εκεί 
σταμάτησε.  



Μετά το διαζύγιο          105 
_______________________________________________________________________________________________________________________________________________________________________________________________________________ 

 

 

«Ε, πες το πια!» αναφώνησε ο Πάολο. «Παντρεύεσαι μόνο με πολιτικό γάμο, 
γιατί οι παπάδες δεν θέλουν να σε παντρέψουν με θρησκευτικό. Δεν 
καταλαβαίνουν, δεν θέλουν να καταλάβουν, όπως δεν θέλετε κι εσείς, μαμά 
Πορρέντα! Και στην τελική, τι είναι ο γάμος; Ένας δεσμός καμωμένος από 
τους ανθρώπους, που μετράει μόνο στους ανθρώπους. Ο θρησκευτικός γάμος 
δεν σημαίνει τίποτα…» 
«Τι βλασφημία!» φώναξε απελπισμένη η θεία Πορρέντα.  
«…Τίποτα δεν είναι» συνέχισε ο Πάολο «όπως, κατά τα άλλα, μια μέρα δεν θα 
σημαίνει τίποτα και ο πολιτικός γάμος. Ο άντρας και η γυναίκα θα έπρεπε να 
ενώνονται κατά βούληση και να χωρίζουν όταν δεν τα βρίσκουν. Ο άντρας…» 
«Α, είσαι ζώο!» φώναξε η θεία Πορρέντα, παρότι δεν ήταν η πρώτη φορά που 
ο γιος της μιλούσε με αυτόν τον τρόπο. «Τα έσχατα του κόσμου είναι αυτά. Α, 
ο Θεός κουράστηκε, και δίκιο έχει. Θα μας τιμωρήσει και θα έρθει ο 
Κατακλυσμός. Να, άκουσα να λένε πως έγινε σεισμός». 
«Πάντα γινόντουσαν σεισμοί» παρατήρησε ο θείος Έφες Μαρία, που δεν ήξερε 
σε ποιανού το μέρος έγερνε, στης γυναίκας του ή στου γιου του. Ίσως 
ενδόμυχα έγερνε προς το μέρος της γυναίκας του, μα δεν ήθελε να το δείξει 
για να μην πέσει στα μάτια του σπουδαγμένου γιου του.  
Ο Πάολο σώπαινε, μετανιωμένος ήδη για αυτά που είπε. Αγαπούσε πολύ τη 
μητέρα του, για να την κάνει να θυμώνει χωρίς λόγο.  
Η Τζοβάνα τράβηξε τα χέρια της από το πρόσωπο και μίλησε με ταπεινή 
γλυκύτητα: 
«Να λοιπόν, όταν παντρευτήκαμε, εγώ κι εκείνος ο άτυχος, παντρευτήκαμε 
μόνο με πολιτικό γάμο, κι αν δεν τον συλλάμβαναν, ποιος ξέρει πότε θα 
κάναμε τον θρησκευτικό. Κι είναι λόγος αυτός να μην είμαστε σύζυγοι; 
Κανένας δεν έλεγε το παραμικρό και ο Θεός, που βλέπει πώς τα φέρνει η ζωή, 
δεν προσβαλλόταν…» 
«Σας τιμώρησε όμως!» είπε η θεία Πορρέντα.  
«Αυτό θα το δούμε» στρίγκλισε η θεία Μπακιζία, που άρχισε να βγάζει χολή. 
«Ήταν γι’ αυτό ή για τον θάνατο του Μπαζίλιο Λέντα;» 
«Τότε θα έπρεπε να τιμωρήσει μόνο τον Κονσταντίνο…» 
«Και λοιπόν;» είπε η στρίγκλα με τα πράσινα μάτια της να λάμπουν 
θριαμβευτικά. «Αυτό δεν πάει να πει ότι αρκετά τιμωρήθηκε η Τζοβάνα μου, 
αν ο Θεός της στέλνει την τύχη να παντρευτεί έναν νέο που την αγαπάει, που 
θα την κάνει να ξεχάσει όσα τράβηξε;» 
«Είναι πλούσιος!» παρατήρησε ο θείος Έφες Μαρία. Και κανείς δεν κατάλαβε 
αν το έλεγε στα σοβαρά ή με σαρκαστική διάθεση.  



106           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Η Τζοβάνα είχε χάσει τον ειρμό των σκέψεών της, μα ήθελε να τελειώσει την 
κουβέντα και είπε με γλυκιά, ταπεινή φωνή: 
«Αχ, θεία μου Πορρέντα! Δεν το ξέρετε! Ο Θεός βλέπει τις καρδιές. Θα με 
συγχωρήσει που θα ζήσω στην αμαρτία, γιατί δεν θα είναι δικό μου το 
φταίξιμο. Εγώ το ήθελα πολύ να παντρευτώ με θρησκευτικό γάμο, αλλά δεν 
γίνεται». 
«Γιατί είσαι ήδη παντρεμένη με άλλον, διαβολοκόριτσο!» 
«Μα αν αυτός είναι σαν να έχει πεθάνει, πείτε μου, τι να γίνει; Αν δεν μπορεί 
να με βοηθήσει να ζήσω! Αν οι άνθρωποι της δικαιοσύνης, που είναι 
σπουδαγμένοι και καταλαβαίνουν τις ανάγκες της ζωής, δίνουν σαν λύση το 
διαζύγιο για τον πολιτικό γάμο, γιατί να μην μπορούν οι άνθρωποι του Θεού 
να λύσουν τον θρησκευτικό γάμο; Δεν καταλαβαίνουν; Ακόμα κι εκείνος ο 
παπάς, ο Ελίας Πορτόλου, που είναι στα μέρη μας, που είναι τόσο καλός, το 
ξέρετε δα, που μιλάει σαν άγιος και δεν θυμώνει ποτέ του, ε λοιπόν, κι εκείνος 
λέει όχι στο διαζύγιο. Ο γάμος λύνεται μόνο με τον θάνατο! Και πηγαίνετε να 
σας ευλογήσει, αν δεν καταλαβαίνετε! Μα πρέπει να ζήσουμε, ναι ή όχι; Κι αν 
δεν μπορούμε να ζήσουμε, αν είμαστε τόσο φτωχοί όσο ο Ιώβ; Αν δεν έχουμε 
δουλειά, αν δεν έχουμε τίποτα, απολύτως τίποτα; Μα πείτε μου, θεία 
Πορρέντα, αν ήταν κάποια άλλη στη θέση μου; Κι αν δεν υπήρχε ο νόμος για 
το διαζύγιο; Λοιπόν, τι θα γινόταν; Το θανάσιμο αμάρτημα. Ναι, θα είχε 
συμβεί το θανάσιμο αμάρτημα!» 
«Το θανάσιμο αμάρτημα! Και μετά η εξαθλίωση μέσα στα γεράματα» 
επανέλαβε η θεία Μπακιζία.  
Η υπηρέτρια έφερε τα φρούτα: λαμπερές μαύρες σταφίδες, ζαρωμένα αχλάδια, 
κίτρινα σαν φθινοπωρινά φύλλα.  
Η ηλικιωμένη οικοδέσποινα έβαλε το καλάθι με τα φρούτα μπροστά στην 
ηλικιωμένη φιλοξενούμενη και την κοίταξε με ανείπωτη συμπόνια. Να 
λοιπόν, όλη της η φούρκα, η περιφρόνηση, η απαξίωση παραμερίζονταν 
μπροστά στη δειλή αδυναμία εκείνων των γυναικών. Είπε από μέσα της: Καλέ 
μου άγιε Φραγκίσκο, συγχωρείστε τις, γιατί δεν γνωρίζουν τι κάνουν, γιατί είναι 
δειλές και άξεστες. 
Μετά είπε γλυκαίνοντας τη φωνή της: 
«Είμαστε μεγάλες στα χρόνια, Μπακιζία Έρα. Κι εσύ θα γεράσεις, Τζοβάνα 
Έρα. Πείτε μου λοιπόν τώρα. Τι υπάρχει μετά τα γεράματα;» 
«Ο θάνατος». 
«Ο θάνατος, σίγουρα ο θάνατος. Και μετά τον θάνατο;» 



Μετά το διαζύγιο          107 
_______________________________________________________________________________________________________________________________________________________________________________________________________________ 

 

 

«Η αιωνιότητα» είπε ο Πάολο σιγογελώντας ενώ έτρωγε τις σταφίδες σαν το 
λαίμαργο μωρό, πλησιάζοντας το τσαμπί στο στόμα του και κόβοντας τις 
ρώγες μα τα δοντάκια του. 
«Η αιωνιότητα. Σίγουρα, υπάρχει η αιωνιότητα. Γιατί φεύγεις, Μιννία; 
Μείνε… (Η μικρή όμως, έχοντας ήδη βαρεθεί, βγήκε από το δωμάτιο). Τι λες κι 
εσύ, Τζοβάνα Έρα, υπάρχει ή δεν υπάρχει η αιωνιότητα; Μπακιζία Έρα, 
υπάρχει ή δεν υπάρχει;» 
«Υπάρχει» απάντησαν οι φιλοξενούμενες.  
«Υπάρχει, κι όμως εσείς δεν σκέφτεστε την αιωνιότητα». 
«Δεν έχει καμία χρησιμότητα να το σκεφτούν…» είπε ο Πάολο, και σηκώθηκε 
από το τραπέζι σκουπίζοντας το στόμα του με την πετσέτα. Έπρεπε να φύγει. 
Ήδη τον είχαν καθυστερήσει πολύ αυτές οι δύο γυναίκες, που, στο κάτω-
κάτω, τον ενδιέφεραν μόνο επειδή ακόμα περίμενε να τον πληρώσουν.  
«Με περιμένουν στο γραφείο, με περιμένουν πελάτες. Στο επανιδείν. Δεν 
φεύγετε από τώρα;» 
«Αύριο το πρωί με την αυγή…» 
«Μα πώς! Να μείνετε…» είπε με αδιάφορο ύφος, ενώ φορούσε τον θεόρατο 
μανδύα του. Κι αφού τον φόρεσε, η θεία Μπακιζία στύλωσε τα πράσινα 
ματάκια της πάνω στον νεαρό και σκέφτηκε ότι ο μικρός ντοτόρε, με τη χλομή 
του όψη, έμοιαζε με μαγεία, δηλαδή σαν εκείνες τις γελοίες αλλά τρομερές 
φιγούρες που έφτιαχναν οι μάγισσες για να πετύχουν τους σκοτεινούς 
σκοπούς τους.  
Ο Πάολο έφυγε, και μετά από λίγο άφησε την τραπεζαρία και η δεσποινίς 
Γκράτσια, που δεν μίλησε καν κατά τη διάρκεια του δείπνου, και ο θείος Έφες 
Μαρία κάθισε πλαγιαστά στην καρέκλα, σταύρωσε τα πόδια και άρχισε να 
διαβάζει τη “Νέα Σαρδηνία”. 
Από την κουζίνα ακούγονταν τα δυνατά γέλια των κοριτσιών. Κι ανάμεσα 
στις τρεις γυναίκες, που η καθεμία τους έτρωγε από ένα αχλάδι, έπεσε βαριά 
σιωπή. Σαν κάτι να βάραινε πάνω τους. Ναι, ακόμα και πάνω από τη θεία 
Πορρέντα που, με την πρωτόγονη διαίσθησή της, ένιωθε πως η ψυχή των 
άξεστων φιλοξενούμενων και η ψυχή των απογόνων της είχαν προσβληθεί 
από το ίδιο κακό.  



108           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

10. 
 
Την επόμενη ημέρα με το χάραμα, όπως σε κάποια άλλη μακρινή ημέρα, η 
Τζοβάνα σηκώθηκε πρώτη, ενώ η θεία Μπακιζία, που αργούσε σαν όλες τις 
γριές να κοιμηθεί τη νύχτα, ακόμα έκανε έναν ελαφρύ ύπνο, αν και 
βαριανάσαινε.  
Η χειμωνιάτικη αυγή, ψυχρή μα καθάρια, διέχεε λευκό φως πίσω από τα θολά 
τζάμια. Η Τζοβάνα, που το προηγούμενο βράδυ είχε πέσει για ύπνο θλιμμένη, 
αν και οι παρατηρήσεις της θείας Πορρέντα περισσότερο την εκνεύρισαν παρά 
την στενοχώρησαν, κοίταξε τα τζάμια κι ένιωσε χαρά μαντεύοντας ότι η μέρα 
θα ήταν καλή, άρα και το ταξίδι τους καλό.  
Ναι, το προηγούμενο βράδυ είχε αποκοιμηθεί κάπως λυπημένη, γιατί 
σκεφτόταν τον Κονσταντίνο, την αιωνιότητα, το πεθαμένο της αγοράκι και 
άλλα τόσα μελαγχολικά. Δεν έχω κακιά καρδιά, σκεφτόταν, κι ο Θεός βλέπει την 
καρδιά και κρίνει πιότερο τον σκοπό παρά την πράξη. Όλους τους σκέφτηκα εγώ, 
όλους. Τον αγαπούσα τον Κονσταντίνο κι έκλαψα μέχρι που στέρεψα. Δεν έχω άλλα 
δάκρυα. Τώρα σκέφτομαι πως δεν θα ξαναγυρίσει, ή πως θα γυρίσει όταν θα 
είμαστε γέροι, και δεν έχω άλλο να κλάψω. Τι φταίω εγώ αν δεν έχω άλλα δάκρυα 
όταν τον σκέφτομαι; Κι από την άλλη, σκέφτομαι πως είμαι από σάρκα και 
κόκκαλα, όπως όλες, πως είμαι φτωχή κι εύκολη να με παρασύρουν οι πειρασμοί 
και η αμαρτία. Για να τα αποφύγω, κάνω κι εγώ αυτό που ο Θεός μού όρισε. Ναι, 
θεία Πορρέντα μου, τη σκέφτομαι την αιωνιότητα και για να σώσω την ψυχή μου, 
κάνω αυτό που κάνω… Όχι, δεν είμαι κακιά. Η καρδιά μου δεν έχει κακία. 
Σαν να κόντευε να πιστέψει πως η καρδιά της ήταν καλή και γενναιόδωρη, ή 
τουλάχιστον, αν δε το σκεφτόταν βαθιά με τη συνείδησή της, εκεί που δεν 
χωρούσαν ψέματα, εκεί απ’ όπου έβγαινε το συναίσθημα της λύπης που την 
τύλιγε, το σκεφτόταν με το υπολογιστικό μυαλό της. Κι έτσι, είχε παρηγορηθεί 
και την είχε πάρει ο ύπνος.  
Τώρα το φως της αυγής χτυπούσε τα διάφανα, ψυχρά, αμόλυντα σαν πάγου 
φτερά του στα τζάμια του φιλόξενου δωμάτιου. Και η Τζοβάνα σκέφτηκε τον 
ήλιο και ένιωσε χαρούμενη.  
Μα και η γριά ξύπνησε και κοίταξε αμέσως τα τζάμια.  
«Α, θα κάνει καλή μέρα!» είπε ικανοποιημένη.  



Μετά το διαζύγιο          109 
_______________________________________________________________________________________________________________________________________________________________________________________________________________ 

 

 

Σηκώθηκαν. Η θεία Πορρέντα ήταν κιόλας στην κουζίνα. Ευγενική και 
περιποιητική, πρόσφερε καφέ στις φιλοξενούμενες και τις βοήθησε να 
σελώσουν και να φορτώσουν το άλογο. Έμοιαζε σαν να είχε ξεχάσει τα λόγια 
που είχαν ειπωθεί το προηγούμενο βράδυ, μα μόλις οι δύο γυναίκες βγήκαν 
από το σπίτι, σταύρωσε τον αέρα, λες και έτσι θα εξόρκιζε και την αμαρτία.  
Στο καλό. Να έχετε καλό ταξίδι κι ο Θεός βοηθός, σκεφτόταν η θεία Πορρέντα ενώ 
έκλεινε την πόρτα.  
Μέσα στην κρυστάλλινη σιωπή της αυγής τα κοκόρια κάπου κοντά, κάπου 
μακριά και κάπου ακόμα πιο μακριά κακάριζαν βραχνά και η μικρή πόλη 
κοιμόταν κάτω από έναν ολοκάθαρο γαλάζιο ουρανό.  
Αυτή τη φορά οι δυο γυναίκες ταξίδευαν μόνες. Έπρεπε να κατέβουν την 
κοιλάδα, να τη διασχίσουν, να την ξανανέβουν και μετά να σκαρφαλώσουν τα 
γκρίζα στο φως της αυγής βουνά, που οι κορυφές τους, σκεπασμένες από 
χιόνι, ένα χιόνι σαν λευκό μέταλλο, διαγράφονταν έντονα στον ορίζοντα.  
Είχε κρύο. Δεν φυσούσε, όμως ο αέρας ήταν κοφτερός, και στη μεγάλη άγρια 
κοιλάδα βασίλευε μια απερίγραπτη σιωπή, που έσπαγε κάπου κάπου από το 
μονότονο βουητό κάποιου χείμαρρου. Το χειμερινό γρασίδι, κοντό, με ένα 
ζωηρό πράσινο χρώμα, πασπαλισμένο από την πάχνη, κάλυπτε εδώ κι εκεί τις 
πλευρές των στενών σκούρων μονοπατιών. Τα υγρά βρύα μοσχοβολούσαν 
στους βράχους και οι πράσινες αγριάδες έσταζαν στάλες πάχνης. Μια άγρια 
φρεσκάδα αναζωογονούσε την κοιλάδα. Όμως τα καμπουριαστά, ζοφερά 
δέντρα ξεφύτρωναν αραιά το ένα από το άλλο, σαν γυμνοί ερημίτες, 
εκτεθειμένα σε στάση μετάνοιας στο κρύο και το φως της αυγής. Τα σπαρμένα 
χωράφια ήταν μαύρα, υγρά. Και η γραμμή των ξερολιθιών, μακριά, 
ατελείωτη, καλυμμένη από βρύα υψωνόταν και χαμήλωνε σαν το φίδι. Αν 
κοιτούσες από ψηλά, έμοιαζε με πράσινο σκουλήκι.  
Δρόμο τον δρόμο, οι δυο γυναίκες, με τα χέρια, το πρόσωπο και τα πόδια 
ξυλιασμένα από το κρύο, διέσχισαν τον χείμαρρο από ένα πέρασμα όπου το 
νερό ήταν ρηχό και σιωπηλό, ανέβηκαν ξανά την κοιλάδα και άρχισαν να 
σκαρφαλώνουν τα βουνά. Ο ήλιος είχε ξεμυτίσει ζωηρός αλλά κρύος, και τα 
βουνά της ακτογραμμής λούζονταν σε ένα μπλε χρώμα στον χρυσαφένιο 
ουρανό. Τώρα ο άνεμος περνούσε μέσα από τη χαμηλή άγρια βλάστηση 
φέρνοντας μαζί του την ευωδιά των υγρών βράχων.  
Οι δυο γυναίκες ταξίδευαν σιωπηλές, χαμένες στις σκέψεις τους. Σε ένα 
κοίλωμα, όπου έριχναν τη σκιά τους οι χιονοσκέπαστες οροσειρές, 
συνάντησαν έναν άντρα από το Μπίτι, που πήγαινε με τα πόδια. Αντάλλαξαν 



110           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

έναν χαιρετισμό, παρότι άγνωστοι μεταξύ τους, και συνέχισε ο καθένας τον 
δρόμο του.  
Καθώς σκαρφάλωναν όλο και πιο ψηλά, ο ήλιος ζωήρευε και ζέσταινε τις 
γυναίκες. Σκεφτόντουσαν τον προορισμό τους που σίμωνε, τα πράγματα που 
κουβαλούσαν στον σάκο τους, τις δουλειές που είχαν να κάνουν με το που θα 
έφταναν στο χωριό. Η θεία Μπακιζία σκεφτόταν τη θεία Μαρτίνα και την 
ικανοποίηση της γριάς σπαγκοραμμένης με το που θα αντίκριζε την προίκα 
της Τζοβάνας. Και η Τζοβάνα σκεφτόταν τον Μπρόντου και τα παράξενα που 
έλεγε όταν ήταν μεθυσμένος, και οι δυο τους όμως, με το που είδαν την 
εκκλησία του Αγίου Φραγκίσκου να στέκει ολόλευκη στον ήλιο στη μέση της 
πλαγιάς ανάμεσα στους θάμνους που λαμποκοπούσαν, σκέφτηκαν τον 
Κονσταντίνο και είπαν ένα Άβε Μαρία για χάρη του.  
Έφτασαν λίγο πριν το μεσημέρι. Στο Ορλέι, που κυκλωνόταν από υγρότοπους 
και δεχόταν την παγωμένη ανάσα που έβγαζαν οι πέτρινες σφίγγες με τις 
χιονοσκέπαστες κορυφές, το κρύο ήταν πιο διαπεραστικό απ’ ό,τι στο Νουόρο 
και ο ήλιος μόλις που κατάφερνε να ζεστάνει το χορτάρι στα μελαγχολικά 
μονοπάτια. Οι σκεπές των σπιτιών είχαν σκουριάσει κι από κάποιες 
ξεπετάγονταν αγριόχορτα. Οι τοίχοι ορθώνονταν μαυρισμένοι από την 
υγρασία, τα δέντρα γυμνά, αγριεμένα από το κρύο. Κάπου κάπου μια στήλη 
μαύρου καπνού ανέβαινε στον καθαρό αχανή ουρανό. Όπως πάντα, το 
χωριουδάκι σιωπούσε, σαν να είχε ορφανέψει. Οι ουμπίλικοι άπλωναν τα 
σαρκώδη πράσινα φύλλα τους πάνω στους τοίχους, οι σαύρες λιάζονταν στον 
ήλιο, τα σαλιγκάρια και τα γυαλιστερά σκαθάρια σέρνονταν από πέτρα σε 
πέτρα.  
Η θεία Μαρτίνα έγνεθε στη σκεπαστή είσοδο, όπου τρύπωνε ο ήλιος, και με το 
που είδε τις γειτόνισσές της να επιστρέφουν, την έπιασε φούρια να μάθει τι 
έκρυβαν στον σάκο που κουβαλούσαν, δεν κουνήθηκε όμως από τη θέση της, 
παρά απάντησε με συγκρατημένη αξιοπρέπεια στον χαιρετισμό τους.  
Κατά το βραδάκι επέστρεψε και ο Μπρόντου, που κάθε τρεις μέρες γύριζε για 
να δει την αρραβωνιαστικιά του, και η μητέρα του θέλησε να τον συνοδέψει, 
σκασμένη από την περιέργεια να μάθει τι είχαν κουβαλήσει οι Έρα από το 
Νουόρο.  
Στο τζάκι της θείας Μπακιζία σιγόκαιγαν κάτι λιγοστά κυπαρισσόξυλα και η 
ισχνή φωτιά τους έριχνε μακριές κοκκινωπές σκιές στο πάτωμα και τους 
χωμάτινους τοίχους της κουζίνας. Η Τζοβάνα ήθελε να ανάψει το κερί, οι 
Ντέγιας όμως της το είχαν απαγορέψει: η θεία Μαρτίνα από το ένστικτο της 



Μετά το διαζύγιο          111 
_______________________________________________________________________________________________________________________________________________________________________________________________________________ 

 

 

οικονομίας, ο Μπρόντου γιατί μπορούσε να παρατηρεί καλύτερα την 
αρραβωνιαστικιά του μέσα στις σκιές.  
Η συμπεριφορά της Τζοβάνας απέναντι στη μελλοντική πεθερά και στον 
Μπρόντου ήταν αξιοθαύμαστη. Η φωνή της, μέσα στη γλύκα, έμοιαζε με 
κοπελούδας, όμως έλεγε λόγια μεστά και σοφά. Το βλέμμα της ταξίδευε κάτω 
από τα χαμηλωμένα ματοτσίνορα. Έμοιαζε με καλοκάγαθο κορίτσι δεκαπέντε 
χρονών. Κι όλο αυτό το κατάφερνε από ένστικτο κι όχι σχεδιασμένα. Ο 
Μπρόντου ήταν τρελά ερωτευμένος μαζί της, τόσο που όταν μεθούσε, έτρεχε 
στο σπίτι της, έπεφτε στα γόνατα και της τραγουδούσε παιδικά τραγουδάκια 
που μάθαινε στα μικράτα του. Και μετά τον έπιαναν τα κλάματα, γιατί 
καταλάβαινε πως ήταν μεθυσμένος και ορκιζόταν πως δεν θα ξανάπινε ποτέ, 
μα ποτέ του.  
Εκείνο το βράδυ όμως ήταν στα καλά του και μιλούσε ήρεμα, ρίχνοντας 
φλογερές ματιές στην Τζοβάνα. Χαμογελούσε και τα δόντια του 
λαμποκοπούσαν στην αντανάκλαση της φωτιάς.  
Η θεία Μπακιζία άρχισε να αφηγείται τις περιπέτειες του ταξιδιού τους. 
Μίλησε για τον μανδύα του δικηγόρου, για τις δαντελένιες φτερούγες που 
φορούσαν οι κυρίες του καλού κόσμου, για την κουζίνα των Πόρρου, για τον 
άγνωστο που συνάντησαν στον δρόμο τους, μα ούτε που αναφέρθηκε στη 
συζήτηση με τη θεία Πορρέντα, μα ούτε και για τα ψώνια που έκαναν, παρότι 
μάντευε τη λαχτάρα και την περιέργεια της θείας Μαρτίνας, παρότι και η ίδια 
καιγόταν από την επιθυμία να δείξει όσα όμορφα είχαν αγοράσει.  
«Τι λες κι εσύ, Τζοβάνα;» ρώτησε ο Μπρόντου σκαλίζοντας τη φωτιά με το 
μπαστούνι του. «Σκεφτική φαίνεσαι απόψε. Τι έχεις;» 
«Είμαι κουρασμένη» του απάντησε κι αμέσως ρώτησε να μάθει νέα του 
Τζάκομπε Ντέγιας.  
«Αυτός ο παλαβιάρης; Συνέχεια με βασανίζει. Στ’ αλήθεια, καμιά μέρα θα τον 
διώξω με τις κλωτσιές. Έτσι κι αλλιώς, δεν έχει πια ανάγκη να κάνει τον 
υπηρέτη». 
«Δεν ξέρω» είπε η θεία Μπακιζία. «Πρώτα ήταν χαρούμενος. Τώρα που έχει 
σπίτι, ζωντανά, και λένε ότι παντρολογιέται, όλο κακοδιάθετος είναι. Το 
ξέρετε δα που ήθελε να μας πιάσει στο ξύλο». 
«Δεν ξανάρθε από εδώ;» 
«Μπα, όχι». 
«Ούτε κι ο Ιζιντόρο Πάνε» είπε η Τζοβάνα άχρωμα.  



112           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Σαν να μου φάνηκε ότι τον είδα χθες να περνάει από εδώ…» παρατήρησε η 
θεία Μαρτίνα. Η Τζοβάνα σήκωσε μεμιάς το βλέμμα, δεν είπε όμως τίποτα, 
ενώ ο Μπρόντου αναφωνούσε γελώντας: 
«Δεν σας χρειάζονται οι βδέλλες…» 
«Μα καλά» ρώτησε η θεία Μαρτίνα μετά από μια σύντομη σιωπή «δεν μου 
φέρατε κατιτίς από το Νουόρο; Σας αρέσει να κρατάτε τους άλλους σε 
αγωνία!»  
Οι δυο γυναίκες, που πράγματι της είχαν αγοράσει μια ποδιά, προσποιήθηκαν 
έκπληξη και ντροπή.  
«Αχου! Σας ξεχάσαμε, στ’ αλήθεια!» 
Η θεία Μπακιζία γέλασε σαν να στρίγγλιζε γεράκι, μα αμέσως σοβάρεψε ξανά 
βλέποντας ότι η Τζοβάνα συνέχιζε να είναι μελαγχολική  
«Όχι, δεν σας θυμηθήκαμε. Η Τζοβάνα όμως θα σας δείξει κάτι που 
αγοράσαμε…» 
Η Τζοβάνα σηκώθηκε, άναψε το κερί και πήγε στο διπλανό δωμάτιο. Το 
βλέμμα του Μπρόντου την ακολούθησε φλογερό. Η θεία Μαρτίνα κατάλαβε 
ότι η κοπέλα πήγαινε να φέρει το δώρο. Πέρασε ώρα και η Τζοβάνα δεν είχε 
επιστρέψει.  
«Τι κάνει εκεί μέσα;» ρώτησε ο Μπρόντου.  
«Ποιος ξέρει!» 
Πέρασαν λίγα λεπτά ακόμα.  
«Πάω να δω» είπε κι έκανε να πάει κι αυτός δίπλα. 
«Όχι, όχι, τι κάνεις;» είπε η θεία Μπακιζία, μα τόσο αδύναμα που η θεία 
Μαρτίνα, σκανδαλισμένη, συνέτισε τον γιο της: 
«Τςς, τςς…» 
Μα αυτός έκανε το δικό του και τράβηξε αλαφροπατώντας κατά δίπλα. Η 
Τζοβάνα, όρθια μπροστά στο ανοιχτό συρτάρι, ξαναδιάβαζε ένα γράμμα που 
είχαν βρει κάτω από την πόρτα με το που είχαν επιστρέψει στο χωριό. Κάποιος 
το είχε ρίξει από τη χαραμάδα, όσο έλειπαν. Ήταν ένα γράμμα από τον 
Κονσταντίνο, ένα γράμμα που σου σπάραζε την καρδιά. Γράφοντας με εκείνον 
τον τραχύ κι απλό γραφικό του χαρακτήρα, ικέτευε την Τζοβάνα για 
τελευταία φορά να μην κάνει αυτό που είχε κατά νου. Της θύμιζε εκείνον τον 
μακρινό καιρό της αγάπης τους, της υποσχόταν να γυρίσει ξανά, της 
ορκιζόταν την αθωότητά του. “Αν δεν θέλεις να μου δείξεις έλεος” κατέληγε 
“δείξε έλεος στον εαυτό σου, στην ψυχή σου. Σκέψου το θανάσιμο αμάρτημα, 
σκέψου την αιωνιότητα”. 



Μετά το διαζύγιο          113 
_______________________________________________________________________________________________________________________________________________________________________________________________________________ 

 

 

Αχ! Τα ίδια λόγια που είχε πει και η θεία Πορρέντα, τα ίδια, τα ίδια! Μάλλον ο 
θείος Ιζιντόρο είχε φέρει το γράμμα, μια και η Τζοβάνα εδώ και πολύ καιρό 
δεν έπαιρνε νέα από τον κατάδικο. Δάκρυα πλημμύριζαν τα μάτια της. Και 
ποιος ξέρει; Μπορεί και να είχε συγκινηθεί, περισσότερο από τις αναμνήσεις 
της παρά από τη σκέψη της αιωνιότητας. Μεμιάς, άκουσε την πόρτα και 
κάποιον που έμπαινε σαν τον κλέφτη. Έσκυψε στα γρήγορα κάνοντας ότι 
ψάχνει κάτι μέσα στο συρτάρι, με τρεμάμενα χέρια και τα δάκρυα να τρέχουν 
ποτάμι.  
Ο Μπρόντου στάθηκε πίσω της με ανοιχτά χέρια, την έπιασε από τους ώμους, 
κι εκείνη έκανε ότι τρόμαξε και άρχισε να τρέμει. 
«Τι κάνεις, τι κάνεις;» τη ρώτησε φορτισμένος από τα συναισθήματα που τον 
έπνιγαν.  
«Αχ! Ψάχνω… ψάχνω… την ποδιά για τη μητέρα σου. Ούτε ξέρω πού την 
έβαλα! Άφησέ με! Άφησέ με!» είπε προσπαθώντας να ξεφύγει από το 
αγκάλιασμα του Μπρόντου. Μα καθώς στράφηκε κατά τη μεριά του, είδε τα 
δόντια του που έλαμπαν μέσα από τα γελαστά, κόκκινα και γυαλιστερά σαν τα 
κεράσια χείλη του. Κι αμέσως ένιωσε το χέρι του πίσω από το κεφάλι της, κι 
εκείνα τα κόκκινα χείλη, γυαλιστερά και φλογισμένα σαν τη φωτιά, άγγιξαν 
τα δικά της.  
«Αχ, δεν την σκεφτόμαστε την αιωνιότητα…» είπε λαχανιασμένη με το που 
τελείωσε το φιλί.  
Μα λίγο μετά, πίσω στην κουζίνα, άρχισε να γελάει με ένα δροσερό κι αγνό 
γέλιο κοπελούδας, ενώ ο Μπρόντου την κοιτούσε με εκείνο το ύφος που είχε 
όταν μεθούσε.  
 
Πέρασε ο χειμώνας. Οι φίλοι του Κονσταντίνο δεν σταματούσαν ούτε στιγμή 
να προσπαθούν να εμποδίσουν τον καταραμένο γάμο. Μάταια. Εκείνον τον 
καιρό οι Ντέγιας και οι Έρα έμοιαζαν μαγεμένοι. Ήταν άτρωτοι, δεν τους 
έπιαναν ούτε οι προσευχές, ούτε οι απειλές, ούτε τα κουτσομπολιά.  
Ο δήμαρχος, ακόμα και ο δήμαρχος, ένας βοσκός που έμοιαζε στον 
Ναπολέοντα τον πρώτο, χλωμός και περήφανος, ήταν αντίθετος σε αυτόν τον 
γάμο του διαβόλου. Και όταν η Τζοβάνα και ο Μπρόντου πήγαν με κάθε 
μυστικότητα να ζητήσουν τη δημοσίευση του γάμου, τους φέρθηκε ψυχρά και 
υποτιμητικά, φτύνοντας κατάχαμα κάθε δύο λεπτά. Ο κόσμος απειλούσε με 
σκάνδαλο. Όσο η υπόθεση αφορούσε μοναχά το διαζύγιο, όλοι 
αναρωτιόντουσαν, δεν αντιδρούσαν όμως. Όσο γινόταν λόγος για τον έρωτα 
του Μπρόντου και της Τζοβάνας, ο κόσμος μουρμούραγε, κατά βάθος όμως 



114           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

ήταν ευχαριστημένος που είχε να ψυχαγωγηθεί με ένα σκάνδαλο. Όσο είχε να 
κάνει με έναν φαινομενικά αδύνατο να ολοκληρωθεί γάμο, ο κόσμος γελούσε, 
έτρεφε όμως την ελπίδα ότι ο Μπρόντου απλά πέρναγε την ώρα του με τις 
Έρα. Και τώρα, τώρα ο κόσμος πιθανόν να μην έλεγε τίποτα και να μην 
γελούσε άλλο, αν ο Μπρόντου και η Τζοβάνα ζούσαν χωρίς γάμο μέσα στην 
αμαρτία (δεν θα ήταν ούτε οι πρώτοι ούτε οι τελευταίοι. Και η Τζοβάνα μπορεί 
και να είχε μια δικαιολογία, επειδή ήταν νέα και φτωχή). Να παντρευτεί όμως 
μια γυναίκα ήδη παντρεμένη! Αυτό δεν μπορούσε να το ανεχτεί ο κόσμος. Τι 
τα θέλετε; Έτσι είναι φτιαγμένος ο κόσμος. Και μετά ήταν φρικτό, αμαρτία, 
πρωτοφανές σκάνδαλο. Φοβόντουσαν πως ο Θεός θα έριχνε την τιμωρία του 
πάνω σε όλο το χωριό για το κρίμα εκείνων των δύο. Και κάποιος φοβέριζε 
πως θα δημιουργούσε σκάνδαλο, θα πετούσε πέτρες, θα γιουχάιζε, θα 
ξυλοκοπούσε το ζευγάρι την ημέρα του γάμου. Κι αυτοί το γνώριζαν: ο 
Μπρόντου εξοργιζόταν, η θεία Μπακιζία έλεγε “Αφήστε το πάνω μου” και η 
θεία Μαλθίνα σήκωνε το κεφάλι σαν το πουλάρι στον πόλεμο που 
οσφραίνεται μπαρούτι .Α, ήθελε να πολεμήσει και να νικήσει. Ένιωθε πως την 
έπαιρναν τα χρόνια, είχε κουραστεί να δουλεύει και ήθελε μια υπηρέτρια που 
να μην της κοστίζει τίποτα. Η Τζοβάνα τής έκανε, και ο Μπρόντου έπρεπε να 
την πάρει. Που να έσκαγαν όλοι από τη ζήλεια τους.  
Το απόγευμα της ημέρας που έγινε η δημοσίευση του γάμου, ο θείος Ιζιντόρο 
Πάνε δούλευε στο χαμόσπιτό του, στο φως που έβγαζαν οι δυνατές, πορφυρές 
φλόγες της μεγάλης φωτιάς. Τουλάχιστον ο θείος Ιζιντόρο επέτρεπε στον 
εαυτό του την πολυτέλεια της καλής φωτιάς, μια και τα ξύλα τα κουβαλούσε 
μοναχός του από τους κάμπους, τις όχθες του ποταμού, το δάσος. Όσο 
κρατούσε ο χειμώνας, έπλεκε σκοινιά από αλογότριχες. Ήξερε να κάνει τα 
πάντα, έραβε, έγνεθε, μαγείρευε (όταν είχε κάτι να φτιάξει για φαγητό), 
μπάλωνε παπούτσια. Κι όμως έμενε πάντα φτωχός.  
Ξάφνου η πόρτα άνοιξε φανερώνοντας κάτι από τη θολή μαρτιάτικη νύχτα, 
και ο Τζάκομπε Ντέγιας μπήκε και κάθισε σιωπηλός κοντά στη φωτιά.  
Η κουζίνα του ψαρά έμοιαζε με φλαμανδικό πίνακα όπου οι φιγούρες 
διαγράφονται καθαρά σε ένα πορφυρό φως πάνω σε μαύρο φόντο. Και σ’ 
εκείνο το μαύρο φόντο ξεχώριζε ένας ιστός αράχνης στο χρώμα της στάχτης 
και η αράχνη στο κέντρο του. Στη γωνιά του τζακιού ένα ξέχειλο μέχρι πάνω 
γυάλινο δοχείο και μέσα στο νερό να κολυμπάνε οι μαύρες βδέλλες. Ένα 
κίτρινο καλάθι κρεμασμένο στον τοίχο και μετά οι σιλουέτες των πικραμένων 
αντρών και το σκοινί από τη μαύρη αλογότριχα ανάμεσα στα ισχνά 
κοκκινισμένα δάχτυλα του γέρου ψαρά.  



Μετά το διαζύγιο          115 
_______________________________________________________________________________________________________________________________________________________________________________________________________________ 

 

 

«Και τώρα γι γίνεται;» ρώτησε ο Τζάκομπε.  
«Τι γίνεται; Τι γίνεται;» επανέλαβε ο άλλος. «Δεν ξέρω». 
«Δημοσίευσαν τον γάμο» ξανάπιασε να μιλάει ο Τζάκομπε και ήταν σαν να 
μονολογούσε «μα είναι σαν να έγινε! Ο μεθύστακας σήμερα ούτε καν ήρθε στη 
στάνη. Οπότε κι εγώ γύρισα στο χωριό. Δεν πα να του κλέψουν τα πρόβατα, 
καρφί δεν μου καίγεται. Είμαι εδώ, γιατί κάτι πρέπει να γίνει, Ιζιντόρο Πάνε. 
Ε, Ιζιντόρο Πάνε, αφήστε στην άκρη το σκοινί σας κι ακούστε με. Πρέπει… να 
κάνουμε… κάτι… Ακούσατε;» 
«Άκουσα. Τι μπορούμε να κάνουμε; Κάναμε ό,τι μπορούσαμε. Φωνάξαμε, 
παρακαλέσαμε, φοβερίσαμε. Μπήκαν στη μέση ο δήμαρχος, ο γραμματέας, ο 
παπά Ελίας.  
«Καλός κι εκείνος ο παπά Ελίας! Τι έκανε; Κήρυγμα με γλυκά λόγια. Έπρεπε 
να τους φοβερίσει. Έπρεπε να πει: “Θα ανοίξω τα ιερά βιβλία και θα σας 
καταραστώ, θα σας αφορίσω. Δεν θα χορτάσετε ποτέ σας ψωμί ούτε νερό ούτε 
τίποτα. Θα ζήσετε μια κόλαση πάνω στη γη”. Τότε θα βλέπατε το αποτέλεσμα. 
Όμως όχι, ο παπάς είναι ηλίθιος, τα έχει φάει τα ψωμιά του, δεν έκανε το 
καθήκον του. Μη μου τον θυμίζετε, γιατί μου ανεβάζει το αίμα στο κεφάλι». 
Ο Ιζιντόρο παράτησε το σκοινί που έπλεκε.  
«Δεν ωφελεί να σου ανεβαίνει το αίμα στο κεφάλι. Ο παπά Ελίας δεν είχε 
δικαίωμα να φοβερίσει και δεν φοβέρισε. Πίστεψέ το όμως, ο αφορισμός θα 
πέσει στο σπίτι τους». 
«Α, θα φύγω, θα φύγω. Δεν το θέλω το καταραμένο το ψωμί τους!» είπε ο 
Τζάκομπε, και το πρόσωπό του είχε πάρει μια έκφραση πίκρας και φρίκης 
συνάμα. «Πρώτα όμως θα κάνω το κέφι μου και θα ξυλοκοπήσω το αντρόγυνο 
του διαβόλου». 
«Παλάβωσες, ξεπεταρούδι μου!» είπε ο Ιζιντόρο μιμούμενος τον Τζάκομπε και 
χαμογελώντας εγκάρδια.  
«Ναι, παλάβωσα. Κι αν παλάβωσα, εσάς τι σας κόφτει; Μήπως κι εσείς κάνατε 
κάτι για να εμποδίσετε αυτή την ιεροσυλία; Α, χάλια μαύρα! Έχασα τη χαρά 
μου…» 
«Κι εγώ γέρασα δέκα χρόνια». 
«Τη χαρά μου, ναι. Όλο και σκέφτομαι τι θα πει ο Κονσταντίνο για εμάς, που 
δεν ξέραμε πώς να εμποδίσουμε… Αληθεύει ότι είναι άρρωστος;» 
«Όχι πια. Ήταν όμως. Μόνο απελπισμένος είναι τώρα» είπε ο θείος Ιζιντόρο 
κουνώντας το κεφάλι. Και μετά ξανάπιασε να πλέκει το σκοινί και 
μουρμούριζε: 
«Ο αφορισμός… ο αφορισμός…» 



116           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Έχω τόση φούρκα μέσα μου που μου τρέχουν τα σάλια σαν τα σκυλιά, ναι, 
σαν τα σκυλιά!» ξαναπήρε τον λόγο ο Τζάκομπε υψώνοντας τη φωνή. «Α, όχι, 
δεν θα φύγω από εκείνο το σπίτι, κι ας πεθάνω. Θέλω να βάλω ένα χεράκι 
όταν θα πέσει πάνω τους ο αφορισμός. Ναι, ο Θεός τιμωρεί και στη ζωή και 
στον θάνατο, σίγουρα πράγματα. Κι εγώ θέλω να βάλω το χεράκι μου στην 
τιμωρία τους. Μα τι φτιάχνετε εκεί πέρα;» 
«Μια τριχιά». 
«Α, μια τριχιά!» 
Σώπασαν. Ο Τζάκομπε κοιτούσε το σκοινί και τα μάτια του ήταν βυθισμένα 
στον πόνο και την οργή.  
«Σε ποιον τα πουλάτε αυτά τα σκοινιά;» 
«Τα πηγαίνω στο Νουόρο, μα τα πουλάω κι εδώ στους χωρικούς, για να 
δένουν τα βόδια τους. Γιατί το κοιτάζεις έτσι; Θέλεις να κρεμαστείς;» 
«Όχι, ξεπεταρούδι μου, να κρεμαστείτε εσείς, αν το θέλει ο Θεός. Λοιπόν, έγινε 
η δημοσίευση» είπε πιο δυνατά.  
Και πάλι σιωπή. Μετά είπε ο Ιζιντόρο: 
«Ποιος ξέρει; Βλέπεις, εγώ ελπίζω πάντα πως δεν θα γίνει ο γάμος. Ελπίζω 
στον Θεό, ελπίζω να κάνει ένα θαύμα ο άγιος Κωνσταντίνος». 
«Σωστά, ένα θαύμα!» είπε ο άλλος με ειρωνεία.  
«Και γιατί όχι; Αν, για παράδειγμα, τώρα δα ήταν στα τελευταία του ο 
πραγματικός φονιάς του Μπαζίλιο Λέντα και πήγαινε να εξομολογηθεί; Να 
που τίποτα δεν θα άξιζε το διαζύγιο». 
«Ναι, σωστά! Τώρα δα!» απάντησε ο άλλος συνεχίζοντας να ειρωνεύεται. 
«Είστε τόσο αθώος όσο ένα τρίχρονο παιδί, εσείς κι η πίστη σας στον 
χριστιανισμό!» 
«Ποιος ξέρει! Ή θα μπορούσε και να τον ξετρυπώσουν». 
«Ναι, σωστά! Τώρα δα! Και στο κάτω κάτω, τι να ξέρουμε εμείς; Ποιος να τον 
ξετρύπωνε; Πώς;» 
«Ποιος! Εγώ, εσύ, κάποιος άλλος…» 
«Είστε τόσο χαζός όχι όσο ένα τρίχρονο παιδί, αλλά όσο ένα σαλιγκάρι πριν 
ξεμυτίσει από το καβούκι του. Πώς να τον ξετρυπώσουμε; Και από την άλλη, 
πείτε μου, είμαστε σίγουροι πως δεν ήταν ο Κονσταντίνο ο φονιάς;» 
«Είμαστε σίγουροι γι’ αυτό!» είπε ο Ιζιντόρο. «Όλοι μας θα μπορούσαμε να 
είμαστε, εκτός από αυτόν. Μπορεί εγώ, μπορεί εσύ…» 
Ο Τζάκομπε σηκώθηκε για να φύγει. 
«Και τι θα μπορούσαμε να κάνουμε λοιπόν;… Υπάρχει τρόπος;… Για πείτε 
μου». 



Μετά το διαζύγιο          117 
_______________________________________________________________________________________________________________________________________________________________________________________________________________ 

 

 

«… Ο καθένας εκτός από αυτόν!» επαναλάμβανε ο θείος Ιζιντόρο, χωρίς να 
σηκώσει το κεφάλι. «Υπάρχει τρόπος. Να το αφήσουμε στα χέρια του Θεού». 
«Α, πόσο με κάνετε να θυμώνω!» φώναξε ο άλλος πηγαίνοντας πέρα δώθε στο 
χαμόσπιτο σαν το αγρίμι στο κλουβί του. «Σας ρωτάω τι τρόπος υπάρχει κι 
εσείς μου απαντάτε σαν τον χαζό. Α, θα πάω και θα πνίξω την Μπακιζία Έρα, 
αυτό είναι!» 
Κι έφυγε όπως ήρθε, χωρίς να χαιρετήσει, θυμωμένος για τα καλά. Ο θείος 
Ιζιντόρο ούτε που σήκωσε το κεφάλι. Μόνο λίγο μετά, βλέποντας ότι ο 
Τζάκομπε είχε αφήσει ανοιχτή την πόρτα, σηκώθηκε να την κλείσει και 
κοίταξε έξω.  
Η μαρτιάτικη νύχτα ήταν ήπια, με φεγγάρι αλλά συννεφιασμένη. Μπορούσες 
ήδη να μυρίσεις την υγρασία του φρέσκου χορταριού. Γύρω από το χαμόσπιτο 
του γέρου οι θάμνοι και η άγρια βλάστηση έμοιαζαν να κοιμούνται κάτω από 
το μυστηριώδες φως του χαμένου κάπου στο βάθος του ορίζοντα φεγγαριού. 
Μέσα στη συννεφιά μια λεπτή τεθλασμένη γραμμή καθαρού ουρανού έμοιαζε 
με βαθύ μπλε ποτάμι που στις όχθες του έφεγγε πού και πού μια νυχτερινή 
φωτιά.  
Ο Ιζιντόρο έκλεισε την πόρτα και γύρισε στη δουλειά του αναστενάζοντας.  



118           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

11. 
 
Ήταν η παραμονή της Κοίμησης της Παναγίας, μια Τετάρτη ζεστή και 
συννεφιασμένη.  
Η θεία Μαρτίνα έγνεθε κάτω από τη σκεπαστή είσοδο και η Τζοβάνα, έγκυος, 
καθάριζε το στάρι. Ενώ συνήθως γι’ αυτή τη δουλειά χρειαζόντουσαν δύο 
γυναίκες, εκείνη έπρεπε να την κάνει μόνη της, ανακατεύοντας το στάρι για 
να ξεχωρίσει τα πετραδάκια και μετά, τοποθετώντας το προσεκτικά σε ένα 
πανί μέσα σε ένα μεγάλο καλάθι. Η Τζοβάνα καθόταν κατάχαμα μπροστά στο 
καλάθι, έχοντας δίπλα της ένα κοφίνι γεμάτο στάρι που έμοιαζε 
πασπαλισμένο χρυσόσκονη. Αντί να παχύνει, η “γυναίκα που είχε δύο 
άντρες”, όπως την έλεγαν στο χωριό, είχε αδυνατίσει. Η μύτη της ήταν κάπως 
πρησμένη και κόκκινη, τα μάτια της είχαν κύκλους και το κάτω χείλος της 
πρόβαλε γεμάτο αποδοκιμασία. Κάτι σουρομαδημένες κότες, που κάθε λίγο 
τίναζαν τα φτερά τους αφήνοντας ένα σωρό πούπουλα ξοπίσω τους, έκαναν 
επίθεση στο καλάθι καταφέρνοντας πού και πού να χώσουν το ράμφος τους 
μέσα. Η Τζοβάνα φώναζε και έβριζε για να τις διώξει, κι αυτές για λίγο 
έκαναν πέρα, μα σε στάση προσοχής με το ένα πόδι ανασηκωμένο, και 
ξαναγύριζαν να κάνουν επίθεση στο στάρι με το που η κοπέλα έπαυε να 
προσέχει.  
Κι ήταν συχνά αφηρημένη η Τζοβάνα. Τα μάτια της ήταν λυπημένα ή μάλλον 
αδιάφορα, σαν του εγωιστή ανθρώπου που σκέφτεται μόνο τις δικές του 
κακοτυχίες. Κι αν χαλούσε ο κόσμος, εκείνην το μόνο που την απασχολούσε 
ήταν ο εαυτός της και οι έννοιες της. Ήταν ξυπόλητη και αρκετά βρόμικη, 
γιατί η θεία Μαρτίνα τσιγκουνευόταν το σαπούνι.  
Οι δυο γυναίκες δεν μιλούσαν μεταξύ τους, η θεία Μαρτίνα όμως δεν άφηνε 
από τα μάτια της την Τζοβάνα και όταν εκείνη δεν κατάφερνε να διώξει 
έγκαιρα τις κότες, τότε φώναζε η γριά για να τις κάνει να φύγουν.  
Κάποια στιγμή ένα από αυτά τα ενοχλητικά πλάσματα κατάφερε να ανέβει στο 
χείλος του κοφινιού και να τσιμπολογήσει το στάρι. 
«Α, ααα!» φώναξε η θεία Μαρτίνα. Η Τζοβάνα στράφηκε απότομα, η κότα 
φτεροκόπησε και πέταξε αφήνοντας πίσω της ένα μικρό σύννεφο κόκκων 
σταριού.  



Μετά το διαζύγιο          119 
_______________________________________________________________________________________________________________________________________________________________________________________________________________ 

 

 

Η Τζοβάνα φοβήθηκε ότι η πεθερά θα τη μάλωνε (πάντα το φοβόταν) και 
βάλθηκε να το μαζεύει παραπονούμενη. 
«Πόσο ενοχλητικές είναι!» 
«Πολύ ενοχλητικές, στ’ αλήθεια» είπε η θεία Μαρτίνα με γλυκιά φωνή. «Όχι, 
όχι, μη σκύβεις έτσι, κόρη μου, θα σου κάνει κακό. Θα το μαζέψω εγώ». 
Πράγματι, παράτησε το αδράχτι της κι έπιασε να μαζεύει σπυρί σπυρί όλο το 
σκορπισμένο στάρι, ενώ την ίδια ώρα μια κότα τσιμπολόγαγε το μαλλί της 
ρόκας.  
«Θα σου στρίψω το λαρύγγι!» φώναξε η γριά μόλις το κατάλαβε. Κι όσο την 
έδιωχνε, οι υπόλοιπες κότες τσιμπολόγαγαν το σκόρπιο στάρι.  
Η Τζοβάνα ξεδιάλεγε το στάρι με σκυφτό το κεφάλι, σιωπηλή, απορροφημένη.  
Από τη σκεπαστή είσοδο φαινόταν η έρημη ανοιχτωσιά, το σπιτάκι της θείας 
Μπακιζία σαν μια μουτζούρα μέσα στο ζωηρό γκρίζο φως του 
συννεφιασμένου απογεύματος, ένα κομμάτι από την ερημιά του χωριού, τα 
ερημωμένα ξερά χωράφια, ο γκρίζος σαν το μέταλλο ορίζοντας.  
Σύννεφα το ένα πάνω στο άλλο βάραιναν τον ουρανό κάνοντας πιο έντονη τη 
ζέστη και την ησυχία. Ένα ψηλό παλικαράκι, ξυπόλυτο, που οδηγούσε δύο 
μικρόσωμα μαύρα βόδια, πέρασε μπροστά από τη σκεπαστή είσοδο. Μετά 
πέρασε μια γυναικούλα, κι αυτή ξυπόλυτη, που κοίταξε την Τζοβάνα με δυο 
μεγάλα ανοιχτόχρωμα μάτια. Μετά πέρασε ένας χοντρός άσπρος σκύλος, με τη 
μουσούδα του να ψάχνει τη γη. Τίποτα άλλο δεν διέκοψε την ησυχία, τη βαριά 
και απειλητική κάψα.  
Η Τζοβάνα ανακάτευε και ξεχώριζε το στάρι όλο και πιο αργά. Ένιωθε 
κουρασμένη, ένιωθε πείνα, όχι όμως για κάτι φαγώσιμο, διψούσε, όχι όμως 
για νερό, ένιωθε μια ακατανόμαστη φυσική ανάγκη για κάτι δυσεύρετο.  
Τελειώνοντας επιτέλους τη δουλειά της, σηκώθηκε και τίναξε το ρούχο της κι 
έσκυψε ξανά για να βάλει το στάρι από το ένα καλάθι στο άλλο.  
«Άστο σε μένα, άστο, θα σου κάνει κακό» είπε με έγνοια η θεία Μαρτίνα.  
Η Τζοβάνα ήθελε να πάει μόνη της το στάρι στον μύλο (μια μυλόπετρα που τη 
γύριζε ένα γαϊδουράκι και που άλεθε εκατό λίτρα στάρι κάθε τέσσερις μέρες), 
η πεθερά της όμως δεν την άφησε και πήγε στη θέση της.  
Με το που έμεινε μόνη, η Τζοβάνα μπήκε στην κουζίνα, κοίταξε γύρω γύρω, 
ψαχούλεψε από δω κι από εκεί: τίποτα, τίποτα, ούτε φρούτα ούτε κρασί ούτε 
μια γουλιά πιοτό για να καταλαγιάσει την ανείπωτη λαχτάρα που τη βάραινε. 
Μόνο λίγος καφές υπήρχε, και ζέστανε μια σταλιά προσθέτοντας λίγη ζάχαρη 
που έκρυβε στην τσέπη της και μετά σκέπασε προσεκτικά τη φωτιά.  



120           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Μα το λιγοστό ρόφημα την έκανε να νιώσει πιο διψασμένη. Θα της άρεσε κάτι 
δροσερό και γλυκό, κάτι που δεν είχε ποτέ της ξαναπιεί, κάτι που δεν θα 
ξανάπινε ποτέ της. Την έπιασε μια βουβή οργή, τα μάτια της σπίθισαν. 
Τράβηξε κατά την πόρτα του κελαριού και την ταρακούνησε, παρόλο που 
ήξερε καλά ότι ήταν κλειδωμένη, και τότε μια βρισιά ξέφυγε από τα κάπως 
μελανά χείλη της.  
Μετά βγήκε έξω. Έτσι ξυπόλυτη καθώς ήταν, διέσχισε την ανοιχτωσιά με 
σιωπηλά βήματα και φώναξε τη μητέρα της.  
«Έλα μέσα» είπε η θεία Μπακιζία από την κουζίνα.  
«Δεν μπορώ. Έχω αφήσει μόνο του το σπίτι». 
Τότε η θεία Μπακιζία βγήκε, κοίταξε τον ουρανό και είπε:  
«Θα βρέξει απόψε. Θα κάνει καταιγίδα». 
«Καλά λοιπόν, ας πέσουν κι όλοι οι κεραυνοί του ουρανού!» είπε τραχιά η 
Τζοβάνα. Μετά πρόσθεσε γλυκαίνοντας: «Να είναι καλά αυτό που κουβαλάω 
στα σπλάχνα μου…» 
«Α, κακοδιάθετη είσαι, ψυχή μου! Πού πήγε η στρίγγλα; Είδα που ανακάτευες 
το στάρι». 
«Το πήρε να το πάει στον μύλο. Φοβόταν να με αφήσει να πάω, μπας και της 
το κλέψω». 
«Κάνε υπομονή, κόρη μου. Δεν θα είναι πάντα έτσι». 
«Α, έτσι θα είναι, έτσι! Δεν μπορώ άλλο. Τι ζωή είναι αυτή; Η γριά έχει μέλι 
που στάζει από τα χείλη και ένα καμουτσίκι στο χέρι. “Δούλευε, δούλευε, 
δούλευε!” Με τρέχει σαν το βόδι με τα φορτώματα. Και με ταΐζει κριθαρένιο 
ψωμί και νερό και βρομιά, μέσα στο σκοτάδι το βράδυ, ξυπόλυτη. Από αυτά 
έχω όσα τραβάει η όρεξή μου». 
Η θεία Μπακιζία την άκουγε χωρίς να μπορεί να την παρηγορήσει. Μήπως δεν 
ήταν καθημερινά αυτά τα παράπονα; Α, ακόμα και η ίδια η θεία Μπακιζία είχε 
ξεγελαστεί. Τώρα έπρεπε να δουλεύει περισσότερο από πριν, μα δεν ήταν αυτό 
που την πονούσε. Αυτό που την έθλιβε ήταν η πραγματικά άθλια κατάσταση 
της Τζοβάνας.  
«Κάνε υπομονή, κάνε υπομονή, ψυχή μου. Θα έρθουν καλύτεροι καιροί, 
κανένας δεν σου κλέβει το μέλλον σου». 
«Α, τι σημασία έχει; Θα έχω γεράσει μέχρι τότε, αν δεν έχω πεθάνει από τη 
λύσσα μου πιο πριν. Σε τι χρησιμεύει να είσαι καλά όταν πια γεράσεις; Τότε 
δεν μπορείς να απολαύσεις τίποτα». 
«Μα όχι, ψυχή μου» είπε η άλλη, με τα πράσινα πονηρά μάτια της όμοια με 
πυγολαμπίδες. «Μια χαρά θα απολάμβανα, ακόμα και τώρα. Αχού! Να κάθεσαι 



Μετά το διαζύγιο          121 
_______________________________________________________________________________________________________________________________________________________________________________________________________________ 

 

 

και να μην κάνεις τίποτα. Να τρως ψητό κρέας, μαλακό ψωμί, πέστροφες, 
χέλια, να πίνεις λευκό κρασί και λικέρ και σοκολάτα…» 
«Σταματήστε!» φώναξε η Τζοβάνα μουγκρίζοντας σχεδόν και είπε πως δεν 
υπήρχε τίποτα που θα μπορούσε να ικανοποιήσει την ανείπωτη θλίψη της.  
«Έχε υπομονή. Φταίει η κατάσταση που βρίσκεσαι. Ακόμα κι αν είχες όλα τα 
καλά του κόσμου και τα πιοτά που πίνει ένας βασιλιάς, δεν θα ήσουν 
ευχαριστημένη». 
Η Τζοβάνα όλο και κοίταζε κατά τη σκεπαστή είσοδο των Ντέγιας με θλιμμένα 
μάτια και με αποδοκιμασία στα χείλη.  
«Θα βρέξει απόψε» ξαναείπε η μητέρα.  
«Ας βρέξει λοιπόν». 
«Θα γυρίσει ο Μπρόντου;» 
«Ναι, θα γυρίσει. Κι απόψε θα του μιλήσω. Ναι, θα του μιλήσω». 
«Θα του μιλήσεις για ποιο πράγμα, ψυχή μου;» 
«Θα του πω ότι δεν μπορώ πια, πως αν με πήρε για να του κάνω την 
υπηρέτρια και τίποτα άλλο, γελάστηκε και πως…» 
«Δεν θα του πεις τίποτα!» είπε με φούρια η γριά. «Άστον στην ησυχία του. Κι 
εκείνος δουλεύει, κι εκείνος ζει σαν τον υπηρέτη. Γιατί θέλεις να τον 
βασανίσεις; Θα μπορούσε να σε διώξει, να παντρευτεί με θρησκευτικό γάμο 
μια άλλη…» 
Η Τζοβάνα άρχισε να τρέμει, η έκφρασή της μαλάκωσε, δάκρυα πλημμύρισαν 
τα μάτια της.  
«Δεν είναι κακός» είπε «αλλά μεθάει συνέχεια, βρωμάει τσίπουρο σαν τον 
λαμπίκο4, και μου ανακατεύει το στομάχι. Και μετά θυμώνει χωρίς λόγο. Α, 
είναι ανυπόφορος, πραγματικά ανυπόφορος. Ναι, ήταν καλύτερα… αχ! 
ήταν…» 
«Ναι, τι ήταν καλύτερα;» ρώτησε άγρια η θεία Μπακιζία.  
«Τίποτα». 
Πάντα έτσι γινόταν. Η Τζοβάνα θυμόταν τον Κονσταντίνο, τόσο καλό, 
όμορφο, καθαρό κι ευγενικό και συλλογιζόταν το παρελθόν. Μια βαθιά λύπη, 
πιο πικρή κι από τον θάνατο, σάρωνε την ψυχή της. Και η σκέψη της 
μητρότητας δεν ελάττωνε, παρά γιγάντωνε τον πόνο της.  
Το απόγευμα κυλούσε βαρύ και γκρίζο σαν τον γρανίτη. Κι ούτε μια τόση δα 
πνοή ανέμου δεν έσπαγε την αποπνικτική ζέστη.  

                                                
4 αποστακτήρας 



122           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Η Τζοβάνα πήγε και κάθισε στη μαντρούλα κάτω από την ακίνητη αμυγδαλιά 
και η μητέρα της πήγε της. Για λίγο δεν μιλούσαν, μετά η Τζοβάνα είπε, σαν 
να έκανε τον πρόλογο σε μια ομιλία: 
«Ναι, βέβαια, όπως τα πρώτα χρόνια της καταδίκης. Σαν τότε, έτσι και τώρα 
κάθε νύχτα ονειρεύομαι πως γυρίζει πίσω και, παράξενο πράγμα, ποτέ μου δεν 
φοβάμαι, παρότι ο Τζάκομπε Ντέγιας λέει πως άμα ο Κονσταντίνο επιστρέψει, 
θα με σκοτώσει. Δεν ξέρω, μα η καρδιά μου λέει πως θα γυρίσει στ’ αλήθεια. 
Δεν το πίστευα πρώτα, τώρα όμως το πιστεύω. Ω, δεν ωφελεί να με κοιτάτε με 
αυτόν τον τρόπο. Μήπως σας κατηγορώ για κάτι; Όχι, όχι, όχι. Κι από την 
άλλη εγώ θα πρέπει να φοβάμαι τις δικές σας κατηγόριες. Τι κερδίζετε από 
την κατάστασή μου; Τίποτα. Ούτε που έρχεστε να με δείτε πια σε εκείνο το 
σπίτι» και σούφρωνε τα χείλη προς τη μεριά του άσπρου σπιτιού «γιατί η 
πεθερά μου φοβάται πως θα της αρπάξετε μια σταλιά από τη σκόνη του 
σπιτιού καθώς περπατάτε. Δεν μπορώ να σας δώσω τίποτα. Τίποτα, το 
καταλαβαίνετε, παρόλο που δουλεύω. Όλα απαγορεύονται για εμένα. Είμαι 
μόνο η υπηρέτρια». 
«Μα εγώ δεν θέλω τίποτα, καρδιά μου. Γιατί στενοχωριέσαι με αυτές τις 
ανοησίες; Δεν έχω ανάγκη από τίποτα εγώ» είπε η θεία Μπακιζία με γλυκιά 
φωνή. «Μη με σκέφτεσαι. Μόνο το χρέος στην Άννα Ρόζα Ντέγιας με 
βασανίζει. Δεν θα καταφέρω ποτέ μου να το ξεπληρώσω. Εκείνη όμως έχει 
υπομονή». 
Η Τζοβάνα κοκκίνισε από θυμό, έστριψε τα χέρια και ύψωσε τη φωνή.  
«Ναι, αυτό είναι που θέλω να πω απόψε σε εκείνο το βρομερό ζώο. Θα του πω: 
τουλάχιστον πληρώστε τα κουρέλια που φοράω. Πληρώστε τα, πληρώστε τα, 
που να σας βρει μια σφαίρα την καρδιά». 
«Μην υψώνεις τη φωνή, μη νευριάζεις, ψυχή μου. Βλέπεις, δεν ωφελεί να 
νευριάζεις. Γιατί νευριάζεις; Να βρει πάτημα να σε διώξει;» 
«Καλά λοιπόν, ας με διώξει. Καλύτερα έτσι. Τουλάχιστον θα δουλεύω για τον 
εαυτό μου, για εσάς και όχι για εκείνους τους καταραμένους. Α, νάτη, 
γυρίζει!» είπε μετά χαμηλώνοντας τη φωνή, καθώς η μαύρη σιλουέτα της 
θείας Μαρτίνας διαγραφόταν στο βάθος της ανοιχτωσιάς. «Τώρα θα μου βάλει 
τις φωνές που άφησα μόνο το σπίτι. Φοβάται πως θα της κλέψουν τα λεφτά. 
Έχει ένα σωρό κι ούτε που το καταλαβαίνει. Ούτε τα χάρτινα ούτε τα κέρματα 
ξεχωρίζει. Έχει δέκα χιλιάδες λίρες, ναι, χίλια σκούδα…» 
«Όχι, ψυχή μου, δύο χιλιάδες». 
«Καλά λοιπόν, δύο χιλιάδες σκούδα κρυμμένα. Κι εγώ ούτε μια στάλα να πιω 
δεν έχω, να δροσιστώ, να μου πάρει την κάψα από τα σωθικά». 



Μετά το διαζύγιο          123 
_______________________________________________________________________________________________________________________________________________________________________________________________________________ 

 

 

«Όλα δικά σου θα γίνουν» έλεγε η θεία Μπακιζία. «Κάνε υπομονή, περίμενε 
μέχρι να έρθουν οι άγγελοι να την πάνε στον Παράδεισο, και τότε θα γίνουν 
δικά σου». 
Η Τζοβάνα έβηξε, έπιασε τον λαιμό της και συνέχισε λαύρη: 
«Και να με διώξουν, ούτε με νοιάζει. Ορίστε, ο γραμματέας λέει πως εγώ είμαι 
η νόμιμη γυναίκα του Μπρόντου, αλλά εμένα μου φαίνεται πως ζω σαν 
αμαρτωλή μαζί του. Το θυμόσαστε πώς παντρευτήκαμε; Στα κρυφά, στο 
σκοτάδι, ούτε σκυλί δεν μας είδε, ούτε γλυκά είχαμε, τίποτα. Ο Τζάκομπε 
Ντέγιας, που να πάει να πνιγεί, γελούσε κι έλεγε: “Τώρα έρχονται τα όμορφα”. 
Και ήρθαν.  
«Άκου να δεις» είπε η θεία Μπακιζία, χαμηλόφωνα αλλά με πάθος, «μια ζωή 
παλαβή ήσουν. Μα την πίστη μου, πάντα ήσουν και πάντα θα είσαι… Γιατί σε 
πιάνει απελπισία; Για χαζομάρες. Όλες οι φτωχές νύφες ζουν σαν κι εσένα. Μα 
θα έρθει η ώρα να πάρεις ανταμοιβή. Κάνε υπομονή, δείξε υπακοή, θα δεις που 
όλα θα περάσουν. Κι εξάλλου, μόλις γεννηθεί το μωρό, θα δεις που θα 
αλλάξουν τα πράγματα». 
«Καθόλου δεν θα αλλάξουν. Τουλάχιστον… τουλάχιστον να μην είχα παιδιά! 
Θα κάνουν μεγαλύτερο το βάρος που με πλακώνει. Καλά λοιπόν, ακούστε να 
το καταλάβετε! Ο πραγματικός μου άντρας είναι ο Κονσταντίνο Λέντα…» 
«Παραλογίζεσαι, ψυχή μου! Πάψε, γιατί αλλιώς θα σου κλείσω το στόμα..» 
«…μα ακόμα κι αν γυρίσει, δεν θα μπορώ πια να είμαι μαζί του, γιατί θα έχω 
παιδιά…» 
«Θα στο κλείσω το στόμα!» είπε πάλι η θεία Μπακιζία και σηκώθηκε 
αποφασιστικά τεντώνοντας το χέρι, σαν για να κάνει την απειλή 
πραγματικότητα. Δεν χρειάστηκε όμως, γιατί η Τζοβάνα είδε την πεθερά, που 
πλησίαζε, και σώπασε.  
Η θεία Μαρτίνα περπατούσε κι έγνεθε και πλησίαζε με αργά βήματα τις δυο 
γυναίκες.  
«Βγήκατε να πάρετε αέρα;» είπε χωρίς να σηκώσει το βλέμμα από τη ρόκα της.  
«Ωραίος αέρας! Πεθάναμε από τη ζέστη. Α, θα βρέξει όμως απόψε» απάντησε η 
θεία Μπακιζία.  
«Σίγουρα θα βρέξει. Μόνο μη ρίξει κεραυνούς. Τους φοβάμαι τους κεραυνούς. 
Τότε είναι που ο διάβολος ξεφορτώνει τα σακιά του με τα καρύδια. Ας 
ελπίσουμε πως θα γυρίσει σύντομα ο Μπρόντου. Τι θα μαγειρέψουμε, 
Τζοβάνα;» 
«Ό,τι θέλετε». 
«Εδώ έξω θα μείνεις; Δεν θα σε πειράξει; Μπορεί να σε πειράξει». 



124           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Τι να πάθω;» 
«Ο απογευματινός αέρας πάντα βλάπτει. Καλύτερα να πας μέσα. Έτσι θα 
ετοιμάσεις και το φαγητό. Έχει αυγά, κόρη μου, αυγά με ντομάτα. Ορίστε, 
φτιάξτα για εσένα και τον άντρα σου. Εγώ δεν έχω όρεξη. Στ’ αλήθεια» 
συνέχισε και στράφηκε στη θεία Μπακιζία «όλες αυτές τις μέρες δεν έχω 
όρεξη. Μπορεί να φταίει ο καιρός». 
Ο διάβολος είναι που σου τρυπάει την πλάτη, η τσιγκουνιά σου που δεν σε αφήνει να 
φας, σκέφτηκε η άλλη. Η Τζοβάνα δεν μιλούσε, χαμένη στις μαύρες σκέψεις 
της.  
«Αύριο λοιπόν θα έχουμε τον πανηγυρικό, στις έντεκα. Αλήθεια, άβολη ώρα. 
Θα πας, Τζοβάνα; Τις άλλες χρονιές τον κάναμε στις δέκα». 
«Δεν θα πάω» απάντησε η Τζοβάνα άτονα. Τώρα πια την έπιανε ντροπή να 
πηγαίνει στην εκκλησία.  
«Ναι, τέτοια ώρα κάνει πολλή ζέστη. Καλύτερα να μην πας. Μα, αν δεν 
γελιέμαι, βρέχει» είπε κατόπιν η θεία Μαρτίνα και τέντωσε το χέρι. Μια 
χοντρή σταγόνα βρόμικο νερό έπεσε και σκόρπισε πάνω στις τριχούλες του 
μπλαβισμένου της χεριού. Τικ, τικ, τικ, κι άλλες σταγόνες έπεσαν στην 
ακίνητη αμυγδαλιά και καταγής, κάνοντας μικρές τρύπες στο χώμα της 
ανοιχτωσιάς. Την ίδια στιγμή ο ουρανός φάνηκε να ξανοίγει στέλνοντας ένα 
κιτρινωπό φως γύρω. Πίσω από τα μπρούτζινα σύννεφα περνούσε ένα μεγάλο 
κίτρινο σύννεφο γεμάτο πιο σκούρες κηλίδες, που το έκαναν να μοιάζει με 
ένα γιγάντιο σφουγγάρι ποτισμένο νερό.  
Με το που οι γυναίκες μπήκαν με φούρια στο σπίτι, άρχισε να βρέχει δυνατά, 
ήταν όμως μια βροχή κάθετη, ηχηρή, βίαιη, χωρίς άνεμο μα ούτε και 
κεραυνούς, που, παρότι κράτησε δέκα λεπτά μόνο, πλημμύρισε το χωριό.  
«Ω Θεέ μου, ω άγιε Κωνσταντίνε, ω Παναγιά μου Παρθένα!» παραπονιόταν η 
θεία Μαρτίνα. «Αν ο Μπρόντου είναι στον δρόμο κι έρχεται, θα βραχεί σαν το 
κοτοπουλάκι».  
Και κοίταζε με απελπισία τον ουρανό, δεν σταματούσε όμως να γνέθει, ενώ η 
Τζοβάνα είχε πιάσει να ετοιμάζει το βραδινό. Καθώς άκουγε τον θόρυβο της 
βροχής, ένιωθε κι αυτή ανησυχία, όχι όμως για τον άντρα της, αλλά για κάτι 
απροσδιόριστο, σαν για έναν άγνωστο κίνδυνο. Ξάφνου το κιτρινωπό φως που 
συνόδευε τη βροχή έγινε γαλαζωπό από τη μεριά της δύσης. Η βροχή 
σταμάτησε απότομα, τα σύννεφα άνοιξαν, χωρίστηκαν, χάθηκαν, το ένα πάνω 
στο άλλο, το ένα πίσω από το άλλο, σαν τον κόσμο που χωρίζει και χάνεται 
μετά από μια μεγάλη συγκέντρωση, Στην ανανεωμένη ατμόσφαιρα απλώθηκε 
μια γαλάζια λάμψη και η μυρωδιά της γης και του βρεγμένου ξερού 



Μετά το διαζύγιο          125 
_______________________________________________________________________________________________________________________________________________________________________________________________________________ 

 

 

χορταριού, και τα κοκόρια άρχισαν να λαλούν ξανά νομίζοντας ότι είναι 
αυγή. Και μετά έγινε σιωπή. Η θεία Μαρτίνα συνέχιζε να γνέθει κάτω από τη 
σκεπαστή είσοδο, μαύρη μέσα στο γαλαζωπό λυκόφως. Η Τζοβάνα άναβε τη 
φωτιά, σκυφτή πάνω από την εστία, όταν άκουσε ένα χλιμίντρισμα στον αέρα 
που της έφερε ένα παράξενο τρόμο. Σηκώθηκε με τρέμουλο και κοίταξε έξω. Ο 
Μπρόντου επέστρεφε, κι αυτή φοβόταν. Για ποιο πράγμα; Για όλα και για 
τίποτα. 
Στο χαμόσπιτο της θείας Μπακιζία έφεγγε μια μικρή λάμψη και η γριά 
αγωνιζόταν με τη σκούπα να διώξει το νερό που είχε πλημμυρίσει το 
κατώφλι. Πέρα από τα ξεροχώραφα ο ουρανός έμοιαζε με ένα κομμάτι 
πράσινης γαλήνιας θάλασσας. Και πάνω από το καθετί, ακόμα κι από τον 
ουρανό, κυριαρχούσε η αμυγδαλιά ακίνητη, βρεγμένη. Λίγο πέρα από την 
αμυγδαλιά, στο τελευταίο φως της μέρας, φάνηκε ο Μπρόντου πάνω στο 
άλογό του. Και οι δύο, άλογο και καβαλάρης, σκουρόχρωμοι, αχνίζοντας, 
αργοί έμοιαζαν να έχουν φουσκώσει και βαρύνει από το νερό που τους είχε 
ποτίσει.  
Οι δυο γυναίκες βγήκαν στην αυλή βγάζοντας πονεμένες φωνές που έμοιαζαν 
κάπως ψεύτικες. Ο άντρας όμως δεν φάνηκε να δίνει σημασία.  
«Διάβολε, διάβολε, διάβολε….» μουρμούραγε. Τράβηξε τα πόδια από τους 
αναβολείς. «Διάβολε, διάβολε, που να σε πάρει ο διάβολος…» Πάτησε στη γη, 
μούσκεμα. «Άντε, στις δουλειές σας» είπε οργισμένος, τραβώντας κατά την 
κουζίνα. Οι δυο γυναίκες έπρεπε να ξεφορτώσουν το άλογο, μετά η Τζοβάνα 
μπήκε ξανά στο σπίτι, κι αμέσως ο Μπρόντου ζήτησε να πιει για να στεγνώσει.  
«Άλλαξε ρούχα» του είπε. 
Εκείνος όμως δεν ήθελε να αλλάξει ρούχα. Ήθελε μόνο να πιει για να 
στεγνώσει. Το έλεγε ξανά και ξανά, και θύμωσε που η Τζοβάνα επέμενε. Μετά 
όμως έκανε αυτό που του είπε. Άλλαξε ρούχα, δεν ήπιε και περιμένοντας να 
ετοιμαστεί το βραδινό, στέγνωσε εξονυχιστικά τα μαλλιά του με ένα πανί και 
τα χτένισε.  
«Τι νερό, τι νερό!» επαναλάμβανε. «Σαν τη θάλασσα, αλήθεια. Α, αυτή τη 
φορά με πότισε για τα καλά. (Του ξέφυγε ένα γελάκι). Τι κάνεις, Τζοβάνα; 
Καλά είσαι, έτσι; Έχεις πολλούς χαιρετισμούς από τον Τζάκομπε Ντέγιας. Σαν 
τον καπνό που τσούζει τα μάτια, έτσι σε βλέπει».  
«Θα έπρεπε να του συμμαζέψεις τη γλώσσα» είπε η θεία Μαρτίνα. «Για να 
είσαι άξιος να φας, όπως είσαι άξιος να βάζεις στη θέση τους τους 
βρομιαραίους υπηρέτες».  



126           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Θα του συμμαζέψω κάτι άλλο και όχι τη γλώσσα! Κι ήθελε να γυρίσει πίσω, 
απόψε. Όχι, να μείνει εκεί και να σκάσει. Θα γυρίσει αύριο το πρωί». 
«Α, αύριο το πρωί! Μα ούτε και αύριο το πρωί! Αχ, γιε μου, αφήνεις να σε 
κλέβουν ατιμώρητα. Για τίποτα δεν αξίζεις». 
«Εξάλλου» είπε εκείνος υψώνοντας τη φωνή κι ενώ συνέχιζε να χτενίζεται 
«αύριο είναι της Κοίμησης της Παναγίας, και ο Τζάκομπε είναι συγγενής μας, 
οπότε σταματήστε. Ορίστε, Τζοβάνα, τώρα έγινα όμορφος». 
Της χαμογέλασε δείχνοντας τα δόντια του. Ήταν πραγματικά όμορφος, 
καθαρός, με τα μαλλιά του να γυαλίζουν. Η Τζοβάνα ένιωσε να μαλακώνει κι 
έπιασε να τραγουδάει ένα παιδικό τραγουδάκι που τα σκολιαρόπαιδα 
τραγουδάνε όταν βρέχει.  
Βρέχει, βρέχει,  
Γίνονται τα σταφύλια 
Και τα σύκα… 
Και μετά, δείπνησαν όλοι χαρούμενοι κι ευχαριστημένοι. Η θεία Μαρτίνα, με 
τη δικαιολογία ότι δεν είχε όρεξη, έφαγε ψωμί, κρεμμύδια και τυρί -τροφές 
που έτσι κι αλλιώς έτρωγε με βουλιμία-, μα αυτό δεν τάραξε την αρμονία του 
δείπνου. Μετά ο Μπρόντου ήθελε να πάει μια βόλτα με την Τζοβάνα, και 
περιπλανήθηκαν, χωρίς προορισμό, ανάμεσα στα έρημα μονοπάτια του μικρού 
χωριού. Ο ουρανός είχε καθαρίσει. Πού και πού τα αστέρια έριχναν το 
χρυσαφένιο τους φως στον κρυστάλλινο ορίζοντα, και στον αέρα πλανιόταν η 
μυρωδιά του ξερού χορταριού και της βρεγμένης πέτρας. Τα μονοπάτια ήταν 
γεμάτα χώμα και λάσπη, μα η Τζοβάνα φορούσε κοντά μεσοφόρια και τα 
παπούτσια της ήταν τόσο βαριά που άφηναν έναν μεταλλικό ήχο πάνω στις 
πέτρες. Ο Μπρόντου την έπιασε αγκαζέ και άρχισε να της λέει ψευτιές, όπως 
συνήθιζε, για να τη διασκεδάσει.  
«Ο Τζανκίνε (ήταν ένας από τους χωρικούς που τον βοηθούσαν στα κτήματα) 
βρήκε, ξέρεις τι βρήκε; Ένα μωρό». 
«Πότε;» 
«Μα, σήμερα νομίζω. Ο Τζανκίνε, πάνω που ξεριζώνει έναν σκίνο, ακούει: 
ουά, ουά. Κοιτάζει. Είναι ένα μωρό λίγων ημερών. Μέχρι εδώ καλά. Μα άκου 
το καλύτερο. Να που παρουσιάζεται ένα μικρό σύννεφο κι έρχεται καταπάνω 
στον Τζανκίνε κι όλο μεγαλώνει και του αρπάζει το μωρό. Ήταν ένας αετός… 
Ναι, αυτός ο αετός από κάπου θα έκλεψε το μωρό, το έκρυψε στους θάμνους 
και βλέποντας τον Τζανκίνε να αγγίζει το μωρό, χύμηξε και …» 
«Άσε μας από δω!» είπε η Τζοβάνα. «Δεν σε πιστεύω πια». 
«Που να με δεις πλούσιο αν δεν σου λέω αλήθεια…» 



Μετά το διαζύγιο          127 
_______________________________________________________________________________________________________________________________________________________________________________________________________________ 

 

 

«Άντε, άντε!» είπε ξανά κάπως θυμωμένη.  
Ο Μπρόντου κατάλαβε πως, αντί να διασκεδάσει, η Τζοβάνα γινόταν 
κακοδιάθετη και τη ρώτησε αν είχε δει άσχημα όνειρα. Εκείνη θυμήθηκε το 
όνειρο που είχε δει και δεν απάντησε. Έτσι έφτασαν στην άλλη άκρη του 
χωριού, δηλαδή κοντά στο χαμόσπιτο του Ιζιντόρο Πάνε. Ένα απερίγραπτα 
γλυκό θέαμα κάλυπτε τη γη: το φεγγάρι σαν ένα μεγάλο χρυσαφένιο πρόσωπο 
πρόβαλε μέσα στο ουράνιο ασήμι από τη μεριά της ανατολής. Και η σκούρα γη, 
τα βρεγμένα δέντρα, τα σπιτάκια από σχιστόλιθο, οι θάμνοι και όλες οι 
αγριάδες, μέχρι πέρα στο βάθος του ορίζοντα, γυάλιζαν σαν να τα ζωήρευε ένα 
κλαμένο χαμόγελο.  
Οι δυο νέοι πέρασαν πολύ κοντά από το σπιτάκι του ψαρά και άκουσαν τον 
Ιζιντόρο που τραγουδούσε. Ο Μπρόντου έμεινε ακίνητος.  
«Πάμε» είπε η Τζοβάνα, τραβώντας τον από το μπράτσο.  
«Περίμενε! Θέλω να χτυπήσω αυτό που περνιέται για πόρτα». 
«Όχι!» είπε τρεμουλιάζοντας. «Πάμε, πάμε. Πάμε ή σε αφήνω μόνο…» 
«Α, σωστά, εσείς οι δυο έχετε καυγαδίσει. Εγώ όμως όχι. Θα χτυπήσω την 
πόρτα του». 
«Κι εγώ φεύγω». 
«Ψέλνει τους ύμνους στον Άγιο Κωνσταντίνο, εκείνους που του έδωσε ο 
Άγιος στην όχθη του ποταμιού… Αχαχουχα!» είπε ο Μπρόντου 
προλαβαίνοντάς την. «Είναι παλαβός ο γέρος». 
Η Τζοβάνα ήξερε ποιος είχε συνθέσει τους ύμνους κι ένιωσε λύπη κι 
εκνευρισμό Ο Μπρόντου την ξανάπιασε αγκαζέ και ξανάρχισε να λέει 
ανοησίες και να αστειεύεται. Ήταν καλοδιάθετος, ήταν όμως ο μόνος που 
γελούσε, γιατί η Τζοβάνα δεν έβγαζε λέξη από το στόμα της.  
Κάποιος που τους είδε να περνάνε, ακούγοντας τα αστεία και το γέλιο του 
Μπρόντου, θα έκανε τη σκέψη ότι η Τζοβάνα ήταν καλότυχη. Εκείνη όμως 
σκεφτόταν τον Κονσταντίνο.  



128           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

12. 
 
Την επόμενη μέρα γύρω στις δέκα το πρωί άρχισε η λειτουργία στην εκκλησία. 
Άρχισε τόσο αργά γιατί έπρεπε να περιμένουν να έρθει ένας νεαρός διάκος 
από το Νουόρο, φίλος του παπά Ελίας, που θα έκανε τον πανηγυρικό για χάρη 
των κατοίκων του Ορλέι. Αυτός ο πανηγυρικός ήταν σπουδαίο γεγονός, γι’ 
αυτό και κατά τις δέκα η εκκλησούλα ήταν γεμάτη από ένα πολύχρωμο 
πλήθος. Μα και η εκκλησία είχε να επιδείξει τα πιο ζωντανά χρώματα: 
λωρίδες εντυπωσιακού μπλε χρώματος διέτρεχαν τους ροζ τοίχους, ο 
άμβωνας ήταν από κίτρινο ξύλο, οι άγιοι στις ροζ κόχες έλαμπαν ξανθοί και 
ροδαλοί, σαν τευτονικοί άγιοι. Μόνο ο Άγιος Κωνσταντίνος, ο Προστάτης 
άγιος, ντυμένος σαν πολεμιστής, είχε σκοτεινό και σοβαρό πρόσωπο. Και στο 
χωριό υπήρχε ο μύθος ότι αυτό το παλιό άγαλμα, στο οποίο οφείλονταν 
θαύματα, το είχε φτιάξει ο Άγιος Νικόδημος.  
Από την ανοιχτή πόρτα, που έβλεπε στον εκθαμβωτικό γαλάζιο ορίζοντα, το 
φως έμπαινε σαν χείμαρρος που περνούσε μέσα από το πλήθος σαν να το 
έλουζε με χρυσόσκονη. Στο βάθος το ιερό ήταν σχεδόν στο σκοτάδι, εκτός από 
μια σειρά ζωηρών κεριών, που οι ακίνητες φλόγες τους έμοιαζαν με χρυσά 
βέλη πάνω σε μπαστούνια από λευκό ξύλο. Ο παπά Ελίας έψελνε τη 
λειτουργία. Κι ο νεαρός του φίλος, με τη δαντελωτή πουκαμίσα και το μικρό 
σκουρόχρωμο πρόσωπο σαν πονηρού παιδιού έψελνε στεντόρεια. Το 
εκκλησίασμα απορούσε που ο νεαρός ιερέας έψελνε με τέτοιο τρόπο, αφού 
είχε να κάνει και το κήρυγμα. Πολλοί είχαν έρθει μόνο και μόνο για να τον 
ακούσουν, όμως όλοι, για να πούμε την αλήθεια, παρακολουθούσαν τη 
λειτουργία με ελάχιστη αφοσίωση, καθώς κουτσομπόλευαν και κοιτούσαν 
γύρω με περιέργεια. Πρέπει όμως να προσθέσουμε πως μια ασφυκτική ζέστη 
και σμάρια εντόμων ενοχλούσαν το πλήθος. Ξάφνου ο παπά Ελίας, αφού 
έψαλε το Ευαγγέλιο, έστρεψε το χλωμό και ήρεμο πρόσωπό του προς το 
εκκλησίασμα και τα χείλη του κινήθηκαν.  
Ακριβώς εκείνη τη στιγμή η σιλουέτα του Τζάκομπε Ντέγιας φάνηκε στην 
πόρτα ανάμεσα στο εκτυφλωτικό γαλάζιο φόντο του ουρανού. Το σκωπτικό 
του πρόσωπο είχε ένα ύφος θριάμβου.  



Μετά το διαζύγιο          129 
_______________________________________________________________________________________________________________________________________________________________________________________________________________ 

 

 

Βλέποντας ότι ο ιερέας μιλούσε, ο υπηρέτης στάθηκε στο κατώφλι της πόρτας 
κρατώντας στα χέρια του το μακρύ μαύρο του σκουφί. Δεν άκουσε όμως 
τίποτα. Έτσι προχώρησε και ρώτησε χαμηλόφωνα έναν γέρο με κίτρινη 
γενειάδα:  
«Τι είπε;» 
«Δεν άκουσα» απάντησε εκνευρισμένος ο γέρος. «Κάνουν φασαρία λες και 
βρίσκονται στην πλατεία». 
Ένας ροδαλός νεαρός με μαύρα ίσια μαλλιά και ίσια μύτη κοίταξε τον 
Τζάκομπε και, βλέποντάς τον ντυμένο με καινούρια καθαρά ρούχα και 
θριαμβευτικό ύφος, χαμογέλασε με κακία.  
«Ορίστε» είπε. «Νομίζω ότι ο παπά Ελίας ανακοίνωσε ότι ο άλλος ιερέας θα 
πει τώρα τον πανηγυρικό». 
«Εσύ το άκουσες;» ρώτησε εκνευρισμένος ο γέρος.  
«Δεν άκουσα τίποτα». 
Ο Τζάκομπε προχώρησε σπρώχνοντας ανάμεσα στους ανθρώπους, που είχαν 
στραφεί και τον κοιτούσαν. Ξαφνικά μια απόλυτη ησυχία επικράτησε: οι 
άνδρες τραβήχτηκαν προς τη μεριά των τοίχων, οι γυναίκες κάθισαν καταγής. 
Και στη μέση της εκκλησίας, ανάμεσα στο μαργαριταρένιο φως που τη 
διαπερνούσε σαν το ποτάμι, φάνηκε ένα είδος κρεβατιού καμωμένο από 
γαλάζιο ξύλο, που το φυλούσαν στις τέσσερις γωνίες του ροδαλά αγγελούδια 
με πράσινες φτερούγες όμοια με τέσσερις πεταλούδες. Στο κρεβάτι, πάνω σε 
βελούδινα μαξιλάρια, αναπαυόταν μια μικρόσωμη Παναγία με τα μάτια 
κλειστά. Χρυσά δαχτυλίδια, σκουλαρίκια και περιδέραια έλαμπαν πάνω στο 
λευκό σατέν ρούχο της. Ήταν η Κοιμώμενη Θεοτόκος.  
Στον άμβωνα φάνηκε το σκουρωπό αλεπουδίσιο προσωπάκι του ιερέα. Ο 
Τζάκομπε Ντέγιας κάρφωσε το βλέμμα του επάνω του, μετά στράφηκε στα 
πλάγια, προτείνοντας το δεξί αυτί για να ακούει καλύτερα.  
«Λαέ του Ορλέι, αδελφοί και αδελφές» είπε μια παιδική μα ηχηρή φωνή «μια 
και με φώναξαν να σας πω λίγα λόγια για αυτή τη σημαντική ημέρα…» 
Του άρεσε του Τζάκομπε αυτή η εισαγωγή, μα μια και άκουγε περίφημα χωρίς 
να τεντώνει το αυτί του, κοίταξε γύρω του κι άρχισε να παρατηρεί 
εξονυχιστικά τον κόσμο και να μιλάει μονάχος του, χωρίς όμως να χάνει λέξη 
από το κήρυγμα:  
Νάτος εκεί ο Ιζιντόρο Πάνε. Που να του πάρει ο διάβολος τα αυτιά, φοράει κι αυτός 
καινούρια ρούχα. Λες να σκέφτεται να παντρευτεί και δαύτος; Α χα χου χα! Κι 
εκείνος εκεί ο νιος στο βάθος, γέλασε μαζί μου, γιατί με είδε χαρούμενο και με 
καινούρια φορεσιά, γιατί λένε όλοι τους πως θέλω να παντρευτώ. Ε, τι κι αν θέλω; 



130           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Τι σας νοιάζει, ψωριάρικα σκυλιά; Δεν μπορώ να παντρευτώ; Έχω σπίτι τώρα, έχω 
και ζωντανά. Κι εσείς έχετε ζωντανά, στο μυαλό σας μόνο. Α χα χου χα! Η αδερφή 
μου θα πεθάνει άκληρη, ο Θεός να την ευλογεί, νατηνα, μικροκαμωμένη, ροδαλή, 
γυαλιστερή σαν κούκλα. Ποιος την κάνει πιο μεγάλη από εμένα στα χρόνια; Θέλει 
να παντρευτώ. Πάει καλά, θα παντρευτώ. Με ποια όμως; Είμαι και κομμάτι 
δύσκολος, άσε που φοβάμαι. Φοβάμαι, με πιάνει φόβος με αυτόν τον καινούριο νόμο. 
Που να τους κάψει ο διάβολος όλους τους ανθρώπους του νόμου, ποιον να 
εμπιστευτείς πια σε αυτόν τον κόσμο; Να κι ο νιος αφέντης μου, με το θανάσιμο 
αμάρτημα στη φάτσα του. Τι ήρθε να κάνει εδώ πέρα; Γιατί δεν τον πιάνουν στο 
ξύλο; Γιατί δεν τον διώχνουν σαν το σκυλί; Να κι μάνα του, σαν το αρπακτικό η γριά 
φοράδα, εδώ είναι, εδώ! Γιατί δεν τους ξαποστέλνουν; 
Α! σκέφτηκε μετά. Σωστά. Αν ήταν να ξαποστείλουν όλους εκείνους που έχουν 
κρίματα, θα άδειαζε η εκκλησία. Μα τούτοι εδώ, τούτοι εδώ! Τους μισώ, θα τους 
ξυλοκοπούσα μέχρι να φτύσουν αίμα. Κι όμως, στάσου, δεν είμαι κακός, σήμερα 
άργησα να γυρίσω στο χωριό, γιατί πρώτα επιδιόρθωσα τις ζημιές που ο χθεσινός 
κατακλυσμός έκανε στη στάνη. Και μετά γύρισα και βρίσκω την Τζοβάνα να 
ετοιμάζει το γεύμα, βρόμικη, μελαγχολική, ταλαίπωρη. Δεν έχει γιορτή αυτή. Η 
μάνα κι ο γιος βγήκαν, ενώ αυτή, η υπηρέτρια, μένει στο σπίτι και δουλεύει. Καλά 
να πάθεις, αμαρτωλή, ψόφα τώρα! Κι από την άλλη, τη λυπάμαι, να, ο Θεός να βάλει 
το χέρι του, τη λυπάμαι. Της κακομίλησα, κι αυτή δεν είπε τίποτα. Έτσι κι αλλιώς, 
αυτή είναι η αφέντρα κι εγώ ο δούλος. Ξεπεταρούδι μου, τι φταίω εγώ κι αν σε 
προσβάλλω; Δεν θέλω να σε βλέπω, όμως σε λυπάμαι, ορίστε. Οχου, ας ακούσουμε 
το κήρυγμα αυτού του παπά που μοιάζει με σπουργίτι. Ναι, σαν το σπουργίτι που 
κελαηδάει στη φωλιά, έτσι είναι. 
«Αδελφοί, αγαπητές αδελφές», είπε ο νεαρός ιερέας με την απαλή διάλεκτο 
του Λογκουντότο, που έμοιαζε με ισπανικά, ενώ κουνούσε τα μικρά χλωμά 
του χέρια «η πίστη στην Παρθένο Μαρία είναι η πιο μεγάλη και ιδεώδης. Η 
γλυκύτατη αυτή γυναίκα, κόρη, νύφη και μητέρα του Κυρίου μας, 
αναλήφθηκε στους ουρανούς λαμπερή και ευωδιαστή σαν ένα σύννεφο από 
τριαντάφυλλα και κάθισε ολόλαμπρη ανάμεσα στους αγγέλους και τα 
σεραφείμ…» 
Νατος εκεί κι ο παπά Ελίας, σκεφτόταν ο Τζάκομπε στρέφοντας κατά το ιερό τα 
λοξά ματάκια του, που μέσα στο φως της εκκλησούλας έμοιαζαν από μέταλλο. 
Νατος εκεί με τα χέρια ενωμένα, νατος ο παπάς σαν το πηγμένο γάλα. Δεν ξέρει να 
κάνει άλλο από κήρυγμα για την καλοσύνη. Τι τα θες, έχει τα ιερά βιβλία και θα 
μπορούσε να ρίχνει κεραυνούς στον κόσμο. Α, αν είχε απειλήσει την Τζοβάνα Έρα! 
Σαν να ονειρεύεται τώρα… 



Μετά το διαζύγιο          131 
_______________________________________________________________________________________________________________________________________________________________________________________________________________ 

 

 

«…κανένας δεν θα αρνηθεί ότι έλαβε τη θεία χάρη αν τη ζήτησε από την 
Παναγία Θεοτόκο μας με αληθινή πίστη. Αυτή, το κρίνο της κοιλάδας, το 
μυστικό ρόδο της Ιεριχούς…» συνέχιζε ο μικρόσωμος κήρυκας, στητός στον 
ανοιχτόχρωμο άμβωνα.  
Ο κόσμος όμως άρχισε να κουράζεται. Οι γυναίκες χάμω στο πάτωμα, σαν 
λιβάδι από καμπανούλες και παπαρούνες, κουνιόντουσαν πέρα δώθε, γύριζαν 
το κεφάλι, χωρίς να προσέχουν τα λόγια του. Ο νεαρός παπάς το κατάλαβε και 
απόσωσε το κήρυγμα ευλογώντας το ποίμνιο που είχε ακούσει τον λόγο του 
Θεού ενώ παράλληλα σκεφτόταν τις δουλειές του και τις δουλειές των 
άλλων.  
Τότε ο παπά-Ελίας βγήκε από την ονειροπόλησή του και συνέχισε τη 
λειτουργία. Μπορεί και να ήταν μόνο αυτός και ο Ιζιντόρο Πάνε που άκουσαν 
με προσοχή το κήρυγμα. Και μόλις τελείωσε η λειτουργία, ο ψαράς άρχισε να 
ψέλνει με ηχηρή φωνή, που έμοιαζε με καθάριο χείμαρρο που τρέχει ανάμεσα 
στις ροδαλές από τα βρύα πέτρες.  
Ο νεαρός κήρυκας άκουγε εκστατικός τη δυνατή γεμάτη πάθος φωνή και η 
μορφή του Ιζιντόρο, γέρου με μακριά γενειάδα και γλυκό βλέμμα, με το 
κοκάλινο ροζάριο περασμένο ανάμεσα στα αρθριτικά του δάχτυλα, του θύμιζε 
τους προσκυνητές του Μποθ, που είχε δει στη Ρώμη.  
Θέλησε να κάνει τη γνωριμία του και ο παπά Ελίας πρόλαβε τον ψαρά στην 
έξοδο της εκκλησίας. Ο Τζάκομπε παρακολουθούσε και βλέποντας τον φίλο 
του ανάμεσα στους ιερείς, τον έπιασε μια ζήλια χωρίς προηγούμενο. Τον 
περίμενε στη μέση της πλατείας και του είπε:  
«Που να σας τρυπήσει το βόλι τις κάλτσες, τι σας λέγανε εκείνοι εκεί πέρα;» 
«Με κάλεσαν να φάω μαζί τους» είπε ο Ιζιντόρο χωρίς να κρύψει μια κάποια 
ματαιοδοξία. 
«Α, σας κάλεσαν να φάτε μαζί τους; Ξεπεταρούδι μου, σαν να γίνατε κάποιος! 
Ορίστε, ελάτε μαζί μου…» 
«Στο σπίτι των Ντέγιας; Ποτέ!» είπε ο Ιζιντόρο τρομαγμένος.  
«Όχι. Σήμερα δεν θα φάω τις πατάτες αυτών των διαβολοτόμαρων. Όχι. Θα 
φάω στο σπίτι μου! Ελάτε!» 
Τον οδήγησε στο σπίτι της αδελφής του. Ήταν ήδη περασμένο μεσημέρι. Ο 
ήλιος πυρπολούσε τα δρομάκια όπου η λάσπη είχε ξεραθεί. Τα δέντρα άχνιζαν 
μέσα στον καθάριο ορίζοντα και το άγριο τοπίο. Ο κόσμος γύριζε σπίτι. Το 
βαρύ βήμα των βοσκών αντηχούσε στις πέτρες, τα παιδάκια με τα γιορτινά 
τους κοιτούσαν σκαρφαλωμένα στις μάντρες. Μέσα από τις ορθάνοιχτες 
πόρτες διέκρινες μισοσκότεινες κουζίνες όπου έλαμπε σαν ένα τεράστιο 



132           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

μετάλλιο μια μπακιρένια κατσαρόλα. Τουλίπες καπνού στριφογύριζαν στην 
πυκνό αέρα. Ο σπαραξικάρδιος ήχος του ακορντεόν ξέφευγε πότε πότε από 
κάποια, συνήθως έρημη, αυλή, κι έμοιαζε με ήχο που έβγαινε από τα βάθη της 
γης, από όργανο που έπαιζε μια γριά μελαγχολική νεράιδα.  
Όλο το χωριουδάκι φορούσε τα γιορτινά του, κι όμως αυτή η ατμόσφαιρα 
γιορτής, οι ορθάνοιχτες πορτούλες, οι τουλίπες του καπνού, τα πιτσιρίκια που 
ασφυκτιούσαν μέσα στα καινούρια τους κουστουμάκια, ο ήχος του ακορντεόν, 
τα σπιτάκια που χτυπούσε ο ήλιος, όλα αυτά μέσα στο καθάριο φως του 
μεσημεριού απέπνεαν ένα είδος βαθιάς μελαγχολίας.  
Ο Τζάκομπε οδήγησε τον ψαρά στο σπίτι της αδελφής του και έφαγαν παρέα. 
Η γυναικούλα, χήρα και άκληρη, λάτρευε τον αδελφό της, αφού τον έλεγε 
“αδερφούλη μου”. Κατά τα άλλα, αγαπούσε τον πλησίον της, και τα λίγο λοξά 
ματάκια της, που είχαν ένα απροσδιόριστο χρώμα, τα υγρά και καθάρια σαν 
δυο λιμνούλες που τις φώτιζε η σελήνη, έμοιαζαν με μάτια μωρού που 
βυζαίνει. Αυτή η γυναίκα δεν αγνοούσε την ύπαρξη του κακού, την τρόμαζε 
όμως η σκέψη και μόνο ότι οι άνθρωποι θα μπορούσαν να το πράξουν. Μια 
από τις μεγαλύτερες στενοχώριες της ήταν το διαζύγιο και ο νέος γάμος της 
Τζοβάνας, που την είχε σαν κόρη της και που αμέσως της είχε δανείσει τα 
χρήματα για τα προικιά. Ο αδελφός της ακόμα την κορόιδευε.  
«Να κι ο φίλος μας ο Ιζιντόρο που παντρολογιέται. Ήρθε να τον 
συμβουλέψεις» της είπε.  
«Ευλογημένος να είσαι, Ιζιντόρο Πάνε. Αληθεύει ότι θέλεις να παντρευτείς;» 
«Άντε, άντε!» είπε καλοδιάθετα ο ψαράς.  
«Α, δεν θέλετε να παντρευτείτε;» ξεφώνισε ο Τζάκομπε ροκανίζοντας με τα 
ακόμα γερά του δόντια ένα κομμάτι ψητό που κρατούσε και με τα δυο του 
χέρια. «Είστε βρομιάρης. Ορίστε, αδερφή μου, έχει αγαπητικιές». 
«Δεν το πιστεύω». 
«Που να με δεις στους ουρανούς, αν λέω ψέματα. Ναι, ετούτος εδώ έχει 
αγαπητικιές που του ρουφάνε το αίμα…» 
Η γυναίκα και ο Ιζιντόρο έβαλαν τα γέλια -γέλια αθώων πλασμάτων- 
καταλαβαίνοντας ότι ο Τζάκομπε αναφερόταν στις βδέλλες.  
Ο Τζάκομπε έπιασε να κόβει το κρέας με το κοφτερό του μαχαίρι κρατώντας 
το ανάμεσα στα δόντια και το αριστερό χέρι και λέγοντας ότι έμοιαζε με το 
αυτί του διαβόλου, τόσο σκληρό ήταν. Και οι άλλοι δύο ήταν να μην αρχίσουν, 
αφού γελούσαν με το παραμικρό. Ο Τζάκομπε όμως δεν γελούσε. Χωρίς να 
ξέρει τον λόγο, όλη η καλή διάθεση που είχε δύο ώρες πριν, του είχε περάσει.  



Μετά το διαζύγιο          133 
_______________________________________________________________________________________________________________________________________________________________________________________________________________ 

 

 

«Μετά θα σας πάω να δείτε το παλάτι μου. Σε λίγο καιρό θα έχει τελειώσει, κι 
αν θέλω να το νοικιάσω, τους έχω έτοιμους τους νοικάρηδες. Δεν το νοικιάζω 
όμως. Όχι. Θα πάω να μείνω εγώ εκεί».  
«Θα παρατήσεις τη δουλειά, το λοιπόν;» 
«Ναι, θα την παρατήσω. Σε λίγο καιρό. Αρκετά δούλεψα. Το ξέρετε δα πως 
δουλεύω σαράντα χρόνια; Ναι, σαράντα χρόνια. Κανένας δεν θα βρεθεί να πει 
πως τα λεφτά που έχω για τα γεράματα τα έκλεψα». 
«Και λες να παντρευτείς;» 
«Μπα, ποια να με πάρει; Εγώ ο ίδιος θα έδιωχνα τη νια που θα ήθελε να με 
πάρει. Και τις γριές δεν τις θέλω, μπα. Μα πιείτε, Ιζιντόρο Πάνε». 
«Θα με κάνεις να μεθύσω; Μα τι στο καλό, γιορτή είναι. Στην υγειά του 
ζευγαριού». 
«Ποιού ζευγαριού;» 
«Του Τζάκομπε Ντέγιας και της Μπακιζία Έρα!» είπε ο ψαράς, που είχε έρθει 
σε κατάσταση ευθυμίας.  
Ο Τζάκομπε έκανε να του ριχτεί.  
«Θα σας σκοτώσω!» φώναξε και τα μικρά του μάτια έγιναν πράσινα από την 
οργή.  
«Ααα! Φονιά!» 
«Ησυχάστε… τι λόγια είναι αυτά!» είπε η θεία Άννα Ρόζα.  
Ο Τζάκομπε ήπιε δυο ποτήρια κρασί και άρχισε να χαχανίζει, κοιτάζοντας την 
αδελφή του και τον ψαρά.  
«Να λοιπόν. Να παντρευτείτε οι δυο σας! Ιζιντόρο Πάνε, η αδερφή μου είναι 
πλούσια. Εξάλλου, δεν βλέπετε πόσο δροσερή είναι; Μοιάζει με τον καρπό του 
αγριοτριαντάφυλλου. Λένε πως βρήκε ένα θαυματουργό βοτάνι και φτιάχνει 
μια αλοιφή που κρατάει φρέσκια την επιδερμίδα». 
«Ο Θεός να σε έχει καλά, μα τι παράξενος που είσαι ώρες ώρες!» είπε η 
γυναικούλα.  
«Μα ναι, παντρευτείτε, το θέλω. Η αδερφή μου είναι πλούσια. Η περιουσία 
μου είναι δικιά της, αφού θα πεθάνω πριν από αυτήν. Δεν ξέρω γιατί, πιστεύω 
όμως πως σύντομα θα πεθάνω. Πιστεύω πως θα βάλουν να με ξεκάνουν…» 
«Άντε στο καλό σου! Μάλλον το κρασί πάει να σε ξεκάνει…» 
«Αδερφούλη μου, τι λόγια είναι αυτά; Για χάρη των ψυχών που είναι στο 
Καθαρτήριο, τι είναι αυτά που λες;» έβαλε τη φωνή τρομοκρατημένη η 
αδελφή του.  
«Δεν έχεις εχθρούς» παρατήρησε ο ψαράς. «Κι εξάλλου, το σπαθί κόβει μόνο 
όσους έκοψαν με το σπαθί». 



134           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Κι αν έκοψα τόσες και τόσες αθώες ψυχές» απάντησε ο Τζάκομπε σοβαρός, 
ενώ βύθιζε τα δόντια του σε μια φέτα καρπούζι. «Α, δεν καταλάβατε, ε; 
Πρόβατα και ρίφια!» είπε κι ανασήκωσε το πρόσωπο, που ήταν πασαλειμμένο 
με τα κόκκινα ζουμιά από το καρπούζι κι έβαλε τα γέλια.  
Κι έπειτα πήγαν να δουν το καινούριο σπίτι. Είχε ισόγειο και πάνω όροφο, 
τέσσερα μεγάλα δωμάτια, κουζίνα και έναν στάβλο, αρκετά όλα αυτά και για 
τον Τζάκομπε αλλά και για όλους τους χωρικούς, ώστε να το αποκαλούν 
παλάτι. 
«Να κι αυτό, να κι εκείνο» έλεγε ο Τζάκομπε δείχνοντας κάθε γωνιά, και το 
άτριχο πρόσωπό του, που ούτε φρύδια δεν είχε, ξανάνιωνε.  
«Παντρευτείτε την αδερφή μου» ξανάλεγε. «Το σπίτι θα γίνει δικό σας…» 
«Με δουλεύεις» έλεγε ο ψαράς. «Με δουλεύεις, επειδή είμαι φτωχός». 
Και περπατούσε ντροπαλά στο ξύλινο πάτωμα, ενώ ο Τζάκομπε χτυπούσε 
δυνατά το σιδερένιο τακούνι του, γιατί του άρεσε να ακούει την ηχώ στα 
άδεια φρεσκοασβεστωμένα δωμάτια. 
Κάποια στιγμή οι δυο άντρες βρέθηκαν μπροστά σε ένα παράθυρο που το 
πέτρινο περβάζι του έκαιγε από τον ήλιο. Κι όπως το σπίτι έστεκε σε ύψωμα, 
απλωνόταν από κάτω τους σκουρόχρωμο το χωριουδάκι, σαν ένας σωρός 
σβησμένα κάρβουνα κάτω από το πράσινο πέπλο των δέντρων. Κι ολόγυρά 
τους η κίτρινη πεδιάδα και στο βάθος ορθές οι γκριζομαβιές πέτρινες σφίγγες 
στον λαμπρό ουρανό. Η καμπάνα της εκκλησούλας χτύπαγε κι όλο χτύπαγε, 
και μέσα στο ήσυχο μεσημέρι που ήταν γαλάζιο και φωτεινό, ο ήχος που 
έβγαινε από την πέτρα και το μέταλλο έμοιαζε να έρχεται από πολύ μακριά, 
από την καρδιά των σφιγγών, σαν ένας νυσταγμένος γίγαντας που δούλευε με 
την αξίνα του.  
«Μα γιατί δεν θέλετε να παντρευτείτε την αδερφή μου;» ξανάπιασε να λέει ο 
Τζάκομπε ακουμπώντας άγαρμπα στο περβάζι. «Αυτό το σπίτι θα είναι δικό 
σας, αυτό θα είναι το υπνοδωμάτιό σας, εδώ, σε αυτό το παράθυρο θα 
ακουμπάτε, ξεπεταρούδι μου, θα μπορείτε να καπνίσετε την πίπα σας…» 
«Δεν καπνίζω. Παράτα με στην ησυχία μου» είπε ανυπόμονα ο Ιζιντόρο, 
καθώς οι κουβέντες του υπηρέτη άρχιζαν να τον ενοχλούν.  
«Εγώ δεν αστειεύομαι, γριά σαύρα» τον έκοψε ο Τζάκομπε. «Μα εσείς είστε 
τόσο μίζερος που ούτε νιώθετε ότι δεν αστειεύομαι». 
«Άκου» είπε ο Ιζιντόρο. «Σήμερα μου έδωσες μια μπουκιά να φάω, και για 
αυτό το λίγο θέλεις να γελάσεις πίσω από την πλάτη μου. Το λοιπόν, παράτα 
με ήσυχο, αν θέλεις να σου έχω ευγνωμοσύνη». 



Μετά το διαζύγιο          135 
_______________________________________________________________________________________________________________________________________________________________________________________________________________ 

 

 

Ο Τζάκομπε τον κάρφωσε με το βλέμμα και μετά βάλθηκε να γελάει και να 
λέει: 
«Τότε, ας πάμε να πιούμε». 
Βγήκαν και ο Τζάκομπε τράβηξε για την ταβέρνα, όμως ο Ιζιντόρο δεν ήθελε 
να ακολουθήσει, λέγοντας ότι έπρεπε να πάει στην εκκλησία.  
Ο υπηρέτης πήγε στην ταβέρνα κι εκεί βρήκε τον Μπρόντου και μερικούς 
άλλους που έπαιζαν μόρρα με τα μπράτσα τεντωμένα, φωνάζοντας τα 
νούμερα με όση δύναμη έβγαινε από τα λαρύγγια τους.  
Λίγο πριν τις πέντε, την ώρα που θα άρχιζε η λιτανεία, ήταν όλοι μεθυσμένοι. 
Κι ο Τζάκομπε, ο πιο μεθυσμένος από όλους. Επέμενε όμως να υποβαστάζει το 
αφεντικό του, μια και του έμοιαζε ότι ο Μπρόντου θα σωριαζόταν κάτω από 
στιγμή σε στιγμή. Μετά, κάλεσε όλους αυτούς που ήταν στην ταβέρνα να 
επισκεφτούν το παλάτι του για να παρακολουθήσουν από εκεί τη λιτανεία.  
Σε λίγο, τα άδεια μεγάλα δωμάτια αντηχούσαν τραχιές φωνές, άτσαλα γέλια 
και αβέβαια βήματα. Τα παράθυρα άνοιξαν και γέμισαν κοκκινωπά και άγρια 
πρόσωπα με γένια.  
Ο Τζάκομπε και ο Μπρόντου βρέθηκαν στο παράθυρο όπου λίγο πριν είχε 
σταθεί και ο ψαράς. Ο ήλιος είχε γείρει στη δύση, το περβάζι όμως ήταν ζεστό. 
Κι από κάτω τους και πέρα μακριά, το τοπίο του χωριού, της πεδιάδας και των 
βουνών καλυπτόταν από όλο και μακρύτερους ίσκιους.  
«Κου κου!» φώναξε ο Μπρόντου γουρλώνοντας τα μάτια.  
Αμέσως τον μιμήθηκαν όλοι, προσπαθώντας ο καθένας να φωνάξει πιο 
δυνατά. Τα δωμάτια αντηχούσαν τις φωνές, ο δρόμος γέμισε περίεργους, και 
πολύ σύντομα μια μάχη με πετραδάκια, φτυσίματα και βωμολοχίες έπαιρνε κι 
έδινε ανάμεσα στους μεθυσμένους που πρόβαλλαν από τα παράθυρα και τους 
μεθυσμένους που βρίσκονταν στον δρόμο. Μα ξαφνικά έγινε σιωπή. 
Ακουγόταν να πλησιάζει μια σοβαρή και μελαγχολική ψαλμωδία. Και να σου 
μια διπλή σειρά λευκοντυμένα φαντάσματα φάνηκε στο βάθος του δρόμου και 
ένας ασημής σταυρός έλαμψε με φόντο τον γαλανό ουρανό.  
Οι άνδρες που ήταν στον δρόμο κόλλησαν κατά μήκος του τοίχου, τα πρόσωπα 
στα παράθυρα χαμήλωσαν. Όλοι οι παρευρισκόμενοι έβγαλαν τα σκουφιά 
τους.  
Ένας από τη λευκοντυμένη αδελφότητα –στην πλειοψηφία τους ήταν παιδιά, 
στα οποία με το πέρας της λιτανείας δινόντουσαν τρία σολδία και μια φέτα 
καρπούζι- χτύπησε την πόρτα του καινούριου σπιτιού και προσπέρασε. Οι 
υπόλοιποι, που ερχόντουσαν ξοπίσω του, τον μιμήθηκαν.  



136           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Πού να είστε καταραμένοι!» είπε ο Τζάκομπε γέρνοντας στο παράθυρο. 
«Ανάγωγοι! Και πάνε και στη λιτανεία, σου λέει!» Ήθελε να τους φτύσει 
κατάμουτρα, όμως ο Μπρόντου του είπε πως δεν ήταν σωστό.  
Και να σου το λάβαρο από πρασινωπό μπροκάρ με τις εκατό πολύχρωμες 
κορδέλες και το στολισμένο κοντάρι. Και να σου η Κοιμώμενη Παναγία πάνω 
στο φορητό κρεβάτι της, με κλειστά μάτια, φορτωμένη περιδέραια και 
δαχτυλίδια που έμοιαζαν να χρονολογούνται από την εποχή του Χαλκού, 
φρουρούμενη από πράσινα αγγελούδια.  
Στις τέσσερις γωνίες του φορητού κρεβατιού, δίπλα από τους βαστάζους, 
βάδιζαν τέσσερις λευκοντυμένοι άνδρες που κρατούσαν ο καθένας στην 
αγκαλιά του έναν πιτσιρίκο ντυμένο αγγελούδι, τέσσερα υπέροχα πλάσματα, 
δύο ξανθά και δύο καστανά, που συνομιλούσαν φωνάζοντας για να 
ακουστούν. Ο ένας από τους μικρούς γαργαλιόταν κάτω από το γόνατο από 
τον άνδρα που τον είχε αγκαλιά και είχε διπλωθεί από τα γέλια 
τσαλακώνοντας τη μια του φτερούγα.  
Ο Τζάκομπε, ο Μπρόντου, οι συγχωριανοί γονάτισαν και έκαναν τον σταυρό 
τους κοιτάζοντας με τρυφερότητα τους τέσσερις μικρούς. Τα παιδιά κοιτούσαν 
κι αυτά προς τα πάνω. Ένα αναγνώρισε έναν θείο του στο παράθυρα και του 
πέταξε ένα κόκκινο ζαχαρωτό, που όμως ξανάπεσε στον δρόμο.  
Ο παπά Ελίας και ο μικρόσωμος ιερέας από το Νουόρο, ντυμένοι με βελούδα 
και δαντέλες, με μια χλομή ομορφιά μέσα στη χλιδή των ρούχων που 
φορούσαν, με τα χέρια ενωμένα και σοβαρό πρόσωπο, έψαλλαν στα λατινικά.  
«Πού να τον πάρει ο διάβολος, νατος και ο βρομιάρης ο Ιζιντόρο Πάνε» 
φώναξε έξαλλος ο Τζάκομπε. «Νάτος, λες και είναι ο αρχηγός της λιτανείας. 
Θα τον φτύσω». 
«Σταμάτα!» τον έβαλε στη θέση του ο Μπρόντου.  
Ο Τζάκομπε έβηξε σαν να καθάριζε τον λαιμό του, για να τραβήξει την 
προσοχή του ψαρά, όμως εκείνος ούτε που σήκωσε τα μάτια. Έψαλε 
τονίζοντας τις προσευχές και το πλήθος απαντούσε με μια φωνή.  
Μια πολύχρωμη μάζα λαού γέμισε τον δρόμο, ενώ ο ασημένιος σταυρός 
χανόταν πάνω από τα κεφάλια τους στο βάθος: ξεσκούφωτοι άνδρες, 
φαλακρά κεφάλια που γυάλιζαν από τον ιδρώτα, κεφάλια με μαύρα πυκνά 
σγουρά μαλλιά, γυναικεία κεφάλια καλυμμένα από μεγάλα εμπριμέ μάλλινα 
μαντήλια, ένα μαύρο σύνολο με κίτρινες βούλες, κόκκινες ρίγες, πράσινες 
πινελιές, με τις άσπρες πουκαμίσες που σταύρωναν στο στήθος, τη ροδαλή 
όψη, τα ροδαλά χέρια, τα φλογερά μάτια, τα χείλη που ανοιγόκλειναν, μετά 
ένας κουτσός γέρος, μια γυναίκα με δυο παιδιά, τρεις γριές, ένας μικρός με ένα 



Μετά το διαζύγιο          137 
_______________________________________________________________________________________________________________________________________________________________________________________________________________ 

 

 

κίτρινο λουλούδι στο στόμα πέρασαν και χάθηκαν μαζί με τη μελαγχολική 
ψαλμωδία. Κι απέναντι από το σπίτι του Τζάκομπε φάνηκαν δυο γατίσια 
ποδαράκια και μετά το άσπρο προσωπάκι με τα μεγάλα γαλανά μάτια και μετά 
το ζώο πήδηξε με έναν σάλτο στον τοίχο κι έβλεπε από ψηλά.  
«Άργησες!» του είπε ο Μπρόντου κάνοντας ένα νεύμα σαν να χαιρετούσε τον 
γάτο.  
Όλοι άρχισαν να γελάνε και να φωνάζουν. Ο Τζάκομπε τους παρακάλεσε να 
φύγουν κι επειδή οι φίλοι δεν του έδωσαν σημασία, έκανε να τους διώξει με 
ένα κοντάρι λερό από ασβέστη. Και τότε, αυτοί οι περήφανοι, ρωμαλέοι, 
άγριοι άρχισαν να τρέχουν από δω κι από εκεί στα δωμάτια, στη σκάλα, 
χτυπώντας ο ένας τον άλλον στην πλάτη, φωνάζοντας, κάνοντας σαματά, 
γελώντας σαν παιδιά. Και συνέχισαν το παιχνίδι τους ακόμα κι όταν βγήκαν 
στον δρόμο, κι ο Τζάκομπε κλείδωσε την πόρτα του παλατιού του. Και μετά, 
όλοι μαζί γύρισαν στην ταβέρνα.  
Όταν πήρε να σουρουπώνει, ο Μπρόντου και ο υπηρέτης γύρισαν στο σπίτι 
των Ντέγιας στηρίζοντας ο ένας τον άλλον.  
Η θεία Μαρτίνα ήταν στη σκεπαστή είσοδο, μόνη, με τα χέρια κάτω από την 
ποδιά κι έψελνε το ροζάριο. Και που τους είδε, ούτε που κουνήθηκε, ούτε είπε 
κατιτίς, παρά σήκωσε λίγο το κεφάλι σφίγγοντας τα χείλη, σαν να ήθελε να 
πει: Καλοί είστε και του λόγου σας! 
«Πού είναι η Τζοβάνα;» φώναξε ο Μπρόντου.  
«Πήγε στης μάνας της». 
«Α, στης μάνας της; Στης γριάς μέγαιρας; Όλο εκεί πάει, που να την πάρει!» 
«Μη φωνάζεις, γιε μου!» 
«Φωνάζω, γιατί είμαι στο σπίτι μου!» ούρλιαξε. Και στρέφοντας κατά την 
κοινή αυλή άρχισε να φωνάζει: «Τζοβάνα, Τζοβάνα!»  
Η Τζοβάνα φάνηκε στην πόρτα του χαμόσπιτου και άρχισε να διασχίζει την 
κοινή αυλή φοβισμένη. Μα όσο πλησίαζε, η έκφρασή της άλλαζε κι έδειχνε 
αηδιασμένη και ενοχλημένη.  
Φθάνοντας μπροστά στους δυο άνδρες, τους κοίταξε με απέχθεια. Ο Τζάκομπε 
γελούσε μοναχός του, ενώ του Μπρόντου τού είχαν αναψοκοκκινίσει τα αυτιά 
από την οργή.  
«Τι έχεις; Κολικός σε έπιασε;» είπε η Τζοβάνα.  
«Μπορεί και να τον πιάσει αργότερα!» χαχάνισε ο Τζάκομπε.  
Ο Μπρόντου σάλεψε σπασμωδικά τα χείλη, μα δεν κατάφερε να πει το 
παραμικρό και η οργή τού πέρασε όπως του ήρθε, έτσι χωρίς λόγο.  



138           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Να, σε θέλω κοντά μου…» κόμπιασε. Σήμερα δεν ειδωθήκαμε καθόλου… Τι 
πήγες να κάνεις στης μητέρας σου; Ποιος ήταν εκεί;» 
«Κανένας, μα την πίστη μου! Ποιος θέλεις να κοπιάσει στο σπίτι μας;» είπε με 
πολλή πίκρα.  
«Μπορεί και να έρθει ο Άγιος Κωνσταντίνος… νααα σας φεεεέρει ένααα 
ποιήηηημα….» τραγούδησε ο Τζάκομπε μεθυσμένα. «Α, δεν τον έχεις δει τον 
Άγιο Κωνσταντίνο; Να λοιπόν πόσο τρελός είναι ο Ιζιντόρο Πάνε. Δεν τη 
συμπαθεί, δεν τη συμπαθεί, εεε…» 
«Πάψε!» είπε η θεία Μαρτίνα. «Και στο μεταξύ η στάνη έχει μείνει στην τύχη 
της. Έτσι δουλεύεις εσύ για το αφεντικό σου; Α, καταραμένη ράτσα! 
Κλεφταράδες!» 
Ο Τζάκομπε όρθωσε το ανάστημά του ωχρός, ψυχρός. Η Τζοβάνα φοβήθηκε 
πως θα ριχνόταν πάνω στη γριά και μπήκε μπροστά του.  
Ο Τζάκομπε ξανακάθισε, χωρίς κουβέντα. Μα η Τζοβάνα έμεινε για καλό και 
για κακό δίπλα στην πεθερά της, έτοιμη να την υπερασπιστεί.  
Κι έτσι απόμεινε ο Μπρόντου να τα βάλει με τη μητέρα του.  
«Τι τρόποι είναι αυτοί;» της είπε. «Φέρεστε στον κόσμο σαν να… σαν να είναι 
ζώα… όλοι τους. Σήμερα, σήμερα ναι, ήταν γιορτή. Κι αν αυτού εδώ του ήρθε 
να μεθύσει; Τι λόγος σάς πέφτει;» 
«Μέθυσα από το δηλητήριο που με πότισαν!» είπε ο Τζάκομπε.  
«Ναι, από το δηλητήριο! Κι εγώ το ίδιο!» είπε κι ο Μπρόντου. «Μπούχτισα πια. 
Μπούχτισα τις μανάδες, τις γυναίκες, όλους. Φεύγω, πάω να μείνω στο παλάτι 
του. Στο κάτω κάτω, συγγενείς είμαστε και…» 
«Πες το επιτέλους!» ούρλιαξε ο Τζάκομπε. «Έβαλες στο μάτι να με 
κληρονομήσεις! Αχαχουχα!» 
Ξανάπιασε να γελάει, ένα γέλιο σαν ουρλιαχτό που προκαλούσε τρόμο. Μα και 
ο Μπρόντου βάλθηκε να γελάει. Κι ήθελε να μιμηθεί τον υπηρέτη, όμως το 
νευρικό του γέλιο έμοιαζε με χαρούμενο ζωντανό που ξεφωνίζει Μάιο μήνα.  
Τότε την Τζοβάνα την ξανάπιασε φόβος: φόβος για το σκοτάδι που πλησίαζε, 
για την ερημιά που βασίλευε στην αυλή, για την παρέα εκείνων των δύο που 
το κρασί είχε καταντήσει όμοιους με ζώα, βίαιους και ποταπούς. Της φάνηκε 
πως ο αφορισμός είχε πέσει πάνω σε όλους τους. Στον υπηρέτη που 
αντιμιλούσε στα αφεντικά του, στον γιο που πρόσβαλλε τη μητέρα του, σε 
αυτήν την ίδια, την Τζοβάνα, που τους μισούσε όλους τους.  
Η θεία Μαρτίνα σηκώθηκε, πήγε στην κουζίνα και άναψε το κερί. Η Τζοβάνα 
την ακολούθησε και βάλθηκε να ετοιμάζει το βραδινό. Έφαγαν όλοι μαζί και 
για λίγο ήταν ήρεμοι. Και ο Μπρόντου άρχισε να διηγείται πώς 



Μετά το διαζύγιο          139 
_______________________________________________________________________________________________________________________________________________________________________________________________________________ 

 

 

παρακολούθησε τη λιτανεία από το παράθυρο του παλατιού του Τζάκομπε, 
κάνοντας τη θεία Μαρτίνα να χαμογελάσει με τις παλαβομάρες που έλεγε, και 
θέλησε να χαϊδέψει τη γυναίκα του.  
Μα η Τζοβάνα είχε χολή στην καρδιά της. Είχε περάσει τη μέρα της γιορτής 
πιο θλιβερά από τις άλλες. Είχε δουλέψει, δεν είχε πάει στην εκκλησία ούτε 
καν είχε αλλάξει ρούχα. Και πάνω που βρήκε μια στιγμή να πάει στο 
χαμόσπιτο όπου είχε τόσο υποφέρει αλλά και τόσο χαρεί, την φώναξαν πίσω 
ουρλιάζοντας, όπως φωνάζουν έναν σκύλο πίσω στο κλουβί του.  
Κι έτσι απώθησε τον Μπρόντου και του είπε ότι ήταν μεθυσμένος. Ο Τζάκομπε 
ξανάβαλε τα γέλια, και το καταραμένο του γέλιο και την Τζοβάνα εκνεύρισε 
και τον Μπρόντου πρόσβαλε. Αυτός ο τελευταίος έβαλε τη φωνή: 
«Γιατί γελάς, ψωριάρικο σκυλί;» 
«Θα μπορούσα να σου απαντήσω ότι η ψώρα σου είναι πολύ χειρότερη από τη 
δική μου. Όμως… όμως… θέλω να σου πω ότι γελάω… γελάω, γιατί έτσι μου 
αρέσει». 
«Τότε να γελάσω κι εγώ». 
«Ανοήτοι!» είπε η Τζοβάνα με περιφρόνηση. «Μου φέρνετε αηδία». 
Τότε ο Μπρόντου ξέσπασε, δεν άντεξε άλλο.  
«Τι έχεις;» σκλήρισε στην Τζοβάνα. «Μπορούμε να το μάθουμε; Με ζάλισες, το 
ξέρεις; Εγώ σε χαϊδεύω κι εσύ με προσβάλλεις; Θα έπρεπε να προσκυνάς τη γη 
που πατάω! Κατάλαβες;» 
Η Τζοβάνα μπλάβισε από το κακό της.  
«Γιατί;» είπε αποδοκιμαστικά. «Δεν φτάνει που είμαι η δούλα, εδώ μέσα;» 
«Ναι, η δούλα. Μείνε δούλα, τότε. Τι άλλο θες, γυναίκα;» 
Τα αλλήθωρα μάτια του Τζάκομπε σπίθισαν. Η Τζοβάνα σηκώθηκε όρθια, και 
στητή, θυμωμένη, τραγική, άδειασε όλο το δηλητήριο που είχε στην ψυχή της, 
βρίζοντας τον άνδρα της και την πεθερά της. Τους είπε βασανιστές, απείλησε 
ότι θα σηκωθεί να φύγει, ότι θα σκοτωθεί. Καταράστηκε την ώρα και τη 
στιγμή που πάτησε σε αυτό το σπίτι, ούρλιαζε καθώς αποκάλυπτε το χρέος που 
είχε στην αδελφή του Τζάκομπε.  
Τότε ο υπηρέτης άρχισε πάλι να γελάει μόνος του μουρμουρίζοντας αστειάκια 
για την αδελφή του. Ξάφνου όμως σώπασε, το πρόσωπό του σκοτείνιασε, 
καθώς είδε τη μαυροντυμένη θεία Μπακιζία στην πόρτα.  
Αυτή είχε ακούσει τις φωνές της κόρης της μέσα στην ησυχία της νύχτας και 
έτρεξε.  
«Να που η κόρη σας, όπως φαίνεται, τρελαίνεται» είπε η θεία Μαρτίνα 
απόλυτα ήρεμη.  



140           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Ο Μπρόντου, που είχε ξαναβρεί τα συγκαλά του, έκανε νοήματα στον αέρα 
στην πεθερά να πάει κοντά στην Τζοβάνα και να την ηρεμήσει. Μα να σου που 
ο Τζάκομπε δίνει έναν πήδο και πετιέται ορθός, με το πρόσωπο 
παραμορφωμένο από το μίσος.  
«Φύγε από εδώ!» είπε δείχνοντας την πόρτα.  
«Εσύ είσαι το αφεντικό;» ρώτησε η θεία Μπακιζία ειρωνικά.  
«Φύγε από εδώ!» επανέλαβε, αλλά η θεία Μπακιζία δεν σταμάτησε, οπότε 
έτρεξε να της χιμήξει. 
Η γριά το έβαλε στα πόδια. Ο υπηρέτης βγήκε στο χαγιάτι και κάθισε. Κάθισε 
και ήθελε να ξαναβάλει τα γέλια. Μα τι παράξενο, αντί να γελάσει, τον 
έπιασαν κάτι κλάματα στεγνά, σπασμωδικά.  



Μετά το διαζύγιο          141 
_______________________________________________________________________________________________________________________________________________________________________________________________________________ 

 

 

 

13. 
 
Και ο καιρός περνούσε. Ο ουρανός και η φύση άλλαζαν κατά το πρόσταγμα 
των εποχών, στο χωριουδάκι όμως ούτε οι άνθρωποι άλλαζαν ούτε οι 
καταστάσεις. Τον χειμώνα η Τζοβάνα έφερε στο φως ένα ισχνό, θυμωμένο 
μωρό που όλη την ώρα έκλαιγε. Και ήρθε από το Νουόρο μόνο και μόνο για να 
βαφτίσει τη μικρή ο ντοτόρε Πόρρου ή ντοτόρε Ποδαράκης όπως τον φώναζαν 
ακόμα.  
Όταν έφτασε, σε μια άμαξα, φασκιωμένος σαν το τρομπόνι, με το ροδαλό 
χαμογελαστό του πρόσωπο, πολλοί ήταν που έτρεξαν να τον δουν. Αυτός 
μοίραζε χαιρετούρες και χαμόγελα, είχε μπόλικα από τέτοια. Σε διάφορους 
φίλους του Μπρόντου, που ήρθαν να τον συναντήσουν, είπε πως τους είχε δει 
στο Νουόρο, πράγμα που τους άρεσε. Ένας όμως είπε ότι δεν είχε πάει ποτέ 
του εκεί.  
«Το ίδιο κάνει, θα πας κι εσύ» του απάντησε ο κοντός δικηγόρος.  
Δεν ήταν καλή ευχή, γιατί αυτοί οι άνδρες το περισσότερο πήγαιναν στο 
Νουόρο για δικαστικά ζητήματα. Όπως και να είχε, στον φίλο του Μπρόντου 
άρεσε η ευχή.  
Όταν η θεία Μπακιζία είδε τον δικηγόρο, της ξανάρθε στο μυαλό εκείνη η 
παλιά ιδέα, πως αυτός έμοιαζε με μια μαγεία. Κι όταν ο νέος έβγαλε το παλτό 
του, την εσάρπα και όλα όσα είχε φασκιώσει πάνω του, η γριά πελάτισσά του 
του είπε ότι είχε παχύνει αρκετά.  
«Αυτό δεν είναι τίποτα!» είπε κι όλοι γέλασαν σαν τους τρελούς.  
Η βάφτιση έγινε με κάθε μεγαλοπρέπεια. Ίσως για μία και μοναδική φορά στη 
ζωή της, η θεία Μαρτίνα άνοιξε απλόχερα το πορτοφόλι της και παράγγειλε 
από το Νουόρο εξαιρετικά κρασιά και γλυκά. Τις νύχτες όμως δεν κοιμόταν 
και τη μέρα στεκόταν προσοχή, από φόβο μήπως και κάποιος βάλει χέρι στα 
καλούδια.  
Τη μέρα της βάφτισης η Τζοβάνα σηκώθηκε και βοήθησε την πεθερά να κάνει 
τα μακαρόνια για το τραπέζι. Μετά γύρισε στο κρεβάτι της, μα δεν ξάπλωσε, 
παρά έμεινε καθιστή στα μαξιλάρια, σκεπασμένη μέχρι τη μέση. Από τη μέση 
και πάνω φορούσε την πουκαμίσα και τον νυφικό κορσέ. Τα μαλλιά της είχαν 



142           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

το νυφικό χτένισμα και το γαμήλιο μαντήλι από πάνω. Ήταν λίγο χλωμή, μα 
όμορφη και τα μάτια της έμοιαζαν πιο μεγάλα από το συνηθισμένο τους.  
Έστρωσαν το τραπέζι στην κάμαρα και γι’ αυτόν τον λόγο η θεία Μαρτίνα 
έβγαλε από το μπαούλο τις λινές πετσέτες που είχαν να δουν το φως από τότε 
που τις είχαν αγοράσει.  
Η βάφτιση έγινε γύρω στις έντεκα, ένα παγωμένο και συννεφιασμένο πρωινό. 
Από τον χλωμό ουρανό έπεφτε γύρω γύρω από το χωριουδάκι ένα παχύς 
λευκός ατμός και το τύλιγε σαν πέπλο. Τα δρομάκια ήταν έρημα, κι εδώ κι 
εκεί οι παγωμένες λακκούβες έμοιαζαν με θραύσματα από βρόμικο γυαλί. Μια 
απερίγραπτη ησυχία βασίλευε στην αυλή έξω από το σπίτι των Ντέγιας, όπου 
η αμυγδαλιά άπλωνε τα μαύρα γυμνά κλαδιά της στον νεφελώδη ατμό.  
Μα ξαφνικά η αυλή γέμισε ζωή. Εμφανίστηκε ένα πλήθος κατεργάρηδες 
ντυμένοι με προβιές και με κουρέλια, με κόκκινες κροσσωτές σκούφιες, με 
παλιοπάπουτσα που ήταν μεγαλύτερα από τα καχεκτικά σώματά τους. Από 
εδώ κι από εκεί φάνηκαν ομάδες ανθρώπων, κυρίως κάτι γυναικούλες που 
τουρτούριζαν και φτερνίζονταν, έβηχαν και βρομούσαν καπνιά και αιθάλη.  
Φάνηκε η πομπή της βάφτισης. Μπροστά μπροστά πήγαιναν δυο παιδιά που 
κρατούσαν περισπούδαστα δυο κεριά στολισμένα με κόκκινες κορδέλες. 
Ακολουθούσε μια γυναίκα που κρατούσε στην αγκαλιά της τη νεογέννητη, 
φασκιωμένη με εσάρπες, κι ένα πράσινο βελούδινο κάλυμμα όμοιο με το 
λάβαρο του Αγίου Κωνσταντίνου. Και μετά ερχόταν ο νονός, με το παλτό του 
και την ασπρόμαυρη εσάρπα του από όπου ξεπρόβαλλε το ροδαλό του 
πρόσωπο, απαράλλαχτα όμορφο. Η νονά, μία από τις κόρες της θείας 
Μαρτίνας, μια ψηλή νια με μακρουλό πρόσωπο, όμοια με ίσκιο την ώρα της 
δύσης, έπρεπε να σκύψει για να μιλήσει στον νονό. Από δίπλα ερχόταν ο 
Μπρόντου, ξυρισμένος και χαρούμενος. Ακολουθούσε μια ομάδα συγγενών 
και φίλων, σαν πομπή, αντηχώντας σαν ποδοβολητό αλόγων. Και τελευταία 
ερχόταν η υπηρέτρια της νονάς τουρτουρίζοντας, έχοντας κάτω από το 
μπράτσο μια λεκάνη και τα χέρια της χωμένα στις τσέπες της φούστας της, 
βγάζοντας πότε πότε τη γλώσσα για να γλύψει τις μύξες που έτρεχαν από την 
μπλαβιασμένη της μύτη.  
Τα χαμίνια είχαν παραταχτεί στην αυλή κοιτώντας με προσδοκία τον νονό, 
που με τη σειρά του έπιασε να τα κοιτάζει χαμογελώντας και χαιρετώντας τα 
κωμικά.  
«Μπα σε καλό! Τι γυρεύετε, χειμωνιάτικα ζωάκια μου;» 
«Κούτσαβλος είναι!» είπε ένας πιτσιρίκος.  
«Βούλωστο, ειδεμή δεν θα μας δώσει τίποτα». 



Μετά το διαζύγιο          143 
_______________________________________________________________________________________________________________________________________________________________________________________________________________ 

 

 

Η πομπή προσπέρασε και τα πρόσωπα των μικρών γέμισαν κατήφεια. Κάποιοι 
δυσφορούσαν, κάποιοι άλλοι ήταν έτοιμοι να βάλουν τα κλάματα.  
«Κουτσ…» άρχισε να φωνάζει ένας, μα δεν απόσωσε. Ο νονός σκόρπισε στον 
αέρα μια χούφτα χάλκινα νομίσματα. Όλα τα χαμίνια ρίχτηκαν να τα 
αρπάξουν αλαλάζοντας, κλωτσώντας, πέφτοντας το ένα πάνω στο άλλο, 
ενοχλώντας την υπηρέτρια, που άρχισε να βρίζει και να μοιράζει μπουνιές και 
κλωτσιές πιο πολλές και από τα νομίσματα. Η βροχή από νομίσματα και το 
πλιάτσικο των κερμάτων από όλο και περισσότερα χαμίνια συνεχίστηκε μέχρι 
που η πομπή έφτασε στην αυλή της εκκλησούλας, όπου περίμενε ο παπά 
Ελίας, που κάπου κάπου άλλαζε καμιά κουβέντα με τον ντυμένο στα κόκκινα 
νεωκόρο.  
Ο νεωκόρος φοβόταν πως ο παπά Ελίας, με τη χαρακτηριστική επιείκεια που 
τον διέκρινε, θα συνόδευε τη νεογέννητη στο σπίτι της, ενώ στο χωριουδάκι 
τους αυτό γινόταν μόνο όταν οι γονείς είχαν ενωθεί και με τα θρησκευτικά 
δεσμά. Και τον προέτρεπε να δείξει αυστηρότητα στον Μπρόντου Ντέγιας, 
στους νονούς, σε όλους.  
«Σίγουρα η Εξοχότητά Σας δεν το έχει σκοπό να συνοδεύσει τη μικρή στο σπίτι 
της» έλεγε. «Όχι, είναι μούλικη σχεδόν. Δεν ταιριάζει να την τιμήσετε». 
«Τράβα να δεις αν έρχονται» είπε ο παπάς.  
«Μπα, δεν φαίνονται. Δεν θα πάει η Εξοχότητά Σας, έτσι δεν είναι;» 
«Κι εσύ; Δεν θα πας;» ρώτησε χαμογελώντας αχνά ο παπάς.  
«Α, αυτό είναι άλλη ιστορία. Εγώ θα πάω για τα γλυκά, και όχι για να τιμήσω 
αυτή την πλέμπα». 
Λίγο μετά κατέφθασε η πομπή και το μυστήριο ξεκίνησε. Το μωρό, με το που 
του ξεγύμνωσαν το φαλακρό ροδαλό κεφαλάκι, άρχισε να κλαίει βελάζοντας 
σαν βραχνό κατσικάκι. Ο νονός κρατούσε το αναμμένο κερί και χαμογελούσε 
παλεύοντας να θυμηθεί το Πιστεύω, γιατί η Τζοβάνα τον είχε εξορκίσει να το 
πει υποδειγματικά, για να έχει η βάφτιση το σωστό κύρος.  
Όλα σχεδόν τα χαμίνια είχαν εισβάλει στην εκκλησία κάνοντας σαματά σαν 
να ήταν ορδές ποντικών. Κι αν τα έδιωχνε με νεύματα ο νεωκόρος, αυτά 
έβγαιναν και σε λίγο ξαναγύριζαν. Η υπηρέτρια με τη λεκάνη και η γυναίκα 
που είχε κουβαλήσει μέχρι την εκκλησία τη μικρή στην αγκαλιά της 
καθόντουσαν στα σκαλιά του ιερού αδημονώντας για το φιλοδώρημα που θα 
τους έδινε ο νονός.  
Αφού ολοκληρώθηκε η τελετή, κανονίστηκε το φιλοδώρημα, ξαναντύθηκε η 
μικρή, ο Μπρόντου και οι φίλοι του περίμεναν με αγωνία τον παπά Ελίας, που 



144           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

είχε πάει να βγάλει τα άμφια. Θα γυρνούσε άραγε; Θα συνόδευε τη 
νεοφώτιστη στο σπίτι; 
Εκείνος δεν επέστρεψε. Και η πομπή έφυγε μελαγχολική και ξοπίσω ερχόταν 
με ύφος θριαμβευτή ο νεωκόρος, που ο Μπρόντου πολύ θα ήθελε να τον 
τρατάρει μια καλή μερίδα κλωτσιές αντί για γλυκά.  
Ο κόσμος είχε βγει από τα σπίτια του για να δει την πομπή κι ήταν πολλά τα 
πρόσωπα, κυρίως γυναικεία, που χαμογελούσαν με κακία μην βλέποντας τον 
παπά να ακολουθεί. Πουφ! Σαν να βαφτίστηκε μπάσταρδο! 
Η Τζοβάνα, αν και δεν περίμενε τον ιερέα, χλόμιασε περισσότερο όταν η 
πομπή εισέβαλε στην κάμαρα. Και φίλησε λυπημένη το ανήσυχο μωρό της, 
καθώς της φαινόταν ότι όλα αυτά ήταν κακοί οιωνοί για το δύστυχο 
πλασματάκι.  
«Θυμήθηκα το Πιστεύω από την αρχή μέχρι το τέλος» είπε ο νονός. «Ποιος τη 
χάρη σου, κουμπάρα! Χάρμα θα είναι η μικρή, ψηλή σαν τη νονά και 
χαρούμενη σαν τον νονό!» 
«Μακάρι να είναι τυχερή σαν τον νονό!» είπε σιγανά η Τζοβάνα.  
«Και τώρα ας περάσουμε στο τραπέζι!» φώναξε με ενθουσιασμό ο νεαρός 
δικηγόρος χτυπώντας τα χέρια. «Όμορφη συνήθεια, στο λόγο μου, πολύ 
όμορφη». 
Κι ακόμα χτυπούσε τα χέρια, όπως τα χτυπάμε όταν θέλουμε να φωνάξουμε 
ένα παιδί. Κι αμέσως όλοι στρώθηκαν στο τραπέζι μπροστά στα μακαρόνια, τα 
οποία ακολούθησε ένα εξαιρετικό ψητό χοιρινό που ανέδιδε άρωμα 
δεντρολίβανου.  
 
Λίγο καιρό μετά, κάτι παράξενο, όχι όμως ασυνήθιστο, συνέβη στο Ορλέι.  
Κοντά στο σπίτι του Ιζιντόρο Πάνε υπήρχε ένας σωρός κοπριάς που με τον 
καιρό είχε πετρώσει σχεδόν και είχε καλυφθεί από μια ανοιχτόχρωμη 
παράξενη βλάστηση, σαν μελαγχολικά ζιζάνια. Δεν έβγαζε καμία μυρωδιά και 
έμοιαζε σαν ένα συνηθισμένο λοφάκι.  
Ένα απόγευμα κατά το σούρουπο, ο Ιζιντόρο Πάνε, πάνω που ετοίμαζε το 
βραδινό του φαγητό, άκουσε μια φασαρία που ερχόταν από το λοφάκι -ας το 
ονομάσουμε έτσι- και βγήκε στην πόρτα για να δει.  
Μέσα στο παγωμένο πρασινωπό λυκόφως, μια ομάδα ανθρώπων, κυρίως 
γυναίκες ήταν, μαύρες μέσα στη διαύγεια της ώρας, προχωρούσε με 
κατεύθυνση το λοφάκι, παίζοντας μουσική και τραγουδώντας.  
Ο Ιζιντόρο κατάλαβε περί τίνος επρόκειτο και τράβηξε κατά κει. Οι γυναίκες, 
καμιά εικοσαριά, νέες και γριές, τραγουδούσαν, σε τόνο ήρεμης μελαγχολίας 



Μετά το διαζύγιο          145 
_______________________________________________________________________________________________________________________________________________________________________________________________________________ 

 

 

με λίγες μόνο εξάρσεις στη φωνή, ένα παράξενο τραγούδι ή μάλλον ένα ξόρκι 
για το δάγκωμα της ταραντούλας. Τις φωνές συνόδευε ο μονότονος ήχος ενός 
πρωτόγονου μουσικού όργανου που το έλεγαν σεράια, ένα είδος λαγούτου από 
ξεραμένο γουρουνίσιο δέρμα.  
Το παράξενο όργανο έπαιζε ένας ζητιάνος, νέος σε ηλικία, ωχρός και τυφλός, 
ντυμένος με κουρελιασμένα βρόμικα γυναικεία ρούχα.  
Μέσα στο πλήθος ξεχώριζαν άλλοι τρεις άντρες, και ανάμεσά τους ο Ιζιντόρο 
Πάνε αναγνώρισε τον Τζάκομπε Ντέγιας, και το πρόσωπό του ήταν 
αναψοκοκκινισμένο και μέσα στον πυρετό, και το χέρι του μπανταρισμένο.  
Ο ψαράς τούς έφτασε, μπήκε ανάμεσά τους και άγγιξε με το δάχτυλο το 
δεμένο χέρι του υπηρέτη, ενώ ο Τζάκομπε τον κοιτούσε με μάτια γεμάτα 
ανείπωτο τρόμο.  
«Φοβάσαι πως θα πεθάνεις; Από ένα τσίμπημα ταραντούλας; Μα τι στο καλό!» 
είπε ο θείος Ιζιντόρο χαμογελώντας.  
Οι γυναίκες συνέχιζαν το τραγούδι. Ήταν επτά χήρες, επτά παντρεμένες και 
επτά κοπελούδες. Ανάμεσα στις χήρες ήταν και η αδελφή του Τζάκομπε, που 
ερχόταν από δίπλα του, ροδαλή και δροσερή, παρά τη μεγάλη δυστυχία που τη 
βασάνιζε. Η λεπτή και στριγκή φωνούλα της, όμοια με το τραγούδι του 
γρύλλου, ακουγόταν σαν ζωηρό τρίξιμο πάνω από όλες τις άλλες.  
«Δεν είναι καθόλου καλά» είπε σιγανά στον Ιζιντόρο ένας από τους φίλους 
που συνόδευαν τον Τζάκομπε.  
«Α!» αναφώνησε ο ψαράς σοβαρεύοντας.  
Οι γυναίκες συνέχιζαν να τραγουδάνε το παράξενο ξόρκι: 
Ο Άγιος Πέτρος στη θάλασσα είχε βρεθεί 
και τα κλειδιά του πέταξε εκεί 
και ο Κύριος τού λέει 
“Πέτρο, τι σου φταίει;” 
“Από τρομερά τσιμπήματα τραβάω ζόρια 
στην πλάτη, στην καρδιά, στα δυο μου πόδια”. 
“Πέτρο, πάρε το αγκαθόδεντρο που σώνει 
και κάντο λεπτή λεπτή σκόνη 
βάλτο τρεις μέρες στην πληγή 
και το δηλητήριο θα βγει”. 
Ταραντούλα, με τα σχέδια στην κοιλιά 
έχεις κόρη με ορθή θωριά 
και για αυτή σου την κόρη 
στο βουνό αφήνω το ζόρι 



146           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

στο βουνό από τη μια, στην κοιλάδα από την άλλη 
με σκοτώσατε και σας σκοτώνω πάλι.  
Στο μεταξύ το πλήθος είχε σταματήσει μπροστά στο λοφάκι της πετρωμένης 
κοπριάς. Οι δυο άντρες, που είχαν μαζί τους φτυάρια, άρχισαν να σκάβουν 
έναν λάκκο, και ο Ιζιντόρο έστεκε δίπλα στον Τζάκομπε, ανάμεσα στις 
γυναίκες που τραγουδούσαν και τον τυφλό που έπαιζε μουσική.  
Ο Τζάκομπε παρακολουθούσε σιωπηλός τους δυο του φίλους. Αντίθετα, ο 
Ιζιντόρο παρατηρούσε τον άρρωστο. Του έμοιαζε σαν κάποιος άλλος, τόσο είχε 
αλλάξει, και η έκφραση στο αναψοκοκκινισμένο του πρόσωπο έδειχνε ότι 
υπέφερε, και τα μικρά του μάτια, που σπίθιζαν κάτω από τα ανύπαρκτα 
φρύδια του, τα κάλυπτε ο παιδιάστικος φόβος του θανάτου. Μόλις τελείωναν 
το τραγούδι τους, οι γυναίκες το ξανάπιαναν από την αρχή, και ο ήχος του 
παράξενου λαγούτου επαναλαμβανόταν το ίδιο στριγκός και μονότονος, σαν 
τον βόμβο ενός σμήνους από μέλισσες.  
Ριπές παγωμένου αέρα ερχόντουσαν από τη δύση και χτυπούσαν σαν 
κοφτερές λάμες τα πρόσωπα όσων ήταν μαζεμένοι στο λοφάκι. Το ζωηρό 
χρώμα του ουρανού ξεθώριαζε πρασινωπό, σαν μια λίμνη όταν χάνεται ο 
ήλιος. Μια έντονη θλίψη πλανιόταν στο ψυχρό σούρουπο, στο ήδη σκοτεινό 
οροπέδιο, στο σκοτεινό χωριό, στα σκοτεινά πρόσωπα που εκτελούσαν μια 
δεισιδαιμονική τελετή με πίστη πρωτόγονων ειδωλολατρών5.  
Οι δυο άντρες έσκαβαν με ζήλο πετώντας με το φτυάρι το σκούρο χώμα, 
ανακατεμένο με σαπισμένα σκουπίδια, όστρακα, κουρέλια. Το χώμα γέμιζε τα 
πόδια τους κι ανέβαιναν πιο ψηλά στον σωρό, σκυφτοί, με κοφτή ανάσα, 
καταϊδρωμένοι, ενώ οι γυναίκες τραγουδούσαν κι ο τυφλός έπαιζε τη 
μουσική.  
Μόλις έσκαψαν τον λάκκο, ο Ιζιντόρο και θεία Άννα Ρόζα, που το στόμα της 
δεν είχε κλείσει στιγμή βγάζοντας αυτό το λεπτό και πονεμένο τραγούδι του 
γρύλλου, βοήθησαν τον άρρωστο να βγάλει το πανωφόρι του. Και μετά τον 
πήραν από το χέρι και τον οδήγησαν στον λάκκο. Αυτός πήδηξε με τη μία 

                                                
5 Υπάρχει μια επιστημονική εξήγηση για αυτό το παράξενο έθιμο, να θάβουν δηλαδή σε έναν λάκκο ή 
να βάζουν σε έναν φούρνο αυτούς που τους έχει τσιμπήσει ταραντούλα, που το δηλητήριό της 
παράγει κάποια τοξικότητα που μπορεί να εξουδετερωθεί αν ο άρρωστος ιδρώσει αρκετά. Η ταφή, οι 
άσχημες οσμές που προκαλούν ναυτία, η ζέστη του φούρνου, χωρίς αμφιβολία κάνουν τον άρρωστο 
να ιδρώσει, ο λαός όμως, ξεχνώντας την επιστημονική εξήγηση για χάρη της δεισιδαιμονίας, 
μετατρέπει σε κακό αυτό που κάποτε έκανε καλό. Το περιστατικό που γράφω εδώ μου το διηγήθηκαν 
σαν γεγονός και μάλιστα όχι μοναδικό. (Η συγκεκριμένη υποσημείωση έχει γίνει από τη συγγραφέα 
Grazia Deledda) 



Μετά το διαζύγιο          147 
_______________________________________________________________________________________________________________________________________________________________________________________________________________ 

 

 

μέσα. Οι δυο σκαφτιάδες γέμιζαν τον λάκκο σωριάζοντας το χώμα με τα χέρια, 
μέχρι που από τον Τζάκομπε μόνο το κεφάλι πρόβαλλε από τη γη.  
Τότε, γύρω από το κεφάλι του, που έμοιαζε να έχει αποκοπεί από το σώμα και 
κάποιος να το έβαλε στη γη, σε αυτό το σκουπιδαριό όπου τα χορτάρια 
τρεμούλιαζαν από τον άνεμο σαν να είχαν κι αυτά μεγάλη στενοχώρια, 
συνέβη κάτι το απερίγραπτο. Σε μια στιγμή, κι ενώ ο ένας από τους 
σκαφτιάδες σκούπιζε με την ανάστροφη του χεριού το μέτωπό του κι ο άλλος 
χτυπούσε τα χέρια του για να διώξει το χώμα που είχε απομείνει επάνω τους, 
οι γυναίκες κύκλωσαν το κεφάλι του Τζάκομπε και έκαναν τον γύρο του 
χορεύοντας ενώ τραγουδούσαν πάντα το ξόρκι τους. Ο τυφλός χτυπούσε το 
όργανο, ωχρός, απαθής, με τα ακίνητά του μάτια στραμμένα στον άδειο 
ορίζοντα. Όλο αυτό δεν κράτησε παρά πέντε λεπτά, και μετά οι γυναίκες 
σταμάτησαν τον χορό, χάλασαν τον κύκλο γύρω από το κεφάλι, αλλά 
συνέχισαν το τραγούδι τους. Οι δυο άντρες και ο Ιζιντόρο έσκυψαν και με τα 
φτυάρια και τα χέρια, σε ελάχιστο χρόνο, ξέθαψαν τον Τζάκομπε. Αυτός 
ανασηκώθηκε, με τα ρούχα λερά από το χώμα, το πρόσωπο και τον λαιμό 
κατακόκκινα. Ήταν καταϊδρωμένος και είπε πως του φάνηκε ότι θα πάθαινε 
ασφυξία. Τινάχτηκε και μετά μία το ένα χέρι μία το άλλο, φόρεσε το παλτό 
που κρατούσε η αδελφή του.  
«Ε καλά, δεν θα πεθάνεις, ξεπεταρούδι μου!» είπε αστειευόμενος ο Ιζιντόρο.  
Ο άλλος όμως δεν απάντησε. Ο ψυχρός αέρας είχε παγώσει τον ιδρώτα στο 
σώμα του και τώρα το πρόσωπό του είχε γίνει κατάχλωμο και τα δόντια του 
χτυπούσαν δυνατά μεταξύ τους. Έφτασαν στο σπίτι της Άννα Ρόζα και ο 
Ιζιντόρο, που είχε ξεχάσει ολότελα το βραδινό του φαγητό, ακολούθησε την 
παράξενη ομήγυρη.  
«Τη σκότωσες την ταραντούλα;» ρώτησε τον άρρωστο, καθώς θυμήθηκε ότι 
όποιος σκότωνε την ταραντούλα με το παράμεσο δάχτυλο, αποκτούσε τη 
δύναμη να θεραπεύει το δάγκωμα αγγίζοντάς το με το ίδιο δάχτυλο.  
«Όχι» είπε ο Τζάκομπε. Μετά, ανάμεσα στον ήχο του λαγούτου και το 
τραγούδι των γυναικών, με λίγες κοφτές κουβέντες διηγήθηκε τη συμφορά 
του. «Πάνω που κοιμόμουν, νιώθω ένα τσίμπημα, σαν από σφήκα. Ξυπνάω 
ιδρωμένος. Α, με τσίμπησε, με τσίμπησε η άτιμη η ταραντούλα! Την είδα με τα 
ίδια μου τα μάτια. Μα ήταν πάνω στον τοίχο, μακριά μου πια. Α, που να σε 
πάρει ο διάβολος, άτιμο θηλυκό! Κι έτσι γύρισα πίσω. Ακούστε με, τον 
φοβάμαι τον θάνατο. Είναι καιρός που τον φοβάμαι».  
«Όλοι μας θα πεθάνουμε σαν έρθει η ώρα» είπε σοβαρά ο Ιζιντόρο.  



148           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Ναι, όλοι μας θα πεθάνουμε» συμφώνησε ένας από τους φίλους του 
Τζάκομπε. Αυτό όμως δεν τον παρηγόρησε. 
«Νιώθω σαν να μου έσπασαν τα πόδια» είπε παραπονεμένος ο Τζάκομπε. «Κι η 
πλάτη μου; Είναι σαν να μου τη χτύπησαν με το τσεκούρι. Θα πεθάνω, θα 
πεθάνω…» 
Ο κόσμος έβγαινε στον δρόμο για να δει την ομήγυρη, όλοι όμως κοίταζαν 
σιωπηλοί, σαν να περνούσε μια κηδεία, και κανένας δεν ακολουθούσε. Τα 
μάτια του Τζάκομπε σκοτείνιασαν, ώσπου ξάφνου τρέκλισε και ακούμπησε 
πάνω στον Ιζιντόρο.  
Οι γυναίκες προχωρούσαν, τρόχαζαν σαν φοράδες. Το μελαγχολικό τραγούδι 
υψωνόταν, διαχεόταν, χανόταν σαν τον καπνό μέσα στην παγωμένη ησυχία 
του απογεύματος, αφήνοντας ξοπίσω μόνο τον στριγκό ήχο του λαγούτου, 
που βογκούσε σαν λαβωμένο ζωντανό παρατημένο να πεθάνει στις αγριάδες.  
Τελικά έφτασαν στο σπίτι της μικρόσωμης χήρας. Στο τζάκι από σχιστόλιθο, 
στο κέντρο της κουζίνας, ζέσταινε μια φωτιά από κάρβουνα που τα είχαν 
βγάλει μόλις από τον φούρνο. Ο φούρνος πάλι, στρογγυλός και απλόχωρος, 
με μια τρύπα στο κέντρο της κούρμπας του ώστε να φεύγει ο καπνός, έπιανε 
μια γωνιά της κουζίνας και είχε μια τετράγωνη είσοδο που άνετα χωρούσε 
έναν άνθρωπο. Κι έτσι λοιπόν, ο Τζάκομπε Ντέγιας αναδιπλώθηκε και μπήκε 
στον χλιαρό φούρνο. Από το άνοιγμα φαινόντουσαν οι σόλες των παπουτσιών 
του και τα λειωμένα καρφιά τους έλαμπαν στην αντανάκλαση της φωτιάς.  
Όρθιες γύρω από το τζάκι και τον φούρνο, οι γυναίκες συνέχιζαν τη χορωδία. 
Η κοκκινομαβιά αναλαμπή της φωτιάς τρεμόπαιζε πάνω τους, τονίζοντας 
τους κίτρινους κορσέδες και τις άσπρες πουκαμίσες που φορούσαν. Το ανοιχτό 
στρογγυλό στοματάκι της θείας Άννα Ρόζα έμοιαζε με μαύρη τρυπούλα πάνω 
στο ροδαλό αστραφτερό πρόσωπό της. Ο τυφλός ένιωσε τη φωτιά και όλο και 
την πλησίαζε, χωρίς να σταματάει να παίζει το λαγούτο. Φθάνοντας στην 
κόχη του τζακιού έβαλε το γυμνό του πόδι στην καυτή πέτρα.  
«Τςςς» ξεφύσηξε ο Ιζιντόρο «πρόσεχε μη σε κάψει, παλικάρι!» 
Δεν απόσωσε τα λόγια του και ο τυφλός πήδηξε προς τα πίσω τινάζοντας το 
τσουρουφλισμένο του πόδι. Για λίγο σταμάτησε να παίζει τη μουσική. Οι 
γυναίκες όμως συνέχισαν να τραγουδάνε το ξόρκι τους. Κι έμοιαζε πως, έτσι 
στητές κι ακίνητες γύρω από τον φούρνο, θρηνούσαν γύρω από ένα 
προϊστορικό μνήμα.  
«Βγες!» ακούστηκε η φωνούλα της θείας Άννα Ρόζα.  
Τα χοντροπόδαρα του Τζάκομπε βγήκαν από τον φούρνο. Την ίδια στιγμή 
άνοιξε η πόρτα και φάνηκε μια μαύρη σιλουέτα… ο παπά Ελίας. Κάποιος τον 



Μετά το διαζύγιο          149 
_______________________________________________________________________________________________________________________________________________________________________________________________________________ 

 

 

ειδοποίησε κι αυτός έτρεξε αμέσως στης χήρας για να προλάβει τον Τζάκομπε, 
μήπως και τον γλυτώσει από τη δοκιμασία της φωτιάς. Ο παπάς ανάσαινε 
ασθμαίνοντας, ήταν κατακόκκινος και τα μάτια του πέταγαν φωτιές.  
Μια γυναίκα έμπηξε τις στριγκλιές με το που τον είδε. Κάποιες σώπασαν, 
κάποιες άλλες έκαναν νόημα να συνεχιστεί το ξόρκι. Ο Τζάκομπε στο μεταξύ 
κατάφερε να βγει από τον φούρνο.  
«Σταματήστε!» πρόσταξε ο ιερέας με λαχανιασμένη φωνή. «Δεν ντρέπεστε;» 
Τότε όλες οι γυναίκες σταμάτησαν το τραγούδι.  
«Φευγάτε!» πρόσταξε πάλι ο παπάς ανοίγοντας την πόρτα. Και κρατώντας την 
ανοιχτή με το ένα χέρι, με το άλλο τις έβαζε στη σειρά για να βγουν. Αφού 
έφυγαν οι γυναίκες, αντιλήφθηκε τον Ιζιντόρο και τα μάτια του γέμισαν 
θλίψη. 
«Και εσείς!» είπε με μομφή. «Είναι δυνατόν; Δεν βλέπετε πώς καταντήσατε 
αυτόν τον δύστυχο; Είναι δυνατόν;» είπε ξανά, λες και μιλούσε στον εαυτό 
του. Και μετά πιο ζωηρά: «Γρήγορα! Τρεχάτε να φωνάξετε τον γιατρό! Κι εσείς 
πηγαίνετε να ξαπλώσετε, εμπρός!»  
Άλλο που δεν ήθελε ο Τζάκομπε. Είχε πυρετό, το κεφάλι του έτρεμε, τα μάτια 
του δεν έβλεπαν. Ο Ιζιντόρο βγήκε και τράβηξε κατά το σπίτι του γιατρού. 
Ένιωθε συντετριμμένος. Όμως παρά τον κοινό νου, τη σοφία του, τη θρησκεία 
του, δεν μπορούσε να εξηγήσει πού ήταν το κακό αν κάποιος γύρευε να 
γιατρευτεί από το δάγκωμα της ταραντούλας με ξόρκια, ήχους, τελετουργικά 
που χρησιμοποιούσαν από τους πατεράδες και τους προγόνους τους από τον 
καιρό που γίγαντες ζούσαν στα Νουράγκι6.  
Οι γυναικούλες στους δρόμους, σκόρπιες σε ομάδες των δύο και των τριών, 
σχολίαζαν το συμβάν χαμηλόφωνα μέσα στο σκοτάδι. Άλλες το είχαν πάρει 
στα σοβαρά, άλλες έκαναν κριτική στον παπά. Μια ζωηρή κοπέλα χτυπούσε τα 
χέρια στους γοφούς και τραγουδούσε ειρωνικά:  
Ω, της αράχνης κόρη, τραβάω μεγάλο ζόρι. 
Ήταν το μοιρολόι που θα τραγουδούσαν γύρω από το κρεβάτι του άρρωστου 
άντρα, αν δεν επενέβαινε ο παπά Ελίας. Αρκετές από τις γυναίκες πλησίασαν 
τον Ιζιντόρο. Μα αυτός τις προσπέρασε με μεγάλα βήματα, σκεφτικός. Οπότε 
έφυγαν όλες τους και γύρω από το σπίτι της χήρας έμεινε μόνο το ψυχρό 
πρασινωπό απογευματινό φως. Τα αστέρια φάνηκαν σαν δακρυσμένα 
χρυσαφιά μάτια.  

                                                
6 προϊστορικά κτίσματα που τα κατάλοιπά τους θυμίζουν αμυδρά πύργους. 



150           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

14. 
 
Το δωμάτιο όπου είχε ξαπλώσει ο Τζάκομπε ήταν πολύ ψηλοτάβανο και τόσο 
μεγάλο που το φως του λυχναριού σχεδόν δεν έφτανε τις γωνίες του. Πρέπει 
να πούμε όμως ότι τα έπιπλα ήταν ανάλογα του μεγέθους του: στο βάθος, μια 
ντουλάπα από κόκκινο ξύλο έφτανε μέχρι το ταβάνι και ανέδιδε μια 
σοβαρότητα. Το ξύλινο κρεβάτι, που γύρω από τα πόδια του έπεφτε ένα 
ανοιχτοκίτρινο ύφασμα, ήταν μεγάλο και επιβλητικό σαν βουνό. Το δωμάτιο 
είχε ένα μυστήριο με τις σκοτεινές γωνίες και με το ψηλό σκουρόχρωμο 
ταβάνι που έμοιαζε με συννεφιασμένο ουρανό. Η μικροσκοπική σιλουέτα της 
θείας Άννα Ρόζα χανόταν σαν να βρισκόταν στην αχανή πεδιάδα. Το στήθος 
της μόλις που έφτανε στο ύψος του κρεβατιού.  
Ο Τζάκομπε Ντέγιας ονειρευόταν πάνω στο τεράστιο κρεβάτι. Είχε πυρετό, 39 
βαθμούς. Νόμιζε πως βρισκόταν ακόμη μέσα στον λάκκο με την κοπριά. Όμως 
οι δυο άντρες που τον είχαν θάψει συνέχιζαν να στοιβάζουν χώμα γύρω από 
το κεφάλι του, πνίγοντάς τον. Κι αυτός υπέφερε πολύ, αλλά έκανε υπομονή 
με την ελπίδα ότι θα γιατρευόταν πιο γρήγορα αν τον έθαβαν μέχρι και το 
κεφάλι. Και το κεφάλι του ήταν ο παπά Ελίας, που στο μέτωπό του 
στριφογύριζε η μικροσκοπική ουρά της ταραντούλας. Στο όνειρό του ο 
Τζάκομπε ένιωθε να τον τρελαίνει ο φόβος του θανάτου.  
Όταν είχε μπει στον χλιαρό φούρνο, είχε σκεφτεί ότι η κόλαση θα μπορούσε 
να είναι ένας αναμμένος φούρνος όπου οι καταδικασμένοι θα έπρεπε να 
μείνουν ξαπλωμένοι για πάντα.  
Στο όνειρό του τώρα είχε ξανά αυτή την αίσθηση. Αντί για τον λάκκο, κι ενώ 
το χώμα σωριαζόταν γύρω από το κεφάλι του κι αυτός έσφιγγε τα χείλη για 
να μην το καταπιεί, έβλεπε έναν αναμμένο φούρνο. Ήταν η Κόλαση. Κι είχε 
τέτοιο τρόμο, που, ακόμα και στο όνειρό του, ακόμα και μέσα στον εφιάλτη 
που έφτιαχνε το εμπύρετο ασυνείδητό του, το ένστικτό του τον οδηγούσε στο 
να πείσει τον εαυτό του ότι όλα αυτά δεν ήταν παρά μια παραίσθηση. Και 
ξύπνησε. Μα ξυπνώντας αισθάνθηκε όπως θα ένιωθαν οι πέτρες σε μια 
πυρκαγιά, αν είχαν συναισθήματα: να νιώθεις ότι καίγεσαι, αλλά να μην 
μπορείς να κουνηθείς, να μην μπορείς να αποφύγεις το φριχτό πεπρωμένο. Ο 
Τζάκομπε Ντέγιας ένιωθε κάτι ανάλογο, σαν να είχε γίνει μια καυτή πέτρα, 



Μετά το διαζύγιο          151 
_______________________________________________________________________________________________________________________________________________________________________________________________________________ 

 

 

ένας σωρός κάρβουνα σε έναν αναμμένο φούρνο στην Κόλαση. Και στον 
ξύπνιο του η τρομάρα του ήταν ακόμη μεγαλύτερη από όση είχε πάρει στον 
ύπνο του. Έβγαλε μια υπόκωφη φωνή και ο ήχος της τον ανακούφισε σαν να 
άκουγε κάποιον άνθρωπο κοντά του μέσα στη φρίκη της Κόλασης.  
Στη διπλανή κουζίνα ο θείος Ιζιντόρο, που είχε μείνει στο σπίτι για να 
βοηθήσει σε ό,τι είχε ανάγκη η μικρόσωμη χήρα, άκουσε στον ύπνο του τη 
φωνή και τον έπιασε φόβος. Ξύπνησε με τη σκέψη ότι ο Τζάκομπε μπορεί και 
να είχε πεθάνει. Πετάχτηκε ορθός και μπήκε στην κάμαρα. Με το που 
πλησίασε το κρεβάτι, είδε πως ο άρρωστος είχε μισοσηκωθεί, το πρόσωπό του 
είχε μακρύνει παράξενα και τα μάτια του, που έμοιαζαν κατασκότεινα, 
έτρεχαν δάκρυα.  
«Ξύπνιος είσαι;» ρώτησε μαλακά ο ψαράς. «Θέλεις κάτι;» 
Του έπιασε τον σφυγμό βάζοντας το αυτί του για να αφουγκραστεί τον χτύπο. 
Αμέσως μετά ο Τζάκομπε είδε να προβάλει στην άλλη άκρη του κρεβατιού το 
προσωπάκι της αδελφής του, τυλιγμένο με ένα άσπρο μαντήλι.  
Και τότε έγινε κάτι παράξενο: το πρόσωπο του άρρωστου άντρα συσπάστηκε, 
το στόμα του άνοιξε, τα μάτια του έκλεισαν. Κι ένας βαθύς στεναγμός 
αντήχησε στην κάμαρα. Η μικρόσωμη γυναίκα ταξίδεψε πίσω σε μακρινούς 
καιρούς, όταν σε αυτό το ίδιο κρεβάτι ο μικρούλης Τζάκομπε έκλαιγε. Κι έτσι 
άνοιξε την αγκαλιά της, χάιδεψε τον άρρωστο, του μίλησε γλυκά αλλά 
ενοχλημένα: 
«Που να είναι ευλογημένες οι άγιες ψυχές στο Καθαρτήριο, τι έχεις, τι θέλεις, 
αδερφούλη μου;» 
Ο Ιζιντόρο τα είχε χαμένα και συνέχιζε να ψηλαφίζει τον σφυγμό του 
άρρωστου ψάχνοντας πότε τη μία και πότε την άλλη φλέβα κι έλεγε: 
«Ααα! Περίεργο!» 
«Μα καλά, τι έχεις, θα μου πεις; Τι έπαθε, μου λες εσύ, Ιζιντόρο Πάνε;»  
«Μα… τίποτα, τίποτα… Φώναξε, αυτό είναι όλο. Μπορεί να είδε άσχημο 
όνειρο. Ας του δώσουμε να πιει λίγο νερό, να, αυτό χρειάζεται. Φέρτε λίγο 
νερό. Να, τώρα πίνει. Δείτε πώς πίνει! Διψούσες; Ο πυρετός φταίει, τίποτα 
άλλο». 
Με το που ήπιε το νερό, ο μισοσηκωμένος Τζάκομπε ηρέμησε πια. Φορούσε 
ένα παλιό άσπρο βαμβακερό πλεκτό που διέγραφε το κοντό αλλά ρωμαλέο 
του σώμα. Το δασύτριχο στήθος του ερχόταν σε αντίθεση με το λείο πρόσωπο 
και το φαλακρό κεφάλι. Παρέμεινε καθιστός, γέρνοντας λίγο προς τα εμπρός, 
σκεφτικός, με το καλό του χέρι πάνω από το άρρωστο.  



152           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Ναι» είπε ξαφνικά, με την λαχανιασμένη πονεμένη φωνή αυτών που 
ψήνονται στον πυρετό, «είδα άσχημο όνειρο. Τι ζέστη, καλέ μου άγιε 
Κωνσταντίνε! Σαν να έσκαγα. Ονειρεύτηκα την Κόλαση». 
«Μα τι λέει, τι λέει!» είπε η αδελφή του επικριτικά.  
Και ο θείος Ιζιντόρο συμπλήρωσε σκερτσόζικα: «Κι έκανε ζέστη, ξεπεταρούδι 
μου;» 
Ο άρρωστος σαν να εκνευρίστηκε.  
«Μη με δουλεύετε, μην ξαναπείτε “ξεπεταρούδι μου”. Με βγάζει από τα ρούχα 
μου. Ούτε εγώ θα το ξαναπώ ούτε θα ξαναπειράξω κανέναν. Ακούστε με» είπε 
ύστερα έχοντας πάντα το κεφάλι σκυφτό και ψηλαφίζοντας το μπράτσο του. 
«Άσχημο πράγμα η Κόλαση. Θα πεθάνω και πρέπει να σας πω κάτι. Μα 
στάσου, μη σκιάζεσαι Άννα Ρόζα, κι εγώ θα πεθάνω. Κι εσείς το ξέρετε ήδη, 
θείε Ιζιντόρο, εγώ όμως πρέπει να το πω. Να λοιπόν, εγώ ήμουν που σκότωσα 
τον Μπαζίλε Λέντα». 
Η θεία Άννα Ρόζα άνοιξε τα μάτια, άνοιξε το στόμα, ακούμπησε το στέρνο της 
στο κρεβάτι κι άρχισε να τρέμει σπασμωδικά.  
«Εγώ δεν ήξερα το παραμικρό!» φώναξε ο Ιζιντόρο.  
Τότε ο Τζάκομπε σήκωσε το πρόσωπο τρομαγμένος κι άρχισε κι αυτός να 
τρέμει.  
«Μην τους αφήσετε να με συλλάβουν» ικέτευσε. «Ας πεθάνω πρώτα και το 
λέτε μετά. Κι εγώ νόμιζα πως το ξέρατε! Τι έπαθες, Ανναρό; Μη φοβάσαι, δεν 
θα με συλλάβουν». 
«Δεν είναι αυτό!» είπε η αδελφή του, έχοντας συνέλθει κάπως. Στην αρχή τής 
φάνηκε σαν να την είχε χτυπήσει μια πέτρα στο κεφάλι. Τώρα αυτή η αίσθηση 
χανόταν, όμως κάτι μυστηριώδες συνέβαινε μέσα της, σαν να έφευγε η ψυχή 
της και τη θέση της να έπαιρνε μια άλλη ψυχή που έβλεπε τα πράγματα, τον 
κόσμο, τη ζωή, τον ουρανό, τη γη, τον Θεό, εντελώς διαφορετικά. Και όλα όσα 
έβλεπε η νέα ψυχή ήταν γεμάτα τρόμο, σκοτάδι, χάος.  
«Δεν θα πω τίποτα. Όχι, όχι. Μα δεν ήξερα τίποτα, πώς θα μπορούσα να 
ξέρω;» διαμαρτυρήθηκε ο Ιζιντόρο. Δεν του δημιουργούσε φρίκη ο Τζάκομπε, 
αλλά ευσπλαχνία. Μα την ίδια στιγμή ευχόταν να τον βρει ο θάνατος.  
Και σε λίγο οι σκέψεις και των τριών πρωταγωνιστών του δράματος πέταξαν 
στον Κωνσταντίνο, και η έγνοια του δεν τους άφησε στιγμή.  
«Πέσε να κοιμηθείς» είπε ο Ιζιντόρο ισιώνοντας το μαξιλάρι.  
Ο άλλος όμως κούνησε το κεφάλι και ξανάπιασε να λέει με μια ασθμαίνουσα 
όλο παράπονο φωνή πότε ικετευτικά πότε εκνευρισμένος: 



Μετά το διαζύγιο          153 
_______________________________________________________________________________________________________________________________________________________________________________________________________________ 

 

 

«Εγώ νόμιζα πως το ξέρατε. Ώστε λοιπόν δεν το ξέρατε; Σωστά! Πώς θα 
μπορούσατε; Εγώ όμως σας φοβόμουν. Νόμιζα πως το διαβάζατε στα μάτια 
μου. Και να, μια νύχτα, στο σπίτι σας, μου είπατε “μπορεί και να σκότωσες εσύ 
τον Μπαζίλε Λέντα”. Φοβήθηκα εκείνο το βράδυ. Και μετά, μια άλλη μέρα, τη 
μέρα της Κοίμησης της Παναγίας, σε αυτό εδώ το σπίτι, εσείς δεν με είπατε 
“δολοφόνο”; Στα αστεία το είπατε, εγώ όμως σκιάχτηκα, γιατί σας φοβόμουν. 
Οπότε, όταν σας πρότεινα να παντρευτείτε την αδερφή μου, σοβαρολογούσα. 
Σκεφτόμουν πως έτσι θα σας είχα δέσει».  
«Ιησού Χριστέ! Μικρέ μου Ιησού Χριστέ!» θρηνούσε η χήρα.  
Ο Τζάκομπε της έριξε μια ματιά.  
«Φοβάσαι, ε; Κι αναρωτιέσαι για ποιο λόγο το έκανα. Να λοιπόν,γιατί τον 
μισούσα. Με είχε χτυπήσει. Μου χρωστούσε λεφτά. Μου ήρθε να πεθάνω όταν 
καταδίκασαν τον Κονσταντίνο Λέντα. Γιατί δεν ομολόγησα τότε; Ναι, εύκολα 
το λες, ούτε λόγος όμως να το κάνεις. Ο Κονσταντίνο είναι καλό παλικάρι, 
σκεφτόμουν. Θα πεθάνω πριν από αυτόν και θα τα πω όλα στην εξομολόγησή 
μου. Κι αυτό που έκανε η Τζοβάνα Έρα με γέρασε εκατό χρόνια. Τι θα πούμε; 
Τι θα κάνουμε τώρα;» επανέλαβε σαν να ρωτούσε τον εαυτό του.  
Η θεία Άννα Ρόζα έσκυψε το πρόσωπό της στην κουβέρτα και αναστέναξε. 
Νόμιζε πως έβλεπε ένα φριχτό όνειρο. Ούτε μια στιγμή όμως δεν σκέφτηκε ότι 
έπρεπε να κρατήσει κρυφή την ομολογία του αδελφού της. Μετά όμως; Δύο 
πράγματα θα συνέβαιναν, που θα έφερναν τον ίδιο πόνο στην καρδιά της: ή 
που ο Τζάκομπε θα πέθαινε ή που θα καταδικαζόταν. Κι ούτε που ήξερε ποιο 
θα ήθελε να συμβεί.  
«Πάμε να ξαπλώσουμε και να ξεκουραστούμε τώρα και αύριο βλέπουμε τι θα 
κάνουμε» είπε ο θείος Ιζιντόρο. Και έσιαξε ξανά με το χέρι του το μαξιλάρι.  
Ο Τζάκομπε ξάπλωσε και σηκώνοντας το γερό του χέρι άρχισε να μετράει με 
τα δάχτυλα:  
«Ο παπά Ελίας ένας, μετά ο δήμαρχος, μετά ο… πώς τον λένε, ο Μπρόντου 
Ντέγιας. Ναι, ναι, κυρίως αυτός. Τους θέλω εδώ, θα ομολογήσω μπροστά 
τους». 
«Στον Μπρόντου Ντέγιας;» ρώτησε αποσβολωμένος ο θείος Ιζιντόρο.  
«Γιατί αυτόν θα τον πιστέψουν περισσότερο από τους άλλους. Πρώτα όμως θα 
μου ορκιστείτε όλοι στον σταυρό ότι θα με αφήσετε να πεθάνω ήρεμος. 
Φοβάμαι. Θα με αφήσετε να πεθάνω ήρεμος;» 
«Μα ναι! Ησύχασε τώρα. Κι εσείς, κουμπαρίτσα, γυρίστε στο κρεβάτι σας. 
Ξεκουραστείτε, κοιμηθείτε» είπε ήρεμα ο ψαράς, καθώς τακτοποιούσε τις 



154           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

κουβέρτες γύρω από τον άρρωστο, που ξεσκεπαζόταν ξανά, τιναζόταν, 
κουνούσε το κεφάλι.  
«Ζεσταίνομαι» έλεγε ο Τζάκομπε. «Ζεσταίνομαι, αφήστε με ήσυχο. Πώς και το 
πήρατε τόσο ελαφριά, θείε Σιντόρε; Α, εγώ έμεινα υπηρέτης για να μην 
κινήσω υποψίες. Εσείς όμως το ξέρατε. Ναι, ναι, το ξέρατε». 
«Δεν ήξερα τίποτα, στο είπα, άνθρωπε του Θεού». 
«Και τότε, γιατί δεν σας κάνει εντύπωση;» 
«Γιατί;» είπε ο άλλος σοβαρά. «Τόσα και τόσα γίνονται στον κόσμο! Έτσι είναι 
ο κόσμος. Τέλος πάντων, σκεπάσου και κοιμήσου». 
Η χήρα, που μάλλον δεν άκουσε αυτά που έλεγαν οι δυο άντρες, ανασήκωσε 
το πρόσωπο. Και το μικρό της πρόσωπο φαινόταν ωχρό, γεμάτο ρυτίδες. 
Έμοιαζε λες και όλα τα προηγούμενα χρόνια, που είχαν κυλήσει ήρεμα χωρίς 
να σκάψουν την όψη του, είχαν πάρει την εκδίκησή τους σε μια στιγμή.  
«Τζάκομπε» είπε η γυναίκα. «Δεν χρειάζονται μάρτυρες. Δεν χρειάζεται να 
φωνάξουμε κανέναν. Δεν αρκώ εγώ;» 
Αυτός ανασηκώθηκε και κοίταξε τον Ιζιντόρο. Ο Ιζιντόρο τον κοίταξε κι 
αυτός, και είπαν κι οι δύο μαζί: 
«Πράγματι». 
Και μετά από αυτό μια απόλυτη ησυχία βασίλεψε στο μισοφωτισμένο 
μυστηριώδες δωμάτιο. Ο άρρωστος ξάπλωσε ξανά στο κρεβάτι, σώπασε, 
ησύχασε και αποκοιμήθηκε. Και η χήρα υπάκουσε στις συμβουλές του Ιζιντόρο 
και πήγε να κοιμηθεί. Η επιβλητική όψη της κοκκινωπής ντουλάπας 
κυριαρχούσε ακίνητη μέσα στις σκιές και το ταβάνι, που είχε το χρώμα του 
σύννεφου, δέσποζε στη σιωπηλή κάμαρα σαν πάνω από μια έρημη πεδιάδα. 
Όλα τα αντικείμενα, σιωπηλά, ακίνητα έμοιαζαν να επαναλαμβάνουν τα 
λόγια του θείου Ιζιντόρο: 
«Έτσι είναι ο κόσμος!» 
 
Ο γιατρός του Ορλέι, ο γιατρός Πούντου, ήταν τραχύς και παχύσαρκος. Κάποτε 
είχε κι αυτός ιδανικά. Η τύχη όμως τον είχε πετάξει σε αυτό το απομονωμένο 
χωριουδάκι, όπου σπάνια αρρώσταινε κανείς, κι έτσι το έριξε στο ποτό, στην 
αρχή για να κρατιέται ζεστός -μια και ήταν από τον Νότο- κι έπειτα γιατί το 
αλκοόλ και το κρασί τού άρεσαν πολύ. Τώρα πια είχε καταντήσει όχι μόνο 
μεθύστακας, αλλά και εντελώς αποβλακωμένος, τόσο που ούτε οι κάτοικοι 
του Ορλέι τον είχαν σε εκτίμηση.  



Μετά το διαζύγιο          155 
_______________________________________________________________________________________________________________________________________________________________________________________________________________ 

 

 

Ο Τζάκομπε Ντέγιας παραπονιόταν για έναν πόνο στα πλευρά και ο γιατρός 
Πούντου τού καυτηρίαζε το χέρι που είχε τσιμπήσει η ταραντούλα και του 
έλεγε με τραχιά φωνή: 
«Ηλίθιε! Δεν πεθαίνει κανείς από κάτι τέτοιο. Έτσι κι αλλιώς, αν πεθάνεις 
εσύ, είναι σαν να πεθαίνει γάιδαρος». 
Η θεία Άννα Ρόζα τον κοιτούσε οργισμένη και μουρμούριζε γκρινιάρικα. Η 
καημένη η γυναικούλα είχε καταντήσει ευέξαπτη. Θύμωνε με όλους, εκτός 
από τον άρρωστο. Και πόσο γριά φαινόταν τώρα! Από εκείνη τη νύχτα, το 
προσωπάκι της είχε απομείνει κιτρινιάρικο και ζαρωμένο, δεν θύμιζε σε 
τίποτα τον παλιό της εαυτό.  
Η αποκάλυψη του αδερφούλη της την είχε κάνει να αλλάξει με έναν περίεργο 
τρόπο, και σωματικά και ψυχικά. Αναρωτιόταν έχοντάς τα εντελώς χαμένα, 
πώς μπόρεσε να σκοτώσει άνθρωπο ο Τζάκομπε.  
«Αυτός! Αυτός που ήταν χαρούμενος και πράος σαν το αρνί. Πώς έγινε, άγιες 
ψυχούλες που είστε στο Καθαρτήριο; Κι όμως, ο πατέρας μας δεν ήταν 
κακοποιός, όχι. Ήταν άνθρωπος του Θεού, πάντα του τόσο χαρούμενος και 
καλαμπουρτζής που όποιος φίλος δεν ήταν στα καλά του, γύρευε την παρέα 
του για να νιώσει καλύτερα». 
Η γυναικούλα μαλάκωνε καθώς σκεφτόταν τον νεκρό πια γέρο πατέρα. Μα να 
που ένα ζοφερό σύννεφο της έσκιαζε τον νου, κι όλο της το προσωπάκι 
γινόταν γκρίζο από τη φρίκη μιας τρομερής σκέψης: 
«Κι αν ο γέρο χαρούμενος, ο γέρο άγιος, έκανε κι εκείνος κάποιο έγκλημα;» 
Δεν ήταν να έχεις πια εμπιστοσύνη σε κανέναν: ούτε στους ζωντανούς, ούτε 
στους πεθαμένους, ούτε στους γέρους, ούτε στους νέους. Και μετά η θεία Άννα 
Ρόζα έβαζε τα κλάματα, χτυπούσε το στήθος της με τη μικρή γροθιά της, 
μετάνιωνε για τις φριχτές αμφιβολίες της .Και πήγαινε κοντά στον άρρωστο, 
κι ο άρρωστος, που με το πρόσωπο σκαμμένο από τη φυσική αγωνία και τα 
μάτια του γεμάτα φόβο έμοιαζε να παρακαλάει τον θάνατο να έρθει και να 
τον λυτρώσει, της προκαλούσε απέραντη ευσπλαχνία, μια μητρική 
τρυφερότητα, έναν ακατανόμαστο πόνο.  
Ήταν περισσότερο από ποτέ ο αδερφούλης της, τόσο μαζεμένος στο αχανές 
κρεβάτι, τόσο φοβισμένος, τόσο ζαρωμένος από την κακουχία. Κι ενώ όλα τα 
πράγματα, όλοι οι άνθρωποι, κι ακόμα και οι αγιασμένοι νεκροί και τα αθώα 
νεαρούδια τη γέμιζαν τρομερές αμφιβολίες, πικρές δυσπιστίες, βαθιά 
μνησικακία, αυτός και μόνο αυτός τής προκαλούσε συμπόνια, τρυφερότητα, 
αγάπη και μια γλυκύτητα όλο θαλπωρή σαν το αναμμένο κερί. Κι όμως, 
έπρεπε να τον δει να πεθαίνει, τον έβλεπε που πέθαινε κι έπρεπε να εύχεται 



156           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

να μην πιάσουν ούτε τα φάρμακα ούτε οι θεραπείες. Κι αυτός ο θάνατος, αυτό 
το φριχτό πράγμα που έπρεπε να εύχεται για τον αδερφούλη της, πέρα από τον 
βαθύ πόνο που τη γέμιζε, θα την οδηγούσε σε κάτι ακόμη πιο φριχτό: να 
καταδώσει το έγκλημα.  
Μα το ακόμη πιο θλιβερό για τη θεία Άννα Ρόζα ήταν που ο άρρωστος 
αντιλαμβανόταν τα συναισθήματά της.  
Πάνω στην τρίτη ημέρα της αρρώστιας, ο Ιζιντόρο έφερε με απόλυτη 
μυστικότητα ένα φάρμακο που του έδωσε ο νεωκόρος. Αυτό το φάρμακο είχε 
φτιαχτεί από το ελαιόλαδο όπου είχαν βουτήξει τρεις σκορπιούς, μια 
σαρανταποδαρούσα, μια ταραντούλα, μια αράχνη, ένα δηλητηριώδες μανιτάρι 
και γιάτρευε κάθε τσίμπημα. Η θεία Άννα Ρόζα άλειψε αμέσως το πρησμένο 
και μπλαβιασμένο χέρι του άρρωστου. Κι εκείνος δεν έφερε αντίρρηση παρά 
μόνο κοίταζε επίμονα το χέρι του, μα έπειτα είπε με ήρεμη φωνή: 
«Γιατί με γιατροπορεύεις, Ανναρό; Δεν θέλεις να πεθάνω;» 
Κι αυτή ένιωσε την καρδιά της να γίνεται κομμάτια.  
«Πάει κι αυτό, έγινε!» είπε μετά ο Τζάκομπε κοιτάζοντας τον Ιζιντόρο. «Αν 
πεθάνω όμως, τι θα κάνετε;» 
«Έχει ο Θεός! Ησύχασε!» 
Αυτός σιώπησε για λίγο κι έπειτα είπε: 
«Θα πάτε μαζί στον δικαστή;» 
«Τι πράγμα;» 
«Στον δικαστή. Ο καιρός είναι κρύος όμως, το ταξίδι μακρύ. Καλά, Άννα Ρόζα, 
μην πάρεις το άλογο, εντάξει; Να πας με την άμαξα στο Νουόρο». 
«Να κάνω τι;» τον ρώτησε εκνευρισμένη κάνοντας ότι δεν κατάλαβε.  
«Για τον δικαστή, για τι άλλο!» 
Αυτή τον μάλωσε και μετά πήγε στην κουζίνα κι έκλαψε πικρά.  
«Να το λάδι σου» είπε στον Ιζιντόρο, όταν εκείνος κίνησε να φύγει. 
«Μπορούσες και να μην το φέρεις. Πότε θα έρθει ο παπά Ελίας;» 
«Απόψε το βράδυ». 
«Ναι, πρέπει να εξομολογηθεί ο Τζάκομπε. Ο καιρός φεύγει σαν το πουλί, κι 
αυτός χειροτερεύει. Τη νύχτα δεν έκλεισε μάτι. Αχ! Σαν πληγωμένο πουλάκι 
μοιάζει» απόσωσε.  
«Οι Ντέγιας ήρθαν;» ρώτησε ο άλλος.  
«Ήρθαν. Μάνα και γιος. Ο Μπρόντου μάλιστα ήρθε δύο φορές. Ναι, έρχονται, 
έρχονται όλοι τους. Σε τι χρησιμεύει όμως;» είπε με απόγνωση. «Δεν μπορούν 
να του δώσουν ούτε τη ζωή ούτε τον θάνατο». 



Μετά το διαζύγιο          157 
_______________________________________________________________________________________________________________________________________________________________________________________________________________ 

 

 

«Για αυτόν και τα δύο είναι και καλά και άσχημα» είπε ο Ιζιντόρο τυλίγοντας 
με προσοχή τη φιάλη με το λάδι στο κόκκινο μαντηλάκι του.  
«Για όλους είναι» απάντησε η γυναίκα.  
Λίγο μετά ήρθε ο γιατρός φασκιωμένος με ένα στενό πανωφόρι, με σηκωμένο 
τον γιακά. Ήταν ήδη μεθυσμένος. Ξεφυσούσε, έφτυνε από δω και από εκεί, 
και κάποιες φορές ακόμη και πάνω του. Κι από τα μελανιασμένα του χείλη 
έβγαινε σαν τον αχνό η ανάσα του, που βρομούσε τσίπουρο. Παρ όλα αυτά 
θορυβήθηκε με την κατάσταση του Τζάκομπε. 
«Τι στο διάβολο έχεις;» τον ρώτησε με αναίδεια. «Τα πλευρά σου; Τα πλευρά 
σου; Τον διάβολο έχεις στα πλευρά σου! Άντε να τα κοιτάξω». 
Παραμέρισε τις κουβέρτες, ξεσκέπασε τα τριχωτά πλευρά του Τζάκομπε, τα 
ψηλάφισε, έβαλε το αυτί του να τα ακούσει.  
«Χαζομάρες! Όλο νάζια κάνεις!» είπε σκεπάζοντάς τον άγαρμπα. Όταν όμως η 
θεία Άννα Ρόζα τον πήγε μέχρι την πόρτα, στράφηκε προς το μέρος της και 
την κοίταξε.  
«Γυναικούλα» της είπε «φωνάξτε τον παπά να τον εξομολογήσει, γιατί έχει 
πνευμονία». 
Το σούρουπο ο Τζάκομπε εξομολογήθηκε. Μετά έστειλε να φωνάξουν την 
αδελφή του και της είπε: 
«Ανναρό, θα έρθει και ο παπά Ελίας μαζί σου στου δικαστή. Θα πάτε με την 
άμαξα, γιατί κάνει κρύο». 
Πράγματι, έξω χιόνιζε. Μια λευκή αναλαμπή, γεμάτη ατελείωτη μελαγχολία 
έμπαινε ακόμα και μέσα στο μεγάλο μυστηριώδες δωμάτιο, που το ταβάνι του 
έμοιαζε με συννεφιασμένο ουρανό.  
Ο παπά Ελίας κοίταξε την Άννα Ρόζα για την οποία έτρεφε μεγάλη συμπάθεια, 
επειδή του θύμιζε τη μητέρα του. Η χήρα φαινόταν ακόμη πιο μικροσκοπική, 
κατάμαυρη μέσα στη θλιβερή σκιά του χιονισμένου σούρουπου και έσκυβε το 
πρόσωπό της από ντροπή για το έγκλημα του αδερφούλη της. Ο παπά Ελίας 
κατάλαβε αμέσως όλη την ηρωική πάλη της βασανισμένης ψυχής της και της 
έδωσε νοερά την ευλογία του.  



158           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 

15. 
 
Ήρθε ο Μάιος. Η μεγάλη κοιλάδα του Ιζάλλε, συνήθως μουντή, καλυμμένη 
όμως τώρα από ψηλό χορτάρι, ανθισμένους θάμνους, χωράφια γεμάτα 
κριθάρια που κυμάτιζαν στον αέρα σαν χρυσαφιές κουρτίνες, γελούσε στην 
άνοιξη, σαν τον γέρο πρωτόγονο που μεθυσμένος από τον ήλιο και τα 
αρώματα, έχει ντυθεί σκερτσόζικα με φύλλα και γιρλάντες.  
Δυνατά μελωδικά σφυρίγματα πουλιών ηχούσαν σαν τις νότες του φλάουτου 
μέσα στην απόλυτη ησυχία της κοιλάδας κι ανακατεύονταν με την ευωδιά 
των νάρκισσων και των σπάρτων. Και οι νάρκισσοι και τα σπάρτα, που οι 
μεγάλες ανθισμένες συστάδες τους έμοιαζαν βουτηγμένες σε υγρό χρυσάφι, 
έγερναν στην άκρη του υψώματος σαν να ήθελαν να εποπτεύσουν όλη την 
κοιλάδα.  
Ήταν λες και είχε περάσει μια γιγαντιαία νεράιδα και είχε στρώσει χαλιά από 
βιολετιά λουλούδια, φαντασμαγορίες, αρώματα. Και κάποια χλοερά λιβάδια, 
κεντημένα από ζοχαδόχορτα, φαινόντουσαν από μακριά σαν κομμάτια μιας 
πράσινης λίμνης που αντανακλούσε τον έναστρο ουρανό. Τα αραιά δέντρα 
γελούσαν και ψιθύριζαν στο αεράκι.  
Ο ήλιος μόλις είχε βασιλέψει. Στη μεριά της δύσης ο ουρανός είχε πάρει το 
χρώμα του ώριμου ροδάκινου, ενώ στην ανατολή και στον βορρά τα βουνά 
έστεκαν σαν τεράστιες πολύτιμες πέτρες πάνω από ένα λιλά σατέν πέπλο.  
Ο Κονσταντίνο Λέντα, που λίγες ώρες πριν είχε αποφυλακιστεί, επέστρεφε με 
τα πόδια στο χωριό του από το Νουόρο, κατεβαίνοντας χωρίς βιασύνη την 
κοιλάδα, με ένα μικρό πάνινο σακίδιο στην πλάτη. Καμιά φορά σταματούσε, 
κοίταζε από τη μία και την άλλη μεριά του μονοπατιού και σκεφτόταν: 
Α! Σαν να μίκρυνε η κοιλάδα. Ίσως φταίει που τώρα πια έχω αντικρίσει τη 
θάλασσα. 
Φαινόταν μεγαλύτερος από τα χρόνια του. Το πρόσωπό του ήταν ξυρισμένο, 
πολύ ωχρό, δεν είχε όμως τραγικό ύφος, όπως θα περίμενε κάποιος. 
Επέστρεφε μόνος και με τα πόδια, γιατί δεν είχε μπορέσει να ειδοποιήσει ποια 
μέρα ακριβώς θα τον άφηναν ελεύθερο. Διαφορετικά, όλο και κάποιος 
συγγενής ή φίλος θα τον συναντούσε. Κι από την άλλη, η ανυπομονησία να 
ξαναδεί το χωριό του τον έκανε να βιαστεί.  



Μετά το διαζύγιο          159 
_______________________________________________________________________________________________________________________________________________________________________________________________________________ 

 

 

Και κατηφόριζε κι όλο κατηφόριζε. Ήταν εύθυμος σχεδόν, ίσως γιατί στο 
Νουόρο είχε πιεί κρασί, κρατώντας λίγο και για το ταξίδι του. Καθώς 
κατηφόριζε, ήταν φορές που τα πόδια του δίπλωναν, μα δεν τον ένοιαζε κάτι 
τόσο ασήμαντο.  
Να λοιπόν, σκεφτόταν. Όταν δεν θα μπορώ να προχωρήσω άλλο, θα ξαπλώσω 
κατάχαμα και θα κοιμηθώ. Στο σακούλι μου έχω ψωμί και κρασί. Τι άλλο θέλω; 
Είμαι ελεύθερος σαν τα πουλιά. Α, ναι, είμαι και άγαμος. Για δες κάτι παράξενα 
πράγματα! Κάποτε είχα γυναίκα, τώρα είμαι μαγκούφης.  
Και σαν να γελούσε από μέσα του. Και κατηφόριζε κι όλο κατηφόριζε, 
κοιτώντας άλλοτε το κιτρινωπό μονοπάτι που ήταν χαραγμένο ανάμεσα στα 
ψηλά χορτάρια κι άλλοτε τα πουλιά που σύγκρινε με τον εαυτό του και που 
πετούσαν χαμηλά αγγίζοντας σχεδόν τη γη καθώς κούρνιαζαν στα 
φυλλώματα για να αποκοιμηθούν. Θυμήθηκε τη γριά καρακάξα της φυλακής 
κι ένιωσε κάτι να λιώνει μέσα του.  
Ε και λοιπόν, γιατί να το αρνηθεί; Πόνεσε που άφησε τον τόπο της καταδίκης 
του, εκείνους τους συντρόφους που δεν αγαπούσε, εκείνους τους φριχτούς 
τοίχους, εκείνον τον ουρανό που για χρόνια ένιωθε πως τον πλάκωνε σαν 
μεταλλική πλάκα, όταν έβγαινε στην αυλή.  
Μετά τον θάνατο του πραγματικού ένοχου πέρασαν μέρες και μήνες μέχρις 
ότου η δικαιοσύνη ολοκληρώσει τη διαδικασία της απελευθέρωσης του 
αθώου. Εκείνους τους μήνες, ο Κονσταντίνο, που τα είχε πληροφορηθεί όλα, 
δεν είχε ησυχάσει στιγμή, και οι μέρες τού φαινόντουσαν χρόνια. Κι όμως, 
όταν έφευγε, σχεδόν έκλαψε. Κι αυτό το επώδυνο μαλάκωμα που έμοιαζε να 
βγαίνει από συμπόνια και συμπάθεια για αυτούς που έμεναν πίσω, δεν ήταν 
παρά για όσα άφηνε, για ό,τι ρούφηξαν από τη ζωή του, την ύπαρξή του, το 
πεπρωμένο του.  
Τώρα κι αυτή ακόμα η ενόχληση είχε περάσει. Όλα είχαν περάσει, ακόμα κι ο 
μεγάλος πόνος του για την αλλαγή στη ζωή της Τζοβάνας. Αλήθεια, ένιωθε 
ότι μπορούσε πια να γελάσει με όσα είχαν συμβεί.  
Και κατηφόριζε κι όλο κατηφόριζε. Έφτασε στο βάθος της κοιλάδας κι άρχισε 
να πλευρίζει το Ιζάλλε. Το φως της δύσης ήταν ακόμα δυνατό και το νερό 
φωσφόριζε εδώ κι εκεί ανάμεσα στις πικροδάφνες και τα βούρλα, 
αντανακλώντας τους ροδοκίτρινους ιριδισμούς του ουρανού. Οι δαντελωτοί 
θύσανοι της κουφοξυλιάς και τα έντονα κοραλί μπουμπούκια της 
πικροδάφνης διαγράφονταν στη λαμπρή ατμόσφαιρα σαν να τα είχαν 
ζωγραφίσει πάνω σε ασημί βερνίκι. Ο Κονσταντίνο, ήδη κατάκοπος, 



160           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

σκεφτόταν πως η κοιλάδα δεν ήταν τόσο μικρή όσο του είχε φανεί με την 
πρώτη ματιά.  
Θα κοιμηθώ μια χαρά στο ύπαιθρο, σκεφτόταν. Μα πλάκα θα είχε να πήγαινα μέχρι 
το σπίτι του Ιζιντόρο. “Τακ, τακ” θα χτύπαγα την πόρτα του. “Ποιος είναι;” “Εγώ”. 
“Ποιος εσύ;” “Ποιος άλλος, ο Κονσταντίνο Λέντα!” Τι φάτσα κι αυτός ο Ιζιντόρο! 
Ποιος ξέρει, θα ψέλνει το ροζάριο τώρα δα. Κι εκείνοι οι ύμνοι!... Μα για 
στάσου! Κι εγώ έγραψα ύμνους. Τι παράξενο! 
Παραξενευόταν με πράγματα που είχαν γίνει, όπως οι νέοι παραξενεύονται με 
πράγματα που κάνουν ή βλέπουν τα παιδιά. Όμως ο Κονσταντίνο 
παραξενευόταν και με τωρινά πράγματα. Για παράδειγμα, τον παραξένευε που 
ήταν άνοιξη, που η κοιλάδα, που του είχε φανεί τόσο μικρή, ήταν αντίθετα 
ατελείωτη και που αυτός τη διέσχιζε τώρα για να επιστρέψει στον τόπο του.  
Περπατούσε ανάμεσα σε δύο σταροχώραφα όπου το φως έπεφτε σαν χρυσό 
πέπλο και το αεράκι έμοιαζε να τα χαϊδεύει σαν ένα μεγάλο αόρατο χέρι. Και 
σκεφτόταν: 
Και θα μου πει: “Πέρνα μέσα”. Προσφέρθηκε να με φιλοξενήσει. Και μετά θα πει: 
“Πέθανε ο Τζάκομπε Ντέγιας. Ξέρεις, εκείνος ήταν ο δολοφόνος!” “Μα το ξέρω ήδη, 
διάβολε, δεν έχεις τίποτα άλλο να μου πεις;” “Να, η γυναίκα σου ξαναπαντρεύτηκε”. 
“Ε, το ξέρω ήδη κι αυτό”. “Μπα, και δεν κλαις;” “Γιατί να κλάψω; Έκλαψα τόσο που 
δεν μου κάνει διάθεση πια. Για ποιον με περνάς; Τώρα έχω πείρα: ταξίδεψα, είδα τη 
θάλασσα, δεν είμαι πια παιδί. Δεν με νοιάζει τίποτα πια”.  
Μα να που ξαφνικά, ενώ κοκορευόταν για την ψυχική του δύναμη ή μάλλον 
για τη διαίσθησή του, ένιωσε ένα παγωμένο χέρι να του σφίγγει την καρδιά.  
Αχ και να γύριζα εκεί, στο μικρό σπιτάκι, να έβρισκα την Τζοβάνα, το μωρό, το 
παρελθόν μου! 
«Τίποτα δεν υπάρχει πια» είπε δυνατά. «Φύσηξε ο αγέρας και τα πήρε όλα μαζί 
του. Όλα… όλα… όλα…» 
Στάθηκε στην άκρη του σταροχώραφου και κάθισε κατάχαμα πνιγμένος από 
τον πόνο. Έτσι είχαν τα πράγματα. Ο μεγάλος πόνος είχε περάσει, ναι, καιρό 
τώρα, όμως μάλλον είχε κρυφτεί κάτω από τη γη και περπατούσε εκεί μέσα 
ακολουθώντας τον Κονσταντίνο. Για καιρό δεν το έβλεπε το κρυμμένο τέρας, 
μα ήταν στιγμές που εκείνο ξεπηδούσε στην επιφάνεια τινάζοντας το χώμα με 
το δυνατό του κεφάλι και διασκέδαζε χιμώντας στο θύμα του, δαγκώνοντάς 
του τον λαιμό, σφίγγοντάς την καρδιά του, πνίγοντάς το. Και μετά γύριζε 
στην κρυψώνα του.  
Καθισμένος στην άκρη του σταροχώραφου, ο Κονσταντίνο έβγαλε από το 
μικρό του σακούλι ένα φλασκί γεμάτο κρασί και ήπιε γέρνοντας το κεφάλι. Το 



Μετά το διαζύγιο          161 
_______________________________________________________________________________________________________________________________________________________________________________________________________________ 

 

 

ξανάβαλε στο σακί και κοίταξε το χωράφι. Ήταν σαν να βρισκόταν στην όχθη 
μιας λίμνης που πάνω στη χρυσοπράσινη επιφάνειά της έπλεαν κόκκινες σαν 
το αίμα παπαρούνες. Λίγο μετά πήρε πάλι τον δρόμο κι έμοιαζε να έχει 
ηρεμήσει, όμως δεν περπατούσε πια με την προηγούμενη ζέση. Είτε έφτανε 
στο χωριό του την ίδια μέρα είτε την επόμενη, το ίδιο τού έκανε. Δεν είχε και 
κανέναν να τον περιμένει. Και δρόμο τον δρόμο, οι πρώτες σκιές της βραδιάς 
τον συνάντησαν την ώρα που είχε πια διασχίσει την κοιλάδα μέχρι την άκρη 
της σχεδόν. Οι γρύλλοι ακουγόντουσαν σαν να πριόνιζαν τα χορτάρια με 
μικρά ασημένια πριόνια, τα αρώματα που ξεχυνόντουσαν από τα λουλούδια 
και τους θάμνους πλανιόντουσαν βαριά στην ατμόσφαιρα. Το αεράκι έσβησε, 
τα πουλιά σώπασαν και μόνο οι νυχτερίδες, σαν μαύρα τρίγωνα, έμοιαζαν να 
οργώνουν τη φωτεινή στάχτη του σούρουπου.  
Αχ! Η άγια θλίψη των ανοιξιάτικων βραδιών, που γεμίζει μελαγχολία ακόμη 
και τις χαρούμενες ψυχές! Μήπως δεν είναι αυτή η κληρονομική μας 
νοσταλγία για τον επίγειο παράδεισο, τα λουλούδια και τη χλόη και τη 
μυρωδάτη ζεστασιά μιας αιώνιας άνοιξης για την οποία δημιουργήθηκε ο 
άνθρωπος, αλλά την έχασε για πάντα; 
Ο Κονσταντίνο όλο και συνέχιζε να προχωράει. Μετά από τόσα χρόνια 
σκληρής καταπίεσης, χρόνια που πέρασαν σε ρυπαρά κελιά, ανάμεσα σε 
διεφθαρμένους ανθρώπους, κλεισμένος εκεί όπου ακόμα κι ο αέρας δεν ήταν 
ελεύθερος, τώρα διέσχιζε την ανοιχτωσιά, πατούσε τα χορτάρια, τις πέτρες, 
και με το που θα ανέβαινε τα βουνά που ξεκινούσαν από την κοιλάδα, ο 
ορίζοντάς του θα άνοιγε ακόμα πιο πολύ κι ο ουρανός θα απλωνόταν 
απέραντος και γλυκός σαν την ίδια την ελευθερία. Όμως από τον καιρό της 
φυλακής κι έπειτα τον κυρίευε βαθιά θλίψη όταν από αυτόν τον ελεύθερο 
ουρανό έπεφταν οι σκιές. Πήγαινε κάπου, γιατί όμως, πού; Στο ξεκίνημα του 
ταξιδιού του ήταν εύθυμος, του φαινόταν ότι θα πήγαινε σε κάποιο μέρος 
όπου μόνο ευχάριστα τον περίμεναν. Τώρα όλα αυτά τον έκαναν να απορεί. 
Μέσα στην αβεβαιότητα του σούρουπου που κάλυπτε τον ορίζοντα, του 
φαινόταν πως το ταξίδι του ήταν άχρηστο, μάταιο. Περπατούσε χωρίς σκοπό: 
δεν είχε πια ούτε πατρίδα ούτε σπίτι ούτε οικογένεια. Ποτέ δεν θα έφτανε 
πουθενά. Και του φαινόταν πως είχε χαθεί μέσα σε μια απέραντη σταχτιά 
έρημο ίδια στην όψη με τον ουρανό πάνω από το κεφάλι του, όπου τα αστέρια 
έμοιαζαν με φωτεινές κουκίδες μοναχικών περαστικών που ο ένας αγνοούσε 
την ύπαρξη του άλλου, χαμένοι κι αυτοί στη μάταιη ελευθερία της ερήμου.  
Με όλα αυτά ξεχνιόταν και δεν στενοχωριόταν άμεσα για την Τζοβάνα, τη 
χαμένη για πάντα ευτυχία, τις ταπεινώσεις που του έφερε το άδικο 



162           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

πεπρωμένο. Αυτές οι συμφορές τού είχαν τόσο κατακρεουργήσει το σώμα και 
την ψυχή, όλο του το είναι δηλαδή, που του φαινόταν ότι τις είχε λησμονήσει, 
όπως κάποιος λησμονεί το ρούχο που φοράει. Τώρα όμως η λύπη επέστρεφε 
από μακρινές αναμνήσεις, αναμνήσεις των υλικών αγαθών που είχε αφήσει 
πίσω του και που δεν θα ξαναέβρισκε πια.  
Θυμόταν έντονα την αυλή μπροστά από το σπίτι της Τζοβάνας, τις πέτρες του 
χαμηλού τοίχου όπου καθόντουσαν μαζί τα καλοκαιρινά βράδια και κυρίως 
θυμόταν το ψηλό και άνετο κρεβάτι όπου ξεκουραζόταν δίπλα της μετά από 
μια κουραστική μέρα. Να, του φαινόταν πως γύριζε ξανά, κατάκοπος μετά από 
μια από εκείνες τις μακριές μέρες. Τώρα όμως δεν είχε πού να πάει και να 
ξεκουραστεί.  
Ναι, ένιωθε κουρασμένος και πεινασμένος με όλη αυτή τη θλίψη, τη λιγωτική 
και απερίγραπτη σαν τα άγρια αρώματα των ρεικότοπων που διέσχιζε.  
Σκαρφαλώνοντας σε μια εσοχή, κάθισε και άνοιξε το σακούλι του.  
Είχε νυχτώσει για τα καλά, μα η ατμόσφαιρα ήταν καθαρή και διάφανη. Στην 
ανατολή, ανάμεσα στα βουνά που έκρυβαν τη θάλασσα, διαχεόταν το λευκό 
φως του φεγγαριού. Ο Γαλαξίας εκτεινόταν σαν ένας απέραντος και έρημος 
λευκός δρόμος, ενώ στη δύση υπήρχε ακόμα ένα χλωμό φως, σαν 
αντανάκλαση της μακρινής θάλασσας.  
Μια μαγική φωτεινότητα περικύκλωνε τα βουνά. Το μονοπάτι ξεχώριζε και οι 
συστάδες των θάμνων έμοιαζαν συμπαγείς και στρογγυλές σαν μαύρα 
πρόβατα. Μόνο ο μακρόσυρτος λυγμός του κούκου τάραζε την απόλυτη 
ησυχία.  
Ο Κονσταντίνο έφαγε και ήπιε. Μετά ξάπλωσε στη γη και για μια στιγμή το 
βλέμμα του χάθηκε μέσα στη βαθιά ερημιά της μεγάλης στράτας που όργωνε 
τον ουρανό. Μετά έκλεισε τα μάτια απολαμβάνοντας την ευδαιμονία της 
τροφής, του κρασιού και της ξεκούρασης κι ένιωσε πάλι χαρούμενος όπως στο 
ξεκίνημα του ταξιδιού του.  
Και να, με το που έκλεισε τα μάτια, είδε ξανά τους συντρόφους του από την 
φυλακή και του δημιουργήθηκε η αίσθηση ότι βρισκόταν ακόμα εκεί και 
έφτιαχνε παπούτσια. Κι ένιωσε μια παιδιάστικη χαρά καθώς σκεφτόταν όλα 
όσα θα είχε να αφηγηθεί στους φίλους του στο Ορλέι. Έπρεπε να σηκωθεί, να 
ξαναπιάσει τον δρόμο, να φτάσει γρήγορα.  



Μετά το διαζύγιο          163 
_______________________________________________________________________________________________________________________________________________________________________________________________________________ 

 

 

 
Τώρα θα σηκωθώ και θα προχωρήσω, σκέφτηκε, μα την ίδια στιγμή απάντησε 
μόνος του σαν ένα παιδί που το είχε σκάσει από το σπίτι του: «Όχι, εδώ θα 
μείνω, θα κοιμηθώ εδώ. Νυστάζω. Όχι, πρέπει να συνεχίσω» είπε ξανά 
θολωμένος «ο Ιζιντόρο Πάνε με περιμένει. Θα του πω: “Α, πόσους και πόσους 
δεν γνώρισα! Είδα τη θάλασσα, έχω έναν φίλο που τον λένε ενωμοτάρχη Μπουράι, 
που θα μου βρει μια θέση τσαγκάρη στο παλάτι”. Να, τώρα σηκώνομαι και πάω... 
πάω…. πάω… 
Μα δεν κουνήθηκε στάλα. Μπερδεμένες οπτασίες περνούσαν από το μυαλό 
του. Ο Ρήγας Μπαστούνι καβάλα σε έναν γάιδαρο διέσχιζε τον μεγάλο έρημο 
δρόμο που ήταν χαραγμένος στον ουρανό. Σε μια στιγμή έβαλε μια, δυο, τρεις 
φωνές, καλώντας τον Κονσταντίνο, που άνοιξε ένα νυσταγμένο μάτι, το 
ξανάκλεισε, το ξανάνοιξε.  
Χαζέ, ο κούκος είναι, σκέφτηκε ο στρατοκόπος, πάω, ναι… πάω, πάω… 
Κι αποκοιμήθηκε.  
Όταν ξύπνησε, το φεγγάρι βρισκόταν πάνω από τα βουνά κοιτώντας από 
ψηλά σαν ένα γυαλιστερό πρόσωπο σε έναν ουρανό από ασημί βελούδο. Μια 
γαλαζωπή πάχνη έπεφτε. Τεράστιες σκιές σαν μεγαλόπρεπα μαύρα πέπλα 
κάλυπταν κάποιες πλευρές των βουνών. Μα κάθε γκρεμός, κάθε συστάδα 
θάμνων, κάθε λουλούδι διαγραφόταν καθαρά εκεί όπου φώτιζε το φεγγάρι. Ο 
κούκος επαναλάμβανε τις λεπτές σαν ατσαλένια λάμα κραυγές του.  
Ο Κονσταντίνο ανατρίχιασε από το κρύο, ένιωσε την υγρασία, σηκώθηκε και 
χασμουρήθηκε. Το μακρόσυρτο χασμουρητό του αντήχησε στη μεγάλη σιωπή.  
Ο στρατοκόπος κοίταξε τον ουρανό για να μαντέψει τι ώρα ήταν. Ο Αυγερινός 
δεν είχε ακόμα σκάσει μύτη πάνω από τη θάλασσα για να απλώσει το 
σμαραγδένιο φως του. Άρα η αυγή αργούσε, και ο Κονσταντίνο ξαναπήρε τον 
δρόμο με την ελπίδα να φτάσει στον τόπο του προτού αρχίσει να ξυπνάει ο 
κόσμος.  
Δεν ήθελε να εκτεθεί στην περιέργειά τους, μα περισσότερο φοβόταν μην τον 
δουν η Τζοβάνα και η μητέρα της. Υπολόγιζε να τις αποφύγει, δεν ήθελε να 
τις δει, δεν ήθελε να περάσει μπροστά από το σπίτι τους. Ποιο το όφελος; Όλα 
ήταν παρελθόν.  
Κι έτσι άρχισε πάλι να προχωράει. Ανέβαινε, κατέβαινε, σκαρφάλωνε στα 
υψώματα που φώτιζε το φεγγάρι. Οι συστάδες των κίστων, οι ασφόδελοι που 
έσταζαν υγρασία, οι πέτρες ανέδιδαν μια υγρή ενοχλητική μυρωδιά. Πού και 
πού ένα λεπτό ρυάκι νερού περνούσε σιωπηλά μέσα από τα ανθισμένα 
φλισκούνια.  



164           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Στον απέραντο ορίζοντα ο ουρανός άχνιζε γαλαζωπός πάνω από γαλαζωπά 
βουνά, μέχρι που έσμιγαν μέσα στην ομίχλη. Κι ο άνδρας περπατούσε κι όλο 
περπατούσε. Το μυαλό του έμοιαζε να κοιμάται ακόμα, μα το σώμα του ήταν 
ευκίνητο και αναζωογονημένο. Κάθε λίγο έδινε σάλτους κι έκανε απότομες 
παρακάμψεις και μετά σταματούσε γεμάτος λαχτάρα, με την καρδιά του να 
χτυπάει δυνατά. Μέσα στο φως του φεγγαριού τα μάτια του έμοιαζαν να 
βγάζουν ασημένιες σπίθες.  
Όσο προχωρούσε, τόσο αναγνώριζε το τοπίο. Μύριζε την άγρια φρεσκάδα της 
γενέθλιας γης στον αέρα, αναγνώριζε τα μελαγχολικά χωράφια με πράσινο 
ακόμα κριθάρι και σιτάρι, τις αγριάδες με τα σχίνα, τα αραιά άγρια δέντρα που 
στο παραμικρό φύσημα του ανέμου μουρμούριζαν σαν τους γέρους που μιλάνε 
στον ύπνο τους. Και πιο πέρα, οι μεγάλες πέτρινες σφίγγες που το φεγγάρι 
έβαφε γαλάζιες και πιο πέρα ακόμα η λεπίδα της θάλασσας, αυτής της 
θάλασσας που έκανε τον Κονσταντίνο να νιώθει περήφανος που την είχε 
διασχίσει, δεν έχει σημασία πώς.  
Κοντοζυγώνοντας την εκκλησία του Αγίου Φραγκίσκου σταμάτησε, έβγαλε το 
σκουφί από το κεφάλι και προσευχήθηκε. Και η προσευχή του ήταν 
ειλικρινής, γιατί εκείνη τη στιγμή η επιστροφή στον τόπο του τον γέμιζε 
πρωτόγνωρη χαρά.  
Μόλις που ξημέρωνε, όταν ο Ιζιντόρο άκουσε να χτυπάνε την πορτούλα του.  
Στην αρχή ήταν δεκαπέντε μέρες, μετά είκοσι μέρες, μετά τέσσερις μήνες που 
περίμενε κι όλο περίμενε αυτόν τον τρεμουλιαστό ήχο στην πορτούλα του. Κι 
έδωσε έναν σάλτο και σηκώθηκε, προτού η γέρικη καρδιά του αρχίσει να 
βροντοχτυπάει στο στήθος του.  
Πήγε κι άνοιξε. Είδε ή μάλλον έριξε μια γρήγορη ματιά σε έναν ψηλό άντρα 
που δεν φορούσε χωριάτικα ρούχα, παρά ένα ρούχο σκληρό σαν δέρμα, και 
που η μακρόστενη όψη του ήταν ωχρή. Στην αρχή δεν τον αναγνώρισε.  
Ο Κονσταντίνο έβαλε τα γέλια, μα ήταν σαν να το έκανε χωρίς τη θέλησή του, 
και δεν του άρεσε αυτό του ψαρά. Τότε αναγνώρισε τον νεαρό του φίλο, μα 
ένιωσε μια ψύχρα. Ναι, ήταν ο Κονσταντίνο, μα όχι εκείνος που ήξερε κάποτε. 
Παρ’ όλα αυτά τον αγκάλιασε χωρίς να τον φιλήσει κι ένιωσε την καρδιά του 
να πνίγεται στο κλάμα.  
«Να που δεν με αναγνωρίσατε!» είπε ο Κονσταντίνο βγάζοντας από πάνω του 
το σακίδιό του. «Το περίμενα». 
Μα και η φωνή του και η προφορά του είχαν αλλάξει. Μετά την ψυχρότητα 
και τη λύπηση, ο θείος Ιζιντόρο ένιωσε άσχημα.  



Μετά το διαζύγιο          165 
_______________________________________________________________________________________________________________________________________________________________________________________________________________ 

 

 

«Γιατί είσαι ντυμένος έτσι; Μπορούσες να περιμένεις στο Νουόρο. Θα σου είχα 
φέρει τα ρούχα σου. Και το άλογο. Με τα πόδια γύρισες;» 
«Όχι. Μου δάνεισε το άλογό του ο Άγιος Φραγκίσκος. Μα, εσείς τι κάνετε, θείε 
Ιζιντόρο; Δεν θέλω καφέ. Έχετε τσίπουρο;» 
Ο ψαράς, που στο μεταξύ είχε πιάσει να ξεσκεπάζει τη φωτιά, σηκώθηκε 
ταραγμένος, συγχυσμένος που δεν είχε άλλο από λίγο καφέ να του προσφέρει.  
«Δεν ήξερα…» είπε ανοίγοντας τα χέρια «περίμενε όμως, πάω να φέρω… Να, 
σε περίμενα και δεν σε περίμενα…» συμπλήρωσε κι έκανε να βγει από το 
σπιτάκι.  
«Μα πού πάτε;» διαμαρτυρήθηκε ο άλλος συγκρατώντας τον. «Δεν θέλω 
τίποτα. Έτσι το είπα, αστειευόμουν. Καθίστε εδώ». 
Ο Ιζιντόρο κάθισε, στην αρχή κοιτάζοντας ντροπαλά τον Κονσταντίνο, μετά 
λίγο λίγο πήρε θάρρος και του πασπάτεψε τα παντελόνια, εκεί κοντά στο 
γόνατο, ρωτώντας τον αν θα έμενε ντυμένος με αυτά τα ρούχα.  
Από την ανοιχτή πόρτα έμπαινε το φως της αυγής και το πρόσωπο του 
Κονσταντίνο φαινόταν γκρίζο και παραμορφωμένο.  
«Ναι, έτσι θα μείνω» είπε και γέλασε με εκείνο το κακό γέλιο. «Θα φύγω σε 
λίγο έτσι κι αλλιώς». 
«Θα φύγεις; Και πού θα πας;» 
«Γνώρισα τόσο και τόσο κόσμο» άρχισε να λέει ο Κονσταντίνο, σαν να 
απάγγελνε το μάθημά του. «Κι έχω κόσμο που θα με βοηθήσει. Τι θέλετε να 
κάνω εδώ;» 
«Μα, θα κάνεις τον τσαγκάρη. Έτσι δεν μου έγραψες;» 
«Έκανα γνωριμία με έναν ενωμοτάρχη που τον λένε Μπουράι (για τον 
Κονσταντίνο ο Ρήγας Μπαστούνι ήταν πάντα ενωμοτάρχης). Ζει τώρα στη 
Ρώμη και μου έστειλε γράμμα. Θα μεσολαβήσει για να μου δώσουν μια θέση 
τσαγκάρη στο παλάτι».  
Ο θείος Ιζιντόρο τον κοίταξε με λύπηση. Α, ο καημένος είχε αλλάξει, είχε 
αλλάξει! 
«Γιατί μιλάς έτσι; Γιατί λες ανοησίες, ενώ έχουμε τόσο ζουμερά πράγματα να 
πούμε;» ρώτησε ο θείος Ιζιντόρο.  
Μα του φαινόταν ότι ο Κονσταντίνο υποκρινόταν, ότι ήταν τυλιγμένος σε ένα 
πέπλο ψεύτικης αδιαφορίας. Γιατί όμως; Αν δεν ανοιγόταν στον Ιζιντόρο, τότε 
σε ποιον θα ανοιγόταν; 
«Καλά, ας πούμε κάτι άλλο τώρα, και μετά λέμε και για αυτό» είπε. «Μα, 
αλήθεια, γιατί δεν θέλεις λίγο καφέ; Θα σου κάνει καλό». 



166           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Για ποιο πράγμα θέλετε να μιλήσουμε τότε;» αποκρίθηκε ο άλλος με 
μονότονη φωνή. «Το ήξερα εγώ που θα σας παραξένευε που δεν κλαίω. 
Έκλαψα τόσο που δεν μπορώ πια. Κι έπειτα, θα φύγω. Τώρα που ταξίδεψα στη 
θάλασσα, δεν γίνεται να μείνω εδώ. Καλά, φτιάξτε μου λίγο καφέ. Μα ποιος 
περνάει απ’ έξω;» ζωήρεψε καθώς άκουσε βήματα στο ξέφωτο. «Δεν θέλω να 
με δουν». Σηκώθηκε κι έκλεισε την πόρτα.  
Όταν στράφηκε πάλι προς τον Ιζιντόρο, η όψη του είχε αλλάξει και το μέτωπο 
του έτρεμε. Είπε με όλο και πιο χαμηλή φωνή: 
«Πέρασα από εκεί καθώς ερχόμουν. Δεν ήθελα, μα βρέθηκα χωρίς να το 
καταλάβω. Πώς να μείνω εδώ;… Για πέστε μου…» 
Και πίεσε το χέρι στο μέτωπο κουνώντας απελπισμένα το κεφάλι. Μετά 
ρίχτηκε καταγής και χτυπιόταν κι έκλαιγε με τρομερές κραυγές λες και 
πνιγόταν, σαν τον ταύρο που τον κρατάνε δεμένο με το λάσο και τον 
μαρκάρουν με πυρωμένο σίδερο.  
Ο ψαράς χλόμιασε. Δεν είπε όμως λέξη για να καλμάρει τη θύελλα που είχε 
φέρει ο πόνος. Α, αυτός ήταν ο Κονσταντίνο που γνώριζε! 



Μετά το διαζύγιο          167 
_______________________________________________________________________________________________________________________________________________________________________________________________________________ 

 

 

 

16. 
 
Με το που διαδόθηκαν τα νέα της επιστροφής του Κονσταντίνο, το χαμόσπιτο 
του ψαρά γέμισε κόσμο και όλη τη μέρα γινόταν ένα πηγαινέλα φίλων, 
συγγενών, ανθρώπων που μέχρι τότε δεν είχαν αλλάξει ούτε μια κουβέντα με 
τον κακομοίρη, και που τώρα ερχόντουσαν, τον αγκάλιαζαν, του πρόσφεραν 
το σπίτι τους. Οι γυναίκες έκλαιγαν, τον έλεγαν «γιε μου», τον κοιτούσαν με 
μάτια γεμάτα συμπάθεια. Μια γειτόνισσα έστειλε πεσκέσι ψωμί και 
λουκάνικα.  
Μα, όλες αυτές οι εκδηλώσεις εκτίμησης και λύπησης πίεζαν τον νέο άντρα. 
Έλεγε στον Ιζιντόρο: 
«Γιατί με λυπούνται; Διώξτε τους. Πάμε στην εξοχή». 
«Θα πάμε, θα πάμε, άνθρωπε του Θεού, κάνε υπομονή» απαντούσε ο άλλος, 
σκυφτός στη φωτιά για να μαγειρέψει τα λουκάνικα. «Α, πόσο άτακτος έχεις 
γίνει! Πώς μπορείς;» 
Η αλήθεια ήταν πως μετά το ξέσπασμα του Κονσταντίνο κατά την αυγή, ο 
θείος Ιζιντόρο δεν τον ντρεπόταν πια, αντίθετα άρχιζε να ξεθαρρεύει, 
μαλώνοντάς τον σαν να ήταν μωρό. Τις λίγες στιγμές που έμεναν μόνοι, του 
έλεγε και του ξαναέλεγε τα καθέκαστα. Ο Κονσταντίνο ήταν όλος αυτιά κι 
εκνευριζόταν όταν ερχόταν κόσμος και ο Ιζιντόρο αναγκαστικά διέκοπτε την 
αφήγηση.  
Ήρθε ως κι ο δήμαρχος, εκείνος ο βοσκός που είχε μια μούρη σαν του 
Ναπολέοντα του πρώτου. Αυτή η επίσκεψη, πραγματικά, συγκίνησε τον 
Κονσταντίνο. 
«Θα σου δώσουμε πρόβατα και γελάδες» του είπε ο δήμαρχος, αφού φύσηξε τη 
μύτη με τα δάχτυλα. «Ναι. Ο κάθε βοσκός θα σου δώσει ένα ζωντανό. Αν έχεις 
ανάγκη από κάτι άλλο, πες το αμέσως. Σε αυτόν τον κόσμο όλοι αδέρφια 
είμαστε, κι ακόμη περισσότερο στα μικρά μέρη».  
Ο Κονσταντίνο σκέφτηκε αυτό που του είχαν κάνει τα αδέρφια του μικρού του 
τόπου και κούνησε το κεφάλι.  
«Α!» είπε «τα αδέρφια μού έκαναν αυτό που έκανε ο Κάιν στον Άβελ. Δεν 
φτάνουν οι γελάδες και τα πρόβατα για να μου ξαναδώσετε τη ζωή μου και να 
με αποζημιώσετε». 



168           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Ε καλά, δεν έχει σημασία αυτό» είπε με τη σειρά του ο δήμαρχος, 
προσηλωμένος στην ιδέα του. «Εσύ που ταξίδεψες, πες μου, είδες από ψηλά τα 
χωριά κάτω στην πεδιάδα; Το λοιπόν, δεν σου έμοιαζαν σαν να έβλεπες σπίτια 
όπου στο καθένα ζει από μία οικογένεια;» 
Ο Κονσταντίνο είχε αρχίσει να εκνευρίζεται από τα λόγια του δήμαρχου και 
απάντησε πως ήθελε να φύγει από το χωριό, να πάει μακριά και να μην 
ξαναγυρίσει.  
«Δεν θα φύγεις. Όχι, μη φύγεις» τον συμβούλεψε ο άλλος. «Πού θέλεις να 
πας; Πρέπει να μείνεις εδώ όπου είμαστε όλοι αδέρφια». 
Μετά ήρθε ο γιατρός Πούντου, με μια μεγάλη γκρίζα και καταλερωμένη 
ομπρέλα, και τράβηξε να δει τι ψηνόταν μέσα στην κατσαρόλα.  
«Είστε όλοι σας εγκληματίες, γιατί τρώτε βρομιές σαν τα γουρούνια» άρχισε 
να φωνάζει με τη βραχνή φωνή του κοπανώντας την ομπρέλα πάνω στην 
κατσαρόλα.  
«Θα τη σπάσεις!» είπε ο θείος Ιζιντόρο «και να με συγχωρείς πολύ, αλλά δεν 
είναι βρομιές. Είναι φασόλια με λαρδί και λουκάνικα.  
«Και το λαρδί, από το γουρούνι δεν γίνεται; Γουρούνια είσαστε όλοι, εδώ 
πέρα… Μπα, γύρισες λοιπόν, καλό μου αρνάκι;» στράφηκε στον Κονσταντίνο. 
«Τον είδα να πεθαίνει εκείνον εκεί. Τον… τον… τον Τζάκομπε Ντέγιας, ναι! 
Βρήκε κακό θάνατο, όπως του άξιζε. Κι εσύ να πάρεις ένα καθαρτικό, αύριο. 
Είναι απολύτως απαραίτητο μετά από ένα ταξίδι». 
Ο Κονσταντίνο τον κοιτούσε χωρίς να μιλάει.  
«Με έχεις για τρελό!» του φώναξε ο γιατρός πηγαίνοντας από πάνω του και 
απειλώντας τον με την ομπρέλα. «Ένα καθαρτικό, κατάλαβες; Ένα 
καθαρτικό!» 
«Το άκουσα» είπε ο Κονσταντίνο.  
«Τόσο το καλύτερο! Κι εγώ άκουσα πως θέλεις να φύγεις. Να φύγεις! Ας είναι 
και στο σπίτι του διαβόλου, αρκεί να φύγεις. Πρώτα όμως πήγαινε στο 
νεκροταφείο, σε εκείνον τον σωρό κοπριάς που ονομάζεται νε-κρο-τα-φείο! 
Και σκάψε, σκάψε σαν τον σκύλο, και τραγάνισε τα κόκκαλα του Τζάκομπε 
Ντέγιας». 
Έτριξε τα δόντια σαν να ροκάνιζε κόκκαλα. Ήταν γελοίος και τρομακτικός, 
και ο Κονσταντίνο απόμεινε να τον κοιτάζει έκπληκτος. 
«Γιατί με κοιτάζεις έτσι; Πάντα σου ήσουνα ένας βλάκας, καλό μου ζωάκι. 
Νατος εδώ, ήσυχος και ήρεμος σαν τον Πάπα! Στα πήραν όλα, σε πρόδωσαν, σε 
σκότωσαν, σε χτύπησαν άνανδρα σαν να χτυπούσαν ένα πτώμα, κι εσύ 
κάθεσαι εδώ σαν άβουλος χαζός. Μα γιατί δεν κάνεις κάτι; Γιατί δεν πηγαίνεις 



Μετά το διαζύγιο          169 
_______________________________________________________________________________________________________________________________________________________________________________________________________________ 

 

 

σε εκείνο το κακιασμένο θηλυκό και τη μάνα της και την πεθερά της και να 
τις πιάσεις από τα μαλλιά και να τις δέσεις στις ουρές των αγελάδων που 
θέλουν να σου δώσουν για ελεημοσύνη και να βάλεις φωτιά στα φουστάνια 
τους και μετά να σέρνεις τις αγελάδες σε όλο το χωριό και να βάλεις φωτιά 
παντού; Παντού, κατάλαβες; Κατάλαβες, ζουλάπι;» 
Του φώναζε κατά πρόσωπο κι από το στόμα του έβγαζε μια δηλητηριώδη 
μπόχα από αψέντι και τα μάτια του ήταν κατακόκκινα. Ο Κονσταντίνο 
οπισθοχωρούσε και τα λόγια του άλλου τού έφερναν τρέμουλο.  
Μα γρήγορα ο φριχτός άνθρωπος έφυγε από κοντά του και, καθώς στράφηκε 
κατά την πόρτα, κούνησε απειλητικά την ομπρέλα του.  
«Έτσι μου ρχεται να στη σπάσω στη μούρη» είπε. «Άνθρωποι σαν κι εσένα, το 
αξίζουν αυτό που σου έκαναν. Καλά λοιπόν, τουλάχιστον πάρε το καθαρτικό, 
πανίβλακα». 
«Θα το πάρω!» φώναξε ο Κονσταντίνο. Κι έβαλε τα γέλια, μα τα λόγια του 
«γιατρού» τού έκαναν βαθιά εντύπωση. Α, ναι, ήταν στιγμές που ένιωθε 
δυνατή απελπισία. Έλεγε ότι ήθελε να φύγει, μα δεν ήξερε πού ακριβώς ήθελε 
να πάει, όπως δεν ήξερε και τι θα έκανε αν έμενε στο χωριό. Σκεφτόταν: “Δεν 
έχω σπίτι, δεν έχω κανέναν. Σήμερα έρχονται να με χαιρετήσουν, για να 
ικανοποιήσουν την περιέργειά τους, αύριο όμως κανένας δεν θα με θυμάται. Είμαι 
ένα πουλί χωρίς φωλιά. Τι θα κάνω;” 
Τα λόγια του «γιατρού» τού τριβέλιζαν το μυαλό. Να πάει, να πάει εκεί, να 
πέσει σαν τον κεραυνό, να καταστρέψει όλους εκείνους που του ρούφηξαν τη 
ζωή.  
«… Όχι, Κονσταντίνο, αυτή δεν είναι ευτυχισμένη» ξαναπήρε τον λόγο ο 
Ιζιντόρο, όταν κάθισαν να φάνε τα λουκάνικα και το άσπρο ψωμί που τους 
είχε στείλει πεσκέσι η γειτόνισσα. «Δεν είναι ευτυχισμένη. Ούτε που την έχω 
ξανακοιτάξει κατά πρόσωπο. Κι όταν τη βλέπω, με πιάνει κάτι παράξενο, 
όπως όταν βλέπει κανείς τον πειρασμό. Κι όμως, να που τη λυπάμαι. Έχει μια 
κορούλα που, όπως μου λένε, μοιάζει με φρέσκο φασόλι, τόσο λεπτή και 
πράσινη είναι. Και πώς να είναι όμορφες οι κόρες που έχουν γεννηθεί μέσα σε 
μεγάλη αμαρτία; Και η μικρή βαφτίστηκε σαν να ήταν μπάσταρδη. Ο παπάς 
δεν τη συνόδεψε μέχρι το σπίτι της, ο κόσμος κορόιδευε στους δρόμους.  
«Α! Το θυμόσαστε το μωρό μου;» ρώτησε ο Κονσταντίνο, καθώς έκοβε το 
κίτρινο λιπαρό λαρδί. «Εκείνος, όχι, δεν έμοιαζε με φασόλι. Αχ, και να ζούσε!» 
«Καλύτερα που πέθανε» έπιασε να φιλοσοφεί ο ψαράς. «Η ζωή είναι γεμάτη 
δυστυχία. Καλύτερα να πεθαίνει κανείς αθώος, να φεύγει, να πετάει ψηλά, 
πέρα από τον γαλάζιο ουρανό, στον παράδεισο που απλώνεται πάνω από τα 



170           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

σύννεφα, πάνω από τον άνεμο, πάνω από όλες τις ανθρώπινες αδικίες. Πιες, 
Κονσταντίνο» είπε μετά. «Δεν είναι καλό αυτό το κρασί, μα δεν ξίνισε ακόμη. 
Να, θυμάμαι πέρυσι, τη μέρα της Κοίμησης ήταν, που ο Τζάκομπε Ντέγιας με 
κάλεσε να φάω στο σπίτι του. Με φοβόταν. Νόμιζε ότι ήξερα… και ήθελε να 
μου δώσει την αδερφή του να την παντρευτώ! Αν την έβλεπες, δεν θα γέλαγες 
πια. Ήρθε μαζί μ’ εμένα και τον παπά να πάμε στο Νουόρο στον δικαστή. Ο 
Θεός να με λυπηθεί σαν έρθει η ώρα μου, μα δεν έχω δει πιο θαρραλέα 
γυναίκα στη ζωή μου. Έμοιαζε να περπατάει πάνω από τη γη. Μετά 
καμπούριασε, γκρίζαρε, ξέρεις, σαν τα φρούτα που ξεραίνονται πάνω στο 
δέντρο προτού να ωριμάσουν. Την επισκέπτομαι πάντα. Για να την κάνω να 
ευθυμήσει της λέω: “Μα τι στο καλό, θα παντρευτούμε, κριθαράκι μου;” 
Χαμογελάει εκείνη, χαμογελάω εγώ, αν και το μόνο που θέλουμε είναι να 
κλάψουμε. Ποιος να το σκεφτόταν ποτέ; Να λοιπόν, αυτό που ήθελα να πω 
είναι πως ο Τζάκομπε έμοιαζε χαρούμενος και ικανοποιημένος. Πλούταινε, 
σκεφτόταν να παντρευτεί. Και να που σε μια στιγμή μπαμ! και πέφτει στη γη 
σαν το σάπιο αχλάδι. Έτσι είναι η ζωή. Η Μπακιζία Έρα πούλησε την κόρη της 
νομίζοντας ότι θα αλλάξει ζωή, και τώρα πεθαίνει της πείνας χειρότερα από 
πριν. Η Τζοβάνα Έρα έκανε ό,τι έκανε νομίζοντας ότι από τη γη που 
βρισκόταν θα άγγιζε τον ουρανό, αλλά τώρα είναι σαν το βατράχι που το 
παλούκωσαν ζωντανό». 
«Μα εκείνος εκεί, τη χτυπάει;» ρώτησε ο Κοντσταντίνο άγρια.  
«Δεν τη χτυπάει, αλλά υπάρχουν χειρότερα από αυτό, αν θέλεις να 
κακομεταχειριστείς κάποιον. Την πήρανε για υπηρέτρια, για σκλάβα. Ξέρεις τι 
έκαναν στους σκλάβους οι αρχαίοι; Έτσι της φέρονται σε εκείνο το σπίτι». 
«Καλά λοιπόν, δεν πάει να ψοφήσει; Ας πιούμε στο ανάθεμά της!» είπε ο 
Κονσταντίνο υψώνοντας το ποτήρι του.  
Ακούγοντας ότι η Τζοβάνα ήταν δυστυχισμένη, ένιωθε μια άγρια 
ευχαρίστηση, σαν σπασμό στο σώμα του, σαν αυτό που νιώθουν τα πιτσιρίκια 
όταν βλέπουν να τρώει ξύλο ένας άτακτος φίλος τους.  
Μετά το φαγητό, οι δυο άντρες βγήκαν έξω και ξάπλωσαν στη σκιά της 
αγριοσυκιάς. Το μεσημέρι ήταν ζεστό. Ο ακίνητος αέρας μύριζε παπαρούνες, ο 
ορίζοντας άχνιζε σταχτής σαν να ήταν μεσημέρι καλοκαιριού και οι μέλισσες 
ζουζούνιζαν μονότονα. Ο Κονσταντίνο, κουρασμένος, αποκαμωμένος 
αποκοιμήθηκε αμέσως. Ο ψαράς όμως δεν μπόρεσε να κλείσει μάτι. Μια 
πράσινη ακρίδα χοροπηδούσε πάνω στο χώμα και τις παπαρούνες αφήνοντας 
πίσω της έναν ξερό ήχο. Και ο Ιζιντόρο άπλωσε το χέρι κι άρχισε να την 
κυνηγάει, ενώ σκεφτόταν: 



Μετά το διαζύγιο          171 
_______________________________________________________________________________________________________________________________________________________________________________________________________________ 

 

 

“Ξέρω γιατί θέλει να φύγει. Την αγαπάει ακόμα, το καημένο το παιδί. Αν μείνει εδώ, 
θα υποφέρει σαν τον Άγιο Λορέντσο στη σχάρα. Καημένο πλάσμα. Μοιάζει με 
άρρωστο έφηβο. Αχ! τι του έκαναν! Τον κατασπάραξαν. «Να που σε τσάκωσα!» 
είπε. 
Και κάτι παράξενο έγινε μέσα του. Εκεί που θα έλιωνε την ακρίδα, σκέφτηκε 
πως θα την έκανε να υποφέρει, όπως υπέφερε ο Κονσταντίνο. Και την άφησε 
να φύγει.  
Μια σκιά φάνηκε στο βάθος του μονοπατιού. Ο θείος Ιζιντόρο με το που 
αναγνώρισε τον παπά Ελίας, στάθηκε στα πόδια του, πήγε να τον συναντήσει 
και τον οδήγησε στο χαμόσπιτο, μη θέλοντας να ξυπνήσει τον Κονσταντίνο. 
Εκείνος όμως έκανε ελαφρύ ύπνο, ξύπνησε, άκουσε τις ομιλίες, σηκώθηκε και 
πλησιάζοντας την πόρτα κατάλαβε πως μιλούσαν για του λόγου του.  
«Καλύτερα να φύγει» έλεγε ο παπάς με σοβαρό ύφος. «Καλύτερα. Καλύτερα». 
Ο Κονσταντίνο, χωρίς να ξέρει γιατί, αναστατώθηκε ακούγοντας αυτές τις 
κουβέντες.  
 
Δεν έφυγε όμως.  
Οι μέρες κυλούσαν κι ο κόσμος έπαψε να ενοχλεί τον Κονσταντίνο, που 
άρχισε να γυρίζει το χωριό χωρίς να αποτελεί τον στόχο της περιέργειας 
ανάμεσα στις γυναικούλες και τα παιδιά. Με τα χρήματα που είχε κερδίσει τον 
καιρό της φυλακής προμηθεύτηκε δέρμα, σόλες και σπάγκο, μα ποτέ δεν 
καταπιάστηκε να δουλέψει. Κάθε μέρα αγόραζε κρέας, φρούτα και κρασί, 
έτρωγε κι έπινε πολύ και ζόριζε τον Ιζιντόρο να κάνει το ίδιο. Τον βάραινε η 
φιλοξενία του ψαρά, φοβόταν πως στο χωριό νόμιζαν ότι ζούσε σε βάρος του 
κι έψαχνε να φανεί γενναιόδωρος με τον Ιζιντόρο και όλους τους άλλους. 
Πήγαινε πλήθος γνωστούς στην ταβέρνα, τους μεθούσε, μεθούσε κι αυτός, και 
τότε έπιανε να διηγείται τη ζωή του στη φυλακή και μεγαλοποιούσε τα 
πράγματα με περίεργο τρόπο.  
Έτσι τα λεφτουδάκια του έκαναν φτερά, κι όταν ο Ιζιντόρο τον μάλωνε, του 
έλεγε: 
«Ε, καλά, εγώ δεν έχω παιδιά, δεν έχω κανέναν να σκεφτώ. Αφήστε με 
ήσυχο». 
Κι από την άλλη, υπολόγιζε στην κληρονομιά του δολοφονημένου θείου, την 
κληρονομιά που οι συγγενείς υποσχόντουσαν να του δώσουν πίσω χωρίς να 
καταφύγει στη δικαιοσύνη.  
«Λοιπόν» έλεγε «θα τα πουλήσω όλα και θα φύγω. Σε εσάς θα δώσω εκατό 
σκούδα, θείε Ιζιντόρο». 



172           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Ο φτωχός άνθρωπος όμως δεν ήθελε τίποτα. Ήθελε μόνο να ξαναγίνει ο 
Κονσταντίνο εκείνος που ήταν πριν την ατίμωσή του, καλός, εργατικός, 
αληθινός.  
Γιατί ο γέρος το καταλάβαινε πως ο δύστυχος υποκρινόταν, κι ένιωθε βαθύ 
πόνο. Ήταν φορές όμως που τον γέμιζε έκπληξη βλέποντας τα δάκρυα στα 
μάτια του και τότε η γέρικη καρδιά του χοροπηδούσε από χαρά.  
«Τι έχεις, ευλογημένο μου παιδί;» τον ρωτούσε. Μα ο Κονσταντίνο έπιανε να 
γελάει, κι ας κυλούσαν δάκρυα στα μάγουλά του Αυτό ήταν τρομακτικό.  
Καμιά φορά πήγαιναν μαζί να ψαρέψουν βδέλλες και ενώ ο Ιζιντόρο στεκόταν 
με τις γάμπες του γυμνές μέσα στο στάσιμο κίτρινο νερό, ο Κονσταντίνο, 
ξαπλωμένος στα βούρλα, έλεγε ιστοριούλες από τη ζωή των συντρόφων του 
στη φυλακή και κοίταζε στον ορίζοντα με μια παράξενη νοσταλγία.  
Να φύγει, να φύγει! Ήθελε να φύγει, όμως εκεί πέρα, κάτω από τον καυτό 
ήλιο, στο ακίνητο και έρημο οροπέδιο, που το φυλούσαν οι τεράστιες πέτρινες 
σφίγγες των βουνών, ένιωθε σαν να τον πίεζε ένα καυτό σίδερο. Όλα τα 
πράγματα, από τα χορτάρια που φύτρωναν στα μονοπάτια μέχρι τις πλαγιές 
των βουνών, του θύμιζαν το παρελθόν. Κάθε νύχτα περιφερόταν με χίλιες 
προφυλάξεις γύρω από το σπίτι της Τζοβάνας. Ένα βράδυ είδε την ψηλή 
σιλουέτα της να βγαίνει από τη σκεπαστή αυλή και να τραβάει κατά το 
σπιτάκι τους. Ήταν η πρώτη φορά που ξαναέβλεπε την Τζοβάνα, μα την 
αναγνώρισε παρά το υγρό σκοτάδι της συννεφιασμένης βραδιάς. Η καρδιά του 
χτύπησε βίαια και κάθε παλμός ήταν κι ένας διαφορετικός πόνος, μια 
ανάμνηση, μια κραυγή απελπισίας. Του ήρθε να πάει προς το μέρος της, να 
την αγκαλιάσει, να τη σκοτώσει. Δεν του έφτανε να τη βλέπει έτσι, στα κρυφά, 
στις σκιές. Ήθελε να τη δει και να τον δει στο φως της μέρας. Μα εκείνη δεν 
έβγαινε ποτέ έξω και αυτός φοβόταν να περάσει μπροστά από το άσπρο σπίτι 
όσο ήταν μέρα.  
Μια άλλη βραδιά, ένα Σάββατο, άκουσε το γέλιο του Μπρόντου να αντηχεί 
στη σκεπαστή αυλή και του φάνηκε πως άκουσε και το γέλιο εκείνης. Τα 
μάτια του σκοτείνιασαν κι ένιωσε κάτι παρόμοιο με αυτό που τον είχε πιάσει 
στο ταξίδι από το Κάλιαρι στη Νάπολη, όταν είχε ξυπνήσει υποφέροντας από 
ναυτία.  
Στο μεταξύ υποκρινόταν, χωρίς να ξέρει τον λόγο. Κι όλοι οι κάτοικοι του 
Ορλέι τού φαινόντουσαν μισητοί. Όλοι τους, ακόμα και ο θείος Ιζιντόρο.  
Καμιά φορά αναρωτιόταν έκπληκτος: “Γιατί γύρισα;” 
«Θα φύγω» έλεγε στον ψαρά, μέσα στην απόλυτη ησυχία του οροπέδιου, 
ατενίζοντας τη γαλάζια και βυσσινί όψη του ορίζοντα και τις πυκνές 



Μετά το διαζύγιο          173 
_______________________________________________________________________________________________________________________________________________________________________________________________________________ 

 

 

κουμαριές στις πλαγιές που έμοιαζαν να υψώνονται σαν ένα πράσινο 
σύννεφο. «Έγραψα στον φίλο μου, τον Μπουράι. Αυτός μπορεί να κάνει τα 
πάντα, να ξέρετε. Ακόμα κι αν ήμουν ένοχος, θα έβαζε τον βασιλιά να μου 
δώσει χάρη». 
«Μου το ξαναείπες αυτό» απάντησε μια μέρα ο Ιζιντόρο, ενώ έστεκε με τις 
γέρικες ισχνές τριχωτές του γάμπες στο κίτρινο νερό. «Βαρέθηκα να το ακούω 
συνέχεια. Εσύ του γράφεις, αυτός όμως δεν σου απαντάει». 
«Θα ψάξει να μου βρει μια θέση. Ναι, θα φύγω. Μα πείτε μου την αλήθεια, 
γιατί ο παπάς θέλει να φύγω; Φοβάται μήπως σκοτώσω τον Μπρόντου 
Ντέγιας;» 
«Ναι, αυτό ακριβώς». 
«Όχι, δεν είναι αυτό. Του είπα: “παπά Ελίας, καταλαβαίνετε πως αν ήθελα να 
σκοτώσω κάποιον, θα το είχα κάνει με τη μία”. Κι εκείνος λέει και ξαναλέει: 
“Φύγε, φύγε, καλύτερα να φύγεις”. Τι λέτε εσείς, θείε ψαρά; Να φύγω ή όχι;» 
«Εγώ δεν ξέρω τίποτα» είπε ο άλλος σαν να τον επέπληττε. «Αυτό που ξέρω 
είναι πως μοιάζεις με κοπρόσκυλο. Γιατί δεν δουλεύεις, μου λες; Γιατί 
σκέφτεσαι αυτόν τον κακορίζικο Μπουράι σου, που ούτε καν σε σκέφτεται;» 
«Α! Δεν με σκέφτεται;» είπε ο Κονσταντίνο προσβεβλημένος. «Τώρα θα σας 
δείξω αν με σκέφτεται ή όχι. Να, δείτε!» 
Σηκώθηκε, έβγαλε ένα γράμμα από την εσωτερική τσέπη του ζακέτου του και 
άρχισε να το διαβάζει δυνατά. Ήταν από τον Μπουράι, που έγραφε από τη 
Ρώμη, όπου είχε ανοίξει ένα μικρομάγαζο με κρασιά από τη Σαρδηνία. Φυσικά 
ο Ρήγας Μπαστούνι μεγαλοποιούσε τα πράγματα, έλεγε πως ήταν ιδιοκτήτης 
μιας μεγάλης επιχείρησης κρασιών. Προσφερόταν να φιλοξενήσει τον 
Κονσταντίνο, επιπλήττοντάς τον που δεν είχε θελήσει να έρθει στη Ρώμη και 
του υποσχόταν να του εξασφαλίσει μια δουλειά. Τα γαλανά μάτια του ψαρά 
άνοιξαν γεμάτα παιδικό θαυμασμό.  
«Για δες, για δες!» άρχισε να λέει. «Γιατί δεν το έλεγες πιο πριν; Γιατί έκρυβες 
το γράμμα; Πόσο κάνει να πας στη Ρώμη;» 
«Πενήντα λίρες μονάχα». 
«Και τα έχεις τα λεφτά;» 
«Φυσικά και τα έχω». 
«Α! Τότε να πας, να πας!» αναφώνησε ο γέρος απλώνοντας το χέρι του στον 
ορίζοντα.  
Σώπασαν για λίγο. Ο ψαράς έσκυψε το πρόσωπο στο νερό και κοιτούσε τα 
άσπρα σαν αυγά βότσαλα στον βυθό, ενώ ο Κονσταντίνο ατένιζε αδιάφορα 
μπροστά του. Γύρω από το νερό το ψηλό κίτρινο χορτάρι της πεδιάδας έγερνε 



174           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

από το φύσημα του αέρα. Οι κορυφές της βρώμης τρεμούλιαζαν κάτω από το 
γαλάζιο πέπλο. Ο θείος Ιζιντόρο θεώρησε ότι ήταν ώρα να εξηγήσει στον 
Κονσταντίνο για ποιο λόγο πολλοί ήθελαν να φύγει από το χωριό.  
«Η Τζοβάνα δεν αγαπάει τον άντρα της. Θα μπορούσατε να ξαναβρεθείτε οι 
δυο σας…» 
«Κι αν ξαναβρεθούμε;» 
«Τίποτα!... Απλά, θα μπορούσατε…» 
«Απλά, ξεαπλά!» φώναξε ο Κονσταντίνο και η φωνή του αντήχησε δυνατή 
στην ησυχία της όχθης. «Τη σιχαίνομαι τη βρομιάρα. Δεν τη θέλω…» 
«Δεν τη θέλεις κι όλο εκεί στο σπίτι της γυρίζεις, σαν τη μύγα στο μέλι». 
«Α, το ξέρετε;» είπε ο Κονσταντίνο πληγωμένος. «Δεν είναι αλήθεια… ε, ναι, 
είναι αλήθεια. Τριγυρίζω στο σπίτι της. Κι εσάς, τι σας κόφτει;» 
«Τίποτα. Πρέπει να φύγεις». 
«Θα φύγω. Σας έγινα βάρος;» 
«Κονσταντίνο! Κονσταντίνο!» είπε ο γέρος με τραχιά φωνή.  
Ο Κονσταντίνο έκοψε ένα βούρλο, το πέταξε κι έπειτα κοίταξε ξανά πέρα 
μακριά. Η όψη του μεταμορφωνόταν, όπως εκείνη τη μέρα της επιστροφής 
του, που έκλεισε πίσω του την πόρτα του θείου Ιζιντόρο. Το πηγούνι του 
έτρεμε. Κατάπιε πολλές φορές το πικρό σάλιο που του γέμιζε το στόμα και 
μετά μίλησε: 
«Καλά λοιπόν, γιατί θέλει να φύγω ο παπάς; Εγώ δεν είμαι ο πραγματικός 
άντρας της Τζοβάνας; Αν ερχόταν ξανά σε εμένα, μήπως δεν είμαι εγώ ο 
πραγματικός της άντρας;» 
«Αν πήγαινε μαζί σου, αγαπητέ μου, ο Μπρόντου Ντέγιας θα μπορούσε να σας 
σκοτώσει ή να σας στείλει στη φυλακή». 
«Μη φοβάστε. Δεν τη θέλω. Για μένα είναι μια χαμένη. Θα φύγω μακριά, θα 
παντρευτώ άλλη…» 
«Δεν θα το κάνεις. Είσαι καλός χριστιανός» μουρμούρισε ο γέρος με μια φωνή 
σαν να τον χαϊδολογούσε. 
«Δεν θα το κάνω…» επανέλαβε ο Κονσταντίνο σαν να τον είχε υπνωτίσει η 
φωνή του γέρου.  
«Δεν θα το κάνεις… δεν θα το κάνεις… είσαι καλός χριστιανός…» είπε ξανά ο 
γέρος, και η φωνή του γέμισε θλίψη, γιατί η πείρα μιας ζωής άλλα έλεγε στο 
ταπεινό μυαλό του: “Αν δεν το κάνει, δεν θα είναι μόνο γιατί είναι καλός 
χριστιανός…” 



Μετά το διαζύγιο          175 
_______________________________________________________________________________________________________________________________________________________________________________________________________________ 

 

 

 

17. 
 
To απόγευμα του Ιουλίου κυλούσε ήσυχο, λες και τα πάντα ήταν τυλιγμένα σε 
ένα μεγάλο γαλάζιο πέπλο. Ο Κονσταντίνο καθόταν στο πέτρινο παγκάκι έξω 
από το σπίτι του ψαρά και μετρούσε σκεφτικός με τα δάχτυλα.  
Ναι, είχαν περάσει εξήντα τέσσερις μέρες από τότε που είχε γυρίσει. Εξήντα 
τέσσερις μέρες. Από τη μια του έμοιαζε πως ήταν χθες, από την άλλη πως είχε 
περάσει ένας αιώνας. Το φτηνό ρούχο του Κονσταντίνο είχε φθαρεί, το 
πρόσωπό του είχε σκοτεινιάσει. Μα και η καρδιά του, ναι, ακόμη και η καρδιά 
του, από μέρα σε μέρα, από ώρα σε ώρα φθειρόταν από τον πόνο, τη 
μνησικακία, το πάθος και μαύριζε σαν κάτι που σάπιζε.  
Από τον καιρό στη φυλακή τού είχε γίνει συνήθεια να υποκρίνεται. Δεν ήξερε 
τον λόγο, μα δεν κατάφερνε να εμπιστευτεί κανέναν, κι ας το είχε ανάγκη. 
Και αυτή η υποκρισία που τον έπνιγε, μεγάλωνε τον πόνο του. Ένιωθε να τον 
περικυκλώνει ένα απέραντο παγωμένο κενό, σαν τη θάλασσα γύρω από τον 
ναυαγό, ήσυχη, αλλά ατελείωτη. Σε μια τέτοια θάλασσα κολυμπούσε εδώ και 
δύο μήνες. Και τώρα ένιωθε κουρασμένος, στερημένος από δυνάμεις. Η ψυχή 
του, όσο κι αν έψαχνε στην απέραντη ερημιά, δεν έβρισκε όχθη, δεν έβλεπε 
πού θα μπορούσε να τελειώσει ο μάταιος αγώνας του. Και το κρύο νερό και το 
κενό τον κατάπιναν αργά σαν τη ρουφήχτρα.  
Κάθε μέρα έλεγε πως θα έφευγε και ποτέ δεν έφευγε. Κι αυτό υποκρισία ήταν, 
σαν όλες τις άλλες. Το ένιωθε ότι δεν θα έφευγε ποτέ. Γιατί να φύγει; Είτε από 
τη δώθε μεριά της θάλασσας είτε από την πέρα, η ζωή του ένα και το αυτό 
ήταν. Δεν αγαπούσε κανέναν, δεν μισούσε κανέναν. Του φαινόταν πως είχε 
καταντήσει ένας δειλός, όπως εκείνοι που είχε αφήσει πίσω του στη φυλακή. 
Τον θείο Ιζιντόρο, στον οποίο από παλιά είχε μεγάλη συμπάθεια, τώρα που 
τον ζούσε, τον έβρισκε πια αδιάφορο και ώρες ώρες ενοχλητικό. Όταν έφευγε 
ο γέρος, απασχολημένος με τα ψάρια του και τα ταξίδια του (γιατί έπρεπε και 
να ταξιδέψει για να εμπορευτεί τα προϊόντα της οικοτεχνίας του), ο 
Κονσταντίνο ένιωθε σαν να είχε λευτερωθεί από ένα βάρος. Η πατρική 
εποπτεία του γέρου τον εκνεύριζε και τον φόβιζε.  
Εκείνο το απόγευμα ο ψαράς δεν βρισκόταν στο χωριό, και ο Κονσταντίνο 
ένιωθε αυτήν ακριβώς την αίσθηση της ελευθερίας. Α! Να που μπορούσε να 



176           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

κάνει ό,τι ήθελε κι ό,τι του άρεσε, χωρίς να ακούει κηρύγματα από κανέναν, 
χωρίς να αισθάνεται φόβο ή ενόχληση, που ίσως του είχαν μείνει μέσα του 
από τον καιρό της φυλακής και που η παρουσία του γέρου αρκούσε για να 
ξαναβγούν στην επιφάνεια.  
Περίμενε μια γυναίκα, αν και μάλλον τις υποτιμούσε τις γυναίκες και 
πραγματικά ένιωθε άσχημα κοντά τους. Είχε όμως κάνει σχέση με μια λίγο 
χαζούλα, που ζούσε πολύ κοντά στης Τζοβάνας και που ένα βράδυ τον έπιασε 
στα πράσα έξω από τη σκεπαστή αυλή των Ντέγιας και τον τράβηξε στο σπίτι 
της.  
Ελόγου της ήταν που του διηγιόταν όλα τα κουτσομπολιά του σπιτιού των 
Ντέγιας, και αυτός τράβαγε για το σπίτι της κάθε φορά που κάποιος τον 
έπαιρνε χαμπάρι να περνάει από το ξέφωτο. Ή πάλι την περίμενε στο σπίτι 
του Ιζιντόρο, όταν ο γέρος απουσίαζε. Δεν την εκτιμούσε όμως καθόλου και οι 
κουβέντες της ήταν παλαβές.  
Κι εκείνο το απόγευμα, όταν ήρθε η κοπέλα, αυτός δεν κουνήθηκε από το 
πέτρινο παγκάκι, παρά της είπε να καθίσει δίπλα του, εκεί έξω.  
«Κάνει ζέστη μέσα, έχει ψύλλους, αράχνες, διαβόλια. Κάτσε εδώ, στον καθαρό 
αέρα» της είπε χωρίς να την κοιτάζει.  
«Μα μας βλέπουν!» του απάντησε με μια βαθιά, τραχιά φωνή.  
«Κι αν μας βλέπουν, τι έγινε; Εμένα καρφί δεν μου καίγεται. Κι εσένα τι σε 
κόφτει;» 
«Ίσα ίσα, με νοιάζει και πολύ μάλιστα!» 
Αυτός ύψωσε τη φωνή.  
«Και τι σε νοιάζει κι αν σε βλέπουν οι άνθρωποι; Όλοι ψαράδες είναι. Κι ο 
Θεός μάς βλέπει, είτε καθόμαστε μέσα είτε έξω». 
«Πάμε μέσα, είσαι πιωμένος!» του είπε εκείνη χωρίς να αλλάξει στάση και 
μπήκε στο σπίτι. Άναψε το σπαρματσέτο, κοίταξε στο ντουλάπι όπου φύλαγαν 
τα τρόφιμα και, καθώς ο Κονσταντίνο δεν έμπαινε μέσα, στάθηκε στην πόρτα 
και του είπε: 
«Αν δεν έρθεις, φεύγω. Πρόσεχε όμως, γιατί έχω κάτι να σου πω». 
Αυτός πετάχτηκε επάνω, μπήκε στο σπίτι και την αγκάλιασε. Κι εκείνη άρχισε 
να γελάει σαν τρελή λέγοντας: 
«Χαχα! Να που ήρθες… Χαχα! Σε έκανα να έρθεις με τη μία, κουρεμένο μου 
αρνάκι! Χαχα…» 
Ήταν ψηλή, παχιά, με ένα τόσο δα μικρό κεφαλάκι, ένα μικροσκοπικό 
πρόσωπο, σκούρα επιδερμίδα, κόκκινο στόμα και πρασινωπά μάτια. Δεν ήταν 
κι άσχημη ούτε απωθητική. Δεν έπινε ποτέ της, μα έμοιαζε πάντα μεθυσμένη 



Μετά το διαζύγιο          177 
_______________________________________________________________________________________________________________________________________________________________________________________________________________ 

 

 

και είχε την εντύπωση ότι όλοι μεθυσμένοι ήταν. Συνέχισε να γελάει και 
ξαναπήγε στο ντουλάπι να κοιτάξει.  
«Δεν έχει τίποτα μέσα» είπε. «Πεινάω, να ξέρεις!» 
«Περίμενε μια στιγμή, και πάω να αγοράσω κάτι. Πρώτα όμως πρέπει να μου 
πεις…» 
Η κοπέλα στράφηκε απότομα, έβαλε το ένα χέρι στο στήθος του και με το 
άλλο τον ξύλιζε στα σοβαρά.  
«Α, θέλεις να μάθεις… κροκόδειλε, θέλεις να μάθεις; Γι’ αυτό μπήκες μέσα στα 
γρήγορα; Άντε, τράβα έξω, ψωριάρικο αρνί! Θέλεις να μάθεις; Νομίζεις πως 
έχω νέα για την Τζοβάνα Έρα; Και μπήκες μέσα γι’ αυτό, όχι για εμένα!...» 
«Παράτα με» της είπε πιάνοντάς της το χέρι. «Έχεις βαρύ χέρι, που να σε 
πάρει. Ναι, γι’ αυτό μπήκα. Και λοιπόν;» 
«Κι εγώ δεν θα σου πω τίποτα, να λοιπόν!» 
«Ματτέα, μη με κάνεις να θυμώσω!» της είπε με γλυκιά φωνή. «Αφού δεν 
είσαι κακιά. Πάω τώρα... πάω και θ’ αγοράσω ό,τι θέλεις. Τι θέλεις να πάρω; 
Τι;» 
Ο Κονσταντίνο έμοιαζε με πιτσιρίκο που κάνει τον καλό για να αποκτήσει 
αυτό που θέλει. Κι εκείνη τη στιγμή ήθελε όσο δεν έπαιρνε κάτι άσχημο, βίαιο. 
Ήθελε να μάθει ότι ο Μπρόντου είχε χτυπήσει την Τζοβάνα, ή ότι της είχε 
κάνει κάποιο κακό τέλος πάντων, ή ότι κάποια μεγάλη δυστυχία είχε βρει το 
σπίτι των Ντέγιας. Κι έτσι το ευχαριστήθηκε μια στάλα όταν κλείνοντάς του 
το μάτι, η Ματτέα τού είπε: 
«Τους έκλεψαν ζωντανά. Μόλις το έμαθε η γριά, έφυγε σαν τρελή για να 
βεβαιωθεί για τη συφορά. Θα περάσει τη νύχτα στη στάνη και η γυναίκα σου 
θα μείνει μόνη. Κατάλαβες; Μόνη». 
«Και τι με νοιάζει;» της είπε.  
«Ανόητε! Μπορείς να πας να τη βρεις. Γιατί, δεν θα πας; Εγώ ήρθα για να στο 
πω. Πήγαινε, στο λέω εγώ, γιατί σε λυπάμαι... Στο κάτω κάτω, ο άντρας της 
είσαι».  
«Δεν είμαι άντρας καμιάς» είπε ανασηκώνοντας τους ώμους. «Κι εγώ που 
νόμιζα πως είχες κάτι άλλο να μου πεις! Λοιπόν, τι θέλεις να αγοράσω; 
Φασόλια, γάλα, λαρδί, κεράσια;…» 
«Τότε παντρέψου εμένα, αν δεν είσαι καμιάς ο άντρας» είπε η Ματτέα με τη 
βαθιά, τραχιά φωνή της, που ακουγόταν σαν να ήταν μεθυσμένη.  
Ο Κονσταντίνο έβηξε κι έφτυσε κατάχαμα.  
Τα μάτια της Ματτέα, συνήθως θαμπά και ανόητα, απόκτησαν μια λάμψη 
εξυπνάδας. Το χαμηλό της μέτωπο γέμισε ζάρες.  



178           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

«Γιατί φτύνεις;» ρώτησε φουρκισμένη. «Μπας και είναι καλύτερη από εμένα;» 
Αυτός φούντωσε και μετά η θλίψη σκέπασε την καρδιά του.  
«Εσύ» της είπε «είσαι χειρότερη ή καλύτερη από εκείνη». 
«Δηλαδή;» 
«Αν δεν μου λες ψέματα κι αν δεν ήρθες επίτηδες να βάλεις φωτιά στα 
μπατζάκια μου λέγοντάς μου πως είναι μόνη της, είσαι καλύτερη από εκείνη». 
«Γιατί να θέλω να βάλω φωτιά στα μπατζάκια σου; Σε λυπάμαι. Στο ορκίζομαι 
στη μνήμη των πεθαμένων μου πως άμα πας στο σπίτι της απόψε, δεν έχεις 
κανέναν κίνδυνο». 
«Και ποιος να σας πιστέψει, γυναίκες; Δεν σέβεστε ούτε τους πεθαμένους». 
Η Ματτέα έκανε να φύγει, θυμωμένη από την προσβολή. Αυτός τη 
συγκράτησε.  
«Παλιόσκυλο!» του είπε υποτιμητικά. «Εγώ σε λυπάμαι κι εσύ με μαστιγώνεις. 
Τι έχεις να με κατηγορήσεις; Για πες, τι;» ρώτησε κι ανασήκωσε απότομα το 
κεφάλι φανερώνοντας τις ρυτίδες στο μέτωπό της και κοιτάζοντας τον 
Κονσταντίνο με καθαρό βλέμμα γεμάτο εξυπνάδα.  
Αυτός την κοίταξε έκπληκτος που μια γυναίκα του είδους της μιλούσε έτσι, 
ύψωνε το μέτωπο, τολμούσε να τον κοιτάζει με αυτόν τον τρόπο. Μετά έβαλε 
τα γέλια.  
«Πάω τώρα» επανέλαβε «πάω και γυρίζω αμέσως. Θα πάρω και κρασί, αν κι 
εσύ δεν πίνεις. Περίμενέ με. Περίμενέ με, σου λέω!» της είπε άγρια βλέποντας 
ότι εκείνη τον ακολουθούσε. «Μη γίνεσαι κουραστική». 
Η κοπέλα σταμάτησε στην πόρτα. Αυτός βγήκε, μα δεν είχε κάνει παρά λίγα 
βήματα όταν άκουσε την τραχιά φωνή της να τον καλεί. 
Γύρισε πίσω μέχρι τη μισόκλειστη πόρτα και από τη φωτισμένη χαραμάδα είδε 
τη μύτη της Ματτέα και το ένα από τα δυο της μάτια, που είχε αποκτήσει ξανά 
το ανόητο βλέμμα του.  
«Τι θέλεις, στραβή κατσίκα;» 
«Αν είναι να πας σ’ εκείνην, δεν υπάρχει λόγος να περιμένω εδώ». 
«Ο διάολος που σε γέννησε!» βλαστήμησε ο Κονσταντίνο. «Τόσο σκέφτομαι να 
πάω στο σπίτι της όσο σκέφτεσαι εσύ να πας στην εκκλησία. Περίμενε! 
Περίμενε!» φώναξε μετά απλώνοντας το χέρι για να την τραβήξει προς το 
μέρος του και να της τσιμπήσει τη μύτη. Μα εκείνη αποτράβηξε στα γρήγορα 
το πρόσωπό της κι έκλεισε την πόρτα.  
Ο Κονσταντίνο γύρισε δέκα λεπτά αργότερα, μα η παράξενη κοπέλα δεν ήταν 
πια εκεί. Νόμισε πως είχε κρυφτεί έξω κι έψαξε να τη βρει, ώσπου κατάλαβε 
ότι είχε φύγει. Μια μεγάλη σιωπή βασίλευε γύρω από το σπιτάκι. Μέσα στο 



Μετά το διαζύγιο          179 
_______________________________________________________________________________________________________________________________________________________________________________________________________________ 

 

 

σκοτάδι της νύχτας που είχε πια πέσει για τα καλά, μόνο τα σκούρα φύλλα της 
συκιάς έτριζαν με έναν τρόπο μυστήριο, λες και ένα αόρατο χέρι κουνούσε ένα 
άκαμπτο ύφασμα. Τίποτα άλλο δεν ακουγόταν και τίποτα άλλο δεν φαινόταν 
εκτός από τα λαμπρά αστέρια, ολοφώτεινα μέσα στη ζεστή νύχτα.  
Ο Κονσταντίνο ενοχλήθηκε από την εξαφάνιση της Ματτέα. Πώς θα περνούσε 
την υπόλοιπη βραδιά του μόνος κι έρημος σαν το σκυλί; Δεν είχε ύπνο, άσε 
που είχε κοιμηθεί αρκετά το απομεσήμερο. Κι ούτε ήξερε πού να πάει.  
Άρχισε να τρώει και να πίνει και κάθε λίγο μιλούσε μοναχός του δυνατά, 
κακιασμένα.  
«Αν νομίζει πως θα πάω να τη βρω, είναι πολύ γελασμένη». 
Σιωπή για λίγο και μετά: 
«Σαν το τριαντάφυλλο που ξεγελιέται και μπουμπουκιάζει νωρίς την άνοιξη. 
Τρελή που είναι!» 
Ξανά σιωπή και μετά: 
«Ούτε στη μια θα πάω ούτε στην άλλη. Η Ματτέα με αρρωσταίνει. Ώρες ώρες 
μοιάζει με ζώο, αυτό είναι όλο». 
Μετά βλαστήμησε και μετά έβαλε τα γέλια, κάτι γέλια που πιάνουν τους 
ανθρώπους έτσι, χωρίς λόγο, όταν είναι μόνοι.  
Στο μεταξύ έπινε με μεγάλες γουλιές. Και κάθε φορά που άδειαζε το ποτήρι 
του, πλατάγιζε τα χείλη, άφηνε έναν μακρόσυρτο ήχο ευχαρίστησης κι έτριβε 
με τα χέρια το στήθος του πάνω κάτω, σαν για να ακολουθήσει το κρασί που 
κυλούσε γλυκά μέσα του. Στο τέλος ένιωσε σχεδόν χαρούμενος.  
«Που να καεί στην κόλαση! Που να την πάρει ο διάβολος!» 
Έτσι έλεγε κάθε λίγο, με τη σκέψη του στη Ματτέα και στην όλο νάζια 
εξαφάνισή της. Μα ταυτόχρονα αντιλαμβανόταν ότι σκεφτόταν έτσι 
υποτιμητικά για την κοπέλα, για να μη σκέφτεται την άλλη. Μετά, βγήκε έξω, 
ξάπλωσε στο πέτρινο παγκάκι και βυθίστηκε για λίγο στις σκέψεις του.  
«Εκείνη είναι μόνη της» σκεφτόταν. «Και λοιπόν, τι με κόφτει; Την 
περιφρονώ και ούτε που θα πήγαινα να τη βρω, ακόμα κι αν μου χάριζε ένα 
σεντούκι χρυσάφι. Τι να το κάνω το χρυσάφι;» 
Αυτό το αναρωτήθηκε βαθιά δυστυχισμένος, μα αμέσως μετά βάλθηκε να 
τραγουδάει, γιατί ένιωσε κάτι που, έτσι κι αλλιώς, του τύχαινε πολύ 
συχνά:υποκρινόταν όταν ήταν μοναχός του, όπως υποκρινόταν μπροστά 
στους άλλους.  
«Καρδούλα μου αγαπημένη 
Έχω μέρες να σε δω 
Μα όταν με δεις 



180           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Παραφυλάει το αρπαχτικό».  
Η μονοτονία της ίδιας του της φωνής τον έκανε να ξεχαστεί για λίγο. Μετά 
όμως οι σκέψεις ξαναγύρισαν.  
«Αν πήγαινα από το σπίτι της, τι θα γινόταν, ντε και καλά; Αμαρτία; Μήπως 
δεν είμαι ο άντρας της; Μα δεν σκέφτομαι καν να πάω. Μα πώς! Μου φέρνει 
γέλια ο θείος Ιζιντόρο, ο γέρο ανόητος. “Να φύγεις, να φύγεις, να φύγεις!” (Και 
μιμούταν τη δυνατή φωνή του γέρου). “Να φύγεις, αλλιώς θα έρθουν μπελάδες. 
Ο Μπρόντου Ντέγιας θα μπορούσε να σας σκοτώσει ή να σας στείλει στη φυλακή”. 
Ωραία λοιπόν, και μετά;» 
Ξανάπιασε να τραγουδάει. Το τριζοβόλημα των φύλλων της συκιάς, σαν τον 
ήχο που κάνουν τα σπαθιά που χτυπιούνται μεταξύ τους, συνόδευε τη 
μονότονη φωνή του. 
«Αν δεις αμπέλι να λουλουδιάζει  
Στου Γενάρη το αγιάζι 
Αν δεις βοσκό στη στάνη  
Από γουρούνι τυρί να κάνει…» 
Άλλαξε θέση κι έκλεισε τα βαριά του βλέφαρα. Το κεφάλι του πήγαινε πέρα 
δώθε, έτσι όπως το είχε στηρίξει στην παλάμη του.  
«Και λοιπόν, τι θα γίνει μετά;» είπε δυνατά. Άνοιξε τα μάτια σαν να φοβήθηκε 
την ίδια του τη φωνή, τα ξανάκλεισε κι έπιασε να μιλάει γλυκά μοναχός του. 
«Όχι. Δεν θα την ήθελα πια σαν γυναίκα μου. Για μένα είναι μια χαμένη. Πήγε 
με άλλον άντρα, και όπως πήγε μαζί του, μπορεί να γυρίσει σε εμένα και 
μπορεί να πάει και με άλλους. Σαν τη Ματτέα είναι κα δαύτη. Τις φτύνω και 
τις δυο τους». 
Ξανάνοιξε τα μάτια κι έφτυσε στ’ αλήθεια, τόση ήταν η περιφρόνηση που 
εκείνη τη στιγμή ένιωθε για την Τζοβάνα. Κι όμως, ταυτόχρονα, τρυφερές 
μακρινές αναμνήσεις περνούσαν από το μυαλό του. Θυμήθηκε ένα φιλί που 
μια μέρα είχε δώσει στη γυναίκα του, ενώ εκείνη κοιμόταν. Κι εκείνη είχε 
ανοίξει τα μάτια κάπως τρομαγμένη και του είχε πει: “Νόμιζα πως ήταν άλλος!” 
Τι στο καλό, τι ανοησίες καθόταν τώρα και θυμόταν; Ήταν βλάκας, μεγάλος 
βλάκας. Και μετά, πώς ήξερε ότι η Τζοβάνα, αν πήγαινε να τη βρει, θα τον 
δεχόταν ή θα τον έδιωχνε; 
Να λοιπόν. Είχε παραδοσιακές ιδέες, δεν ήταν μορφωμένος. Κι όμως, εκείνη 
τη στιγμή σκεφτόταν και καταλάβαινε σαν να ήταν ο πιο έξυπνος από τους 
ανθρώπους. Αυτό που ήθελε ήταν να μην τον δεχτεί η Τζοβάνα. Ένιωθε πως 
εκείνη έπρεπε να ζήσει κι άλλο μέσα στη δυστυχία, αλλά, αν πήγαινε να τη 
βρει κι εκείνη δεν τον δεχόταν, ίσως μια αχτίνα από φως ζέσταινε την 



Μετά το διαζύγιο          181 
_______________________________________________________________________________________________________________________________________________________________________________________________________________ 

 

 

παγωμένη ερημιά που τον περιτριγύριζε. Κι όμως την ήθελε, την επιθυμούσε 
ακόμα. Από τη μέρα που την έχασε, όλο του το είναι πονούσε σαν να είχε 
σπάσει ένα κομμάτι από το σώμα του, που όμως συνέχιζε να είναι ζωντανό. 
Μέσα όμως σε αυτή την επιθυμία του υπήρχε κάτι μεταφυσικό, το ένστικτο 
της αθάνατης ψυχής, που δεν σβήνει ως και σ’ αυτούς που έχουν πέσει 
χαμηλά. Ονειρευόταν ακόμα μια τίμια Τζοβάνα, που την είχε χάσει για πάντα 
στην επίγεια ζωή, αλλά θα την είχε στην αιώνια. Βέβαια, αν πρόδινε και τον 
δεύτερο άντρα της, όπως είχε κάνει με τον πρώτο, δεν θα ήταν έντιμη. Έτσι 
σκεφτόταν ο Κονσταντίνο, όμως… 
Θα είχε πάει δέκα κι αυτός ήταν ξαπλωμένος στο παγκάκι μισή ώρα, όταν 
ένας μελαγχολικός ήχος ακούστηκε στον αέρα. Ήταν ο τυφλός νέος που από 
μακριά έπαιζε το πρωτόγονο όργανό του συνοδεύοντάς το με στεντόρεια αλλά 
μονότονη και θλιβερή φωνή, σαν το τραγούδι ενός πεθαμένου που 
αναστήθηκε μέσα στη νύχτα. Μια νοσταλγία πέρα από τα ανθρώπινα, ακριβώς 
σαν αυτή που νιώθουν οι νεκροί καθώς θυμούνται τις λίγες ευτυχισμένες 
ώρες της ζωής τους, ηχούσε σαν κλάμα στο τραγούδι και στον ήχο που έβγαινε 
από το όργανο. Κυρίως στον ήχο που βαριανάσαινε και αγκομαχούσε και 
αναζητούσε το φως, τη χαρά, την ευτυχία, όλα τα πράγματα που ο τυφλός 
γνώριζε ότι υπήρχαν αλλά δεν θα κατάφερνε ποτέ να δει, αυτά που κι ένας 
νεκρός είχε αφήσει πίσω του και δεν θα ξαναέβρισκε ποτέ.  
Ο Κονσταντίνο ανατρίχιασε και σηκώθηκε.  
Ο ήχος και το τραγούδι πέρασαν κι έγιναν πιο μακρινά κι ακόμα πιο μακρινά, 
ώσπου χάθηκαν.  
Ο Κονσταντίνο ένιωσε να του σκεπάζει την καρδιά ένα κύμα τρυφερότητας 
και θλίψης. Μέσα στο σκοτάδι, την αδιαπέραστη ησυχία και την απόλυτη 
ερημιά που τον έκλειναν από παντού αισθάνθηκε την επιτακτική ανάγκη του 
τυφλού να δει το φως, τη νοσταλγία του νεκρού που θυμάται τη ζωή. Κι 
άρχισε να περπατάει και να απομακρύνεται.  
Στην αρχή, του φάνηκε ότι περπατούσε στον ύπνο του, παρότι άκουγε καθαρά 
τα ξερά φύλλα και καθετί που ο άνεμος είχε σωριάσει γύρω από το σπιτάκι 
του Ιζιντόρο, να τρίζουν κάτω από τα πόδια του. Έτριψε τα μάτια του και του 
φάνηκε πως μικροί ηλεκτρισμένοι κύκλοι στο χρώμα της βιολέτας 
εμφανίζονταν κι εξαφανίζονταν στον αέρα. Μα μόλις τα μάτια του συνήθισαν 
το σκοτάδι, είδαν να προβάλει ξεκάθαρο το μονοπάτι, τα σκοτεινά σπίτια, ο 
απέραντος ορίζοντας όπου τα αστέρια έλαμπαν σαν σταγόνες χρυσάφι έτοιμες 
να πέσουν στη γη. Καθώς προχωρούσε στο μονοπάτι, γνώριζε πού ακριβώς 
ήθελε να πάει και δεν δίστασε ούτε μία στιγμή.  



182           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

Εδώ κι εκεί, στα κατώφλια των χαμόσπιτων όπου δεν άναβε φως λόγω της 
φτώχειας, ήταν μαζεμένες ομάδες ανθρώπων που καθόντουσαν και 
χαιρόντουσαν τον καθαρό αέρα. Κάπου κάπου μια στριγκή γυναικεία φωνή 
τάραζε τη σιωπή, καθώς αφηγούταν ιστοριούλες, κουτσομπολιά, συφορές. Σε 
μια απόμερη γωνιά ο Κονσταντίνο διέκρινε τις σιλουέτες δύο ερωτευμένων. 
Στο άκουσμα των βημάτων ο άντρας προσπάθησε να κρύψει τη γυναίκα κι 
εκείνη έστρεψε το πρόσωπό της κατά τον τοίχο.  
Ο Κονσταντίνο τούς προσπέρασε, μα με το που είχε κάνει καμιά τριανταριά 
βήματα στράφηκε προς τα πίσω και για να τρομάξει το νεαρό ζευγάρι ήταν 
έτοιμος να φωνάξει: “Πάω τώρα αμέσως να το πω στον πατέρα σου!” Φοβήθηκε 
όμως να φωνάξει και να κάνει αντιληπτή την παρουσία του, κι έτσι συνέχισε 
τον δρόμο του.  
Με το που ξεχώρισε τον σκοτεινό όγκο της αμυγδαλιάς που κύκλωνε το σπίτι 
της θείας Μπακιζία, στην απέναντι μεριά του μονοπατιού, φτεροκόπησε η 
καρδιά του, καθώς του φάνηκε πως διέκρινε ένα κεφάλι με μακριά σγουρά 
μαλλιά, σαν να τον περίμενε και να τον κατασκόπευε από μακριά.  
Είχε πάρει απόφαση να συνεχίσει τον δρόμο του, να διασχίσει το ξέφωτο, να 
μπει στο σπίτι των Ντέγιας, να δει την Τζοβάνα. Αυτά όλα του φαινόντουσαν 
εύκολα κι ήταν αποφασισμένος, κι όμως φόβο είχε μέσα του. Περισσότερο κι 
από φόβο, τρόμο. Άκουσε μια αδύναμη κοριτσίστικη φωνή να λέει αργά: “Ό,τι 
και να λες, δεν είναι αλήθεια…” 
Κοίταξε τριγύρω, δεν είδε κανέναν. Προχώρησε, μα σε κάθε βήμα η ανησυχία 
του μεγάλωνε. Καθώς διέσχιζε την ανοιχτωσιά, έριξε μια ματιά στο σπίτι της 
θείας Μπακιζία, μετά στο άσπρο σπίτι και μετά στο χαμόσπιτο της Ματτέα, που 
το παραθυράκι του ήταν φωτισμένο, ενώ το υπόλοιπο ήταν βυθισμένο στο 
σκοτάδι. Σκέφτηκε ακόμη μια φορά ότι η Ματτέα μπορεί και να τον είχε 
παραπλανήσει, ή ότι η θεία Μπακιζία ήταν στης Τζοβάνας, ή ότι εκείνη είχε 
ήδη κοιμηθεί και δεν θα του άνοιγε. Μα, χωρίς να διστάσει, μπήκε στη 
σκεπαστή αυλή. Κι αμέσως ξεχώρισε τη σιλουέτα της Τζοβάνας, που καθόταν 
στο σκαλάκι της πόρτας.  
Κι εκείνη αναγνώρισε αμέσως τον Κονσταντίνο και πετάχτηκε όρθια, έχοντας 
παγώσει από τον τρόμο. Όμως η μετρημένη και συγκινημένη φωνή του την 
καθησύχασε.  
«Μη φοβάσαι. Είσαι μόνη;» 
«Ναι». 
Μια στιγμή μετά αγκαλιαζόντουσαν.  



Μετά το διαζύγιο          183 
_______________________________________________________________________________________________________________________________________________________________________________________________________________ 

 

 

ΤΕΛΟΣ 
 
 
 

 



184           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 



Μετά το διαζύγιο          185 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα συγγραφέων θα συνομιλούν 
άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις και 
περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 
 

 



186           Γκράτσια Ντελέντα 
_______________________________________________________________________________________________________________________________________________________________________________________________________________ 
 

 

 
 

Αρχές του δέκατου ένατου αιώνα, σε ένα απομονωμένο χωριό της 
Σαρδηνίας.  
Όταν ο Κονσταντίνο καταδικάζεται για φόνο, ο κόσμος της γυναίκας 
του, Τζοβάνας, καταρρέει. Πώς θα κατορθώσει να επιβιώσει αυτή και 
το μικρό παιδί τους; Όταν η φτώχεια και η ανέχεια θα χτυπήσει την 
πόρτα της, η νεαρή γυναίκα θα ενδώσει στο… θανάσιμο αμάρτημα.  
Ήθη και πιστεύω μιας άλλης εποχής σε έναν σκληρό τόπο γεμάτο 
άγρια ομορφιά, ένα μυθιστόρημα γεμάτο αέρα Μεσογείου. 

ISBN: 978-618-5147-97-6 


