



























Μαζί                                1 
________________________________________________________________________________________________________________________________________________________________________________________ 

 

 



2        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Ευρυδίκη Αμανατίδου ζει στην Αθήνα. Παρά το ότι 
σπούδασε νομικά, της αρέσει να παίζει με τις λέξεις, τα 
χαρτιά και τα μολύβια. Έργα της που έχουν εκδοθεί: 
«Ένα καπέλο για τον καθηγητή», Δελφίνι 1993, «Στη 
Μεσόγειο κολυμπούν παράξενοι θεοί» Βασιλείου 2006, 
«Σιωπηλή πέτρα», Μίνωας 2007, «Η ακριβή ανάσα του 
νερού», Μίνωας 2009, «Ο φύλακας στο φάρο», Μίνωας 
2011, «Η Πολιτεία που δεν είχε Χριστούγεννα», εκδόσεις 

Σαΐτα 2012, «Ο ήλιος που έχασε το δρόμο του», εκδόσεις Σαΐτα 2012, «Το 
αεράκι και η καμινάδα», εκδόσεις Σαΐτα 2012, «Το συναχωμένο ηφαίστειο», 
εκδόσεις Σαΐτα 2013. Κείμενά της θα βρείτε στα: www.deity.gr, 
www.mesogios.gr, www.vivliodeiktis.blogspot.gr, www.fresh-
magazine.net, www.schooltime.gr  

Θα χαρεί να σας συναντήσει στο ηλεκτρονικό της σπίτι 
evriam.blogspot.gr και politeiatiserilias.blogspot.gr ή στο 
www.facebook.com/evridiki.amanatidou, ενώ το ηλεκτρονικό της 
ταχυδρομείο είναι το evriam7@gmail.com 



Μαζί                                3 
________________________________________________________________________________________________________________________________________________________________________________________ 

 

 

O Γιάννης Γ. Λαμπράκης κατάγεται από την 
Ιεράπετρα της Κρήτης.  

Σπούδασε Φυσική, η οποία αποτελεί την επίσημη 
...σύζυγό του εδώ και είκοσι περίπου χρόνια. Τα 
τελευταία δύο έχει αρχίσει να την απατά σε καθημερινή 
βάση, με δύο όλο και πιο απαιτητικές ...ερωμένες: τη 
συγγραφή και τη ζωγραφική. Προς το παρόν, δεν έχει 
ιδέα ποια κατάληξη θα έχει αυτό το τρίγωνο και απλά 

προσπαθεί να τις ευχαριστήσει όλες, αν και δεν είναι πάντα εφικτό. 
Οι πειραματισμοί του με το γράψιμο χρονολογούνται από τη μαθητική 

εφηβεία, ώσπου αρχές του ’12 έκανε τη μεγάλη ...βουτιά στο άπειρο και 
άρχισε πλέον να γράφει συστηματικά. Σχεδόν τα πάντα. Από χιουμοριστικά 
παραμύθια και άρθρα για μαγειρική, μέχρι ιστορίες τρόμου. Αλλά το 
σημαντικότερο, να τα δημοσιεύει. Για την ώρα επικεντρώνεται στο 
διήγημα, το οποίο βρίσκει συναρπαστικό, ακριβώς επειδή έχει, όπως λέει, 
«μικρή, αλλά κοφτερή λεπίδα». Αγαπά την απλή, γήινη γραφή, 
βραχυκυκλώνει με τις λεκτικές περικοκλάδες, απεχθάνεται τα greeklish. 

Διατηρεί προσωπικό ιστολόγιο (mikrosyannakis.blogspot.gr)  
Αρθρογραφεί διαδικτυακά και έντυπα στα mesogios.gr, fresh-
magazine.net. Φλερτάρει με το φανταστικό, το υπερφυσικό και τον τρόμο, 
συνεργαζόμενος με τις Συμπαντικές Διαδρομές (universe-
pathways.blogspot.gr). Κουβαλά και μερικές ντουζίνες διηγήματα σε 
συρτάρια και δίσκους (όχι σερβιρίσματος), ελπίζοντας ότι δε θα σκάσουν 
από τη σκόνη μέχρι να βγουν στον ήλιο.  

Εκτιμά το πηγαίο και έξυπνο χιούμορ, το οποίο θεωρεί φάρμακο «δια 
πάσαν νόσον και ασθένειαν». Χτυπήστε του την πόρτα εδώ και θα σας 
ανοίξει με χαρά: www.facebook.com/yannisglamprakis, ή αν θέλετε, 
μπορείτε να του στείλετε ένα μήνυμα στη διεύθυνση: jlab03@hotmail.com 



4        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 



Μαζί                                5 
________________________________________________________________________________________________________________________________________________________________________________________ 

 

 

ΕΥΡΥΔΙΚΗ ΑΜΑΝΑΤΙΔΟΥ 
ΓΙΑΝΝΗΣ Γ. ΛΑΜΠΡΑΚΗΣ 

 
 
 
 

Μαζί 
 

16 διπλά διηγήματα 

 
 
 

 
 
 
 
 
 
 



6        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ευρυδίκη Αμανατίδου-Γιάννης Γ. Λαμπράκης, Μαζί 
ISBN:  978-618-5040-06-2 
Απρίλιος 2013 
 
Έργο-Σύνθεση εξωφύλλου: Short stories by Two, 2013, pastels on paper 
    Γιάννης Γ. Λαμπράκης 
    www.facebook.com/yannisglamprakis 
Επιμέλεια-Διορθώσεις:  Ηρακλής Λαμπαδαρίου  
    www.facebook.com/iraklis.lampadariou 
Σελιδοποίηση:    Κωνσταντίνα Χαρλαβάνη 
    k.charlavani@gmail.com 
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
 
 
 
 

 

Άδεια Creative Commons 
Αναφορά Δημιουργού – Μη Εμπορική 

χρήση 
Όχι Παράγωγα έργα 3.0 Ελλάδα 

Με τη σύμφωνη γνώμη των συγγραφέων και του εκδότη, επιτρέπεται σε οποιονδήποτε αναγνώστη 
η αναπαραγωγή του έργου (ολική, μερική ή περιληπτική, με οποιονδήποτε τρόπο, μηχανικό, 
ηλεκτρονικό, φωτοτυπικό, ηχογράφησης ή άλλο), η διανομή και η παρουσίαση στο κοινό υπό τις 
ακόλουθες προϋποθέσεις: αναφορά της πηγής προέλευσης, μη εμπορική χρήση του έργου. Επίσης, 
δεν μπορείτε να αλλοιώσετε, να τροποποιήσετε ή να δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική διεύθυνση: 
http://creativecommons.org/licenses/by-nc-nd/3.0/gr/



Μαζί                                7 
________________________________________________________________________________________________________________________________________________________________________________________ 

 

 

 
 
 
 
 
 
 



8        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

ΕΝΑΣ ΔΙΑΛΟΓΟΣ ΑΝΤΙ ΠΡΟΛΟΓΟΥ 
 
Γιάννης: Αυτό το βιβλίο ήταν ένα πείραμα. Ξεκίνησε σαν μια 

νεφελώδης ιδέα. Αρχές του 12, στέλναμε με την Ευρυδίκη διηγήματα 
στο διαδικτυακό περιοδικό Deity.gr. Με το «συνεταιράκι» λοιπόν 
(εκείνη στην Αθήνα, εγώ στο Ηράκλειο) δεν είχαμε ακόμη γνωριστεί 
ζωντανά, αν και επικοινωνούσαμε διαδικτυακά και τηλεφωνικά 
αρκετά συχνά. Είχε μεγαλύτερη εμπειρία από μένα στα λογοτεχνικά 
κι εγώ μάζευα συμβουλές. Ένα βράδυ του Απρίλη πρότεινε: «Ο τρόπος 
γραφής μας ταιριάζει πολύ. Πώς θα σου φαινόταν να γράψουμε κάτι 
μαζί;». Θυμάμαι την πρώτη αντίδρασή μου (εγώ στο Ηράκλειο): 
«ενδιαφέρον ακούγεται, αλλά γίνεται; Πώς θα επιλέγουμε τα θέματα; Πώς 
θα βάζουμε τις ιδέες σε τάξη; Πώς θα το δουλέψουμε όταν μας χωρίζει μια 
θάλασσα;» (εντάξει, για την ακρίβεια, δεν ειπώθηκε τόσο ποιητικά 
αλλά «Ευρυδίκη, τώρα κάνεις πλάκα, έτσι;»). 

Ευρυδίκη: Αυτό το βιβλίο στηρίχτηκε στον αυθορμητισμό και στην 
ειλικρίνεια. Στο ότι δυο παράλληλες γραφές βρήκαν ότι είχαν πολλά 
κοινά σημεία κι αποφάσισαν να ενώσουν τη μοναχικότητά τους. 
Γιατί τι είναι αλήθεια το ταξίδι της γραφής μέχρι να φτάσει να το 
κάνει και ο αναγνώστης; Μια μοναχική, επίπονη ψυχική πάλη. Το 
κοινό ταξίδι με τον Γιάννη δεν είχε μοναξιά, αντίθετα θα το 
χαρακτήριζα πολύβουο και εξωτικό, ένα ταξίδι που κάναμε μαζί.  

Γιάννης: Τελικά αποδείχτηκε για άλλη μια φορά πως τίποτα δεν 
είναι ακατόρθωτο, αν υπάρχει θέληση και ενθουσιασμός. Και πνεύμα 
συνεργασίας. Για την ακρίβεια, υπήρχαν περίοδοι που το κείμενε έρεε 
κυριολεκτικά μόνο του. Με μόνο μέσο το Διαδίκτυο, τα ηλεκτρονικά 
μηνύματα και κάποιες μαραθώνιες τηλεφωνικές ...διαβουλεύσεις, 



Μαζί                                9 
________________________________________________________________________________________________________________________________________________________________________________________ 

 

 

κομμάτι-κομμάτι το κάθε διήγημα πλεκόταν με εκπληκτική συνέχεια 
και ομοιομορφία.  

Ευρυδίκη: Τελικά αποδείχτηκε πως αυτό το βιβλίο ήταν μια 
δημιουργία με μια ιδιότυπη τεχνική. Εδώ θα επισημάνω πως τα 
διηγήματα γράφτηκαν από κοινού και με εναλλάξ γραφή. Δηλαδή, 
στο κάθε διήγημα υπάρχουν συνήθως δύο ήρωες και ο καθένας μας 
γράφει από την οπτική του ήρωα που αναλαμβάνει. Έχουμε δηλαδή 
μία εναλλασσόμενη αφήγηση που η μεγάλη της πρόκληση ήταν ότι 
υποδυθήκαμε πολλούς και διαφορετικούς ρόλους.  

Γιάννης: Ιδέες υπήρχαν άφθονες. Ακόμα κι όταν στο μυαλό ήταν 
σχηματοποιημένη μόνο η αρχή, άντε και κάποια συνέχεια. Το τέλος 
ερχόταν στην πορεία, είτε κατόπιν συνεννόησης, είτε σαν 
μονόπλευρη έκπληξη. 

Ευρυδίκη: Ιδέες υπήρχαν τόσες που κάπου έπρεπε να βάλουμε 
φρένο στην αχαλίνωτη φαντασία μας. Γι’ αυτό και επιλέξαμε οκτώ 
ενότητες που είχαν να κάνουν με την παράδοση, τις αναμνήσεις από 
το παρελθόν, τον χορό, την πράσινη ζωή, τα πιστά τετράποδα, τη 
μαγειρική, τη ζωγραφική και το πεπρωμένο.  

Γιάννης: Διατηρήσαμε τη γραφή απλή, αλλά όχι απλοϊκή. 
Ζητούμενο πάντα ήταν η συνεχής εναλλαγή συναισθημάτων από το 
ένα διήγημα στο επόμενο του κάθε ζευγαριού. Μετά το μελαγχολικό 
ή, τέλος πάντων, σοβαρό διήγημα, ακολουθεί κάτι σαν κάθαρση με μια 
ανάλαφρη έως χιουμοριστική ιστορία.  

Ευρυδίκη: Θελήσαμε να παίξουμε με την πλοκή, όπως η ζωή 
παίζει με τους ανθρώπους. Θελήσαμε να κάνουμε τον ασπρόμαυρο 
κόσμο μας χρωματιστό, να γελάσουμε και να κλάψουμε, γιατί όχι; 
Σαν να βλέπουμε μια παλιά ταινία ρετουσαρισμένη στα χρώματα του 
σήμερα.  



10        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Γιάννης: Όσο για το φλέγον θέμα, αν υπάρχει όντως αρσενική και 
θηλυκή γραφή, τελικά, μάλλον δεν καταλήξαμε σε κάποιο οριστικό 
συμπέρασμα. Αν και κάποια ψήγματα υπήρξαν κατά καιρούς, τα οποία 
προσέφεραν ορισμένες ευχάριστες ...αψιμαχίες κατά τη διαμόρφωση 
του κειμένου. 

Ευρυδίκη: Δεν πιστεύω ότι υπάρχει αρσενική και θηλυκή γραφή. 
Υπάρχει η γραφή που βγαίνει από την καρδιά με ειλικρίνεια και 
αγάπη, με πάθος και μεγαλοσύνη. Ναι, με τον Γιάννη είχαμε τις 
διαφωνίες μας πάνω σε αυτό το θέμα, όμως δε μου αρέσουν οι 
ταμπέλες. Τι σημαίνει άνδρας και γυναίκα; Ίδια δημιουργήματα είναι 
και οι δύο.  

Γιάννης: Φυσικά, άρεσε και σ’ εμένα ο χαρακτηρισμός που αρχικά 
αποδόθηκε στην Ευρυδίκη. Διαβάζοντας τα γραπτά της είναι σαν να 
βλέπεις παλιά, αξέχαστη ελληνική ταινία.  

Ευρυδίκη: Διαβάζοντας τα γραπτά του Γιάννη σκέφτηκα πως 
βρισκόμασταν στην ίδια κινηματογραφική αίθουσα 
παρακολουθώντας την ίδια ταινία. Και πως θα μπορούσαμε να 
φτιάξουμε τη δική μας.  

Γιάννης: Τελικά, για δύο ανθρώπους που για μήνες δεν είχαν ούτε 
καν γνωριστεί δια ζώσης, το πρωτότυπο αυτό λογοτεχνικό πόνημα 
που παραδίδεται στην κρίση, ψυχαγωγία και προβληματισμό σας, 
ήταν μια συναρπαστική και πλούσια εμπειρία.  

Ευρυδίκη: Τελικά, επιχειρούμε να δώσουμε μια απάντηση στο 
χάος των ημερών. Να δείξουμε πως η ζωή είναι γεμάτη απίστευτες 
στιγμές και προκλήσεις. Και να προκαλέσουμε και εσάς να διακρίνετε 
στα κομμάτια του κάθε διηγήματος που έτσι κι αλλιώς χωρίζονται 
ευδιάκριτα, ποιος είναι ο Γιάννης και ποια η Ευρυδίκη. Καλή 
ανάγνωση! 



Μαζί                                11 
________________________________________________________________________________________________________________________________________________________________________________________ 

 

 

 
 
 
 
 
 

Αφιερώνω αυτό το βιβλίο σε όλους τους  
δημιουργικούς ανθρώπους. 

 
Ευρυδίκη Αμανατίδου 

 
 
 

Από τη μεριά μου, το βιβλίο αυτό είναι αφιερωμένο  
στην οικογένειά μου και  

στους ανθρώπους  
που με στηρίζουν και αγαπώ,  

όπου κι αν εκείνοι βρίσκονται. 
Ευχαριστώ την Ευρυδίκη για τις πολύτιμες συμβουλές. 

 
Γιάννης Γ. Λαμπράκης 

 



12        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 
 
 
 
 



Μαζί                                13 
________________________________________________________________________________________________________________________________________________________________________________________ 

 

 

ΠΕΡΙΕΧΟΜΕΝΑ 
 

ΠΑΡΕΛΘΟΝ 
ΜΙΑ ΣΤΑΓΟΝΑ ΑΙΜΑ ..................................................................14 
ΜΗ ΜΟΥ ΑΠΤΟΥ......................................................................... 21 
Ο ΚΑΛΥΤΕΡΟΣ ΦΙΛΟΣ 
ΜΙΣΟ ΚΟΥΛΟΥΡΙ, ΜΙΣΗ ΖΩΗ ......................................................31 
ΡΟΒΙΝΣΩΝ ΚΡΟΥΣΟΣ.................................................................. 39 
ΖΩΓΡΑΦΟΣ 
ΧΛΩΜΗ ΤΖΟΚΟΝΤΑ ...................................................................49 
ΠΡΙΜΑΝΤΟΝΑ ............................................................................ 57 
ΑΓΑΠΗ ΠΡΑΣΙΝΗ 
ΓΙΑ ΠΑΝΤΑ ΟΡΘΙΟ ΚΟΡΜΙ...........................................................69 
ΣΥΛΛΕΚΤΗΣ ΑΔΕΣΠΟΤΩΝ ΦΥΤΩΝ.............................................. 77 
ΠΑΡΑΔΟΣΗ 
ΣΠΑΣΜΕΝΗ ΚΟΡΗ ...................................................................... 87 
ΣΤΙΒΑΝΙΑ...................................................................................93 
ΑΣΤΡΑ 
ΠΟΥΘΕΝΑ.................................................................................101 
ΜΟΥ ΤΟ ΄ΠΑΝ ΤΑ ΑΣΤΡΑ!..........................................................107 
ΜΑΓΕΙΡΕΜΑΤΑ 
Η ΓΙΑΓΙΑ ΚΑΙ ΤΟ ΤΣΟΥΚΑΛΙ......................................................115 
ΚΕΦΤΕΔΕΣ ΓΙΑ ΜΑΓΚΕΣ............................................................120 
ΧΟΡΟΣ 
ΑΓΚΑΛΙΑ ..................................................................................127 
ΣΤΑ ΠΑΛΙΑ ΜΑΣ ΤΑ ΠΑΠΟΥΤΣΙΑ!.............................................133 



14        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 
 

Παρελθόν



Μαζί                                15 
________________________________________________________________________________________________________________________________________________________________________________________ 

 

 

ΜΙΑ ΣΤΑΓΟΝΑ ΑΙΜΑ 
 
Η Μαρίτσα φυσούσε και ξεφυσούσε κι ας ήξερε πως δε θα 

διορθωνόταν η κατάσταση με αυτόν τον τρόπο. Πώς θα έλεγε στη 
μάνα της ότι ήθελε να πάει στη βεγγέρα; Την απάντηση τη γνώριζε 
καλά. Ψηλά στο κούτελο την είχε την τιμή της και δε θα έκανε την 
κόρη της ίσα κι όμοια με τις ξετσίπωτες. Μα, τέτοιες φαίνονταν 
αλήθεια οι άλλες μοδιστρούλες; Όλες τους συνομήλικές της ήταν, με 
τις ώρες πάνω από τη βελόνα να χαλαλίζουν τα μάτια τους από τόσο 
μικρή ηλικία.  

Είδε κι έπαθε να την αφήσει η μάνα της να μάθει τη μοδιστρική 
στης μαντάμ Ουρανίας. Δεν της κακόπεσαν όμως τα χρήματα -έστω 
και λιγοστά για αρχή- που έφερνε στο σπίτι να συμπληρώσει τα άλλα 
λιγοστά από το ξενοπλύσιμο. Τα χέρια της μάνας της λυπόταν που 
είχαν καμπουριάσει από τα αρθριτικά.  

Δεν ήταν πρόβλημα τι θα φορούσε. Από τα ρετάλια έφτιαξε 
ολάκερο φουστάνι, στο χρώμα της αυγής. Να ήταν γραφτό να το 
φορέσει στη βεγγέρα; Πώς ήθελε λίγη διασκέδαση! Τι κακό θα έκανε 
άραγε; 

Μπα! Το είχε πάρει απόφαση. Δε θα έλεγε τίποτα. Η μάνα 
κοιμόταν με τις κότες, γιατί σηκωνόταν αξημέρωτα. Δυο ωρίτσες, 
αυτό μοναχά ζητούσε. Θα γύριζε και ούτε που θα την έπαιρνε 
χαμπάρι.  

Με αναπαμένη συνείδηση, πήρε να ράβει προσεκτικά το απαλό 
σατέν για τα ασορτί γάντια, aube blanch της είχε πει η κυρία Ουρανία 
που ήξερε γαλλικά. Αυτή η τελευταία σκέψη τη στενοχώρησε κάπως. 
Η Μαρίτσα ίσα που είχε βγάλει δυο τάξεις στο γυμνάσιο. Και πώς τα 
έπαιρνε τα γράμματα!  



16        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Μπορεί κάποτε να έβγαζε πολλούς παράδες και να πρόκοβε. Να 
πήγαινε λέει σ’ εκείνο το Παρίσι! Είχε κι έναν πύργο σιδερένιο που 
έφτανε εκεί που δεν έπιανε το μάτι σου. Κι αν ήταν ψέμα, της άρεσε 
να κάνει τέτοια όνειρα. Έτσι χανόταν, κι όταν έραβε ξεχνιόταν, και 
το βελόνι τρυπούσε τα δάχτυλά της.  

«Αχ! Παναγιά μου μεγάλη!» έβαλε τη φωνή η Μαρίτσα, καθώς η 
αφηρημάδα της είχε κάνει πάλι το θαύμα της.  

Από τη λιγομάρα που της έφερε η ονειροπόληση δεν κατάλαβε 
πως αντί για το σατέν ύφασμα, κέντησε το δάχτυλό της. Έτρεξε αίμα 
πολύ και μέχρι να το πάρει χαμπάρι, το ύφασμα το είχε ρουφήξει 
αχόρταγα. 

Με βιάση, βούτηξε το γάντι στο λαβομάνο και το έτριψε με μανία. 
Ο λεκές δε φαινόταν και πολύ, ίσως αν του περνούσε μια τρέσα... 
Κοίταξε το κουτί της ραπτικής, ανασκάλεψε και βρήκε δυο 
φιλντισένια κουμπιά. Της τα είχε χαρίσει η κυρία Ουρανία και τα 
φυλούσε σαν χρυσάφι.  

Άμα τα έραβε στα γάντια, όλοι θα θαύμαζαν τα κουμπιά και δε θα 
πρόσεχαν τους λεκέδες. Με ένα χαμόγελο ανακούφισης, έσκυψε ξανά 
πάνω από τη βελόνα κι ονειρεύτηκε τη βεγγέρα. 

~~~ 
Ομορφονιός ο Παναγής, στα τριάντα του χρόνια, ψηλό κορμί, 

δεμένο και σωστό μουστάκι, αντρίκιο. Στης παντρειάς την πόρτα. 
Βιβλία έγραφε και του ήταν αρκετή η μοναξιά και το ρολόι στον 
τοίχο, να μετρά λεπτά με τις λέξεις όταν κολλούσε το μυαλό, λέξεις 
με τα λεπτά όταν ταξίδευε. Τη σκούφια του δεν την πετούσε για τις 
πολλές κοσμοσυνάξεις. Βαριόταν τις φιέστες. Ήταν το πείσμα του 
Λευτέρη, του καρδιακού του φίλου και πρώτου κριτή της πένας του, 
που τον έφερε στο κατώφλι του αρχοντικού.  



Μαζί                                17 
________________________________________________________________________________________________________________________________________________________________________________________ 

 

 

Στη μεγάλη σάλα κοιτούσε πρώτα αμήχανα, έπειτα αδιάφορα, το 
μεγάλο πολυέλαιο, τα κεντητά και τα σκαλίσματα στο ξύλο της 
σκάλας. Αρωματικές γουλιές μπράντι κατέβαιναν στον λαιμό του σε 
ζεστά κύματα, μαζί μ’ εκείνα του Δούναβη που χύνονταν από το 
γραμμόφωνο και γέμιζαν τον αέρα. Τα βιολιά του Στράους και το 
μπράντι τού χαλάρωσαν τον κόμπο στον λαιμό κι έπνιξαν τις πολλές 
κουβέντες. Σκεφτόταν πως αν είχε ντάμα, ίσως και να χόρευε. 
Χαμογέλασε στη σκέψη. Κι ο Λευτέρης ευχαριστήθηκε πως τάχα το 
χωρατό του έσπασε τα σφιγμένα χείλια του μοναχικού γραφιά. 
Φαινόταν να μετανιώνει που τον πίεσε στο θέμα της βεγγέρας.  

Πίσω από το κόκκινο βιτρό της μεγάλης πόρτας μπόρεσε να 
διακρίνει μια λεπτή, καλλίγραμμη φιγούρα. Όταν η πόρτα άνοιξε, η 
γουλιά από το μπράντι έμεινε για λίγες στιγμές στο στόμα. Ο 
Παναγής έχασε μιλιά και ανάσα. Υπνωτισμένος, σαν να ‘ταν ήρωας σε 
βιβλίο του, διέσχισε τη σάλα και στάθηκε μπροστά στο άγνωστο 
κορίτσι. Δίχως να της αφήσει ούτε στιγμή για να σκεφτεί, άπλωσε το 
χέρι. 

«Θα ήθελα πάρα πολύ να μου χαρίσεις αυτόν τον χορό!» 
Με μια ουράνια μελωδία βαλς στα αυτιά, οδήγησε τη μικρή 

οπτασία στο κέντρο της σάλας. Ένα όμορφο σατέν γάντι ακούμπησε 
απαλά στην πλάτη του και τα φιλντισένια κουμπιά άστραψαν κάτω 
από τα ακριβά κρύσταλλα του πολυέλαιου.  

~~~ 
Ήταν η μικρή του Σταχτοπούτα. Έτσι την είχε βαφτίσει ακόμη κι 

όταν του χάρισε το όνομά της. Με τον καιρό όμως, κατάλαβε πως το 
«Μαρίτσα» και η δική της οικονομική θέση έκανε δύσκολο το 
ταίριασμά τους. Ήταν όμορφα όσο κράτησε, όπως όμορφα είναι και 
τα όνειρα.  



18        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Μαρίτσα παραμέρισε την εικόνα του Παναγή σε μιαν άκρη, εκεί 
που είχε κρατήσει και τον σιδερένιο πύργο του Παρισιού. Τα κεντίδια 
στα υφάσματα που έραβε, έπλασαν άλλα όνειρα, πιο γήινα. Κι αν η 
καρδιά της πονούσε, κρατούσε το βιβλίο που της είχε χαρίσει εκείνος. 
Για χρόνια δεν τολμούσε να διαβάσει. Φοβόταν πως δε θα 
καταλάβαινε τα νοήματά του. Της αρκούσε να το χαϊδεύει και να 
βλέπει την υπογραφή: «Παναγιώτης Δαφνής» με έναν στρωτό 
καλλιγραφικό χαρακτήρα στην πρώτη σελίδα.  

Όταν χώρισαν, βλέποντας κι οι δύο πως αυτά που τους έφερναν 
κοντά είχαν λιγοστέψει, εκείνος της είχε ζητήσει κάτι να τη θυμάται. 
Ήθελε τα γάντια, το ζευγάρι που είχε το αίμα της κάτω από τα 
φιλντισένια κουμπιά. Δεν του χάλασε το χατίρι.  

Δεκαετίες μετά, σκεφτόταν τη ζωή της καθώς έκλεινε με ένα 
χαμόγελο το μαθητικό τετράδιο. Πώς έρχεται και πάει το είναι του 
ανθρώπου αλήθεια; Σεβάσμια δασκάλα σήμερα, εκείνη η ταπεινή 
μοδιστρούλα του χθες. Τα κατάφερε τελικά, σπούδασε. Η καρδιά της 
όμως βούλιαξε στη μοναξιά.  

Η Μαρίτσα ακούμπησε τα γυαλιά της πρεσβυωπίας δίπλα στο 
τετράδιο της έκθεσης και άφησε το βλέμμα της να πλανηθεί 
ονειροπόλα στον χώρο. Κι εκείνο την πρόδωσε σταματώντας στο ίδιο 
ράφι της βιβλιοθήκης, εκεί που φυλούσε σαν κόρη οφθαλμού, όλα τα 
βιβλία του Παναγιώτη Δαφνή. Τον είχε κοντά της, έστω κι έτσι. Κι αν 
άνοιγε τις σελίδες, μουτζούρες δάκρυα θα τις έβρισκε ξανά 
ποτισμένες.  

Αναστέναξε και γύρισε στην πραγματικότητα. Είχε να 
βαθμολογήσει τις εκθέσεις. Ο αγαπημένος της στην τάξη την είχε 
συγκινήσει ξανά με το γραπτό του. Το άξιζε το άριστα. Κάποτε, ίσως 
και να γινόταν συγγραφέας.  



Μαζί                                19 
________________________________________________________________________________________________________________________________________________________________________________________ 

 

 

Καθώς έπιασε το στυλό να βάλει βαθμούς, θυμήθηκε πως έπρεπε 
να κανονίσει και τη λαχειοφόρο αγορά του σχολείου.  

~~~ 
Ντυμένο Χριστούγεννα το σχολείο, σε λίγες μέρες είχε γιορτή. 

Κάθε παιδί, ή τουλάχιστον όσα μπορούσαν, θα ‘φερνε ένα μικρό δώρο 
να μπει στους λαχνούς. Εκείνο το πρωινό, κουτάκια πάνω στα θρανία 
γέμιζαν με δώρα. Η δασκάλα σημείωνε σε λίστα τη συγκομιδή.  

Σκυμμένη πάνω στο χαρτί, πάγωσε. Το παιδικό χέρι άφησε πάνω 
στην έδρα ένα ζευγάρι σατέν γάντια, με κουμπιά φιλντισένια. Ο 
Αλέξης που του άρεσε να γράφει, την κοιτούσε με χαμόγελο. 

«Σας αρέσουν κυρία; Για τους λαχνούς!» 
«Αγόρι μου, πού τα βρήκες αυτά τα γάντια; Πώς; Ποιός σου τα έδωσε;» 
«Ο παππούλης κυρία! Ο παππούς ο Παναγιώτης! Τα κρατούσε σε ένα 

συρτάρι μέσα στη σοφίτα! Τον ρώτησα αν είναι της γιαγιάς, μα δε μου 
είπε. Και τα κοιτούσε πολλή ώρα! Νομίζω ότι σκούπισε και τα μάτια του. 
Αλλά δεν ξέρω γιατί. Μου είπε να μην πω στη γιαγιάκα τίποτα, μόνο να τα 
βάλω στη σάκα μου και να τα φέρω για τους λαχνούς! Κλαίτε κυρία; Είπα 
κάτι κακό; Συγγνώμη κυρία! Μην κλαίτε, παρακαλώ!» 

«Όχι αγόρι μου, δεν κλαίω, σκόνη μπήκε στα μάτια μου από τις 
κιμωλίες, είμαι καλά, σ’ ευχαριστώ…» 

Κι η δασκάλα προσπαθούσε με πόνο ψυχής να πνίξει το κλάμα 
της. Γιατί κάποιες μνήμες δεν είναι κιμωλία σε μαυροπίνακα να 
σβήσει με σφουγγάρι. 

Τη μέρα της γιορτής, ο Παναγιώτης Δαφνής στεκόταν περήφανος 
με τον εγγονό μπροστά, ανάμεσα στα χέρια. Κι οι εκπλήξεις ήταν δύο. 
Όταν τα δυο ζευγάρια μάτια ξανασυναντήθηκαν, κι όταν ο λαχνός 
που αγόρασε για τον εαυτό της η δασκάλα, της κλήρωσε ένα ζευγάρι  
γάντια. Λευκά και ματωμένα. Σαν τα όνειρά μιας ζωής…  



20        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ήταν η τελευταία χρονιά που δίδαξε στο σχολείο. Κανείς πια δεν 
έμαθε για κείνη…  



Μαζί                                21 
________________________________________________________________________________________________________________________________________________________________________________________ 

 

 

ΜΗ ΜΟΥ ΑΠΤΟΥ 
 
Εκείνο το καλοκαίρι ήταν σημαδιακό. Αύγουστο μήνα, ο Σαράντης 

κι η Ανθούλα του θα κατηφόριζαν κατά το πατρικό, στην Κρήτη. 
Διακοπές επιτέλους, να φύγουν λίγο από τo ρημάδι το τσιμέντο! Να 
το βλέπουν μονάχα στις ειδήσεις. Ποιες ειδήσεις; Κομμένη και η 
τηλεόραση! Καρφί να μην τους καίγεται κι ας προσγειωθεί ιπτάμενος 
δίσκος στον Παρθενώνα! 

Έξω στο κατάστρωμα του πλοίου ο Σαράντης -στον ακαδημαϊκό 
χώρο Δρ Τσέκος- καθαρίζει πασατέμπο, κάτι το οποίο παραδόξως 
θεωρεί πως έχει αγχολυτική δράση. Δυστυχώς, η θέση και το κύρος 
του στο Πανεπιστήμιο δεν του επιτρέπουν να απολαμβάνει συχνά 
τούτη τη συνήθεια. Εδώ βγάζει το άχτι του, σχεδόν χωρίς να 
σκοτίζεται αν τα τσόφλια μαζεύονται γύρω από τα πόδια του, πάνω 
στο πράσινο μέταλλο. 

Καθώς το πλοίο λύνει κάβους και κάνει τα πρώτα μέτρα, ο Δρ 
Τσέκος αδειάζει στον αέρα μια χούφτα φλούδες. Σαν να πετούσε μαζί 
και σκοτούρες πολλές, τόσο βαριές τον τελευταίο καιρό που σίγουρα 
θα πήγαιναν στον πάτο του βρώμικου λιμανιού.  

Δυο μήνες αυτή τη φορά η άδεια. Εξήντα ολόκληρες μέρες, 
πρωινά, μεσημέρια, απογεύματα και βράδια. Με κατσικίσιο γάλα, 
παξιμάδια, τσικουδιά και μπάνιο μέχρι να μουλιάσει το πετσί. Μα δεν 
ήταν μόνο αυτό. Τρία περιβόλια και δυο καρπερά χωράφια, είχαν 
μείνει δίχως ντάντεμα εδώ και μισό χρόνο. Τώρα πια είχαν περάσει 
στα χέρια του, αν και η δυσάρεστη αλήθεια ήταν πως η μοναδική 
σκόνη που είχε ταλαιπωρήσει αυτά τα χέρια ήταν της κιμωλίας. Δε 
βαριέσαι. Χαρά στο πράμα. Νέος ήταν, αθλητικός τύπος, παρά το 



22        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

καθισιό, μα πάνω απ’ όλα, μπουχτισμένος. Θα ‘χε λόγο να κατεβαίνει 
πιο συχνά στο νησί του.  

Ο Πειραιάς τώρα φαινόταν σαν τεράστια, εντυπωσιακή, 
παραλιακή μεγαλούπολη, με τον τρόπο που η απόσταση και τα 
νυχτερινά φώτα ομορφαίνουν την ασχήμια και την κακογουστιά. Η 
πόρτα του σαλονιού άνοιξε και μέσα στο βραδινό λίβα, η Ανθούλα 
βγήκε αναζητώντας τον Σαράντη. Ώρα για το δείπνο.  

Το πλοίο ήταν πια μεσοπέλαγα κι έβλεπε κατά την Κρήτη, ενώ το 
ακαδημαϊκό ζεύγος απολάμβανε ψιλοκομμένα φιλετάκια στη 
διακεκριμένη θέση κι έκανε πρόποση με ακριβό κόκκινο κρασί: στο 
αξέχαστο δίμηνο που ξημέρωνε σε λίγες ώρες. 

~~~ 
Η Ανθή κοίταξε τον Σαράντη στα μάτια. Μόνο μην της απαντούσε 

μ’ εκείνο το υποκοριστικό που τέντωνε τα μονίμως ξεχειλωμένα 
νεύρα της τον τελευταίο καιρό. Δεν ήταν Ανθούλα, Ανθή 
Μπουκουβάλα έγραφε η ταυτότητά της, έτσι την ήξεραν και οι 
φοιτητές της όταν ανέβαινε στην έδρα της Ψυχολογίας.  

Αυτές οι εξήντα ημέρες των διακοπών ήταν ό,τι χρειαζόταν η 
προσωπική της ζωή. Τόσο που δίδασκε στους άλλους ψυχολογία των 
διαπροσωπικών σχέσεων, θα πίστευε κανείς ότι το γνωστικό της 
αντικείμενο έβρισκε εφαρμογή στο ίδιο της το σπίτι. Να είχε αυτή την 
τύχη! Σαράντης-Ανθή είχε γίνει ντέρμπυ κορυφής. Έτσι το 
αποκαλούσε ο καλός της που, πέρα από την επαφή του με τους δικούς 
του φοιτητές, όλα τα υπόλοιπα κοινωνικά του στάδια αναλώνονταν 
σε αυτά των ευγενών αθλημάτων.  

Όσο για το κρεβάτι τους, ακανθώδες θέμα! Όμως, τα πάντα θα 
άλλαζαν από εδώ και πέρα. Μισόκλεισε τα μάτια στη σκέψη της 
ηδονής που την περίμενε επιτέλους. Καλές οι θεωρίες, αλλά στην 



Μαζί                                23 
________________________________________________________________________________________________________________________________________________________________________________________ 

 

 

πράξη ο Σαράντης περνούσε ίσα-ίσα στο μάθημα. Πάντα είχε 
σκοτούρες, το μυαλό του έμοιαζε να βρίσκεται αλλού. Δε μιλούσαν, 
απλοί συγκάτοικοι στο ίδιο σπίτι. 

Χμμ! Της χαμογέλασε με νόημα; Ποιος ξέρει! Ξεγνοιασιά! 
Ρομαντικές βόλτες, ατελείωτη ηλιοθεραπεία, ψώνια στα μαγαζιά και 
έξοδοι να πατήσουν τα ψηλοτάκουνά της στα πλακόστρωτα. Είχε 
μπουχτίσει πια με τα συγγράμματα. Και με την τήρηση της τάξης στο 
σπίτι της. Να γυρίζει από το Πανεπιστήμιο και να μαγειρεύει, πλένει, 
σιδερώνει. Για τον σιωπηλό Σαράντη! 

Η ζωή ξεκινούσε από σήμερα, στη μέση του πελάγους, οδεύοντας 
προς την ελευθερία.  

Η Ανθή ανταπέδωσε το χαμόγελο στον άντρα της. Η γάμπα της 
απλώθηκε στην απέναντι μεριά του τραπεζιού και τυλίχτηκε σαν 
πλοκάμι στο πόδι του.  

~~~ 
Τα δύο πρώτα μερόνυχτα στο πατρικό ήταν κατά πώς έγραφε η 

συνταγή: λίγο κρασί, λίγο θάλασσα και τ’ αγόρι μου. Χορταστικός ύπνος, 
εξίσου χορταστικά γεύματα στο ταβερνάκι του κυρ Ηλία και αρκετές 
αμαρτωλές στιγμές που ξάφνιασαν ευχάριστα ακόμα και τον Σαράντη. 
Τελικά όντως, η σφριγηλή του λίμπιντο είχε καταπλακωθεί ανάμεσα 
σε ατέλειωτες σειρές εξισώσεων, βουνά επιστημονικών 
δημοσιεύσεων και προτάσεις χρηματοδότησης. Που πήγαιναν κατά 
διαόλου… 

Τρίτη πρωί, με την κούπα του καφέ στα χέρια, τράβηξε για το 
περιβόλι με τις βερικοκιές. Στον φράχτη ξεχώρισε ένα περίεργο, 
σκουριασμένο μεταλλικό κατασκεύασμα, σαν από άλλο πλανήτη. 
Ξεφυλλίζοντας τα αρχεία του μυαλού του και χρησιμοποιώντας λίγη 
συνδυαστική φαντασία, οδηγήθηκε στην αποκάλυψη πως επρόκειτο 



24        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

για …αλέτρι! Αλέτρι με υνί! Για φαντάσου! Έπιασε γερά τα χερούλια. 
Έκανε να σπρώξει, μα το αλέτρι το τραβάς, δεν το σπρώχνεις.  

«Α, ρε παππού, με την τεχνολογία σου!» χαμογέλασε, 
μελαγχολώντας. 

Σκέφτηκε πως είχε χρόνια να δει άλογο, μουλάρι, γάιδαρο...  
Έσκυψε να πάρει απ’ το χώμα τον βαρύ γλυκό κουπάτο, αλλά δύο 

σφίγγες είχαν διαφορετική γνώμη. Τώρα είχαν κι αυτές μερίδιο. Για 
την ακρίβεια, δεν ήταν δύο. Ξαφνικά έγιναν πολλές, γιατί το άχρηστο 
αλέτρι το είχαν κάνει φωλιά. Ο Σαράντης πέταξε την κούπα κι έτρεξε 
έξω από τον φράχτη. Η παλιά αποθήκη ήταν πρόχειρο καταφύγιο, 
έκλεισε και την πόρτα. Η τρομάρα του, το στενό του χώρου που 
κρατούσε πακτωμένα ένα σωρό πράγματα και το άγαρμπο κλείσιμο 
της πόρτας, έφερε μια σειρά από αλυσιδωτά αναπάντεχα. Το μεγάλο 
δάχτυλο του ποδιού του σκόνταψε στη μυλόπετρα, ενώ το κεφάλι 
του καπελώθηκε από έναν μεγάλο διχτυωτό λουκουμά από 
σκουριασμένο σύρμα. Λοιπόν, θα έβαζε στοίχημα, πως αυτός ήταν ο 
κέρτος, η ψαροπαγίδα. Τουλάχιστον γλύτωσε από τις σφίγγες και 
προσπάθησε να αγνοήσει ένα ποντίκι μέσα στο πατητήρι…  

~~~ 
Πού είχε πάει ο Σαράντης; Η Ανθή ανασήκωσε τα φρύδια 

προσπαθώντας να ελέγξει τα νεύρα της. Στην κουζίνα -ο Θεός να την 
έκανε!- το μπρίκι παρατημένο πάνω στο γαριασμένο μάρμαρο του 
νεροχύτη, άπλυτο, με τους καφέδες χυμένους παντού.  

Για τον άνδρα της ήταν το πατρικό του, εκείνος είχε τις 
αναμνήσεις του, το καταλάβαινε αυτό. Για την ίδια όμως, δεν υπήρχε 
τίποτα. Τι να ζηλέψει αλήθεια από την τουαλέτα στον κήπο; Από το 
λάστιχο που εκτελούσε χρέη ντουζιέρας; Που τυλίχτηκε στην αφράτη 
πετσέτα της να πάει στο λουτρό και τον Σαράντη τον έπιασε το 



Μαζί                                25 
________________________________________________________________________________________________________________________________________________________________________________________ 

 

 

κρητικό του λέγοντάς της να μην κυκλοφορεί έτσι μπας και την 
έπαιρνε κανένα μάτι; Ποιο μάτι; Στην ερημιά ήταν, με έναν γείτονα 
κουφό και υπερήλικα.  

Ο θυμός έβαψε τα μάγουλά της. Ο Σαράντης θα έλεγε πως αυτό 
ήταν σημάδι υγείας, από τον αέρα του χωριού. Ποιον αέρα; 
Ανεμοστρόβιλος είχε σηκωθεί το προηγούμενο βράδυ κι αυτή είχε 
κουρνιάσει όπως-όπως πάνω του, μετανοιωμένη που δεν είχε φέρει 
μαζί τις ωτασπίδες.  

Να έπαιρνε το αμάξι να πάει στη θάλασσα; Έπρεπε όμως να 
συνεννοηθεί με τον Σαράντη. Πού είχε χωθεί πια;  

Λίγα βήματα έκανε έξω στον χορταριασμένο κήπο και την έφτασε 
ο σαματάς. Άνοιξε τη σαραβαλιασμένη πόρτα της αποθήκης και στο 
μισοσκόταδο άκουσε την πνιχτή φωνή του άνδρα της. Δεν πρόλαβε 
να του απαντήσει, γιατί ένα έντονο τσούξιμο στο γυμνό της μπράτσο 
την έκανε να τιναχτεί. Ο πόνος ήταν αφόρητος. Τι στο καλό; 

Σφίγγα! Το χέρι της πρήστηκε στη στιγμή.  
«Σαράντη!» φώναξε και της ήρθε λιποθυμιά.  
Πέρασε όλη την ημέρα στο μισοσκόταδο της μέσα κάμαρης. Ο 

Σαράντης είδε κι έπαθε να βγάλει το κεντρί. Το χέρι της έμοιαζε με 
μισοφουσκωμένο μπαλόνι κάτω από τις κρύες κομπρέσες.  

Σαν να μην έφταναν όλα αυτά, ο άνδρας της είχε ζαλωθεί κάτι 
σκουριασμένα εργαλεία και, σφυρίζοντας, είχε χαθεί στα χωράφια 
του.  

«Πάω να δω το βιός μου!» είχε πει με καμάρι.  
Η Ανθή σκεπάστηκε μέχρι επάνω με το λινό σεντόνι. Κι ας της 

τρυπούσε την απαλή επιδερμίδα, έτσι τραχύ που ήταν. Καλύτερα 
όμως, παρά να κινδυνεύει από έντομα, φίδια, σκορπιούς και ό,τι άλλο 
φιλοξενούσε αυτή η βάρβαρη γη.  



26        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

~~~ 
Το πρωινό είχε αρκετή περιπέτεια. Η υπόλοιπη μέρα πάντως 

κύλησε χωρίς άλλες εκπλήξεις. Κυρίως επειδή ο Σαράντης αρκέστηκε 
απλά να επιθεωρήσει το βιός περπατώντας. Χωρίς να ...αγγίζει. 
Κατηφορίζοντας τα σοκάκια της πάνω γειτονιάς, διασταυρώθηκε με 
γάιδαρο. Εκείνος τρόμαξε περισσότερο απ’ ό,τι το ζωντανό στη θέα 
ενός αληθινού μαθηματικού. Μάλιστα! Δεν είχαν αλλάξει και πολύ 
τα γαϊδούρια από τότε που ήταν πιτσιρικάς… 

Στις παλιότερες, πολύ αραιές επισκέψεις τους στο νησί, οι 
εξερευνητικές βόλτες του στο χωριό ήταν λιγοστές, αφού λιγοστές 
ήταν και οι μέρες των διακοπών. Έτσι οι εξορμήσεις του ζευγαριού 
ήταν πιο ευγενείς και τουριστικού ενδιαφέροντος. Τώρα όμως ο 
Σαράντης είχε διάθεση διαφορετική. Για πιο απλές διαδρομές, 
χαλαρούς περιπάτους στην πλατεία και -γιατί όχι;- πειραματισμούς 
με τα της γης. Σάμπως ήταν …μαθηματικά; 

Κάποιο απόγευμα πέρασε από το χωράφι με τις ελιές. Ο Γρηγόρης, 
ο γείτονας, του ‘χε πει πως θέλουν κλάδεμα, γιατί έχουν πλαντάξει. 
Έπιασε λοιπόν ένα χοντρό ψαλίδι και βάλθηκε να σουλουπώσει μια 
γέρικη ελιά. Έκοβε, δισταχτικά στην αρχή, ξέγνοιαστα μετά, με μανία 
στο τέλος. Το κλάδεμα αποδείχτηκε διπλά αγχολυτικό μπροστά στον 
πασατέμπο. Αντιθέτως, πρόσθεσε αβάσταχτο άγχος στο δέντρο που 
είδε τα καλύτερα κλαδιά του, τις πιο καρπερές φούντες πεσμένες στο 
χώμα.  

Πέρασε κι απ’ το αμπέλι με τα σουλτανιά. Σκέφτηκε πόσους 
τρύγους είχε χάσει, πόσα καζανέματα. Γενικά, σκεφτόταν οτιδήποτε 
άλλο εκτός από εξισώσεις και χαρτομαζώματα. Ακόμα και η Ανθούλα 
είχε χαθεί σε μια …παρένθεση. Όσο περνούσαν οι μέρες, στο μυαλό 



Μαζί                                27 
________________________________________________________________________________________________________________________________________________________________________________________ 

 

 

του πρωτευουσιάνου ακαδημαϊκού άρχισε να παίρνει μπόι ένα 
περίεργο ζιζάνιο…  

~~~ 
«Να έρθεις μαζί μου να ξεχορταριάσεις!» 
Όταν η Ανθή κοίταξε αποσβολωμένη τον Σαράντη, εκείνος της 

εξήγησε πως ήθελε να τον βοηθήσει να απαλλαγούν από τα 
αγριόχορτα.  

Το μόνο αγριόχορτο που έβλεπε η ίδια ήταν αυτό που είχε 
ξεφυτρώσει στη σχέση τους. Πάνω που έκανε τον σταυρό της και είπε 
πως όλα πήγαιναν καλύτερα, να καινούργιο κακό! Τι μανία ήταν 
αυτή που τον είχε πιάσει με την αναμόρφωση της γης; Έλα άνθρωπέ 
μου στα συγκαλά σου! 

Ήθελε προσωπικό χώρο και χρόνο δικό του. Δεκτό! Η συμβίωση 
απαιτούσε θυσίες και παραχωρήσεις. Σύμφωνοι! Όμως αυτό 
παραπήγαινε! Κουρασμένος απ’ τη μέρα του, τις νύχτες ο Σαράντης 
ξεραινόταν στο κρεβάτι, της γυρνούσε πλευρό και ροχάλιζε 
μακαρίως. Ποτέ μέχρι τώρα δε ροχάλιζε στην Αθήνα.  

Η Ανθή δεν μπορούσε να θυμηθεί τι έλεγαν οι θεωρίες των 
βιβλίων της πάνω σε όλα αυτά. Κι έτσι, αφού περιεργάστηκε την 
τσάπα σαν εύρημα αρχαιολογικής ανασκαφής, την έπιασε γερά κι 
άρχισε να σκάβει. Ο λόγος το έλεγε βέβαια αυτό. Μετά από τρεις 
προσπάθειες και με τον ιδρώτα να έχει μουσκέψει τα μέχρι πριν λίγο 
ατσαλάκωτα ρούχα της, διαπίστωσε με αποστροφή ότι η δική της 
ενασχόληση με τη γη, της είχε χαλάσει μανικιούρ και πεντικιούρ!  

«Πού πας κυρά μου ξυπόλητη στα αγκάθια; Σου είπα να βάλεις άρβυλα 
και να φορέσεις γάντια!» της φώναξε ο Σαράντης που με ρυθμό 
ξεπάστρευε τα δέντρα λίγα μέτρα μακριά της.  



28        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Θα σου έλεγα κάτι κι εσένα!» σκέφτηκε εκείνη, αλλά το μόνο που 
έκανε ήταν να πετάξει την τσάπα στα τυφλά και να φύγει τρέχοντας 
φουρκισμένη. 

~~~ 
Εξήντα αναπάντεχα πρωινά, μεσημέρια, απογεύματα και βράδια 

ήταν αρκετά για να προκαλέσουν στον ευυπόληπτο ακαδημαϊκό 
κρίση ηλικίας, ταυτότητας, σχέσης. Κρίση γενικώς. 

Στο κατάστρωμα του πλοίου από όπου οι επισκέπτες άρχιζαν να 
αποχωρούν, γιατί σύντομα θα αναχωρούσε από το λιμάνι του 
Ηρακλείου, τσόφλια από πασατέμπο σκορπίζονταν και πάλι στο 
πράσινο πάτωμα.  

Είχε περάσει καλά ο Σαράντης. Κι ας είχε άθελά του στεναχωρήσει 
την Ανθούλα με τις καινούριες εμμονές του. Έτσι τουλάχιστον το 
καταλάβαινε εκείνη, αλλά δεν του ήταν και εύκολο να της εξηγήσει 
τι συνέβαινε μέσα στο άλλοτε ταγμένο στην επιστήμη μυαλό του. 
Τώρα, στον απολογισμό των ημερών, το έβλεπε πιο καθαρά. Δεν ήταν 
ο ίδιος. Ο κέρτος που του έπεσε στο κεφάλι ήταν ελαφρύς για να του 
αλλάξει την προσωπικότητα, παρότι ένα τέτοιο ατύχημα θα ήταν πιο 
βολική εξήγηση. Μάλλον, εδώ και καιρό δεν ήταν πια ο ίδιος. 

Όταν η Ανθούλα ήρθε και σταμάτησε όρθια, αμίλητη στο κάγκελο, 
ο Σαράντης εγκατέλειψε τις εισαγωγές και τις περιστροφές για να της 
πει ήρεμα και απλά πως: 
«Δεν την αντέχω άλλο την Αθήνα. Βαρέθηκα. Κουράστηκα. Θέλω να 
μείνουμε εδώ. Ξέρω ότι είναι ξαφνικό, αλλά…» κόμπιασε για λίγο… 
«Συγγνώμη κιόλας που σε παραμέλησα. Δεν ξέρω τι έπαθα…» 

~~~ 
Το ήξερε ότι θα της τα έλεγε. Κι αυτή είχε τόσα να του πει. Όμως 

δεν ήξερε πώς να αρχίσει. Η ζωή τους είχε πάρει στροφή. Επικίνδυνη; 



Μαζί                                29 
________________________________________________________________________________________________________________________________________________________________________________________ 

 

 

Ούτε αυτό το ήξερε. Να που οι θεωρίες που δίδασκε στους φοιτητές 
της δεν άξιζαν δεκάρα στην περίπτωσή τους.  

«Ανθούλα!»  
Ο Σαράντης την κοίταξε με μια παράκληση στο βλέμμα κι η Ανθή 

ξέχασε να συγχυστεί με το υποκοριστικό που πάντα την εκνεύριζε. Οι 
τύψεις τη βρήκαν με εξήντα ημέρες καθυστέρηση. Τα έβαλε με τον 
εαυτό της που ήταν εγωίστρια και δεν είδε και τις ανάγκες του άνδρα 
της. Αυτές που εκείνος ονόμαζε νέες, η Ανθή όμως ήξερε πως 
υπήρχαν χρόνια.  

Γύριζαν στην Αθήνα. Ξανά μετά από δύο παράξενους μήνες. 
Έπρεπε να σκεφτεί. Ο Σαράντης περίμενε κάτι. Κι αυτή ήθελε να 
κερδίσει χρόνο. Άπλωσε το χέρι στη σακούλα και πήρε μια χούφτα 
πασατέμπο. Αν έλεγε σε κάποιον πως δεν είχε ξαναφάει στη ζωή της, 
δε θα την πίστευε. Μισόκλεισε τα μάτια κι έπιασε να κριτσανίζει με 
απόλαυση τα σπόρια. Όχι μόνο αυτό, αλλά έκανε το ανήκουστο να τα 
φτύνει στον αέρα.  

Η νοστιμιά κι η αρμύρα τους ξεμπλόκαρε το ακαδημαϊκό μυαλό 
της. Η αλήθεια ήταν πως τόσες μέρες ένιωθε μια περηφάνια 
παρακολουθώντας τον Σαράντη. Κι ας του έβγαζε μουρμούρα και 
παράπονα. Της άρεσε ο καινούριος του εαυτός. Όπως της άρεσε κι ο 
πασατέμπος. «Αυτό ήταν!» σκέφτηκε και σκόρπισε τα φλούδια στο 
πάτωμα.  

Ο Σαράντης την κοιτούσε έκπληκτος.  
«Δεν είμαι τόσο μη μου άπτου καλέ μου! Χαλάρωσε!» του είπε 
καθαρίζοντας ένα σπόρι και βάζοντάς το στο στόμα του. Γέλασαν κι 
οι δυο και αγκαλιάστηκαν καθώς το πλοίο άφηνε πίσω του το 
Ηράκλειο… 



30        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Ο Καλύτερος Φίλος



Μαζί                                31 
________________________________________________________________________________________________________________________________________________________________________________________ 

 

 

ΜΙΣΟ ΚΟΥΛΟΥΡΙ, ΜΙΣΗ ΖΩΗ 
 
Aν η γέφυρα δεν ήταν από τσιμέντο και ατσάλι, ίσως και να μην 

άντεχε το βάρος του. Χέρια, πόδια, τα ένιωθε κομμάτια πέτρες δεμένα 
σε μεταλλικό σκελετό και αρθρώσεις. Πάνω στους ώμους σφηνωμένο 
ένα κεφάλι από μολύβι, με μακριά λαδωμένα μαλλιά και άγρια γένια. 
Ούτε που κατάλαβε πώς έφτασε εκεί. Έσερνε για ώρες τα πόδια, 
τρίβοντας τα λιωμένα παπούτσια, μεθυσμένος σχεδόν, με μισό ξερό 
κουλούρι στη μια τσέπη και μισή ζωή στην άλλη, τυλιγμένη σε 
βρώμικη πετσέτα από χαρτί. Αν και τούτη τη στερημένη ώρα, η τσέπη 
με το κουλούρι βάραινε πιο πολύ. Κι η άλλη ήταν τρύπια...  

Σκούπισε με το μαντήλι μια σταγόνα πηχτό αίμα που έσταξε απ’ τα 
ρουθούνια κι έφτυσε βλαστημώντας.  

«Ήσουν τυχερός διαβόλου γέννα, μονάχα τυχερός που τα έφερες του 
χεριού σου!» 

Ο κλέφτης βρισκόταν τώρα ξαπλωμένος στη δική του γωνιά, στη 
δική του χαρτόκουτα, σκεπασμένος με τη δική του κουβέρτα, ενώ 
αυτός ξεπάγιαζε πάνω στη γέφυρα, με μελανιές στο κορμί και μύτη 
σπασμένη απ’ το ξύλο. Χτύπησε με τον πάτο της γροθιάς το κάγκελο, 
ακριβώς τη στιγμή που ένα τρένο γλιστρούσε σφυρίζοντας κάτω απ’ 
τα πόδια του. H γέφυρα, σαν να έπαιρνε ορμή από τον θυμό και την 
απελπισία, δονήθηκε περισσότερο από τη δύναμη της γροθιάς παρά 
από το ρεύμα του τρένου.  

Με κάθε έκρηξη όμως, το κορμί έμενε πιο αδύναμο. Τα τελευταία 
απομεινάρια ενέργειας τροφοδοτούσαν την καρδιά που χτυπούσε από 
συνήθεια, τη διαμαρτυρία στο άδειο δύο μερόνυχτα στομάχι, και τα 
πνευμόνια που ανακύκλωναν παγωμένο αέρα και υπολείμματα 
νικοτίνης από τις γόπες που ξεγελούσαν τον καημό του.  



32        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Πώς διάολο έφτασες σε τούτη την κατάντια, ρεντίκολο της 
κοινωνίας; Πού ‘ναι μωρέ το κούτελο το καθαρό; Πού ‘ναι το που ξέπεσες 
στις λάσπες; Πού ‘ναι η φαμίλια σου, η γυναίκα, τ’ αγγελούδια σου; Όλοι σε 
παρατήσαν, κακομοίρη! Όλα στα πήρε η άτιμη η ζωή! Στα ‘δωσε να πάρεις 
μια μυρουδιά, να γλυκαθείς κι ύστερα…», μίλησε η φωνή που άλλοι την 
έλεγαν συνείδηση.  

«Τίποτα δε μου ‘δωσε! Ακούς; Μονάχος μου τα πήρα! Τα κέρδισα, να 
πάρει ο διάολος! Με τούτα μωρέ τα χέρια και τούτο το ξερό το κεφάλι!» 
σκεφτόταν, μονολογούσε, ύψωνε στον αέρα γροθιά και παλάμη, 
χτυπούσε το κεφάλι.  

Μέσα του πλάνταζε, πνιγόταν. Στους τρεις λυγμούς που 
ανέβαιναν στον λαιμό, μονάχα ο ένας πια κρατιόταν μην ξεφύγει. Με 
την ανάστροφη του χεριού σκούπιζε δάκρυα-δραπέτες που 
μούσκευαν τα γένια και τα βρώμικα μάγουλα κι όσα στάλαζαν χάμω 
έκαιγαν το τσιμέντο. Τα πλευρά του πονούσαν απ’ τα χτυπήματα, 
έσφιγγε τα δόντια. Έμεινε να κοιτά στα χαμένα τις γραμμές του 
τρένου, αλληθώριζε, τη μια την έβλεπε για δυο, τις δυο για τέσσερις. 
Και το ρημάδι το στομάχι δεν ησύχαζε…  

Οι σκουριασμένες αρθρώσεις στα γόνατά του λύγισαν, έπιασε τα 
κρύα κάγκελα, χαμήλωσε το κεφάλι και ξέσπασε σε κλάματα. Τα 
ξέφτια στη λεκιασμένη καπαρντίνα ανέμιζαν στον βραδινό αέρα. Mια 
σκέψη-λύτρωση τρύπωσε στο κουρασμένο μυαλό. «Τι εδώ πάνω 
νεκρός, τι εκεί κάτω πεθαμένος… Tι είναι δέκα μέτρα μπρος στον γκρεμό;»  

~~~ 
Οι πατούσες της, αθόρυβες για τα μεγάλα δίποδα, έστελναν πόνο 

στα αυτιά της καθώς ανέβαιναν τα μεταλλικά σκαλιά της γέφυρας. 
Μπορούσε όμως να υπομείνει τον πόνο, τόσον που είχε μαζέψει από 



Μαζί                                33 
________________________________________________________________________________________________________________________________________________________________________________________ 

 

 

τότε που έχασε το δικό της το δίποδο. Τι να σκέφτεται αλήθεια ένας 
σκύλος; Τι να νιώθει; Ο πιο πιστός φίλος του ανθρώπου, έτσι λένε.  

Πιστή φίλη ήταν η Λίζα κατά πώς την είχε βαφτίσει ο κυρ 
Αντρέας. Αυτό το όνομα έμαθε να ακούει και η σκυλίσια καρδιά της 
να χτυπά τρελή από χαρά κι αγάπη. Μια παλιομοδίτικη μονοκατοικία 
από εκείνες που, σε πείσμα των καιρών, στοιχειώνουν τη μοντέρνα 
πόλη, στέγαζε τη ζωή των έξι ποδιών τους, των δικών της και του 
κυρ Αντρέα. Κουτάβι την είχε σώσει εκείνος από τους δρόμους κι 
αμέσως συνήθισε μαζί του κι έμεινε εκεί να προσέχει ο ένας τον 
άλλον.  

Πάνε δυο βδομάδες που ο κυρ Αντρέας έφυγε από τούτη τη ζωή. Η 
Λίζα με το σκυλίσιο της μυαλό το κατάλαβε πολύ πριν εκείνος 
κλείσει τα μάτια του για πάντα. Ήταν κοντά του και του έγλυφε το 
χέρι μέχρι που τα δάχτυλα χαλάρωσαν κι ο ηλικιωμένος άντρας 
άφησε την τελευταία του πνοή ολομόναχος. Η Λίζα έμεινε δίπλα του 
δίχως φαγητό και νερό. Δεν έκανε βήμα, παρά μόνο όταν κάποιοι 
ήρθαν να πάρουν το άψυχο σώμα.  

Γρύλισε θυμωμένη, δεν ήθελε να πειράξουν τον άνθρωπό της. 
Εκείνοι την κλώτσησαν και την πέταξαν στον δρόμο. Τριγυρνούσε 
στα χαμένα, δυο μερόνυχτα στη γειτονιά. Όταν έπεφτε η νύχτα, 
πήγαινε στη σφαλισμένη αυλόπορτα. Έστεκε κι οσμιζόταν τον αέρα. 
Οι μυρωδιές είχαν αλλάξει. Έλειπε η δική του. Τότε κατάλαβε τη 
μοναξιά. Τα μάτια της γέμισαν σκυλίσια δάκρυα, τσίμπλιασαν από το 
βουβό κλάμα. Δεν ήξερε στους δρόμους, δεν είχε μάθει μόνη.  

Ξεκίνησε να βρει έναν άλλον κυρ Αντρέα να δέσει τη ζωή της μαζί 
του, να έχει αποκούμπι ο ένας τον άλλον. Δεν την ένοιαζε το κρύο κι 
ο παγωμένος βοριάς που αναμάλλιαζε το τρίχωμά της. Σαν να ήταν 
αυτός ο σκοπός του σκυλίσιου χρόνου της, να ψάχνει μέχρι να βρει… 



34        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Λίζα τρεμόπαιξε τα ρουθούνια, σταματώντας τις σκέψεις της. Το 
σκοτάδι δεν εμπόδιζε τα κουρασμένα μάτια της κι έτσι διέκρινε 
ολοκάθαρα τη φιγούρα που έσκυβε πάνω από τη γέφυρα. Έκανε 
μερικά διστακτικά βήματα ενώ τα αυτιά της είχαν τεντωθεί κι 
έπιαναν τους ήχους που οι άνθρωποι δεν μπορούν να ακούσουν, μα 
ένας σκύλος νιώθει και καταλαβαίνει.  

Κι ο άνθρωπος έκλαιγε και πονούσε, αυτό το μύρισε στα σίγουρα. 
Την τύλιξε η απελπισία, μαζί με μια οσμή ίδια σχεδόν με αυτή που 
αναδυόταν κι από το δικό της σώμα. Ταλαιπωρία και απλυσιά, πείνα 
και αναζήτηση. Για τι πράγμα όμως; Τι ζητά ένας σκύλος κι είναι ίδιο 
με αυτό που ψάχνει ο άνθρωπος; 

Τον έφτασε επιτέλους, ξεπερνώντας τον λιγοστό φόβο, γιατί κάτι 
άλλο ήταν που την τραβούσε κοντά του. Σήκωσε το κεφάλι της, 
οσμίστηκε ξανά. Η γλώσσα της πλατάγισε, ξερογλείφτηκε, και το 
μουσούδι της ακούμπησε την τσέπη του πανωφοριού που φούσκωνε 
ελαφρά, φανερώνοντας στο σκυλίσιο της μυαλό την εικόνα τροφής.  

Κοίταξε με προσμονή. Αν τη χάιδευε και της έδινε αυτό που είχε 
κρυμμένο στο λερό ρούχο, θα έμενε κοντά του. Κι αν όχι, πάλι θα 
έμενε, γιατί η Λίζα, από ένστικτο, κατάλαβε πως μέχρι εκεί ήταν ο 
δρόμος της. Περίμενε, και δεν περίμενε. Ένα χάδι ή μια κλωτσιά. Με 
το πρώτο είχε μάθει σε όλη της τη ζωή, το δεύτερο το γνώρισε 
αναγκαστικά. Το δέχτηκε κι αυτό. 

~~~ 
Ο Αναστάσης τινάχτηκε σαν να ξύπνησε από εφιάλτη. Ακόμα κι ο 

ετοιμοθάνατος πριν την εκτέλεση δίνει αξία στο τελευταίο γεύμα, κι 
ας είναι λιτό. Ξαφνικά, μόνο στην ιδέα πως κάποιος ή κάτι απειλούσε 
για πολλοστή φορά μέσα στη μέρα τα απομεινάρια της περιουσίας του 



Μαζί                                35 
________________________________________________________________________________________________________________________________________________________________________________________ 

 

 

-ακόμα κι αν ήταν μισό ξερό κουλούρι-, ετοιμάστηκε να επιτεθεί σαν 
άγριο ζώο. Κανένας τους δε θα άγγιζε ούτε ψίχουλο! 

«Πίσω!» φώναξε κι ετοίμασε τη γροθιά. Το σκυλί τρόμαξε και 
πισωπάτησε με την ουρά στα σκέλια. Έτρεμαν κι οι δύο, ο ένας από 
οργή, ο άλλος από φόβο, είχαν κι οι δυο σαστίσει. Τελικά, ούτε η 
γροθιά έπεσε να τσακίσει τον παρείσακτο, μα ούτε κι εκείνος το ‘βαλε 
στα πόδια. Για λίγο απέμειναν να κοιτούν ο ένας τον άλλο, ίσια, 
βαθιά στα μάτια.  

«Τι ‘σαι συ μωρέ; Από πού ξεφύτρωσες; Mόνο ο σκύλος μου ‘λειπε 
τώρα. Είσαι και θηλυκό!» μουρμούρισε παρατηρώντας καλύτερα.  

Πήρε το βλέμμα του από πάνω της και ξανακοίταξε τις ράγες απ’ 
τη μια κι απ’ την άλλη, μπας κι εμφανιζόταν κανένα τρένο. Η ιδέα να 
τελειώσει μονάχος του την άχαρη, αποτυχημένη του ζωή φαινόταν 
πια επικίνδυνα θελκτική. Κι έπρεπε τουλάχιστον αυτό να το κάνει 
σωστά. Μετέωρος καθώς θα ήταν, λίγο πριν τσακίσει το σώμα, θα 
άφηνε ελεύθερο στον αέρα τον θησαυρό της τρύπιας τσέπης του.  

Το σκυλί δεν έπαιρνε στιγμή το βλέμμα από πάνω του. Σαν να 
‘ψαχνε τα μάτια του να τα διαβάσει. Κλαψούρισε. Ο Αναστάσης 
ταράχτηκε. Δεν άντεχε ν’ ακούει κλάμα μήτε από άνθρωπο, μήτε από 
ζωντανό. Το δικό του το κλάμα δεν μπορούσε πια να το κρατά, τον 
ξαλάφρωνε, μα σαν άκουγε άλλον να κλαίει, σπάραζε η καρδιά του. 
Γύρισε, κάθισε κατάχαμα, σταύρωσε τα χέρια και το κοίταξε. Είχε 
μπροστά του ένα τριχωτό κορίτσι που του ‘χαν φερθεί όπως δεν 
πρέπει να φέρονται στα κορίτσια. Ήχος από μεταλλικά βαγόνια 
πλησίαζε. 

«Πώς σε κάναν έτσι και του λόγου σου, μωρέ; Κακομοίρα μου κι εσύ! 
Σίμωσε, έλα, μη σκιάζεσαι», την κάλεσε κι άπλωσε το χέρι.   

~~~ 



36        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Λίζα κοίταξε δεξιά κι αριστερά. Προχωρημένη η ώρα και η 
μοναξιά της γέφυρας και των ψυχών δεν ταραζόταν από άλλα 
βήματα. Πλησίασε το απλωμένο χέρι και σκούντηξε τα ανθρώπινα 
δάχτυλα με το μουσούδι της για αναγνώριση, ενώ η καρδιά της 
χοροπηδούσε από την προσμονή. Τα δάχτυλα τρεμούλιασαν σαν να 
δίσταζαν, ώσπου χάιδεψαν το σκυλίσιο σβέρκο κι εκείνα τα σημεία 
πίσω από τα αυτιά που όλο τη φαγούριζαν, όμως δεν έφτανε να τα 
ξύσει.  

Άφησε έναν αναστεναγμό που τα δίποδα δεν ξεχώριζαν από το 
γρύλισμα. Στη δική της γλώσσα σήμαινε ανακούφιση. Κοίταξε 
θαρρετά το μεγάλο δίποδο. Μαύρο τον έβλεπε μέσα στο σκοτάδι, 
αλλά παρατηρώντας προσεκτικά όλο του το κορμί, εκεί που ήξερε 
πως χτυπάει και η δική του καρδιά, κάτι έπιανε να φωτίζει. Αν η Λίζα 
ξεχώριζε τα χρώματα, θα έβλεπε ένα αχνό ρόδινο φως.  

Το σκυλί έγλυψε με ευγνωμοσύνη το αντρικό χέρι κι εκείνο 
αποτραβήχτηκε κι έψαξε την τσέπη του. Φαγητό! Η Λίζα κάθισε 
αμέσως στα δυο της πόδια και προσπάθησε να δείξει τους καλούς 
τρόπους που της είχε διδάξει ο κυρ Αντρέας. Όμως η πείνα της 
αποδείχτηκε πιο δυνατή και μια λεπτή γραμμή από σάλιο έτρεξε από 
το σαγόνι της. Το χέρι άφησε την τροφή κι η Λίζα έγλυψε το ξερό 
κομμάτι διστακτικά προτού το κάνει δυο αποφασιστικές μπουκιές. 
Σήκωσε τα μάτια και κοίταξε ξανά με προσμονή. Το δίποδο της 
μίλησε στη γλώσσα του. Κατάλαβε, γιατί είχε συνηθίσει κουβέντες 
από τον κυρ Αντρέα. Ήθελε να της πει πως δεν είχε άλλο, αυτή όμως 
ήξερε πως υπήρχε κάτι ακόμη.  

Έβαλε το μουσούδι στην αριστερή τσέπη κι ανοιγόκλεισε τα μάτια 
εκστατικά. Κάτι τρεμόπαιξε στο σκυλίσιο μυαλό της. Το αντρικό χέρι 
απόδιωξε το μουσούδι της με ξαφνικό θυμό. Η Λίζα οπισθοχώρησε με 



Μαζί                                37 
________________________________________________________________________________________________________________________________________________________________________________________ 

 

 

παράπονο. Ήθελε να γίνουν φίλοι. Κάθισε ξανά στα δυο της πόδια 
και περίμενε μέχρι που ο θυμός εγκατέλειψε το πρόσωπο του άντρα 
και τη θέση του πήρε ένα παράπονο ίδιο με το δικό της. Τα μάτια του 
γέμισαν δάκρυα καθώς το χέρι του τραβούσε προς τα έξω το 
περιεχόμενο της τσέπης.  

~~~ 
Ήταν ένα διάφανο σακούλι. Μέσα μια χάρτινη πετσέτα με τη μισή 

του ζωή. Την ξετύλιξε απαλά να μη διαλυθεί. … Μια χούφτα χώμα. 
Από το χώμα της αυλής του στο χωριό. Κάτω απ’ το βασιλικό και το 
γεράνι. Βούτηξε απαλά τα δάχτυλα, το ανακάτεψε. Το έφερε στη 
μύτη. Θα ‘βαζε μισό κουλούρι στοίχημα πως ακόμη έβγαινε ευωδιά 
από βότανο.  

Είκοσι χρονώ παιδί άφησε το σπίτι στο χωριό, τη μάνα, τον πατέρα 
να ‘ρθει στην πόλη να δουλέψει, να δει προκοπή. Πριν φύγει, τους 
αγκάλιασε και πήρε μια χούφτα χώμα, να ‘χει κάτι από το πατρικό, 
από τον τόπο του. Η μάνα του ‘δωσε ένα κουλούρι, να ‘χει σαν 
πεινάσει στον δρόμο. Τυλιγμένο σε αυτή την πετσέτα. Που κράτησε 
φυλαχτό εικοσιπέντε χρόνια κι ας ήταν ολοτρύπητη. Πήραν τον 
δρόμο για τον ουρανό εκείνοι, πήρε τον δρόμο για τη γη το πατρικό, 
ρήμαξε. Σαν το ‘δε τελευταία φορά πόνεσε η ψυχή του. 

Ο σκύλος γαύγισε. Στο μυαλό του Αναστάση ήρθε ο Τσίκος, ο 
σκύλος του γείτονα, που τρώγανε μαζί στο πεζούλι τα μεσημέρια 
κάτω απ’ την κληματαριά, σαν ήταν παιδί. Και μια-μια οι αναμνήσεις 
ξετυλίχτηκαν κουβάρι. 

Μα καμιά φορά οι αναμνήσεις δεν είναι πολύ μακριά απ’ τα 
όνειρα. Χέρια είχε, είχε και ψυχή. Και το ερείπιο το πατρικό ψυχή 
είχε κι αυτό, που την ξέραινε ο ήλιος και τη μούλιαζε η βροχή. Είδε 



38        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

τον εαυτό του ξανά κάτω απ’ την κληματαριά να τρώει τραχανά. Είδε 
και το σκύλο δίπλα του… 

«Βρε μπας κι είσαι του Τσίκου το πνεύμα σε κοριτσιού κορμί;» είπε κι 
έσκασε στα γέλια απ’ το χωρατό του. Ο σκύλος γαύγισε και κούνησε 
την ουρά. 

«Έλα μωρέ, να κοιμηθούμε αγκαλιά, να ζεσταθούμε καψερή… Κι αύριο 
θα μπούμε στο τρένο…» 

Το τριχωτό κορίτσι έσκουξε, θα ‘λεγες με απορία. 
«Ε, κι αν δε σε μπάσουν στο τρένο, θα πάμε με τα πόδια!» 



Μαζί                                39 
________________________________________________________________________________________________________________________________________________________________________________________ 

 

 

ΡΟΒΙΝΣΩΝ ΚΡΟΥΣΟΣ 
 
«Φύγετε από εδώ που μου μαγαρίζετε τον κήπο!»  
Ο κύριος Κρούσος με απέλπιδες κινήσεις ποδιών και χεριών 

πάσχιζε να διώξει τις κορατζίνες που λιγουρεύονταν τα πρώιμα 
οπορωφόρα του. Και ήταν η μόνη στιγμή που φάνταζε λίγο αστείος. 
Ξινός κατά τα άλλα, σαν τον τραχανά που συσσώρευε στα ντουλάπια 
του.  

Ο κύριος Κρούσος -Παντελής όπως βαφτίστηκε εδώ και σαράντα 
οκτώ συναπτά έτη- συνδύασε από μικρός το επίθετό του με τη ζωή 
που ονειρευόταν. Μοναχικός τύπος, δεν περίμενε το ναυάγιο για να 
προσαράξει στις ερημιές και να παλέψει για την επιβίωση, παρά 
αποφάσισε να κλέψει λίγη από τη δόξα του διάσημου και κατά το 
ήμισυ συνονόματού του, δημιουργώντας το δικό του νησί. Το κτήμα 
του, φροντισμένο στην εντέλεια και με έκταση πέντε στρεμμάτων 
παρακαλώ, δεν περιβρεχόταν βέβαια από θάλασσα, παρά συνόρευε μ’ 
ένα ποτάμι, καθιστώντας το σχεδόν απρόσιτο και επιτρέποντας στον 
ίδιο να ζει με δόξα και τιμή. Προπάντων όμως, με το κεφάλι του 
ήσυχο.  

Και αφού γλύτωσε από γείτονες και την πάντα ενοχλητική φύση 
των ανθρώπων, το πρόβλημά του τώρα ήταν να απαλλαγεί από κάθε 
φτερωτή ή άλλη μορφή ζωής που του ρήμαζε τα καμάρια της 
ιδιωτικής του χλωρίδας.  

Τακτικός μέχρι σημείου σπασίματος νεύρων, ως και στον ίδιο του 
τον εαυτό, ο κύριος Κρούσος εκείνο το δειλινό κατευθύνθηκε προς 
την άψογα τακτοποιημένη αποθήκη του. Σαν τον Αλή Μπαμπά 
απαλλαγμένο από τη φορτική παρουσία των σαράντα κλεφτών 
συντρόφων του, ο τελειομανής άρχοντας του κτήματος είχε 



40        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

κατανείμει τον υλικό του πλούτο σε ντουλάπια, συρτάρια και 
κιβώτια αποθήκευσης κατά ημερομηνία αγοράς ή παραγωγής. Κάθε 
πεινασμένος θα ζήλευε αυτό το θαυμαστό δωμάτιο. Αδύνατον όμως 
να το πλησιάσει, καθώς θα συναντούσε σίγουρα την οργή του 
ιδιοκτήτη του και θα έτρωγε κατακέφαλα τους μύδρους που αυτός θα 
εξαπέλυε.  

Κάποτε ένας μακρινός γείτονας είχε κάνει το σφάλμα να 
επισκεφτεί τον κύριο Κρούσο και να σχολιάσει τη μονομανία του. 
Έφυγε κακήν κακώς με την απειλή κυνηγετικού όπλου. 

Ψάχνοντας υλικά και τρόπους εξόντωσης των φτερωτών και 
άλλων επιδρομέων κατά του δικού του μόχθου, ο κύριος Παντελής 
σκαρφίστηκε διάφορα. Άκαρδο τον έλεγαν, μα δεν του πήγαινε να 
βάλει δόκανα και παγίδες. Να τους τρομάξει ήθελε μόνο. Μακριά από 
το σπιτικό του κι όπου ήθελε ας ήταν ο καθένας! 

Είχε ήδη δοκιμάσει τη μέθοδο του σκιάχτρου. Αμ! Πόσα είχε 
φτιάξει! Άδικος κόπος! Τι να έκανε αλήθεια; Έξυνε το κεφάλι του 
ξανά και ξανά, μα οι ιδέες προφανώς είχαν πάει για ύπνο.  

Με αποκαμωμένο μυαλό έπεσε κι αυτός ο δόλιος για ύπνο στο 
διπλό, πλην μοναχικό του, κρεβάτι. Πώς να κοιμηθεί όμως; Ήταν κι ο 
αέρας που λυσσομανούσε κι ο Παντελής σκεφτόταν τα έρημα τα 
δέντρα και τα κλαριά τους που θα στέναζαν παραπονιάρικα. 

Τι ήταν αυτό; Ένας παράξενος και επίμονος θόρυβος. Μήπως η 
αϋπνία τον είχε χτυπήσει κατακούτελα και του έφερνε παροξυσμούς 
και παρακρούσεις; Κάποιος έκλαιγε! Δεν τον γελούσαν τα αυτιά του. 
Σηκώθηκε και τράβηξε καχύποπτος την κουρτίνα. Μαύρο κι 
απύθμενο το σκοτάδι. Και γιατί παρακαλώ να αφήσει τη ζέστη του 
κρεβατιού του; Μπα! Ιδέα του θα ήταν. Ποιος εισβολέας να βρει στέγη 
και περίθαλψη στα δικά του ιερά και όσια;  



Μαζί                                41 
________________________________________________________________________________________________________________________________________________________________________________________ 

 

 

~~~ 
Ένα κινούμενο τσίρκο είχε φτάσει έξω από το οχυρωμένο κτήμα. 

Ένα τσίρκο ψύλλων και μάλιστα ανώτερου επιπέδου διανόησης και 
αλτικών ικανοτήτων καθώς αφιέρωναν λίγο χρόνο για φαί και 
άφθονο για εκπαίδευση. Ο Ζήκος, ο τετράποδος αληταράς, ήταν πετσί 
και κόκαλο κι έτσι οι χυμοί του κυκλοφορούσαν λιγοστοί και με 
δυσκολία. Αλλά οι ψύλλοι του είχαν ζήσει από γεννησιμιού τους στις 
καφέ τρίχες του και υπήρχε δέσιμο ...συναισθηματικό. Αν έβγαζαν και 
φως απ’ την κοιλιά σαν τις πυγολαμπίδες, θα ήταν εντυπωσιακό 
θέαμα μέσα στη νύχτα! 

Μόλις που τον βαστούσαν τα πόδια του τον φουκαρά τον σκύλο. 
Άλλη μια μέρα σχεδόν νηστικός. Όμως, ένα σπίτι στη μέση της 
ερημιάς ήταν πάντα μια ελπίδα για κάτι φαγώσιμο. Παρ’ ότι η δική 
του εμπειρία από τα δίποδα δεν ήταν η καλύτερη, στις τσάρκες του 
έβλεπε συχνά έξι πόδια -τα τέσσερα τριχωτά- να περπατούν μαζί. Και 
από το ύφος των ομοίων του, μάλλον ευχαριστημένοι ήταν. Με 
στρογγυλή κοιλιά και γυαλιστερή γούνα. Αλλά κάθε φορά που 
έβλεπε λουρί, ξεροκατάπινε… 

Αυτή η τρύπα στον φράχτη, αν και μικρή, δεν ήταν διόλου 
πρόβλημα. Ο Ζήκος χωρούσε πια παντού. Μ’ ένα σάλτο μπήκε στο 
κτήμα κι έτρεξε στο σπίτι κόβοντας δρόμο από τον κήπο με τα 
μαρούλια και τα λάχανα. Βιαστικός καθώς ήταν, ποδοπάτησε με τις 
πατούσες του κάμποσες δροσερές πράσινες καρδούλες.  

Φτάνοντας σε ασφαλή απόσταση, κάθισε στα πίσω πόδια και πήρε 
να ξύνεται με μανία. Στα διαλείμματα από το ξύσιμο κλαψούριζε. 
Μαζί τσίριζαν και οι ψύλλοι του γιατί κατάλαβαν πως έπρεπε να 
στηρίξουν το αίτημα του ξενιστή τους για συσσίτιο, μήπως βελτιωθεί 
και το δικό τους. 



42        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ο Ζήκος σταμάτησε απότομα το ξύσιμο και το κλαψούρισμα με το 
που ακούστηκαν παντούφλες να σέρνονται. Ήξερε να ξεχωρίζει τον 
ήχο της παντούφλας γιατί είχε γεννηθεί σε σπίτι, όμως η αλανιάρα 
του ψυχή ζητούσε περιπέτεια κι έτσι την κοπάνησε. Ο αρχηγός των 
ψύλλων έδωσε κι εκείνος παράγγελμα να κάτσουν όλοι κάτω και να 
μη βγάλουν τσιμουδιά.  

Ένα φως άναψε, ένα κλειδί γύρισε, η πόρτα άνοιξε. Ο Ζήκος 
έσκουξε και σηκώνοντας αργά τα μάτια από τις παντούφλες στη ριγέ 
ρόμπα, σταμάτησε το τρομαγμένο του βλέμμα σ’ ένα αγριεμένο, 
αναμαλλιασμένο κεφάλι.  

~~~ 
Γιατί δεν άφηναν τον κύριο Κρούσο στην ησυχία του; Τι ήταν πάλι 

αυτό το πλάσμα που είχε κάνει κατάληψη στη βεράντα του;  
«Εισβολέας!» άστραψε και κόρωσε ο Παντελής και γεμάτος μένος 

στράφηκε προς τον ανεπιθύμητο.  
Το κατσιασμένο τετράποδο -γιατί τίποτα περισσότερο δεν πρόλαβε 

να διακρίνει ο ταλαίπωρος άνθρωπος- έδωσε ένα σάλτο και 
προσγειώθηκε μέσα στις πολύτιμες τριανταφυλλιές. Για κάποια 
δευτερόλεπτα, ο κτηματίας άκουγε θροίσματα, σκουξίματα, 
κλαψουρίσματα και οι τρίχες του κεφαλιού του αγρίευαν 
περισσότερο καθώς συνέθετε στο μυαλό του εικόνα βιβλικής 
καταστροφής του κήπου του.  

Λίγο αργότερα, έγινε ξανά απόλυτη ησυχία. Αφού ο Παντελής 
έστησε καχύποπτα αυτί για κάμποσο, επέστρεψε στο κρεβάτι με ένα 
μεγάλο χασμουρητό. Έσβησε το φως κι έδιωξε τις άσχημες σκέψεις. 
Μόλις έφεγγε η μέρα, θα εξέταζε προσεκτικά τον φράχτη, να δει από 
πού είχε μπει ο δαίμονας της νύχτας. Παρηγορήθηκε, άλλαξε πλευρό, 
κι έκλεισε τα μάτια.  



Μαζί                                43 
________________________________________________________________________________________________________________________________________________________________________________________ 

 

 

Στο πρώτο του ροχαλητό, ήρθε κι ο εφιάλτης. Ένα φοβερό τέρας 
γύριζε στον κήπο του και μαγάριζε τα ζαρζαβατικά του και τα 
φρούτα. Σαν να μην έφτανε αυτό το τρομερό, αντί για λαχανικά και 
μαρούλια, το περιβόλι του ήταν γεμάτο τσουκνίδες. Και μόνο που τις 
είδε, τον έπιασε τρελή φαγούρα!  

Κάθιδρος ο Παντελής ανακάθισε στο κρεβάτι του και βάλθηκε να 
ξύνεται με μανία. Άναψε το φως, σήκωσε τα σκεπάσματα και κοίταξε 
καχύποπτα τα σεντόνια. Τα μάτια του γούρλωσαν! Τι ήταν αυτοί οι 
μαυριδεροί κόκκοι που σουλατσάριζαν εμπρός του; 

«Ψύλλοι!» έσκουξε ο άνδρας σαν κορυφαίος χορού τραγωδίας. 
Μεμιάς πέταξε κουβέρτα και σεντόνια, άρχισε να κοπανάει πέρα-
δώθε το στρώμα, άνοιξε τα παράθυρα, άναψε όλα τα φώτα, 
ξεγυμνώθηκε και γέμισε την μπανιέρα με καυτό νερό, όπου έριξε το 
ένα μετά το άλλο το σώμα του, τις πυτζάμες και τα σκεπάσματα.  

Προτού ακόμη χαράξει το φως της αυγής, ο κύριος Κρούσος σαν 
αυτόπτης μάρτυρας εγκλήματος, προσπαθούσε να σχηματίσει στο 
κεφάλι του μια ολοκληρωμένη εικόνα του κομιστή των απαίσιων 
εντόμων. Μετά από σκοτεινές σκέψεις, κατέληξε στο συμπέρασμα 
πως ήταν σίγουρα σκύλος.  

Πυρ και μανία, οπλισμένος με το δίκιο του ιδιοκτήτη, ξεκίνησε να 
ξαποστείλει τον απρόσκλητο. Στο βάθος του μυαλού του περίμενε 
πως το σκυλί θα είχε φύγει όπως είχε έρθει, αφού δεν υπήρχε 
περίπτωση να βρει ίχνος φιλοξενίας στο κτήμα.  

Η διάψευση ήταν οικτρή. Του κόπηκε η αναπνοή καθώς είδε τα 
τσαλαπατημένα μαρουλάκια του και πιο πέρα τις ζουλιγμένες 
ντοματιές. Το αγριεμένο βλέμμα του συνέλαβε τον παρείσακτο να 
κοιμάται του καλού καιρού κάτω από τα βαρυφορτωμένα κλαδιά 
μιας μηλιάς, λίγο πιο πέρα. Τα χείλη του συσπάστηκαν από απέχθεια 



44        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

καθώς περιεργαζόταν τον ψωραλέο κοπρίτη. Κι ήταν σαν να έβλεπε 
τους ψύλλους που κουβαλήθηκαν μαζί του να κάνουν σάλτα στο 
αφράτο χώμα της δικής του περιουσίας.  

Ψάχνοντας αναψοκοκκινισμένος γύρω του, βρήκε μια πέτρα. Τη 
σήκωσε, τη ζύγισε στην παλάμη του κι ετοιμάστηκε να την 
εκσφενδονίσει στο καταραμένο τετράποδο, που σαν να οσμίστηκε τον 
κίνδυνο, είχε μόλις ξυπνήσει.  

~~~ 
Πλατς! Κάτι ζεστό και πηχτό έσκασε στο κεφάλι του κυρ Παντελή. 

Ο Ζήκος έσκουξε μέσα από την κοιλιά του. Είτε προσπαθούσε να 
ελέγξει τον φόβο του είτε να πνίξει ένα σκυλίσιο γέλιο. Ο μαυριδερός 
πισινός μιας στρουμπουλής κορατζίνας, κρεμασμένης στο κλαδί της 
μηλιάς, είχε αφήσει τη ρευστή κοπριά του κι αυτή σταμάτησε στο 
πρώτο φυσικό εμπόδιο. Το θρασύτατο πουλί έστριψε αδιάφορα το 
κεφάλι προς το χώμα και συνέχισε να τσιμπολογά ένα μήλο, 
κρυμμένο καλά πίσω από μια παχιά φυλλωσιά. Ύποπτα θροίσματα 
ακούγονταν απ’ όλο το δέντρο, σημάδι πως το ενοχλητικό πτηνό είχε 
και παρέα. Κανονική εισβολή δηλαδή! Ένα μήλο εγκατέλειψε τη 
μάνα του και προσγειώθηκε πάνω στην ουρά του Ζήκου που, 
τρομαγμένος, πετάχτηκε στον αέρα.  

Άνθρωπος και σκύλος σήκωσαν το κεφάλι προς τη μηλιά. Για 
κάμποση ώρα έπαιζαν ρυθμικά τα κεφάλια πάνω, κάτω, δεξιά κι 
αριστερά, μην μπορώντας να αποφασίσουν ποιος ήταν ο μεγαλύτερος 
εχθρός, σε ποιον έπρεπε να επιτεθούν, και από ποιον να αμυνθούν.  

Οι εχθροπραξίες ξεκίνησαν όταν ο κύριος Κρούσος αποφάσισε πως 
οι μηλιές του κινδύνευαν τώρα περισσότερο απ’ όσο ο σβέρκος του 
από τους ψύλλους. Με δύναμη εκτόξευσε την πέτρα στο πουλί κι 
αυτή πέρασε ξυστά από το δεξί φτερό. Συναγερμός σήμανε κι ένα 



Μαζί                                45 
________________________________________________________________________________________________________________________________________________________________________________________ 

 

 

κοπάδι από ιπτάμενους κλέφτες πετάχτηκε από τις φυλλωσιές. Το 
άμοιρο δέντρο έτρεμε κι έχανε φύλλα και μήλα. Ο κύριος Κρούσος 
μια τραβούσε τα μαλλιά του και μια έσκυβε, έπιανε κι εκτόξευε 
πέτρες. Ο Ζήκος σαν είδε το θολωμένο μάτι και την απελπισία του 
δίποδου με τις γαλότσες, άρχισε να γαυγίζει δυνατά και ρυθμικά. Ο 
κυρ Παντελής έπιασε τη μαγκούρα κι άρχισε να χοροπηδά στον αέρα 
με αστεία σάλτα. Ο Ζήκος τον μιμήθηκε σε μια πράξη πανούργας 
διπλωματίας, γιατί οι σκύλοι που είναι καλοί φίλοι του ανθρώπου -
έστω προσωρινά- έχουν γεμάτο στομάχι. Και αλίμονο, είχε τόσο 
κουραστεί να ξύνεται. Χοροπηδούσαν κι οι δυο γαυγίζοντας και 
φωνάζοντας από δέντρο σε δέντρο, μέχρι που ο εχθρός υποχώρησε 
άτακτα σε σμήνος. 

Λαχανιασμένοι, με τη γλώσσα να κρέμεται, σωριάστηκαν κι οι δυο 
κατάχαμα. «Κρα!» Ένας τελευταίος παρείσακτος τινάχτηκε στον αέρα 
κι ένα μισοφαγωμένο μήλο έπεσε στο χώμα κουτουλώντας πρώτα 
στο κεφάλι του κυρ Παντελή. Μολονότι φουρκίστηκε πάλι, ήταν 
τόση η κούρασή του, που σήκωσε μονάχα τη μαγκούρα στον αέρα, 
γρυλλίζοντας: «Πανάθεμά σας διαόλοι!» 

Ακολούθησε σιωπή. Αφού βρήκαν την ανάσα τους, κοιτάχτηκαν 
στα μάτια. Ο σκύλος με καλοσυνάτη ματιά όλο υποταγή. Ο άνθρωπος 
με μουτσούνα στραβή στην αρχή, που όμως γαλήνεψε, σαν να το 
σκέφτηκε ξανά. Έβαλε τη μαγκούρα στο σβέρκο και κρέμασε τα 
χέρια. Ένα χαμόγελο ξημέρωσε στο πρόσωπό του, το χαμόγελο 
φωτίστηκε σε γέλιο και κατέληξε σε σπαρταριστό χάχανο. Ο Ζήκος 
αναθάρρεψε κι άρχισε να γαυγίζει κουνώντας την ουρά.  

Το μεσημεράκι στη βεράντα, μετά από ένα ταπεινωτικό μπάνιο με 
αφρόλουτρο, το εξαντλημένο τετράποδο είχε μπροστά του μια 
γαβάθα με έναν καφέ πολτό που άχνιζε και μύριζε παράξενα. 



46        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Παρασκευά! Θα σε πω Παρασκευά!»  
Ο Ζήκος γύρισε το κεφάλι στον κυρ Παντελή και γρύλισε 

γκρινιάρικα. Εντάξει, να φάει τραχανά, μα δε θα του άλλαζε και τ’ 
όνομα! 



Μαζί                                47 
________________________________________________________________________________________________________________________________________________________________________________________ 

 

 



48        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 
 

Ζωγράφος



Μαζί                                49 
________________________________________________________________________________________________________________________________________________________________________________________ 

 

 

ΧΛΩΜΗ ΤΖΟΚΟΝΤΑ 
 
«Πώς αισθάνεσαι σήμερα Τζοκόντα μου; Είσαι καλύτερα;» 
«Καλύτερα… Νομίζω…»  
Τα χείλη της απάντησαν με σφιγμένο χαμόγελο, δίνοντας μία 

στάλα ζωντάνιας στα καστανά της μάτια. Και η χλομάδα στο 
πρόσωπο απέκτησε αχνές πινελιές από ροζ. Όσο δύσκολες κι αν είχαν 
γίνει πια οι μέρες και οι νύχτες της, δεν μπορούσε να μη χαμογελά 
όταν την έλεγε Τζοκόντα. Εκείνος το ήξερε και το έκανε συχνά.  

Ο Λεονάρντο (ασήμαντο το αληθινό του όνομα) άδειασε το 
αρωματικό τσάι στην πήλινη φλιτζάνα φυσώντας απαλά τους ατμούς 
προς το μέρος της για να στείλει το ευεργετικό άρωμα στη φινετσάτη 
μύτη της.  

Κι εκεί απάνω θυμήθηκε την ημέρα που την πρωτοείδε.  
Εκείνο το μεσημέρι κάτω απ’ την Ακρόπολη, άσημος τότε 

πλανόδιος ζωγράφος, σάστισε, και το πινέλο, βουτηγμένο στο χρώμα, 
του έπεσε από το χέρι πάνω στην ποδιά. Σαν καλλιτέχνης είχε μάτια 
ευαίσθητα στην ομορφιά κι εκείνη ήταν πραγματική οπτασία κάτω 
από τον ήλιο, με τα μακριά μαλλιά, τα καστανά μάτια, τη 
λεπτοκαμωμένη μύτη και το κόκκινο φόρεμα με τις μαργαρίτες. 
Όταν ξαναβρήκε τη λογική και τις αισθήσεις του, τινάχτηκε όρθιος κι 
άρχισε να τρέχει πίσω της σαν υπνωτισμένος, να την προλάβει. 
Τραυλίζοντας, την παρακάλεσε να δεχτεί να της κάνει το πορτραίτο. 
Εκείνη βιαζόταν, μα του έδωσε υπόσχεση πως το άλλο πρωί θα τον 
περίμενε στο σιντριβάνι.  

Εκείνη η νύχτα ήταν η πιο ατέλειωτη της ζωής του. Ξύπνησε 
χαράματα, φορτώθηκε άτσαλα το καβαλέτο, τα χρώματα και τα 
πινέλα και, σχεδόν ξεχνώντας να κλείσει την πόρτα στο ημιυπόγειο, 



50        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

έτρεξε στο σιντριβάνι. Ήταν αστείο το θέαμα του άνδρα με το 
παράξενο καπέλο και το ρετρό μουστάκι. Κατηφόριζε αγχωμένος το 
πλακόστρωτο με τα εργαλεία της δουλειάς να κουδουνίζουν και να 
χτυπούν μέσα στο ξύλινο κουτί που είχε κρεμασμένο στον έναν ώμο. 
Στον άλλον κρεμόταν ένα παλιό καβαλέτο με σπασμένο πόδι 
τυλιγμένο με πανί για να στέκεται.  

Αρκετή ώρα μετά, εμφανίστηκε η οπτασία κι εκείνος πάλι έχασε 
τα λόγια και τα λογικά του. Πήρε νερό στη χούφτα από το σιντριβάνι 
και το έριξε στο πρόσωπο να συνέλθει από την ταραχή, με τη 
δικαιολογία πως η ζέστη ήταν αφόρητη. Δεν άντεχε να ξεκολλήσει τα 
μάτια του από πάνω της.  

Έκανε το πιο όμορφο πορτραίτο της ζωής του. Έβαλε την 
τελευταία πινελιά στον πίνακα και μετά, κρυμμένος πίσω από το 
τελάρο, βούτηξε το πινέλο στην κατακόκκινη μπογιά και ζωγράφισε 
στο παλιό μπλουζάκι του μια καρδιά τρυπημένη, ακριβώς πάνω στη 
θέση της δικής του καρδιάς. Κι έτσι της φανερώθηκε.  

Ήταν η σειρά της να τα χάσει. Κοιτούσε χαμογελώντας, μια την 
ομορφιά του πορτραίτου και μια την κόκκινη καρδιά πάνω στο 
στήθος του. Σ’ εκείνο το σιντριβάνι, εκείνο το πρωινό, βάφτισαν τον 
νεογέννητο έρωτά τους κι από τότε ήξεραν πως θα έμεναν μαζί για 
πάντα. Ώσπου ο θάνατος να τους χωρίσει…  

~~~ 
Ο θάνατος! Πόσες φορές είχαν γελάσει με τον νεανικό υπερφίαλο 

τρόπο τους!  
«Ο έρωτας είναι πάνω από τον θάνατο», σκέφτηκε η Τζοκόντα (τι 

σημασία έχει το αληθινό της όνομα;). 
Το χαμόγελό της ήταν εξίσου αινιγματικό. Ο δικός της Λεονάρντο 

άξιζε όλα τα ερωτευμένα χαμόγελα της γης, της οποιασδήποτε γης.  



Μαζί                                51 
________________________________________________________________________________________________________________________________________________________________________________________ 

 

 

Εκείνο το καλοκαίρι της πρώτης γνωριμίας τους, βρέθηκαν σ’ ένα 
ερειπωμένο χωριό της Ηπείρου. Ήταν κάποια από τις πάμπολλες 
εκδρομές που θα έκαναν βρίσκοντας αφορμή για το κοίταγμα του 
κόσμου μέσα από δύο ζευγάρια μάτια που στην ουσία έβλεπαν με τον 
ίδιο τρόπο.  

«Εδώ θα έμενα για πάντα!» φώναξε ο Λεονάρντο σηκώνοντάς την 
στην αγκαλιά του, την ώρα που ο ήλιος πότιζε τερακότα τα 
ξεφλουδισμένα παράθυρα. «Να βουτάω το πινέλο μου στο χρώμα και …» 

«Να ποτίζεις την καρδιά μου…» συμπλήρωσε εκείνη. 
«Να χαράζω την αγάπη μου στις φλέβες σου, να σε αγγίζω και να 

ακούω το φως να μου μιλάει…» 
«Μέχρι πότε;» 
«Για πάντα!» 
«Τρελέ! Πόσο διαρκεί το πάντα;» η Τζοκόντα σούφρωσε τα χείλη κι 

έκανε μια κοροϊδευτική γκριμάτσα που ήξερε πόσο ξεσήκωνε τις 
αισθήσεις του.  

«Διακόσια χρόνια!» απάντησε εκείνος κοιτάζοντας το νούμερο που 
κάποιος είχε γράψει με άσπρη μπογιά σε μια ξεχαρβαλωμένη πόρτα.  

Δεν ήταν ούτε είκοσι αυτά που έζησαν μαζί. Κι ο χρόνος 
λιγόστευε…  

Πάλι ο θάνατος να χλευάζει αισθήσεις και αισθήματα. Να στέκεται 
σαν αυστηρός δεσμοφύλακας πάνω από τα σώματά τους, μην και 
τολμήσουν να αγγίξουν ο ένας τον άλλον.  

Απαγορεύεται να ποθήσουν, να ενωθούν, να χυθούν και να 
χαθούν, να γίνουν ένα. Επιτρέπεται να αγγίζονται με τα βλέμματα, 
να κάνουν έρωτα με τα λόγια, να ακούν τα αγκομαχητά τους στο 
ελαφρύ θρόισμα της κουρτίνας, στον αναστεναγμό του χρωστήρα 



52        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

πάνω στο σώμα του καμβά. Να λυτρωθούν πρόσκαιρα, υπομένοντας 
άλλη μια μέρα, μια νύχτα ακόμη.  

Ξαπλωμένη στον σοφά που ο Λεονάρντο της είχε τοποθετήσει 
κάτω από το φαρδύ παράθυρο του ατελιέ, παρακολουθούσε μαγεμένη 
καθώς οι κουκκίδες στον καμβά μετουσιώνονταν σε σχήματα. Το τσάι 
πάγωνε στο φλιτζάνι δίπλα της. Πώς να ξεφύγει από τις τόσες 
αναμνήσεις αλήθεια; Ένα βράδυ σαν κι αυτό ήταν που της είχε 
ζητήσει να τη ζωγραφίσει ξανά. Εκείνη είχε δήθεν δυσανασχετήσει. 
Πόσες φορές πια;  

Επέμενε και ήταν τέτοιο το ύφος του, που δεν μπόρεσε να του 
αρνηθεί τελικά. Της ζήτησε να βγάλει τα ρούχα της. Στη δική της 
έκπληξη, της απάντησε να κάνει υπομονή. Πλησίασε το γυμνό σώμα 
κι έμεινε μερικά λεπτά ακίνητος, παρατηρώντας το διεξοδικά. Κι 
έπειτα άρχισε να την αγγίζει με το πινέλο, ψιθυρίζοντάς της τη δική 
του ιστορία της Γένεσης και της Δημιουργίας.  

«Ναι! Ένα βράδυ σαν το αποψινό ήταν!» σκέφτηκε η Τζοκόντα καθώς 
το βλέμμα της που ψηνόταν από πυρετό, έψαξε μηχανικά το μισό 
φεγγάρι στον ουρανό.  

Ένας βαθύς αναστεναγμός ανέβηκε από τα χείλη της, ζητώντας 
την αγαπημένη αγκαλιά να κουρνιάσει...  

~~~ 
Δεν της χάρισε πλούσια ζωή, μα ούτε κι εκείνη τη ζήλεψε ποτέ. Το 

ημιυπόγειο δωμάτιο ίσα που έγινε ένα σπιτικό με δροσερό κήπο που 
την άνοιξη πνιγόταν σε χρώματα κι αρώματα. Της άρεσαν οι 
μαργαρίτες της Τζοκόντας. Εκείνες στο κόκκινο φόρεμα που τον είχε 
ξετρελάνει όταν την πρωτοείδε, τις είχε ράψει μόνη της. 

Άνοιξη και καλοκαίρι, έστηνε συχνά το καβαλέτο του στον κήπο 
κι αράδιαζε καμβάδες με τριαντάφυλλα και κρίνα, πουλιά σε 



Μαζί                                53 
________________________________________________________________________________________________________________________________________________________________________________________ 

 

 

φυλλωσιές και κουρνιασμένες γάτες. Έπειτα τα πουλούσε με 
δυσκολία και με δυσκολία ζούσαν. Μα δεν ήθελε πολλά η ευτυχία 
τους...  

Ένα μαράζι μόνο το ‘χαν. Που τόσοι πελαργοί πέρασαν πάνω από 
το φτωχικό τους, μα κανείς δε σταμάτησε. Ο Λεονάρντο τής έλεγε πως 
φούντωσαν οι πρασινάδες και τα λουλούδια κι έπνιξαν το σπίτι. Και 
πώς να το δει ο πελαργός! Εκείνη γελούσε με την καρδιά της για το 
χωρατό. Μα τα βράδια που ‘μενε ξάγρυπνη, έφερνε το χέρι στο 
στήθος που δε χάρηκε να δώσει μια στάλα γάλα σε παιδικά χείλη. Κι 
έσταζαν δάκρυα στα δικά της.  

«Πιες καρδούλα μου μια γουλιά τσάι, θα σου κάνει καλό. Πιες και 
κρύωσε! Ο γιατρός είπε να τρως και να πίνεις, να δυναμώσεις».  

Ο πάντα ερωτευμένος ζωγράφος θυμήθηκε τα λόγια και το 
βλέμμα του γιατρού. Σκοτείνιασαν τα μάτια. Λένε πως πάντα βρέχει 
πολύ σ’ εκείνους που αξίζουν τον ήλιο. Ποτέ δεν κατάλαβε πού 
ριζώνει η αδικία και γιατί βγάζει τέτοιους καρπούς. Δεν είχαν κάνει 
κακό. Δεν είχαν βλάψει. Αγαπούσαν τη ζωή, μα η ζωή έπαψε να 
αγαπά την Τζοκόντα του. Γιατί; Έτσι κι εκείνος, έπαψε να αγαπά τη 
δική του ζωή. Έσφιγγε μόνο τα δόντια να ‘ναι δυνατός, για να της 
κρατά το χέρι πάνω απ’ τον γκρεμό…  

Κρύος φθινοπωρινός αέρας μπήκε από τη χαραμάδα, στο 
μισάνοιχτο παράθυρο. Μα για να μην έχει τύψεις, πέρασε πρώτα μέσα 
από το γιασεμί και πήρε τ’ άρωμά του. Οι μέρες στένευαν, μεγάλωναν 
οι νύχτες. Η νύχτα απόψε μύριζε γιασεμί και θάνατο.  

Σηκώθηκε και πήγε στο καβαλέτο με τα χρώματα. Έβαλε δυο 
σταγόνες μαύρο στην παλέτα, πήρε το λεπτό πινέλο και πήγε στον 
καθρέπτη. Βούτηξε την άκρη στο χρώμα και το ‘φερε στο πρόσωπό 
του, γύρω απ’ το στόμα. 



54        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Τι κάνεις πάλι τρελέ; Έλα να με πάρεις αγκαλιά και κρυώνω…» 
«Μια στιγμή Τζοκόντα μου, μια στιγμή!» 
Έφτιαξε ένα αστείο τσουλούφι στο μαλλί, και γύρισε απότομα 

κάνοντας βαθιά υπόκλιση. Όταν σήκωσε το κεφάλι, φανερώθηκε ένα 
τεράστιο, μακρύ, στριφτό μουστάκι, τόσο συμμετρικό και περίτεχνο 
που ο Νταλί θα ντρεπόταν για το δικό του. Άνοιξε διάπλατα τα μάτια 
-ένας ανώδυνος τρόπος να κρύψει τα δικά του δάκρυα- έκανε μια 
αστεία γκριμάτσα στο πρόσωπο, της πήρε το χέρι και το φίλησε.  

«Δούλος σας Δεσποσύνη μου!» της ψιθύρισε και με τη θύμηση 
εκείνης της ζωγραφισμένης πριν είκοσι χρόνια κόκκινης καρδιάς, 
έκανε μια σιωπηλή ευχή και τάμα.  

~~~ 
Πάντα της χάριζε αβίαστα το γέλιο. Τα χείλη της συσπάστηκαν, 

αλλά η προσπάθεια τής έφερε πόνο. Δεν άφησε τον μορφασμό να 
φανεί. Ο έρωτάς τους ήταν πάντα δυνατός, αυτός της έδινε κουράγιο 
και τώρα.  

Το σώμα της ρίγησε. Ήταν ο πυρετός, το γιασεμί που τη λίγωνε, 
τα χείλη του ζωγράφου της στα δάχτυλά της. Ξέχασε το δικό της 
μαρτύριο και τον κοίταξε βαθιά στα μάτια.  

«Μαζί σου!» της απάντησαν τα δικά του.  
Το ήξερε πως δε θα την άφηνε μόνη, ποτέ. Πως κάτι θα σκάρωνε 

πάλι κι όλα θα ήταν εντάξει ξανά.  
Ναι, ήταν ο ίδιος εκείνος παλαβός ερωτοχτυπημένος. Ήταν κι οι 

δυο τους είκοσι χρονών, τότε ακριβώς που γνωρίστηκαν. Κι ήταν η 
πρώτη φορά που έκαναν έρωτα σ’ εκείνο το άθλιο ημιυπόγειο, όπου η 
μυρωδιά από τα λάδια και τα χρώματα είχε ποτίσει τα λίγα 
τετραγωνικά.  



Μαζί                                55 
________________________________________________________________________________________________________________________________________________________________________________________ 

 

 

Μύριζε αγιόκλημα όμως εκείνο το βράδυ. Ο Λεονάρντο της είχε 
ρημάξει το αναρριχητικό της γειτόνισσας, φτιάχνοντας στεφάνια. 
Πάνω στο κρεβάτι, βωμό της αγάπης τους, είχε ρίξει ένα σεντόνι που 
έμοιαζε φερμένο από τη μακρινή Ανατολή. Ο έρωτάς του είχε 
μετατρέψει το φθηνό ύφασμα σε μαγικό χαλί, όμοιο με τον 
αγαπημένο και των δυο τους πίνακα του Κλιμτ, «Το φιλί». 
Ζωγραφισμένο το χρυσάφι, χάριζε τη λάμψη του στα λουλούδια και 
τα γεωμετρικά σχήματα που τύλιξαν τα κορμιά τους εντείνοντας τον 
πόθο. Τα στέφανα από το αγιόκλημα ολοκλήρωσαν την ένωσή τους, 
τα σώματα κάποια στιγμή απόκαμαν κι έμειναν ακίνητα κι 
αγκαλιασμένα σφιχτά μετρώντας τους χτύπους της καρδιάς.  

Είναι άδικο να πεθαίνει κανείς στα σαράντα του. Είναι δίκαιο να 
πεθαίνει κανείς από έρωτα, με τον Έρωτα. Είναι δίκαιη και άδικη η 
ζωή. Για τον πόνο και τη χαρά, για την αγωνία και τη γαλήνη. Για 
τον έρωτα, χλευαστικό ελιξίριο στον Θάνατο… 

Ήρθε να την πάρει, τον βλέπει, μπήκε κι αυτός από το παράθυρο, 
κάθεται και τους κοιτά. Χαμογελά με κατανόηση και την 
καθησυχάζει. Κι έπειτα, βουτάει το πινέλο στην κόκκινη μπογιά και 
ζωγραφίζει στο στήθος τους από μία καρδιά. Κουβαλάει μαζί του το 
ίδιο εκείνο σεντόνι. Η Τζοκόντα γέρνει το κεφάλι και μισανοίγει τα 
χείλη, περιμένοντας το στόμα του Λεονάρντο, να μείνει εκεί η 
τελευταία τους ανάσα.  

Ο Θάνατος σκουπίζει τα δάκρυά του με την άκρη του σεντονιού 
και σκεπάζει στοργικά τα ακίνητα σώματα. Αθόρυβα κάνει δυο 
βήματα πίσω και κοιτάζει ξανά το ζευγάρι. Νίκησε ή ηττήθηκε από 
τον Έρωτα; Δεν τα είχε σχεδιάσει ακριβώς έτσι τα πράγματα. Ο 
ζωγράφος δεν ήθελε να παζαρέψει. Του είπε πως θα ακολουθούσε τη 
μούσα του παντού. Ο Θάνατος δεν μπορούσε να κάνει διαφορετικά. 



56        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Σκέφτηκε πως το μόνο που έδωσε για αντάλλαγμα ήταν δύο 
ζωγραφισμένες καρδιές. Τι παράξενο όμως! Θα ορκιζόταν πως τις 
έβλεπε να πάλλονται και να χτυπάνε πιο ερωτευμένες από ποτέ, 
κάτω από το χρυσοστόλιστο σεντόνι! 



Μαζί                                57 
________________________________________________________________________________________________________________________________________________________________________________________ 

 

 

ΠΡΙΜΑΝΤΟΝΑ 
 
Η Ναταλία μεγάλωσε στα πούπουλα. Ωραίο κορίτσι, 

καλομαθημένο ή καλύτερα, παραχαϊδεμένο. Τον Στέφανο που μικρό 
τον έλεγαν Νάκη, τον είχε συμμαθητή από το δημοτικό. Απορίας 
άξιον πώς συνταίριαξαν οι κοινωνικές τους τάξεις. Αφ’ υψηλού οι 
γονείς της Ναταλίας, που το πάρε-δώσε της με το αλαφρόμυαλο 
παιδαρέλι δεν ήταν της τάξης τους.  

Η Ναταλία ήταν αγοροκόριτσο. Μικρή αυτό. Τότε που έπαιζε μόνο 
με τα αγόρια και πάντα ήθελε να είναι ο αρχηγός του πειρατικού 
πλοίου ή ο μεγάλος στρατάρχης. Τα κορίτσια δεν τολμούσαν καν να 
την κοροϊδέψουν, γιατί η αγγελική κατά τα άλλα μορφή της, 
μπορούσε στη στιγμή να μετατραπεί σε αιμοδιψή πολέμαρχο.  

Ο Νάκης ήταν μάλλον ο πιο ερωτοχτυπημένος μαζί της, γι’ αυτό 
και ο πιο ανεκτικός, ίσως και ανθεκτικός. Ανοχή και αντοχή 
τελείωσαν όταν ο αθώος παιδικός έρωτας μετατράπηκε σε εφηβικό. Ο 
Νάκης που ήθελε πια να τον λένε Στέφανο, δεν ήξερε να γράφει 
όμορφα λόγια, μήπως και μαλακώσει τη σκληρή καρδιά της 
Ναταλίας. Το χέρι του όμως έκανε θαύματα πάνω στο χαρτί. Με 
πέντε-έξι μολυβιές μπορούσε να φτιάξει ένα εκφραστικό πορτραίτο.  

Η Ναταλία έμεινε ασυγκίνητη και απαθής. Η εξάσκηση του 
εκκολαπτόμενου καλλιτέχνη στο σκίτσο δεν ενίσχυε το μυϊκό του 
σύστημα, ώστε να δελεάσει τα σμαραγδένια μάτια της ατίθασης 
κόρης. Εκείνη προτίμησε έναν αμφιλεγόμενης ευφυΐας συμμαθητή 
και μετά επιδόθηκε στο σπορ του να αλλάζει τα αγόρια σαν τα ρούχα 
υψηλής ραπτικής που της αγόραζε το βαλάντιο των γεννητόρων της.  

Ο απονενοημένος Νάκης περιοριζόταν στο να αναστενάζει κάτω 
από το βάρος του αδιέξοδου έρωτα, ώσπου η είσοδός του στη σχολή 



58        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Καλών Τεχνών γέμισε το μυαλό του με οράματα που υλοποιούσε 
στον καμβά.  

Στο μεταξύ, η Ναταλία πρόλαβε να κάνει έναν γάμο-αστραπή που, 
όπως ήταν αναμενόμενο, πλήγωσε το γόητρό της. Όχι επί μακρόν 
βέβαια, καθώς αντικατέστησε τη λάθος επιλογή με άλλου είδους 
μεγαλεία. Οι παρέες και οι έξοδοί της ήταν συνώνυμο της πρωτιάς 
στις στήλες κουτσομπολιού μιας ελίτ των δήθεν. Ποσώς την 
ενδιέφερε, αρκεί να περνούσε καλά, έστω και πατώντας στις πλάτες 
των άλλων.  

Αγαπημένος προορισμός, τι άλλο; Η Μύκονος, το υπερεκτιμημένο 
νησί.  

Στο καλοκαίρι των είκοσι δύο της χρόνων, η Ναταλία βρέθηκε με 
μια μεγάλη παρέα να περιδιαβαίνει μεθυσμένη τα σοκάκια. Κόσμος 
πάντα πολύς και αλλοπρόσαλλος, ελάχιστα διαφέροντας από την ίδια 
άλλωστε. Γιατί η Ναταλία ήταν μία πριμαντόνα, που ακόμη κι αν δε 
διέπρεπε στο σανίδι της Λυρικής σκηνής, αυτή τη συμπεριφορά είχε 
υιοθετήσει. Αλίμονο σ’ εκείνον που δε θα υποκλινόταν μπροστά της ή 
δε θα της έφερνε τον ουρανό με τα άστρα στα πόδια της.  

Άστρα δεν ήρθαν στα πόδια της, παρά τα ψηλοτάκουνα παπούτσια 
της με άτσαλα μεθυσμένα βήματα βρέθηκαν να τσαλαπατούν τους 
πίνακες που ο πλανόδιος ζωγράφος είχε απλώσει στο σοκάκι...  

~~~ 
Ήταν η ώρα του κολατσιού για τον μποέμ καλλιτέχνη σε μια μέρα 

που δεν είχε πάει καθόλου καλά από εισπράξεις. Όχι, ήταν ακόμα πιο 
τραγικά. Ούτε σεφτέ δεν είχε κάνει. Τριγύρω, ως συνήθως, ένα 
τσούρμο θεατές και παρατρεχάμενοι θαύμαζαν μεν, αλλά τα 
καβούρια στις τσέπες τους ήταν καλοθρεμμένα και άγρια. Δύσκολοι 
καιροί για …Πικάσο!  



Μαζί                                59 
________________________________________________________________________________________________________________________________________________________________________________________ 

 

 

Στο στόμα είχε μια μεγάλη μπουκιά από ποτισμένο με μουστάρδα 
ψωμί και λουκάνικο, που λίγο έλειψε να του σταθεί στον λαιμό όταν, 
γουρλώνοντας τα μάτια, είδε δυο καλλίγραμμα πόδια να 
διακορεύουν ακυβέρνητα τους καμβάδες του. Τινάχτηκε στον αέρα 
και μαζί μ’ αυτόν, το λουκάνικο ξέφυγε απ’ το ψωμάκι και γλίστρησε 
μέσα στο ποτήρι με τα πινέλα. Τι πιθανότητες υπήρχαν να γίνει κάτι 
τέτοιο; Όχι πολλές, μα έτσι κι αλλιώς η μέρα θεόστραβα κυλούσε. 
Καταστροφή!  

«Εεεεεε! Τι κάνεις μωρέ; Πρόσεχε πού πατάς!» 
«Πώς τολμάς;»  
Σ’ ένα αλλοπρόσαλλο μίγμα πανικού, έκπληξης και θυμού, η 

αριστερή γόβα, που για ώρα και επί ματαίω παραπονιόταν για το 
τραμπάλισμα, χάνει τον άξονά της, το δεκάποντο τακούνι 
ξεκαρφώνεται και το κορμί με το λάγνο μπούστο και το αχόρταγο 
ξώπλατο προσγειώνεται …στα δυο αντρικά μπράτσα.  

«Ναταλία!; Ε.. Ε… σύ!;» 
Το βλέμμα απορίας που διαδέχτηκε την ταραχή της από το πέσιμο 

μαρτυρούσε στον Στέφανο πως η κοπέλα μάλλον δεν εμπιστευόταν 
τα μάτια και την ακοή της, αφού ήταν ολοφάνερο πως ένα υγρό 
μίγμα από πολύχρωμα κοκτέιλ και καυτές τεκίλες έβραζε από 
αναθυμιάσεις μέσα στο στομάχι της. Το ίδιο έβραζαν και τα 
ασυνάρτητα λόγια της.  

«Αναιδέστατος! Να μου μιλάει με το μικρό μου όνομα! Σ’ εμένα μιλάει; 
Ναταλία; Εμένα λέει! Βλάκας, τι βλάκας! Το τακούνι μου! Πού είναι το 
τακούνι μου;» έλεγε ξανά και ξανά όχι απαραίτητα με αυτή τη λογική, 
ώσπου την τύλιξαν οι ίδιες της οι αναθυμιάσεις και έσβησε στην 
αγκαλιά του.  



60        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Σκυμμένος τώρα πάνω από το καμινέτο, ο Στέφανος ανακάτευε 
τον καφέ του στο μπρίκι. Είχε όμως και τον νου του στη Ναταλία που 
μόλις είχε ξυπνήσει κι ανακλαδιζόταν πάνω στο άγνωστό της 
κρεβάτι. Θυμόταν τη μία και μοναδική φορά που είχε μεθύσει κι 
αυτός. Την έβλεπε που της ήταν τρομερά δύσκολο να σηκώσει το 
κεφάλι από το μαξιλάρι. Στην παραμικρή μετακίνηση θα χτυπούσαν 
μέσα του μεγάλες καμπάνες. Ή σφυριά! Καμπάνες και σφυριά!  

«Πού είμαι;» ρώτησε με κόπο. 
Ο Στέφανος αντί για απάντηση, τράβηξε μια μερακλίδικη 

ρουφηξιά στον καφέ του αναγκάζοντας τη Ναταλία να στρέψει με 
χίλια ζόρια το βλέμμα της επάνω του και να βάλει σε λειτουργία τα 
γρανάζια του ζαλισμένου της εγκεφάλου.  

«Δεν το πιστεύω! Νάκη;»  
«Στέφανος, Ναταλία! Στέφανος! Καφέ;» τη ρώτησε δίνοντας έναν 

αδιάφορο τόνο στη φωνή του. 
~~~ 

Τον παρατήρησε από πάνω μέχρι κάτω, σαν να έβλεπε εξωγήινη 
μορφή ζωής. Αυτός ήταν ο Νάκης; Πόσα χρόνια είχαν να 
συναντηθούν; Τρία, τέσσερα, ούτε που θυμόταν! Κάτι είχε αλλάξει 
πάνω του, αλλά τα κατάλοιπα του οινοπνεύματος στο σώμα της, δεν 
την άφηναν να σκεφτεί. Το μόνο που αναβόσβηνε στο μυαλό της 
ήταν η εικόνα ενός δραστικού ροφήματος.  

«Καφέ θέλεις;» την ξαναρώτησε ο Νάκης.  
Έγνεψε καταφατικά, πιάνοντας το κεφάλι της και προσπαθώντας 

να εστιάσει. Μετακινήθηκε για να καθίσει σε μια πιο αναπαυτική 
θέση και διαπίστωσε με φρίκη πως ήταν …γυμνή! Τι της είχε κάνει 
αυτός ο άξεστος; 



Μαζί                                61 
________________________________________________________________________________________________________________________________________________________________________________________ 

 

 

Με βλέμμα που κατακεραύνωνε, σηκώθηκε όπως-όπως, έκανε 
τρία βιαστικά βήματα και ενώ το κεφάλι της σφυροκοπούσε… 

«Δεν το πιστεύω! Να σου πω!»  
Ο Νάκης γύρισε το πρόσωπο στη μεριά της, μόνο και μόνο για να 

εισπράξει ένα ηχηρό χαστούκι. 
«Είσαι ηλίθια;» είπε τρίβοντας αποσβολωμένος το μάγουλό του.  
«Δε με κατάφερες κρετίνε τόσα χρόνια και βρήκες ευκαιρία τώρα να 

βγάλεις τα απωθημένα σου!» 
Η εξήγηση αν και λειψή, έκανε τον Στέφανο να αστράψει με τη 

σειρά του.  
«Και ποια νομίζεις πως είσαι, μωρέ; Δε φτάνει που σε λυπήθηκα, ζητάς 

να βγεις κι από πάνω; Μου τσαλαπάτησες και τη δουλειά, τύφλα στο 
μεθύσι…» 

Με το αίμα της να έχει ανέβει στο κεφάλι, η Ναταλία έψαξε την 
τσάντα της, βρήκε ένα μάτσο χαρτονομίσματα και του τα πέταξε στα 
μούτρα.  

«Αυτά για την εξυπηρέτηση!» έκανε φουρκισμένη. 
«Χάρισμά σου τα λεφτουδάκια σου!» της πέταξε κι αυτός, με νεύρα 

τεντωμένα.  
Εκείνη δεν του έδωσε σημασία. Άρπαξε το φόρεμά της, όμως η 

δυνατή μυρωδιά αλκοόλ και κάτι ακόμη πιο σιχαμερού που ανέδιδε, 
την έκανε να το ξανασκεφτεί. Το βλέμμα της έπεσε στο τζιν 
πουκάμισο του Στέφανου που κρεμόταν λίγο πιο πέρα. 

Η στέρηση της ανθρωπότητας από έναν μεγάλο καλλιτέχνη και 
μια πριμαντόνα, ματαιώθηκε καθώς η Ναταλία με το ξένο ρούχο 
φορεμένο όπως-όπως και τις γόβες ανά χείρας, βγήκε μεγαλόπρεπα 
από το μπουντρούμι του ζωγράφου.  



62        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Γάιδαρε!» φώναξε κλείνοντας με πάταγο την πόρτα ξοπίσω της 
και νομίζοντας πως αυτή είχε πει την τελευταία λέξη. «Γοητευτικός 
γάιδαρος!» συμπλήρωσε από μέσα της, έκπληκτη ακόμη και η ίδια από 
αυτή την ξεκάρφωτη σκέψη.  

Δεν ήταν η τελευταία λέξη όμως. Η απάντηση ήρθε να χτυπήσει 
τα αυτιά της σε κλάσματα δευτερολέπτου.  

«Αγριόγατα!» της φώναξε η αντρική φωνή και αυτή η 
προσφώνηση τη συνόδευε καθώς προσπαθούσε να ισορροπήσει στα 
στενοσόκακα με το ένα πόδι δέκα πόντους ψηλότερα από το άλλο.  

~~~ 
Χαϊδεύοντας το πονεμένο μάγουλο, ο Στέφανος παράτησε τον 

κρύο πια καφέ, με μάτια που άστραφταν. Γρήγορα όμως χαμογέλασε 
με νόημα και έπαιξε στα δάχτυλα το πινέλο, που ‘χε νωπή ακόμα 
μπογιά στο χρώμα της σκουριάς. Ήταν περίπου και το χρώμα στο 
ηλιοκαμένο, βελούδινο δέρμα του παιδικού του έρωτα. Που μέχρι 
μόλις λίγα λεπτά πριν νότιζε τα σεντόνια του με καλοκαιρινό ιδρώτα 
ποτισμένο μεθυστικές φερομόνες, φτηνό αλκοόλ και πανάκριβο 
άρωμα. Ήταν το απόλυτο θηλυκό. Γνήσια κόρη της Εύας, που ακόμα 
και ο διάβολος θα έτρωγε μήλο από τα χέρια της.  

Η Εύα κοιμόταν σχεδόν δεκατέσσερις ώρες. Λίγο πριν 
εγκαταλείψει την επαφή της με τον νηφάλιο κόσμο, είχε αδειάσει το 
περιεχόμενο του στομαχιού της κατά το μεγαλύτερο μέρος πάνω στο 
φόρεμά της, που, αν και δεν ήταν γνώστης ο ίδιος, πρέπει να άξιζε 
πολλά. Και ήταν τόσο αέρινο που φανέρωνε επίσης πολλά. Η 
απροσδόκητη καλλονή της εφηβείας του δεν μπορούσε να ξαπλώσει 
έτσι. Με ελάχιστη δυσκολία το φόρεμα βρέθηκε στο πάτωμα. Στη θέα 
του κορμιού της για μια στιγμή έμεινε έκθαμβος, τα γόνατά του 



Μαζί                                63 
________________________________________________________________________________________________________________________________________________________________________________________ 

 

 

πήγαν να λυγίσουν. Παραήταν πολλές οι συγκινήσεις για μια ώρα 
μόλις… 

Όταν ξάπλωσε στο ξέστρωτο κρεβάτι του τον πειρασμό, ο 
κόκκινος ήλιος άστραψε πάνω στον γυμνό της ώμο και γρήγορα 
έδυσε πίσω από τις κορυφογραμμές ενός καλοσχηματισμένου 
στήθους, ρίχνοντας σκιά σε δυο μικρά ρόδινα εκκλησάκια. Κι ένας 
καλλιτέχνης της εικόνας, όσο κι αν ήταν εξοικειωμένος με το 
ανθρώπινο σώμα, αυτό το σώμα θα το θαύμαζε διπλά. 

Για κάμποση ώρα την παρατηρούσε που κοιμόταν. Κάποια στιγμή, 
εκείνη πήρε μια στάση απ’ αυτές που κλειδώνουν πρώτα τα μάτια του 
ζωγράφου, έπειτα το μυαλό και τέλος τη χούφτα με το κάρβουνο που 
αρχίζει να απλώνει καμπύλες, γραμμές και σκιές. Με γυρισμένη 
πλάτη και μηρούς στον αέρα, η κοιμισμένη πριμαντόνα αγκάλιαζε το 
μαξιλάρι. Τα μακριά καστανά της μαλλιά σκέπαζαν το πρόσωπο 
αφήνοντας μέσα από μια χαραμάδα να φανεί το έντονα μαύρο 
τονισμένο μάτι της Κλεοπάτρας. Η αριστερή καλογυμνασμένη γάμπα 
της -το ένα ταίρι από δύο θεσπέσια πόδια- δραπέτευε λυγισμένη από 
το σεντόνι. Και κάτω από το μαξιλάρι, τα λεπτά δάχτυλα του δεξιού 
χεριού κρέμονταν στον αέρα καταλήγοντας σε πέντε κατακόκκινα, 
μακριά, επιθετικά νύχια, που ποιος ξέρει πόσα σημάδια είχαν αφήσει 
στις πλάτες ζαλισμένων αρσενικών.  

Έσκυψε, γονάτισε και άρχισε να περνά το χέρι του πάνω από το 
περίγραμμα του σώματός της, από το κεφάλι μέχρι τις μύτες των 
ποδιών, χωρίς να την αγγίζει. Την έβλεπε να ανασαίνει αργά και 
ήταν σαν να ‘βλεπε το αγοροκόριτσο της εφηβείας του 
μεταμορφωμένο. Από αρχηγό πειρατικού, σε κουρσάρο ανδρικών 
βλεμμάτων. Πάντα επικίνδυνη. Πάντα αγρίμι…  



64        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ξεφεύγοντας από την ονειροπόλησή του, ο Στέφανος τινάχτηκε 
όρθιος και βρέθηκε μπροστά στο καβαλέτο αφήνοντας τον εαυτό του 
έρμαιο σ’ ένα πραγματικό ντελίριο που θα έκρυβε μια δυνατή 
έκπληξη για το κακομαθημένο πλουσιοκόριτσο… 

~~~ 
Τρεις καφέδες χρειάστηκε η Ναταλία για να συνέλθει. Από το 

μεθύσι, το σοκ, την ντροπή, αλλά και ένα άλλο επίμονο συναίσθημα 
που την είχε κυριεύσει ξαφνικά. Στις τόσες ώρες που είχαν περάσει 
από το πρωί, δεν είχε βγάλει το τζιν πουκάμισο του Στέφανου από 
πάνω της. Η παρέα της έλεγε γλυκανάλατα αστεία, όλοι γελούσαν 
χαζά και ο καθένας πρόσθετε τη δική του εξυπνάδα για να συνεχιστεί 
η ανούσια συζήτηση. Τέσσερις φορές τη ρώτησαν αν θα πήγαιναν 
στην Ψαρού ή θα συνέχιζαν για ποτό ή μάλλον πολλά ποτά. 
Αφηρημένη, κουνούσε το κεφάλι προς τα διάφορα σημεία του 
ορίζοντα και ακόμη πιο αφηρημένη έσκυβε και μύριζε τα ίχνη από τη 
μυρωδιά του Στέφανου που πότιζε ακόμη το τζιν πουκάμισο. 
Ασύνδετες σκέψεις και εικόνες πηγαινοέρχονταν στο μυαλό της.  

Με μια ανυπόμονη κίνηση, η Ναταλία έσπρωξε την καρέκλα και 
βρέθηκε να τρέχει στα στενοσόκακα. Ντύθηκε και στολίστηκε έτσι 
που ούτε σ’ εκείνη την ημέρα του σύντομου γάμου της την είχε δει 
κανείς.  

Πού βρισκόταν αλήθεια το σπίτι του Στέφανου; Πόσο μεθυσμένη 
ήταν και δεν μπορούσε να θυμηθεί το παραμικρό από τη διαδρομή; 
Με τα πολλά, έφτασε εκεί που είχε συμβεί το μοιραίο το προηγούμενο 
απόγευμα. Μετά από λειψές οδηγίες, βρέθηκε έξω από μια πόρτα που 
αν την κοιτούσες πιο προσεκτικά, θα υπέθετες πως οδηγούσε σε 
στάβλο.  



Μαζί                                65 
________________________________________________________________________________________________________________________________________________________________________________________ 

 

 

Σήκωσε το χέρι να χτυπήσει, μα το μόνο που χτυπούσε μέσα στα 
αυτιά της ήταν η καρδιά της. Τι πήγαινε να κάνει; Μα τι άλλο; Να του 
επιστρέψει το πουκάμισο που είχε δανειστεί! Και τι θα του έλεγε; Μα 
τι σκεφτόταν; Αυτή που στην ποδιά της σφάζονταν παλικάρια; 

Η πόρτα άνοιξε με πάταγο κι η Ναταλία κόντεψε να χάσει την 
ισορροπία της απ’ το χτύπημα… 

«Πάλι εσύ εδώ;» άκουσε τη βλοσυρή φωνή του Στέφανου ενώ 
έτριβε το πονεμένο της μέτωπο.  

Τα σμαράγδινα μάτια της κοίταξαν ντροπαλά τα δικά του. 
Αυτόματα σχεδόν, του έδωσε την τσάντα που κουβαλούσε τόση ώρα.  

«Δώρο;» τη ρώτησε ειρωνικά.  
«Μα είναι δικό σου!»  
«Κράτησέ το!»  
«Δεν το θέλω! Σιγά το δώρο!» απάντησε η Ναταλία βρίσκοντας ξανά 

ένα μέρος του παλιού εαυτού της πασπαλισμένο όμως με το 
καρύκευμα του φλερτ. 

«Τι να κάνουμε άραγε με την περίπτωσή σου Ναταλία; Πέρνα μέσα, θα 
βρω κάτι καλύτερο να σου προσφέρω!» 

Μπήκε κοιτώντας λίγο φοβισμένα. Το κρεβάτι ήταν στην ίδια 
κατάσταση. Τι έλεγαν αλήθεια για τους ζωγράφους; Πως δεν έχαναν 
την ευκαιρία να πάνε με τη μία και με την άλλη. Ναι, το καβαλέτο 
του ήταν στημένο στην ίδια θέση.  

Η Ναταλία ρουθούνισε με έναν καθόλου θηλυκό τρόπο 
προσπαθώντας να συλλάβει στην ατμόσφαιρα γυναικείο άρωμα. 
Κοίταξε καχύποπτα μια μικρή πόρτα που προφανώς θα οδηγούσε 
στην τουαλέτα. Εκεί την έκρυβε σίγουρα! Κάτι άστραψε ξανά μέσα 
της, ήταν αυτό το αίμα το κρητικό που έβραζε φαίνεται και την 



66        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

έφερνε πάντα στα όριά της. Το χέρι της την έτρωγε να απλωθεί αυτή 
τη φορά στο άλλο μάγουλο του Στέφανου.  

«Γάιδαρε!» είπε ξεκάρφωτα ακονίζοντας ταυτόχρονα εκείνα τα 
μακριά κατακόκκινα νύχια.  

Ο Στέφανος της άρπαξε το χέρι σφίγγοντάς το δυνατά. Πάνω που 
η Ναταλία πήγε να ξεφωνίσει, εκείνος έσκυψε και της έδωσε ένα 
ιπποτικό χειροφίλημα.  

«Αγριόγατα! Πότε θα βάλεις μυαλό εσύ;» είπε καθώς την οδηγούσε 
προς τη μεριά του ολοκληρωμένου καμβά.  

Η Ναταλία έμεινε με το στόμα ανοιχτό. Οι γνώσεις της στη 
ζωγραφική ήταν ελλιπείς, αλλά αυτό που έβλεπε μπροστά της τής 
θύμιζε έναν πολύ γνωστό πίνακα που σαν αφίσα θα τον είχε δει 
τουλάχιστον σε εκατό σημεία. Μα αυτό το σώμα, αυτό το πρόσωπο… 

«Εγώ είμαι αυτή;» ψέλλισε καταβροχθίζοντας με τα μάτια κάθε 
λεπτομέρεια, από το χρυσοποίκιλτο σεντόνι που τύλιγε το γυμνό 
σώμα μέχρι τα κατακόκκινα νύχια των χεριών.  

«Χμ! Μάλλον όχι! Είναι η Πριμαντόνα μου!» είπε ο Στέφανος.  
«Για ποιαν είναι;» τον ρώτησε στάζοντας ζήλεια. 
«Δεν ξέρω! Ίσως πρέπει να μου ποζάρεις μία ακόμη φορά, για να 

βεβαιωθώ!» της απάντησε χαμογελώντας. 
 
Η Πριμαντόνα δεν πουλήθηκε ποτέ. Έμεινε στην ίδια θέση στον ίδιο 

τοίχο του σπιτιού της Ναταλίας και του Στέφανου. Δίπλα της πόζαραν σε 
κάθε επέτειο του γάμου τους, πρώτα μόνοι τους, μετά με τα παιδιά κι 
αργότερα με τα εγγόνια τους… 



Μαζί                                67 
________________________________________________________________________________________________________________________________________________________________________________________ 

 

 



68        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Αγάπη πράσινη



Μαζί                                69 
________________________________________________________________________________________________________________________________________________________________________________________ 

 

 

ΓΙΑ ΠΑΝΤΑ ΟΡΘΙΟ ΚΟΡΜΙ 
 
Απ’ όλα τα μαχαίρια, περισσότερο σκίζουν εκείνα που δε σ’ 

αγγίζουν στη σάρκα, μα στην ψυχή. 
Πάνε κοντά δεκαπέντε χρόνια από τότε που ο Άλκης γύρισε την 

πλάτη στον τόπο που τον έσπειρε και τον έθρεψε. Ξενιτεύτηκε να 
σπουδάσει, να ταΐσει το αχόρταγο μυαλό με γνώση σε σερβίτσια ξένα. 
Σάμπως ήταν διαφορετικά τα γράμματα σ’ αυτό που λένε πατρίδα… 

Ας είναι… Γύρισε πλούσιος. Παχύ πορτοφόλι, με πάκους 
χρωματιστά χαρτιά, από κείνα που τα μετράς και σου κάνουν 
υποκλίσεις. Πλούσιος κι από στιγμές κι από εμπειρίες. Άλλες 
νοσταλγούσε με κόμπο στον λαιμό κι άλλες είχε καταχωνιάσει στο 
υπόγειο του μυαλού κάτω από χοντρές καρφωμένες σανίδες, να μη 
φανούν ξανά. Μήπως και σαπίσουν χωρίς αέρα κι εξαφανιστούν...  

Όταν πάτησε για τα καλά τα πόδια στο χώμα απ’ όπου ξεριζώθηκε, 
μόνη του επιθυμία ήταν να πάει στη γειτονιά του. Στο σπίτι που 
μεγάλωσε. Και που άλλος τώρα ίσως μεγάλωνε ή γερνούσε.  

Πήρε το πρώτο ταξί και άφησε πίσω μεταλλικά φτερά και πίστες 
αεροδρομίων. Ορκίστηκε πως θα έκανε πολύ καιρό μέχρι να 
ξαναβρεθεί καθισμένος πάνω στα σύννεφα με την πλάτη γυρισμένη 
στην πατρίδα. Ακριβώς τη στιγμή που έδινε τον όρκο, σκόνταψε 
αφηρημένος σε μια γριά που τον κοίταξε με εχθρικό, αινιγματικό 
βλέμμα.  

«Θα τα ξαναπούμε, νεαρέ! Θα τα ξαναπούμε!»  
Αν και τα λόγια της του έφεραν σύγκρυο στην πλάτη, την 

αγνόησε, περνώντας την για τρελή.  
Στην παλιά γειτονιά όλα ήταν διαφορετικά και τίποτα δεν είχε 

αλλάξει. Ας είχαν κάνει μερικά εκατομμύρια στροφές οι δείκτες του 



70        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

ρολογιού του. Το φτωχικό σπίτι που νοίκιαζαν οι δικοί του πριν 
φύγουν για το χωριό. Η πλατεία με τα πέτρινα παγκάκια που 
καθισμένες οι γυναίκες τ’ απογεύματα έπλεκαν, το καφενείο του κυρ 
Γιώργη του Κρητικού, το δασάκι που παίζαν ποδόσφαιρο κι έψαχναν 
για σπόρους από κουκουνάρια κάτω από τα πεύκα. Το δασάκι που τον 
φόβιζε όταν ήταν μικρός, αλλά τον μάγεψε και τον έκρυβε στην 
ανέμελη και ανήσυχη εφηβεία. Κι ο χωμάτινος δρόμος που οδηγούσε 
σ’ αυτό είχε γλυτώσει σαν από θαύμα, τη μαύρη άσφαλτο. Υγρασία 
κατάλαβε στα μάτια του κι ένα πλάκωμα στο στήθος.  

Κοίταξε το ρολόι. Η ώρα δεν ήταν καλή για επίσκεψη, μα ήταν 
ανυπόμονος να βρει κάποιο ζωντανό σύνδεσμο με το παρελθόν. Όταν 
έφυγε ο Άλκης για τη Γερμανία, άφησε πίσω του έναν φίλο καρδιακό. 
Ήλπιζε πως αυτός ο φίλος θα στεκόταν πίσω από τούτη την πόρτα 
λίγα δευτερόλεπτα αφότου χτυπούσε. Και χτύπησε.  

Η πόρτα άνοιξε κι εκεί μπροστά του, σαστισμένος, ο Πέτρος. 
«Παλιόφιλε! Δεν είναι δυνατόν!» ξέσπασαν σε κλάματα και δυνατές 

αγκαλιές. 
~~~ 

Μετά την πρώτη έκπληξη και συγκίνηση, ο Πέτρος προσκάλεσε 
μέσα στο έρημο σπίτι τον φίλο του. Χωρίς να ρωτήσει, πήγε να ψήσει 
μερακλίδικο ελληνικό, ελπίζοντας πως η ξενιτιά δε θα είχε αλλάξει 
τα γούστα του Άλκη. Έψαξε μέσα στα ντουλάπια για κανένα γλυκό 
του κουταλιού αν και ήξερε πως ήταν μάταιος κόπος. Η οικογενειακή 
του στέγη είχε μείνει ορφανή, κι από ανθρώπους κι από φιλέματα.  

«Λοιπόν μπαγάσα! Πες μου τώρα! Ήρθες για διακοπές; Εσύ είχες ρίξει 
μαύρη πέτρα!» ρώτησε τον ξενιτεμένο.  

Μίλησαν για πολλά, σημαντικά κι ασήμαντα. Δηλαδή ο Άλκης 
μιλούσε, κι ο Πέτρος θαύμαζε. Πού και πού έριχνε ένα διακριτικό 



Μαζί                                71 
________________________________________________________________________________________________________________________________________________________________________________________ 

 

 

βλέμμα στον φίλο του μετρώντας τις γκρίζες τρίχες στα μαλλιά και 
τις πρώτες ρυτίδες γύρω από τα μάτια και το στόμα.  

Αν έκαναν διαγωνισμό, αυτός που έμεινε πίσω θα έπαιρνε το 
βραβείο. Το διαζύγιο, οι αντιδικίες για το παιδί και τη διατροφή του, 
το μεροδούλι μεροφάι τον είχαν γεράσει πριν την ώρα του. Και τώρα, 
στην Ελλάδα που χτυπιόταν και σφάδαζε, όλα είχαν γίνει βαριά κι 
ασήκωτα.  

«Στο μυαλό μου ήσουν και με πρόλαβες!» απάντησε ο Πέτρος καθώς 
κατάλαβε πως ο Άλκης από ώρα είχε τελειώσει την ιστορία του και 
τον περίμενε κάτι να πει με τη σειρά του.  

Του εξήγησε την κατάσταση, τη δική του και των άλλων. Δεν τον 
χωρούσε πια κι αυτόν ο τόπος…  

«Πού είναι καλύτερα από τον τόπο που μας γέννησε;» τον ρώτησε 
έκπληκτος ο Άλκης.  

Τι να του πει άλλο; Πως την τύχη αυτός δεν τη συνάντησε ποτέ 
στον δρόμο του; Ή μήπως ήταν η δική του κακομοιριά, η ανοχή και 
το σκύψιμο του κεφαλιού; Πάντα ήταν αλλιώτικοι οι δυο τους κι ας 
υπήρξαν φίλοι καρδιακοί. Ο Άλκης τολμούσε. Κι είχε από μικρός τις 
πιο παράξενες εμπνεύσεις. Όπως τότε… 

«Θυμάσαι ρε συ που κάναμε διαγωνισμό ποιος θα φτύσει πιο μακριά τα 
κουκούτσια από τα μούσμουλα στο δασάκι μας; Τι μυαλό κουβαλάγαμε!» 
κούνησε το κεφάλι ο Πέτρος με τις παιδιάστικες διαολιές να 
ζωντανεύουν στο μυαλό.  

«Το άλλο, που είχαμε κλέψει τα λουκούμια από τον καφενέ του πατέρα 
μου και τα είχαμε χώσει σε μια τρύπα στο ξέφωτο;» συμπλήρωσε ο 
Άλκης. 

Ο Πέτρος γέλασε με την καρδιά του κι αισθάνθηκε κομμάτι πιο 
αλαφρύς. Δεν ήθελε και να πάρει από τα μούτρα τον Άλκη, ακόμα 



72        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

δεν είχε έρθει. Ίσως ήταν καλύτερα να συνεχίσουν να μιλάνε για το 
κοινό τους παρελθόν, εκεί κάπου μέχρι το τέλος της εφηβείας.  

Πόσες ώρες πέρασαν με την κουβέντα; Κανείς δεν κοίταξε ρολόι. 
Κι όταν ο Άλκης στύλωσε με προσμονή το βλέμμα στον Πέτρο, σαν με 
μια σκέψη, σηκώθηκαν κι οι δυο. Όπως τότε, κίνησαν ξανά για το 
δασάκι… 

~~~ 
Στο δρόμο ο Άλκης κλωτσούσε τα πεταμένα κουκουνάρια σαν 

μικρό παιδί. Μια έτρεχε, μια περπατούσε, μια στριφογύριζε με τα 
χέρια ανοιχτά και την ακριβή καπαρντίνα να ανεμίζει. Κι ύστερα ο 
Πέτρος τον έχασε γιατί το τσιγάρο τού ‘χε βαρύνει τα πνευμόνια και 
δεν μπορούσε να ακολουθήσει το ρυθμό του νεοφερμένου. Έτσι κι 
αλλιώς ήξερε πού θα σμίγανε. 

Φτάνοντας κι αυτός στο δασάκι βρήκε τον Άλκη γονατισμένο στο 
χώμα μπροστά στη μουσμουλιά και την καπαρντίνα πεταμένη. 
Εκείνος άκουσε τα βήματά του που πλησίαζαν, πατώντας τα ξερά 
φύλλα, πίσω από τη γυρισμένη του πλάτη. Αμίλητος και με σκυμμένο 
κεφάλι, σήκωσε το χέρι στον φίλο του, χωρίς να του γυρίσει ματιά. 
Σημάδι πως για λίγες στιγμές δεν ήθελε να ακούει άλλον ήχο εκτός 
από το θρόισμα των φύλλων και τον άνεμο. 

Έβλεπε το ψηλό δέντρο εκστασιασμένος, έπιανε τον κορμό, τα 
μεγάλα σαρκώδη φύλλα. Ένα με τις ρίζες κι αφομοιωμένο από το 
χώμα ήταν κάποιο ταπεινό κουκούτσι. Ίσως από το δικό του στόμα 
είχε φύγει με δύναμη σ’ εκείνα τα χρόνια της ξένοιαστης νιότης, 
αφήνοντας στα παιδικά χείλη ένα γάργαρο γέλιο κι ένα περήφανο 
φούσκωμα στο στήθος για το κατόρθωμα. Το πρώτο πότισμα της νέας 
ζωής ήταν ίσως σταγόνες απ’ το δικό του σάλιο. Το ίδιο σάλιο που 
τόσα χρόνια χρησιμοποιούσε για να ξεφυλλίζει ευκολότερα δεσμίδες 



Μαζί                                73 
________________________________________________________________________________________________________________________________________________________________________________________ 

 

 

χαρτονομίσματα. Ε, και; Tι ευτυχία του έδωσαν τα χρωματιστά 
χαρτιά που να μπορεί να συγκριθεί με τούτο το αναπάντεχο θαύμα; 

Έφυγε κι άφησε σπόρο. Κι ο σπόρος έγινε παιδί. Ψηλό, δροσερό 
και πράσινο. Που αναστήθηκε σε φασκιές από πευκοβελόνες, με 
μάνες πεύκα και πατεράδες κυπαρίσσια. Φασκιές που είχαν πατικώσει 
με τα παιδικά τους παπουτσάκια κάποιο ευτυχισμένο δειλινό έναν 
αιώνα πριν. Πριν φύγει για να φτύσει τα κουκούτσια του σ’ άλλα 
χώματα. Σκεφτόταν πως αν τελικά είναι να φυτρώσει, η ζωή θα βρει 
τον τρόπο, τίποτα δεν τη σταματά. Κι ο Πέτρος δεν του είπε το 
παραμικρό. Του το φύλαγε για έκπληξη στα σίγουρα.  

Από κείνο το πρωινό και για πολλές εβδομάδες, η μέρα του Άλκη 
άρχιζε και τέλειωνε στο δασάκι. Με την πλάτη γερμένη στον κορμό 
κι ένα ποτήρι ζεστό καφέ να βλέπει τον ήλιο να σηκώνεται μέσα απ’ 
τις τρύπες των κυπαρισσιών. Κατά το απόγευμα ερχόταν συχνά κι ο 
Πέτρος, με παγωμένες μπύρες και μεζέ. Έλεγαν, έπιναν… Σκάλιζαν 
κειμήλια κι ενθύμια που κρατούν οι άνθρωποι στη σοφίτα του 
μυαλού…  

~~~ 
Ο Πέτρος είχε ξεχάσει τα χρόνια της ευτυχίας. Αυτά φέρνει η ζωή 

συνήθως. Έγνοιες και ανακατώματα που θολώνουν το μυαλό και 
σκεπάζουν σαν βαριά κουβέρτα το σεντούκι της μνήμης.  

Δεν ήταν ούτε μήνας που ο παιδικός του φίλος είχε γυρίσει στην 
πατρίδα κι ένιωθε ήδη σαν να ξεκινούσε νέα ζωή. Όχι πως είχε 
ξεχάσει τα βάσανα ή ο χαρακτήρας του είχε αλλάξει. Αλλά να, πώς να 
το έκανε! Η παρέα του Άλκη τον γέμιζε αισιοδοξία.  

Όσο κι αν είχε αποκάμει από τη δουλειά -τώρα με τις ζέστες, η 
οικοδομή τού ρούφαγε το μεδούλι- η έγνοια του ήταν να ξεβρωμιστεί 



74        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

και περνώντας από το μαγέρικο της γειτονιάς, να πάρει τα 
συνηθισμένα του και να πάει να βρει τον Άλκη στο δασάκι.  

Ήταν φορές που δεν προλάβαινε. Τότε, περίμενε τον φίλο του να 
περάσει από το σπίτι, αργά στον γυρισμό του, να βγάλουν τις 
πλαστικές καρέκλες έξω στο πεζοδρόμιο -ναι, ακόμη η γειτονιά τους 
ζούσε πίσω στον χρόνο- τσακίζοντας τα τενεκεδάκια της μπύρας και 
τις κουβέντες τους μαζί.  

Όσο όμως ο καιρός περνούσε, η ψυχή του Πέτρου άλλαξε ξανά. 
Σαν να ‘χε χορτάσει αναμνήσεις, κι αυτός που έμεινε πίσω να 
αναζητούσε όσα είχε περιγράψει ο ταξιδεμένος. Ο τόπος του τον 
πλάκωνε, όλα ήταν στάσιμα, η ζωή μίζερη.  

«Είναι όμορφη η πατρίδα. Δε σου έχει λείψει, γι’ αυτό μιλάς έτσι!» του 
θύμισε ο Άλκης.  

Ο Πέτρος κούνησε με πίκρα το κεφάλι. Ωραία ήταν τα νησιά, τα 
βουνά, πού λεφτά όμως; Ήξερε κι αυτός πώς να ζήσει τη ζωή του 
στην Ελλάδα άμα είχε τους παράδες. Ο Άλκης έκανε λεφτά να φαν κι 
οι κότες, γι’ αυτό μιλούσε έτσι.  

Αν άλλαζαν θέση, έστω για μια στιγμή… Τι θα έκανε τότε; Αν είχε 
λεφτά, θα ήταν άλλος άνθρωπος; Πού να ήξερε αλήθεια; Ο Άλκης τού 
είχε πει πως το τσιμέντο της ξενιτιάς έλιωσε και ρούφηξε την ψυχή 
του.  

Σάμπως γι’ αυτό να περνούσε ο φίλος του όλη του την ημέρα στο 
δασάκι; Σαν να μιλούσε μ’ εκείνη τη μουσμουλιά που την είχε 
ονομάσει «θαύμα», λες και ήταν κάτι υπερφυσικό. Κι από την άλλη, ο 
Άλκης δεν είχε γνωρίσει τη χαρά της ζωής, που ο σπόρος του 
ανθρώπου φέρνει στον κόσμο. Ίσως γι’ αυτό μιλούσε στο δέντρο σαν 
να ήταν παιδί του.  



Μαζί                                75 
________________________________________________________________________________________________________________________________________________________________________________________ 

 

 

Κάθε τέτοια σκέψη, έφερνε στον νου του Πέτρου, τον μοναχογιό 
του που είχε πια τελειώσει τον στρατό και δούλευε στην άλλη άκρη 
της Ελλάδας. Κάθε τέτοια ανάμνηση, έφερνε τη βαρυγκώμια στα 
χείλη του.  

«Να φύγω! Κάτι να γινόταν να φύγω από εδώ!» όλο και έλεγε με 
πάθος στον Άλκη μέρες τώρα. Ήταν με το ένα πόδι στον τόπο του και 
με το άλλο περίμενε μια κουβέντα, ένα νεύμα για να ρίξει μαύρη 
πέτρα…  

«Τώρα που ρίζωσα εγώ; Πού να είναι καλύτερα;» τον ρωτούσε ο 
φίλος του χωρίς να ξεκολλάει το γεμάτο πατρική τρυφεράδα βλέμμα 
του από το δέντρο-παιδί.  

~~~ 
Ρίζωσε όμως στ’ αλήθεια ο Άλκης; Το έλεγε, μα το πίστευε κιόλας; 

H μιζέρια της πόλης που ήταν αδύνατον πια να αναγνωρίσει, τον είχε 
κλονίσει. Μέρα τη μέρα, η ομορφιά του τόπου που γεννήθηκε 
μίκραινε σε κύκλο με κέντρο το δασάκι και τη μουσμουλιά.  

Εκείνο το πρωινό καθώς ανέβαινε τον χωματόδρομο, τον είδε 
σκαμμένο από χοντρά λάστιχα. Το δασάκι βρόνταγε από δυνατούς 
μηχανικούς ήχους σαν… Ένας πνιχτός κρότος ακούστηκε κι ο Άλκης 
είδε τις κορυφές από τα κυπαρίσσια να τινάζονται. Άρχισε να τρέχει 
προς το δασάκι και λίγο έλειψε να τον λιώσει ένας κορμός που έπεσε 
σαν απ’ τον ουρανό.  

Αλυσίδες με κοφτερά δόντια είχαν πάρει φωτιά και ξάπλωναν 
περήφανα πτώματα κάτω από την τεράστια επιγραφή «ΠΡΟΣΟΧΗ 
ΕΡΓΟΤΑΞΙΟ». Σαν να είχε γεμίσει ο αγέρας με κραυγές και ουρλιαχτά. 
Έπιασε απότομα απ’ τον γιακά έναν έντρομο, κατάπληκτο εργάτη και 
του απέσπασε την ομολογία ντροπής ότι «κατασκευάζεται χώρος 
στάθμευσης». 



76        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Με δάκρυα οργής και απέραντης θλίψης, ο Άλκης γύρισε το 
βλέμμα στη μουσμουλιά, μα τίποτα στη θέση της δεν του έκρυβε πια 
τον ορίζοντα προς τα θηριώδη μηχανήματα. Το παιδί του, με το κορμί 
κομμένο, σπασμένο, γεμάτο πληγές και πράσινα αίματα, σπαρταρούσε 
κάτω από το βάρος ενός πεθαμένου κυπαρισσιού. Ο Άλκης 
σωριάστηκε στα γόνατα τη στιγμή που το χώμα σείστηκε πάλι από 
θάνατο, κάτω από τα ουρλιαχτά ηλεκτρικών μαχαιριών... 

 
«ΠΑΡΑΚΑΛΟΥΝΤΑΙ ΟΙ ΕΠΙΒΑΤΕΣ ΤΗΣ ΠΤΗΣΗΣ…» 
Είχε ορκιστεί. Μα πώς να κρατήσει τον όρκο; Πώς, σε μια πατρίδα 

που νοστάλγησε κι αυτή τον υποδέχτηκε με θάνατο; 
Ο Πέτρος κοντά του, να φύγει κι αυτός μαζί του, είχε λυγίσει την 

τελευταία στιγμή. Με τη βαλίτσα έτοιμη στην πόρτα, κοντοστάθηκε… 
«Δεν μπορώ παλιόφιλε… Δεν μπορώ να φύγω… Εγώ έμαθα να 

περπατώ, εσύ να πετάς. Κι ύστερα… κάποιος πρέπει να μείνει σ’ αυτή την 
έρμη την πατρίδα. Να σταματήσει τα πριόνια…»  

Καθισμένος ο Άλκης περίμενε την επιβίβαση, με χαμένο βλέμμα. 
Ίσως ο καθένας τους έμεινε πιστός σε κάποιον άλλον όρκο τελικά.  

«Νεαρέ…», μια φωνή τον έβγαλε από το σύννεφο των σκέψεων. 
Σήκωσε τα μάτια και είδε έκπληκτος εκείνη την παράξενη γριά. 
«Θα τα ξαναπούμε, νεαρέ! Θα τα ξαναπούμε!» του είπε, μόνο που 

αυτή τη φορά, τον κοιτούσε με χαμόγελο και καλοσύνη… 
 



Μαζί                                77 
________________________________________________________________________________________________________________________________________________________________________________________ 

 

 

ΣΥΛΛΕΚΤΗΣ ΑΔΕΣΠΟΤΩΝ ΦΥΤΩΝ 
 
Η Φρύνη είναι εντυπωσιακή σαν την εταίρα της αρχαιότητας. 

Αυτό τουλάχιστον σκέφτεται κάποιος που τη βλέπει στην τηλεόραση 
σε ρόλο γλάστρας. Όμως, πέρα από τα κάλλη της, είναι τόσο χαμηλών 
τόνων, που δημιουργεί την εντύπωση της μόνιμης αφέλειας, 
καταδικασμένη έτσι να παραμείνει στο αιώνιο ημίφως.  

Ώσπου ένα μονοπάτι φωτίζεται στο σκοτεινό δάσος! Όπου φως 
σημαίνει τηλεοπτικοί προβολείς.  

Αλλά, ας πάρουμε τα πράγματα με τη σειρά. Η σούπερ 
δημοσιογράφος της εκπομπής όπου συμμετέχει διακοσμητικά η 
Φρύνη, πήγε εσπευσμένα να γεννήσει. Έσπασαν τα νερά λίγο έξω από 
το στούντιο και το τηλεοπτικό συνεργείο, σαστισμένο, διαλύθηκε εις 
τα εξ ων συνετέθη. Οι μισοί ακολούθησαν τη σταρ της 
δημοσιογραφίας στο μαιευτήριο και οι άλλοι μισοί άρχισαν να 
τραβάνε τα μαλλιά τους, σαν χορός αρχαίας τραγωδίας.  

Το πρόγραμμα βγήκε όπως-όπως. Άντε να κάλυπταν άλλη μια 
ημέρα και μετά το χάος. Η εντολή ήρθε άνωθεν, γιατί το άνωθεν είχε 
βλέψεις άλλου είδους.  

«Να πάρετε τη Φρύνη!» 
Σιγή ιχθύος ακολούθησε το πρόσταγμα του Γενικού των Γενικών. 

Τι ήξερε η Φρύνη αλήθεια πέρα από το να ποζάρει με νάζι 
σταυρώνοντας τις γάμπες και πειράζοντας τη φράντζα της; 

Η Φρύνη είναι όντως μια απλή κοπέλα. Δεν την πειράζει που τη 
λένε απλοϊκή. Παρότι οι αποδοχές της έχουν πλέον αυξηθεί, 
συνεχίζει να μένει σ’ ένα μικρό δυάρι κάπου στα Πετράλωνα. Δεν το 
αλλάζει, γιατί έχει θέα σ’ ένα παρκάκι.  



78        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Στο δυάρι της δε χωράει. Μικροκαμωμένο το καλούπι της, μα όλο 
τον ζωτικό χώρο τον καταλαμβάνουν οι γλάστρες της. Γιατί αυτή 
είναι η αδυναμία της: κάθε είδους φυτά, ακόμη και τα πιο ταπεινά. Τα 
φροντίζει, τους μιλάει, τους τραγουδάει. Όταν πέσει ο ήλιος, φτάνει 
ακόμη και να τα νανουρίζει. Οι γλάστρες της, τα καμάρια της!  

Κυριολεκτικά, εμμονή με τα φυτά! Σε τέτοιο βαθμό, που σε κάθε 
γωνιά του δρόμου, η Φρύνη κοιτάζει προσεκτικά, κι αυτό όχι για να 
διακρίνει τις προθέσεις του αρσενικού πληθυσμού -γιατί πράγμα 
παράξενο, αλλά η ίδια δεν εκτιμά την εξωτερική της εμφάνιση- παρά 
για να σώσει οποιοδήποτε χλωροπράσινο πλασματάκι το έχει 
ανάγκη.  

Λίγο καιρό πριν, βρήκε στον κάδο απορριμμάτων ένα 
κακοπαθημένο δεντράκι. Η χλιδάτη του γλάστρα ήταν το μόνο 
στοιχείο που έδειχνε ότι είχε περάσει και καλύτερες ημέρες.  

«Γιατί το πετάει στα σκουπίδια το κακόμοιρο;» αναρωτήθηκε η 
Φρύνη καθώς περίμενε υπομονετικά να απομακρυνθεί ο άνδρας που 
το είχε αποθέσει στον Καιάδα των αποβλήτων. 

~~~ 
Χτυπώντας τα χέρια στον αέρα να φύγει η σκόνη, ο άνδρας 

χώθηκε στην είσοδο μιας πολυτελούς πολυκατοικίας. Φορούσε 
αθλητική φόρμα και καινούρια κάτασπρα αθλητικά παπούτσια.  

Καθηγητής Πανεπιστημίου, παρότι νεότατος για τούτο το 
επίτευγμα. Στο διαμέρισμά του έχεις την εντύπωση πως οι τοίχοι 
έχουν αντικατασταθεί από βιβλιοθήκες. Και πως αν κάνεις το λάθος 
να αδειάσεις κάποιο ράφι, θα τρίξει το ταβάνι έτοιμο να σωριαστεί με 
κρότο στο πάτωμα.  

Λιγομίλητος, λιγόφαγος, λιγογέλαστος, μισάνθρωπος σχεδόν. 
Μόνο το πάθος του για γνώση, η εμμονή στα όρια της ψύχωσης για 



Μαζί                                79 
________________________________________________________________________________________________________________________________________________________________________________________ 

 

 

τη δουλειά του, την έρευνα, ήταν στο πολύ. Και διαρκώς αφηρημένος. 
Το πιο συνηθισμένο σημείο του σπιτιού στο οποίο θα μπορούσες να 
βρεις το τηλεχειριστήριο της τηλεόρασης, ήταν πάνω στο καζανάκι. 
Όσο για την τηλεόραση, ήταν «το ηλίθιο κουτί που η μόνη του 
χρησιμότητα ήταν τα δελτία ειδήσεων και πέντε λεπτά πνευματοκτόνας 
νάρκωσης πριν κοιμηθεί». 

Στο ενεργητικό του είχε έναν συντομότατο και λίαν προσφάτως 
λυμένο γάμο, για τον οποίο δεν επιθυμούσε όχι συζήτηση να κάνει, 
αλλά ούτε απλή αναφορά. Το τραγικό ήταν πως το εκπαιδευμένο 
στην αποστήθιση μυαλό του, θυμόταν επακριβώς ημερομηνίες και 
στιγμές αυτής της άκρως αποτυχημένης συνύπαρξής του με μια 
νόμιμη σύζυγο.  

Μια εβδομάδα κράτησε το πένθος του αθεόφοβου. Ίσα να 
συνηθίσει στην ιδέα πως το νοικοκυριό, την μπουγάδα και το 
μαγείρεμα θα τα ‘κανε μια άγνωστη, επί πληρωμή. Και για να μην την 
έχει πολλή ώρα κι αυτή πάνω από το κεφάλι του, έπρεπε να της 
μειώσει τη δουλειά. Το πιο ευφυές που σκαρφίστηκε ήταν να 
ξεφορτωθεί την κάθε λογής πρασινάδα που τους είχαν κάνει δώρο 
στον γάμο, σε γιορτές και γενέθλια. Ούτε πότισμα λοιπόν, ούτε 
σκούπισμα.  

Τελευταίος και τυχερός είχε μείνει ο ταλαίπωρος, καχεκτικός 
φίκος που πρέπει να ήπιε τη στερνή σταγόνα νερό τον …Μεσαίωνα. 
Αν δεν ήταν από τη μάνα του γερό σκαρί, να κρατά με το ζόρι πέντε-
έξι ψωραλέα φύλλα, θα είχε καταλήξει καιρό πριν στη χωματερή. 
Την είχε γλυτώσει αρκετές φορές ο καημένος, μα τούτη ήταν η 
τελευταία. Ίσως βέβαια, αν το φυτό είχε κάποια στοιχειώδη 
νοημοσύνη, να καταλάβαινε πως η εξορία ήταν προτιμότερη. 
Ειδάλλως, οι χιλιάδες απορροφητικών σελίδων χαρτιού που το 



80        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

περιστοίχιζαν από παντού, θα ξεζούμιζαν εξ αποστάσεως κι αυτή την 
υποψία υγρασίας των λιγοστών φύλλων του. 

Ανεβαίνοντας τα σκαλιά, ο τέως ιδιοκτήτης, πανευτυχής πλέον 
που ξεφορτώθηκε τον φίκο, είδε έναν φάκελο με το όνομά του. Με 
καχυποψία και δυσάρεστη -λόγω του αποστολέα- έκπληξη, τον 
άνοιξε. Βρέθηκε με μία πρόσκληση στο χέρι. Από τηλεοπτικό κανάλι!  

«Προς αγαπητόν Δρ. Κωνσταντίνο Σακελαρίου»… 
~~~ 

Η Φρύνη έδιωξε το χέρι της μακιγιέζ σαν να ήταν ενοχλητική 
μύγα. Η τρομοκρατημένη ματιά που έριξε στο ρολόι της πιστοποίησε 
απλά πως η ώρα της ανόδου στον δικό της Γολγοθά πλησίαζε, χωρίς 
η ίδια να μπορεί να κάνει το παραμικρό για να αποτρέψει το 
δυσάρεστο.  

Όταν πια πήρε τη θέση της στο πλατό, απλά είχε αποδεχτεί τη 
μοίρα της. Συμβουλεύτηκε τα χαρτιά της συνοδεύοντας με ένα 
αποδοκιμαστικό ρουθούνισμα τις ερωτήσεις που της είχαν 
καταγράψει. Πάντα την κούραζαν όλα αυτά τα πολύπλοκα. Δεν ήταν 
εκεί η ουσία των πραγμάτων…  

Η Φρύνη κοίταξε με το πιο πονεμένο βλέμμα του κόσμου τον φίκο 
που είχε σώσει από βέβαιο χαμό μια βδομάδα πριν. Δεν ήταν η 
κατάλληλη ώρα να της ανέβει το αίμα στο κεφάλι. Παρότι δεν ήθελε 
να χαλάσει το μακιγιάζ, δεν μπορούσε να μη νιώσει το ίδιο 
συναίσθημα που την κατέλαβε όταν είδε εκείνον τον άξεστο να πετά 
με ελαφρά συνείδηση το φυτό στα σκουπίδια. Η αποτρόπαιη πράξη 
του την είχε ωθήσει στο να καταγράψει στη μνήμη της κάθε 
λεπτομέρεια του παρουσιαστικού του, σαν να επρόκειτο να δώσει 
πληροφορίες για ειδεχθή δολοφόνο. Κάπως έτσι τον είχε κατατάξει 
στο θυμικό της.  



Μαζί                                81 
________________________________________________________________________________________________________________________________________________________________________________________ 

 

 

Λίγο πριν δοθεί το σήμα εκκίνησης της ζωντανής μετάδοσης, η 
καλλίγραμμη παρουσιάστρια χάιδεψε απαλά τα φύλλα του φίκου. 
Και μόνο αυτή η κίνηση, της έδωσε κουράγιο. Ήταν σαν το 
αναζωογονημένο φυτό να τη βεβαίωνε πως όλα θα πήγαιναν καλά.  

Η φιγούρα που μπήκε στο πλατό, αυτός ο περίοπτος καλεσμένος 
της που άκουγε στο όνομα Κωνσταντίνος Σακελαρίου, καθηγητής 
Πανεπιστημίου, την άφησε άφωνη. Αν άλλαζε το σινιέ κοστούμι και 
τη σφιχτά δεμένη στον λαιμό γραβάτα με μια αθλητική φόρμα… Μα 
δεν ήταν δυνατόν! Ο δολοφόνος είχε γυρίσει στον τόπο του 
εγκλήματος! Ή μάλλον όχι. Ο δολοφόνος κοιτούσε το θύμα του με 
γουρλωμένα μάτια, αφού η πολυτελής γλάστρα που φιλοξενούσε τον 
υγιή πια φίκο, αποτελούσε το κύριο σκηνικό της εκπομπής.  

Κανένας από τους δύο δεν πρόλαβε να αρθρώσει λέξη καθώς ο 
τεχνικός έκανε νόημα πως η εκπομπή ξεκινούσε.  

«Την ξέρω αυτή! Η γλάστρα θα μου πάρει συνέντευξη; Αυτό είναι 
ανήκουστο!» 

Το αυτί της Φρύνης ήταν αρκετά ευαίσθητο ώστε να πιάσει τη 
στιχομυθία μεταξύ του κυρίου καθηγητού και του υπεύθυνου 
εκπομπής. Κι έγινε πυρ και μανία! Ξαφνικά το μυαλό της άστραψε.  

«Είμαστε στον αέρα!» άκουσε το τσίριγμα μέσα στα αυτιά της. 
Χαμογέλασε αστραφτερά στο αόρατο τηλεοπτικό της κοινό και 
καλωσόρισε τον καλεσμένο της.  

Εκείνος απάντησε με ένα κούνημα του κεφαλιού και ένα 
μασημένο ευχαριστώ. Η Φρύνη παραμέρισε επιδεικτικά τα χαρτιά της 
και τον κοίταξε με θράσος. Καθηγητής και κουραφέξαλα… Από το 
ύφος του καταλάβανε πως κοκορευόταν για τους τίτλους του. 
Φαινόταν άνθρωπος που δε χαμογελούσε ποτέ του, τουλάχιστον όχι 
αυθόρμητα. Ποιος ξέρει πόσα φυτά θα είχε οδηγήσει στον ίδιο βέβαιο 



82        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

θάνατο! Αυτό και μόνο τής ήταν αρκετό για να ξεκαθαρίσει το μυαλό 
της και να έρθει σαν επιφοίτηση εξ ουρανού το ξεκίνημα μιας 
συνέντευξης που έμελε να σπάσει τα δημοσιογραφικά κατεστημένα.  

«Ποια είναι η γνώμη σας για τις γλάστρες;» τον ρώτησε 
μελιστάλακτα.  

Ο καλεσμένος της άνοιξε το στόμα μια πιθαμή και το έκλεισε 
ξανά. Είχε βέβαια καταλάβει πως αυτή η ερώτηση δεν είχε καμία 
σχέση με την προγραμματισμένη συνέντευξη.  

~~~ 
«Δε σας κατάλαβα…»  
«Με συγχωρείτε. Εννοώ για τον ρόλο της όμορφης γυναίκας στις μέρες 

μας».  
«Εχμ, σίγουρα μια όμορφη γυναικεία παρουσία δεν περνά 

απαρατήρητη».  
«Εννοείτε πως ο ρόλος της είναι μόνο διακοσμητικός; Θα ήταν απίθανο 

μια γλάστρα να σας πάρει συνέντευξη για παράδειγμα;» 
«Εξαρτάται. Δεν αποκλείω πως μεταξύ των διακοσμητικών γυναικών 

στις οποίες αναφέρεστε, υπάρχουν και αξιόλογες, έξυπνες 
προσωπικότητες με τις οποίες θα μπορούσα να συζητήσω…» απάντησε 
μειδιώντας με το ευφυολόγημά που μόλις και μετά βίας συγκράτησε: 
«Θα πάρει τη θέση σας κάποια από αυτές μήπως;» 

«Αυτή τη στιγμή σας παίρνει συνέντευξη μία τέτοια. Και κάθεστε 
δίπλα σε μία άλλη. Γνωστή σας!» τόνισε μελιστάλακτα η 
παρουσιάστρια. 

«Δε σας κατάλαβα…» κόμπιασε, παρότι είχε αντιληφθεί το 
υπονοούμενο.  

«Κύριε Σακελαρίου. Δε θα σας κρύψω πως είχα τρομερό άγχος όταν 
μου ανακοινώθηκε πως θα αναλάμβανα να πάρω συνέντευξη. Και 



Μαζί                                83 
________________________________________________________________________________________________________________________________________________________________________________________ 

 

 

μάλιστα από έναν καθηγητή Πανεπιστημίου. Τι ήμουν εγώ; Mια γλάστρα. 
Και οι γλάστρες είναι διακοσμητικές. Επίσης, είναι εύκολο να τις 
ξεφορτωθείς. Όμως, μερικοί άντρες δεν κρατούν τις γλάστρες μόνο για 
διακόσμηση. Κάποιοι άλλοι, δυστυχώς, θεωρούν πως οι γλάστρες είναι για 
τα σκουπίδια. Ελπίζω να μην είστε από αυτούς, έτσι κύριε Σακελαρίου;»  

Πίσω από το πλατό, σκηνοθέτης, τεχνικοί και όλο το προσωπικό 
άκουγαν αποσβολωμένοι τη συνέντευξη, έτοιμοι να ρίξουν 
«Διαφημιστικό διάλειμμα», «Τεχνικό πρόβλημα» ή ...τον γενικό 
διακόπτη, σπάζοντας το κεφάλι να βρουν δικαιολογία για την 
προσβολή του διακεκριμένου καλεσμένου.  Το κοινό όμως είχε 
εντελώς διαφορετική γνώμη. Τα τηλέφωνα στο στούντιο είχαν πάρει 
φωτιά. Βροχή τα συγχαρητήρια από γυναίκες. Βροχή κι από πάσης 
φύσεως λάτρεις της χλωρίδας και οικολόγους που υποψιάστηκαν το 
διαπλεκόμενο σενάριο που εντέχνως κρατούσε μακιγιαρισμένο η τέως 
γλάστρα.  

Όσο για τον ατυχή καθηγητή, η αρχική έκπληξη και αμηχανία, 
μεταλλάχτηκε σταδιακά σε θαυμασμό για την -ομολογουμένως 
καλλίγραμμη- παρουσιάστρια, η οποία απεδείχθη ότι διέθετε και 
εξυπνότατο χιούμορ, αν και καυστικό.  

Στο τέλος της επικής συνέντευξης και λίγο πριν αποχωρήσει από 
το στούντιο, ο Κωνσταντίνος Σακελαρίου έβγαλε από το ακριβό 
κουστούμι χαρτί και πένα. Έγραψε το νούμερο του τηλεφώνου του 
προσκαλώντας τη Φρύνη για καφέ κι άφησε το σημείωμα στα φύλλα 
του φίκου.  

Δε γνωρίζουμε πόσο καιρό περίμενε την αποδοχή της πρόσκλησής 
του. Μάταια βέβαια, αφού τα χέρια της γυναίκας που εκείνος είχε 
αποκαλέσει γλάστρα με το που βρήκαν το ραβασάκι, χωρίς δισταγμό 
το παρέδωσαν στον καταστροφέα εγγράφων. Κι εκείνος ανέλαβε με 



84        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

έναν τσιριχτό ήχο να θρυμματίσει αριθμούς, γράμματα και 
ματαιοδοξίες… 



Μαζί                                85 
________________________________________________________________________________________________________________________________________________________________________________________ 

 

 



86        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Παράδοση



Μαζί                                87 
________________________________________________________________________________________________________________________________________________________________________________________ 

 

 

ΣΠΑΣΜΕΝΗ ΚΟΡΗ 
 
«Δεν είναι μωρέ φεγγάρι τούτο! Του Παραδείσου η πόρτα είναι!» 

μονολογούσε. 
Η φεγγαράδα κι η αστροφεγγιά, του έπαιρναν τα μυαλά τα 

ψιλοσαλεμένα. Τι κι αν τα ψάρια που ‘θελε, δεν μπαίνανε στα δίχτυα 
με γεμάτη στον ουρανό την αναμμένη μπάλα;  

To σπίτι δεν τον χώραγε, το χώμα τον εκέντριζε, πήδησε στην 
τράτα και ξανοίχτηκε στην αγέραστη μάνα, τη θάλασσα. Δίχτυα 
μονάχα να ‘χει απλωμένα στο νερό, μην τύχει κι αρπάξουν καμιά 
στερνή χαρά. Την κυρά του σαν γοργόνα, του Κοκκινογένη το 
μπαούλο, ή τ’ Αλαντίν το λυχνάρι να κάμει τρεις ευχές… 

Στο χωριό, τον κυρ Ανέστη τον είχαν για αλαφροΐσκιωτο, 
γερογκρινιάρη, κοντά μισάνθρωπο. Του ‘διναν το μερίδιο απ’ το δίκιο 
που του έπρεπε, γιατί ήταν βασανισμένη ψυχή, τυραννισμένο κορμί. 
Δεν τον ξεσυνερίζονταν, μα δεν τον είχαν κι άνθρωπο δικό τους, από 
καρδιάς που λένε. Και σάμπως να το ‘θελε κι αυτός; To σαράκι τον 
έφαγε σαν φαρμακωμένο δόλωμα… 

Βιάστηκε να μπαρκάρει η γριά η κυρά στα νερά του Αχέροντα. Μα 
σάμπως το θελε η καψερή; Κουμάντο κάνει ο Χάρος. Κι η κόρη; 
Mπάρκαρε κι αυτή στα ξένα, με τον γαμπρό τον Εγγλέζο, που του 
πήρε τη χαρά του και τον άφησε μονάχο. Θυμάται και του σκίζεται η 
καρδιά…  

«Τι ναι μωρέ το φίσερμαν που λέει ο καλός σου;» 
«Ψαράς, πατέρα, ψαράς. Για σένα λέμε». 
«Γι’ αυτό μωρέ στραβώνει τα μούτρα; Και μου γυρνά την πλάτη να μην 

τονε δω; Aς είναι κόρη μου. Καλά να ‘στε κι αγαπημένοι», είχε πει και 
κλείστηκε στην κάμαρα. Σκούπισε ένα δάκρυ που το ‘δε στον παλιό 



88        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

καθρέφτη. Έσφιξε τα δόντια κι είπε πως ο καθρέφτης κλαίει κι όχι 
αυτός. Γιατί δεν κλαίνε οι άντρες. Δεν κλαίνε της θάλασσας τα 
παιδιά. Κι αν έχουν αρμυρές σταγόνες στα μάτια είναι γιατί τα 
χαϊδεύει η γαλάζια μάνα. 

Τραβούσε με κόπο. Το παντέρμο σώμα, ψημένο από τ’ αλάτι, τον 
ήλιο και τα γερατειά είχε ζαρώσει. Πρώτα το φεγγάρι κι ύστερα 
εκείνος, έριξε τα μάτια στην καμπούρα που κάναν τα δίχτυα στ’ 
ανέβασμα πάνω στην τριμμένη κουπαστή. Ψάρι τούτο δεν ήτανε. 
Μηδέ κι έμοιαζε, μηδέ και σπαρταρούσε. Λογιώ-λογιώ γεννήματα απ’ 
την κοιλιά της μάνας είχε απαντήσει, μα τούτο ήτανε περίεργο. Βαρύ 
σαν πέτρα, μα στο μάτι ντελικάτο. Ξέμπλεξε το δίχτυ και το 
λευτέρωσε, το ‘φερε στη χούφτα. Κάθισε στην πρυμάτσα και βάλθηκε 
να κοιτά το μουσκεμένο άγαλμα μιας κόρης… 

~~~ 
Πόσο καιρό ζούσε στα σκοτάδια; Αν τη ρωτούσες, δε θυμόταν 

ακριβώς. Αν πάλι είχες ημερολόγιο για συμβουλάτορα, θα σου 
έδειχνε κοντά δυο χιλιάδες χρόνια.  

Απότομο της ήρθε που η ψυχή της κλείστηκε στο μάρμαρο και δεν 
μπόρεσε να πετάξει μακριά. Της είχαν πει όμως να διαλέξει. Εκείνη 
πάλι σκέφτηκε πως μπορεί να τη λυπόταν η Αφροδίτη και να τη 
ζωντάνευε σαν τον Πυγμαλίωνα με τη Γαλάτειά του. Τα χέρια που τη 
λάξεψαν όμως, δεν την αγάπησαν πραγματικά. Την πούλησαν να 
πάει σε άλλους τόπους, μα ούτε αυτό το κατάφερε. Από το 
ναυαγισμένο αμπάρι, βρέθηκε στo βάθος του πελάγους.  

Την τύφλωσε το φως του γεμάτου φεγγαριού. Το είχε συνηθίσει 
το σκοτάδι και το κρύο της απόκοσμης θάλασσας. Κρύα ήταν και τα 
χέρια που ψηλάφιζαν τώρα το ραγισμένο της κορμί. Δυο παλάμες 



Μαζί                                89 
________________________________________________________________________________________________________________________________________________________________________________________ 

 

 

γεμάτες ρόζους, τραχιές, τόσο αντίθετες από τα καλοσχηματισμένα 
δάχτυλα που τη σμίλεψαν.  

Η κόρη άφησε έναν αναστεναγμό που ακούστηκε μόνο σαν 
ελαφρύ τρίξιμο, ίδιο με αυτό που έβγαλε το σκαρί καθώς άραζε στην 
αμμουδιά. Τα χέρια του ψαρά την κράτησαν σφιχτά, το μαρμάρινο 
σώμα της κούρνιασε στη γέρικη αγκαλιά. Ζαλιζόταν κάπως από την 
απότομη αλλαγή, δεν κράτησε όμως για πολύ. Λίγα μέτρα πιο πέρα, ο 
άνδρας μουρμουρίζοντας λόγια που εκείνη δεν κατάλαβε, την άφησε 
κοντά στο τζάκι.  

Κι άλλα λόγια της έλεγε. Στην αρχή ξεχώριζε ήχους, μετά 
κατάλαβε πως μιλούσαν την ίδια γλώσσα, κι ας χώριζαν τη ζωή του 
καθενός αιώνες. Πίσω από τα μαρμάρινα μάτια, το βλέμμα της 
πετάρισε εξερευνητικά στο καμπουριασμένο κορμί. Ο χρόνος είχε 
αφήσει τα σημάδια του στον άνδρα, μα μήπως και στο δικό της 
παγωμένο σώμα, δεν ψηλάφιζαν τώρα δα τα χέρια του πληγές;  

Δεν μπορούσε να κουνήσει τα μέλη της, δεν της ήταν μπορετό να 
του χαμογελάσει, ούτε τα δάχτυλά της να σκουπίσουν τα δάκρυα που 
έτρεχαν από τα γέρικα μάτια κι έπεφταν στο σκεβρό πάτωμα να 
ενωθούν με τις λύπες που της εκμυστηρευόταν.  

Κι όμως, μια παράξενη θαλπωρή άρχισε να τη μουδιάζει. Όχι, να 
την ξεμουδιάζει ήταν το σωστό, αφού άγαλμα ασάλευτο ήταν. Η 
γέρικη παλάμη με φροντίδα σκούπιζε τους ώμους της, τα χέρια, τα 
πόδια, το στήθος που φυλούσε τη δική της ραγισμένη καρδιά. Κάτι 
πετάρισε μέσα της… 

~~~ 
«Πούθε έρχεσαι του λόγου σου; Ψάρια μωρέ, ήθελα, τι να την κάμω την 

κούκλα;» χαμογέλασε κάτω απ’ τα μουστάκια. Λίγα πράματα είχε στο 
μυαλό από ιστορία ο κυρ Ανέστης, λίγα κι από τα μικράτα του, όταν 



90        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

πήγαινε σχολειό. Θυμότανε την περασιά απ’ το μουσείο που κάνανε 
χάζι και χασκογελούσανε με τ’ αγάλματα τα τσίτσιδα. 

Μα τούτο; Τούτο ήταν άλλο, διαφορετικό. Μια κόρη… Μια 
γυναίκα όμορφη… 

Σήκωσε τα μάτια και τα ‘συρε πάνω στις κιτρινισμένες 
φωτογραφίες της συχωρεμένης του κυράς. Και της ξενιτεμένης 
θυγατέρας, που ‘ριξε μαύρη πέτρα, κι έστελνε μονάχα στη χάση και 
στη φέξη μια κάρτα με ευχές, αγκαλιά με τον Εγγλέζο, κάτω απ’ το 
μεγάλο το ρολόι. Και παράδες πολλούς, που μήτε που τους άγγιξε 
ποτές, παρά μια φορά π’ αρρώστησε κι η ψαριά, οι γόπες, δεν τον 
έφτανε για φάρμακο. Τι ψυχή έχουν οι παράδες μπρος στον άνθρωπο;  

Πήρε τη ραγισμένη κούκλα αγκαλιά σαν το μωρό και κάθισε 
βαρύς στην κουνιστή καρέκλα. Ολονήστικο το στομάχι, μα δεν τ’ 
άκουγε. Μια σκέψη τον ζέστανε πιότερο κι απ’ το τζάκι. Ένα 
εγγονάκι. Το παιδί απ’ το παιδί του. Έκλεισε τα μάτια και πέρασε την 
τραχιά παλάμη πάνω απ’ το κρύο κεφάλι της κόρης και πήρε να τη 
χαϊδεύει.  

«Πατέρα, έχουμε καιρό για παιδί. Έχω δουλειά, έχω καριέρα», του ‘χε 
πει.  

«Έχετε κόρη μου… Μα κι εμένα το λάδι μου τελειώνει», ήθελε να της 
απαντήσει, μα το κατάπιε.  

Οι φλόγες παίζανε με τις σκιές στους τοίχους. Άνοιξε τα μάτια και 
τα στύλωσε στο εικονοστάσι. Έσφιξε στα γέρικα μπράτσα την πέτρα 
κι άφησε μια προσευχή απ’ τα χείλη:  

«Κόρη, κυρά και Παναγιά, και λατρευτή μητέρα,  
να ‘ταν να μην ξημερωθώ, με την καινούρια μέρα…» 

~~~ 



Μαζί                                91 
________________________________________________________________________________________________________________________________________________________________________________________ 

 

 

«Ποια ήταν αυτή η Παναγιά;» αναρωτήθηκε η αγαλμάτινη κόρη. 
Μήπως η γυναίκα του ψαρά; Όχι, για την κόρη του ήταν τάξιμο όλα 
αυτά τα δάκρυα που έτρεχαν ακόμη από τα σφαλιστά μάτια.  

Στάλαζαν επάνω στο μάρμαρο, τρύπωναν από τις ραγάδες και 
έφταναν στη δική της καρδιά που κάπου εκεί μέσα βροντοχτυπούσε.  

Πόσος πόνος! Ταξίδι, ξενιτεμός σαν τον δικό της. Να αφήσεις τον 
τόπο σου, τους αγαπημένους σου!  

Η αρμύρα από το ξόδεμα των ματιών δεν την έκαψε, τη ζέστανε 
θαρρείς παραπάνω. Και τι δε θα έδινε να μπορούσε να βοηθήσει 
αυτόν τον βασανισμένο άνθρωπο.  

Πώς τρανταζόταν τώρα, οι λυγμοί γινόντουσαν γοεροί, ένα 
βουητό που πλάκωνε την κάμαρα. Να μπορούσε να ησυχάσει το κορμί 
και το μυαλό του! Πώς αλήθεια; Κι η δική της ψυχή λαχταρούσε να 
φύγει μακριά.  

Ούτε κατάλαβε τι κρότος ήταν αυτός. Σείστηκε ο τόπος κι αν 
μπορούσε, θα έκλεινε τα αυτιά της με τα χέρια της. Ήταν άγαλμα 
όμως, κι ας έβλεπε τα κομμάτια της κατάχαμα σκορπισμένα. Ο γέρο-
ψαράς τινάχτηκε απότομα κι οδυρόταν. Έσκυψε πάνω της κι αυτή 
περίεργη κοίταξε στο ίδιο σημείο.  

Πώς γινόταν; Έβλεπε το μάρμαρο που φιλοξενούσε την ψυχή της. 
Μα τι αίσθηση κι αυτή! Ανέβαινε ψηλά, πέρα και πάνω από τα 
κομμάτια της, μπορούσε επιτέλους να ταξιδέψει. Να ήταν ο πόνος 
του ψαρά που ενώθηκε με τον δικό της, λύτρωση και βάλσαμο; 

Ήταν παντού, έβλεπε μακριά, άκουγε τους χτύπους του μεγάλου 
ρολογιού στη γέφυρα πάνω από το ξένο ποτάμι. Εκεί την είδε, στην 
όχθη. Κι έγινε η ψυχή της πεταλούδα και κάθισε σαν ελαφρύς ίσκιος 
στον ώμο της κοπέλας.  



92        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Τη θυμήθηκε από την περιγραφή του γέρου, ήταν ίδια με τις 
φωτογραφίες. Με το ένα χέρι, χάιδευε τη φουσκωμένη της κοιλιά. 
Κάτι κρατούσε στο άλλο χέρι, δεν κατάλαβε τι. Το έφερε στο αυτί της, 
περίμενε λίγο και μετά μίλησε. 

«Εγώ είμαι πατέρα, η Αριάδνη σου! Θα τα πούμε από κοντά. Τι; Δεν 
μπορώ να στο φανερώσω, είναι έκπληξη!» 

Για φαντάσου! Αριάδνη ήταν και το δικό της όνομα, σκέφτηκε η 
ψυχή-πεταλούδα, τραμπαλίστηκε για λίγο στο παγκάκι και μετά 
πέταξε ελεύθερη πάνω από το ποτάμι.  

 



Μαζί                                93 
________________________________________________________________________________________________________________________________________________________________________________________ 

 

 

ΣΤΙΒΑΝΙΑ 
 
Μιλάνο, 20 Δεκεμβρίου 
Παπί μου, μανούλα μου,  
Χρόνια πολλά και να περάσετε καλά Χριστούγεννα. Δε θα έρθω 

φέτος για τις γιορτές στο χωριό. Θα σας τα πω και στο τηλέφωνο τα 
χρόνια πολλά, αλλά ήθελα πρώτα να τα γράψω. Με τη Σελάνα θα 
πάμε στους Δολομίτες για σκι. Ευκαιρία να ξεσκάσουμε και λίγο, στο 
χωριό λέω να έρθω μία και καλή το Πάσχα.  

Έχω πολλά στο μυαλό μου, κάνουμε σχέδια. Όχι μόνο για ρούχα, 
αλλά και για να ανοίξουμε δικό μας μαγαζί. Η Σελάνα έχει πολλούς 
γνωστούς, όλοι τους VIPS. Αν τη δείτε πώς ντύνεται, θα τα χάσετε. 
Σαν τη Σοφία Λόρεν μοιάζει, σε μοντέρνα βερσιόν. Και οι καθηγητές 
εδώ την έχουν μη στάξει και μη βρέξει. Κι εγώ από κοντά, αλλά είναι 
καλή φίλη, πάνω από όλα.  

Να σου πω πατερούλη μου και μην το παρεξηγήσεις, αλλά δε θέλω 
να μου στείλεις άλλη μυζήθρα με το ταχυδρομείο. Την τελευταία 
φορά, βρώμισε όλο το δωμάτιο, όταν άνοιξα το δέμα. Να μου 
προσέχεις τη Μάρω. Μη σου μπει καμιά ιδέα να την κάνεις δέρμα για 
στιβάνια!  

Α, ξέχασα να σας πω. Άλλαξα τα μαλλιά μου, έγινα 
κοκκινομάλλα. Μη μου γκρινιάξεις, είναι σαν να σε ακούω, πως 
μελαχρινή με πλεξούδες ήμουν. Πάει ο καιρός που στα Καλλιστεία 
έβγαζαν όλες τις μαυροτσούκαλες σταρ Ελλάς. Τα έκοψα κιόλας 
κοντά, θα σας στείλω φωτογραφίες. Σας είπα να σας μάθω να 
μπαίνετε στο ίντερνετ, αλλά εσείς εκεί, στην παράδοση πιστοί!  

Χθες είχαμε πάει εκδρομή μέχρι τη Βενετία. Δεν είναι ο καιρός της 
βέβαια, αλλά μπήκα και σε γόνδολα κι ας φυσούσε! Τι σόι λεβέντισσα 



94        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

κόρη της Κρήτης είμαι! Θέλω να είστε περήφανοι για εμένα. Καλά 
περνάω και τρώω καλά. Σας τα γράφω να σας προλάβω. Ξέρω πως με 
έχετε έγνοια, αλλά δεν είμαι μικρό κορίτσι πια.  

Κρίμα που δε θέλεις να το κουνήσεις από το νησί. Αγύριστο 
κεφάλι είσαι, τώρα που πενηντάρισες θα αλλάξεις! Καλά, δε σε 
μαλώνω.  

Σας φιλώ σταυρωτά δυο και τρεις φορές. Να δώσεις ένα φιλί από 
εμένα στη μουσούδα της Μάρως και να μου τη φροντίζεις, μέχρι να 
γυρίσω, την κατσικούλα μου! 

Σας αγαπάω πολύ, η θυγατέρα σας, η Μυρτώ 
~~~ 

Μυρτώ μου, 
Χαίρουμαι απού ‘σαι καλά και περνάς καλά, τσι χαιρετισμούς και 

από τη μάνα σου! Αλλά στενοχωρούμαι που το θες τα Μιλάνα να ‘ναι 
πιο ωραία από την Κρήτη μας. Είπα και τση μάνας σου να τοιμαστεί 
να σάξει τα μελομακάρονα που σ’ αρέσουνε, επάχυνε κι ο κόκκορας 
να τονε κάναμε σούπα. Μα συ θες τα ξένα, απού κάνει και κρύο. Kι 
ήντα θα κάμετε λέει με εκειανούς τσι Ντολμαδίτες; Θα τους εσκίσετε; 
Γιάντα μωρέ, ήντα σας εκάμανε; Mη τσι ξεσυνερίζεσαι, θυγατέρα μου 
και του Χριστού μέρες έρχονται! Όφου κι ήντα ‘ναι τούτανε απου ‘πες 
με τη μυτζήθρα! Ω, την παντέρμη τη Μάρω και πώς με θωρούσε όντε 
την άρμεγα! «Μανωλιό, τράβα το βυζί να στάξει καλά-καλά το γάλα, 
μυτζήθρα να το κάμεις, να το πας τση Μυρτώς μας, στάξη μην αφήσεις!» 
ετσά σα να μου ‘λεγε. Ας είναι… Θα πω τση μάνας σου να κάμει και 
καλιτσούνια. Άμα θες να σου πέψω. Σα δε θες, ήντα να σου κάμω. Μα 
τυριά μωρέ δεν είναι εκιανέ απούχετε. Όντε ανεστορούμαι τη 
ματσαρέλα απού μας κρατούσες οπρόπερσι τη Λαμπρή, πονεί η κοιλιά 
μου και μήτε και θέλω ν’ αγγίξω μηδέ γραβιέρα! Και μη σε γροικώ 



Μαζί                                95 
________________________________________________________________________________________________________________________________________________________________________________________ 

 

 

πατασμέ να λες τέτοια πράματα για τη Μάρω μας. Στιβάνια μωρέ θα 
κάνω την άλλη μου τη θυγατέρα;; Απού την έχομε από μικιό-μικιό 
ριφάκι;; Ήμαρτον Δέσποτα!! Ήντα ‘γινες λέει; Koκκινομάλα; Ήκοψες 
και τσι πλεξούδες; Διάλε, τσ' απολιμάρες σου, εκουζουλάθηκες 
θυγατέρα;; Κι ήλεγα πως ήτονε μονάχα η Ασπασία του 
Κατσουλοκωσταντή! Ε, μωρέ κι εσπάραξές μου την καρδιά! Απού 
‘μοιαζες και τσι συχωρεμένης τση γιαγιάς σου. Κι ήγινες σα και τσι 
εγγλέζες με τα μπιμπίκια στη μύτη, απού βγάνουνε τσι φωταγραφίες 
με τα στιβάνια, να κάμουνε χάζι, κακό χρόνο να ‘χουνε… Όφου και με 
στεναχώρεσες… Καλιά που δεν μπορώ να δω τα μαλλάκια σου ώστε 
να ξεβάψουνε. Και μη λες πάλι για κιονέ το ιτερνέτι! Αμέτι μοχαμέτι! 
Του διαόλου τα πράματα! Είπα σου παιδί μου, εγώ δε ξενιτεύγομαι, 
καλιά ‘χω να ποθάνω. Έχει μωρέ σαν την Κρήτη μας;; Κι ανε θέλω 
μακαρούνες, έχω απεπαέ από του Μιχαλιού. Να πάρομε δυο χαρθιά, 
να βράσομε, να βάλομε με αθότυρο και βούτυρο από τη Μάρω. Όχι 
τσι πίτσες και τσι αντέντες!! Να σου πέψω μωρέ αθότυρο αφού δε θες 
μυτζήθρα; Να ‘ρθεις κόρη μου απού σε αποθυμήξαμε! Εν κατέω ήντα 
ναι οι νιρς και παράξενη τη γροικώ τη φιλενάδα σου τη Σαλάνα, 
μόνο το νου σου! Μπα να βάφεται και τσιτσιδώνεται; Κι ήντα 
χαμπέρια έχει λέει με τσι καθηγητές η βλογημένη;; Μυρτώ! To νου 
σου! Το κούτελο του Σπανομιχαλοκαναροπαπουτσάκη είναι καθαρό 
κρούσταλο! Να ‘ρθεις κόρη μου, ν’ ανοίξεις και το μαγαζί σου και να 
βάλομε και στιβάνια να πουλάς, απού μου τα ζητάνε από τα πέρατα 
τση οικουμένης! Και πάνε και με τα καλά, πάνε και με τα καθημερνά 
τα ρούχα. Και κάνουνε τ’ αγόρι άντρα! Να βρεις κι ένα καλό παλικάρι 
απ’ τον τόπο σου, την Κρήτη μας κι άμας θέλει, να του μάθω και την 
τέχνη, να μη χαθεί σα σφαλήξω τα μάτια μου. Κι από λεφτά, να φάνε 
κι οι κότες! Ετούτα μωρέ τα στιβάνια απού φορώ αμονάχος τα σαξα 



96        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

όντεν ήμουνα νέο κοπέλι, κι ακόμα να λιώσουνε! Τ’ ακούς Μυρτώ 
μου, θυγατέρα μου, απού σε αποθυμήξαμε κι εγώ κι η μάνα σου. 
Μόνο παρακαλώ σε. Εκειονέ το παπί απού μου πες, μη μου το 
ξαναπείς, γιατί δεν κάνει. Παπί μωρέ τον πατέρα σου; To 
Σπανομιχαλοκαναροπαπουτσάκη;  

Σε φιλούμε κόρη μου και σ’ ανημένουμε 
Ο πατέρας σου κι η μάνα σου 

~~~ 
Πατερούλη μου, καλέ μου πατερούλη, μανούλα μου καλή!  
Ούτε και το ‘ξερα αν θα σας έστελνα τούτο το γράμμα. Τα είπαμε 

στο τηλέφωνο, αλλά εκεί σου ‘πα ψέματα, ότι τάχα μου όλα είναι 
καλά. Τίποτα δεν είναι καλά, μονάχα υπομονή κάμω. Τι να σου πω 
τώρα, ότι είχες δίκιο για τη Σελάνα; Ζωγραφιστή να μου τηνε 
φέρουνε, ούτε να τη φτύξω δε θα χαλάσω το σάλιο μου. Σαλάνα την 
έγραψες εσύ, σαλάχι θα τηνε πω εγώ, άντε μην κολαστώ τώρα και 
γράψω την κακιά τη λέξη που λέμε για τις γυναίκες, ξέρεις ποιες.  

Σαν τον Γιούδα μόνο που δε με φίλησε. Το φίδι το κολοβό, που 
μέσα στο θράσος της την έπιασα να χαρχαλεύει τα πράματά μου να 
μου κλέψει τα σχέδια. Γροικάς; Να πάρει αυτή τον καλό τον βαθμό, 
να της δώσουν το πτυχίο με τους δικούς μου κόπους! Η όχεντρα! 

Πέρα την έκαμα κι αυτήν και τις παρέες της. Να χω το κούτελό 
μου καθαρό, που λες κι εσύ. Τα μακραίνω ξανά τα μαλλιά, σάματις 
αυτά θα έκαμαν τη διαφορά; Μήτε άλλη μπογιά θα τα περάσω. Είδες 
που έρχομαι στα συγκαλά μου; Επλάνταξα πρώτα κι εδά έβαλα 
γνώση. Να που τονε θυμούμαι τον τόπο μου, που μόνο παράπονα 
έκανες στο γράμμα σου.  

Κι αν δεν ήτανε ο Γιάνος τότες που εγράντισα, όρεξη δε θα είχα 
ούτε αυτό που είχα κατά νου να αποκάνω. Τώρα εσύ θα διαβάσεις 



Μαζί                                97 
________________________________________________________________________________________________________________________________________________________________________________________ 

 

 

ξανά και ξανά το όνομα, θα σμίξεις τα φρύδια να θυμηθείς ποιος 
είναι ο Γιάνος και μετά θα αρχίσεις να λες «Όφου, όφου!» Κι επειδή 
τελικά αποφάσισα πως το γράμμα θα στο στείλω γιατί 
μοναχοθυγατέρα με έχεις και με νοιάζεσαι, ο Γιάνος είναι 
καλλιτέχνης από την Ουγγαρία, από το Σέντεντρε. Σπουδάζει κι 
αυτός μόδα, αν και οι γονείς του ήταν γιδάρηδες σαν και τσι δικούς 
σου. Είναι και ντελικανής κι ας μην είναι κρητικός.  

Θυμάσαι τα τρία ζευγάρια στιβάνια απού μου ‘στειλες; Σου ‘πεψα 
φωτογραφίες να δεις τι τέχνη ξέρει ο Γιάνος.  

Το Πάσχα θα έρθουμε να πάρουμε την ευχή σου.  
Σε γλυκοφιλώ πατερούλη μου, 
Η Μυρτώ σου.  

~~~ 
Μυρτώ μου, 
Μοναχοθυγατέρα μας! Απού άλλο κοπέλι δεν έχομε στον κόσμο. 

Εκουζούλανές μας με τα μαντάτα σου! Διαβάζω τσι αράδες κι είμαι 
μες τα νεύρα! Ε και να τσι έπαιζα μια στην κεφαλή τση Σαλάτας, απού 
κλέβει τον κόπο τ’ αλλουνού! Να μου κλέψουνε μωρέ εμένα τα 
στιβάνια και τα γίδια, να τοσε παίξω μια με το κουμπούρι να τσι 
ξαπλώσω χάμου! Όφου κι ήντα θυμήθηκα!!! Θωρώ τσι εικόνες και 
πλαντώ!! Ήντα κρεμανταλίκια είναι τούτα! Ήντα καμε μωρέ εκιοσές 
ο Γιάνος στα στιβάνια; Κόκκινες και κίτρινες και πορτακαλιές 
φούντες;;!! Ήντα ρεζιλίκια μωρέ είναι τούτα;; Να τα δούνε οι 
χωριανοί, να τα δει κι ο Σήφης ο Ασκορδουλοφουντουλάκης να μου 
γελούνε ίσαμε να ποθάνω! Μη τσι δείξεις και σε κανένα Ιταλιάνο, 
απού ξέρουνε ήντα ναι τα στιβάνια από τα πισινά τος απου πονούνε 
ακόμα, όντε τους ερίξαμε στη θάλασσα! Όφου να μην τα θωρώ, 
Παναγία μου! Βγάλε τα κόρη μου!! Δε σηκώνουνε ξόμπλια μωρέ τα 



98        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

στιβάνια, μηδέ κι άλλο χρώμα! Ντελόγο βγάλε τα κακορίζικο! 
Στιβάνια για τσι γυναίκες;;; Όφου, όφου! Όφου! Εκιοσές ο Γιάνος 
απού λες, μην είναι μωρέ ντιγκιντάγκας; Σα και τσι γυναικωτούς 
απού βλέπω στην τελεόραση και μ’ ανεβαίνει στο κεφάλι το αίμα, 
που κακό χρόνο να ‘χουνε, απού κουνάνε και τη χέρα και τον πισινό 
ωσάν τσι κοπέλες! Φιουουου! Κι είναι κι από την Ουγγρία! Έλα κόρη 
μου στα λογικά σου, να βρεις ένα παλικάρι από τον τόπο σου. Να, ο 
Αντωνιός ο Βουζουνεροκαψουλάκης, ο Μανολιός του 
Παντουφλοκωστή, ο Σήφης μας, απού σ’ αγαπά κι ήρθε και μου 
ζήτηξε τη χέρα σου! Μα γω του ‘πα πως η Μυρτώ μου θ’ αποφασίσει. 
Γροικάς κόρη μου; Πράμα δε λέω μπλιο! Να χεις την ευκή μας και να 
φορείς πράμα χοντρό απού θα κάμει κρύο! Κι άμας θες να σου πέψομε 
ομαθιές και δυο χαχαλιές χοχλιούς, να μαγερέψεις του ντελικανή 
σου να δει μωρέ ήντα τρώνε οι άντρες απού φορούνε τα στιβάνια. 
Βάλε του και μια στάξη ρακή. Σε φιλούμε κόρη μου και σ’ 
ανημένουμε. Τσι φούντες βγάλε!!!!! 

Ο πατέρας σου και η μάνα σου 
 
Eπίλογος 
Ο Μανωλιός ο Σπανομιχαλοκαναροπαπουτσάκης ήτανε καλός 

άνθρωπος και καλός πατέρας. Χρυσή και η κυρά Κατίνα, κι ας μη 
μιλούσε πολύ. Κι όσο ο Μανωλιός αγαπούσε την τέχνη του, άλλο 
τόσο και πιότερο αγαπούσε τη Μυρτώ του κι ήθελε να προκόψει και 
τη ζωή της να φτιάξει.  

Μια καλή μερίδα μπουμπουριστοί χοχλιοί, ένα κουνέλι στιφάδο, 
ομαθιές και μπόλικη ρακή, μαζί κι η ομορφιά της Κρήτης, μέθυσαν 
τον Γιάνο -που έγινε «Γιάννης»- στο κεφάλι μα και στην ψυχή. Κι 
ανήμερα της Λαμπρής περάσαν βέρες. 



Μαζί                                99 
________________________________________________________________________________________________________________________________________________________________________________________ 

 

 

Ο Γιάννης ο ντελικανής, σαν φόρεσε στιβάνια, με μιας παράτησε 
την υψηλή μόδα, άφησε μουστάκι ξανθό παχύ και βάλθηκε να μάθει 
την τέχνη απ’ τον πεθερό. Ταξιδέψαν τα στιβάνια τους στα πέρατα 
του κόσμου, όπου και να ‘χε κρητικούς. Τα ‘βλεπε ο Μανωλιός στο 
«ιντερνέτι» και χαιρότανε. 

Οι «κόκκινες, οι κίτρινες και οι πορτακαλιές φούντες» στολίδια 
έγιναν στο κρεβατάκι του εγγονού, που ήρθε με την πρώτη του 
Χρόνου. Κι από κάτω περιμέναν ένα ζευγάρι μικρούλικα-μικρούλικα 
καλογυαλισμένα στιβανάκια… 

 
 

ΚΡΗΤΙΚΟ ΓΛΩΣΣΑΡΙ 
 

σάξει: φτιάξει  
ήντα: τί; 
ξεσυνερίζεσαι: δίνεις σημασία σε 
κάποιον, ασχολείσαι  
όφου: ωχ 
πέψω: στείλω 
ανεστορούμαι: θυμάμαι 
γροικώ: ακούω 
πατασμέ: πειρασμέ 
στιβάνια: κρητικές μπότες 
ριφάκι: μικρό κατσικάκι 
διάολε τσ’ απολιμάρες σου: διάολε τα 
καμώματά σου 
καλιά: καλύτερα 
απ’ επαέ: από δω 
κατέω: ξέρω 

ανημένουμε: περιμένουμε 
όχεντρα: οχιά 
εγράντισα: έμπλεξα 
ντελικανής: ωραίος, καμαρωτός νέος 
κουμπούρι: όπλο 
κουζούλανες: τρέλανες 
ξόμπλια: στολίδια 
ντελόγο: αμέσως 
κακορίζικο: καημένο 
ομαθιές: κρητικό βραστό έδεσμα από 
γεμιστό έντερο 
χοχλιούς: σαλιγκάρια 
μια στάξη: λίγη 
μπουμπουριστοί: τρόπος μαγειρέματος 
χοχλιών στο τηγάνι 



100        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Άστρα



Μαζί                                101 
________________________________________________________________________________________________________________________________________________________________________________________ 

 

 

ΠΟΥΘΕΝΑ 
 
Η κίνηση στους δρόμους ήταν χαώδης όπως κάθε ημέρα. Ο 

Μάρκος κοίταξε το ρολόι του απελπισμένος. Για ώρα προσπαθούσε να 
βρει κάποιο ταξί.  

Να ένα, και μάλιστα άδειο! Ανακούφιση. Μπήκε σβέλτα λες και ο 
οδηγός θα μετάνιωνε για την κούρσα και είπε τη διεύθυνση στην 
Πανόρμου. Στην άλλη άκρη της Αθήνας. Μισή ώρα καθυστερημένος, 
το ραντεβού με τον γιατρό είχε προ πολλού περάσει. Δεν αισθανόταν 
ήδη καλά. Σαν να ήξερε τα αποτελέσματα των εξετάσεων.  

Στη διασταύρωση για Νέο Κόσμο, ο οδηγός πήρε δεύτερη κούρσα. 
Φυσικά και δεν τον ρώτησε. Ο τύπος πήγαινε Παγκράτι. Ο Μάρκος 
είπε ξινά πως δεν υπήρχε περίπτωση να κάνουν παράκαμψη. Είχε 
πάρει το ταξί πρώτος και συν τοις άλλοις, βιαζόταν. Το υπενθύμισε 
στον ταξιτζή, αν και η κίνηση δεν επέτρεπε να ξεπεράσουν τον ρυθμό 
σαλιγκαριού.  

Ούτε πεντακόσια μέτρα δεν είχαν διανύσει κι ο Μάρκος 
σκεφτόταν σοβαρά να κατέβει και να πάει με τα πόδια. Τρέχοντας, θα 
έφτανε πιο γρήγορα. Τον είχε κόψει κρύος ιδρώτας. Σαν να μην 
έφτανε η αγωνία του, ο ταξιτζής φρέναρε απότομα. Κι άλλος 
επιβάτης, γιατί «ο κύριος πηγαίνει κι αυτός Παγκράτι».  

Ο Μάρκος βλαστήμησε από μέσα του. Ο νεοφερμένος ήταν 
τυφλός. Κάθισε δίπλα του στο πίσω κάθισμα, αμίλητος. Αμίλητος κι ο 
Μάρκος, από την αμηχανία που ένιωθε πάντα όταν ο άλλος 
βρισκόταν σε μειονεκτική θέση.  

Έφτασαν επιτέλους στη διασταύρωση λίγο πριν το Χίλτον. Και 
τότε, ο τυφλός μίλησε για πρώτη φορά, δηλώνοντας πως πήγαινε δυο 
τετράγωνα πιο μέσα. Η παράκαμψη ήταν εκτός προγράμματος κι ο 



102        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Μάρκος διαμαρτυρήθηκε, υπενθυμίζοντας πως είχε ήδη αργήσει 
πολύ.  

«Ο κύριος μπήκε πρώτος!» είπε ο ταξιτζής χωρίς να απευθύνεται 
ιδιαίτερα σε κάποιον από τους υπόλοιπους τρεις.  

«Θα κατέβω κι εγώ εδώ. Θα σας πάω εγώ με τα πόδια», ο δεύτερος 
επιβάτης βεβαίωσε τον τυφλό και το ταξί φρέναρε μία ακόμη φορά.  

Ο Μάρκος ξεφύσηξε ανακουφισμένος. Ετοιμαζόταν να πει στον 
ταξιτζή να μην πάρει άλλη κούρσα, όταν ο τυφλός έσκυψε από το 
μισάνοιχτο παράθυρο. 

«Να μη φτάσεις πουθενά!» τα λόγια του προορίζονταν για τον 
Μάρκο που απόμεινε με το στόμα ανοιχτό, να κοιτάζει με άδειο 
βλέμμα προς τα πίσω ενώ το ταξί περνούσε επιτέλους το φανάρι.  

Η υπόλοιπη διαδρομή κύλησε αμήχανα, λες και η κατάρα είχε 
κατακαθίσει βαριά μέσα στο αμάξι.  

~~~ 
Μια μηχανή που πέρασε με διαολεμένο θόρυβο από τη λεωφόρο 

προστάτεψε τα αυτιά και τη διάθεση του Νάσου -συνεπιβάτη στο ταξί 
μέχρι πριν λίγο- από το ανατριχιαστικό λεκτικό μαχαίρωμα. 
Περίμενε απ’ έξω και άθελά του, βλαστήμησε τη φασαρία της πόλης. 
Όταν βγήκε ο τυφλός, του έδωσε το χέρι. Εκείνος αρνήθηκε, με 
έντονο ύφος:  

«Τυφλός είμαι, όχι σακάτης. Δε θέλω να με βαστάνε. Ένα μονοπάτι 
της προκοπής θέλω μονάχα, που να καταλαβαίνει το μπαστούνι. Άσε με 
στον τηλεφωνικό θάλαμο, έξω από το μπακάλικο, στην οδό Κοσκινά. Μετά 
δε σε χρειάζομαι, τον ξέρω τον δρόμο, να ‘σαι καλά». 

«Όπως νομίζεις άνθρωπέ μου. Συμπάθα με κιόλας. Πάμε λοιπόν...» 
Ο τυφλός κι ο Σαμαρείτης ξεκίνησαν τον δρόμο, μαζί και 

κουβέντα. Ο πρώτος, αν και στο σκοτάδι, είχε δει πολλά και είχε 



Μαζί                                103 
________________________________________________________________________________________________________________________________________________________________________________________ 

 

 

ακόμα πιο πολλά να πει. Ο Νάσος ήταν σχεδόν μονάχα για να οδηγεί 
και ν’ ακούει. 

~~~ 
Πανόρμου επιτέλους! Ο Μάρκος πλήρωσε τον ταξιτζή με 

τρεμάμενα χέρια. Δεν τον ένοιαξε που η διαδρομή κόστισε μια 
περιουσία. Το προαίσθημα που τον βασάνιζε παραείχε γίνει κακό 
μετά τα λόγια του τυφλού.  

«Μην τον ξεσυνερίζεσαι άνθρωπέ μου!» είπε ο ταξιτζής λες και 
διάβασε τις σκέψεις του.  

Το ασανσέρ δεν έλεγε να έρθει. Ο γιατρός ήταν στον πέμπτο 
όροφο. Ο Μάρκος κοίταξε με τρόμο τις σκάλες. Ξεκίνησε να ανεβαίνει 
σαν να ήταν το σκαρί του γέρικο ενώ δεν είχε ακόμη πατημένα τα 
σαράντα.  

Βουητό στα αυτιά του, βουητό κι από το ιατρείο. Τόσος κόσμος 
πού είχε βρεθεί; Είχε κλείσει και ραντεβού! Κίτρινος σαν το φλουρί 
πια, ψέλλισε το όνομά του στη γραμματέα.  

«Γιατί αργήσατε τόσο κύριε Βασιλείου;»  
Θα τη διαολόστελνε, αλλά ήταν ζήτημα ζωής και θανάτου.  
Περίμενε ένα τέταρτο μέχρι να ξεβγάλει τον πελάτη-ασθενή ο 

μεγαλογιατρός. Μπήκε στο γραφείο του και σωριάστηκε βαρύς στην 
πολυθρόνα.  

Τις πρώτες κουβέντες του γιατρού δεν τις άκουσε. Όσο εκείνος 
έψαχνε στην καρτελοθήκη τις εξετάσεις του, ο Μάρκος σκεφτόταν 
ξανά και ξανά τα ακατανόμαστα λόγια στο ταξί... 

~~~ 
«Φτάσαμε, μπάρμπα! Απέναντι είναι ο θάλαμος. Τον νου σου μόνο, στη 

διάβαση παραπέρα έχει λόφο σκουπίδια».  



104        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

«Προτού σου φύγει απ’ τη γλώσσα, το κατάλαβα! Τα μάτια τα ‘χασα, μα 
στη μύτη και τ’ αυτί δε με φτάνεις!» 

Κάπου κοντά, άρχισε να ακούγεται πνιχτός κρότος από τρυπάνι, 
κομπρεσέρ, κάτι που έσπαζε πέτρα. Η άσφαλτος έτρεμε ως τα πόδια 
τους, ανακατεύοντας το στομάχι.  

~~~ 
«Κύριε Βασιλείου, η κατάστασή σας είναι πολύ σοβαρή».  
Ο Μάρκος ένιωσε τον χρόνο να παγώνει. Τα λόγια του τυφλού 

έπαιζαν ξανά και ξανά στο κεφάλι του. «Να μη φτάσεις πουθενά». Έτσι 
του το είχε πει ή μήπως είχε παρακούσει; Είχε φασαρία στη λεωφόρο, 
περνούσε γκαζωμένη μια μηχανή εκείνη την ώρα.  

Μα τι ανοησίες καθόταν τώρα και σκεφτόταν; Δεν είχε ποτέ του 
πιστέψει σε τέτοια πράγματα. Μοίρες, ριζικά, πεπρωμένα, αυτά ήταν 
για τους ευκολόπιστους. Μαθηματικός ο ίδιος, έβλεπε τα πράγματα 
με τετράγωνη λογική.  

Ναι, αλλά τα λόγια του γιατρού; Σήκωσε τα μάτια και κοίταξε τον 
αγγελιαφόρο του Χάρου. Εκείνος του αντιγύρισε το βλέμμα με 
απάθεια.  

«Θα χρειαστούν βέβαια και συμπληρωματικές εξετάσεις για να 
αποφασίσουμε για την επέμβαση. Αν και…» 

Τι του έλεγε τώρα; Πώς τα ξεστομίζουν έτσι; Με άλλα λόγια, σαν 
να του εξηγούσε πως «ό,τι γράφει, δεν ξεγράφει». 

Έπιασε με τα δυο του χέρια το κεφάλι του. Ο πόνος στα μηνίγγια 
του έγινε διαπεραστικός…  

~~~ 
«Εξήμιση...» βγήκε από το στόμα του τυφλού. 



Μαζί                                105 
________________________________________________________________________________________________________________________________________________________________________________________ 

 

 

Στον καρπό του Νάσου οι δείκτες έδειχναν το ίδιο και σάστισε. 
Χωρατατζής ο γέρος; Tης πλάκας τυφλός; Πώς ήξερε την ώρα, να 
πάρει ο διάολος; 

«Μα πώς...» 
Για απάντηση πήρε πρόσκληση: «Σαν μπορέσεις, να ‘ρθεις να σου 

ψήσω έναν καφέ. Κάμποσες γουλιές τις κέρδισες σήμερα, χαλάλι! Να! 
Έναν δρόμο παρακάτω, στη στροφή. Έχει σπίτι παλιό, πέτρινο και κήπο 
πράσινο. Θα σου πω και το φλιτζάνι...». Γέλασε αλλόκοτα και σκύβοντας 
το μέτωπο, ένα ζευγάρι σκάρτα μάτια φάνηκαν πίσω απ’ τα μαύρα 
γυαλιά... 

~~~ 
Ο Μάρκος έκλεισε το επόμενο ραντεβού, στο νοσοκομείο αυτή τη 

φορά, και καληνύχτισε ανόρεχτα τη γραμματέα του γιατρού. Καθώς 
περίμενε το ασανσέρ, άκουγε μόνο τα λόγια του τυφλού ξανά και 
ξανά. «Να μη φτάσεις πουθενά!»  

Προσπάθησε να καθαρίσει το κεφάλι του, να σκεφτεί λογικά. 
Βγήκε έξω στον δρόμο κλωθογυρίζοντας τη διπλή θανατική του 
καταδίκη, μια από τον τυφλό, μια από τον γιατρό. Η κίνηση στη 
λεωφόρο ήταν απελπιστική. Δε θα πήγαινε από το φανάρι, ας 
περνούσε από τη διάβαση. Ξαφνικά βιαζόταν. Βιαζόταν ενώ δεν είχε 
πια χρόνο ζωής. Καθώς περνούσε το ένα διάζωμα, χτύπησε το κινητό 
του. Ήταν η γραμματέας του γιατρού. Αγχωμένη.  

«Αχ! Κύριε Βασιλείου! Χίλια συγγνώμη. Δεν ξέρω πώς έγινε. Δεν ήταν 
δικές σας οι εξετάσεις. Οι δικές σας είναι κανονικότατες. Τις έχω εδώ και 
σας περιμένουν». 

Δεν ήταν ετοιμοθάνατος; Δε θα τον πετσόκοβαν στο χειρουργείο; 
Ο Μάρκος έμεινε αποσβολωμένος εκεί στο διάζωμα. Φυσικά! Τις 
εξετάσεις τις είχε κάνει προτού συναντήσει τον τυφλό. Τι ήξερε 



106        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

εκείνος; Πώς μπορούσε να επηρεάσει τη ζωή του; Πόσο ηλίθιος και 
μωρόπιστος υπήρξε έστω και για λίγο... 

~~~ 
Λίγο πριν μπει στο σπίτι του, ο Νάσος είχε έγνοια. Το τρυπάνι, ή 

ό,τι ήταν εκείνο τέλος πάντων, ακουγόταν πολύ κοντά τους για να 
είναι εντελώς ακίνδυνο για έναν τυφλό. Μια καλή πράξη έκανε και 
την άφησε στη μέση. Ξανακατέβηκε τα σκαλιά και βγήκε στον δρόμο. 
Έτρεξε προς τη στροφή να βρει το σπίτι. 

Με έκπληξη είδε το τεράστιο μηχάνημα να έχει σχεδόν γκρεμίσει 
ένα παλιό αρχοντικό. Ο κατάξερος κήπος ήταν θαμμένος από φρέσκα 
μπάζα. 

«Μάστορα, τί γίνεται εδώ; Γιατί του το γκρεμίσατε του ανθρώπου; Πού 
είναι τώρα;» 

«Ποιος ρε παλικάρι; Άδειο ήτανε το σπίτι! Ένας τυφλός ήταν η 
τελευταία ψυχή που ‘χε μείνει μέσα, αλλά κι αυτός τα τίναξε πέντε χρόνια 
τώρα. Κάνε σε παρακαλώ στην άκρη μην έχουμε καμιά ιστορία. Φυλάξου!» 

~~~ 
Mε το κεφάλι ακόμη βαρύ, ο Μάρκος έτρεξε να περάσει ξανά 

απέναντι. Ούτε που είδε τη μηχανή που ξεπήδησε σαν από το 
πουθενά. Η λεωφόρος σείστηκε, το σώμα του τινάχτηκε στον αέρα κι 
έπεσε στην άσφαλτο άψυχο…  



Μαζί                                107 
________________________________________________________________________________________________________________________________________________________________________________________ 

 

 

ΜΟΥ ΤΟ ‘ΠΑΝ ΤΑ ΑΣΤΡΑ! 
 

Της Σωσώς το ριζικό ήταν γραμμένο με μελάνι και κατακάθι από 
ελληνικό καφέ. Τα μελλούμενα της μέρας τα ‘βρισκε τυπωμένα σε 
δέκα σειρές κειμενάκι για το ζώδιο του ψαριού στις ιλουστρασιόν 
σελίδες του κοσμοπολίτικου περιοδικού Μαντάμ, στην εφημερίδα του 
Βρασίδα του άντρα της και στην πλάτη του μικρού χαρτιού του 
ημερολογίου, που τραβούσε προσεκτικά, να μη σκιστεί. Το τελευταίο, 
αν συνέβαινε, ήταν ανησυχητικός οιωνός για την ημέρα που 
ξεκινούσε. 

Μόλις τελείωναν οι γουλιές του καφέ -ενίοτε τσουρουφλιζόταν 
απ’ τη βιασύνη- έφερνε τούμπα το φλιτζάνι, το σταύρωνε και άνοιγε 
το μικρό εγχειρίδιο που είχε κληρονομήσει απ’ τη μάνα της, την 
Ευδοξία. Χαρά στην υπομονή της, η συχωρεμένη είχε ζωγραφίσει με 
το μολύβι σχέδια και ερμηνείες, για αρχάριους οδηγίες, πώς να 
γυρίσεις το φλιτζάνι, με ποιο χέρι, πόση ώρα αναμονή και άλλα 
…επιστημονικά.  

Το κακό παράγινε τη μέρα που η Σωσώ διάβασε στη Μαντάμ για τα 
ταρώ. Άστραψε το μάτι! Το ίδιο κιόλας βράδυ, ο Βρασίδας ξάπλωσε 
στο διπλό κρεβάτι με τη …νυχτικιά της. Και μ’ αυτή ξημέρωσε. 
Χαράματα σύρθηκε στην κουζίνα για καφέ και φρυγανιά με βούτυρο 
και μέλι, που ‘ταν τ’ αγαπημένο του. Πίσω από ένα τυλιγμένο με 
μπικουτί κεφάλι, γύρω από τη φρουτιέρα με τα μήλα, είδε το τραπέζι 
καλυμμένο με περίεργα τραπουλόχαρτα. Σαν αυτά της πρέφας; Όχι. 
Πιο μεγάλα και παράξενα. Ανάμεσα στα μπικουτί και στο τραπέζι 
ήταν το κεφάλι της Σωσώς. Ξαπλωμένο, με στόμα ανοιχτό και μάτια 
μισόκλειστα...  



108        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Νέα ψύχωση κι ο Βρασίδας άρχισε να χάνει την υπομονή του. Ένα 
άγαρμπο σπρώξιμο με τη συνοδεία φαρμακερού βλέμματος και η 
Σωσώ πετάγεται έντρομη με τραπουλόχαρτο κολλημένο στο δεξί 
μάγουλο. 

«Παλάβωσες μωρέ γυναίκα και το ‘ριξες στο χαρτί βραδιάτικα;» 
«Δεν είναι ό,τι κι ό,τι χαρτί, είναι ταρώ! Βλέπουν το μέλλον!» 
Ο Βρασίδας σταυροκοπήθηκε για την καινούρια ανακάλυψη. Κάτι 

μουρμούρισε μπαρουτιασμένος, έψησε τον καφέ και βάλθηκε να 
απλώνει φρυγανιές, με ύφος που έλεγε: «Θα στο δείξω εγώ το μέλλον 
σου, αν μου αγγίξεις το φλιτζάνι!» 

~~~ 
Η Μαντάμ Ελοΐζ πέταξε τα πολύχρωμα πασούμια της και 

θρονιάστηκε ξεφυσώντας στη βαθιά πολυθρόνα.  
«Πάει κι αυτή η μέρα!» μονολόγησε καθώς έβγαζε τη μία μετά την 

άλλη τις σειρές από χαϊμαλιά που της έπνιγαν τον λαιμό και τα 
τέσσερα στρώματα πασμίνες που σκέπαζαν τους ώμους της.  

Η μαντάμ Ελοΐζ ή κατά κόσμον Ελενίτσα, είχε επιλέξει έναν 
επικερδή τρόπο να ξαφρίζει αφελείς ακόμη και σε καιρούς 
οικονομικής κρίσης. Κι όμως, αν τη ρωτούσες, θα σου απαντούσε πως 
επιτελούσε κοινωνικό έργο. Γιατί, τι κοστίζει να κάνεις τον άλλον να 
χαμογελάσει, να έχει κάτι να ελπίζει; Πολλά κοστίζει, αλλά αυτό δεν 
είναι το θέμα μας.  

Η αναβαπτισμένη Ελενίτσα, αφού είδε πως η σχολή γραμματέων 
που με τα χίλια ζόρια είχε βγάλει, δε θα της έδινε παραπάνω από ένα 
πιάτο φαγητό, αποφάσισε να διαθέσει αλλού τις ικανότητές της. 
Σκέφτηκε πως ο κόσμος είναι πρόθυμος να πιστέψει τα πάντα όταν 
αυτά βγαίνουν από το στόμα του «ειδικού». Η Ελενίτσα είχε ένστικτο. 
Είχε και ταλέντο ηθοποιού, άσχετα αν βαριόταν τα βιβλία και το να 



Μαζί                                109 
________________________________________________________________________________________________________________________________________________________________________________________ 

 

 

μαθαίνει κατεβατά τους ρόλους, προσπερνώντας έτσι ξώφαλτσα τη 
δραματική τέχνη.  

Δε χρειαζόταν πολλά. Λίγο εξωτικό μυστήριο, ημίφως, κεριά, το 
στρογγυλό τραπεζάκι και μια μαγική σφαίρα. Αυτή την τελευταία τη 
βρήκε σε ένα παλιατζίδικο, στα μονίμως αζήτητα. Πρόσθεσε μια 
βραχνάδα στη φωνή της, στρώματα μακιγιάζ στο πρόσωπο και την 
απαραίτητη, αλλά διακριτική ταμπέλα για να μην καρφωθεί κιόλας.  

Και ήρθαν. Γυναίκες κι άντρες, γιατί τα προβλήματα δεν 
ξεχωρίζουν φύλο. Μα η πιο καλή της πελάτισσα είχε αποδειχτεί η 
Σωσώ, εκείνη η ξερακιανή που έμοιαζε εκατό χρονών. Η ανόητη! 
Δεχόταν τις μπαρούφες του μέντιουμ χωρίς να μπορεί να καταλάβει 
πως τα μελλούμενα που της σερβίριζε δεν ήταν παρά τα δικά της 
λόγια με …άλλα λόγια.  

Όλα κι όλα! Μπορεί η Ελενίτσα να ασκούσε τη …μαντική, αλλά τα 
κορόιδευε όλα αυτά. Για επιβίωση το έκανε, να μαζέψει ένα 
κομπόδεμα, να κάνει κάποτε δική της οικογένεια. Μη μείνει σταφίδα 
κι άκληρη σαν τη Σωσώ που είχε παντρευτεί τα χαρτιά και τα 
καλεντάρια.  

Ο ήχος του κουδουνιού ανεμοσκόρπισε τις σκέψεις της. Τηρώντας 
αυστηρά τα ωράριά της, άνοιξε την πόρτα με την πρόθεση να στείλει 
στο πυρ το εξώτερο τον οποιονδήποτε.  

Η φιγούρα του της φάνηκε γνωστή, αν και θα έπαιρνε όρκο πως 
δεν τον είχε ξαναδεί. Μόνο όταν της συστήθηκε σαν Βρασίδας, 
συνειδητοποίησε ποιος ήταν. Τόσα του έσουρνε η Σωσώ, κι ας είχε 
λαθέψει στην εξωτερική περιγραφή!  

Του έψησε καφέ αμίλητη, έτοιμη να ακούσει τα σκολιανά της. Με 
την άκρη του ματιού όμως έκοβε τη φάτσα του. Βλοσυρός αλλά 



110        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

ομορφάντρας. Ήταν πολύ ανόητη η Σωσώ που έψαχνε τα 
μελλούμενα στα άστρα.  

Κι εκεί που πήγε η καρδιά στη θέση της, πιστεύοντας πως την είχε 
γλυτώσει, το μάτι του Βρασίδα αγρίεψε, τα χείλη του τρεμόπαιξαν 
και … 

~~~ 
«Μαντάμ δεν ξηγιέσαι σωστά! Τσιμουδιά! Φούσκωσες τα μυαλά της 

ονειροπαρμένης της κυράς μου και μας ξεπαράδιασες. Και μη θαρρείς πως 
… Τσιμουδιά! Μη θαρρείς πως δεν κατάλαβα τι μέρος του λόγου είσαι. 
Σιγανοπαπαδιά, αλεπού που βρίσκεις κορόιδα να τα γδύσεις! Τσιμουδιά! 
Εγώ μιλάω!» 

Στο τελευταίο «Τσιμουδιά», ο Βρασίδας άφησε προς στιγμή τον 
εξάψαλμο, ρούφηξε ηχηρά το κατακάθι του καφέ, κοπάνησε με θυμό 
το φλιτζάνι στο τραπεζάκι που έτριξε συθέμελα κι έστρωσε 
επιδεικτικά το παχύ του μουστάκι. 

«Το λοιπόν, πουλάς φούμαρα στον κοσμάκη ότι τάχατες θα του 
φανερώσεις την τύχη του, το μέλλον κι άλλες τέτοιες μπούρδες κι ότι 
τάχατες τα βλέπεις στο κατακάθι του καφέ, στα χαρτιά, στο λυχνάρι του 
Αλαντίν και δεν ξέρω κι εγώ πού αλλού. Μπαααααα; Έχουμε και μαγική 
σφαίρα; Όλα τα ‘χει η επιχείρηση βλέπω, προχωρημένη μπίζνα! Τσιμουδιά, 
μιλάει ο Βρασίδας! Κι όταν μιλάει ο Βρασίδας, η γυναίκα κάνει μόκο! 
Μήπως κυρά μου, η μπάλα σου ‘πε ότι θα περνούσα απ’ το τσαρδί σου; Άμα 
σου τόπε και το ‘ξερες, θα ‘χεις βάλει με τον νου σου τι θα πεις, τι θα 
‘μολογήσεις, πώς θα ξεκαθαρίσεις τη θέση σου. Και κοίτα να’ ναι καλά και 
σταράτα κείνα που θα ακούσω, γιατί θα σου κάνω μια χειρομαντεία που 
θα τη θυμάσαι ίσαμε που να ασπρίσει το μαλλί! Ούτε οι σαράντα κλέφτες 
του Αλαντίν δε σε σώζουνε!» είπε χωρίς ανάσα ο Βρασίδας, 
αναψοκοκκινισμένος από τα νεύρα αλλά και … από ένα πλούσιο 



Μαζί                                111 
________________________________________________________________________________________________________________________________________________________________________________________ 

 

 

μπούστο, πιο μεγάλο και καμπυλωτό κι από κείνη τη μαγική σφαίρα. 
Ήταν κι ο αέρας πηγμένος από κάπνα κεριού και περίεργες μυρωδιές 
που μήτε κι είχε ξαναρουφήξει η μύτη του. Όσο έλεγε, τόσο 
φούντωνε, κι όσο έβλεπε, τόσο αναψοκοκκίνιζε…  

~~~ 
Η Ελενίτσα ξέχασε μεμιάς και τη μαντάμ Ελοΐζ, και τα μαγικά 

τεντζερέδια της, κι έμεινε να κοιτάζει σαν χαμένη το παχύ μουστάκι, 
μετά τα χείλη του Βρασίδα που ακόμη τρεμόπαιζαν κι έπειτα τα 
δάχτυλα που τα σφούγγιζαν με την ανάστροφη. Δυνατά δάχτυλα, για 
να μην πει τι μάντευαν οι πελάτισσές της για το σχήμα και το πάχος 
τους… 

Τι την έπιασε και σκεφτόταν τέτοια πράγματα τώρα; 
Ομορφάντρας, αλλά αγριάνθρωπος. Τι της είχε πει η Σωσώ; Ότι ο 
Βρασίδας δε συμμεριζόταν τις ανησυχίες της, ήταν ένας άξεστος, δεν 
της έδινε σημασία. Καλύτερα να μην τον είχε παντρευτεί ποτέ, ούτε 
καν να τον είχε γνωρίσει. Τότε θα μπορούσε να ασχοληθεί κι αυτή με 
την καφεμαντεία και να προσφέρει τις υπηρεσίες της στον κόσμο.  

Οι σκέψεις όμως της Ελενίτσας χάθηκαν σαν τον καπνό καθώς 
συνειδητοποίησε πού κοιτούσε ο Βρασίδας. Χαμήλωσε το κεφάλι 
κατακόκκινη, αλλά, όταν η σιωπή κάθισε βαριά στο δωμάτιο, 
τόλμησε τελικά να σηκώσει το βλέμμα της και να το καρφώσει με 
θάρρος στα…. 

Πώς δεν είχε προσέξει πως τα μάτια του Βρασίδα είχαν το χρώμα 
των φύλλων της ελιάς; Τι πράσινο ήταν αυτό! Χανόσουν μέσα του! Κι 
αυτά τα μάτια είχαν επιτέλους ξεφύγει από το μπούστο της κι είχαν 
καρφωθεί στα δικά της.  



112        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ο Βρασίδας της χαμογέλασε χαζά. Εκεί που το πρόσωπό του είχε 
αγριέψει, ξαφνικά της έμοιαζε με αγγέλου. Του χαμογέλασε κι η 
Ελενίτσα κοκκινίζοντας ξανά. Σηκώθηκαν ταυτόχρονα.  

«Να σου φέρω λίγο γλυκό νεράντζι; Μόνη μου το έφτιαξα! Έχω και 
βύσσινο!» του είπε και προτού εκείνος απαντήσει, έτρεξε στην 
κουζίνα.  

Η Ελενίτσα πήγε κι ήρθε φορτωμένη με γλυκά του κουταλιού. 
Καθώς όμως έκανε να απιθώσει τον δίσκο στο τραπεζάκι, τα χέρια 
του Βρασίδα κινήθηκαν στην ίδια κατεύθυνση, συγκρούστηκαν με τα 
δικά της, έχασε την ισορροπία της, ο δίσκος τής ξέφυγε και 
προσγειώθηκε πάνω στη …μαγική σφαίρα. 

Η γυάλινη μπάλα έσκασε στο πάτωμα τινάζοντας χίλια κομμάτια.  
«Τι έκανα ο κερατάς!» πετάχτηκε ο Βρασίδας. «Κάτσε κούκλα μου να 

σε βοηθήσω μην κοπείς!» 
Η Ελενίτσα του χάρισε ένα χαμόγελο από αυτά που οι γυναίκες 

έχουν απόθεμα όταν ένας άντρας τούς αρέσει και σκέφτηκε πως δε θα 
της χρειαζόταν ξανά η μαγική σφαίρα. Στο κάτω-κάτω, θα ήταν πολύ 
ριψοκίνδυνο να δοκιμάσει δεύτερη φορά την τύχη της. Για να μην πει 
και γρουσουζιά! 

~~~ 
Πίσω στο τσαρδί, η Σωσώ είχε μουσαφίρισσα την κυρά Αργυρώ τη 

φουρνάρισσα. Μ’ αντάλλαγμα τα καρβέλια μιας βδομάδας και με όσα 
είχε προλάβει να μάθει για τη μαγική τράπουλα, της φανέρωνε κακά 
μαντάτα για τον κυρ Θεοδόση. Να’ χει λέει τα μάτια της ανοιχτά, 
γιατί ξανθιά τον ξελογιάζει… 

«Αργυρώ μου, όρκο δεν παίρνω, μα σαν το λέει το ταρώ... έχε τον νου 
σου, φιλενάδα!» 



Μαζί                                113 
________________________________________________________________________________________________________________________________________________________________________________________ 

 

 

Χολωμένη και σκασμένη η Αργυρώ, έφυγε πετώντας για το σπίτι, 
να ψάξει για τρίχες ξανθές, ακόμα και στις λαμαρίνες με τα ψωμιά… 

«Αργυρώ! Βρε Αργυρώ! Περίμενε καλέ να πούμε και τον καφέ, να 
δούμε και τ’ άστρα, τα ζώδια, επιστήμη είναι αυτή, ακόμα τη μαθαίνω!» 
Καπνός η Αργυρώ… «Βρε, την κακομοίρα. Έχει γούστο να ‘κανα και 
λάθος… Κι αυτός ο αχαΐρευτος ο Βρασίδας ακόμα στη γύρα;» 



114        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Μαγειρέματα



Μαζί                                115 
________________________________________________________________________________________________________________________________________________________________________________________ 

 

 

Η ΓΙΑΓΙΑ ΚΑΙ ΤΟ ΤΣΟΥΚΑΛΙ 
 
«Γιαννιό! Πιάσε γιόκα μου δυο κρομμύδια, να ‘χεις την ευκή μου!» 
«Ορίστε γιαγιά!» 
Ο Γιαννιός τής έδινε τα κρεμμύδια και καθόταν πάλι στο μικρό 

ξύλινο καρεκλάκι με τα κοντά πόδια. Ραγισμένο ήταν, μα στα πισινά 
του δεν ταίριαζε άλλο τίποτε. Και στο τραπέζι για το φαγητό μήτε 
που άγγιζε καρέκλα. Ας έφτανε το πιγούνι του στο πιάτο. Μπορεί να 
‘ταν γι αυτό που έμαθε η μύτη του να εκτιμά τη νόστιμη μπουκιά και 
να την ξεπατικώνει από τη μυρωδιά. Γιατί ήταν πάντα μια ανάσα απ’ 
το φαγητό.  

Το καρεκλάκι ίσως ράγισε, επειδή είχε το καταστροφικό συνήθειο 
να κουνιέται αφηρημένος πάνω του δεξιά κι αριστερά, μπρος και 
πίσω, όση ώρα έβλεπε τη γιαγιά να γεμίζει το τσουκάλι με κοκκινιστά, 
κρασάτα, λαδερά και σούπες. Ο παππούς του ‘χε σκαλίσει μια βαθιά 
ξύλινη γαβάθα από κερασιά, ξύλινο κουτάλι και πιρούνι.  

Απ’ τη γιαγιά πήρε το μεράκι για τη μαγειρική. Εκείνη τα ‘κανε 
όλα να μοιάζουν μαγικά. Τη θυμάται να κάθεται στην πλεχτή 
καρέκλα και ν’ απλώνει στα πόδια την ποδιά που ‘χε δεμένη στη 
μέση. Μια ποδιά με ζωγραφιστά φρούτα. Είχαν χάσει το χρώμα τους, 
γιατί την είχε μια ζωή ολάκερη, μα άλλη δεν ήθελε. Γέμιζε την ποδιά 
με τα κρομμύδια, το σκόρδο, τις πατάτες, τα πράσινα ζαρζαβατικά 
και, φλούδα τη φλούδα, γύμνωνε την καλή ψίχα και γέμιζε 
λεκανίτσες. Αν ήταν μέρα των οσπρίων, σπυρί-σπυρί τα ξεχώριζε με 
θαυμαστή υπομονή, κι ας μην καλόβλεπε κάτω απ’ τα ματογυάλια. 
Ύστερα πετούσε τη χούφτα με τα κακά σπόρια στις στάχτες. Αν ήταν 
η μέρα η καλή που ‘χε και κρέας, διπλοπλυμένο και μ’ όσο λίπος του 
‘πρεπε, αλάτι και μπαχάρια, το ‘βαζε να περιμένει στο ταψί, σαν να 



116        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

‘ταν ζωντανό ακόμα. Αδυναμία είχε ο Γιαννιός στους χοχλιούς κι η 
γιαγιά έψηνε συχνά. Μα αυτός έβγαινε απ’ την κουζίνα με κλειστά 
μάτια, μην τύχει και δει τα ζωντανά που πέφτανε στο τσιτσιριστό 
λάδι, γιατί στεναχωριόταν. Κάθε φορά άφηνε ένα χοχλιδάκι 
ελεύθερο στη λεμονιά, να παρηγορηθεί. Μα σαν άνοιγε το καπάκι της 
κατσαρόλας δεν κρατιόταν!  

Eκείνος φώλιαζε σπασμένα ξυλαράκια στην παραστιά. Τρύπωνε, 
κάποτε με δυσκολία, και τη μεγάλη κουτσούρα. Σε μικρό κουτάκι η 
γιαγιά φυλούσε μαγική κίτρινη σκόνη -αργότερα ο Γιαννιός την 
έμαθε για θειάφι- που ζωντάνευε τις φλόγες σαν ράντιζε τα ξύλα. 
Έπειτα απίθωνε απάνω το καπνισμένο τσουκάλι, ή το μαυροτήγανο. 
Μια ρηχή λιμνούλα από λάδι της ελιάς στον πάτο κι άρχιζε η τέχνη. 
Να τσιγαρίσει τα μυρωδικά, να ροδίσει το κρέας, ν’ απλώσει χυμό την 
ντομάτα, μια μυρωδιά, μια γεύση, θέλει και μια πρέζα αλάτι, τη θέλει, 
τρία μπαλάκια μπαχάρι, «γιαγιά, τι είναι τα ξερά φύλλα;», «κλάψανε 
γιαγιά τα μάτια μου απ’ τα παλιοκρεμμύδια», «όφου και θα τσικνώσει, να 
μερέψω τη φωτιά!». Όσο κόχλαζε η σάλτσα κι έσκαζαν οι 
αρωματισμένες φούσκες στον αφρό, το μικρό δωμάτιο μοσχομύριζε. 
Μαζί κι η γειτονιά, που ‘βλεπε την καμινάδα.  

Σαν είχε μερώσει η φωτιά και σιγοψηνόταν η λιχουδιά, η γιαγιά 
τού καθάριζε ένα φρέσκο κατακόκκινο καρότο κι άρχιζε παραμύθι. 
Ήταν μόνο τότε που το καημένο το καρεκλάκι ηρεμούσε, γιατί ο 
Γιαννιός άκουγε όλο προσοχή, μασουλώντας τη δροσερή ψίχα... 

~~~ 
«Σήμερα θα σου πω ένα αληθινό παραμύθι. Κι αρχινά κάπως έτσι: 

“Ήτανε λέει μια κοπελούδα, δεν είχε ούτε δεκάξι Μαγιούς κλείσει, μακριά 
από την πατρίδα της, εκεί που οι Τούρκοι δε λέγαν να μερέψουν”». 



Μαζί                                117 
________________________________________________________________________________________________________________________________________________________________________________________ 

 

 

«Σάμπως να την ελέγανε Λένη εκείνη την κοπελούδα;» πετάχτηκε ο 
Γιαννιός.  

«Άμα είναι να κόβεις το παραμύθι, δε θα μιλήσω άλλο!» τον 
αγριοκοίταξε η γιαγιά, καθώς οι θύμησες του ξεριζωμού από τον 
Πόντο, της ζούλαγαν το μυαλό. Πενήντα χρόνια είχαν περάσει από 
τότε, η Κρήτη είχε γίνει η πατρίδα που στερήθηκε. Κάτι τέτοιες 
στιγμές όμως θυμόταν λέξεις κι εικόνες του τόπου της και δάκρυζε. 
Σφούγγισε τα μάτια, ξέχασε τα δάση με τα λεφτοκάρυα και 
μουρμούρισε για τα κρητικά κρομμύδια που μια ζωή δεν έλεγε να 
συνηθίσει την κάψα τους.  

«Η Λένη είχε πολλά αδέλφια κι ο καθένας έκανε το χρέος του, όμως 
πού να χορτάσουν τόσα στόματα! Τότενες ήταν που της κάμανε τα 
προξενιά με τον Δημητρό». Είπε το όνομα ξεφυσώντας, σαν να μην το 
‘χε χωνέψει ακόμη πως ο άντρας της ήταν κατάκοιτος στο διπλανό 
δωμάτιο κι όχι ο ντελικανής που πρωτόδε μισόν αιώνα πριν.  

«Έλα όμως που η φαμίλια του γαμπρού έλεγε πως μισή μερίδα πράμα 
ήταν, τι να την εκάμανε και δαύτην; Και ξενομερίτισσα από πάνω! Η Λένη 
μούτρωσε, μα δεν το ‘βαλε κάτω. Άρεσέ της ο Δημητρός, κι αν πατούσε 
πόδι αυτός, θα γινότανε το δικό τους. Εκεί πίσω στην πατρίδα της, οι 
γυναίκες στο σόι της ήταν αρχόντισσες. Κι αφέντευαν τον οίκο και την 
κουζίνα πάνω από όλα, κάνοντας τους άντρες να μερεύουν. Σκέφτηκε 
κάμποσο και τ’ αποφάσισε. Θα έφκιανε ντολμάδες με μαύρο λάχανο, εκεί 
δα στο σπίτι του γαμπρού και θα τους έκαμε όλους να γλύφουν και τα 
δάχτυλά τους. Επήρε στον ντορβά από τα αξημέρωτα οκάδες τα λάχανα, 
τον κιμά, το ρύζι και μπόλικη καυτερή πιπεριά. Η «πεθερά» την εκοιτούσε 
μ’ ένα μάτι και σάμπως να ‘βαλε τα γέλια σαν είδε τις ‘‘λαχανίδες’’. 
Χορτάρια μωρέ κρητικά είχαν ένα σωρό για πίτες και γι’ άλλα! Kαι τους 
ντολμάδες τους τύλιγαν με αμπελόφυλλα.  



118        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Λένη έδεσε στη μέση την ποδιά με τα ζωγραφισμένα φρούτα -
αφόρετη την είχε φέρει από τα μέρη της- κι ανασκουμπώθηκε πάνω από 
το τσουκάλι. Της ήρθε να γελάσει με τα κρητικά τεντζερέδια, στ’ 
αρχοντικό της τα χαλκώματα στραφταλούσαν και θάμπωναν το μάτι. Δεν 
ήταν καιρός όμως για τέτοιες σκέψεις. Σβέλτα έπιασε τα λάχανα και τα 
‘ριξε στο νερό να τα ζεματίσει. Όση ώρα χόχλαζαν, έκοψε τα κρομμύδια 
και την πιπεριά, τα ζύμωσε σβέλτα στον κιμά, μέσα και το ρύζι κι 
αλατοπίπερο κι από το βούτυρο το καλό. Έβαλε τα λάχανα σε λεκάνη 
βαθιά κι έπιασε να τα κόβει. Κι ύστερις πήρε να τυλίγει τους ντολμάδες. 
Και να έβλεπες Γιαννιό μου πώς επήγαιναν τα χέρια της!  

Η πεθερά στεκόταν σαν τον Χάρο σιμά στην πόρτα, μα το χαμόγελο 
είχε πετάξει απ’ τα χείλη της. Ετούτη η νύφη σάμπως να ήξερε από 
μαγείρεμα! Σαν μικρά δεμάτια ήταν οι ντολμάδες, ένα βουνό θαρρείς. Κι η 
Λένη έσκυψε πάνω από το τσουκάλι, έβαλε πρώτα μέσα τα σκουντζία 
κατά πώς λένε στον Πόντο τα κοτσάνια, και σιμά τους ένα κόκαλο παχύ 
για τη γεύση. Κι από πάνω τους ντολμάδες, σαν ν’ απίθωνε μωρό στην 
κούνια. Όλ’ αυτά, τα σκέπασε με μια πιατέλα κι άφησε τη φωτιά να κάμει 
τη δουλειά της. Ύστερις, η μυρωδιά γέμισε το σπίτι, τα πάνω και τα κάτω 
τα δώματα, και βγήκε από τα παραθύρια στο σοκάκι. Εκεί συνάντηξε τον 
Δημητρό και τον πατέρα του. Ήρθαν και στρώθηκαν να φάνε», 
σταμάτησε απότομα σφουγγίζοντας τα δάκρυα και τις θύμησες.  

«Κι ύστερις;» ρώτησε ο Γιαννιός. 
«Όφου κι όλα να τα τελειώνω θέλεις! Ύστερις δώκανε την ευκή τους 

στη Λένη και τον Δημητρό. Γιατί ο έρωτας σαν φτάσει στο στομάχι, 
κοντοστέκεται κι εκεί σκαλώνει!»  

~~~ 
«Εμένα η δικιά μου η Λενιώ, άμα τη βρω γιαγιά, δε με νοιάζει κι αν δεν 

κατέχει να μαγειρεύει. Θα το γεμίζω εγώ το τσουκάλι!» 



Μαζί                                119 
________________________________________________________________________________________________________________________________________________________________________________________ 

 

 

Το ‘πε και το ‘κανε ο Γιαννιός. Πολλές φορές το γέμισε το 
τσουκάλι με τα χέρια του. Και την καρδιά του. Μες την κουζίνα, απ’ 
τη μέση δεν έβγαζε την ποδιά της γιαγιάς. Να την έχει πάντα κοντά 
του. Λίγο πριν κοιμηθεί η γερόντισσα, του την έδωσε όμορφα 
τυλιγμένη. Του ‘πε να τη φορέσει. Ο Γιαννιός την έδεσε στη μέση 
βουρκωμένος και μ’ ένα χαμόγελο η γιαγιά έγινε καπνός, πέταξε απ’ 
την καμινάδα. Μέρες πολλές καθόταν αμίλητος πάνω στο σπασμένο 
καρεκλάκι και σκάλιζε τις στάχτες… Πάνω απ’ την παραστιά, 
κολλημένο ένα χοχλιδάκι… 

Χρόνια μετά πολλά, στη δικιά του τη Λενιώ, με ντολμάδες 
σκαρφίστηκε να γράψει «Σ’ αγαπώ», σε μεγάλη πιατέλα. Ήταν τα πιο 
νόστιμα, τα πιο μυρωδάτα, τα πιο αληθινά λόγια έρωτα…   



120        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

ΚΕΦΤΕΔΕΣ ΓΙΑ ΜΑΓΚΕΣ 
 
Ένα κόκκινο μπαλάκι με μεγάλα κομμάτια πρασινάδας που 

πετούσαν σαν μικρά αυτάκια, εκτοξεύτηκε σε καταστροφική 
καμπύλη από το χέρι της Μάρθας και έσκασε μέσα στο λάδι που 
κάπνιζε. Κάποτε παρθένο ελαιόλαδο. Με μιας το μπαλάκι έπαψε να 
είναι μπαλάκι και διαλύθηκε σε ψίχουλα που άρχισαν να 
τσιτσιρίζουν σε όσο λάδι είχε απομείνει στο ολοκαίνουργιο τηγάνι. 
Το υπόλοιπο έσταζε στα πλακάκια και την ακριβή τοστιέρα.  

«Κεφτεδάκια! Αγάπη μου, θα φτιάξω κεφτεδάκια!» 
Σαν κεφτέδες είχαν γουρλώσει τα μάτια του Ευτύχη πίσω από την 

εφημερίδα, μια ώρα πριν. Είχε κατεβάσει απότομα το φύλλο και 
κοίταξε με τρόμο την κορνίζα με τον αρτιστίκ ανανά. Μετά, την 
πόρτα της κουζίνας. Σαν να άκουσε σκράπα να δηλώνει πως θα γίνει 
γιατρός.  

Ο Ευτύχης ήταν ευτυχισμένος με τη Μάρθα. Αρκεί η Μάρθα να 
έμενε μακριά από τους χώρους και τα εργαλεία παρασκευής 
γευμάτων. Στην αντίθετη περίπτωση, εκείνος καθόταν σε αναμμένα 
κάρβουνα. Μια φορά κυριολεκτικά, όταν τράβηξε απότομα ένα 
μπαρουτιασμένο ταψί απ’ το φούρνο, επειδή η Μάρθα είχε ανάψει 
μαζί και το τηλέφωνο. Το ταψί πετάχτηκε μαζί με τα κάρβουνα.  

Ο νόμος που θέλει μάνα και πεθερά να συναγωνίζονται στη 
μαγειρική τέχνη για χάρη του νιόπαντρου ζευγαριού κρατούσε 
σταθερά γεμάτη μια μεγάλη συλλογή από ταπεράκια, όμορφα 
τακτοποιημένα στα ράφια του ψυγείου με μικρές κατατοπιστικές 
ταμπελίτσες. Αν ήταν αρκετά λουκούλλειο το περιεχόμενο και 
ανήσυχο το στομάχι, το ταπεράκι έπαιρνε απευθείας πορεία προς το 
πλυντήριο πιάτων χωρίς παράκαμψη στο ψυγείο. Ασφαλής και 



Μαζί                                121 
________________________________________________________________________________________________________________________________________________________________________________________ 

 

 

σίγουρη μέθοδος τα ταπεράκια της μαμάς και της πεθεράς. Και ο 
σκύλος χορτάτος, και το κεφάλι ήσυχο. 

Χρυσοχέρα η πεθερά, αλλά την κόρη την άφησε τούβλο. Όχι πως 
εκείνος πήγαινε πίσω... Αλλά «τα μαγειρικά είναι γυναικείες δουλειές, 
πάει και τελείωσε!» Σιγά μη φορέσει και ποδιά, κοτζάμ άντρας!  

~~~ 
Η Μάρθα πέταξε με αηδία τη λαδωμένη ποδιά της κουζίνας, 

κοπάνησε το τηγάνι στον νεροχύτη και κλειδώθηκε μπαρουτιασμένη 
στην κρεβατοκάμαρα. Εκεί ξέσπασε όλη την απογοήτευσή της, 
σκουπίζοντας τα δάκρυα με τα λιγδιασμένα της δάχτυλα στα σατέν 
σεντόνια.  

Ο Ευτύχης! Λίγους μήνες πριν, την κοιτούσε ερωτοχτυπημένος 
βαθιά στα μάτια. Τώρα αντί για τα δικά της, κοιτούσε με ηδυπάθεια 
και προσμονή τα μάτια της κεραμικής κουζίνας ή το βάθος του 
φούρνου. Δεν είχε παντρευτεί οικιακή βοηθό! Αλλά έτσι τους είχαν 
συνηθίσει όλους αυτούς οι μανούλες τους! Να βρουν κάποια να 
φτιάχνει σουτζουκάκια και να τους μπαλώνει τις κάλτσες.  

Δεν είχε βγάλει με άριστα τη Νομική για να καταντήσει δουλικό. 
Αυτής της είχε ορίσει η μοίρα και το άστρο της να αποδίδει τα του 
Καίσαρος τω Καίσαρι, να ακούει τους αντίδικους, να κοιτάζει με 
σηκωμένο το φρύδι το ακροατήριο και να αποσύρεται με τις 
δικογραφίες της για να βγάλει άκρη. Η αλήθεια είναι πως το περί 
δικαίου αίσθημα θέλησε να το επεκτείνει και στην κουζίνα. Ίσως η 
θέση του πρωτοδίκη να είχε άλλες απαιτήσεις, όμως και ο Ευτύχης 
έπρεπε να φάει σπιτικό φαγητό. Το είδε σαν πρόκληση, σαν ένα 
ακόμη μάθημα που έδινε κάποτε για να πάρει το πτυχίο της. Ίσως και 
να μην ήταν σωστή η προσέγγισή της. Οι νόμοι απομνημονεύονται, οι 



122        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

συνταγές όμως όχι. Σκέφτηκε πως μάλλον ήταν «να το έχει μέσα του 
κανείς». Να μην εφαρμόσει απλά, αλλά να ξαναδημιουργήσει.  

Μα δεν την τραβούσε η κουζίνα. Τι έφταιγε αυτή να περιμένει 
πότε θα περάσει ο χρόνος ψησίματος; Να σηκώνει το κεφάλι κάθε 
τρεις και λίγο από τις δικογραφίες, από τις δικές της σοβαρές 
υποθέσεις, για να επιθεωρήσει αν το ψητό είχε κάνει κρούστα ή αν το 
φαγητό χρειαζόταν κι άλλο νερό; Αν ήταν ποτέ δυνατόν! Φυσικά και 
δεν τα πήγαινε καλύτερα με τα καρυκεύματα. Αηδία την έπιανε να 
δοκιμάζει τα άψητα, ημίρρευστα παρασκευάσματα για να καταλάβει 
αν ήταν λύσσα ή άνοστα. Τι τα ήθελαν όλα αυτά τα περίεργα στις 
συνταγές; Μα ούτε στο τηλέφωνο δεν μπορούσε να μιλήσει πια, κι ο 
Ευτύχης αμέσως της επαναλάμβανε αυστηρά ότι η Πυροσβεστική θα 
τους έκοβε εισιτήριο διαρκείας.  

Τη μόνη διάρκεια που δεν έβλεπε ήταν στον γάμο της. Δεν υπήρχε 
πια η σπίθα που ένωσε τη ζωή της με αυτήν του Ευτύχη. Ίσως εκείνο 
το λαϊκό τραγούδι που ποτέ δε συμπάθησε και τώρα τάραζε ακόμη 
περισσότερο τα νεύρα της, εκείνο το «εγώ είμαι εργατόπαιδο κι εσύ της 
Νομικής», κάτι να ήθελε να πει. Ο έρωτας την είχε τυφλώσει και είχε 
παντρευτεί ηλεκτρολόγο.  

Οι μέρες και οι ώρες της στην κουζίνα πέρασαν ξανά από μπροστά 
της κι έφεραν νέα καταιγίδα δακρύων να μουλιάσει τη σινιέ 
μαξιλαροθήκη της.  

~~~ 
Ο Ευτύχης τη βρήκε βαλαντωμένη.  
«Τι είναι μανίτσα μου;» 
Οι πνιγμένες στα αναφιλητά εξηγήσεις και μια υποψία αδιόρατης 

απειλής για το μέλλον, ήταν αρκετές για να βραχυκυκλώσουν τον 
ανατολίτη ηλεκτρολόγο. Αν και πρωτόγονο το αντρικό ένστικτό του 



Μαζί                                123 
________________________________________________________________________________________________________________________________________________________________________________________ 

 

 

μπροστά στο γυναικείο μυαλό, ωστόσο άρχισε σοβαρά να ανησυχεί 
πως κινδύνευε να μείνει μονάχα με τα κεφτεδάκια …της μαμάς. 
Σκασίλα του τα κεφτεδάκια! Πόσα τέτοια άξιζε η μανίτσα του; Ακόμη 
και όλου του κόσμου οι κεφτέδες δε θα ήταν αρκετοί! 

Στην αρχή η σκέψη τού φάνηκε υποτιμητική, σχεδόν αστεία, αλλά 
ήταν μάστορας. Κάτι κινδύνευε να χαλάσει -αν δεν είχε χαλάσει ήδη 
ανεπανόρθωτα- και έπρεπε να το φτιάξει πάραυτα! Ακόμα κι αν το 
τίμημα ήταν το αντριλίκι του. 

«Μην κλαις μανίτσα μου! Κάτι θα σκεφτούμε!» 
Η μανίτσα σηκώθηκε αμίλητη, άνοιξε την πόρτα και βγήκε, 

άγνωστο για πού. Το μόνο που πρόλαβε να πει ήταν πως ήθελε να 
πάρει αέρα. Eκείνος σωριάστηκε στο κρεβάτι και κάμποση ώρα 
ακολουθούσε με τα μάτια τα πτερύγια του ανεμιστήρα.  

Ξάφνου πετάχτηκε στα δυο του πόδια και με αποφασιστικές 
δρασκελιές βρέθηκε στην κουζίνα. Στη λεκάνη είδε το κόκκινο 
ζυμάρι για τους κεφτέδες και στον νεροχύτη το τηγάνι με 
μισοψημένα ψίχουλα από κάτι που προοριζόταν να μείνει σφαιρικό, 
αλλά το σύμπαν είχε άλλα σχέδια. Τα ψίχουλα ήταν νόστιμα!  

«Α, ρε μανίτσα, αφού το πέτυχες βρε κορίτσι μου!» 
Να πάρει τη μάνα για συμβουλή; Ποτέ! Θα σχολιάσει τη νύφη. Να 

πάρει την πεθερά; Βαριόταν τη μουρμούρα της. Φόρεσε μια ποδιά και 
έκπληκτος για την αντίδρασή του, έσκασε στα γέλια, βλέποντας το 
δέσιμο με τη βερμούδα και τις σαγιονάρες.  

«Α, ρε μανίτσα, τι κάνω για χάρη σου!» 
Σε μια κρίση ευφυΐας, θυμήθηκε τη μάνα του να φτιάχνει ζυμάρι. 

Αλεύρι! Για να δέσει το ζυμάρι θες αλεύρι! Στη λεκάνη είχε κάτι που 
έπρεπε να δέσει. Ζυμάρι δε θα το ‘λεγες, αλλά κάτι ήταν που πλάθεται 
και τώρα διαλυόταν. Αποφάσισε πως αξίζει τον κόπο να 



124        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

πειραματιστεί κι έριξε δυο χούφτες. Οι δυο τεράστιες χερούκλες του 
έκαναν το ζύμωμα παιχνίδι. Ο άντρας μέσα του άρχισε να 
σιγοτραγουδά το «Μη βροντοχτυπάς τις χάντρες…» καθώς σφιχτά 
κεφτεδομπαλάκια αραδιάζονταν σε δυο σειρές που κατέληγαν 
μπροστά στο τηγάνι.. Ίδια στρατιωτάκια σε σύναξη.  

Μέσα στο λάδι που τσιτσίριζε, ένα-ένα τα στρατιωτάκια-
κεφτεδάκια βουτούσαν και ναι, έμεναν στρογγυλά! Η μυρωδιά από τη 
ζεστή τηγανιά άνοιξε την όρεξη του Ευτύχη. Εκείνο όμως που 
ανέλπιστα τον ενθουσίασε, ήταν πως το καταδιασκέδαζε! 

Ένα βουνό από κεφτέδες θριάμβου γέμισε την καλή πιατέλα και 
δίπλα μια χωριάτικη σαλάτα, σαν του Θεού τα ελέη! Το τραπέζι στο 
σαλόνι στρώθηκε και για ρομάντζο έβαλε στη μέση τη γλάστρα με τη 
φουντωτή γαρδένια! 

Το κλειδί στην πόρτα γύρισε και η Μάρθα μπήκε στο σαλόνι. Τι 
έγινε μετά δε θα το μάθετε, μα ήταν καλό! Σαν τους κεφτέδες! 

  



Μαζί                                125 
________________________________________________________________________________________________________________________________________________________________________________________ 

 

 



126        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

 
 

 
Χορός 



Μαζί                                127 
________________________________________________________________________________________________________________________________________________________________________________________ 

 

 

ΑΓΚΑΛΙΑ 
 
Τα χαλίκια έτριξαν κάτω από τα γυμνά της πέλματα. Ήταν 

σίγουρη πως τα πόδια της είχαν γεμίσει πληγές. Όχι πως την ένοιαζε. 
Τίποτα δεν την ένοιαζε αυτήν την αυγουστιάτικη πανσέληνο. Ο 
εαυτός της κι ένα μπουκάλι κρασί για παρέα. Σπάνια έπινε, οπότε το 
μεθύσι θα ήταν το σίγουρο αποτέλεσμα στον ασυνήθιστο οργανισμό 
της.  

Πόσα ποτήρια αλήθεια γέμιζε ένα μπουκάλι κρασί; Τόσα όσα θα 
έπιναν αυτή κι ο εαυτός της. Κι όταν το κρασί θα μούδιαζε το μυαλό 
της, τότε θα πραγματοποιούσε αυτό που είχε αποφασίσει. Θα έμπαινε 
στη θάλασσα και θα άφηνε το σώμα της στο έλεός της.  

Άμμος επιτέλους. Ανατρίχιασε στην υγρή της αίσθηση.  
«Ελίζα, Ελίζα!»  
Δεν είχε πιει στάλα κι όμως άκουγε τις φωνές. Φωνές που 

μπλόκαραν τη βούλησή της και άλωναν το μυαλό της. Δεν υπήρχε 
κανείς, μόνο ο ήχος από το κύμα που έσπαγε λίγα μέτρα μακριά. Η 
ώρα ήταν περασμένη και όλοι είχαν σίγουρα προτιμήσει πιο 
ρομαντικές γωνιές για να θαυμάσουν την πανσέληνο.  

Επιτέλους, κάθισε στην άμμο κοιτάζοντας γύρω της με αυτό το 
καχύποπτο ύφος που επεφύλασσε πάντα για το κάθε τι. Από κάπου 
μακριά ερχόταν ο ήχος μουσικής. Ανύπαρκτα φώτα, μόνο το φεγγάρι 
και τα αστέρια. Αυτό χρειαζόταν. Μια παροδική κατάσταση ηρεμίας 
για να απολαύσει τις τελευταίες της στιγμές.  

Σήκωσε το μπουκάλι ψηλά και παρατήρησε τα παιχνιδίσματα που 
η σελήνη χάραζε στην επιφάνειά του. Η Ελίζα αφηρημένη, 
αποτραβηγμένη στον κόσμο της, άρχισε να σιγομουρμουρίζει έναν 
σκοπό, πίνοντας αργά το κρασί κατευθείαν από το μπουκάλι.  



128        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Ο θόρυβος την έκανε να τιναχτεί απότομα. Στα σίγουρα δεν ήταν 
της φαντασίας της. Άκουγε ολοκάθαρα σταθερά βήματα πάνω στην 
άμμο. Αυτόν τον χαρακτηριστικό ήχο που αφήνει σαν αναστεναγμό 
το ανθρώπινο πάτημα. 

~~~ 
Με την πλάτη γυρισμένη στα φώτα της πόλης και τα χέρια 

σταυρωμένα στη μέση, περπατούσε χαμογελώντας διαρκώς. Λευκά 
καλοκαιρινά ανάλαφρα ρούχα και σηκωμένα μπατζάκια πάνω από 
τους αστραγάλους, να μην τα βρέχει το κύμα. Γκρίζα-λευκά μαλλιά, 
που έβαφε ασημένια το φεγγάρι. Ένα καλλίγραμμο, ζηλευτά 
περιποιημένο μουστάκι, στριμμένο σαν μισό δαχτυλίδι. Χαμογελούσε 
διαρκώς και άστραφτε από ήρεμη και ζηλευτή ευφορία.  

Εξήντα τρεις Απρίληδες είχαν φτιάξει τον Miguel. Τι σκόνη είχαν 
αφήσει στην ψυχή και στο μυαλό του, μονάχα εκείνος το ‘ξερε. Σε 
κανέναν άλλον σε τούτη ή σ’ όλες τις θάλασσες και τις στεριές του 
κόσμου δεν έδειχνε αυτή τη σκόνη. Σαν να το ‘νιωσε ο Άγγελός του 
και του πήρε τη μιλιά απ’ τη γλώσσα για πάντα. 

Κοντοστάθηκε απέναντι απ’ την κοπέλα και βάλθηκε να την 
κοιτά. Όχι ξεδιάντροπα, όχι πονηρά, όχι αδιάκριτα, μα σαν λαγωνικό 
που μυρίζει την ανησυχία και τη θλίψη στον αέρα και κάνει να σε 
γλύψει κουνώντας την ουρά. Μόλις κατάλαβε τα μάτια της πάνω 
του, λύγισε αργά τη μέση σε ευγενική υπόκλιση. 

Έλυσε τα χέρια, έσκυψε και έπιασε ένα σπασμένο κλαδί. Γονάτισε 
κι έγραψε στη βρεγμένη άμμο νυχτερινό χαιρετισμό: “Buenas tardes mi 
chiquita hermosa!”. Στο βλέμμα διστακτικής απορίας της όμορφης 
μικρής, εκείνος άλλαξε σειρά στο αυτοσχέδιο τετράδιο κι έβαλε όλη 
του την τέχνη στην καλλιγραφία: 

“Bella Argentina!” 



Μαζί                                129 
________________________________________________________________________________________________________________________________________________________________________________________ 

 

 

Κι ύστερα, μ’ ένα αστείο ακροβατικό, σβέλτος σαν μικρό παιδί, 
κάθισε στην άμμο σταυροπόδι. 

~~~ 
Μπορεί να έφταιγε το κρασί που την είχε χαλαρώσει. Ναι! Στην 

αρχή τρόμαξε, μα τελικά η λευκοντυμένη φιγούρα είχε κάτι το 
καθησυχαστικό. Φαινόταν μεγάλος στην ηλικία, ίσως αυτό ήταν που 
την ηρέμησε. Πότε της δεν μπορούσε να νιώσει άνετα με μικρότερους 
ή συνομήλικους. Πάντα ήθελαν κάτι. Να της ρουφήξουν όλα τα 
συναισθήματα και μετά να φύγουν μακριά.  

Τον κοίταξε εξερευνητικά. Σαν να βγήκε μόλις για ψάρεμα τής 
έμοιαζε, έτσι καθώς είχε τα μπατζάκια γυρισμένα. Ποιος ήταν 
αλήθεια; Κάτι της έγραφε πάνω στην άμμο. Δεν μπορούσε να 
διακρίνει κι ήρθε πιο κοντά του. Εκείνος έπιασε ξανά το αυτοσχέδιο 
μολύβι, εκείνο το σπασμένο κομμάτι ξύλο και της έδειξε μια-μια τις 
λέξεις. Η Ελίζα ανοιγόκλεινε τα χείλη της παρακολουθώντας τις 
κινήσεις του.  

«Καλησπέρα» και «όμορφη Αργεντινή», τα κατάλαβε αυτά. 
Θυμήθηκε τα γαλλικά. Εκείνα τα γαλλικά και το συνοδευτικό πιάνο 
που χαντάκωσαν τη ζωή της, κάνοντάς την αντικείμενο έκθεσης και 
επίδειξης. Όλα για τις κοινωνικές συμβάσεις. Δεν την ένοιαζε πια, 
δεν είχε κανέναν και τίποτα πέρα από μια περιουσία που δεν ήθελε 
να ξοδέψει, όχι από τσιγκουνιά, αλλά από ανία και απέχθεια.  

Κατάλαβε πως ο άνδρας δεν μπορούσε να μιλήσει. Αναρωτήθηκε 
αν άκουγε. Ήταν κωφάλαλος μήπως; Μπορεί και να έφταιγε το κρασί 
που ένα ξεχασμένο χαμόγελο έσπρωξε τα χείλη της να μισανοίξουν, 
μπορεί να ήταν η ασφάλεια της σιωπής. Στην πραγματικότητα, αν ο 
άνδρας τής έλεγε έστω και μία λέξη, θα ούρλιαζε με όλη της τη 



130        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

δύναμη. Απόψε ήθελε να ακούσει μόνο τα κύματα και τον απόηχο της 
μουσικής.  

Σύμπτωση. Αργεντίνικος σκοπός ήταν κι αυτό που έφτανε στα 
αυτιά της. Η Ελίζα πήρε το κλαδί κι έγραψε στο τετράδιο της άμμου 
το όνομά της.  

~~~ 
«Miguel». Μια ακόμα υπόκλιση και ένα απλωμένο χέρι έδειξαν 

στην άγνωστη μικρή πως η σκόνη δε σκεπάζει την ευγένεια του 
γνήσιου αρσενικού. Με βλέμμα που σχεδόν υπνώτιζε, ακούμπησε 
απαλά το αριστερό του χέρι στην ωμοπλάτη της φτιάχνοντας φωλιά. 
Οδήγησε το δεξί της στην περήφανη πλάτη του. Σήκωσε το δάχτυλο 
στον αέρα δείχνοντας προς τον ορίζοντα της μουσικής και με 
εκφραστικά μάτια, την προέτρεψε να ακούσει. Κατέβασε έπειτα την 
παλάμη και την πέρασε μπροστά από τα βλέφαρά του. Κι όταν η 
κουρτίνα άνοιξε πάλι, είχε τα μάτια κλειστά. Εκείνη ασυναίσθητα 
έκανε το ίδιο. Τα χείλη του δεν έβγαζαν ήχο, μα είχε πολλούς ακόμα 
τρόπους να μιλήσει. Έκλεισε τη φωλιά πιάνοντάς της το αριστερό 
χέρι και κρατώντας το απαλά, μα σταθερά, στον αέρα.  

Κι έγινε οδηγός στη βάρκα τους. Μια βάρκα που αρμένισε για λίγα 
λεπτά, κυκλικά πάνω στην άμμο. Έδειξε για μια φορά ακόμα σε μια 
άγνωστη θηλυκή ύπαρξη αυτό που ήξερε να κάνει καλά. Αυτό που 
γινόταν καλύτερο όσο μεγάλωνε, σαν το παλιό κρασί, γιατί η ατίθαση 
ορμή των νιάτων του είχε σιγήσει σε ήρεμο, ώριμο, λιτό μα και 
περίτεχνο χορευτικό πάθος. Τα γυμνά της πόδια ακολουθούσαν την 
ορμή απ’ το στήθος του και βάδιζαν ρυθμικά προς τα πίσω μα και 
μπρος, δίχως η ίδια να τα ελέγχει. Σέρνονταν, σταύρωναν και 
πετούσαν. Πιο πολύ πετούσαν. Αγκαλιάστηκε μα και αγκάλιασε όπως 



Μαζί                                131 
________________________________________________________________________________________________________________________________________________________________________________________ 

 

 

ποτέ, χόρεψε και μίλησε χωρίς να μιλά, όπως ποτέ με έναν άγνωστο 
που είχε τα διπλά της χρόνια, μα ήταν πιο νέος κι απ’ τους νέους. 

 Ήταν μελωδία γλυκόπικρη, νοσταλγική, με ήχους από τρένα που 
αφήνουν σταθμούς, άνεμο που ψιθυρίζει. Ντυμένη με βιολιά, πιάνο 
και ένα παράξενο ακορντεόν. «El bandoneon, el amor, el tango» θα της 
έγραφε στιγμές αργότερα στην άμμο αφήνοντάς τη μαγεμένη. Κι 
όπως φάνηκε μέσα στη νύχτα, έτσι έσβησε φιλώντας της το χέρι και 
παίρνοντας ξανά τον δρόμο του, ποιος ήξερε για πού. Μόνο το κλαδί-
μολύβι και τα γράμματα έμειναν στην άμμο… 

~~~ 
Η Ελίζα αναρωτήθηκε αν έβλεπε όνειρο. Γιατί μόνο έτσι θα 

μπορούσε να περιγράψει την αίσθηση. Με το βλέμμα 
παρακολουθούσε την ασπροντυμένη φιγούρα να απομακρύνεται. 
Ήταν το φεγγάρι που θάμπωσε τα μάτια της; Δεν μπορεί. Το είχε 
ζήσει όλο αυτό. Μια μαγευτική εμπειρία. Εκείνος, ο Miguel, είχε 
σάρκα και οστά, κι ας έμοιαζε πως έχει κατέβει σαν άγγελος από 
ψηλά.  

Ψύχρανε ο καιρός; Της πέρασε εκείνη η ζάλη που είχε φέρει το 
κρασί μαζί με τον χορό; Ξαφνικά της φάνηκε πως το ελαφρύ της 
ρούχο δεν έφτανε να καλύψει το κορμί της που έψαχνε ακόμη τη 
ζέστη του tango. Μηχανικά έκανε μερικά βήματα πάνω στην άμμο και 
μετά πήρε να χορεύει μονάχη γύρω από τα χνάρια που είχε αφήσει η 
σύντομη παρουσία του άνδρα στην παραλία.  

Το κύμα είχε μισοσβήσει τα γράμματα. Το σπασμένο κλαδί ήταν 
ακόμη εκεί. Το έπιασε στο χέρι, το ίδιο εκείνο που είχε δεχτεί το 
χειροφίλημα του Miguel και το παρατήρησε προσεκτικά. Έστρεψε το 
βλέμμα μηχανικά στον ουρανό. Εκεί δίπλα στο φεγγάρι, ένα αστέρι 



132        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

έλαμπε παραπάνω από τα άλλα. Τα βλέφαρά της πετάρισαν καθώς η 
λάμψη του πότε δυνάμωνε και πότε έμοιαζε να αργοσβήνει.  

Χαμογέλασε, κοιτάζοντας ξανά το κλαδί. Μπορεί ο άντρας να μην 
ήταν άγγελος. Ίσως ήταν γητευτής που ήρθε μόνο και μόνο για να 
της αφήσει το μαγικό ραβδί του. Κάτι σήμαινε αυτό.  

Η Ελίζα τίναξε την άμμο από το ρούχο της, φόρεσε ξανά τα πέδιλά 
της και πήρε τον δρόμο του γυρισμού. Λίγα βήματα παρακάτω, 
κοντοστάθηκε κοιτώντας ξανά προς την κατεύθυνση που είχε πάρει ο 
Miguel.  

«Γιατί όχι;» μονολόγησε και, χαμογελώντας, ακολούθησε τα 
χνάρια που είχαν αφήσει τα αντρικά πέλματα στην άμμο. Σήκωσε το 
άδειο μπουκάλι του κρασιού και το πέταξε στο πρώτο καλάθι που 
βρήκε. Μαζί με τη χαμένη της ζωή. Μια ζωή ήταν μόνο, η πρώτη από 
τις πολλές που είχε ακόμη να ζήσει...  

 
 
 
 
 
 
 
 
 
 
 
 

Buenas tardes mi chiquita hermosa: Καλησπέρα μικρή χαριτωμένη κοπελιά 
Βella Argentina: όμορφη Αργεντινή 



Μαζί                                133 
________________________________________________________________________________________________________________________________________________________________________________________ 

 

 

ΣΤΑ ΠΑΛΙΑ ΜΑΣ ΤΑ ΠΑΠΟΥΤΣΙΑ! 
 
«Μίλτο! Τα λεφτά σώθηκαν!» 
Ο Μίλτος άλλαξε πλευρό μήπως και συνεχίσει να ονειρεύεται. 

Πού τέτοια τύχη! Η Μαρίκα δεν είχε σκοπό να τον αφήσει στην 
ησυχία του. Αμάν αυτές οι γυναίκες! Τι σου είναι πια αδελφάκι μου!  

Μια καμαρούλα, ένα δωμάτιο όλο κι όλο, ήταν το σπιτικό τους. 
Στο ίδιο δωμάτιο και κουζίνα και κρεβατοκάμαρη και το σαλόνι, να 
υποδεχτούν τους υψηλούς μουσαφίρηδες. Δηλαδή τους όμοιούς τους, 
ρακοσυλλέκτες όλοι τους.  

«Ξύπνα να πάμε για δουλειά!» ξανά η μουρμούρα της Μαρίκας.  
Όπου δουλειά ήταν να γυρίζουν με μια μοτοσικλέτα από τα χρόνια 

της κατοχής τους κάδους και να ψάχνουν θησαυρούς.  
Με την τσίμπλα στο μάτι, ο Μίλτος έριξε πάνω του μια στάλα νερό 

και γραμμή για το γκαζάκι. Γκαζάκι στα τελευταία του, ο καφές δυο 
κουταλιές και ζάχαρη μόνο αν έγλειφες τον πάτο του κουτιού. Με 
δυο γουλιές κατέβασε το νεροζούμι κι έβγαλε τσιγάρο να στρίψει.  

«Ο καπνός σε μάρανε, τρομάρα σου!» άρχισε την ψαλμωδία η κυρά.  
Εκείνος την άφησε να πει το τροπάριο κι όταν έκανε απολαυστικά 

και την τελευταία τζούρα, σηκώθηκε ραχατλίδικα.  
Λίγο πριν μανταλώσουν το φτωχόσπιτο, βούτηξε από το 

ετοιμόρροπο ερμάρι τα γυαλιά και τα γάντια για τη μοτοσικλέτα. 
Όλα κι όλα! Κατοχικό ήταν το τρίτροχο, η εξάρτηση όμως πλήρης! 

~~~ 
«Σταμάτα! Σταμάτα χριστιανέ μου! Τα παξιμάδια ξέχασα! Κι άμα δεν 

έχεις φαί, να σε δω μετά!» 



134        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

Η Μαρίκα έκανε να πηδήξει απ’ το τρίτροχο, αλλά το 
χιλιομανταρισμένο με ρετάλια φουστάνι μπλέχτηκε στη διαλυμένη 
λαμαρίνα κι άνοιξε παράθυρο. 

«Μπα που κακό χρόνο να ‘χεις συφοριασμένο! Φτιάξε το το ρημάδι!» 
«Άστο βρε γυναίκα να δω κι εγώ λίγο ποδαράκι!» 
«Τον κακό σου τον καιρό σαρδανάπαλε!» του πέταξε στα αξύριστα 

μούτρα, μαζί με το χοντρό τρύπιο γάντι. 
Το μεσημεριανό ήταν ένα βρεμένο παξιμάδι στα δύο και ένα 

τρίγωνο τυράκι, από κείνα με τη γελαστή αγελάδα απ’ έξω. Το τυράκι 
στα τέσσερα. Τα τρία του Μίλτου. Σάμπως προλάβαινε αυτή 
παραπάνω; Ένα κουτί τυράκια σουφρώνει απ’ τα μπακάλικα κάθε 
Δευτέρα πρωί, σαν ραντεβού ένα πράμα, και βγαίνει η βδομάδα. Τα 
στρογγυλά κουτάκια όταν αδειάζουν από τυρί, ξαναγεμίζουν με 
κέρματα, κουμπιά και ψιλολόγια. 

Στο διπλό-τριπλό παλτό-πανωφόρι, έχει ράψει τσέπες που οι 
πάτοι φτάνουν σχεδόν ίσαμε το ύψος των αστραγάλων. 
Μεγαλοστρογγυλοκώλα η Μαρίκα. Άμα φούσκωναν και οι τσέπες 
από τα κλεψιμέικα θα την παίρναν είδηση και θα την κάναν τ’ 
αλατιού! Αλλά με τέτοιες τσέπες σκουληκαντέρες, τα καλούδια 
κατρακυλάνε κάτω απ’ τη μέση και τα σκεπάζει καλά το πανωφόρι. 
Σπουδαία σκέψη!  

Όταν ήτανε νια κι ομορφονιά, της είχαν φέρει προξενιά. 
Αγράμματη και ορφανή, τη δώσανε του Μίλτου. Και να η τύχη της, 
βουνό! Ακαμάτης, ελαφρόμυαλος, τον φάγαν τα χαρτιά και το κακό 
κεφάλι. Ο ιππότης με το ...τρίτροχο! 

Ξανανέβηκε με τη σακούλα τα παξιμάδια, ο Μίλτος πάτησε το 
γκάζι και το θηρίο σήκωσε τη γειτονιά και χάθηκε στο στενό 
πνίγοντας τους γείτονες σ’ ένα κατάμαυρο σύννεφο καπνιάς.  



Μαζί                                135 
________________________________________________________________________________________________________________________________________________________________________________________ 

 

 

~~~ 
«Άντε κυρά! Φορτώσαμε, τίγκαρε η καρότσα! Να πιούμε κι ένα 

καφεδάκι με μια στάλα κονιάκ να ζεσταθούμε!» 
Ο Μίλτος βιαζόταν, γιατί άκουγε το στομάχι του να γουργουρίζει. 

Λίγο οινόπνευμα θα το ζέσταινε και αυτός θα γλύτωνε από τον μπελά 
του. Όμως η κυρά είχε το δικό της χαβά. Άμα δεν ξεψάχνιζε όλους 
τους κάδους, πού να βρει ησυχασμό; 

Χειμώνας καιρός ακόμη, η νύχτα μεγάλη. Αυτός ήθελε το 
χουζούρι του, δεν ήταν δα και κατακαλόκαιρο να κάνει ρομαντικές 
τσάρκες με τη συμβία του. Καλή ήταν κι ας είχε την γκρίνια της. Ίσως 
και να κακόπεσε μαζί του. Τριάντα τρία χρόνια παντρεμένοι, τα 
χρόνια του Χριστού.  

Κι εκεί απάνω στις φιλοσοφημένες σκέψεις του Μίλτου, το θηρίο 
αναπήδησε, έκανε μια γκέλα και κάθισε στην άσφαλτο σαν την κότα 
πάνω στα αυγά της.  

«Την τύχη μου μέσα! Πάει το λάστιχο!» σούφρωσε το στόμα ο 
Μίλτος.  

Στις ερημιές του Θεού.  
«Τι τα ήθελες κυρά μου τα ψαξίματα νυχτιάτικα; Θα σπρώξεις τώρα 

μέχρι το τσαρδί;» 
Η Μαρίκα ούτε που του μίλησε. Ο Μίλτος κατάλαβε. Κοίταζε 

θαμπωμένη τα πλουσιόσπιτα. Είχαν μπει πια στις Απόκριες, κι εδώ ο 
τόπος ήταν στολισμένος σαν να είχε ακόμη Χριστούγεννα.  

Σαν την ονειροπαρμένη πήγαινε η κυρά μέχρι τις ψηλές 
αυλόπορτες κι έχωνε το κεφάλι ανάμεσα στα κάγκελα.  

Ο Μίλτος δεκάρα δεν έδινε. Όπως δεν είχε δώσει δεκάρα για 
τίποτα στη ζωή του. Κοιτούσε δεξιά κι αριστερά σάμπως να βρει έναν 
τρόπο να ξεκουνήσει το τρίτροχο. 



136        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

~~~ 
Σε μια στιγμή η Μαρίκα πετάχτηκε απότομα. Ένα κακομούτσουνο 

σκυλί πίσω από τον φράχτη μύρισε τα τυράκια κι έχωσε τη μουσούδα 
στο πανωφόρι. 

«Ξους! Ξους από δώ! Πανάθεμά σε, με κοψοχόλιασες κοπρόσκυλο!» 
Το κοπρόσκυλο τρόμαξε κι αυτό, πετάχτηκε πίσω κι άρχισε να 

γαυγίζει. Περιέργως, παρά τα ξεφωνητά και τα τραγούδια μέσα στο 
πλουσιόσπιτο, κάποιος από τους ενοίκους θορυβήθηκε από το 
γαύγισμα και βγήκε να δει τι ήταν εκείνο που ανησύχησε τον 
…Σνούπι.  

Η Μαρίκα ξίνισε τα μούτρα: «Όνομα βρε είν’ αυτό που σου δώκανε, 
τρομάρα σου για φύλακας;». Mε το χέρι ψαχούλεψε τα τυράκια… 

«Καλησπέρα! Μη φοβάστε, είναι ησυχούλης, δε δαγκώνει! Ελάτε, από 
δω! Καλώς ήρθατε!» 

Γούρλωσε τα μάτια η Μαρίκα. Στριφογύρισε, περισκόπιο το 
κεφάλι, να δει ποιον χριστιανό καλωσορίζουν στο …φτωχικό. 

Ώσπου να καταλάβει, ο φιλόξενος οικοδεσπότης, εκείνος ο 
τεντιμπόης τέλος πάντων, την είχε γραπώσει αγκαζέ από το μπράτσο 
και την τραβούσε στα σαλόνια.  

«Παναγιά μου! Μίλτοοοο! Άσε με κάτω γυναίκα παντρεμένη! Πού με 
πας;» 

Ο Μίλτος παράτησε το θηρίο και βρέθηκε τρέχοντας δίπλα στην 
κυρά. 

«Πού πας βρε γυναίκα;» 
«Με πάνε στραβούλιακα! Δε βλέπεις;» 
«Μα είστε καταπληκτικοί και οι δύο! Φανταστικά κουστούμια! Πάμε 

ντε, θα περάσουμε τέλεια!».  



Μαζί                                137 
________________________________________________________________________________________________________________________________________________________________________________________ 

 

 

Επιεικώς ζαλισμένος ο οικοδεσπότης, γράπωσε αγκαζέ και τον 
Μίλτο. Η πόρτα έκλεισε πίσω τους. Ένα ουρλιαχτό ενθουσιασμού, 
χειροκροτήματα και χάχανα σάστισαν κι άλλο το νεοφερμένο ζευγάρι 
μασκαράδων, ενώ ένας αδέσποτος …Σνούπι σημάδευε με μια ριπή από 
τα αχαμνά του το σκασμένο λάστιχο του θηρίου. 

~~~ 
Ο Μίλτος ζάρωσε σε μια γωνιά. Τι ήταν όλοι ετούτοι; Είχε και τον 

νου στο όχημα που το μαγάρισε ο σκύλος.  
Η καρδιά του κοψοχόλιασε σαν βούιξε μια καραμούζα στο αυτί 

του. «Που να τους πάρει!» Τι ανάγκη είχαν αυτοί; Ραχατλίκι, 
διασκέδαση και άγιος ο Θεός!  

Το μάτι του έψαξε την τεράστια σάλα. Μασκαράδες ήταν 
ντυμένοι. Τέτοιους τους είχαν περάσει κι αυτούς. Και τι τον έκοφτε; 
Τώρα θα τον πείραζε; Σάμπως δεν την είχε κάμει τη ζωή του 
καρναβάλι; 

Μπα! Κακογέρναγε. Δεν ήταν σκέψεις αυτές. Δεύτερη φορά την 
ίδια μέρα που το έριχνε στη φιλοσοφία. Ήτανε που τα μεγαλεία του 
φέρναν στενοχώρια. Να τη ζήσει τη μεγάλη ζωή μπορούσε κι εκείνος 
κάποτε, την κλώτσησε όμως. Συνήθισε τους δρόμους, τα σκουπίδια, 
τα λίγα. Μόνο καμιά φορά γυάλιζε το βλέμμα για την κοκόνα του.  

Σαν να θυμήθηκε ξάφνου το ταίρι του, έψαξε να τη βρει. Μπας κι 
είχε χαθεί στα ενδότερα να σουφρώσει κανένα μπιχλιμπίδι; 

~~~ 
Μονάχα τα μισά κρύσταλλα από κείνο τον πολυέλαιο θα 

αγόραζαν ένα ολοκαίνουριο θηρίο. Από κάτω είχε μαζευτεί όλο το 
μασκαρεμένο ασκέρι και χτυπούσε τις παλάμες σε βαρύ ρυθμό. Τέλια 
από μπουζούκι χτυπούσαν μέσα στα μεγάφωνα κι ένα λαϊκό λαρύγγι 
στέναζε σε αμανέ. Πάνω σε βαρύ τραπέζι από ατόφια οξιά, ένα μπόι 



138        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

ξεχώριζε η Μαρίκα. Το παλιό τσόκαρο με την μπανταρισμένη κάλτσα 
άφηνε λίγο και πατούσε πάλι το παχύ τραπεζομάντιλο. Τσιφτετέλι 
τσαχπίνικο χόρευε το Μαρικάκι, που ‘χε λύσει τις κοτσίδες και το 
μαλλί έφτανε ίσαμε το γόνατο. Έπαιζε με σκέρτσο τα χέρια στον αέρα 
και τα δάχτυλά της χάιδευαν τα κρύσταλλα.  

Από πιτσιρίκα δεν την έφτανε καμιά στο τσιφτετέλι! Προτού 
ντυθεί τα κουρέλια και τις σακούλες τα πανωφόρια, να μην 
πλευριτώσει απ’ το κρύο, φορούσε μισοφόρια αμαρτωλά. Μια ζωή 
πίσω, τότε που τηνε παζαρεύανε στο προξενιό, είχε χορέψει σε γιορτή. 
Είδε το γυμνό αφάλι της και τη λεπτή τη μέση να σπάει ο Μίλτος και 
φχαριστήθηκε ότι δεν του δίνανε γουρούνι στο σακί αλλά όμορφη 
περιστέρα!  

Καψώθηκε απ’ τις στροφές η Μαρίκα, ανοίγει τη ζώνη από 
πλαστικό κροκόδειλο, βγάζει και πετά το πανωφόρι-πανοπλία στον 
αέρα. Δένει κι έναν κόμπο το ξεχειλωμένο πουλόβερ, έξω πάλι το 
αφάλι! Καλά στεκόταν η κοιλιά, παρά τα χρόνια. Χόρευε και 
λικνιζόταν, έκανε τσαλιμάκια, τούρλωνε και τον μεγάλο στρογγυλό 
πισινό κι αυτός, ο παντέρμος, άναβε φωτιές στα σερνικά που 
λιμπίζονταν τις κότες με ...ζουμί. Το μασούρι με το μαχαιροπίρουνο 
και τ’ ανοιχτήρι που ‘χε κρεμάσει στο παντελόνι χτυπούσε αντί για 
ντέφι. 

~~~ 
Ξαναμμένος ο Μίλτος κοιτούσε, μια τη Μαρίκα του και μια τους 

άλλους σερνικούς με μισό μάτι, κι έχανε τον ρυθμό στα παλαμάκια. 
Θυμήθηκε τα νιάτα τους. Αυτή ήταν η κυρά του κι όχι η βασίλισσα 
της γκρίνιας και των σκουπιδιών.  

«Όπαα! Όπαα! Γεια σου αντρούλη μου! Νταγλαρά μου, Μίλτο μου! Στο 
τσαρδί δεν πάω απόψε!» 



Μαζί                                139 
________________________________________________________________________________________________________________________________________________________________________________________ 

 

 

Ο Μίλτος λίγωσε από το θέαμα και τα γλυκόλογα. Νταγλαράς 
ήταν, άντρας με τα όλα του.  

«Και να ‘θελες Μαρικάκι, πίτα είναι το θηρίο!»  
«Στα παλιά μου τα παπούτσια! Όπαα!»  
«Και στα δικά μου, όλος ο ντουνιάς, κουκλάρα μου!» συμπλήρωσε με 

την αγριοφωνάρα του ο Μίλτος.  
Μια ζωή την είχανε. Κι αυτή που τους έδωσε ο Θεός είχε και τα 

καλά της, σκέφτηκε, καθώς σίμωνε σινάμενος κουνάμενος την 
κοκόνα του. 

«Άντε και να καούν τα κάρβουνα!» φώναξε στους καρνάβαλους που 
χάζευαν από κάτω κι άρπαξε τη Μαρίκα από τη μέση.  
 
                                               



140        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 



Μαζί                                141 
________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα νέων συγγραφέων θα 
συνομιλούν άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις 
και περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 

 



142        Ευρυδίκη Αμανατίδου-Γιάννης Γ. Λαμπράκης 
________________________________________________________________________________________________________________________________________________________________________________________ 
 

 

 

ISBN: 978-618-5040-06-2 


