











































 

Μάνος Κουνουγάκης 

 

 

To Beast, 

οr 

Not Τo Beast 
 

(Ένας ΜεταΡινόκερος) 

 

 

 

 

 

 

2019 



To Beast, or Not To Beast 

2 
 

Ο Μάνος Κουνουγάκης γεννήθηκε στο Ηράκλειο το 1985. Σπούδασε Αγγλική 

Φιλολογία στο Πανεπιστήμιο Αθηνών και Αμερικανική Λογοτεχνία στο 

Πανεπιστήμιο του Έσσεξ. Τα θεατρικά του έργα δημοσιεύονται ελεύθερα για 

ανάγνωση στην ιστοσελίδα kounougakis.gr. 

 

 

Τηλέφωνο Επικοινωνίας: 6974627110 

Email: manoskoungk7@yahoo.gr  

 

 

*** 

 

Το έργο είναι βασισμένο στον Ρινόκερο του Ευγενίου Ιονέσκο. Άρχισε να 

γράφεται στο Τρίτο Εργαστήριο Πυροδότησης Θεατρικής Γραφής του 

Θανάση Τριαρίδη με θέμα την ερωτική αυτοκτονία.  

 

 

*** 

 

 
 

Το θεατρικό έργο To Beast, or Not To Beast του Μάνου Κουνουγάκη αποτελεί 

πνευματική ιδιοκτησία. Διανέμεται ελεύθερα στο διαδίκτυο σε μορφή 

ψηφιακού βιβλίου υπό άδεια Creative Commons BY_NC_ND  

 

[Αναφορά Δημιουργού – Μη Εμπορική Χρήση – Όχι Παράγωγα Έργα] 

 

 

*** 

Εάν κάποιος ενδιαφέρεται να μεταφέρει τo παρόν θεατρικό έργο στη 

σκηνή, παρακαλείται να επικοινωνήσει πρώτα με τον συγγραφέα. 

 

 
 
 
 

https://kounougakis.gr/index.html
https://creativecommons.org/licenses/by-nc-nd/4.0/deed.el?fbclid=IwAR2AAIplYxCj3U_MhgspHQtpt0lL2ijzQZJzlD-cZth_sV-4ghe29-usnIc


Μάνος Κουνουγάκης  

3 
 

 
Τα Πρόσωπα 

 
Μπερανζέ 

 
Γυναίκα 

 
Παπιγιόν 

 
Ζαν  

 
 
 
 

 
Περίληψη 

 
Αρκετούς μήνες μετά την μεταμόρφωση των ανθρώπων σε ρινόκερους, ο 
Μπερανζέ παραμένει ο μοναδικός άνθρωπος στην περιοχή του. Έχει 
αιχμαλωτίσει τον ρινόκερο Νταίζη, με την οποία εξακολουθεί να είναι 
ερωτευμένος. Ενώ οι ρινόκεροι αρχίζουν σταδιακά να ξαναγίνονται άνθρωποι, 
η Νταίζη δεν δείχνει σημάδια αλλαγής. Ο Μπερανζέ δέχεται την επίσκεψη 
γνωστών και αγνώστων, οι οποίοι ωστόσο παραμένουν υπόδουλοι του ζωώδους 
ενστίκτου τους. Η μεταξύ τους αλληλεπίδραση και η μη μεταμόρφωση της 
Νταίζη θα τον φέρει στα όριά του και θα τον οδηγήσει σε άλλη μια εσωτερική 
πάλη. Ή να είσαι κτήνος, ή να μην είσαι. 

 

 

 

 

 

 

 

 

 

 



To Beast, or Not To Beast 

4 
 

1.  

Λίγοι μήνες μετά τη μεταμόρφωση των ανθρώπων σε ρινόκερους. Βρισκόμαστε στο 

εγκαταλειμμένο θέατρο της πόλης όπου έχει καταφύγει ο Μπερανζέ. Στα αριστερά ένας 

καθρέπτης. Στο βάθος της σκηνής ένα παραβάν, πίσω από το οποίο βρίσκεται το κλουβί 

που είναι φυλακισμένος ο ρινόκερος Νταίζη. Το κοινό δεν μπορεί να τη δει. Όμως 

ακούει τα μουγκρίσματά της. Ο Μπερανζέ απευθύνεται στους θεατές σε όλη τη διάρκεια 

του έργου σαν να είναι οι ρινόκεροι ή οι πρόσφατα μεταμορφωμένοι άνθρωποι. Παίρνει 

ένα κουβά με χόρτα και κατευθύνεται προς το κλουβί. Ακούγονται μουγκρίσματα από 

την πλευρά του κοινού. Σταματάει και απευθύνεται στους θεατές. 

Μπερανζέ: Σκασμός! Δεν είναι για σας. (Ρίχνει τα χόρτα στη Νταίζη και της 
μιλάει.) Έλα καλή μου! Δοκίμασε. Για χάρη μου. Οι ρινόκεροι τρελαίνονται για 
πρασινάδες. Και σου υπόσχομαι κρέας αύριο. Εντάξει; Μπράβο το κορίτσι 
μου!  
 
Επιστρέφει και βάζει λίγα φρούτα στον κουβά. Ακούγονται και πάλι μουγκρίσματα από 
τους θεατές. 
 
Σκασμός, είπα! Σκασμός! Δεν είναι για σας. Να βρείτε τροφή μόνοι σας. 
Παχύδερμα! (μονολογεί) Ακόμα δεν μπορώ να το καταλάβω. Πώς γίνεται ένα 
τόσο υπέροχο πλάσμα να μεταμορφωθεί στο πιο άγριο είδος ρινόκερου; Η 
Νταίζη; Μαύρος ρινόκερος με τριπλό κέρατο; Ο μόνος παμφάγος; Είναι 
άδικο. Αδιανόητο. (Επιστρέφει στο κλουβί και ρίχνει τα φρούτα.)  
 
Γιατί δεν δέχτηκα να μεταμορφωθώ; Δεν ήταν δύσκολο. Έπρεπε απλά να 
απαρνηθώ την ανθρώπινη φύση μου. (στο κοινό) Τα μουγκρητά σας. Το 
ποδοβολητό σας. Με καλούσαν να ενωθώ μαζί σας. Να γίνω ζώο. Παχύδερμο. 
Και ήταν τόσο δυνατό το κάλεσμά σας. Πραγματικά δεν ξέρω πως 
αντιστάθηκα. Κάτι μέσα μου πάλεψε άγρια. Και ξέρετε κάτι. Ήμουν 
περήφανος. Περήφανος που έμεινα άνθρωπος. (Ακούγονται μουγκρίσματα.) 
Σκάστε! Ποιοι είστε εσείς για να με κρίνετε; Ποιοι; Επειδή είστε πολλοί; Και 
δυνατοί;  
 
Ακούγονται μουγκρίσματα. Ο Μπερανζέ κλείνει τα αυτιά του αλλά και πάλι δείχνει να 
υποφέρει.  
 
Εντάξει. Εντάξει. Ίσως και να ήμουν δειλός. (Τα μουγκρίσματα σταματάνε.) Δεν 
ήμουν όμως γενναίος όταν την αιχμαλώτισα; Εγώ, ένα υπάλληλος, κυνήγησα 
τον πιο άγριο ρινόκερο. Αυτόν που όλοι εσείς τρέματε.  
 
Ακούγονται δυνατά μουγκρίσματα από το κλουβί της Νταίζη. Ο Μπερανζέ τρομάζει 
και κάνει πίσω.  



Μάνος Κουνουγάκης  

5 
 

 
Ή μήπως (στη Νταίζη) με άφησες; Θα μπορούσες να με σκοτώσεις. Να 
τρυπήσεις το σώμα μου και να με ποδοπατήσεις. Μα εσύ δέχτηκες τις σφαίρες. 
Για να σε πάρω μαζί μου. Να σ’ οδηγήσω μέχρι το κλουβί. Μήπως αυτό 
σημαίνει πως… Μπορεί. Δεν ξέρω. Πάντως εγώ πρέπει ν’ αλλάξω. Να γίνω σαν 
και σε σας. 

 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



To Beast, or Not To Beast 

6 
 

2.  
 
Ο Μπερανζέ ανοίγει μια βαλίτσα και βγάζει το κέρατο ενός ρινόκερου. Ακούγονται 
μουγκρίσματα. Εκείνος τα αγνοεί. 
 
Μπερανζέ: Τόσο σκληρό. Ένα φονικό όπλο. (στο κοινό) Με αυτό θα 
μπορούσα να συντρίψω όλους εσάς που γελάγατε με τη μέθη μου. Που κάνατε 
νοήματα πίσω από την πλάτη μου. Τόσο σκληρό. Σε ποιον να άνηκε άραγε; 
Ήταν ένας λευκός ρινόκερος. Της Ασίας. Με ένα και μοναδικό κέρατο. Ή 
μήπως της Αφρικής;  
 
Ακούγονται μουγκρίσματα, Ο Μπερανζέ δείχνει το κέρατο στο κοινό. Τα μουγκρίσματα 
σταματούν. 
 
Μα τι πάθατε; Γιατί σταματήσατε τα άθλια μουγκρητά σας; Το αναγνωρίσατε 
μήπως; Νιώσατε τύψεις; Μπα. Αποκλείεται. Τα κτήνη δεν νιώθουν τύψεις. 
Ξέρετε γιατί; Δεν έχουν μνήμη.  
 
Τον βρήκα στη μέση της πλατείας. Του είχατε επιτεθεί. Εσείς. Οι όμοιοι του. 
Με τα κέρατά σας είχατε ξεσκίσει τις σάρκες του. Γιατί; Δεν ήταν τόσο ζώο 
όσο θα έπρεπε; Δεν είχε αποβάλλει πλήρως την ανθρώπινη φύση του; Ή μήπως 
είχε βαρεθεί και ήθελε ν’ αλλάξει και πάλι; Αυτό θα ήταν ολέθριο. Ένα κτήνος 
να θέλει να γίνει άνθρωπος; Τι ντροπή! Κι αν σας επηρέαζε; Αν θ’ 
ακολουθούσατε το παράδειγμά του; Φαντάζομαι πάντως πως δεν θα ήταν 
δύσκολο να καταλάβετε πως ήταν διαφορετικός. Ή είσαι κτήνος ή δεν είσαι. 
Και η αγέλη, η καταραμένη αγέλη σας, ποδοπατάει τους διαφορετικούς.  
 
Για ώρες πετσόκοβα το κεφάλι του. Με τόση μανία. Σαν να ήμουν κι εγώ 
κτήνος. Για αυτό και δεν με πειράξατε. Οι περισσότεροι με προσπερνούσατε. 
Λες και δεν ήμουν εκεί. Ελάχιστοι σταματήσατε το ποδοβολητό και ήρθατε 
κοντά μου. Μα ούτε ένας δεν μου επιτέθηκε. Δεν σας ένοιαζε που ασελγούσα 
στο πτώμα κάποιου δικού σας. Κάνατε δυο τρεις κύκλους τριγύρω μας και 
συνεχίζατε το δρόμο σας. (Παίρνει υφάσματα και δένει το κέρατο πάνω στο κεφάλι 
του.) Για να δούμε; Θα κάνει δουλειά; (Πηγαίνει μπροστά στον καθρέπτη.) Είμαι 
ένας ρινόκερος. Ένας ρινόκερος. Ρινόκερος.  

 
Αρχίζει να μουγκρίζει. Πέφτει στα τέσσερα και περπατάει. Μουγκρίζει στο κοινό. 
Ωστόσο δεν ανταποδίδουν τα μουγκρίσματα. Κάνει ένα γύρο της σκηνής σε πιο γρήγορο 
ρυθμό και μουγκρίζει πάλι στο κοινό χωρίς να λάβει απάντηση. Φτάνει μπροστά στον 
καθρέπτη και παρατηρεί τον εαυτό του. Βγάζει το κέρατο και το πετάει με δύναμη στο 
πάτωμα. 
 
Τίποτα! Τίποτα! Το ίδιο καταραμένο δίποδο. Τι πρέπει να κάνω; Τι; (Βγάζει 
από τη βαλίτσα ένα κομμάτι ωμό κρέας.) Λοιπόν, Μπερανζέ; Θα το κάνεις;  Ο Ζαν 



Μάνος Κουνουγάκης  

7 
 

έλεγε πως είμαστε ότι τρώμε. Θυμάσαι; Μια δαγκωνιά θα είναι αρκετή. 
(Ακούγονται μουγκρίσματα.) Τι έγινε; Φοβάστε; Δεν αντέχετε στην ιδέα πως θα 
φάω ρινοκερίσια σάρκα; Δεν με νοιάζει. Δεν ανήκουμε στο ίδιο είδος. Οπότε 
δεν είμαι κανίβαλος. Μπορώ να σας φάω όπως εσείς καταβροχθίζατε 
κοτόπουλα και γουρούνια όταν ήσασταν άνθρωποι. Αυτά τι; Είναι λιγότερο 
ζώα απ’ όσο εσείς; (Το φέρνει κοντά στο χείλη του αλλά διστάζει.) Άντε! Τι 
καθυστερείς; Έχεις ξαναφάει κρέας. Ναι, σωστά. Έχω φάει. Όχι, όμως ωμό. 
Ωμό, ψημένο. Ποια η διαφορά; (Δαγκώνει διστακτικά αλλά το φτύνει αμέσως.)  
 
Κι αν εκείνος ο ρινόκερος ήταν κάποιος γνωστός μου; Ο μπακάλης ή εκείνη η 
όμορφη σερβιτόρα; Μπορεί και ο Ζαν. Ω Θεέ μου! Ο Ζαν; Νεκρός; Κι αυτή 
η σάρκα του; Όχι. Δεν μπορώ. Δεν μπορώ. Να φάω τις σάρκες κάποιου που 
ήταν άνθρωπος. Κάποιου φίλου μου. Όχι! Είναι τόσο (Παύση) απάνθρωπο. 
(Ακούγονται μουγκρίσματα.) Σκάστε! Ούτε εσείς έχετε το θάρρος να δοκιμάσετε. 
Ή μήπως... Είστε τόσο κτήνη λοιπόν; Θα τρώγατε ένα δικό σας; Ακόμα κι αν 
είστε φυτοφάγοι;  
 
Ο Μπερανζέ πετάει τη ρινοκερίσια σάρκα στο κοινό. Τα μουγκρίσματα σταματάνε. 
Εκείνος γελάει.  
 
Τι πάθατε; Γιατί σταματήσατε; Λίγη σάρκα είναι μόνο μικρά μου ρινοκεράκια. 
Γιατί το φοβάστε; (γελάει) Ιδού! Τα τρομερά κτήνη. Τρέμουν μπροστά σ’ ένα 
κομμάτι κρέας.  
 
Ανεβαίνει στις θέσεις των θεατών και μαζεύει το κρέας. Επιστρέφει στη σκηνή. 
 
Πώς το είπα πριν; Απάνθρωπο. Ναι. Αυτό είναι. Έτσι θα μεταμορφωθώ. Κι 
όχι σ’ οποιοδήποτε ρινόκερο. Αλλά σ’ εκείνο το σπάνιο είδος που ανήκει η 
Νταίζη. Μόνο οι δυο μας. Ναι, μόνο οι δυο μας θα έχουμε αυτή τη μορφή. 
(Πάει κοντά στο κλουβί. Αρχίζει να μασάει το κρέας. Καταπίνει με δυσκολία.) Κοίτα, 
Νταίζη. Κρέας. Κρέας ρινόκερου Θέλεις κι εσύ; (Της πετάει ένα κομμάτι. 
Ακούγονται τα μουγκρητά της.)  
    
 
 
 
 
 
 
 
 
 
 
 



To Beast, or Not To Beast 

8 
 

3.  
 

Καθώς ο Μπερανζέ τρώει, μια γυναίκα κατεβαίνει αργά από το κοινό και τον 
παρατηρεί. Το σώμα της φαίνεται ασυντόνιστο. Μόλις φτάνει στη σκηνή σωριάζεται 
κάτω. Ο Μπερανζέ τρέχει κοντά της. 
  
Μπερανζέ: Είσαι καλά;  
 
Γυναίκα: Νερό. Νερό. 
 
Μπερανζέ: Αμέσως. (Της φέρνει λίγο νερό. Εκείνη το πίνει λαίμαργα.) Πώς 
βρέθηκες εδώ; 
 
Γυναίκα: Δεν.  
 
Μπερανζέ: Πως σε λένε;  
 
Γυναίκα: Δεν. 
 
Μπερανζέ: Δεν γίνεται να μην έχεις όνομα. 
 
Γυναίκα: Δεν. Ξέρω δεν. 
 
Μπερανζέ: Όλοι οι άνθρωποι έχουν ένα όνομα. 
 
Γυναίκα: (μουγκρίζει) 
 
Μπερανζέ: (Κάνει πίσω ξαφνιασμένος.) Πώς;  
 
Γυναίκα: (μουγκρίζει) 
 
Μπερανζέ: Μην γίνεις ρινόκερος! Μη! 
 
Γυναίκα: Ρινόκερος. (μουγκρίζει) Πια όχι.  
 
Μπερανζέ: Ω Θεέ μου! Γίνεσαι πάλι άνθρωπος. 
 
Γυναίκα: Πεινάει. 
 
Μπερανζέ: (Την πιάνει από τους ώμους.) Πες μου. Ήσουν ρινόκερος και 
μεταμορφώθηκες; 
 
Η γυναίκα τον σπρώχνει και μουγκρίζει. Περιφέρεται στο χώρο περπατώντας στα 
τέσσερα. 



Μάνος Κουνουγάκης  

9 
 

 
Γυναίκα: Πεινάει. Πεινάει. Πεινάει. 
 
Μπερανζέ: Έλα εδώ. Έχω λίγα φρούτα.  
 
Γυναίκα: Πεινάει. Πεινάει.  
 
Μπερανζέ: (Πάει μέχρι τον κουβά. Σηκώνει και της δείχνει ένα πορτοκάλι.) Να 
κοίτα!  
 
Γυναίκα: (Πάει κοντά του.) Πεινάει. Δώσε. Δώσε. 
 
Μπερανζέ: Μόλις σταθείς στα δυο σου πόδια. 
 
Γυναίκα: Δεν. 
 
Μπερανζέ: Πρέπει να προσπαθήσεις.  
 
Γυναίκα: Δεν. Πονάει. Φρούτα. 
 
Μπερανζέ: Είσαι άνθρωπος. Σήκω! Στα δυο σου πόδια! 
 
Γυναίκα: (μουγκρίζει) 
 
Μπερανζέ: Έλα καλή μου. Θα σε βοηθήσω.  
 
Την πλησιάζει, τη στηρίζει και μετά από μια-δυο αποτυχημένες προσπάθειες περπατάνε 
μαζί.  
 
Μπερανζέ: Έτσι μπράβο. Είδες που μπορείς. Λίγη προσπάθεια χρειάζεται 
μόνο. (Φτάνουν μέχρι τον κουβά με τα φρούτα.) Τι θα έλεγες για ένα πορτοκάλι; 
(Εκείνη μουγκρίζει και πέφτει με τα μούτρα στον κουβά.) Όχι έτσι. Όχι.  
 
Γυναίκα: (Δυσκολεύεται να τα φάει χωρίς να τα καθαρίσει. Μουγκρίζει.) Δεν. Δεν. 
(μουγκρίζει) 
 
Μπερανζέ: Σταμάτα. Δεν είσαι πια ρινόκερος. Δεν μπορείς να τα φας έτσι. 
 
Γυναίκα: Πεινάει. 
 
Μπερανζέ: Θα σου καθαρίσω εγώ. (Της καθαρίζει ένα πορτοκάλι και της το δίνει. 
Εκείνη το τρώει λαίμαργα.) Πιο αργά. Γέμισες ζουμιά. 
 
Γυναίκα: Άλλο. Άλλο. Πεινάει. (μουγκρίζει) 



To Beast, or Not To Beast 

10 
 

 
Μπερανζέ: Μόνο αν σταματήσεις να μουγκρίζεις. 
 
Γυναίκα: Άλλο. Πεινάει. Πα… πα… παρ… 
 
Μπερανζέ: Ναι; 
 
Γυναίκα: Παρ… παρακαλώ. 
 
Μπερανζέ: Είδες; Μπορείς να είσαι κι ευγενικό κορίτσι. Αυτή τη φορά όμως 
θα φας με προσοχή. Σαν μια καθώς πρέπει κυρία. Εντάξει; (Καθαρίζει το 
πορτοκάλι.) Χρειάζεσαι ένα όνομα. (Της δίνει το πορτοκάλι.) Θα σε βοηθήσει να 
γίνεις γρηγορότερα άνθρωπος. (Εκείνη τρώει λίγο πιο αργά αλλά και πάλι 
λαίμαργα.) Θα σε λέω Ζακλίν.  
 
Γυναίκα: (μουγκρίζει) Δεν. Όχι. 
 
Μπερανζέ: Δεν σου αρέσει; 
 
Γυναίκα: Κι άλλο. Φρούτα. 
 
Μπερανζέ: Πόσο καιρό έχεις να φας;  
 
Γυναίκα: Ρινόκερος.   
 
Μπερανζέ: Άνθρωπος είσαι.  
 
Γυναίκα: Ελίζ. 
 
Μπερανζέ: Πώς;  
 
Γυναίκα: Όνομα. 
 
Μπερανζέ: Σε λένε Ελίζ;  
 
Γυναίκα: Ελίζ. 
 
Μπερανζέ: Εγώ είμαι ο Μπερανζέ. 
 
Γυναίκα: Πεινάει. 
 
Μπερανζέ: Τι θα έλεγες για μια κονσέρβα; 
 
Γυναίκα: Φρούτα. 



Μάνος Κουνουγάκης  

11 
 

 
Μπερανζέ: Δεν έχω πολλά. Και τα χρειάζομαι. 
 
Γυναίκα: Φρούτα. Παρακαλώ. 
 
Μπερανζέ: Εντάξει. Ένα τελευταίο. (Παίρνει ένα μήλο από τον κουβά.) Ορίστε. 
Ένα μήλο. (Εκείνη το παίρνει και τρώει πιο αργά από τις άλλες φορές.) Δεν ξέρεις 
πόση χαρά μου δίνεις. Μεταμορφώθηκες. Αυτό σημαίνει πως όλοι θα 
αλλάξουν. Ακόμα και η Νταίζη. Κι όλα θα γίνουν όπως παλιά. Ή μάλλον όχι. 
Ακόμα καλύτερα. 
 
Γυναίκα: (Του αγγίζει το πρόσωπο.) Όμορφος. Αδύναμος. Μα όμορφος. 
 
Μπερανζέ: Κι εσύ είσαι όμορφη.   
 
Γυναίκα: Έλα. (Προσπαθεί να τον φιλήσει.)  
 
Μπερανζέ: (τραβιέται) Τι κάνεις εκεί;  
 
Γυναίκα: Άγγιξέ. Άγγιξε. Φιλί.  
 
Πέφτει πάνω του και αρχίζει να μουγκρίζει. Προσπαθεί να τον φιλήσει και να του 
βγάλει τα ρούχα. 
 
Μπερανζέ: Άσε με! 
 
Γυναίκα: Γάμησε. Μένα. Τώρα.  
 
Μπερανζέ: Φύγε από πάνω μου. 
 
Γυναίκα: Χύσω. Χύσω θέλω.  
 
Μπερανζέ: Άσε με, σου είπα. 
 
Γυναίκα: Κι εσύ. Θέλεις εσύ. 
 
Μπερανζέ: Σταμάτα. Δεν μπορώ τώρα.  
 
Γυναίκα: Μπορείς. Σε νιώθω. Στύση. Στύση έχεις. 
 
Μπερανζέ: Δεν έχω.  
 
Γυναίκα: Έχεις. Γάμησε. Γάμησε μένα. (μουγκρίζει) 
 



To Beast, or Not To Beast 

12 
 

Μπερανζέ: Μη μουγκρίζεις.  
 
Γυναίκα: (μουγκρίζει) 
 
Μπερανζέ: Σταμάτα. 
 
Γυναίκα: (μουγκρίζει) 
 
Μπερανζέ: Γαμώτο! Με καυλώνει. 
 
Γυναίκα: Θες. Θες Ελίζ. Γαμήσεις. Γαμήσεις ρινόκερο. (μουγκρίζει) 
 
Μπερανζέ: Όχι εδώ. Μπροστά της. 
 
Γυναίκα: (πετάγετε όρθια) Ποια; Ποια εδώ; 
 
Μπερανζέ: Καμιά. 
 
Γυναίκα: Πες. Ποια εδώ; 
 
Μπερανζέ: Ένας ρινόκερος. 
 
Γυναίκα: Κορίτσι; 
 
Μπερανζέ: Ναι.  
 
Γυναίκα: Πρέπει φύγει. Περιοχή μου. 
 
Μπερανζέ: Αυτό δεν γίνεται. 
 
Γυναίκα: Τη διώξω. 
 
Μπερανζέ: Δεν μπορείς. 
 
Γυναίκα: Νιώθω. Νιώθω αυτή. (Πλησιάζει το κλουβί και μουγκρίζει. Η Νταίζη 
ανταποδίδει το μουγκρητό.) 
 
Μπερανζέ: Σταμάτα. Την αναστατώνεις. 
 
Γυναίκα: Θέλει φρούτα. Θέλει σένα. Δικά μου. Φύγει. Πρέπει φύγει. 
(Προσπαθεί να μπει στο κλουβί αλλά ο Μπερανζέ τη συγκρατεί.) 
 
Μπερανζέ: Τι κάνεις εκεί; Θα σε σκοτώσει; 
 



Μάνος Κουνουγάκης  

13 
 

Γυναίκα: Δεν. Μπορέσει δεν. 
 
Μπερανζέ: Είναι ρινόκερος με τριπλό κέρατο.   
 
Γυναίκα: Δεν νοιάζει. Ελίζ διώξει. 
 
Μπερανζέ: Το πιο επικίνδυνο κτήνος. Όλοι τη φοβούνται. 
 
Γυναίκα: Δεν. Εγώ δεν. 
 
Μπερανζέ: Έλα μαζί μου. Θα σου δώσω κι άλλο φρούτο. 
 
Γυναίκα: Άλλο; 
 
Μπερανζέ: Ναι. Όσα θες. Μόνο μην μπεις μέσα.  
 
Γυναίκα: Καλά.  
 
Μπερανζέ: Έτσι κι αλλιώς δεν θα μπορούσες να μπεις.  
 
Γυναίκα: Κλειδί. 
 
Μπερανζέ: Ναι. Έχω κλειδώσει. (Βγάζει το κλειδί από τη τσέπη του και της το 
δείχνει.) Βλέπεις; Οπότε ξέχνα τη και έλα να φας. Κι έπειτα έχουμε δουλειά. 
Θα σε βοηθήσω, Ελίζ. Σιγά σιγά θα φέρεσαι και θα μιλάς σαν γυναίκα.   
 
Η Ελίζ τον ακολουθεί. Μόλις ο Μπερανζέ σκύβει στον κουβά, εκείνη τον σπρώχνει και 
του επιτίθεται.  
 
Μπερανζέ: Ελίζ. Τι κάνεις εκεί; 
 
Γυναίκα: Κλειδί. Τη διώξω. 
 
Παίρνει το κλειδί από τη τσέπη του και τρέχει γρήγορα προς στο κλουβί μουγκρίζοντας. 
Ξεκλειδώνει και μπαίνει μέσα πριν προλάβει ο Μπερανζέ να τη συγκρατήσει. 
 
Μπερανζέ: Σταμάτα! Μη! Μη! (Ακούγονται τα μουγκρίσματα της Νταίζη.) Όχι, 
Νταίζη. Όχι. Όχι.  
 
Ο Μπερανζέ κλείνει γρήγορα την πόρτα και την κλειδώνει και πάλι. 

 
 

 
 



To Beast, or Not To Beast 

14 
 

4. 
 
Ο Μπερανζέ πηγαινοέρχεται αναστατωμένος στο χώρο ρίχνοντας συχνά κλεφτές ματιές 
στο κλουβί της Νταίζη. 
 
Μπερανζέ: Τίποτα. Καμία αλλαγή. Δεν έπρεπε. Όχι. Δεν έπρεπε. Τώρα που 
υπάρχει ελπίδα. Ηλίθιο κτήνος. Εσύ φταις. Εσύ. Μπήκες στο κλουβί της με 
εκείνο το αδύναμο σώμα. Ηλίθια. Το ’ξερες πως θα ξέσκιζε τις σάρκες σου. 
Σαν φλούδα από πορτοκάλι. Τι ήθελες; Να πεθάνεις; Επειδή θα γινόσουν και 
πάλι άνθρωπος; Θα αισθάνθηκες περιφρόνηση για το παλιό σου σώμα. Θα 
ένιωσες τόσο αδέξια κι αδύναμη. Παραδομένη στις σκέψεις και όχι στο 
ένστικτο. Όμως όχι. Δεν έπρεπε να το κάνεις, γαμώτο! Δεν έπρεπε. 
 
Ή άλλος ήταν ο σκοπός σου; Να την εκδικηθείς ήθελες; Να την εμποδίσεις να 
γίνει γυναίκα; Για αυτό θυσιάστηκες, γαμημένη; Για αυτό;  Για να τη νικήσεις;  
 
Ή μήπως για να μ’ εκδικηθείς; Επειδή νόμιζες πως θα σε απέρριπτα. Ηλίθια! 
Βιάστηκες. Βιάστηκες. Είχα σχεδόν παραδοθεί. (Ακούγονται μουγκρίσματα από 
το κοινό. Τους πλησιάζει.)  
 
Σκούξτε παχύδερμα. Μουγκρίστε ελεύθερα. Δεν μ’ ενοχλείτε. (ειρωνικά) Μα τι 
συμβαίνει; Το τραγούδι σας δεν μου ακούγεται πλέον τόσο σίγουρο. Το 
καταλαβαίνετε κι εσείς. Έτσι δεν είναι; Κάτι μέσα σας σπάει. Άρχισαν οι 
πρώτες ρωγμές. Πεθαίνετε. Πεθαίνετε μικρά μου ρινοκεράκια. Και ξέρετε ποιο 
είναι το καλύτερο; Θ’ αναστηθείτε ως άνθρωποι. Σκούξτε λοιπόν. Σκούξτε 
ελεύθερα. Και βάλτε τα δυνατά σας. Είναι το κύκνειο άσμα σας. Ή μάλλον… 
το ρινοκερίσιο άσμα σας. Πρέπει να είναι ένα έργο τέχνης. (Ο Μπερανζέ 
διευθύνει τα μουγκρίσματα σαν μαέστρος.) Εσύ! Στη τρίτη σειρά. Με το μικρό 
κέρατο. Πιο μελωδικά. Κι εσείς, κυρία μου. Ναι, εσείς στο βάθος. Βάλτε 
νεύρο. Είστε ρινόκερος που να πάρει η οργή! Σκούξτε. Μουγκρίστε. Μπράβο 
νεαρέ μου. Είστε άξιο παχύδερμο. Το ίδιο κι ο διπλανός σας. Μπράβο. 
Μπράβο. Κι εσείς δεσποινίς μου. Είστε ένα αξιολάτρευτο κτήνος.  
 
Τους κάνει νόημα να σταματήσουν. Τα μουγκρίσματα σταματάνε. Υποκλίνεται στο κοινό 
και το χειροκροτεί. Πηγαίνει στη Νταίζη. 
 
Τους άκουσες, Νταίζη; Διέκρινες το ράγισμα στη φωνή τους; Αλλάζουν. Κι ας 
μην το καταλαβαίνουν. Σε λίγες μέρες δεν θα υπάρχει ρινόκερος. Θα αλλάξεις 
κι εσύ. Μα μη καθυστερήσεις. Σε παρακαλώ. Θέλεις να κάνεις τώρα μια 
προσπάθεια; Είμαι σίγουρος πως (Η Νταίζη μουγκρίζει.)  
 
Δεν θες; Μα γιατί; Αν είσαι άνθρωπος, μπορείς να (Η Νταίζη μουγκρίζει.) Μα 
γιατί το περιφρονείς; Θα ζήσεις τόσο όμορφες στιγμές. Θα μπορούσες να 
κοιμηθείς αγκαλιά με την κόρη σου πρόσωπο με πρόσωπο. Και ξυπνώντας ν’ 



Μάνος Κουνουγάκης  

15 
 

ανοίξετε τα μάτια σας ταυτόχρονα. Δεν θα ’ναι ωραία; Ή να δεις το φως του 
ήλιου μέσα από τα φύλλα της κληματαριάς. Ποιο κτήνος μπορεί να κοιτάξει 
τόσο ψηλά; Και το καλύτερο. Να είσαι ξαπλωμένη σ’ ένα κρεβάτι με τον 
αγαπημένο σου. Να μιλάτε και να περνάτε τόσο όμορφα που να χάσετε την 
αίσθηση του χρόνου. Όπως εμείς. Θυμάσαι; (Η Νταίζη μουγκρίζει.) Μπορείς 
βέβαια και να πληγώσεις. Να προδώσεις. Να βασανίσεις. Να κάνεις τον άλλο 
να αισθανθεί ένα τίποτα. Ένας άθλιος μπεκρής. Ανάξιος ν’ αγαπηθεί και να 
ζήσει. Ποιος ρινόκερος έχει τέτοια δύναμη; Ε; Ποιος; (Η Νταίζη παθαίνει 
αμόκ.) Ηρέμησε, καλή μου. Ηρέμησε. Δεν θα γίνεις άνθρωπος, αν δεν το θες. 
Τι να κάνω; Τι; Υποφέρει. (Αρχίζει δειλά να της τραγουδάει σε αργό ρυθμό. Η 
Νταίζη σταδιακά ηρεμεί.) 
 
J'a i perdu mon ami 
Sans l'avoir mérité,  
Pour un bouquet de roses  
Que je lui refusai.  
  
Il y a longtemps que je t'a ime  
Jamais je ne t 'oubliera i. 1 
 
  
 
          
 
 
 
 
 
 
 
 
 
 
 
 
 
 
 
 
 
 

                                                             
1 Στίχοι από το À la claire fontaine, παραδοσιακό γαλλικό παιδικό τραγούδι. Μετάφραση: Έχασα τη 
φίλη μου/χωρίς να το αξίζω/ για να ένα μπουκέτο ρόδα/ που της αρνήθηκα.- Σε αγαπώ τόσο καιρό/ 
Δεν θα σε ξεχάσω ποτέ. 



To Beast, or Not To Beast 

16 
 

5.  
 
Ο Μπερανζέ έχει αποκοιμηθεί δίπλα στο κλουβί της Νταίζη. Ο κύριος Παπιγιόν 
μπαίνει στη σκηνή. Μουγκρίζει μια δυο φορές χωρίς να τον αντιληφθεί ο Μπερανζέ. 
Φτιάχνει τη γραβάτα του. Ταυτόχρονα ακούει τον Μπερανζέ να παραμιλάει στον ύπνο 
του.   
 
Μπερανζέ: Τέσσερα. (Μουγκρίζει αδέξια.) Στην άκρη. (Μουγκρίζει και πάλι.) 
Στην άκρη. Ακούτε το ποδοβολητό; Φύγετε. Πριν σας ποδοπατήσω. 
(μουγκρίζει) Εγώ. Ο βασιλιάς ρινόκερος. Bérenger roi. (μουγκρίζει) Τέσσερα. 
Έχω τέσσερα κέρατα.  
 
Παπιγιόν: (Ξυπνάει τον Μπερανζέ.) Κύριε Μπερανζέ. Κύριε Μπερανζέ. 
Ξυπνήστε επιτέλους. Εδώ συμβαίνουν κοσμοϊστορικά γεγονότα κι εσείς 
κοιμάστε. 
 
Ο Μπερανζέ μουγκρίζει καθώς ξυπνάει. Σοκαρισμένος κλείνει το στόμα του. Με 
ανακούφιση βλέπει πως είναι ακόμα άνθρωπος. 
 
Παπιγιόν: Επιτέλους ξυπνήσατε. 
 
Μπερανζέ: Κύριε Παπιγιόν; Εσείς;  
 
Παπιγιόν: Ναι, εγώ. 
 
Μπερανζέ: Είστε άνθρωπος. 
 
Παπιγιόν: Δυστυχώς. 
 
Μπερανζέ: Αυτό είναι θαυμάσιο. Θεραπευτήκατε από τη ρινοκερίτιδα. 
 
Παπιγιόν: Δεν ξέρω πως έγινε. 
 
Μπερανζέ: Πάντα το έλεγα πως είστε ένας άνδρας με πυγμή. 
 
Παπιγιόν: Δεν το ήθελα. 
 
Μπερανζέ: Ένα παράδειγμα για όλους. 
 
Παπιγιόν: Σου είπα πως δεν το ήθελα. (μουγκρίζει)   
 
Μπερανζέ: Μα πώς; Προτιμάτε να είστε ρινόκερος;  
 
Παπιγιόν: Φυσικά. Οι καλύτερες μέρες της ζωής μου. 



Μάνος Κουνουγάκης  

17 
 

 
Μπερανζέ: Εσείς; Ένας προϊστάμενος;  
 
Παπιγιόν: Προϊστάμενος. (μουγκρίζει) Το πιο αξιοθρήνητο πλάσμα. 
 
Μπερανζέ: Μα είχατε κύρος. Σας σεβόταν και σας αγαπούσαν όλοι οι 
υπάλληλοί σας. Ένα πρόσωπο καθολικής αποδοχής. 
 
Παπιγιόν: Από τα ανόητα ανθρωπάκια. 
 
Μπερανζέ: Μα κύριε Παπιγιόν- 
 
Παπιγιόν: Όλα μαζί δεν αξίζουν όσο ένας βαρβάτος ρινόκερος. 
 
Μπερανζέ: Είστε ακόμα από την επήρεια της αρρώστιας. 
 
Παπιγιόν: Σκασμός, ανόητε. Δεν ήταν αρρώστια.  
 
Μπερανζέ: Αλλά τι; 
 
Παπιγιόν: Εξέλιξη. Αναβάθμιση.  
 
Μπερανζέ: Πώς ήταν; 
 
Μπερανζέ: Γιατί με ρωτάς; 
 
Μπερανζέ: Απλά είμαι περίεργος. 
 
Μπερανζέ: Δεν ξέρεις; 
 
Μπερανζέ: Όχι. 
 
Παπιγιόν: Δεν μεταμορφώθηκες; 
 
Μπερανζέ: Ποτέ. Δεν συνθηκολόγησα. 
 
Παπιγιόν: Δηλαδή κάποιοι δεν μεταμορφώθηκαν; Οι ανόητοι! Δεν ξέρουν τι 
έχασαν. 
 
Μπερανζέ: Μάλλον ήμουν ο μόνος. 
 
Παπιγιόν: Σοβαρά; 
 
Μπερανζέ: Έτσι νομίζω. Όλους αυτούς τους μήνες δεν είδα άλλον άνθρωπο. 



To Beast, or Not To Beast 

18 
 

 
Παπιγιόν: Κύριε Μπερανζέ, πάντα το έλεγα πως είστε αδύναμος. Δειλός κι 
αδύναμος.  
 
Μπερανζέ: Εγώ; Που κατάφερα να αντισταθώ στο κάλεσμά τους; 
 
Παπιγιόν: Δεν ήταν αντίσταση; 
 
Μπερανζέ: Αλλά τι; 
 
Παπιγιόν: Φόβος.    
 
Μπερανζέ: Όχι. Δεν το δέχομαι αυτό. 
 
Παπιγιόν: Φόβος ήταν. Φόβος να νιώσετε κάτι ανώτερο. Να αποκτήσετε  
δύναμη που ούτε καν είχατε φανταστεί. 
 
Μπερανζέ: Δεν είναι έτσι. 
 
Παπιγιόν: Φόβος να ενωθείτε μαζί μας. (Ακούγονται μουγκρίσματα από το κοινό.) 
Ακούστε τους. Όχι μεμονωμένα. Αλλά σαν σύνολο. Τόση δύναμη. Σαν να 
ακούς την καρδιά του πλανήτη. Αυτή θα είναι η φωνή του θεού. Ή μάλλον 
αυτό είναι θεός. 
 
Μπερανζέ: Πώς ήταν;  
 
Παπιγιόν: Δεν μπορώ να σας πω. Η γλώσσα μας είναι φτιαγμένη για τις 
ασήμαντες ανθρώπινες καταστάσεις. Δεν βρίσκω λέξεις για να περιγράψω την 
ισχύ και τη μανία που ένιωσα. Μόνο αυτό μπορώ να σας πω. (μουγκρίζει) Αυτό. 
Και τίποτα άλλο. 
 
Μπερανζέ: Και; Πώς γίνατε πάλι άνθρωπος; 
 
Παπιγιόν: Δεν ξέρω. Θυμάμαι πως ξύπνησα σ’ ένα χωράφι. Κρύωνα. Και δεν 
μπορούσα να κουνηθώ. Ούτε να σκεφτώ. Έμεινα εκεί ξαπλωμένος. Ένα φυτό. 
Δεν ξέρω για πόση ώρα. Ένιωθα μόνο τον ήλιο στα μάτια μου. Ξαφνικά 
άρχισα να θυμάμαι ποιος είμαι. Κούνησα τα άκρα μου και κατάφερα να 
σηκωθώ. Έπεσα, σηκώθηκα, έπεσα. Δεν μπορούσα να αρθρώσω λέξη. Απλά 
μούγκριζα. 
 
Μπερανζέ: Θα ήσασταν από τους πρώτους.   
 
Παπιγιόν: Έτσι νομίζω. 
 



Μάνος Κουνουγάκης  

19 
 

Μπερανζέ: Ίσως και ο πρώτος. 
 
Παπιγιόν: Μπορεί. 
 
Μπερανζέ: (Του φιλάει το χέρι.) Κύριε Παπιγιόν. Είστε ο σωτήρας της 
ανθρωπότητας. 
 
Παπιγιόν: (επιθετικά) Σκάσε! Αν το ξαναπείς, θα σε ποδοπατήσω. (Η Νταίζη 
μουγκρίζει.) Τι ήταν αυτό; 
 
Μπερανζέ: Τίποτα. 
 
Παπιγιόν: Άκουσα ένα μούγκρισμα. Από εκεί. 
 
Μπερανζέ: Ιδέα σας ήταν. (Η Νταίζη μουγκρίζει και πάλι.) 
 
Παπιγιόν: Να το πάλι. Εδώ υπάρχει ένας ρινόκερος. 
 
Μπερανζέ: Δεν σας αφορά. 
 
Παπιγιόν: Πες μου. Είμαι ο προϊστάμενός σου. 
 
Μπερανζέ: Όχι πια.  
 
Παπιγιόν: Μου οφείλεις σεβασμό. 
 
Μπερανζέ: Μονάχα αν αποκηρύξεις τη ρινοκερίσια φύση σου.  
 
Παπιγιόν: Αυτό ποτέ. 
 
Μπερανζέ: Δεν πρόκειται να σεβαστώ ένα παχύδερμο.  
 
Παπιγιόν: Κάνε στην άκρη. Αλλιώς θα σε συνθλίψει το κέρατό μου. 
 
Μπερανζέ: Μα έχετε μονάχα ένα καρούμπαλο στο μέτωπο. 
 
Παπιγιόν: Κάνε στην άκρη. Θα σε ποδοπατήσω σκουλήκι. 
 
Μπερανζέ: Σας παρακαλώ, κύριε Παπιγιόν. Ας ηρεμήσουμε. 
 
Παπιγιόν: Μόνο αν κάνεις στην άκρη. 
 
Μπερανζέ: Αν σας πω, θα ηρεμήσετε; 
 



To Beast, or Not To Beast 

20 
 

Παπιγιόν: Πες μου. 
 
Μπερανζέ: Είναι ένας άγριος ρινόκερος. Με τριπλό κέρατο. Εξαιρετικά 
επικίνδυνος. 
 
Παπιγιόν: Θέλω να τον δω. 
 
Μπερανζέ: Καλύτερα όχι.  
 
Παπιγιόν: Μια ματιά θα ρίξω μόνο. 
 
Μπερανζέ: Θα τον αναστατώσετε.  
 
Παπιγιόν: Για ποιον λόγο; 
 
Μπερανζέ: Ας πούμε πως δεν σας συμπαθεί ιδιαίτερα. 
 
Παπιγιόν: Εμένα; Γιατί; 
 
Μπερανζέ: Ήταν υφιστάμενός σας.  
 
Παπιγιόν: Και λοιπόν; Εσύ πριν λίγο μου είπες πως όλοι μου οι υπάλληλοι με 
αγαπούσαν και με σέβονταν. 
 
Μπερανζέ: Ψέματα είπα.  
 
Παπιγιόν: Μα πώς;  
 
Μπερανζέ: Ελάτε τώρα. Το ξέρετε. Οι άνθρωποι λένε ψέματα. 
 
Παπιγιόν: (θυμάται) Οι άνθρωποι. Ναι. Λένε. 
 
Μπερανζέ: Η αλήθεια είναι πως ήσασταν ένα ανυπόφορο αφεντικό. 
 
Παπιγιόν: Σας ανακαλώ στη τάξη, κύριε Μπερανζέ. 
 
Μπερανζέ: Μα έτσι ήταν. 
 
Παπιγιόν: Ψεύδεστε. Κανείς ποτέ δεν μου παραπονέθηκε. 
 
Μπερανζέ: Για να μην χάσει τη δουλειά του. 
 
Παπιγιόν: Τι έκανα δηλαδή σ’ αυτόν εκεί τον ρινόκερο; 
 



Μάνος Κουνουγάκης  

21 
 

Μπερανζέ: Ας πούμε πως η συμπεριφορά σας απέναντί του δεν ήταν και η 
πλέον κομψή. 
 
Παπιγιόν: Ποιος είναι;  
 
Μπερανζέ: Αν σας πω, υπόσχεστε να μην- 
 
Παπιγιόν: Ποιος είναι; 
 
Μπερανζέ: Η Δεσποινίς Νταίζη. 
 
Παπιγιόν: Η Νταίζη; Και τι κάνει εκεί μέσα; 
 
Μπερανζέ: Την αιχμαλώτισα. Για να τη βοηθήσω να- 
 
Παπιγιόν: Εσύ; Αποκλείεται. Πάντα ήσουν ένα ανθρωπάκι. 
 
Μπερανζέ: Ακόμα και ο πιο δειλός άνδρας μπορεί να αιχμαλωτίσει ένα 
κτήνος. 
 
Παπιγιόν: (μονολογεί) Η Δεσποινίς Νταίζη. Εκείνη. Ναι, εκείνη ήταν. Με είπε 
παχύδερμο κι έπειτα (Ακούγονται μουγκρίσματα από το κλουβί.) 
 
Μπερανζέ: Καλύτερα να φύγετε. 
 
Παπιγιόν: Κάνε στην άκρη. Πρέπει να μπω στο κλουβί.  
 
Μπερανζέ: Θα σας σκοτώσει. 
 
Παπιγιόν: Όχι, βέβαια. 
 
Μπερανζέ: Δεν θα σας αφήσω. 
 
Παπιγιόν: Κάνε στην άκρη.  
 
Μπερανζέ: Όχι. 
 
Παπιγιόν: (μουγκρίζει) 
 
Μπερανζέ: Σας παρακαλώ, κύριε Παπιγιόν. 
 
Παπιγιόν: (μουγκρίζει) 
 
Μπερανζέ: Είναι για το καλό σας και το καλό της. 



To Beast, or Not To Beast 

22 
 

 
Ο Παπιγιόν πέφτει στα τέσσερα και προσπαθεί να επιτεθεί στον Μπερανζέ. Ωστόσο 
λόγω της ηλικίας του είναι πολύ αδύναμος για να τον βλάψει. Ο Μπερανζέ τον 
ακινητοποιεί. Ταυτόχρονα ακούγονται όλο και πιο έντονα μουγκρητά από το κλουβί. 
 
Μπερανζέ: Σας παρακαλώ. Ηρεμήστε.  
 
Παπιγιόν: (μουγκρίζει) 
 
Μπερανζέ: Δεν θέλω να σας πονέσω. 
 
Παπιγιόν: Άσε με ανθρωπάκι! Άσε με! 
 
Μπερανζέ: Λυπάμαι. 
 
Παπιγιόν: Άσε με, είπα! 
 
Μπερανζέ: Αν σας σκοτώσει, δεν θα μπορέσει ν’ αλλάξει. 
 
Παπιγιόν: Άσε με. Θα φύγω. 
 
Ο Μπερανζέ τον αφήνει. Ο Παπιγιόν τρέχει προς το κοινό και χάνεται. Ακούγονται 
μουγκρίσματα. Οι ρινόκεροι του επιτίθενται. 
 
Μπερανζέ: Κύριε Παπιγιόν! Όχι! Όχι! Σταματήστε. Τρυπάτε τις σάρκες του. 
Άνθρωπος είναι. Όχι κάποιο σακί με άχυρα. Σας παρακαλώ. Τον σκοτώνετε. 
Μη! Μη!  
 
 
 
 
 
 
 
 
 
 
 
 
 
 
 
 
 



Μάνος Κουνουγάκης  

23 
 

6.  
 

Μπερανζέ: (στο κοινό) Δολοφόνοι. Κτήνη. Γιατί τον σκοτώσατε; Γιατί; Ήταν 
ένας αδύναμος γεράκος. Να τον εκδικηθείτε θέλατε; Επειδή ήταν ο πρώτος; 
Καθάρματα. Να τον ευγνωμονείτε πρέπει. Να τον λατρεύετε. Αυτός σας 
έσωσε. Ο Άγιος Παπιγιόν. Ο Άγιος Παπιγιόν ο Εξημερωτής. Σκύψτε και 
λατρέψτε τον. Σκύψτε. Όλοι. Αλλιώς θα ελευθερώσω τη Νταίζη. (Τα μουγκρητά 
σταματάνε.) 

Όχι. Δεν το δέχομαι. Τον ξεσκίσατε. Τον ποδοπατήσατε. Ενώ είχατε 
αρχίζει να αλλάζετε. Δεν είστε πια άλογα κτήνη. Το βλέπω. Το βλέπω στα 
μάτια σας. Ξέρατε ότι σκοτώνατε έναν αθώο. Ξέρατε ότι γινόσασταν 
δολοφόνοι. Μήπως πιστέψατε πως ο φόνος θα εμποδίσει τη μεταμόρφωσή σας; 
Αυτό είναι κυρία μου; Αυτό; Να σας πω κάτι; Είστε ανόητη. Κι ο άνθρωπος 
σκοτώνει. Κι ο άνθρωπος. Και μάλιστα πιο βάναυσα από τα κτήνη. (Ανεβαίνει 
στο κοινό.) Εκτός αν θέλατε να νιώσετε για τελευταία φορά τη ζωώδη δύναμή 
σας. Έτσι είναι, νεαρέ μου; Σας άρεσε; Βρήκατε ηδονικό να τρυπάτε το σώμα 
του με το κέρατό σας; Σας άρεσε που το αίμα του πιτσίλιζε το πετσί σας; Που 
συνθλίβατε το κουφάρι του; Για να δω. Έχετε στύση; Πώς; Όχι; Ω! Αυτό δεν 
το περίμενα. Είστε υγρός. Εκσπερματώσατε ενώ τον σκοτώνατε. 
(Απομακρύνεται αηδιασμένος.) Ανώμαλε!  
 
Μπορεί βέβαια και ν’ αδικώ μερικούς. Ίσως κάποιοι τον σπλαχνιστήκατε. 
Επειδή δεν άντεχε άλλο να είναι άνθρωπος. Καταλάβατε πως ήθελε να 
αυτοκτονήσει, τον λυπηθήκατε και του χαρίσατε τη λύτρωση. Είστε έξυπνα 
παχύδερμα, έτσι; Και τόσο φιλεύσπλαχνα. Με έχετε συγκινήσει. Άξια θα γίνετε 
και πάλι άνθρωποι. Άξια! Και να ξέρετε πως πάντα θα σας μνημονεύει η 
ανθρωπότητα. Γιατί τον βοηθήσατε να πεθάνει και να ολοκληρώσει τη 
μεταμόρφωσή του. Από κτήνος έγινε άνθρωπος και από άνθρωπος άγιος. Ο 
Άγιος Παπιγιόν. Ο Άγιος Παπιγιόν ο Εξημερωτής. Μαζέψτε τις σάρκες του. 
Και φυλάξτε τις. Σε λίγους μήνες, όταν θα αναγείρονται ναοί προς τιμήν του, 
θα γίνετε πλούσιοι.  
 
Κατεβαίνει από το κοινό κρατώντας ένα κομμάτι σάρκα και πάει στο κλουβί της Νταίζη. 
 
Ορίστε, καλή μου. Η σάρκα ενός αγίου. Και όχι του οποιουδήποτε. Η σάρκα 
του Εξημερωτή. Εκείνου που πρώτος έγινε άνθρωπος. Δοκίμασε και θα γίνεις 
και πάλι γυναίκα. (Πετάει τη σάρκα στο κλουβί.) Μα γιατί δεν τρως; Εσένα σου 
αρέσει το κρέας. Φάε. Οι σάρκες αγίων έχουν μια ελαφρά πικάντικη γεύση. Θα 
προκαλέσουν μικρές συσπάσεις στον ουρανίσκο σου. Και αργά αργά θα τον 
φέρουν σε οργασμό. Δοκίμασε. Έστω μια μπουκιά. Είσαι η μόνη που δεν έχει 
αρχίσει να αλλάζει. Μα πρέπει. Ακούς; Πρέπει. Χωρίς εσένα η παρουσία τους 
θα είναι ανυπόφορη. Θα τους μισήσω ακόμα περισσότερο. Και τότε ξέρεις τι 
θα κάνω; Θα ανοίξω το κλουβί σου και θα σ’ αφήσω ελεύθερη. Όσο ακόμα θα 
είναι ευάλωτοι. Σαν νεογέννητα μωρά. Θα είναι ένα εξαίσιο γλέντι. Θα πίνω το 



To Beast, or Not To Beast 

24 
 

κονιάκ μου και θα σε καμαρώνω καθώς θα τους τρυπάς, θα τους ποδοπατάς και 
θα τους τρως. Λοιπόν; Δικιά σου η απόφαση. Τον Άγιο Παπιγιόν ή τους (Μόλις 
λέει το όνομα Παπιγιόν η Νταίζη αρχίζει να μουγκρίζει.) Αυτό είναι. Μπράβο το 
κορίτσι μου. Φάε τον. Είναι ο κύριος προϊστάμενος. Εκείνο το άθλιο 
ανθρωπάκι που σε άγγιζε με τα ρυτιδιασμένα και ιδρωμένα χέρια του. Μα τι 
κάνεις; Μη. Σταμάτα. Μη ξερνάς το σώμα του αγίου. Αμαρτία. Αμαρτία. Θα 
πρέπει μετά να φας τα ξερατά σου. Πώς αλλιώς θα γίνεις άνθρωπος; Πώς; Όχι. 
Δεν μπορώ να βλέπω άλλο. 
 
Ο Μπερανζέ αηδιασμένος και καταρρακωμένος πηγαίνει μέχρι το κοινό. Σκύβει πάνω 
από τους θεατές και τους παρατηρεί προσεκτικά τραγουδώντας αργά τους στίχους από 
À la claire fontaine. Επιστρέφει στη Νταίζη. Ξεκλειδώνει το κλουβί. 
 
Ελεύθερη. Μπορείς να φύγεις. (Ο Μπερανζέ γονατίζει.) Μπορείς να φύγεις. Ίσως 
αν ζήσεις ελεύθερη να μεταμορφωθείς. Βγες. Κι αν θες, σκότωσέ με.  
 
Η Νταίζη μουγκρίζει αραιά και που. Ο Μπερανζέ αναπνέει βαριά. Τελικά κλειδώνει 
και πάλι το κλουβί.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

 



Μάνος Κουνουγάκης  

25 
 

7.  
 
Ο Ζαν μπαίνει στο χώρο. Κρατάει στα χέρια του ένα ζευγάρι χειροπέδες. 
 
Μπερανζέ: Ζαν! Εσύ; 
 
Ζαν: Παρ’ τις και δέσε με. 
 
Μπερανζέ: Πόσο χαίρομαι που σε βλέπω. 
 
Ζαν: Γρήγορα!  
 
Μπερανζέ: Το ήξερα πως θα τα καταφέρεις. (τον αγκαλιάζει) 
 
Ζαν: (τον σπρώχνει) Δέσε με, ανόητε! 
 
Μπερανζέ: Μα γιατί; 
 
Ζαν: Να εκεί. Σ’ εκείνο το σίδερο. Δεν θα μπορέσω να ελευθερωθώ. 
 
Μπερανζέ: Δεν σε καταλαβαίνω. 
 
Ζαν: Κάνε απλά αυτό που σου λέω. 
 
Μπερανζέ: (Δένει τον Ζαν.) Εντάξει; 
 
Ζαν: (Δοκιμάζει αποτυχημένα να ελευθερωθεί.) Ναι. Έτσι νομίζω.  
 
Μπερανζέ: Γιατί μου ζήτησες να σε δέσω; 
 
Ζαν: Υποσχέσου μου πως δεν θα με λύσεις. Ότι κι αν συμβεί. Ακόμα κι αν σε 
απειλήσω ή σε ικετεύσω. 
 
Μπερανζέ: Μα τι συμβαίνει; 
 
Ζαν: Υποσχέσου μου. 
 
Μπερανζέ: Εντάξει. Το υπόσχομαι. 
 
Ζαν: Και πως ότι κι αν δεις, θα με θυμάσαι όπως ήμουν παλιά. Σαν έναν 
αξιοπρεπή και μορφωμένο άνδρα.  
 
Μπερανζέ: Τι σημαίνουν όλα αυτά; Γιατί με έβαλες να σε δέσω; 
 



To Beast, or Not To Beast 

26 
 

Ζαν: Για να μη σου κάνω κακό. 
 
Μπερανζέ: Εσύ; Ο καλύτερoς φίλος μου; 
 
Ζαν: Δεν είμαι αυτός που ήμουν. 
 
Μπερανζέ: Αλλά; Ποιος;  
 
Ζαν: Ήμουν ρινόκερος, Μπερανζέ. Ένας σιχαμερός ρινόκερος. Που 
χαμήλωνε το κεφάλι του για να φάει χορτάρι. Που υπέφερε από τις 
αλογόμυγες. Ακόμα παλεύει μέσα μου το καταραμένο κτήνος. Άγρια και 
μανιασμένα. Θέλει να βγει και πάλι στην επιφάνεια. 
 
Μπερανζέ: Δεν θα μπορέσει. Είσαι άνθρωπος πλέον. 
 
Ζαν: Είμαι; 
 
Μπερανζέ: Φυσικά. 
 
Ζαν: Ξέρεις κάτι; Κανείς μας δεν θα είναι ίδιος ξανά. Τα παχύδερμα που 
ήμασταν κάποτε θα περιφέρονται μέσα μας. Πάνω κάτω. Πάνω κάτω. 
Ψάχνοντας κάποια διέξοδο.  
 
Μπερανζέ: Δεν είναι έτσι. Μόλις η μεταμόρφωση- 
 
Ζαν: Κοίτα τους. 
 
Μπερανζέ: Πώς είπες; 
 
Ζαν: Πλησίασε τους και κοίτα τους. 
 
Μπερανζέ: (Πλησιάζει στο κοινό και τους παρατηρεί.) Τι ευτυχία! 
Μεταμορφώθηκαν πλήρως. Όλοι τους. Θριάμβευσε ο άνθρωπος μέσα τους. Το 
ήξερα πως το είδος μας θα νικήσει. 
 
Ζαν: Όχι ακριβώς. 
 
Μπερανζέ: Είναι τόσο όμορφοι. Δυο χέρια, δυο πόδια. Μια μικρούλα μύτη. 
Κι ένα κούτελο. Ένα μικρό, καθαρό κούτελο. Αυτό είναι. Ναι, αυτό. Το 
κούτελο μας ξεχωρίζει από τα ζώα. Αυτό μας κάνει ανθρώπους. 
 
Ζαν: Δες πιο προσεκτικά. 
  
 



Μάνος Κουνουγάκης  

27 
 

Μπερανζέ: (Εξετάζει από κοντά κάποια άτομα από το κοινό.) Μα τι τους 
συμβαίνει; Ανασαίνουν παράξενα. Και το βλέμμα τους. Ναι. το βλέμμα τους. 
Είναι κάπως άδειο. Κενό. 
 
Ζαν: Τα κατάλοιπα της αρρώστιας. Όπως τα σημάδια της ιλαράς στα 
πρόσωπά μας. 
 
Μπερανζέ: Απλά δεν έχει τελειώσει η μεταμόρφωσή τους. Σε λίγο καιρό- 
 
Ζαν: Ανόητε! Μη με αμφισβητείς. (μουγκρίζει)  
 
Μπερανζέ: Ζαν. Είσαι καλά; 
 
Ζαν: Λύσε με. Τώρα. Αλλιώς θα σε σκοτώσω. Θα σε συντρίψω. Θα συνθλίψω 
το κρανίο σου. Θα το πατήσω και θα σπάσει σε μικρά μικρά κομματάκια. 
(Μουγκρίζει και προσπαθεί μάταια να ελευθερωθεί.) 
 
Μπερανζέ: Ηρέμησε, φίλε μου. Ηρέμησε. Σκέψου πως είσαι άνθρωπος. 
 
Ζαν: Πρέπει να ενωθώ μαζί τους. Είμαι τόσο αδύναμος μόνος μου. Αδύναμος. 
Αδύναμος. (μουγκρίζει) 
 
Μπερανζέ: Δεν υπάρχουν πια ρινόκεροι, Ζαν. Ούτε ένας. Λύθηκε η κατάρα. 
 
Ζαν: (ηρεμεί) Ούτε ένας; 
 
Μπερανζέ: Ναι. Έτσι νομίζω. (Ξαφνικά θυμάται τη Νταίζη. Πηγαίνει αργά προς 
το κλουβί.)  
 
Ζαν: Που πας;  
 
Μπερανζέ: Πρέπει κι αυτή να άλλαξε. Πρέπει. (Καθώς πλησιάζει ακούγεται το 
μουγκρητό της.) Όχι, γαμώτο. Όχι.  
 
Ζαν: Ποιος είναι εκεί; 
 
Μπερανζέ: (σαστισμένος) Ένας ρινόκερος. 
 
Ζαν: Ώστε ακόμα υπάρχουν. (Μουγκρίζει.)  
 
Μπερανζέ: Σταμάτα. 
 
Ζαν: (Μουγκρίζει.) 
 



To Beast, or Not To Beast 

28 
 

Μπερανζέ: Σταμάτα σου λέω. 
 
Ζαν: (Μουγκρίζει.) Μα γιατί δεν απαντάει στο κάλεσμά μου; 
 
Μπερανζέ: Που θες να ξέρω; 
 
Ζαν: Τι ρινόκερος είναι; Της Αφρικής ή της Ασίας; Με ένα ή δύο κέρατα; 
 
Μπερανζέ: Μαύρος ρινόκερος με τριπλό κέρατο. Ο μόνος παμφάγος. 
 
Ζαν: Δεν υπάρχει τέτοιο είδος. 
 
Μπερανζέ: Είναι σπάνιο. Και το πιο επικίνδυνο.  
 
Ζαν: Και τι κάνει εκεί μέσα; 
 
Μπερανζέ: Τον έχω αιχμαλωτίσει. 
 
Ζαν: Εσύ; Φυλάκισες ένα τόσο ευγενές πλάσμα;  
 
Μπερανζέ: Ναι. 
 
Ζαν: Αυτό είναι ύβρις. Βλασφημία. 
 
Μπερανζέ: Για το καλό της. 
 
Ζαν: Είναι θηλυκό; 
 
Μπερανζέ: Ναι. 
 
Ζαν: Την ξέρω; 
 
Μπερανζέ: Η συνάδελφός μου, η Νταίζη. 
 
Ζαν: Με αυτή δεν ήσουν ερωτευμένος; (Ο Μπερανζέ δεν απαντάει.) Θέλω να τη 
δω. 
 
Μπερανζέ: Θα την αναστατώσεις. 
 
Ζαν: Λύσε με. Θέλω να τη δω. 
 
Μπερανζέ: Λυπάμαι, Ζαν. Δεν μπορώ. 
 
Ζαν: Λύσε με! Τώρα! (Προσπαθεί μάταια να ελευθερωθεί. Μουγκρίζει.) 



Μάνος Κουνουγάκης  

29 
 

 
Μπερανζέ: Απλά ακολουθώ τις εντολές σου. 
 
Ζαν: Δεν ήμουν εγώ. Δεν ήμουν εγώ. Ήταν εκείνο το ανθρωπάριο. Τόσο 
αδύναμο. Τόσο ανόητο. (μουγκρίζει) Λύσε με, είπα. Λύσε με.  
 
Μπερανζέ: Αν μπεις εκεί μέσα, θα σε σκοτώσει. 
 
Ζαν: Αποκλείεται. Θ’ αναγνωρίσει τον όμοιό της. 
 
Μπερανζέ: Θα σε κατασπαράξει. (Ο Ζαν μουγκρίζει και προσπαθεί να 
ελευθερωθεί.) Σταμάτα. Κάνεις κακό στον εαυτό σου. Ζαν! Ζαν! Ω Θεέ μου! Τι 
να κάνω; Τι;  
 
Αρχίζει να τραγουδάει τους στίχους από το À la claire fontaine. Ο Ζαν δείχνει να 
ηρεμεί.  
 
Ζαν: Έχασα τον φίλο μου. 
 
Μπερανζέ: Χωρίς να το αξίζω.  
 
Ζαν: Πρέπει να με βοηθήσεις, Μπερανζέ. 
 
Μπερανζέ: Κι εσύ Ζαν. Κι εσύ. 
 
Ζαν: Εγώ; Πώς; 
 
Μπερανζέ: Να με βοηθήσεις να γίνω ρινόκερος. 
 
 
 
 
 
 
 
 
 
 
 
 
 
 
 
 



To Beast, or Not To Beast 

30 
 

8.  
 
Ακούγονται μουγκρίσματα  από το κλουβ ί της Νταίζη.  Ο Μπερανζέ 
τρέχει για να δει τ ι  συμβαίνει .  
 
Μπερανζέ: Νταίζη; Μπορείς καλή μου. Το ξέρω πως μπορείς. Προσπάθησε. 
Πάρε βαθιές ανάσες. Και σκέψου κάτι όμορφο. Κάτι που αγαπούσες πολύ. Τη 
μυρωδιά του βρεγμένου χώματος. Τα ποιήματα της αδερφής σου. Ή εκείνο το 
άστρο. Την έβδομη αδερφή από τις Πλειάδες. Που δεν φαίνεται πάντα στον 
ουρανό. (Ακούγονται μουγκρίσματα.) 
 
Ζαν: Τι συμβαίνει; 
 
Μπερανζέ: Προσπαθεί να μεταμορφωθεί. 
 
Ζαν: Και; 
 
Μπερανζέ: (στη Νταίζη) Το ξέρω πως θα τα καταφέρεις. Είσαι άνθρωπος. 
Γυναίκα. Η πιο όμορφη που έχω δει στη ζωή μου. Ένα αιθέριο πλάσμα. Από 
αυτά που ανυψώνουν το είδος μας. (Η Νταίζη μουγκρίζει.) Είσαι και δυνατή. 
Εξαιτίας σου παρέμεινα άνθρωπος. Η σκέψη σου νίκησε τις φωνές τους. 
Ολόκληρη την καταραμένη αγέλη τους.  
 
Ζαν: Μπερανζέ;  
 
Μπερανζέ: Το ξέρω πως είναι δυνατός. Έχεις να παλέψεις με το πιο άγριο 
κτήνος. Όμως μπορείς. Είσαι ξεχωριστή. Για αυτό εξάλλου σε επέλεξε. (Η 
Νταίζη μουγκρίζει εκτός ελέγχου. Σαν να υποφέρει.)   
 
Ζαν: Μπερανζέ; Δεν άλλαξες; 
 
Μπερανζέ: Δεν πειράζει, καλή μου. Ηρέμησε. Θα προσπαθήσουμε και πάλι 
αργότερα. Ξανά και ξανά. Μέχρι να είμαστε και πάλι μαζί. Όλα θα πάνε καλά. 
Το ξέρω. (Πάει δίπλα στον Ζαν.) Δεν μπορεί να αλλάξει. Θα μείνει έτσι για 
πάντα. 
 
Ζαν: Ω Νταίζη! Εσύ είσαι η εκλεκτή. (Αρχίζει να μουγκρίζει.) 
 
Μπερανζέ: Όχι κι εσύ. 
 
Ζαν: Λύσε με. Κι άφησέ με να ενωθώ μαζί της.  
 
Μπερανζέ: Ποτέ! 
 



Μάνος Κουνουγάκης  

31 
 

Ζαν: Τη χρειάζομαι. (μουγκρίζει) 
 
Μπερανζέ: Ζαν. Πρέπει να με βοηθήσεις. 
 
Ζαν: (μουγκρίζει) 
 
Μπερανζέ: Ζαν! 
 
Ζαν: Αυτή θα μας σώσει. Είναι η αρχηγός της αγέλης. Αν μαζευτούμε κοντά 
της θα μείνουμε κτήνη.  
 
Μπερανζέ: Αυτό δεν θα το επιτρέψω. Είναι δική μου. 
 
Ζαν: Ανήκει στην αγέλη. 
 
Μπερανζέ: Για αυτό θα πρέπει να αφανιστεί η αγέλη σας.  
 
Ζαν: Θα μας προδώσεις για ένα θηλυκό. 
 
Μπερανζέ: Ποτέ δεν είχα αγέλη. 
 
Ζαν: Όλοι μας έχουμε. 
 
Μπερανζέ: Εγώ όχι. 
 
Ζαν: Δεν άλλαξες Μπερανζέ; 
 
Μπερανζέ: Όχι. 
 
Ζαν: Ανώμαλε. Τέρας της φύσης.  
 
Μπερανζέ: Εγώ που έμεινα άνθρωπος; 
 
Ζαν: Είδες τι σου έκανε το πότο; Αν με άκουγες. Αν το είχες κόψει. Αλλά εσύ 
εκεί. Ανίκανος. Αποτυχημένος. Ο μόνος που δεν μεταμορφώθηκε. Μα την 
αγέλη! Ντρέπομαι που ήμουν φίλος σου. (μουγκρίζει) Φύγε. Χάσου απ’ τα 
μάτια μου. (Προσπαθεί μάταια να ελευθερωθεί.) 
 
Μπερανζέ: (φωνάζει) Ζαν! Απαιτώ να επιβληθείς στο παχύδερμο μέσα σου! 
(τον χαστουκίζει) 
 
Ζαν: (Δείχνει να ηρεμεί.) Μπερανζέ; Δεν. Δεν μπορώ να το ελέγξω.   
 
Μπερανζέ: Πρέπει να πιω. (Παίρνει ένα μπουκάλι κονιάκ.)  



To Beast, or Not To Beast 

32 
 

 
Ζαν: Μη το κάνεις. 
 
Μπερανζέ: (Τον αγνοεί. Πίνει.) Σου ζητώ συγνώμη για τους κακούς μου 
τρόπους. Θα έπρεπε να σε κεράσω ένα ποτηράκι. Όμως καταλαβαίνεις πως 
στην κατάστασή σου το αλκοόλ δεν θα είναι και τόσο ωφέλιμο. 
 
Ζαν: Θα ήθελα μια γουλιά. Ίσως με συνεφέρει. 
 
Μπερανζέ: Εσύ; Που πάντα κατέκρινες το ποτό; 
 
Ζαν: Μονάχα την υπερβολή. 
 
Μπερανζέ: Καλά. Πάρε. (Του δίνει το μπουκάλι.) Με μέτρο όμως. Κι εγώ το 
χρειάζομαι. 
 
Ζαν: Στον άνθρωπο!  
 
Ο Ζαν πίνει αλλά δεν το αντέχει και το φτύνει. Ο Μπερανζέ γελάει. Παίρνει το 
μπουκάλι. 
 
Μπερανζέ: Στα κτήνη! 
 
Ζαν: Μην πιεις πολύ. Πρέπει να είσαι νηφάλιος.  
 
Μπερανζέ: Είδες που σου λέω. Σε λίγο θα είσαι και πάλι ο παλιός καλός σου 
εαυτός.  
 
Ζαν: Λύσε με και άσε με να φύγω. 
 
Μπερανζέ: Πρέπει να με βοηθήσεις. 
 
Ζαν: Εγώ χρειάζομαι τη βοήθεια σου. Να με σπλαχνιστείς και να με-  
 
Μπερανζέ: Όχι. Άκουσέ με! Μεταμορφώθηκες σε ρινόκερο. Θα ξέρεις τι 
πρέπει να κάνω για ν’ αλλάξω κι εγώ.  
 
Ζαν: Λυπάμαι Ζαν. Δεν πρόκειται να γίνει ρινόκερος. 
 
Μπερανζέ: Πρέπει. 
 
Ζαν: Δεν θ’ ακουστεί ξανά το τραγούδι τους.  
 
Μπερανζέ: Το τραγούδι τους; 



Μάνος Κουνουγάκης  

33 
 

 
Ζαν: Αυτό που μας καλούσε στην αγέλη. Όσο κι αν το μισούσες. Όσο κι αν 
ήσουν σίγουρος πως θα το αγνοούσες. Μόλις έφτανε στα αυτιά σου, κατέκλυζε 
το είναι σου. Γινόταν εσύ. Σε έκανε να ποθήσεις τη θεϊκή δύναμη της αγέλης. 
Περισσότερο από κάθε τι στον κόσμο.  
 
Μπερανζέ: Δηλαδή χωρίς το τραγούδι των ρινόκερων… 
 
Ζαν: Δεν υπάρχει μεταμόρφωση. 
 
Μπερανζέ: Κάποιος άλλος τρόπος θα υπάρχει. 
 
Ζαν: Μονάχα αν σε καλέσει; 
 
Μπερανζέ: Η Νταίζη; 
 
Ζαν: Μα και πάλι. Είναι μονάχα ένα παχύδερμο. Και χρειάζονται τουλάχιστον 
δύο για να υπάρξει αγέλη. Το κάλεσμά της δεν θα έχει ιδιαίτερη επίδραση 
πάνω σου.  
 
Μπερανζέ: Αν με καλούσε. 
 
Ζαν: Αν δεν τ’ ακολουθήσεις αμέσως ή έστω μετά από λίγο, το συνηθίζεις.  
Παθαίνεις ανοσία.  
 
Μπερανζέ: Ναι. έτσι είναι. Μέρα με τη μέρα το μισείς όλο και περισσότερο. 
Το να αντιστέκεσαι στο κάλεσμα γίνεται σκοπός της ζωής σου. Η νέα σου 
ταυτότητα. Και νιώθεις σημαντικός γαμώτο. Κάποιος σπουδαίος. 
 
Ζαν: Να ξέρεις πως σε θαυμάζω. Δεν σε είχα για τόσο δυνατό.  
 
Μπερανζέ: Ώσπου μια μέρα καταλαβαίνεις πόσο μόνος είσαι. Κι αρχίζεις να 
αναρωτιέσαι αν έκανες λάθος.  
 
Ζαν: Είμαι περήφανος που είσαι φίλος μου.  
 
Μπερανζέ: Σε ευχαριστώ. 
 
Ζαν: Τώρα λύσε με. 
 
Μπερανζέ: Όχι. Πρέπει πρώτα να με βοηθήσεις. 
 
Ζαν: Θέλω να φύγω. 
 



To Beast, or Not To Beast 

34 
 

Μπερανζέ: Που θα πας; 
 
Ζαν: Στο ποτάμι. 
 
Μπερανζέ: Δεν έχεις καμιά δουλειά εκεί. Κατάλαβέ το Ζαν. Δεν είσαι πλέον 
ρινόκερος. 
 
Ζαν: Το ξέρω.  
 
Μπερανζέ: Τότε; Γιατί να πας στο ποτάμι; 
 
Ζαν: Γιατί ούτε άνθρωπος είμαι.  
 
Μπερανζέ: Θα γίνεις. Κάνε λίγο υπομονή. 
 
Ζαν: Όχι. Είναι μάταιο.  
 
Μπερανζέ: Και; Τι θέλεις να κάνεις εκεί; 
 
Ζαν: Δεν καταλαβαίνεις; 
 
Μπερανζέ: Όχι. 
 
Ζαν: Να πνιγώ. (Μουγκρίζει και εκτός ελέγχου προσπαθεί να ελευθερωθεί.) 
 
 
 
 
 
 
 
 
 
 
 
 
 
 
 
 
 
 
 
 



Μάνος Κουνουγάκης  

35 
 

9 
 
Μπερανζέ: (Κλείνει τα αυτιά του με τα χέρια του.) Σταμάτα πια. Σταμάτα. Δεν το 
αντέχω. Είσαι ο φίλος μου. Καταλαβαίνεις; Ο φίλος μου. Πρέπει να επιβληθείς 
στο καταραμένο κτήνος. Να μιμηθείς το παράδειγμά μου. (Κατεβάζει τα χέρια 
του.) Όχι, Ζαν. Όχι. Δεν θα σ’ ελευθερώσω όσο κι αν σκούζεις. (Πηγαίνει προς 
το κοινό.) Εσείς; Θα μουγκρίσετε; Δεν θέλετε να γίνετε ζώα και πάλι; Δείτε τον! 
Ακούστε τον! Δεν σας αρέσει ο ήχος που βγάζει; Γιατί τον κοιτάτε με τόση 
απέχθεια; Τον φίλο μου κοροϊδεύετε; Τον φίλο μου; Αυτός τουλάχιστον μένει 
πιστός στα ένστικτά του. Ενώ εσείς γαμημένοι. Μόλις γίνατε πάλι άνθρωποι 
σας έπιασαν οι καθωσπρεπισμοί και οι δισταγμοί. Τόσο αδύναμοι είστε τελικά; 
Εσάς σεβόμουν τόσα χρόνια; Εσάς ντρεπόμουν όταν λέγατε πως είμαι  
μπεκρής; Όχι. Δεν θα το επιτρέψω. Ακούστε τον! Και τώρα μουγκρίστε κι 
εσείς. Πάμε! Πάμε είπα! Γιατί δεν μουγκρίζετε; Φοβάστε; Εσύ φίλε μου πριν 
λίγη ώρα μούγκριζες με όλο σου το είναι. Εσείς κυρία μου με είχατε 
ξεκουφάνει. Και τώρα τι; Κάθεστε στις θέσεις σας και με κοιτάτε; Σαν θεατές 
σε μια γαμημένη παράσταση; Σας φαίνεται αλλόκοτο το μουγκρητό του; Δεν 
ταιριάζει στην ανθρώπινη φωνή σας; Στην αισθητική σας; Ε; Αυτό είναι; Σας 
λυπάμαι ρε! Σας λυπάμαι! Ξέρετε κάτι; Μάλλον σας προτιμούσα όταν ήσασταν 
κτήνη.  
 
Ζαν: (Σταματάει να μουγκρίζει.) Μπερανζέ. Μπερανζέ. 
 
Μπερανζέ: Δεν πρόκειται να σε λύσω.  
 
Ζαν: Πρέπει.  
 
Μπερανζέ: Θα είναι σαν να σε σκοτώνω εγώ. 
 
Ζαν: Σπλαχνίσου τον φίλο σου. 
 
Μπερανζέ: Προτιμώ να τον σώσω. 
 
Ζαν: Λύσε με!  
 
Μπερανζέ: Όχι. 
 
Ζαν: Είναι δικαίωμά μου ν’ αυτοκτονήσω. 
 
Μπερανζέ: Δεν έχεις κανένα δικαίωμα πλέον. 
 
Ζαν: Μα τι λες; 
 
Μπερανζέ: Μου ανήκεις. Είσαι φυλακισμένος μου. 



To Beast, or Not To Beast 

36 
 

 
Ζαν: Λύσε με γαμώτο! (μουγκρίζει) 
 
Μπερανζέ: Ένα ρινόκερος στο κλουβί του.  
 
Ζαν: (μουγκρίζει) 
 
Μπερανζέ: Που πρέπει να εξημερωθεί.  
 
Ο Μπερανζέ παίρνει ένα καλάμι και χτυπάει τον Ζαν, ο οποίος συνεχίζει να μουγκρίζει. 
 
Μπερανζέ: Σκασμός ζώο! Σκασμός!   
 
Ζαν: Μπερανζέ. 
 
Μπερανζέ: Γαμημένο παχύδερμο. Βγες απ’ τον φίλο μου. Βγες.  
 
Ζαν: Με πονάς. 
 
Μπερανζέ: Θα σταματήσεις να μουγκρίζεις; 
 
Ζαν: Ναι. Ναι. Σε παρακαλώ. Πονάω. (Ο Μπερανζέ σταματάει.)  
 
Μπερανζέ: Είσαι καλά; 
 
Ζαν: Με χτύπησες.  
 
Μπερανζέ: Για να σε βοηθήσω. 
 
Ζαν: Σαν να ήμουν… 
 
Μπερανζέ: Δεν είχα άλλη επιλογή. Έπρεπε να συνέλθεις. 
 
Ζαν: Άσε με ελεύθερο και δεν θα με ξαναδείς. 
 
Μπερανζέ: Όταν γίνεις ο Ζαν που ήξερα. 
 
Ζαν: Κι εσύ; 
 
Μπερανζέ: Εγώ τι; 
 
Ζαν: Θα γίνεις αυτός που ήσουν; 
 
Μπερανζέ: Εγώ δεν έχω αλλάξει. 



Μάνος Κουνουγάκης  

37 
 

 
Ζαν: Άλλαξες κι ας μην μεταμορφώθηκες. 
 
Μπερανζέ: Εγώ; Άλλαξα; 
 
Ζαν: Δες με. (Ο Μπερανζέ χαμηλώνει το βλέμμα.) Δες με γαμώτο! Μην είσαι 
δειλός. Κοίτα τα δεσμά μου. Τις πληγές μου. Τη Νταίζη στο κλουβί της. 
Μόνο έτσι θα δεις τον εαυτό σου.  
 
Μπερανζέ: Το κάνω για το καλό σας. 
 
Ζαν: Σου αρέσει να εξουσιάζεις.  
 
Μπερανζέ: Όχι βέβαια. 
 
Ζαν: Παραδέξου το.  
 
Μπερανζέ: Όχι, είπα. 
 
Ζαν: Έγινες αυτό που πάντα ήθελες.  
 
Μπερανζέ: Σκάσε. 
 
Ζαν: Ο δυνατός. Αυτός που θα φοβούνται και θα σέβονται όσοι παλιότερα σε 
περιγελούσαν. 
 
Μπερανζέ: Δεν είναι έτσι. 
 
Ζαν: Είμαι σίγουρος πως αν μπορούσες, θα τους φυλάκιζες όλους.  
 
Μπερανζέ: Σκάσε είπα. 
 
Ζαν: Άλλαξες Ζαν. Περισσότερο απ’ όλους μας. 
 
Μπερανζέ: Εγώ τουλάχιστον παρέμεινα άνθρωπος. 
 
Ζαν: Σε τι διαφέρεις από το ζώα δηλαδή;  
 
Μπερανζέ: Σας έχω φυλακισμένους. Ποιο ζώο θα φυλάκιζε κάποιο άλλο; 
 
Ζαν: Δεν ξέρω. 
 
Μπερανζέ: Κανένα. (Πίνει κονιάκ.) 
 



To Beast, or Not To Beast 

38 
 

Ζαν: Αυτό τελικά είναι ο άνθρωπος; Ένας δεσμώτης; 
 
Μπερανζέ: Θες άλλη μια γουλιά; Το ποτό θα τιθασεύσει τον ρινόκερο μέσα 
σου. 
 
Ζαν: Και θα ξυπνήσει το δικό σου κτήνος. 
 
Μπερανζέ: Μπα. Το έχω δοκιμάσει.  
 
Ζαν: Και; 
 
Μπερανζέ: Τίποτα. Το ίδιο καταραμένο δίποδο. Λοιπόν; Θα πιεις; 
 
Ζαν: Εγώ… 
 
Μπερανζέ: Μη το φοβάσαι. Λίγο κονιάκ είναι. 
 
Ζαν: Αν πιω… 
 
Μπερανζέ: Θα γίνεις λίγο πιο άνθρωπος. Μόνο να μη το φτύσεις και πάλι. 
 
Ζαν: Δώσε μου το. 
 
Μπερανζέ: (Του δίνει. Ο Ζαν πίνει διστακτικά. Ζορίζεται να καταπιεί.) Μη το 
φτύσεις. Κατάπιε το. Τώρα. (Ο Ζαν καταπίνει.) Άντε μπράβο! Καλό; 
 
Ζαν: Το χρειαζόμουν.  
 
Μπερανζέ: Είδες; Το πότο σώζει. 
 
Ζαν: Δώσε μου κι άλλο. 
 
Μπερανζέ: Τελευταία τζούρα. (Του δίνει.) Το θέλω για μένα. 
 
Ζαν: Πρέπει να το μοιραστείς με τον φίλο σου. 
 
Μπερανζέ: Τον φίλο μου; 
 
Ζαν: Ναι. Τον φίλο σου. 
 
Μπερανζέ: Με μεγάλη μου χαρά. 
 
Πίνουν εναλλάξ και απαγγέλουν στίχους από το ποίημα «Μέθα» του Charles 
Baudelaire. 



Μάνος Κουνουγάκης  

39 
 

 
Μπερανζέ: Πρέπει να ε ίσαι  πάντα μεθυσμένος.  
 
Ζαν: Κι αν κάποτε  στα σκαλιά ενός παλατιού, στο  γρασίδι μιας 
τάφρου, στην πένθιμη μοναξιά του δωματίου σου, ξυπνήσεις 
ξεμέθυστος .   
 
Μπερανζέ: Ρώτα κάθε τι που πετάει, στενάζει,  κυλάει,  τραγουδάει,  
μιλάει.   
 
Ζαν: Ρώτα τι ώρα είναι;  
 
Μπερανζέ: Κι ο άνεμος, το κύμα, το άστρο, το πουλί, το ρολόι θα 
σου πούνε :   
 
Ζαν: «Είναι η ώρα της μέθης!»  
 
Μπερανζέ: Για να μη γίνεις ο μαρτυρικός σκλάβος του χρόνου.   
 
Ζαν: Μέθα αδιάκοπα .   
 
Μπερανζέ: Μέθα .  
 
Ζαν: Με κρασί, με ποίηση, μ’  αρετή.  
 
Μπερανζέ: (Αγκαλιάζει τον Ζαν.) Κι έτσι θα μείνεις άνθρωπος φίλε μου. 
 
  
 
 
 
 
 
 
 
 
 
 
 
 
 
 
 
 



To Beast, or Not To Beast 

40 
 

10. 
 
Και οι δυο δείχνουν να έχουν επηρεαστεί από το ποτό. Ο Ζαν βάζει το χέρι του πάνω 
στη μύτη του τεντώνοντας τα δάχτυλά του. 
 
Μπερανζέ: Τι κάνεις εκεί; 
 
Ζαν: Δεν βλέπεις ανόητε; Μεταμορφώνομαι. 
 
Μπερανζέ: Σε τι; 
 
Ζαν: Δες με καλά. 
 
Μπερανζέ: Δεν καταλαβαίνω. 
 
Ζαν: Είμαι ρινόκερος με τέσσερα κέρατα.  
 
Μπερανζέ: Αυτό είναι πλάσμα της φαντασίας σου. 
 
Ζαν: Της φαντασίας μου; Το πιο τρομερό κτήνος της Ευρώπης; 
 
Μπερανζέ: Δείξε μου τότε τη δύναμή σου. 
 
Ζαν: Είσαι σίγουρος; 
 
Μπερανζέ: Δείξε μου τη δύναμή σου τρομερό κτήνος. 
 
Ζαν: Όχι. 
 
Μπερανζέ: Γιατί; 
 
Ζαν: Θα φοβηθείς. 
 
Μπερανζέ: Όχι. Δεν πρέπει να φοβηθώ. Ο φόβος σε κάνει άνθρωπο. 
 
Ζαν: Και τα ζώα φοβούνται. Όταν με βλέπουν να πλησιάζω, οι καρδιές τους 
χτυπάνε σαν τρελές και τρέχουν μακριά. 
 
Μπερανζέ: Όλα τα ζώα;  
 
Ζαν: Μονάχα τ’ αδύναμα. 
 
Μπερανζέ: Και τα δυνατά; 
 



Μάνος Κουνουγάκης  

41 
 

Ζαν: Υπερασπίζονται την περιοχή τους. Ξέρουν πως θα τα συνθλίψω μα δεν 
έχουν άλλη επιλογή. Αντιστέκονται.  
 
Μπερανζέ: Κι εσύ; 
 
Ζαν: Τα ποδοπατάω. 
  
Μπερανζέ: Δείξε μου τη δύναμή σου τρομερό κτήνος. Κι εγώ θα πέσω στα 
πόδια σου και θα σε λατρέψω. (γονατίζει) 
 
Ζαν: Και τι άλλο; 
 
Μπερανζέ: Θα σου φτιάξω μια προσευχή.  
 
Ζαν: Πες τη μου. 
 
Μπερανζέ: Τώρα; 
 
Ζαν: Πες τη μου. 
 
Μπερανζέ: Δεν… Δεν είμαι έτοιμος.  
 
Ζαν: Πες τη μου.  
 
Μπερανζέ: Υμνείτε ουράνιες δυνάμεις και εσείς κολασμένοι τον μέγα 
ρινόκερο. Υμνείτε τον αστέρια, ήλιε κι εσύ φεγγάρι. Υμνείτε τον με φως και 
σκοτάδι, νύχτες και μέρες. Εσείς πτηνά του ουρανού και εσείς ψάρια της 
θάλασσας. Υμνείτε τον δίποδα και τετράποδα ζώα. Υμνείτε τον στα βάθη της 
ζούγκλας και στους ωκεανούς. Στις πόλεις και στα χωράφια.    
 
Ζαν: Σταμάτα. Είναι βαρετές οι προσευχές. Θέλω κάτι καλύτερο. 
 
Μπερανζέ: Θα σου φέρω νέες και νέους για να τους φας. 
 
Ζαν: Που θα τους βρεις; 
 
Μπερανζέ: Να εκεί. (Του δείχνει προς το κοινό.) Δες τους. Τόσο ζωντανοί, 
όμορφοι κι ανυποψίαστοι. (Σηκώνεται και πάει προς το κοινό.) Πες μου ποιους θες 
κι εγώ θα στους φέρω. Τι θα έλεγες για αυτή την ομορφούλα; Ή εκείνον εκεί. 
Δείχνει εξαιρετική επιλογή για φάγωμα.  
 
Ζαν: Αηδιαστικοί όλοι τους!  
 
Μπερανζέ: Πώς;   



To Beast, or Not To Beast 

42 
 

 
Ζαν: Οι άνθρωποι είναι τροφή για τέρατα.  
 
Μπερανζέ: Ούτε εμένα θα έτρωγες δηλαδή; Τον καλύτερο φίλο σου; 
 
Ζαν: Καλύτερα να έτρωγα τα ίδια μου τα σκατά. 
 
Μπερανζέ: Μα γιατί; Η σάρκα μου έχει ποτίσει κρασί και κονιάκ. Θα βγάζει 
μια ιδιαίτερη γεύση. Να, δες! (Δαγκώνει το χέρι του.) Μμμ! Τόσο ζουμερό! Θες 
να δοκιμάσεις; (Ο Ζαν δεν απαντάει.) Εσείς δεσποινίς; Θα θέλατε μια δαγκωνιά; 
(Προτάσσει το χέρι του σε μια θεατή.) Ελάτε τώρα! Μη ντρέπεστε. Το ξέρω πως 
το θέλετε. Μη μου πείτε πως φοβάστε; Σε τι μπορεί να σας βλάψει μια 
δαγκωνιά; Όχι; Καλά. Δεν επιμένω. Να ξέρετε όμως πως έτσι δικαιώνετε το 
μέγα κτήνος. (Σηκώνεται και ρίχνει μια ματιά στο κλουβί της Νταίζη.)  
 
Ζαν: Τι κάνει; 
 
Μπερανζέ: Κοιμάται. 
 
Ζαν: Όχι. Όχι. Δεν πρέπει. 
 
Μπερανζέ: Γιατί; 
 
Ζαν: Μια τέτοια ζωώδης δύναμη πρέπει να είναι ξύπνια συνεχώς.  
 
Μπερανζέ: Μακάρι να μπορούσα να γίνω ρινόκερος. 
 
Ζαν: Ας κάνουμε μια συμφωνία. 
 
Μπερανζέ: Δηλαδή; 
 
Ζαν: Θα σου μάθω να συμπεριφέρεσαι σαν κτήνος. Ίσως σε βοηθήσει ν’ 
αλλάξεις.  
 
Μπερανζέ: Μπορείς; 
 
Ζαν: Θα προσπαθήσω.  
 
Μπερανζέ: Και τι θες για αντάλλαγμα; 
 
Ζαν: Να μ’ αφήσεις ελεύθερο. 
 
Μπερανζέ: Όχι. Θα κάνεις κακό στον εαυτό σου. 
 



Μάνος Κουνουγάκης  

43 
 

Ζαν: Μάθημα πρώτο: Τα κτήνη δεν νοιάζονται για τα υπόλοιπα πλάσματα.  
 
Μπερανζέ: Εγώ όμως δεν είμαι- 
 
Ζαν: Θες να αλλάξεις ή όχι; 
 
Μπερανζέ: Θέλω. 
 
Ζαν: Τότε δεν πρέπει να σε νοιάζει για μένα. 
 
Μπερανζέ: Μα Ζαν… 
 
Ζαν: Ορκίσου πως θα μ’ αφήσεις ελεύθερο.  
 
Μπερανζέ: Ορκίζομαι. Στην ανθρωπότητα. 
 
Ζαν: Δεν είναι αρκετό.  
 
Μπερανζέ: Που θες να ορκιστώ; Στη φιλία μας; 
 
Ζαν: Όχι.  
 
Μπερανζέ: Όχι;  
 
Ζαν: Στην αγάπη σου για τη Νταίζη. 
 
Μπερανζέ: Όχι. Όχι σ’ αυτό. 
 
Ζαν: Σ’ αυτό!  
 
Μπερανζέ: (αναστενάζει) Ορκίζομαι. 
 
Ζαν: Πολύ καλά! 
 
Μπερανζέ: Και τώρα; 
 
Ζαν: Πρέπει να αρχίσεις να φέρεσαι βάναυσα. 
 
Μπερανζέ: Σε ποιον;  
 
Ζαν: Σε κάποιον ζωντανό. 
 
Μπερανζέ: Τι να κάνω δηλαδή; 
 



To Beast, or Not To Beast 

44 
 

Ζαν: Να δείξεις την δύναμή του. Ν’ αφεθείς στα πρωτόγονα ένστικτά σου. 
 
Μπερανζέ: Και θα γίνω ρινόκερος; 
 
Ζαν: Πολύ πιθανόν. 
 
Μπερανζέ: Να πάω σ’ αυτούς; 
 
Ζαν: Ναι. 
 
Μπερανζέ: (Παίρνει το σχοινί.) Αξίζουν ένα καλό μαστίγωμα. 
 
Ζαν: Όχι. Όχι. Μη σκέφτεσαι. 
 
Μπερανζέ: Δεν καταλαβαίνω. 
 
Ζαν: Θα ορμήσεις από ένστικτο. Επειδή το θέλεις. Και το έχεις ανάγκη. Δεν 
σε νοιάζει αν το αξίζουν ή όχι. Στο βασίλειο των ζώων δεν υπάρχουν καλοί και 
κακοί. Υπάρχει μόνο το δίκιο του δυνατού. 
 
Μπερανζέ: (Μαστιγώνει τον αέρα.) Θα μαστιγώσω τις ανθρώπινες σάρκες σας. 
Θα τις συνθλίψω. Θα τις σκάψω βαθειά. Μέχρι να βρουν φλέβα και να βγάλουν 
γαμημένο ρινοκερόζουμο. (Πλησιάζει απειλητικά το κοινό.) 
 
Ζαν: Μη! Μπερανζέ! 
 
Μπερανζέ: Τι τρέχει; 
 
Ζαν: Όχι σ’ αυτούς. Δεν θα πιάσει. 
 
Μπερανζέ: Τότε που; 
 
Ζαν: Σε μένα. 
 
 
 
 
 
 
 
 
 
 
 



Μάνος Κουνουγάκης  

45 
 

11. 
 
Μπερανζέ: Επίτηδες το κάνεις. Για να σε σκοτώσω. 
 
Ζαν: Και να σε βοηθήσω. 
 
Μπερανζέ: Μπάσταρδε!  
 
Ζαν: Σκέψου λίγο Μπερανζέ. Εσύ θέλεις να γίνεις ρινόκερος. Εγώ να πεθάνω. 
Δεν θα υπάρξει πιο λαμπρό παράδειγμα φιλίας στην ιστορία της 
ανθρωπότητας. Εσύ θα βασανίσεις και θα σκοτώσεις. Εγώ θα υποφέρω και θα 
πεθάνω. Όχι για μας. Αλλά για να βοηθήσουμε ο ένας τον άλλο.  
 
Μπερανζέ: Δεν μπορώ. 
 
Ζαν: Μην είσαι δειλός. Κάνε το χρέος σου. 
 
Μπερανζέ: Θα μισήσω τον εαυτό μου. 
 
Ζαν: Δεν θα προλάβεις.  
 
Μπερανζέ: Πώς; 
 
Ζαν: Θα έχεις γίνει ρινόκερος. Δεν θα θυμάσαι. 
 
Μπερανζέ: Κι αν δεν αλλάξω. 
 
Ζαν: Θ’ αλλάξεις. 
 
Μπερανζέ: Πως είσαι σίγουρος; 
 
Ζαν: Είμαι. 
 
Μπερανζέ: Θες να με ξεγελάσεις. 
 
Ζαν: Όχι.  
 
Μπερανζέ: Μην μου λες ψέματα. 
 
Ζαν: Έχεις άλλη επιλογή;  
 
Μπερανζέ: Εγώ; 
 
Ζαν: Πες μου! Έχεις; 



To Beast, or Not To Beast 

46 
 

 
Μπερανζέ: Δεν νομίζω. 
 
Ζαν: Τότε κάνε αυτό που πρέπει να κάνεις. 
 
Μπερανζέ: Για σένα είναι εύκολο. Θα είσαι νεκρός. Δεν θα νιώθεις. Δεν θα 
ξέρεις. Μα εγώ, αν δεν αλλάξω, θα υποφέρω.  
 
Ζαν: Θα μάθεις να ζεις με τις τύψεις σου. Αλλιώς… 
 
Μπερανζέ: Ναι;  
 
Ζαν: Μπορείς και ν’ αυτοκτονήσεις. 
 
Μπερανζέ: Είναι δύσκολο. 
 
Ζαν: Καθόλου.  
 
Μπερανζέ: Ανόητε! Δεν ξέρεις τίποτα. 
 
Ζαν: Ένα λεπτό θάρρους είναι αρκετό. 
 
Μπερανζέ: Ξέρεις πόσες φορές το προσπάθησα; Ξέρεις; Τότε που ήσασταν 
όλοι ρινόκεροι. Στην αρχή ήμουν δυνατός. Όμως σιγά σιγά έσπασα. Δεν 
άντεχα να είμαι μόνος. Και μισούσα τον εαυτό μου που δεν άλλαξα. Πήγα να 
κρεμαστώ. Μα η θηλιά ήταν πάντα χαλαρή. Δοκίμασα να κόψω τις φλέβες μου. 
Μα το χέρι μου πάντα έτρεμε. Να πνιγώ στο ποτάμι. Μα το νερό ήταν τόσο 
παγωμένο. Προσπάθησα ακόμα και να ποδοπατηθώ από εσάς που τόσο 
μισούσα. Ξάπλωνα στο δρόμο και περίμενα να με συνθλίψετε. Μα τίποτα. Με 
προσπερνούσατε σαν να ήμουν μια σιχαμερή μάζα. Σκατά, εμετός ή κι εγώ δεν 
ξέρω τι.    
 
Ζαν: Είσαι δειλός. Ανάξιος να κάνεις μια τόσο απλή πράξη. 
 
Μπερανζέ: Απλή; Την λες απλή; Να σταματήσεις την ύπαρξή σου; 
 
Ζαν: Αν τη μισείς, ναι. 
 
Μπερανζέ: Δεν γίνεται να μισεί κανείς τόσο πολύ τον εαυτό του. 
 
Ζαν: Φυσικά και γίνεται.  
 
Μπερανζέ: Τα ζώα; 
 



Μάνος Κουνουγάκης  

47 
 

Ζαν: Τα ζώα τι;  
 
Μπερανζέ: Αυτοκτονούν; 
 
Ζαν: Δεν το νομίζω. Οι ρινόκεροι τουλάχιστον. Τους νοιάζει μόνο η στιγμή. 
Η ζωώδης δύναμή τους. Δεν έχουν άγχος ή πόθο θανάτου.  
 
Μπερανζέ: Να κάτι ακόμα λοιπόν που κάνει τον άνθρωπο το τελειότερο ον. 
Η αυτοκτονία. 
 
Ζαν: Το ευτελέστερο θες να πεις. 
 
Μπερανζέ: Το τελειότερο, είπα.  
 
Ζαν: Το τελειότερο. Το ευτελέστερο. Τι σημασία έχει. Λοιπόν;  
 
Μπερανζέ: Τι θες;  
 
Ζαν: Θα με βασανίσεις; 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



To Beast, or Not To Beast 

48 
 

12. 
 
Ο Μπερανζέ πάει πάνω από τον Ζαν. Του σχίζει τα ρούχα. Τον κλωτσάει και τον 
χαστουκίζει.  
 
Μπερανζέ: Πόνεσες; 
 
Ζαν: Ναι. 
 
Μπερανζέ: Και; Θες να συνεχίσω; 
 
Ζαν: Πρέπει.  
 
Μπερανζέ: (τον χαστουκίζει) Είσαι σίγουρος; 
 
Ζαν: Κάνε το χρέος σου. (Ο Μπερανζέ τον δαγκώνει. Ο Ζαν ουρλιάζει από πόνο.)  
 
Μπερανζέ: Λοιπόν; 
 
Ζαν: Συνέχισε.  
 
Μπερανζέ: Δεν μπορώ άλλο.  
 
Ζαν: Συνέχισε, είπα. 
 
Μπερανζέ: Μα υποφέρεις.  
 
Ζαν: Χτύπα με! Αν θες να αλλάξεις πρέπει να με σκοτώσεις. 
 
Μπερανζέ: Δεν μπορώ, Μ’ εμποδίζει η φύση μου. 
 
Ζαν: Σκότωσέ με! Θα μας λυτρώσεις. 
 
Η Νταίζη αρχίζει να μουγκρίζει. Το μουγκρητό της ακούγεται σε όλη τη διάρκεια της 
σκηνής.  
 
Ζαν: Τι φασαρία είναι αυτή; 
 
Μπερανζέ: Νταίζη; 
 
Ζαν: Πώς μουγκρίζει έτσι το παχύδερμο. 
 
Μπερανζέ: Τραγουδάει.  
 



Μάνος Κουνουγάκης  

49 
 

Ζαν: Σκατά! Σκατά! 
 
Μπερανζέ: Με καλεί ν’ αλλάξω. Να γίνω σαν κι αυτή.  
 
Ζαν: Γαμώτο!  
 
Μπερανζέ: Σκάσε κι άκουσέ τη. 
 
Ζαν: Γαμώτο! Μου φαίνεται αποκρουστική η φωνή της.  
 
Μπερανζέ: Είσαι κουφός; Ακούγεται σαν χορωδία αρχαγγέλων. 
 
Ζαν: Μ’ απωθεί το τραγούδι της. Αυτό σημαίνει πως… Την έχασα. Γαμώτο. 
Έχασα τη ρινοκερίσια φύση μου.   
 
Μπερανζέ: Η φωνή της κατακλύζει το είναι μου. Δεν θ’ αντισταθώ αυτή τη 
φορά. 
 
Ζαν: Σκάσε καταραμένη! Σκάσε! 
 
Μπερανζέ: (τον χαστουκίζει) Μην την κατηγορείς. Δεν φταίει αυτή αν είσαι 
ανάξιος του καλέσματός της.  
 
Ζαν: Λύσε με Μπερανζέ.  
 
Μπερανζέ: Όχι.  
 
Ζαν: Η φωνή της με βασανίζει. Θέλω να φύγω. 
 
Μπερανζέ: (του ορμάει) Πρέπει να θυσιαστείς. Για τον φίλο σου.  
 
Ζαν: Μη!  
 
Μπερανζέ: Να γίνεις το θύμα του. Να τον βοηθήσεις να μεταμορφωθεί. 
 
Ζαν: Πονάω.  
 
Μπερανζέ: Υπομονή, αγάπη μου. Υπομονή.  
 
Ζαν: Σταμάτα Μπερανζέ. Σε παρακαλώ.  
 
Ο Μπερανζέ σταματάει να τον χτυπάει. Βρίσκει το κέρατο και το τοποθετεί στο μέτωπό 
του. 
 



To Beast, or Not To Beast 

50 
 

Ζαν: Τι κάνεις εκεί; 
 
Μπερανζέ: Είσαι ρινόκερος, Μπερανζέ. Είσαι ρινόκερος. Ρινόκερος. 
 
Ζαν: Όχι. Είσαι άνθρωπος. 
 
Μπερανζέ: Ένα παχύδερμο.  Ένα κτήνος. 
 
Ζαν: Είσαι άνδρας. Εικόνα και ομοίωση του θεού σου. 
 
Μπερανζέ: Η αγέλη είναι ο θεός μου.  
 
Ο Μπερανζέ πέφτει στα τέσσερα και καλπάζει προς τον Ζαν. Του επιτίθεται με το 
κέρατο. 
 
Μπερανζέ: Πέθανε καταραμένο δίποδο. (μουγκρίζει)  
 
Ζαν: Μη! Πονάω!  
 
Μπερανζέ: (Πιάνει το κέρατο με τα χέρια του και χτυπάει τον Ζαν. Μουγκρίζει.) 
 
Ζαν: Ας με βοηθήσει κάποιος. Κάποιος άνθρωπος. Είστε πολλοί. Μπορείτε. 
Μπορείτε να με σώσετε. Κάποιος… Κάποιος...  
 
Μπερανζέ: Αίμα. Αίμα. Αίμα. Και φόβος. Σε μυρίζω. 
 
Ζαν: Μπερανζέ.  
 
Μπερανζέ: (μουγκρίζει) 
 
Ζαν: Σε ευχαριστώ. (Πεθαίνει.) 
 
Μπερανζέ: Μυρίζω. Μυρίζω θάνατό. Θάνατο. (μουγκρίζει) 
 
Ο Μπερανζέ παρατάει το πτώμα του Ζαν και τρέχει γύρω από τη σκηνή. Ξαφνικά η 
Νταίζη σταματάει να μουγκρίζει. Μόλις το αντιλαμβάνεται ο Ζαν βγαίνει από την 
έκσταση. Σηκώνεται στα δύο πόδια. Πάει μέχρι τον καθρέπτη. 
 
Μπερανζέ: Είμαι ο βασιλιάς ρινόκερος. Από το κέρατό μου φτιάχτηκε ο 
κόσμος. Και από αυτό θα συντριφτεί. Για να τον φτιάξω και πάλι. Τίποτα δεν 
θα μείνει όρθιο. Δάση, πόλεις, βουνά. Όλα θα τα παρασύρω και θα τα 
ποδοπατήσω. Θα τα συνθλίψω. Θα γίνουν χώμα και λάσπη. Κι έπειτα θα βάλω 
τον υποτακτικό μου τον άνθρωπο να τα πλάσει και πάλι. Μέχρι το επόμενο 



Μάνος Κουνουγάκης  

51 
 

πέρασμά μου. Όπου και πάλι όλα θα υποχωρήσουν και θα μηδενιστούν. 
(μουγκρίζει)  
 
Μα που είναι το κέρατό μου; Και γιατί στέκομαι στα δύο μου πόδια; Τι 
παράξενα δάχτυλα είναι αυτά; Και η φωνή μου. Ο λόγος μου. Όχι. Δεν είμαι 
ρινόκερος. Όχι. Είμαι εκείνος που πάντα ήμουν. Ένας άνδρας. Ο Μπερανζέ. 
Δεν άλλαξα. Ποτέ δεν θ’ αλλάξω. (Πάει μέχρι το πτώμα του Ζαν.)  
 
Ο Ζαν. Ο φίλος μου ο Ζαν. Νεκρός. Τον σκότωσα με εκείνο το κέρατο. Τον 
σκότωσα. Όπως ήθελε. Τον λύτρωσα. Που θα βρίσκεται τώρα; Στον 
παράδεισο των παχύδερμων; Θα τρέχει ελεύθερος στα λιβάδια και θα 
απολαμβάνει τον ήλιο και το χορτάρι; Ή μήπως στον παράδεισο των 
ανθρώπων; Ψηλά στα σύννεφα με τους αγγέλους και τους αγίους. Όχι. Κόλαση 
θα είναι αυτό. Κόλαση.  Ίσως βέβαια ξαναγεννηθεί ως ρινόκερος. Κάπου στην 
Ασία ή την Αφρική. Αυτό θα είναι κάποια λύση. Όχι όμως η ιδανική. Δεν θα 
είναι το ίδιο κτήνος που ήταν. Το κτήνος-άνθρωπος. Αυτό που ξέρει το καλό 
και το κακό. Που έχει βιώσει όλες τις πλευρές της ύπαρξης. Όλες τις όψεις της 
κτηνώδους φύσης. Οπότε το καλύτερο θα ήταν να υπάρχει ένας ξεχωριστός 
παράδεισος. Ένα μέρος για τους ανθρώπους-ρινόκερους. Με κλειδούχο τον 
Άγιο Παπιγιόν. Αυτό ναι. Αυτό αρμόζει. Αλλιώς καλύτερα η ανυπαρξία. Ή να 
είσαι κτήνος ή να μην είσαι. 
 
 
 
 
 
 
 
 
 
 
 
 
 
 
 
 
 
 
 
 
 
 
 



To Beast, or Not To Beast 

52 
 

13. 
 
Ο Μπερανζέ παίρνει το πτώμα αγκαλιά και το αφήνει μπροστά στο κοινό. 
 
Μπερανζέ: Ορίστε. Τον αποθέτω στα πόδια σας. Το πρώτο σας θύμα ως 
αναγεννημένοι άνθρωποι. Εσείς τον σκοτώσατε. Όχι, εγώ. Εσείς. Ήσασταν 
πολλοί. Αρκετοί για να τον σώσετε. Μα ούτε ένας δεν σηκώθηκε για να τον 
βοηθήσει. Αυτό λοιπόν είναι άνθρωπος; Αυτό; Πρέπει να πληρώσετε 
γαμημένοι.   
 
Ακούγονται τα μουγκρητά της Νταίζη από το κλουβί της. Ο Μπερανζέ πλησιάζει. 
 
Είσαι θυμωμένη. Το καταλαβαίνω. Λυπάμαι, μα δεν μπορώ να υποτάξω τη 
φύση μου. Αρνείται πεισματικά να γίνει ρινόκερος. Ότι κι αν κάνω. Μία είναι η 
λύση λοιπόν. Να μπω στο κλουβί σου και να σ’ αφήσω να με κατασπαράξεις. 
Αν με φας ίσως σπάσει η κατάρα. Ίσως σε βοηθήσει να μεταμορφωθείς. 
Θυμάσαι εκείνο τον μύθο. Αν φας το σώμα αυτού που σ’ αγαπάει, γίνεσαι θεός. 
Μπορεί λοιπόν να γίνεσαι και άνθρωπος. Πεινάς. Το ξέρω πως πεινάς. Οι 
σάρκες μου θα σε χορτάσουν. Είναι ποτισμένες με κρασί και κονιάκ. Θα έχουν 
μια ιδιαίτερη γεύση. Θα είμαι ένα εξαίσιο δείπνο. Θα είναι ωραία. Σαν να 
κάνουμε έρωτα. Η κάθε δαγκωματιά κι ένα φιλί. Το κάθε ποδοπάτημα, το κάθε 
τρύπημα της σάρκας και μια στιγμή εκστατικού έρωτα. (Η Νταίζη μουγκρίζει.) 
 
Πρώτα όμως θα τους τιμωρήσω. (Πάει στην βαλίτσα και παίρνει το όπλο του.) Θα 
σας σκοτώσω. Έναν προς ένα. Για να εκδικηθώ για τον φίλο μου. Κι έπειτα θα 
μπω στο κλουβί. (Η Νταίζη μουγκρίζει.) Ή μάλλον… Νταίζη; Τους θέλεις, 
γλυκιά μου; Να τους συνθλίψεις; Να τους τρυπήσεις τις σάρκες; (Η Νταίζη 
μουγκρίζει.) Ωραία! Αυτό θα είναι το γαμήλιο δώρο μου. Θα τους σκοτώσουμε 
μαζί. Κι έπειτα θα φάμε τα σώματά τους. Έτσι θα γίνουμε ένα. Μέχρι να 
αποφασίσεις να φας κι εμένα. (στο κοινό) Φυλαχθείτε. Προσευχηθείτε αν 
πιστεύετε. Τρέξτε. Θα ελευθερώσω τη Νταίζη. Ότι κι αν κάνετε όμως δεν 
πρόκειται να ξεφύγετε. Ελεύθερη και πεινασμένη θα σας βρει όπου κι αν είστε. 
Κι εσάς και τους ομοίους μας. Θα εξαφανίσει το ανθρώπινο είδος. (Πλησιάζει 
στο κοινό.) Φοβάστε, ε; Σπαρταράτε στη θέση σας. Ούτε ένας δεν έχει τη 
δύναμη να σηκωθεί. Να τρέξει μακριά ή να με σταματήσει. Είστε πολλοί. Αν 
μου ορμήσετε θα μ’ αφοπλίσετε. Θα σκοτώσω τους πρώτους. Μα οι υπόλοιποι 
θα τα καταφέρουν. Λοιπόν; Κάποιος ήρωας; Κανείς; Αφού θα πεθάνετε έτσι κι 
αλλιώς. Πολύ καλά. (Πάει στο κλουβί.) Άντε καλή μου. Είσαι ελεύθερη. 
Σύνθλιψέ τα σιχαμερά ανθρωπάκια. Φάε τους. (μουγκρίζει) 
 
Ξεκλειδώνει αργά το κλουβί. Η Νταίζη είναι σε αμόκ. Τα φώτα σβήνουν. Ακούγεται 
πόρτα κελιού που ανοίγει. Τα μουγκρητά της ακούγονται πιο δυνατά από ποτέ. 
Ακούγεται πυροβολισμός και τα μουγκρητά σταματούν. Ένα μικρό φως πέφτει στον 



Μάνος Κουνουγάκης  

53 
 

Μπερανζέ. Κρατάει το όπλο του. Το φως επιστρέφει. Δίπλα του βλέπουμε το πτώμα 
μιας όμορφης γυναίκας. 
 
Έπρεπε να σας σώσω μπάσταρδοι. Έπρεπε. Σας το είχα πει. Δεν θα 
συνθηκολογήσω. Δεν θα γίνω σαν και σας. 
 
Σκύβει πάνω από το σώμα της Νταίζη. Ξεσπάει σε αναφιλητά που σταδιακά γίνονται 
μουγκρητά. Σηκώνεται και περπατάει στα τέσσερα μέχρι το κλουβί. Κλείνει την πόρτα.  
   


