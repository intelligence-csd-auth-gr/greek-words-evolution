













































 
 

1 
 

 

 

 

 

 

 

 

 

 

 

 

 

 

 

  



 
 

2 
 

 

 

 

 

 

 

 

 

 

 

 

 

 

 

 



 
 

3 
 

 

 

 

 

 

 

 

 

Εικόνα εξωφύλλου 

Ο Summer και ο Freedom είναι δύο από τα εκατομμύρια 
«ανεπιθύμητα» μωρά που φέρνει κάθε χρόνο στη ζωή η 
διαδικασία αρπαγής του γάλακτος των άλλων θηλαστικών. Η 
ζωή αυτών των μωρών είναι γεμάτη πόνο κάθε της στιγμή, 
από τη γέννηση μέχρι το τραγικό τους τέλος στο σφαγείο. 
Όμως για τα δύο μοσχαράκια μια απρόσμενη τύχη τα έφερε 
στο καταφύγιο Animal Place Sanctuary, στο Grass Valley της 
Καλιφόρνιας, όπου μεγαλώνουν όμορφα και απολαμβάνουν 
αυτά που θα έπρεπε εξ ορισμού να απολαμβάνουν όλα τα 
αισθανόμενα όντα: το καλοκαίρι και την ελευθερία! 

 
 



 
 

4 
 

Το γάλα των παιδιών και άλλα διηγήματα 
 
Copyright © 2016 Χρήστος Γρ. Γεωργιάδης               
 
Εξώφυλλο: Χρήστος Γρ. Γεωργιάδης               
Επιμέλεια-Διορθώσεις: Γιώργος Γκανέλης (με τη φιλική 
συμμετοχή της μαρίας α. αγγελή) 
Σελιδοποίηση: Χρήστος Γρ. Γεωργιάδης               
 
ISBN: 978-960-93-8574-9 
 
Ψηφιακές εκδόσεις: Ειρηνική Διατροφή 

 
Το βιβλίο «Το γάλα των παιδιών και άλλα διηγήματα» 

διατίθεται ελεύθερα στο Διαδίκτυο σε ηλεκτρονική μορφή 
με άδεια Creative Commons 

 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 

 
[ Attribution-NonCommercial-ShareAlike Greece 3.0 ] 

 
Το παρόν έργο πνευματικής ιδιοκτησίας προστατεύεται από τις 
διατάξεις του ελληνικού νόμου (ν. 2121/1993) και τις διεθνείς 
συμβάσεις περί πνευματικής ιδιοκτησίας. 
Απαγορεύεται αυστηρά η πώληση του με σκοπό το κέρδος. 
Απαγορεύεται η διασκευή και επεξεργασία του παρόντος έργου από 
πρόσωπα (νομικά ή φυσικά) χωρίς την γραπτή άδεια του συγγραφέα. 
Επιτρέπεται η διανομή του σε τρίτους εφόσον γίνει αναφορά στον 
δημιουργό, και τηρηθούν υποχρεωτικά οι παραπάνω προϋποθέσεις. 



 
 

5 
 

 

 

 

 

Αφιερωμένο  

στη μητέρα μου  

και σε κάθε μητέρα 
 

 

 

 

 

  

 

 

 

 



 
 

6 
 

 

 

 

 

 

 

 

 

 

 

 

 

 

 

 

 



 
 

7 
 

ΠΕΡΙΕΧΟΜΕΝΑ 

 

 

 

1. Το γάλα των παιδιών 

2. Το ταχυφαγείο έκλεισε 

3. Η μπότα 

4. «... λίγες κοτούλες και μια κατσίκα» 

5. Το χρονικό ενός παραγγελθέντος θανάτου 

6. Η ψαριά 

7. Το διπλό πορτρέτο 

8. Το νούμερο  

9. Άνθρωποι και ποντίκια 

10. Abattoir  

11. 2084 

 

 

 



 
 

8 
 

 

 

 

 

 

 

 

 

 

 

 

 

  

 

 

 



 
 

9 
 

____________________ 

Το γάλα των παιδιών 

____________________ 

 

«Ζούμε γι’ αυτή την ξεχωριστή στιγμή της επανασύνδεσης  
και εκεί βρίσκεται όλο το νόημα της ζωής.» 

Ελπίδα (μία εκ των ηρώων της ιστορίας) 
 

Η Στέλλα είναι σε απόγνωση, βηματίζει νευρικά πέρα δώθε 

στο δωμάτιο σαν αγρίμι φυλακισμένο σε κλουβί. Προσπαθεί 

να σκεφτεί μια διέξοδο. Δεν πάει άλλο, δεν είναι ζωή αυτή· δε 

θέλω τα παιδιά μου να ζούνε από τα συσσίτια και από ένα επίδομα 

ανεργίας της πείνας που δε φτάνει ούτε για το μισό μήνα· δεν τους 

αξίζει μια τέτοια μοίρα· σε κανέναν άνθρωπο δεν αξίζει αυτή η 

μοίρα, να μαραζώνει και να μαραίνεται στην εξαθλίωση και στη 

μιζέρια χωρίς καμία ελπίδα· χωρίς τη δυνατότητα να ζει με 

αξιοπρέπεια και να πρέπει συνεχώς να παλεύει για ένα κομμάτι 

ψωμί· αν βρισκόταν μια δουλειά, τα πράγματα θα ήταν διαφορετικά· 

πρέπει οπωσδήποτε να γίνει κάτι, να εξαντλήσω κάθε περιθώριο.  

Βυθίζεται στον καναπέ με το κεφάλι να κοιτά το ταβάνι. Το 

σχεδόν σκοτεινό δωμάτιο φωτίζεται από το μονότονο 



 
 

10 
 

τρεμόπαιγμα της τηλεόρασης και το εξίσου μονότονο 

μουρμουρητό της. Και κάθε λίγο και λιγάκι ο καταιγισμός 

των διαφημίσεων όπου παρελαύνουν οι καρικατούρες δήθεν 

ευτυχισμένων έξυπνων ανθρώπων. Μια ατέλειωτη 

αποχαύνωση που έχει να κάνει με την εμφύτευση στο μυαλό 

ενός παραποιημένου ορισμού της ευτυχίας: να αισθάνεσαι 

ευτυχής επειδή αγόρασες ένα άχρηστο πράγμα ή επειδή 

πέτυχες μια «προσφορά» μέσα σε ένα κόσμο που παραπαίει, 

μέσα σε ένα Τιτανικό που βουλιάζει και που δε σου άφησαν 

όχι βάρκα αλλά ούτε σωσίβιο να σωθείς.  Η Στέλλα πιάνει το 

τηλεκοντρόλ για να κλείσει όλη αυτή την παραπλάνηση αλλά 

εκείνη τη στιγμή η εικόνα την απορροφά και κοιτά μηχανικά.  

Βλέπει ένα χέρι να ανοίγει την πόρτα του ψυγείου. Το 

βλέμμα κατακλύζεται από όλα αυτά τα τυποποιημένα, 

επεξεργασμένα πράγματα που τις τελευταίες δεκαετίες το 

διατροφικό κατεστημένο έχει καθιερώσει ως τροφή και τα 

έχει κάνει «πρότυπο» στο μυαλό του μέσου ανθρώπου: κάθε 

λογής και σχήματος συσκευασίες και σε πρώτη θέση να 

κυριαρχούν τα προϊόντα από τη λεηλασία της ζωής των 

ζώων. Η τυπική, αποκρουστική εικόνα μιας ξένης διατροφής 

που δεν έχει σχέση ούτε με την ανατομία αλλά και ούτε με 

την αλήθεια της ανθρώπινης οντότητας. «Μας τελείωσε το 

γάλα» ακούγεται μια γυναικεία φωνή. Τότε χτυπάει το 

κουδούνι. Στην πόρτα βρίσκεται ένα μοσχαράκι που 

λειτουργώντας κατά το «η επιθυμία σου διαταγή μου» έχει 

έρθει κουβαλώντας στο στόμα μια τσάντα που μέσα έχει 



 
 

11 
 

γάλα. Το χέρι το χαϊδεύει με το διεκπεραιωτικό τρόπο που 

ξεφορτώνεσαι έναν υπάλληλο ντελίβερι και βγάζει από την 

τσάντα μια αντιαισθητική, πλαστική συσκευασία. Το άλλο 

χέρι ανοίγει το καπάκι και ένα λευκό, ψυχρό υγρό ρέει στα 

ποτήρια. «Έτοιμο το πρωινό» ακούγεται ξανά η ίδια φωνή. 

Στο επόμενο πλάνο, δυο παιδιά καθισμένα στο τραπέζι, 

πιάνουν τα λευκά ποτήρια και με τα δυο χέρια και τα πίνουν 

μονορούφι. «Τώρα και σε συσκευασία γίγας» ακούγεται η 

φωνή στη διαφήμιση καθώς η κάμερα εστιάζει στη 

συσκευασία που φιγουράρει χαρούμενο το μοσχαράκι. 

Η Στέλλα κλείνει την τηλεόραση και τρέχει ασυναίσθητα στο 

ψυγείο. Πιάνει μια συσκευασία γάλα που υπάρχει όλη κι όλη 

εκεί και την ελέγχει. «Τελειώνει και δεν έχω χρήματα ούτε 

για το γάλα των παιδιών» μονολογεί απελπισμένα. Αμέσως 

πηγαίνει στην ντουλάπα και ψάχνει το μακρύ πανωφόρι με τις 

εσωτερικές τσέπες. Το φορά και κατευθύνεται στο 

πολυκατάστημα. Πάει κατευθείαν στο διάδρομο με τα 

γάλατα. Παραμονεύει μέχρι να μην είναι κανένας εκεί. Με 

μια γρήγορη κίνηση αρπάζει ένα γάλα και το κρύβει 

βιαστικά στην εσωτερική τσέπη. Εκείνη τη στιγμή μόλις έχει 

στρίψει ένας καλοντυμένος μεσήλικας άντρας. Το βλέμμα 

του πέφτει πάνω της και την παγώνει. Ο άγνωστος την 

παρατηρεί σχολαστικά από την κορφή ως τα νύχια. Βλέπει 

μια καθώς πρέπει γυναίκα, με όμορφα χαρακτηριστικά, γύρω 

στα σαράντα. Έρχεται δίπλα της, πιάνει μια συσκευασία, τη 

φέρνει ψηλά στο πρόσωπο του και την κοιτά χαμογελαστός. 



 
 

12 
 

«Εγώ την έχω κάνει τη διαφήμιση» της λέει. Εκείνη με ένα 

νεύμα και με φανερή αμηχανία απομακρύνεται. Ο άγνωστος 

άντρας την ακολουθεί καθώς καταφέρνει να βγει χωρίς να 

γίνει αντιληπτή από την ασφάλεια του καταστήματος. Ο 

άντρας τρέχει πίσω της.  

- Τα είδα όλα, της λέει.  

- Σε παρακαλώ, μη μου κάνεις κακό. Θα σου εξηγήσω, τον 

ικετεύει εκείνη. Άσε με να σου εξηγήσω.  

 - Μη φοβάσαι, την καθησυχάζει εκείνος, δεν είμαι 

αστυνομικός, σκηνοθέτης είμαι κι έχω κι εγώ να σου πω δυο 

λόγια. Βηματίζουν προς το διπλανό πάρκο. Αυτό που είδα 

από σκηνοθετικής πλευράς ήταν τέλειο αλλά θα σε 

συμβούλευα να μην το ξανακάνεις. Θα μπορούσες να πας 

φυλακή για ένα γάλα, το ξέρεις; της λέει καθώς κάθονται σε 

ένα παγκάκι.  

- Μα τι να έκανα; Είμαι άνεργη με δυο παιδιά, δεν έχω 

καμιά βοήθεια, απαντά η Στέλλα. Η εταιρεία που δούλευα 

έκλεισε και από τότε δεν έχω καταφέρει να βρω δουλειά, έχω 

πάει παντού. Είναι φορές που δεν έχω να ταΐσω τα παιδιά, τα 

χρήματα τελείωσαν. Δεν έχω άλλη επιλογή, δεν έχω ούτε για 

το γάλα των παιδιών και με αγανάκτηση βγάζει το γάλα από 

τη τσέπη και το αφήνει στο παγκάκι.  

 - Είναι πολύ άσχημο αυτό που σου συμβαίνει. Καταλαβαίνω 

την απόγνωσή σου, λέει ο άντρας, «αλλά μη το ξανακάνεις 



 
 

13 
 

γιατί αν σε πιάσουν θα μπλέξεις χειρότερα. Και τότε τι θα 

γίνουν τα παιδιά σου; Και μετά από μια μικρή παύση 

συνεχίζει: Μας πέταξαν το παραμύθι με μια κρίση στημένη 

και να πού φτάσαμε: κατάντησαν τους ανθρώπους να πεινάνε 

για να πληρωθεί, λέει, ένα χρέος σε κάποιες «αγορές». Στα 

καλά καθούμενα έκαναν τόσο κόσμο να υποφέρει χωρίς 

λόγο. Χιλιάδες περιπτώσεων σαν και σένα. Το όνομά σου; 

- Στέλλα. 

- Και όπως πάει Στέλλα, όλους θα μας πάρει η μπάλα, αφού 

η κρίση συνεχώς εξαπλώνεται σαν κηλίδα σε όλο και 

μεγαλύτερο μέρος της κοινωνίας και στραγγαλίζει ακόμη πιο 

σφιχτά τα θύματά της. Σταματάει για λίγο. Μετά με 

αποφασιστικότητα της λέει: Θα σε βοηθήσω να βρεις 

δουλειά. Έχω αρκετές γνωριμίες και διασυνδέσεις. Αλλά 

πρώτα θα πρέπει να κάνουμε κάτι για τα παιδιά. Θα πάω να 

σου φέρω μερικά γάλατα για τις άμεσες ανάγκες. 

- Είστε πολύ καλός, κύριε … 

- Θάνος! 

- Κύριε Θάνο, ευχαριστώ πάρα πολύ και ειλικρινά λυπάμαι 

που σας γνωρίζω κάτω από τέτοιες συνθήκες. Είμαι τρομερά 

υποχρεωμένη. 



 
 

14 
 

- Μην το συζητάς, το μόνο πράγμα που μπορεί να μας σώσει 

είναι η αλληλεγγύη. Αυτό είναι το μάθημα απ’ όλον αυτό τον 

εφιάλτη που ζούμε. Περίμενέ με εδώ, δε θ’ αργήσω. 

Ο Θάνος σηκώνεται και απομακρύνεται προς την 

κατεύθυνση του μαγαζιού. Το βλέμμα της τον ακολουθεί 

μηχανικά, μετά ανεβαίνει ψηλά χαϊδεύοντας τις κορφές των 

δέντρων που λικνίζονται στο φως της ηλιόλουστης μέρας. Τι 

ήταν κι αυτό το σημερινό; Έγινα ρεζίλι στα μάτια αυτού του 

ανθρώπου. Τι θα λέει άραγε μέσα του; Και τα παιδιά; Να έμεναν 

χωρίς γάλα; Όπως εκείνη τη φορά που μου ζήτησε η Ελενίτσα και 

δεν είχα. Θέλω να μου πάρεις, έλεγε και ξανάλεγε. Τι αμηχανία! 

Με τι λεφτά; Τι να της πω; Κι η καρδιά μου να ραγίζει απ’ το 

παράπονό της. Ξέρεις τι είναι να σου ζητά το παιδί σου γάλα και να 

μην έχεις; Καλά να μην έχεις γλυκό, αλλά γάλα; Όχι, όχι, δε θέλω 

να ξαναζήσω τέτοια στιγμή. 

«Μαμά κοίτα, κοίτα!» Η φωνή ενός μικρού αγοριού που έχει 

φτάσει δίπλα της αιφνιδιάζει τη Στέλλα. Είναι ένα όμορφο 

αγοράκι, όχι μεγαλύτερο από τεσσάρων χρονών και με το 

χέρι του δείχνει το μοσχαράκι στο κουτί. Πιο πίσω 

ακολουθεί η μητέρα του, μια ψηλή γυναίκα, ντυμένη 

αθλητικά που προφανώς έχει φέρει το μικρό της για βόλτα 

και παιχνίδι στο πάρκο. 

Η Στέλλα χαμογελάει στο αγοράκι. «Γεια σου μικρούλη. 

Πώς σε λένε;» ρωτάει. 



 
 

15 
 

- Ορφέα, μην ενοχλείς τη κυρία, λέει η μητέρα που έχει 

φτάσει κι αυτή εκεί. 

- Όχι, όχι δε με ενοχλεί καθόλου, λέει η Στέλλα, είναι πολύ 

χαριτωμένο παιδάκι. 

- Τον τράβηξε η εικόνα με το μοσχαράκι, λέει η μητέρα του. 

Τα αγαπάει πολύ τα ζώα. 

- Ορφέα, βλέπεις τι γλυκό και όμορφο είναι το μοσχαράκι; 

λέει η Στέλλα. Μετά σκέφτεται ότι κι αυτό το παιδί μπορεί 

να είναι στην ίδια κατάσταση με τα δικά της, ότι ίσως μπορεί 

να είναι νηστικό και να θέλει γάλα. 

- Σ’ αρέσει το γάλα; το ρωτάει η Στέλλα  

- Αν του αρέσει λέει; Μέχρι πρόσφατα τον θήλαζα, λέει η 

μητέρα αλλά γάλα σαν κι αυτό δεν ήπιε ποτέ. 

- Τι εννοείτε σαν αυτό; ρώτησε η Στέλλα. 

- Εννοώ γάλα που ανήκε σε άλλους, γάλα που το έχουν 

κλέψει, είπε η μητέρα. 

Η Στέλλα ξαφνιάστηκε και κοκκίνισε. Λες να ήταν κι εκείνη 

πιο πριν στο μαγαζί και να την είδε; αναρωτήθηκε μέσα της. 

Μετά χαμηλώνοντας το βλέμμα είπε: Η ανάγκη βλέπετε … 

- Η ανάγκη για ζωικό γάλα είναι κατασκευασμένη, παρενέβη 

η μητέρα. Ο Ορφέας μου δεν το ήπιε ποτέ και ούτε το 

μεγαλύτερο παιδί μου. 



 
 

16 
 

Η Στέλλα που μέχρι τότε είχε τρομοκρατηθεί, 

καταλαβαίνοντας ότι γλίτωσε μια ακόμη στιγμή αμηχανίας, 

της λέει: Δηλαδή μεγαλώνετε τα παιδιά σας χωρίς να τους 

δίνετε γάλα; 

- Τους έδωσα το δικό μου και για μεγάλο διάστημα, όμως η 

ουσία βρίσκεται αλλού. 

- Δηλαδή;   

- Στον κόσμο που θέλουμε για τα παιδιά μας, στον κόσμο 

που τους δείχνουμε να ζήσουν.  

- Τι εννοείτε; 

- Τα παιδιά μεγαλώνουν σωστά, όταν μεγαλώνουν με 

αλήθεια. Αλλά αυτή λείπει σήμερα γιατί δυστυχώς δεν τη 

λέμε. Δε μιλάμε για την αδικία που κρύβουν οι 

κατασκευασμένες συνήθειές μας, παρά τη φορτώνουμε στα 

παιδιά μέσα από την παραπλάνηση των διαφημίσεων, όπως 

αυτή με το μοσχαράκι, είπε η μητέρα δείχνοντας τη 

συσκευασία. 

Εκείνη τη στιγμή μόλις έφθανε ο Θάνος με μια σακούλα στο 

χέρι και ακούγοντας τα λόγια της μητέρας παραξενεύεται και 

απορεί γι’ αυτό που ακούει.  

- Γεια σας, αν μου επιτρέπετε να διακόψω για λίγο. Κυρία 

Στέλλα, εδώ είναι τα πράγματά σας. 



 
 

17 
 

- Ω σας ευχαριστώ πολύ, κύριε Θάνο! 

- Αν με χρειαστείτε, εδώ είναι η κάρτα μου.  

Η Στέλλα παίρνει την κάρτα και την κοιτάζει. 

- Πρέπει να φύγω τώρα, με περιμένει αρκετή δουλειά, της 

λέει.  

Η περιέργεια όμως γι’ αυτό που άκουσε πριν τον κρατάει 

εκεί.  

- Θα μπορούσα να σας ρωτήσω κάτι; λέει απευθυνόμενος 

στη μητέρα.  

- Παρακαλώ. 

- Χωρίς να θέλω, άκουσα καθώς ερχόμουν για τη διαφήμιση 

και μου γεννήθηκε η περιέργεια να σας ρωτήσω, γιατί 

προσωπικά τυχαίνει να την θεωρώ καλή και πετυχημένη. Τι 

σας κάνει να την απορρίπτετε; 

- Η διαφήμιση αυτή είναι ένα ψέμα, μια υποκρισία! 

- Εννοείτε την ποιότητα του προϊόντος; Μα νομίζω ότι το 

γάλα αυτής της εταιρείας είναι απ’ τα καλύτερα. Έτσι δεν 

είναι κυρία Στέλλα; ρωτάει κοιτώντας την.  

- Εννοώ το μήνυμα που περνάει. Αυτή η διαφήμιση συντηρεί 

μια τραγική πλάνη που λέει ότι τα ζώα υπάρχουν στη Γη 

μόνο και μόνο για να ικανοποιούν τις ανάγκες μας. Οι 



 
 

18 
 

διαφημίσεις αυτού του είδους υποσυνείδητα μας ωθούν να 

θεωρούμε ότι προορισμός των ζώων είναι να είναι δούλοι και 

υπηρέτες μας. Και άρα μπορούμε να επεμβαίνουμε στις ζωές 

τους και να τα εκμεταλλευόμαστε όπως θέλουμε.   

- Μα στην προκειμένη περίπτωση δεν κάνουμε κάτι κακό, 

δεν τα σκοτώνουμε, διέκοψε ο Θάνος, το γάλα τους 

παίρνουμε. 

- Αυτό είναι η επόμενη μεγάλη πλάνη που μας έχουν κάνει 

να πιστεύουμε. Η πραγματικότητα όμως είναι ότι κάνουμε 

πολύ και αχρείαστο κακό. Ειδικά μάλιστα για το γάλα 

κάνουμε το απόλυτο κακό. Κυριολεκτικά τους το 

αρπάζουμε, το κλέβουμε από τα παιδιά τους. 

-Κλέβουμε είπες; ρωτά η Στέλλα. 

- Ναι, κλέβουμε γιατί πίσω από αυτή τη συσκευασία με 

ζωικό γάλα υπάρχει μια άλλη μητέρα και ένα μωρό. Το γάλα 

της είναι αποκλειστικά γι’ αυτό εδώ και τους δείχνει το 

μοσχαράκι στη συσκευασία. Γι’ αυτό το μωρό κάνει η 

μητέρα το γάλα της. Κι εκεί επεμβαίνει η πλάνη. 

Δημιουργώντας την πλασματική ανάγκη για ζωικό γάλα, 

συντρίβει βάναυσα την έννοια της μητρότητας στα 

συγκεκριμένα ζώα. Δεν τους επιτρέπει να βιώσουν αυτό το 

μοναδικό δεσμό μητέρας και μωρού, να δώσουν μέσω του 

μητρικού γάλακτος το είναι τους στο μωρό τους και αυτό να 

πιει αυτό που δικαιωματικά του ανήκει. 



 
 

19 
 

- Και μόνο η σκέψη ότι αυτά που λες μπορεί να συμβαίνουν 

με κάνει και αρρωσταίνω, παρεμβαίνει η Στέλλα. Ώστε 

λοιπόν φτάνουμε ως εκεί; Να παίρνουμε το γάλα των παιδιών 

τους απ’ το στόμα; 

- Ναι. Και μετά έρχονται οι διαφημίσεις σαν αυτή να 

κουκουλώσουν αυτό το θλιβερό παρασκήνιο. Και με θράσος 

ενθαρρύνουν τη διάθεση αυτού που δεν μας ανήκει στα 

παιδιά μας ως το αποκορύφωμα της τρυφερότητας, της 

μητρικής στοργής και αγάπης, είπε η μητέρα. Αυτός που 

έφτιαξε αυτή τη διαφήμιση θα ήταν σίγουρα ή πολύ άσχετος 

ή εν γνώσει του συνεργός στο συνεχιζόμενο αυτό έγκλημα.  

Η Στέλλα ασυναίσθητα στρέφει το βλέμμα της στο Θάνο 

περιμένοντας να δει την αντίδρασή του.  

- Είμαι σίγουρος ότι δεν είναι συνεργός, είπε δειλά εκείνος. 

- Πώς το ξέρετε, ρώτησε η μητέρα. 

- Απλά το υποψιάζομαι ότι δεν είναι τέτοιος άνθρωπος, 

απάντησε. 

- Ό,τι κι αν είναι, πώς μπόρεσε να πει αυτό το τεράστιο 

ψέμα; συνέχισε η μητέρα. Πώς μπόρεσε να ενθαρρύνει την 

κατανάλωση ενός πράγματος που προκαλεί τόση οδύνη και 

δράμα σε άλλα αισθανόμενα πλάσματα και συντρίβει πλήρως 

τη ζωή τους;  

- Πιστεύω ότι ήταν βαθιά νυχτωμένος, είπε δειλά ο Θάνος. 



 
 

20 
 

- Μπορεί, είπε η μητέρα, αλλά η άγνοια δεν μπορεί πάντα να 

προβάλλεται ως δικαιολογία. Θα έπρεπε να είχε κάνει την 

έρευνά του. Εγώ αν ήμουν στη θέση του θα αισθανόμουν 

πολύ άσχημα. Παρουσίασε ως ευτυχισμένο ένα πλάσμα 

δυστυχισμένο, ένα μωρό ορφανεμένο δια της βίας. 

- Σήμερα μπορείς να κάνεις τα πάντα με ένα πρόγραμμα 

επεξεργασίας εικόνας. Σε βάζουν σε πειρασμό ακόμη και να 

κάνεις ένα μοσχαράκι να γελά. Είναι μάλλον εύκολο να 

χαθούν τα όρια αλλά πιστεύω ότι δεν το έκανε σκόπιμα.  

- Δεν παύει όμως να είναι παραποίηση της πραγματικότητας 

και αυτό λέγεται εξαπάτηση του κοινού.  

- Θα έλεγα ότι παρασύρθηκε από υπερβολικό ζήλο και όχι 

ότι εξαπάτησε εν γνώσει του το κοινό. 

- Μα συνεχώς προσπαθείτε να δικαιολογήσετε μιαν αρνητική 

κατάσταση και σε λίγο, μετά απ’ όλα αυτά, νομίζω ότι θα 

μου ξαναπείτε ότι θεωρείτε τη διαφήμιση αυτή πετυχημένη. 

- Κάθε άλλο, δεν προσπαθώ να δικαιολογήσω κανέναν, ούτε 

έχει νόημα πια να μιλώ για επιτυχία. Απλά προσπαθώ να 

παρουσιάσω την οπτική αυτού του ανθρώπου.  

- Το πρόβλημα είναι ότι μετά από αυτή τη διαφήμιση η 

οπτική αυτή είναι πλέον ακόμη πιο εξαπλωμένη και 

μεγαλώνει κι άλλο το δράμα που βιώνουν τα ζώα. Η μητέρα 

κάνει μια μικρή παύση και μετά συνεχίζει:  



 
 

21 
 

- Αναρωτιέμαι με τι συνείδηση άραγε κοιμάται αυτός αλλά 

και όλοι όσοι βρίσκονται από πίσω.  

Η τελευταία φράση καρφώθηκε στο μυαλό του Θάνου κι 

έμεινε εκεί σαν επαναλαμβανόμενος αντίλαλος: «Με τι 

συνείδηση, με τι συνείδηση, με τι συνείδηση;» Ήταν ένα σοκ 

που πάγωσε τη σκέψη. Έμεινε αμίλητος και μια έκφραση 

αμηχανίας φάνηκε στο πρόσωπό του. Όμως την επόμενη 

στιγμή ανακλαστικά οι νοητικές του διεργασίες επανήλθαν. 

Σκέφτηκε ότι τα μέχρι τότε σχόλια που είχε για τη 

διαφήμιση αυτή ήταν θετικά και τον είχαν παρασύρει να 

πιστεύει ότι δεν είναι δυνατόν να υπάρξει αρνητική κριτική. 

Αλλά η γυναίκα αυτή έβαζε νέα δεδομένα στην εξίσωση. 

Εκπροσωπούσε τη φωνή μιας άλλης αόρατης γι’ αυτόν 

πλευράς που δεν είχε καν φανταστεί. Και παρόλο που τα 

λόγια της έπλητταν ευθέως τη δουλειά του, δεν τα εξέλαβε 

σαν προσωπική επίθεση. Σαν άνθρωπος και σαν δημιουργός 

ήταν πάντα ανοιχτός στην εποικοδομητική κριτική και την 

αποζητούσε σαν μια ευκαιρία να εντοπίσει τυχόν λάθη του 

και να βελτιωθεί. Στα λόγια της λοιπόν έβλεπε περισσότερο 

από οτιδήποτε άλλο μιαν αποκάλυψη. Του άνοιγαν ένα 

παράθυρο σε μια πραγματικότητα άγνωστη και ήταν σαν να 

του έλεγαν ότι είχε πιαστεί στον ύπνο, πράγμα που δε 

δίστασε να ομολογήσει. 

- Κοιμόταν τον ύπνο του δικαίου, αλλά τώρα όπως φαίνεται 

θα χάσει τον ύπνο του, της είπε. 



 
 

22 
 

- Και εσείς πώς το ξέρετε; 

- Το ξέρω γιατί εγώ είμαι ένας απ’ αυτούς, είμαι ο 

σκηνοθέτης, είπε τότε ο Θάνος.  

- Συγγνώμη, είπε, διακόπτοντας η μητέρα. Συγγνώμη αν 

ήμουν απότομη, όμως δεν το είπα για να σας κατηγορήσω. 

Δεν είχα καν τέτοια πρόθεση. 

- Επινόησα αυτή την ιστορία γιατί ήθελα να τονίσω πόσο 

φυσικό είναι το συγκεκριμένο γάλα, συνέχισε εκείνος. Το 

μυαλό μου ποτέ δεν πήγε σ’ αυτά που λες. Δεν τα ήξερα. 

Λειτούργησα με καθαρή άγνοια. Σε διαβεβαιώνω γι’ αυτό. 

Σήμερα τ’ άκουσα για πρώτη φορά. 

- Πιστέψτε με, δεν κατηγορώ κανέναν, δεν κατηγορώ τους 

ανθρώπους γιατί ελάχιστοι γνωρίζουν την αληθινή ιστορία 

αυτού του λευκού υγρού. Δυστυχώς όμως, πίσω από την 

απατηλή βιτρίνα της αγνότητας, η πραγματικότητα είναι 

ασύλληπτα σκληρή και είναι αυτή που μόλις σας περιέγραψα.  

- Αν έστω και στο ελάχιστο είναι έτσι όπως τα λες, τότε έχω 

διαπράξει ένα μεγάλο κακό. 

- Μετά λύπης μου σας λέω, κύριε Θάνο, ότι κάνατε ένα 

τεράστιο λάθος γιατί δυστυχώς αυτή είναι η αλήθεια πίσω 

από το ζωικό γάλα και είμαι σίγουρη ότι ήταν εκεί την ώρα 

που γυρνούσατε αυτή τη διαφήμιση.  



 
 

23 
 

- Τι εννοείς; Θέλω να μου τα πεις όλα, θέλω να ξέρω όλο το 

κύκλο αυτού του δράματος, της είπε. 

- Ναι, πρέπει αλλά πρώτα θέλω να σας ρωτήσω κάτι. Πείτε 

μου μόνο αν οικειοθελώς αυτό το μοσχαράκι κινήθηκε με 

τον τρόπο που φαίνεται στη διαφήμιση. 

- Όχι, τώρα που το λες θυμάμαι ότι ήταν πολύ δύσκολο να 

το κάνουμε να κάνει όλα όσα φαίνονται στο βίντεο. Έπρεπε 

να φέρουμε τη μητέρα του την οποία πριν αναγκάσαμε να 

περπατήσει και να μπει μέσα στο σπίτι ώστε μετά το μωρό 

της να την ακολουθήσει.  

- Γι’ αυτό σας είπα πριν ότι η αλήθεια ήταν εκεί μπροστά 

σας, στο γύρισμα αυτής της διαφήμισης. Είδατε ολοφάνερα 

το χωρισμό μητέρας και παιδιού. Είναι πάγια τακτική και 

συμβαίνει από τη στιγμή που γεννιούνται τα μωρά 

μοσχαράκια. Αμέσως τα χωρίζουν από τις μητέρες τους και 

δεν τα αφήνουν να πιούν ούτε γουλιά από το μητρικό γάλα. 

Μητέρες και μωρά ζουν τον αβάσταχτο καημό του 

χωρισμού, απομονωμένοι ο ένας από τον άλλο. Οι μητέρες 

όλες μαζί συγκεντρωμένες στο χώρο εκτροφής και 

αρμέγματος και τα μωρά σε στάβλους όπου τα μεγαλώνουν 

με μπιμπερό που μέσα του έχει το αδιανόητο: υποκατάστατο 

γάλακτος. 

- Πράγματι κοπέλα μου, έτσι είναι. 

- Επί τη ευκαιρία με λένε Ελπίδα, είπε εκείνη 



 
 

24 
 

- Αυτό που λες Ελπίδα το είδα. Και τώρα σου ομολογώ 

ευθέως ότι το μοσχαράκι έδειχνε συνεχώς θλιμμένο σε όλη 

αυτή τη δοκιμασία που το υποβάλαμε. Και όπως σου είπα 

και πριν το χαρούμενο ύφος το δώσαμε εμείς με πρόγραμμα 

επεξεργασίας εικόνας όπως και το στιγμιότυπο που βάσταγε 

δήθεν την τσάντα στο στόμα του. Ό,τι κι αν κάναμε στάθηκε 

αδύνατον να το καταφέρουμε να κρατήσει αυτή την τσάντα. 

Και επίσης θυμάμαι ότι αυτός που το έφερε, δεν το άφηνε να 

προσεγγίσει τη μάνα του και να θηλάσει αλλά του έδινε γάλα 

από ένα μπιμπερό, είπε ο Θάνος. 

- Δυστυχώς τις πιο πολλές φορές δεν είναι εύκολο να δούμε 

την αλήθεια ακόμη κι αν είναι εκεί μπροστά μας. Είναι τόσο 

δυνατή η προπαγάνδα που για χρόνια δεχόμαστε ώστε να 

μην έχουμε ούτε καν την περιέργεια να την ψάξουμε. Όμως 

και στην περίπτωση που με κάποιο τρόπο αποκαλυφθεί και 

έρθει στο φως και τότε πάλι εγκυμονεί ο κίνδυνος να την 

αρνηθούμε. 

- Ίσως δεν είμαστε έτοιμοι να διαχειριστούμε το σοκ που 

προκαλεί, είπε ο Θάνος. 

- Μπορεί. Από την άλλη πάλι είναι ο καταναλωτισμός που 

μασκαρεύει το κακό σαν μια αθώα συνήθεια, μια υπεράνω 

υποψίας πράξη αγοράς και κατανάλωσης. Κάτι σαν μια 

οικονομική συναλλαγή και τίποτε άλλο. Όχι σαν μια πράξη 

λεηλασίας της ζωής άλλων αισθανόμενων όντων. 



 
 

25 
 

- Τώρα το καταλαβαίνω καλύτερα, είπε ο Θάνος, σερβίρεις 

την αδικία ως προϊόν και τότε γίνεται πλέον εξαιρετικά 

δύσκολο να την εντοπίσεις. Όπως κατά καιρούς συμβαίνει 

και με προϊόντα που κρύβουν μέσα τους πολλή ανθρώπινη 

εκμετάλλευση. Συνήθως μπορεί να ακούσουμε κάτι για λίγο 

αλλά μετά ο θόρυβος καταλαγιάζει και όλα ξεχνιούνται. 

- Είναι μια αναμέτρηση όπου αυτός που έχει τη δύναμη 

μπορεί να επισκιάζει τελικά τη φωνή της αλήθειας και να 

επιβάλλει τη δική του αντίληψη. Ειδικά για τα ζώα, το 

σύστημα προωθεί δογματικά την αντίληψη ότι είναι μηχανές 

παραγωγής. Και εκμεταλλεύεται την αναπαραγωγική τους 

ικανότητα για να τους πάρει ένα υγρό που δεν το χρειάζεται 

η πεπτική μας ανατομία.  

- Καταντήσανε δηλαδή το θηλυκό σώμα μια μηχανή, αν 

καταλαβαίνω σωστά; ρώτησε ο Θάνος. 

- Ναι, και μάλιστα στο έπακρο. Αυτό για τα ζώα σημαίνει έξι 

- επτά συνεχόμενους κύκλους τεχνητής γονιμοποίησης που 

στην πράξη βέβαια είναι κυριολεκτικά βιασμός. Κατόπιν 

ακολουθούν οι αλλεπάλληλες εγκυμοσύνες και οι τοκετοί με 

τραγική κατάληξη την αρπαγή των μωρών τους. Και όταν 

εξαντλήσουν πλήρως αυτές τις μητέρες και δεν μπορούν να 

παράγουν άλλο γάλα, τις στέλνουν στο σφαγείο για να γίνουν 

το κρέας των χάμπουργκερ στα ταχυφαγεία. Αυτό είναι το 

τελικό ευχαριστώ μετά από τόσα δεινά και τόση 

εκμετάλλευση.  



 
 

26 
 

- Ελπίδα, ξεδιπλώνεις ένα ανείπωτο δράμα και δυστυχώς 

υποψιάζομαι ότι έχω ν’ ακούσω ακόμη πιο τραγικά 

πράγματα, είπε ο Θάνος. 

- Πολύ φοβάμαι πως ναι, γιατί η ίδια μοίρα - αλλά πολύ πιο 

σύντομα - επιφυλάσσεται για τα αρσενικά μοσχαράκια που 

στο πρώτο εξάμηνο της ζωής τους θα σφαγιαστούν. Και οι 

άνθρωποι με απάθεια ως καταναλωτές - ρομπότ θα 

αγοράσουν το θάνατο στην αγορά. Θα φτιάξουν συνταγές και 

γεύματα απ’ όλη αυτή τη δυστυχία και θα βάλουν μέσα τους 

τα κρεουργημένα σώματα αυτών των βασανισμένων 

υπάρξεων ως μοσχαρίσιο κρέας του «γάλακτος». Τι τραγική 

ειρωνεία; Του γάλακτος που δε γεύτηκαν ούτε μια γουλιά 

του. Ενώ τα θηλυκά θα πάρουν τη θέση των μητέρων τους 

στη γαλακτοπαραγωγή και θα υπομείνουν την ίδια 

μακροχρόνια κακοποίηση που βίωσαν κι εκείνες. 

- Τόση λοιπόν τραγωδία κρύβεται από πίσω κι εγώ ο αφελής 

ενίσχυσα αυτό το κακό παρουσιάζοντας το σαν κάτι φυσικό 

και φυσιολογικό, είπε με έντονο το αίσθημα της αηδίας και 

της εξαπάτησης ο Θάνος. 

- Τα λόγια είναι πολύ λίγα για να περιγράψουν το μέγεθος 

του κακού, είπε η Ελπίδα.  

- Και όσο σκέφτομαι ότι καταδεχόμουν να αγοράζω αυτό το 

γάλα, το δικό του γάλα, ως γάλα των παιδιών μου, ξανάπε ο 

Θάνος κοιτώντας το μοσχαράκι στη συσκευασία. 



 
 

27 
 

Πριν σταματήσει ο Θάνος, η Στέλλα, που ως τότε 

παρακολουθούσε σιωπηλή, ασυναίσθητα πήρε στα χέρια της 

τη συσκευασία με το γάλα και άρχισε να την περιεργάζεται. 

Εστίασε στο μοσχαράκι με το χαρούμενο ύφος και άρχισε 

σχεδόν να παραμιλά: «Το γάλα … το γάλα των παιδιών.» 

Ο Θάνος κι η Ελπίδα κοιτάχτηκαν φευγαλέα και μετά 

ξανακοίταξαν τη Στέλλα που τώρα συνέχισε να μιλά 

κοιτώντας μακριά στο κενό: «Ποιο γάλα; Ποιών  παιδιών; 

Μας πετούν ένα κλισέ που γενικεύει και αποπροσανατολίζει, 

που τερματίζει τη σκέψη, τη φυλακίζει σε μια πλάνη. Έκλεψα 

για το γάλα των παιδιών, για ένα στερεότυπο που το 

παίρνουμε ως δεδομένο. Κι ενώ φαινομενικά έκλεψα το 

μαγαζί, στην ουσία έκλεψα το γάλα των παιδιών μιας άλλης 

μητέρας. Αλλά ακόμη κι αν είχα λεφτά να τ’ αγοράσω, πάλι 

θα ήταν αρπαγή και κλοπή του πιο οικείου, του πιο ζωτικού 

πράγματος που ενώνει μια μητέρα με το μωρό της.» 

- Και αυτός που έβαλε το χέρι του για να πιστεύεις αυτό το 

στερεότυπο είμαι δυστυχώς εγώ, πρόσθεσε ο Θάνος 

κοιτώντας την. 

Τα συναισθήματα πάγωσαν τα λόγια. Ακολούθησαν στιγμές 

σιωπής. Η Ελπίδα ασυναίσθητα έσκυψε και πλησιάζοντας 

έκλεισε στις παλάμες της τα χέρια της Στέλλας που 

κρατούσαν το κουτί. Μετά με φωνή αμήχανη και 

συγκινημένη απευθύνθηκε και στους δύο.  



 
 

28 
 

- Σας καταλαβαίνω πλήρως, το ίδιο ένιωσα κι εγώ. 

Αισθάνθηκα να με πληγώνει βαθιά η αποκάλυψη του πώς 

ενεργούσα… τα έβαλα με τον εαυτό μου, όμως μετά είδα ότι 

όλη η κοινωνία ενεργούμε σαν ένα αυτόματο που 

καταναλώνει ψυχρά, με την απάθεια ενός ρομπότ. 

- Ενεργούμε με στερεότυπα που ακυρώνουν τη σκέψη και τη 

συνείδηση, συμπλήρωσε ο Θάνος. 

- Ναι, πράγματι και αυτός φαίνεται να είναι τελικά ο στόχος 

πίσω από το «γάλα των παιδιών» αλλά και πίσω από κάθε 

άλλο ζωικό προϊόν. Δυστυχώς ζούμε κάτω από ένα σύστημα 

που έχει θέσει ως προτεραιότητα την περιφρόνηση και την 

απαξίωση της ζωής.  

- Γιατί όμως αυτή η εμμονή; απόρησε ο Θάνος. 

- Γιατί μόνο έτσι μπορούν να μας κάνουν να ανεχόμαστε την 

καταπίεση και της ανθρώπινης ζωής και να μένουμε απαθείς 

μπροστά στο δράμα των ανθρώπων. Γι’ αυτό το σύστημα 

επιδοτεί την αδικία προς τα ζώα, συνέχισε η Ελπίδα. Ο 

στόχος είναι να αδρανοποιηθεί ο αισθανόμενος άνθρωπος 

που υπάρχει μέσα μας, αυτός που μπορεί να κάνει τις 

συνδέσεις με τη ζωή και τα άλλα πλάσματα. 

- Μια ζωή απορούσα γιατί να χάνονται άδικα οι άνθρωποι 

γύρω μας, γιατί να εξακολουθεί να συμβαίνει όλη αυτή η 

απαξίωση τη ζωής και γιατί αυτό να μην αλλάζει αλλά να 

χειροτερεύει συνεχώς. Μετά απ’ αυτό που λες, το αισθάνομαι 



 
 

29 
 

πια καθαρά ότι έχουμε να κάνουμε με ένα σύστημα που μισεί 

τη ζωή και στέλνει την αξία της στο ναδίρ, είπε ο Θάνος.  

- Ναι, αυτό ακριβώς πετυχαίνουν μέσα από τη μόνιμη 

κατήχηση που αναγορεύει το ζωικό γάλα ως το απόλυτα 

βασικό για μας και τα παιδιά μας, πρόσθεσε η Ελπίδα.  

- Έχεις δίκιο, είπε η Στέλλα, μας το έχουν περάσει ως κάτι 

που είναι αδιανόητο να μην υπάρχει ακόμη και σε περίπτωση 

έσχατης ένδειας και φτώχειας και μας κάνουν να το 

αναζητούμε και να το διεκδικούμε φανατικά και με εμμονή.  

- Και από την άλλη, σίγουρα θα έχετε επίσης προσέξει ότι 

ποτέ δε μας λένε για τον απογαλακτισμό που είναι νόμος για 

όλα τα θηλαστικά στη φύση, είπε η Ελπίδα. 

- Όχι, ανάθεμα κι αν έχω ακούσει ποτέ να μιλάνε γι’ αυτό, 

πρόσθεσε ο Θάνος. Κι όμως, είναι μια πραγματικότητα που 

τη βλέπουμε σε κάθε άλλο πλάσμα το οποίο παύει να πίνει 

γάλα μετά τη νηπιακή ηλικία. Εμάς όμως μας παροτρύνουν 

να το πίνουμε μέχρι τα γεράματα. Και όταν μας καλούν σε 

καμπάνιες βοήθειας για τις κοινωνικά ευπαθείς ομάδες, το 

πρώτο πράγμα που μας ζητάνε να δώσουμε είναι γάλα. Και 

συχνά ακούμε που χορηγούν αυτό το γάλα στα σχολεία, το 

δίνουν στους εργάτες στα εργοστάσια και αλλού. 

- Το πιο τραγικό είναι που επιτρέψαμε σε ένα διατροφικό 

κατεστημένο που έχει καταλύσει τη μητρότητα στα ζώα, να 

μας μιλάει για μητρική στοργή, ανθρωπιά, και αλληλεγγύη. 



 
 

30 
 

Η υποκρισία του χτυπάει κόκκινο όταν προσπαθεί να 

παρουσιάσει αυτό το λευκό υγρό ως το αποκορύφωμα της 

μητρότητας, ενώ είναι ακριβώς το ανάποδο: η προκλητική 

περιφρόνηση κάθε αξίας. Όμως στα μάτια που έχουν δει την 

αλήθεια το ζωικό γάλα περιφέρεται ως η κορυφαία, η πιο 

δόλια εξαπάτηση που επινοήθηκε ποτέ. Είναι η μάσκα ενός 

συστήματος που θέλει να διαφθείρει ό,τι πιο πολύτιμο 

έχουμε μέσα μας: την ενστικτώδη ταύτισή μας με τη ζωή.  

- Ελπίδα, μας έκανες άνω κάτω, είπε ο Θάνος, μας γέμισες 

τύψεις, μας γέμισες ενοχές, αλλά δεν το λέω για να σε 

κατηγορήσω. Έπρεπε να γίνει κι αυτό κάποτε και αυτή η 

στιγμή έτυχε να είναι σήμερα. Σε ανύποπτο χρόνο και τόπο. 

Για άλλη μια φορά αποδεικνύεται ότι ο καλύτερος 

σκηνοθέτης είναι τελικά η ίδια η ζωή. 

Η Ελπίδα, σφίγγοντας ελαφρά τα χείλη, τον κοίταξε και 

κούνησε καταφατικά το κεφάλι.  

Εκείνος συνέχισε.  

- Αισθάνομαι στο μυαλό μου σαν να γκρεμίστηκε μονομιάς 

ο πύργος του ψεύδους, όλη αυτή η γυαλιστερή εικόνα της 

παραπλάνησης. Και η εικόνα των σωριασμένων ερειπίων 

παραπέμπει στην τραγική πραγματικότητα που μας 

αποκάλυψες και που αν την ήξερα, θα είχα αρνηθεί αυτή τη 

διαφήμιση. 



 
 

31 
 

- Νομίζω ότι ποτέ δεν είναι αργά για να γίνει κάτι, είπε η 

Ελπίδα.  

- Καταλαβαίνω τι εννοείς. Ποτέ δεν είναι αργά και τώρα πια 

δε μου φαίνεται καθόλου περίεργο που βλέπω να βγαίνει από 

μέσα μου ένας ακτιβιστής για την υπεράσπιση των ζώων. 

Θαρρώ πως το είχα πάντα μέσα μου, με τσίγκλαγε όλα μου 

τα χρόνια περιμένοντας την κατάλληλη στιγμή να φανερωθεί. 

- Το έχω βιώσει κι εγώ και είναι συγκλονιστικό και μοναδικό, 

συμφώνησε η Ελπίδα και πρόσθεσε: δεν υπάρχει τίποτα πιο 

φυσικό από αυτό το αίσθημα της συμπόνιας και της 

αλληλεγγύης. Πιστεύω ότι ζούμε γι’ αυτή την ξεχωριστή 

στιγμή της επανασύνδεσης και ότι εκεί βρίσκεται όλο το 

νόημα της ζωής. 

- Νιώθω τόσο απελευθερωμένος και νιώθω την ανάγκη να πω 

την αλήθεια, είπε ο Θάνος. Θέλω να κάνω μια ταινία, μια 

ταινία για «το γάλα των παιδιών», για την υποκρισία που 

κρύβεται εκεί. Το χρωστώ στα παιδιά μου, στα παιδιά όλου 

του κόσμου αλλά πιο πολύ στο σύνολο όλων αυτών των 

αθώων θυμάτων, των ζώων. Θέλω τη βοήθεια σου, Ελπίδα 

… 

- Ευχαρίστως, θα βοηθήσω με όλες μου τις δυνάμεις, είπε 

εκείνη. 

- Υπολογίστε και μένα μαζί σας, είπε η Στέλλα, είναι μια 

καλή αρχή σε όλα όσα σκοπεύω να κάνω. Και όσο για το 



 
 

32 
 

γάλα που μου αγόρασες κύριε Θάνο, δε νομίζω να έχεις 

αντίρρηση να επιστραφεί. Τώρα πια ξέρουμε ότι είναι κάτι 

που δεν μπορεί να πουληθεί ούτε ν’ αγοραστεί. 

- Σύμφωνοι, όμως η προσφορά μου ισχύει για κάτι άλλο, 

ίσως για το φρούτο των παιδιών! Πλούσιο σε ασβέστιο αλλά 

χωρίς τη βαναυσότητα! 

- Σε ευχαριστώ από καρδιάς και υπόσχομαι να στο 

ανταποδώσω. 

- Είπαμε αλληλεγγύη πάνω απ’ όλα.   

- Ειλικρινά είμαι συγκινημένη, είπε η Ελπίδα. Η σημερινή 

συνάντηση ήταν για μένα μια απρόσμενα ευχάριστη έκπληξη. 

- Το ίδιο και για μας, είπαν και οι δυο μαζί. 

- Μου αποδείξατε ότι οι άνθρωποι είναι έτοιμοι να 

απογαλακτιστούν κυριολεκτικά αλλά και μεταφορικά.  

- Κι εσύ μας έδειξες πώς να τιμήσουμε αληθινά τη 

μητρότητα και να ξανασυνδεθούμε αληθινά με τα παιδιά μας 

και με όλες τις άλλες μητέρες και τα μωρά τους ώστε να 

έχουν τα αυτονόητα, αυτά που δικαιωματικά τους ανήκουν, 

είπε η Στέλλα. 

- Είμαστε μόνο δύο αλλά σίγουρα θα απλώσουμε αυτό το 

μήνυμα, διαβεβαίωσε ο Θάνος. 



 
 

33 
 

- Ναι, για να φτάσει παντού, να αγγίξει όλες τις καρδιές 

μέχρι που «το γάλα των παιδιών», το πιο υποκριτικό κλισέ 

που επινοήθηκε ποτέ, να γίνει μια θλιβερή ανάμνηση. 

 

 

 

 

 

 

 

 

 

 

 

 

 

 



 
 

34 
 

 

 

 

 

 

 

 

 

 

 

 

 

 

 

 

 



 
 

35 
 

____________________ 

Το ταχυφαγείο έκλεισε 

____________________ 

Εάν το vegan ιδανικό της μη-εκμετάλλευσης υιοθετούνταν 
γενικά, αυτό θα ήταν η μεγαλύτερη ειρηνική επανάσταση που 

έγινε ποτέ, καταργώντας απέραντες βιομηχανίες και 
καθιερώνοντας νέες για το καλύτερο συμφέρον και των 

ανθρώπων και των ζώων.  
Donald Watson 

 

Ήταν το πρώτο ταχυφαγείο της πόλης και είχε μόλις ανοίξει 

στο κέντρο της συνοικίας του. Ο χώρος ήταν μεγάλος και 

εντυπωσιακός και είχε πάει εκεί σε ένα διάλειμμα από τη 

μελέτη για τις εξετάσεις, τότε που ήταν 18 χρονών παιδί. 

Θυμάται ότι είχε αγοράσει δύο μπέργκερ μέσα σε ιδιαίτερη 

και επιτηδευμένη συσκευασία. Τρώγοντάς τα, του είχαν  

αφήσει στο στόμα μια τεχνητή, ψεύτικη γεύση και τον είχαν 

κάνει να αισθάνεται πιο πεινασμένος παρά χορτάτος. Η 

μητέρα μαγείρευε εξαιρετικά και αισθάνθηκε ότι την είχε 

προδώσει. Εκείνη η φορά ήταν και η τελευταία που πάτησε 

το πόδι του εκεί.  



 
 

36 
 

Το γρήγορο φαγητό ήταν τότε κάτι καινούριο και ξενόφερτο 

και τους πρώτους που τράβηξε ήταν οι νέοι της εποχής. Το 

ταχυφαγείο έμπαινε στη ζωή τους  με το απατηλό δέλεαρ της 

ευκολίας. Ερχόταν υποτίθεται να εκσυγχρονίσει τη σχέση 

του ανθρώπου με το φαγητό. Όμως στην πραγματικότητα 

ερχόταν να ευτελίσει την τροφή και να αποκόψει πλήρως 

τους ανθρώπους απ’ αυτήν. Τότε ακόμη οι περισσότεροι 

άνθρωποι δεν συνήθιζαν να τρώνε έξω, όπως τώρα. 

Εκτιμούσαν όλη την ιεροτελεστία του φαγητού, από την 

παραγωγή και τη συγκομιδή, τα ψώνια και το μαγείρεμα 

μέχρι τη συγκέντρωση όλης της οικογένειας στο τραπέζι. 

Παρόλα αυτά ο Δούρειος ίππος του ταχυφαγείου άλωσε τα 

ήθη και επιβλήθηκε δημιουργώντας ένα νέο κλάδο που 

εξάπλωσε τη μοιραία παρουσία του σε όλο τον κόσμο.  

Τα χρόνια πέρασαν και ο νέος είχε γίνει πια πενηντάρης. Στο 

διάστημα αυτό το ταχυφαγείο κατάφερε το ύπουλο σχέδιό 

του να κάνει μόδα το junk food και εδραιώθηκε σ’ αυτή τη 

συνοικία η οποία γέμισε με πολλά παρόμοια μαγαζιά. Τα 

άθλια διαφημιστικά τους έφταναν ασταμάτητα κάθε μέρα 

στις πόρτες των σπιτιών και ρύπαιναν αισθητικά το χώρο. 

Φυλλάδια ιλουστρασιόν που τα πλαστικοποιημένα φύλλα 

τους διαλαλούσαν χωρίς αιδώ τη λεηλασία της ζωής ως 

πρότυπο και έπεφταν βροχή για να ρυπάνουν πλήρως και 

ανεπανόρθωτα τη σχέση των ανθρώπων με την τροφή. 

Εκείνος ζούσε ακόμη στο ίδιο σπίτι, στην ίδια συνοικία από 

τότε που γεννήθηκε. Ζούσε μόνος και σπάνια έβγαινε πια 



 
 

37 
 

έξω, μόνο για τις απαραίτητες δουλειές. Περνούσε τον πιο 

πολύ χρόνο του στη μελέτη και στη συγγραφή. Ήταν 

ερευνητικός δημοσιογράφος και ήταν ταγμένος στην 

αλήθεια. Γνώριζε πια πολύ καλά ότι λειτουργούσε σε μια 

εποχή γενικευμένου ψεύδους και ότι απέναντι του είχε ένα 

πανίσχυρο σύστημα που συνεχώς κατασκεύαζε μια εντελώς 

απατηλή πραγματικότητα. Όμως αυτός από νέος είχε πάρει 

το δρόμο του και δε γινόταν με τίποτα να λοξοδρομήσει. 

Υπηρετούσε την αφύπνιση και έβλεπε ως ιερή αποστολή του 

να απελευθερώνει τα μυαλά. Ήταν μια δύναμη που έβγαινε 

ακάθεκτη μέσα από το είναι του και τον έκανε να αψηφά τον 

κίνδυνο της ζωής του, στην προσπάθειά του να ξεσκεπάζει 

την αλήθεια. Την αποκάλυπτε, εκθέτοντας συστηματικά τα 

κυρίαρχα μέσα που νυχθημερόν τη δολοφονούσαν.  

Εκείνη τη χειμωνιάτικη μέρα χρειάστηκε να κατέβει για μια 

δουλειά στο κέντρο της συνοικίας του. Οι άνθρωποι βαριά 

ντυμένοι περνούσαν βιαστικοί δίπλα του. Αυτός περπατούσε 

αργά και παρατηρούσε γύρω του αναπολώντας το πόσο 

είχαν όλα αλλάξει από τις εποχές της νιότης του. Και 

βυθισμένος σ’ αυτή την αναπόληση τα βήματά του τον 

έφεραν έξω απ’ το ταχυφαγείο και τότε προς έκπληξή του το 

είδε κλειστό. Θα ‘πρεπε να είχε κλείσει εβδομάδες ή μήνες 

πριν. Έστεκε εκεί εγκαταλειμμένο και άδειο σαν  ένα 

μακάβριο κουφάρι: τραγικό σύμβολο ενός εγκλήματος που 

είχε πια παγκόσμιες διαστάσεις και προεκτάσεις. Για χρόνια 

είχε ερευνήσει το ζήτημα του fast food και η έρευνα τον είχε 



 
 

38 
 

αυτόματα οδηγήσει στο δρόμο της ειρηνικής διατροφής. Δεν 

είχε κάνει κάτι επαναστατικό. Έκανε το φυσικό που κάθε 

λογικά σκεπτόμενος άνθρωπος θα είχε κάνει αναλογιζόμενος 

τον αντίκτυπο της διατροφής με ζώα στην υγεία, στο 

περιβάλλον, αλλά ακόμη πιο τραγικά, στα ίδια τα ζώα. Όμως 

τώρα η εικόνα του κλειστού, έρημου μαγαζιού πλημμύριζε 

το μυαλό του με μια και μόνο τραγική σκέψη: εκατομμύρια 

ζώα και δισεκατομμύρια κομματιασμένα μέλη τους πέρασαν 

από εδώ, από αυτό τον μακάβριο διαμετακομιστικό σταθμό 

για να διοχετευθούν σε ανθρώπους περαστικούς. Σε στόματα 

αυτόματα και βιαστικά που κατανάλωσαν χωρίς δεύτερη 

σκέψη το δράμα των ζωών που λεηλατήθηκαν. Σε μάτια που 

έβλεπαν μόνο μια ωραία βιτρίνα καθαριότητας και ευταξίας 

και όχι ένα παρασκήνιο γεμάτο πόνο, μαρτύριο και 

καταπίεση. Σε ανθρώπους που δε γεννήθηκε η περιέργεια να 

πάνε πίσω από το ταχυφαγείο, στη γραμμή εφοδιασμού, και 

να δουν τα φορτηγά που αδιάκοπα ξεφόρτωναν θάνατο. 

Αυτός όμως τα είχε δει και γνώριζε ότι πίσω από κάθε 

ταχυφαγείο υπάρχει ένα ταχυσφαγείο - ή μάλλον όχι ένα 

αλλά πολλά τέτοια - για να ικανοποιήσουν την ανθρώπινη 

ματαιότητα και την καρικατούρα του σαρκοφάγου που 

αχόρταγα την είχαν μάθει να λεηλατεί τη ζωή. Και αυτή η 

λεηλασία απαιτούσε μια αλυσίδα φρίκης που ο φαύλος 

κύκλος της έκλεινε στο σφαγείο, όπου χέρια αποκομμένα 

από την ανθρωπιά έκοβαν ασταμάτητα και με δαιμονικό 

αμόκ το νήμα της ζωής των αθώων. Είχε βρεθεί κρυφά μέσα 

σε εκείνη την κόλαση και με την κάμερά του είχε καταγράψει 



 
 

39 
 

τις εικόνες της ντροπής, εικόνες που δεν τις φανταζόταν, δεν 

πίστευε ότι μπορεί να συμβαίνουν και όμως συνέβαιναν 

πλέον ως ρουτίνα κάθε μέρα, κάθε στιγμή. Ακολούθησε το 

κακό ακόμη πιο πίσω στις χιλιάδες φάρμες αθρόας 

αναπαραγωγής, εγκλεισμού και υπερταχείας ανάπτυξης των 

ζώων που είχαν ξεφυτρώσει στο κόσμο τις τελευταίες 

δεκαετίες. Εγκαταστάσεις του αίσχους που στοίχειωναν 

πλέον την ανθρώπινη παρουσία στη γη και τη συνόδευαν 

παντού, όπου είχε εγκατασταθεί, ακόμη και στον τελευταίο 

οικισμό και χωριό. Και φτάνοντας ακόμη πιο βαθιά, γινόταν 

μάρτυρας της απόλυτης περιβαλλοντικής καταστροφής και 

της κατάκτησης και της μονοπώλησης της Γης από αυτή την 

παράλογη μανία. Όλο το οικοσύστημα του πλανήτη της 

ζωής είχε παραδοθεί βορά σε μια σκόπιμη πλάνη, σε ένα 

διατροφικό δόγμα που μπούκωνε τους ανθρώπους με ζωικά 

για να τους κρατά σε μια κατάσταση αποσύνδεσης από τη 

σοφία της ανθρώπινης οντότητας. Και στο πέρασμά του 

αφάνιζε τα πάντα. Τροπικά δάση, όπως του Αμαζόνιου, 

αποψιλώνονταν και καταστρέφονταν και μαζί τους όλος ο 

πλούτος της ζωής και της βιοποικιλότητας που ζούσε εκεί. 

Βιότοποι μοναδικού πλούτου και κάλλους παραδόθηκαν σε 

βοσκοτόπια ζώων εκτρεφόμενων και στη νοσηρή 

μονοκαλλιέργεια μεταλλαγμένης σόγιας και καλαμποκιού 

που πήγαιναν για ζωοτροφή τους. Η ίδια μοίρα των δασών 

και των εδαφών επιφυλασσόταν και για κάθε πεπερασμένο 

γήινο πόρο. Μα πιο πολύ απ’ όλα για το νερό που 

ουσιαστικά είχε επιταχθεί γι’ αυτή τη διεστραμμένη 



 
 

40 
 

παραγωγή. Αυτός ο πλέον πολύτιμος πόρος για κάθε πλάσμα 

στη γη είχε περάσει στην αποκλειστική σχεδόν χρήση της 

μάταιης και ματαιόδοξης αυτής εκτροφής που σαν ύβρις 

κατέκλυζε το οικοσύστημα. Και μετά ήταν η τεράστια 

ποσότητα των αποβλήτων που ήταν αδύνατον να τα 

διαχειριστούν και κατέληγαν στα εδάφη, στον υδροφόρο 

ορίζοντα, στις λίμνες, στα ποτάμια και στους ωκεανούς.  

Η ερευνητική, διεισδυτική του εργασία αποκάλυπτε  ένα 

απέραντων διαστάσεων πρόβλημα που δημιουργήθηκε σε 

μόλις λίγες δεκαετίες και το οποίο απειλούσε να μπλοκάρει 

πλήρως το οικοσύστημα και να το συμπαρασύρει στην 

κατάρρευση και στην ολική καταστροφή. Ένας φαύλος 

κύκλος που όχι απλά συντηρούνταν αλλά επιθετικά 

εξαπλωνόταν και επιδοτούνταν για να συνεχίζει το μακάβριο 

και ολέθριο κύκλο του. Και αυτός είχε πια καταλάβει πολύ 

καλά γιατί αυτή η τρέλα συνεχιζόταν με αμείωτη εμμονή. 

Δεν υπήρχε για να θρέψει τους ανθρώπους, όπως προκλητικά 

ισχυριζόταν, αλλά υπήρχε για ένα και μόνο λόγο: για να 

εθίζει τους ανθρώπους στην απαξίωση της ζωής και έτσι 

αυτοί να συναινούν με κάθε έγκλημα του ανώμαλου 

συστήματος που κυριαρχούσε στη γη και τελικά να 

καταπίνουν και να ανέχονται και τη δική τους καταπίεση. 

Θλιβόταν που οι άνθρωποι αποδεικνύονταν τόσο εύκολα και 

ολοκληρωτικά διαχειρίσιμοι. Και αδυνατούσε να χωνέψει 

πώς μπορούσαν να περιφρονούν το σεβασμό της ζωής και τις 

αξίες για το ευτελές δέλεαρ της γεύσης και της συνήθειας. 



 
 

41 
 

Και θλιβόταν πιο πολύ όταν οι στατιστικές παγκόσμια 

μιλούσαν για το διπλασιασμό της παραγωγής ζωικών στο 

άμεσο μέλλον. Βυθισμένος μέσα σ’ αυτές τις σκέψεις 

στεκόταν όρθιος με το βλέμμα απλανές στο βάθος και μια 

πικρία του βάραινε την ψυχή. Τι πιθανότητες είχε αυτός και 

οι λίγοι σαν κι αυτόν ν’ αποτρέψουν αυτή την τραγική 

προοπτική και ν’ αλλάξουν τον κόσμο; Πόσο νόημα είχε η 

ερευνητική του προσπάθεια, όταν η άλλη πλευρά 

κινητοποιούσε τεράστιες δυνάμεις για τη συνέχιση του 

κακού;  

Και τότε ασυναίσθητα γύρισε το βλέμμα και αντίκρισε ξανά 

το έρημο μαγαζί. Και η εικόνα του έφερε ένα ελαφρύ, 

ανεπαίσθητο μειδίαμα στα χείλη και μια ελπίδα στη σκέψη. 

Το κλειστό ταχυφαγείο ήταν το μέλλον που κάποτε θα 

ερχόταν. Κάποτε οι άνθρωποι θα καταλάβαιναν και θα 

έκλειναν όλα τα ταχυφαγεία στον κόσμο και θα έκλειναν μαζί 

όλη αυτή τη κακή παρένθεση της καταπίεσης των ζώων. Και 

τότε θα έκλεινε αυτόματα και η καταπίεση των ανθρώπων. 

Αυτό ήταν το μέλλον και αυτός ήδη το ζούσε. Ήταν ζωντανό 

κομμάτι του και αυτό που έκανε είχε το πιο καίριο, το πιο 

ζωτικό νόημα ακόμη κι αν έσωζε μία και μόνο ζωή, ακόμη κι 

αν αφύπνιζε έστω και μια συνείδηση. 

 

 



 
 

42 
 

 

 

 

 

 

 

 

 

 

 

 

 

 

 

 

 



 
 

43 
 

____________________ 

Η μπότα  

____________________ 

Τα ζώα μοιράζονται μαζί μας το προνόμιο να έχουν ψυχή. 

Πυθαγόρας 

 

Περνούσα συχνά από το μικρό, συνοικιακό πάρκο με τα 

μονότονα τσιμεντένια παρτέρια, τις θλιβερές τετράγωνες 

πλάκες, τα ξεχαρβαλωμένα παγκάκια και τα αλλοπρόσαλλα 

φυτά και δέντρα. Το μίζερο σκηνικό υποτίθεται ότι ήταν ένα 

ξέφωτο πρασίνου σε μια πυκνοκατοικημένη γειτονιά, 

πνιγμένη στο τσιμέντο.  

Σήμερα πάλι ο δρόμος με έβγαλε από εκεί. Περπατούσα 

αργά στο ανώμαλο πεζοδρόμιο με τις φουσκωμένες πλάκες 

από τις ρίζες των μεγάλων δέντρων που περνούσαν από 

κάτω, ανάμεσα σε χαρτιά που τα παράσερνε ο αέρας και σε 

άλλα που είχαν μαζευτεί στους τετράγωνους λάκκους 

φύτευσης δέντρων που ήταν άδειοι, γιατί δε φυτεύτηκαν ποτέ 

ή γιατί τα δέντρα που ήταν εκεί είχαν ξεραθεί. 



 
 

44 
 

Το βλέμμα που τραυματιζόταν από τη μίζερη εικόνα πήγαινε 

ασυναίσθητα ψηλά αναζητώντας να δραπετεύσει στο γαλάζιο 

του ουρανού. Αλλά κι εκεί λευκές διασταυρωμένες γραμμές 

αεροπλάνων σχημάτιζαν ουράνια κάγκελα που το φυλάκιζαν. 

Και μια λευκή μούχλα εξαπλωνόταν στον ουρανό, κρύβοντας 

και το τελευταίο κομμάτι γαλάζιου μαζί με το φως του ήλιου. 

Το βλέμμα δεν είχε νόημα να κοιτάζει πλέον ψηλά. Ήταν 

σαν να ‘χε κλείσει μια ηλιοροφή και μαζί της η θέα του 

ουρανού. Κοιτούσα μακριά μπροστά χωρίς να εστιάζω σε 

κάτι. Η αλήθεια είναι ότι σκόπιμα προσπαθούσα να μην 

εστιάζω πουθενά, παρά κοιτούσα με ματιά θολή και θαμπή, 

ώστε η όραση να μην τραυματίζεται από τις λεπτομέρειες 

του μίζερου σκηνικού. Βαδίζοντας είχα φτάσει στη μέση της 

απόστασης του μακρόστενου πάρκου, όταν ξαφνικά το 

βλέμμα τραβήχτηκε από ένα μαύρο αντικείμενο. Εκεί δίπλα 

στους κάδους σκουπιδιών, στο κέντρο ενός από τους 

τετράγωνους λάκκους φύτευσης, βρισκόταν πεταμένη μια 

γυναικεία μπότα. Στεκόταν εκεί μόνη πάνω στο ξερό ανοιχτό 

καφέ χώμα αφού το άλλο κομμάτι του ζευγαριού έλειπε. 

Ήταν μαύρη δερμάτινη και ψηλοτάκουνη, με περίτεχνη 

καουμπόικη σχεδίαση και ανοιχτό το πλαϊνό φερμουάρ. Η 

αιχμηρή μπότα καρφώθηκε στο βλέμμα κι από εκεί 

κατευθείαν στη καρδιά μου. Ένα ρίγος διαπέρασε 

αστραπιαία το σώμα και το πάγωσε σαν άγαλμα. Το 

περίεργο σκηνικό ανέδυε μιαν απέραντη θλίψη που με 

καθήλωσε και στεκόμουν εκεί ακίνητος να παρατηρώ. Ήταν 



 
 

45 
 

σαν ένα σουρεαλιστικό έκθεμα, ένα μακάβριο έργο τέχνης, 

μέρος μιας δαιμονικής έκθεσης που είχε εξαπλωθεί παντού. 

Ζωή που έγινε δέρμα, σώμα που έγινε φτηνή πρώτη ύλη για 

αντικείμενα. Σώμα που μαρτύρησε ύπουλα σε χώρους 

άθλιους και κρυμμένους, σε ένα έγκλημα που έγινε στα 

μουλωχτά χωρίς καθόλου ντόρο, χωρίς να ακουστεί και να 

συζητηθεί το παραμικρό. Κι ας γίνεται αυτό δισεκατομμύρια 

φορές κάθε χρόνο σε ανυποψίαστα αθώα πλάσματα. Αυτό 

ήταν το δέρμα αλλά και όλα τα άλλα «υλικά» που παίρνονται 

με βία από τα σώματα των ζώων.  

Θα ήμουν εκεί αρκετά λεπτά απορροφημένος στις σκέψεις 

όταν άκουσα τη φωνή ενός περαστικού να μου λέει 

συγγνώμη. Παραμέρισα και κάθισα στο τσιμεντένιο πεζούλι 

παραδίπλα, μαγνητισμένος ακόμη από το ιδιάζον έκθεμα 

που έστεκε εκεί σαν μακάβριο σύμβολο της κουλτούρας που 

έχει πλημμυρίσει την ανθρώπινη κοινωνία. Μιας κουλτούρας 

που με αρρωστημένη μανία λεηλατούσε δισεκατομμύρια 

ζωές μόνο και μόνο για να στηρίζει το αποκρουστικό 

έκτρωμα της εκμετάλλευσης των ζώων το οποίο είχε πλέον 

γίνει η «βαριά βιομηχανία» του ανθρώπινου είδους. 

Παρακάτω στον εμπορικό δρόμο της συνοικίας, σε κάθε 

εμπορικό δρόμο στην πόλη, σε κάθε πόλη και μέρος του 

κόσμου οι βιτρίνες των καταστημάτων κατακλύζονταν από 

το ίδιο θέαμα των καλογυαλισμένων υποδημάτων και ρούχων 

από τα σώματα άλλων αισθανόμενων. Από τα σώματα 

ατόμων που είχαν ζωή, που την αγαπούσαν και την ποθούσαν 



 
 

46 
 

με μοναδικό πάθος, αλλά που όμως μια κακόβουλη αντίληψη 

τους την πήρε χωρίς οίκτο για να την εμπορευματοποιήσει. 

Την έκανε καταναλωτικά αντικείμενα που φιγουράριζαν 

παντού μέσα σε μια κουλτούρα του θανάτου που ήταν σε 

έξαρση και συνεχή εξάπλωση και ζητούσε να ντύσει με 

θάνατο κάθε τι που χρησιμοποιούσαν οι άνθρωποι.  Αυτή η 

κουλτούρα ήθελε τα κορμιά αθώων δολοφονημένων 

πλασμάτων να είναι τα παπούτσια μας, τα ρούχα μας, τα 

καθίσματά μας, τα πορτοφόλια μας, οι τσάντες μας και, ει 

δυνατόν, οτιδήποτε χρησιμοποιούμε. Είχε παρασύρει τους 

ανθρώπους σε μια θανάσιμη μανία που τους έκανε να 

αναζητούν παντού αυτό το «αμαρτωλό υλικό»: στο σπίτι, στο 

αυτοκίνητο, στο σώμα τους. Την έβλεπες στα δερμάτινα 

ρούχα των περαστικών, στις τσάντες, στις ζώνες και στα 

παπούτσια, στα δερμάτινα καθίσματα στα αυτοκίνητα, στους 

δερμάτινους καναπέδες. Την έβλεπες στην εμμονή των 

ανθρώπων να ρωτούν επίμονα και να ζητούν γνήσιο δέρμα. 

Τι κι αν η τεχνολογία είχε δώσει την εναλλακτική στη 

βαρβαρότητα αυτού του τόσο αρνητικά φορτισμένου 

«υλικού»; Τι κι αν τώρα υπήρχαν συνθετικά υλικά απείρως 

καλύτερα και οικονομικότερα από το δέρμα; Αυτοί τις πιο 

πολλές φορές τα προσπερνούσαν και δεν τ' αγόραζαν γιατί 

θεωρούσαν υποδεέστερο και δεύτερης ποιότητας ό,τι δεν 

έφερε το σύμβολο του πόνου και του θανάτου. Και ήταν 

διατεθειμένοι, όχι απλά να επιβραβεύουν τη βαναυσότητα 

αλλά να την πληρώνουν αδρά. Γιατί η κουλτούρα του 

θανάτου τούς είχε κάνει να πιστεύουν ότι το δέρμα δίνει 



 
 

47 
 

κύρος και πρεστίζ. Τους είχε κάνει να μη βλέπουν το τι 

πραγματικά αντιπροσωπεύει και να το θεωρούν απλά σαν ένα 

ακόμη υλικό, ξεχνώντας ότι αυτό κάποτε ήταν το ζωντανό 

περιτύλιγμα του σώματος ενός ζώου.  

Μια μελαγχολία απέραντη και βαριά με είχε καταλάβει και 

μ’ έκανε να μένω εκεί αποσβολωμένος με το βλέμμα 

κολλημένο στην μπότα. Η θλιβερή παρουσία της με είχε 

απορροφήσει σε μια ιστορία δραματική, που όσο ξετύλιγε το 

νήμα της, τόσο πιο πολύ αποκάλυπτε τις δραματικές πτυχές 

της. Και τότε, όπως την κοίταζα, άκουσα καθαρά το 

ουρλιαχτό του πόνου, την κραυγή της απελπισίας, μια φωνή 

στεντόρεια που φώναζε μάταια στην έρημο της αποσύνδεσης 

του ανθρώπου από την αλήθεια: «Δεν είμαι δέρμα, δεν είμαι 

παπούτσι, δεν είμαι μπότα! Είμαι ζωή, ζωή περιφρονημένη. 

Ήμουν μόλις έξι μηνών, ήμουνα ένα μωρό και πριν καλά 

καλά καταλάβω, μαρτύρησα το γάλα της μάνας μου. Μου 

πήρατε τη ζωή για ένα ζευγάρι μπότες που τις φοράς λίγο 

καιρό και μετά τις πετάς, όπως με πετάξατε τώρα εδώ. 

Πετάξατε τη ζωή μου στα σκουπίδια για μια μόδα. Μου 

στερήσατε με βία ό,τι πιο πολύτιμο είχα για ένα κυνισμό που 

δεν καταλαβαίνει ότι η ζωή μου έχει αξία. Θέλω αυτό που 

μου πήρατε πίσω. Θέλω τη ζωή μου πίσω! Μ’ ακούτε; Τη 

θέλω πίσω!» επαναλάμβανε με λυγμό. 

Η μπότα ήταν ζωή που ζητούσε δικαίωση. Ήταν η σωρός ή 

ό,τι είχε πια απομείνει από τη σωρό ενός άμοιρου 

πλάσματος. Ήταν κομμάτι από ένα σώμα που κάποτε ήταν 



 
 

48 
 

ζωντανό. Κι αυτό το σώμα που ήταν ζωή στοίχειωνε το 

δέρμα και έκανε συνεχή έκκληση μήπως κάποιος ακούσει και 

συνετιστεί. Μήπως οι άνθρωποι καταλάβουν τι κάνουν και 

σταματήσει επιτέλους το κακό. 

Έμεινα εκεί για ώρα να παρατηρώ τις αντιδράσεις των 

περαστικών. Κανείς δε συγκινήθηκε από το θέαμα. 

Σηκώθηκα αργά και με ευλάβεια έπιασα στα χέρια μου την 

μπότα. Έκλεισα τα μάτια και κράτησα ενός λεπτού σιγή. 

Μετά πήρα αυτή την μπότα και την έθαψα, να αναπαυτεί η 

βασανισμένη ψυχή. 

 

 

 

 

 

 

 

 

 



 
 

49 
 

____________________ 

« …λίγες κοτούλες  

και μια κατσίκα» 

____________________ 

«Όλη η ζωή αξίζει το σεβασμό,  
την αξιοπρέπεια και τη συμπόνια.  

Όλη η ζωή.»  
Ανώνυμος 

 

Ήταν νέος και όπως η συντριπτική πλειοψηφία των 

συνομηλίκων του παρέμενε άνεργος για πολύ καιρό. Έβλεπε 

τους φίλους του να διασκορπίζονται στα τέσσερα σημεία του 

ορίζοντα, αναζητώντας μάταια τη σωτηρία σε ένα πλοίο που 

βουλιάζει. Η κρίση που σαν λαίλαπα είχε εξαπολυθεί, 

χτύπαγε πρώτα απ’ όλα τις ζωές τους, τις  λεηλατούσε και τις 

μαράζωνε σαν καρκίνος επιθετικός που δεν αφήνει την 

παραμικρή χαραμάδα ελπίδας. Η κατάσταση είχε φτάσει 

στο απροχώρητο. Η ζωή στην πόλη ήταν πια αδύνατη. 

Καιρός να τα μαζεύει κι αυτός για αλλού. Όμως αυτόν δεν 

τον συγκινούσαν τα ξένα μέρη. Ήξερε ότι δεν τον σήκωνε η 

ξενιτειά. Καταλάβαινε ότι δε θα αισθάνεται άνετα με ξένους 



 
 

50 
 

ανθρώπους, με τα δικά τους έθιμα, μέσα σε μια ξένη 

κουλτούρα. Θα ένιωθε γκετοποιημένος και ξένο σώμα 

ανάμεσά τους, όσο καλή δουλειά και αν έβρισκε, όσο καλές 

κι αν ήταν οι προοπτικές. Επίσης έβλεπε ότι όλο αυτό το 

ρεύμα της μετανάστευσης, προωθείται από το ίδιο το 

σύστημα που δημιούργησε την κρίση και δεν είχε καμία 

διάθεση να ακολουθήσει τυφλά άλλη μια εκ των άνωθεν 

εντολή. Έβλεπε στο ρεύμα αυτό ένα δάκτυλο που έστρεφε 

τους ανθρώπους σε ατομικές λύσεις, στο «σώζων εαυτόν 

σωθήτω», αντί του να καθίσουν στη χώρα τους και να 

παλέψουν εκεί, να δουλέψουν γι’ αυτήν και να την 

ξαναφτιάξουν. Αυτός, σαν άλλος Σωκράτης, ήταν 

αποφασισμένος να μείνει για πάντα εδώ στον τόπο που τον 

γέννησε. Κάπου μέσα του είχε την ελπίδα ότι κάποια στιγμή 

θα ξεπροβάλει αυτό το γνήσιο αυθεντικό ρεύμα που θα 

νοικοκυρέψει τον τόπο και θα ξαναβάλει τάξη και ήθελε να 

είναι εδώ για να συνεισφέρει κι αυτός. Από την άλλη τον 

τράβαγε ανέκαθεν η φύση και δεν ήθελε με τίποτα να 

αποχωριστεί το ελληνικό τοπίο και το ελληνικό φως.  

Τελευταία, άκουγε συχνά για ανθρώπους που έφευγαν στην 

επαρχία. Επέστρεφαν στα χωριά τους για να ξαναρχίσουν τη 

ζωή τους εκεί και η φράση κλισέ που ακολουθούσε σχεδόν 

πάντα μια τέτοια απόφαση ήταν το «θα βάλω και λίγες 

κοτούλες και μια κατσίκα». Αυτό θα κάνω κι εγώ, σκέφτηκε. 

Πήρε την απόφαση να φύγει στο χωριό. «Θα βάλω κι εγώ 

λίγες κοτούλες και μια κατσίκα» έλεγε. «Θα βάλω κι ένα 



 
 

51 
 

μποστάνι, θα ‘χω τα βασικά: τ’ αυγά μου, το γάλα. Θα τρώω 

τουλάχιστον αγνή τροφή.» Έπεισε και τη φίλη του να τον 

ακολουθήσει. Δεν ήθελε και πολύ γιατί κι εκείνη ήταν 

απογοητευμένη από τη μιζέρια μιας ανιαρής και 

κουραστικής δουλειάς με ελάχιστες αποδοχές. Η ζωή στο 

χωριό γεννούσε στο μυαλό μια αίσθηση ελευθερίας και 

περιπέτειας που τους ξεσήκωνε και τους δύο. Ένα σπίτι 

υπήρχε και μαζί και κάτι χωράφια με λίγες ρίζες ελιές. Για 

αρχή ήταν καλά. Με το που έφτασαν, αυτός καταπιάστηκε με 

τον κήπο και επισκεύασε το ξεχαρβαλωμένο κοτέτσι, ενώ η 

φίλη του άρχισε να συγυρίζει το παλιό σπίτι και να 

τακτοποιεί τα πράγματά τους. Αμέσως έψαξε στο χωριό και 

προμηθεύτηκε μερικές κότες και σε λίγο του υποσχέθηκε 

ένας χωριανός ότι θα του πούλαγε μια κατσίκα.  

Ήταν χαρούμενος. Τα πράγματα κυλούσαν όπως τα είχε 

σχεδιάσει. Οι κότες ξεκίνησαν να κάνουν αυγά και αυτός 

μαζί με τη φίλη του ξεκίνησαν να φυτεύουν το μποστάνι. 

Αγόρασαν και αλεύρι από ένα μύλο της περιοχής και 

έφτιαχναν δικό τους ψωμί στο ξυλόφουρνο που υπήρχε στην 

αυλή. Και αργότερα, όταν ήταν η εποχή της ελιάς, θα είχαν 

το δικό τους λάδι και τις δικές τους ελιές. Ήδη με όλα αυτά 

είχαν αρχίσει να νιώθουν διαφορετικά. Παρά τη σχετική 

κούραση ήταν σαν να ‘χε φύγει από πάνω τους ένα βάρος και 

τώρα ανάσαιναν έναν αέρα ελευθερίας που τους 

αναζωογονούσε. Ο καιρός κυλούσε όμορφα και ξέγνοιαστα. 

Σε λίγο απέκτησαν και την κατσίκα. Την έβγαλαν Αλίκη και 



 
 

52 
 

τη φρόντιζαν ιδιαίτερα δίνοντάς της τα πιο τρυφερά και 

πράσινα φύλλα από τα δέντρα του κήπου και από τα 

λαχανικά τους. Ο γείτονας που τους την προμήθευσε, τους 

έμαθε πώς να την αρμέγουν κάθε πρωί και να βράζουν το 

γάλα της. Τους είπε μάλιστα ότι θα τους μάθει σιγά σιγά να 

φτιάχνουν γιαούρτι και τυρί κι εκείνοι χάρηκαν που θα 

μπορούσαν επιτέλους να φτιάχνουν οι ίδιοι πράγματα που 

μέχρι τότε αγόραζαν. Και πράγματι τα κατάφεραν. Έφτιαξαν 

για πρώτη φορά τυρί και γιαούρτι. Τώρα τα είχαν σχεδόν 

όλα τα τρόφιμα και δεν αγόραζαν παρά ελάχιστα πράγματα. 

Αγόραζαν μόνο λίγο κρέας πού και πού.  

Τα ζώα που είχαν, ούτε που διανοήθηκαν να τα σφάξουν. 

Ζώντας μαζί τους κάθε μέρα, τα είχαν σαν κατοικίδια και τ' 

αγαπούσαν. Τα παρατηρούσαν και άρχισαν να τα γνωρίζουν 

καλύτερα. Οι κότες δεν ήταν τα χαζά και φοβητσιάρικα 

πλάσματα που τους είχαν μάθει να πιστεύουν. Είδαν ότι η 

κάθε μία κότα είχε τη δική της προσωπικότητα και ότι 

υπήρχε μια ιεραρχία μεταξύ τους. Τις θαύμαζαν για την 

κοινωνικότητά τους και τον τρόπο που επικοινωνούσαν 

μεταξύ τους. Το ίδιο και με την Αλίκη που ήταν ένα τρομερά 

αξιαγάπητο πλάσμα, έξυπνο και χαριτωμένο που ερχόταν 

συνεχώς δίπλα τους για χάδια και παιχνίδια όπως μια γάτα ή 

ένας σκύλος. Τα απογεύματα την έπαιρναν μαζί τους στις 

βόλτες τους και στις πεζοπορίες τους στη φύση και αυτή σαν 

ξεναγός τούς οδηγούσε σε μέρη απάτητα.  



 
 

53 
 

Κάποια μέρα όμως η Αλίκη σταμάτησε να κατεβάζει γάλα. 

Ανησύχησαν μήπως έπαθε τίποτα και έτρεξαν στο γείτονα. 

Εκείνος τους είπε ότι τα ζώα βγάζουν γάλα μόλις γίνουν 

μητέρες και ότι αν ήθελαν η Αλίκη να ξαναβγάλει γάλα θα 

έπρεπε να την γκαστρώσουν. Αυτός είχε ένα τράγο και ήταν 

διατεθειμένος να τους τον παραχωρήσει με τη προϋπόθεση 

να του δώσουν τα νεογέννητα κατσικάκια. Έτσι κι αλλιώς 

τους είπε ότι δεν τα χρειάζονταν γιατί θα τους έπιναν το γάλα 

της Αλίκης. Εκείνοι τον ρώτησαν τι θα τα έκανε τα 

κατσικάκια. Κι εκείνος τους είπε ότι αυτά σφάζονται σε λίγες 

εβδομάδες και πουλιούνται ως κρέας του γάλακτος. Ρώτησαν 

αν γίνεται το ίδιο και με τ' άλλα οικόσιτα ζώα και η 

απάντηση του γείτονα ήταν ακριβώς η ίδια: «Αν δεν τους 

πάρεις τα μικρά, γάλα δεν περισσεύει» τους είπε. Και πάνω 

στην κουβέντα τους μίλησε και για τις κότες. Τους είπε ότι 

αυτές δε θα κάνουν αυγά για όλη τους τη ζωή και ότι κάποτε 

θα σταματήσουν και τότε τις σφάζουν κι αυτές.  

Έπεσαν απ’ τα σύννεφα μόλις τα άκουσαν όλα αυτά. Ποτέ 

δεν είχαν ακούσει για το φοβερό αυτό παρασκήνιο πίσω απ’ 

το γάλα και τ’ αυγά. Θεωρούσαν ότι είναι φυσικό τα ζώα να 

μπορούν να τους τα δίνουν αυτά συνεχώς για όλη τους τη 

ζωή χωρίς μεσολάβηση. Είπαν στο γείτονα ότι θα το 

σκεφτούν και έφυγαν βιαστικά. Φτάνοντας σπίτι μπήκαν 

αμέσως στο διαδίκτυο και έψαξαν για όσα είχαν μόλις 

ακούσει. Αυτά που έβλεπαν και διάβαζαν όχι μόνο 

επαλήθευαν τα λεγόμενα του γείτονα αλλά έφερναν στο φως 



 
 

54 
 

ακόμη πιο πολλά τραγικά γεγονότα πίσω από τα λεγόμενα 

ζωικά προϊόντα. Ανακάλυπταν ένα μεγάλο κακό και άρχισαν 

να καταλαβαίνουν για πρώτη φορά ένα γενικότερο συνολικό 

σχέδιο πίσω από αυτό. Η ειδυλλιακή εικόνα της αθωότητας 

γκρεμιζόταν και έβλεπαν τώρα καθαρά ένα τέρας. Ήταν το 

τέρας της λεηλασίας της ζωής που στο πέρασμά του σαρώνει 

δισεκατομμύρια αθώες υπάρξεις όπως η Αλίκη και οι 

κοτούλες τους. Το έβλεπαν να εκμεταλλεύεται την 

αναπαραγωγική ικανότητα των ζώων, μόνο και μόνο για να 

τα μετατρέψει σε μηχανές παραγωγής προϊόντων. Το 

έβλεπαν να καμουφλάρεται πίσω από έναν καταναλωτισμό 

που ισοπέδωνε την αξία της ζωής και παρουσίαζε μονάχα το 

προϊόν και τα υποτιθέμενα πλεονεκτήματά του. Που με 

φορτικό ή και κινδυνολογικό τρόπο τόνιζε την αναγκαιότητά 

του αλλά δεν έλεγε με ποιο τίμημα προήλθε αυτό το προϊόν 

για το πλάσμα που ήταν από πίσω. Ούτε λέξη γι’ αυτό. 

Απίστευτη φλυαρία και λογοδιάρροια για τη δήθεν ποιότητα  

και τα δήθεν οφέλη, αλλά τσιμουδιά για την αδικία, την 

καταπίεση και το δράμα στις ζωές των ζώων.  

Κάπως έτσι είχε η συγκάλυψη που είχε πλέον αποκαλυφθεί 

σαν ελέφαντας στο δωμάτιο του μυαλού τους και τώρα πια 

ήταν αδύνατον να κρυφτεί. Το όραμα τού «… λίγες κοτούλες 

και μια κατσίκα» γκρεμιζόταν όπως σωριάζεται ένα σαθρό 

οικοδόμημα. Η αλήθεια ήταν επώδυνη και τώρα 

καταλάβαιναν ότι η επιβίωση και η αυτάρκεια που επεδίωκαν 

δεν μπορεί να γίνεται εις βάρος άλλων. Συνειδητοποιούσαν 



 
 

55 
 

πλέον ότι η κατοχή ζώων σήμαινε υποδούλωση παρά τη 

θέλησή τους και υποταγή σε ανάγκες ξένες που για να 

ικανοποιηθούν, ακύρωναν τις δικές τους ανάγκες και 

επιθυμίες. Και ερευνώντας ακόμη πιο βαθιά είδαν ότι η 

χρήση ζώων είναι το θλιβερό κατάλοιπο της εξημέρωσής 

τους, η οποία για δέκα χιλιάδες χρόνια θρέφει το σαράκι της 

αδικίας εναντίον τους.  

Τώρα έβλεπαν καθαρά ότι όλο αυτό δεν είναι τίποτε άλλο 

παρά μια κακή παράδοση και μια κακή συνήθεια που 

προάγει το πρότυπο του ανθρώπου - δυνάστη που τυφλά 

πλήττει αυτούς που δε φταίνε. Δεν ήθελαν να ζήσουν 

παρασιτικά από τις ζωές των άλλων. Κανείς λογικός και 

δίκαιος άνθρωπος δεν το θέλει αυτό. Και αισθάνονταν 

αηδιασμένοι για την κοροϊδία και την εξαπάτηση που είχαν 

υποστεί μέχρι τώρα. Μα πιο πολύ αισθάνονταν αηδιασμένοι 

που αυτές οι αυθαίρετες αντιλήψεις είχαν καταλάβει το 

μυαλό τους και κατηύθυναν τόσα χρόνια τη ζωή τους ως 

«αλήθειες». Κι αν δεν είχε μεσολαβήσει η μετακόμιση στο 

χωριό, το σίγουρο είναι ότι θα τους παραπλανούσαν για μια 

ζωή. Τώρα ένιωθαν μέσα τους ότι η θέση για τις κατσίκες και 

τις κοτούλες αλλά και για όλα τα άλλα υπόδουλα ζώα είναι 

μία: να επιστρέψουν ελεύθερα στη φύση και στη ζωή που 

θέλουν και είναι προορισμένα να ζήσουν. Και να γεμίσει 

ξανά ο κόσμος με τις εικόνες της ελευθερίας και της ζωής και 

να επανέλθει η φυσική ισορροπία.  



 
 

56 
 

Στο μυαλό τους είχε αυθόρμητα αναδυθεί το 

απελευθερωτικό όραμα ενός άλλου, ενός δίκαιου κόσμου. 

Στη συνείδησή τους είχε μόλις φανερωθεί ολοκάθαρη η πιο 

αληθινά ανατρεπτική αλήθεια της εποχής μας. Ήταν αυτή 

που έσπαγε το παραμορφωτικό πρίσμα της κυρίαρχης 

κουλτούρας που υποβάθμιζε τα ζώα σε αντικείμενα, μηχανές, 

εμπορεύματα ή ιδιοκτησία και τα αποκαθιστούσε στην 

πραγματική τους θέση, ως άτομα και φορείς αισθανόμενης 

ζωής που χρήζει εκτίμησης και σεβασμού. Και αυτή η 

επίγνωση τούς πλημμύριζε με έναν φοβερό ενθουσιασμό 

γιατί τώρα μπορούσαν να ξαναστήσουν τη ζωή τους πάνω 

στο στέρεο έδαφος μιας απελευθερωτικής ιδέας που έφερνε 

μαζί της μιαν απρόσμενα λυτρωτική αλήθεια: κανείς δε 

χρειάζεται να υποφέρει για να υπάρχουμε και να 

ευημερούμε. Τώρα η ζωή τους θα γινόταν το μήνυμα και το 

μάθημα για το δίκαιο πρότυπο που μπορεί να διαμορφωθεί 

και προς το οποίο θα εμπνευστεί να στραφεί η κοινωνία.  

Τις επόμενες μέρες συνάντησαν πάλι το γείτονα. Τους 

ρώτησε αν θα προχωρούσαν με τη πρόταση που τους είχε 

κάνει κι εκείνοι του απάντησαν ότι γι’ αυτούς η θλιβερή 

παρένθεση της εκμετάλλευσης των ζώων είχε κλείσει. Είχαν 

ήδη επιστρέψει στην ειρηνική διατροφή, σε μια ζωή που δεν 

προκαλεί δυστυχία και μιζέρια στα ζώα, που δεν τους στερεί 

όλα όσα η φύση τα προόρισε να απολαύσουν. Η Αλίκη και οι 

κοτούλες θα συνέχιζαν να ζουν μαζί τους αλλά τώρα πια δε 

θα ήταν κάποια οικόσιτα ζώα που απλά τα φροντίζουν αλλά 



 
 

57 
 

κανονικά μέλη της οικογένειάς τους. Θα τις κρατούσαν εκεί 

να ζήσουν ελεύθερες μέχρι το τέλος της ζωής τους. Και όσο 

για τ’ αυγά που θα έκαναν για κάποιο ακόμη διάστημα οι 

κότες τους, αυτά θα πήγαιναν στο σωρό του κομπόστ. Γιατί 

δεν έψαχναν πια για υπεκφυγές, άλλοθι και δικαιολογίες. Δεν 

ήθελαν να αποφεύγουν την αλήθεια αλλά να την τιμούν κάθε 

στιγμή της ζωής τους.  Γι’ αυτό και δεν τους απασχολούσε 

πια κανένα ερώτημα του στυλ από πού θα πάρουν την 

πρωτεΐνη ή το ασβέστιο που έχει ανάγκη ο οργανισμός. 

Γνώριζαν ότι η φύση είχε ήδη απαντήσει και είχε προνοήσει 

παρέχοντας άφθονα όλα τα θρεπτικά συστατικά σε τροφές 

ειρηνικές. Κάθε κινδυνολογικό ερώτημα είχε πλέον 

γκρεμιστεί και το κέντρο του μυαλού τους φωτιζόταν από 

την εκθαμβωτική λάμψη ενός άλλου καίριου ερωτήματος: 

από πού θα πάρουμε τη δικαιοσύνη που χρειάζεται αυτός ο 

κόσμος για να γίνει ειρηνικός για όλα τα πλάσματα; Αυτή 

έλειπε τραγικά στο σημερινό κόσμο και σ’ αυτήν είχαν πλέον 

αφιερωθεί. 

 

 

 

 

 



 
 

58 
 

 

 

 

 

 

 

 

 

 

 

 

 

 

 

 

 



 
 

59 
 

____________________ 

Το χρονικό ενός παραγγελθέντος 

θανάτου 

____________________ 

Εκείνη τη στιγμή είμαστε σαν το στρατηγό που δίνει εντολή να 
σκοτώσει κάποιον σε μια μακρινή χώρα. Αν και ποτέ δε βλέπει 
το αίμα ή ακούει την κραυγή, είναι παρόλα αυτά υπεύθυνος για 

το σκοτωμό. 
Will Tuttle, Ph.D. – The World Peace Diet  

(Η Παγκόσμια Ειρηνική Διατροφή) 
 

«Να μου κρατήσεις ένα κατσικάκι για το Πάσχα» ακούστηκε 

η φωνή του οδηγού με το κεφάλι του να εξέχει από το 

παράθυρο του αυτοκινήτου. 

«Μείνε ήσυχος» απάντησε ο βοσκός καθώς η μηχανή έπαιρνε 

μπροστά και το αυτοκίνητο άρχισε να απομακρύνεται. 

Οι λέξεις ήχησαν στον αέρα και διαχύθηκαν στη γαλήνη του 

απομονωμένου βουνίσιου λιβαδιού. Έφτασαν στ’ αυτιά της 

μητέρας και το αίμα της πάγωσε. Αμέσως κοίταξε γύρω της 

με ανησυχία ψάχνοντας διερευνητικά για τα δύο παιδιά της. 

Τα είδε να τρέχουν ξένοιαστα στο λιβάδι και να κάνουν κάθε 



 
 

60 
 

λογής παιχνίδια μεταξύ τους. Ο Μαυρούλης κι η Ασπρούλα 

ήταν μόλις λίγων εβδομάδων και ακόμη βύζαιναν το γάλα 

της μάνας τους. Το θέαμα των παιδιών ανακούφισε τη 

μητέρα αλλά οι λέξεις έμειναν καρφωμένες στο μυαλό της 

γιατί ήξερε τι προμήνυαν. Ήξερε καλά το νόημα που είχαν 

αυτά τα λόγια. Τα είχε ακούσει και πέρσι και πρόπερσι και 

είχε μάθει πικρά την πραγματική τους σημασία. 

«Να μου κρατήσεις ένα κατσικάκι» στην πραγματικότητα 

σήμαινε να αφαιρέσεις μια ζωή. Ήταν μια παραγγελία 

θανατικής καταδίκης, επειδή αυτός που την έδινε και αυτός 

που την εκτελούσε είχαν απόλυτη άγνοια για ένα σωρό 

πράγματα, με πιο κορυφαίο από όλα την αξία της ζωής. 

Ήταν η εντολή να διαπραχτεί ένα έγκλημα προς μια αθώα 

ζωή επειδή οι εμπλεκόμενοι, στην προκειμένη περίπτωση η 

πλειοψηφία του ανθρώπινου είδους, είχαν πλήρως αποκοπεί 

από την αλήθεια. Και τώρα ζούσαν σε αποσύνδεση από την 

εσωτερική σοφία του ανθρώπου και τη σοφία του πλανήτη 

της ζωής, αγνοώντας τραγικά ποιοι πραγματικά είναι και 

ποιος είναι ο ρόλος τους σ’ αυτή τη Γη. Είχαν 

δυσεκπαιδευθεί να προδίδουν τον αισθανόμενο άνθρωπο 

μέσα τους αλλά και τη φυτοφάγο ανατομία του ανθρώπινου 

οργανισμού και να τρέφονται με τρόπο ξένο. Με τρόπο που 

απαξίωνε τη ζωή και ευθυγραμμιζόταν πλήρως με ένα 

σύστημα που την καταπιέζει αδιάκριτα προκειμένου να 

συνεχίσει την ολέθρια παρουσία του. 



 
 

61 
 

Οι λέξεις που διέκοψαν την ηρεμία του βουκολικού τοπίου, 

διαλαλούσαν και πανηγύριζαν αναίσχυντα αυτή την 

αποσύνδεση. Φώναζαν προκλητικά: δεν ξέρω, δεν 

αισθάνομαι, δεν καταλαβαίνω, δε συμπονώ, δε συμπάσχω, 

δεν αναγνωρίζω, δε βλέπω. Ήταν το απόλυτο δεν, η απόλυτη 

άρνηση και η απόλυτη τύφλωση μπροστά στο κακό που 

εκτυλισσόταν μαινόμενο και συνεχώς εντεινόμενο. 

Η μητέρα έτρεμε στη σκέψη να βιώσει ξανά το ίδιο 

μακάβριο τυπικό, το ίδιο ανοσιούργημα. Δε θα έπρεπε με 

τίποτα να συμβεί πάλι. Αυτή τη φορά δε θα έμενε απαθής. 

Δεν ήταν διατεθειμένη να χάσει άλλο ένα παιδί. Τώρα πια 

είχε πλήρη γνώση της επώδυνης μοίρας που βίωνε αυτή και 

τα παιδιά της και στο μυαλό της γεννήθηκε αυθόρμητα η 

θέληση να το εμποδίσει με κάθε τρόπο. Ήταν αποφασισμένη 

να μην ξαναζήσει το ίδιο δράμα, να σπάσει τον ψυχρό, 

μηχανικό κύκλο του εγκλήματος. Κατανοούσε ότι εκείνη θα 

έπρεπε να το κάνει μιας και οι άνθρωποι ήταν βαθιά 

νυχτωμένοι και βαθιά βουτηγμένοι στην κουλτούρα του 

θανάτου. Ήταν πλέον τόσο εξοικειωμένοι με τη μυρωδιά του 

αθώου αίματος που γέμιζε την ατμόσφαιρα του πλανήτη 

ώστε αυτό να τους βυθίζει σε μια κατάσταση αφιονισμού και 

νάρκωσης και με απάθεια να συνεχίζουν τη λεηλασία της 

ζωής. 

Έτρεξε γρήγορα στα δυο παιδιά της, τα έφερε κοντά της και 

τα χάιδευε στοργικά με το κεφάλι της. Αυτά αφέθηκαν στα 

μητρικά χάδια και τ’ απολάμβαναν. Σιγά σιγά χωρίστηκαν 



 
 

62 
 

από το υπόλοιπο κοπάδι και προχώρησαν προς την άκρη 

του λιβαδιού. Τα παιδιά στο μεταξύ πείνασαν και άρχισαν να 

βυζαίνουν με λαιμαργία το γάλα της μητέρας τους. Εκείνη 

παρατηρούσε το τοπίο γύρω της κοιτώντας μακριά στον 

ορίζοντα. Ήξερε καλά τον τόπο, τα δάση και τα απόκρημνα 

κορφοβούνια. Ήξερε τους κινδύνους αλλά και το δρόμο της 

ελευθερίας και αυτός είχε τώρα πλήρως καταλάβει τη σκέψη 

της. Τα παιδιά στο μεταξύ χόρτασαν και άρχισαν πάλι τα 

παιχνίδια και τα χοροπηδητά εκεί γύρω της. Τα κοιτούσε με 

ένα βλέμμα που ξεχείλιζε στοργή και τρυφερότητα και 

ονειρευόταν γι’ αυτά ένα μέλλον ελευθερίας και μια ζωή μέσα 

στη φυσική τάξη των πραγμάτων, έξω από το ανθρώπινο 

σύστημα της αδικίας και της εκμετάλλευσης. Αυτό ήταν το 

μέλλον του είδους της και έπρεπε άμεσα να μεταφέρει αυτό 

το λυτρωτικό όραμα και στο υπόλοιπο κοπάδι.  

Έτσι κι έγινε. Οι άλλες μητέρες δεν εξεπλάγησαν με όσα 

τους είπε γιατί οι περισσότερες λίγο πολύ ήξεραν τη μοίρα 

που περίμενε και τα δικά τους παιδιά και ήταν έτοιμες. 

Περίμεναν θαρρείς μόνο μια λέξη, αυτό το έναυσμα για 

δράση προς ένα σχέδιο σωτηρίας, πρώτα απ’ όλα των 

παιδιών τους που άξιζαν μιαν άλλη ζωή και όχι την κατάρα 

που επεφύλασσαν οι άνθρωποι γι’ αυτά. Το σχέδιο 

καταστρώθηκε με προσοχή και είχε μέσα του όλο το 

στοιχείο της μυστικότητας και του αιφνιδιασμού που 

απαιτούσαν οι περιστάσεις.  



 
 

63 
 

Έφτασε η εβδομάδα πριν το Πάσχα. Ο βοσκός από την 

προηγούμενη μέρα είχε ακονίσει τα μαχαίρια του. Το πρωί 

σηκώθηκε νωρίς για να ξεκινήσει το αιμοσταγές τυπικό σαν 

μηχανή που αυτόματα ξερνάει θάνατο. Πρώτη δουλειά ήταν 

να χωρίσει τα κατσικάκια από τις μητέρες τους και να τα 

μαντρώσει στον τόπο του μαρτυρίου όπου ένα ένα με 

δαιμονική μανία θα σφαγιάζονταν μπροστά στα μάτια των 

υπόλοιπων, ενώ παραδίπλα οι μητέρες, ανήμπορες να 

επέμβουν, θα βέλαζαν σπαραχτικά. Έφτασε έξω από το 

στάβλο και τότε με έκπληξη είδε την πόρτα ανοιχτή. 

Όρμησε μέσα και δεν είδε ψυχή. Θαρρείς η γη είχε ανοίξει 

και είχε καταπιεί όλο το κοπάδι. Έξαλλος βγήκε απ’ το 

στάβλο και άρχισε να φωνάζει: «καταστράφηκα, 

καταστράφηκα!» 

Το κοπάδι είχε φυγαδευτεί σε ασφαλές σημείο στο βουνό, 

αλλά η μητέρα είχε μείνει παραπίσω για να παρακολουθήσει 

τις κινήσεις του βοσκού και να προειδοποιήσει την υπόλοιπη 

αγέλη. Ακούγοντας τα λόγια του, απογοητεύτηκε για άλλη 

μια φορά. Ήθελε εκείνη τη στιγμή να μπορούσε να του 

μιλήσει στη γλώσσα του και να του πει: «Άνθρωπε δεν 

καταστράφηκες. Αυτή τη στιγμή σου δόθηκε τα μεγαλύτερο 

δώρο της ζωής σου. Σου δόθηκε η επίγνωση. Σου δόθηκε το 

μήνυμα μιας άλλης ζωής. Σου δόθηκε η δυνατότητα να 

αναγεννηθείς και να ζήσεις σαν άλλος άνθρωπος, σαν 

πραγματικός άνθρωπος. Έχεις την ευκαιρία να διώξεις από 

πάνω σου το βάρος να ζεις από τη δυστυχία και το θάνατο 



 
 

64 
 

των άλλων. Προσπάθησε να πάρεις το μήνυμα, μην κλωτσάς 

τη μοναδική ευκαιρία για μια ζωή με νόημα.» 

Καθώς η μητέρα τα σκεφτόταν αυτά, τον άκουσε να μιλά στο 

κινητό. Μιλούσε στον οδηγό που είχε κάνει τη παραγγελία 

του θανάτου. «Μην ανησυχείς, αυτό που ζήτησες θα το έχεις 

κι εσύ και όλοι οι άλλοι». Τους άκουσε να μιλάνε για έρευνα 

της περιοχής που θα ξεκινούσε άμεσα. Και τότε αυτή με 

γρήγορες δρασκελιές και πηδήματα έτρεξε προς το 

απόκρημνο βουνό, εκεί που βρισκόταν το υπόλοιπο κοπάδι. 

Τα νέα που μετέφερε ήταν αναμενόμενα και όλοι στην αγέλη 

πια ήταν προετοιμασμένοι για ό,τι θα ακολουθούσε. Είχαν 

τολμήσει την ελευθερία και ήταν αποφασισμένοι να 

πληρώσουν το τίμημά της. Από δω και πέρα άρχιζε η 

πραγματική περιπέτεια και θα έπρεπε να είναι πολύ 

προσεκτικοί. 

Στην αρχή ακούστηκαν σκυλιά και μετά ξεχώρισαν τις 

φιγούρες του βοσκού και του οδηγού. Το κοπάδι άρχισε να 

υποχωρεί σε σημείο του βουνού που ήταν πολύ απόκρημνο. 

Ο Μαυρούλης και η Ασπρούλα ήταν δίπλα στη μητέρα τους 

τρομαγμένα. Δεν καταλάβαιναν τι συνέβαινε. Απλά 

ακολουθούσαν τρέχοντας. Ένα σκυλί είχε πλησιάσει 

απειλητικά κοντά. Σε μια στιγμή η Ασπρούλα τραυμάτισε το 

πίσω πόδι της από μια κακή προσγείωση και πτώση πάνω σε 

ένα μυτερό βράχο. Δεν μπορούσε πια να δώσει σάλτο και να 

τρέξει. Καθηλώθηκε εκεί από τον πόνο και δεν μπορούσε να 

σηκωθεί. Η μητέρα πάγωσε. Έκανε νεύμα στο Μαυρούλη να 



 
 

65 
 

συνεχίσει την ανάβαση κι εκείνη τινάχτηκε έξαλλη προς την 

Ασπρούλα. Όμως ο σκύλος είχε φτάσει πρώτος και γαύγιζε 

απειλητικά. Η μητέρα πρόταξε τα κέρατά της για να τον 

διώξει. Έφτασαν τότε και οι δύο άνθρωποι. «Το πιάσαμε το 

πρώτο» λέει ο βοσκός στον οδηγό καθώς όρμησε και άρπαξε 

την Ασπρούλα. «Αυτό είναι η παραγγελιά σου, θα το πάρεις 

μόλις κατεβούμε, είναι του γάλακτος». Η μητέρα μέσα σε 

κατάσταση αλλοφροσύνης ήθελε να πάρει πίσω το παιδί της 

αλλά τα σκυλιά την εμπόδιζαν. Ο οδηγός αντιλήφθηκε τι 

συμβαίνει και έκανε πίσω. 

«Μου φαίνεται ότι αυτή η κατσίκα είναι η μητέρα και ζητάει 

το παιδί της» είπε. 

«Δεν πρόκειται να πάρει τίποτα πίσω. Μου έδωσες 

παραγγελιά κι εγώ σου έδωσα το λόγο μου» ξανάπε ο 

βοσκός. 

«Όταν σου παρήγγειλα, δεν το πολυσκέφτηκα. Τώρα όμως 

βλέποντας όλα αυτά τα ζώα, όλες αυτές τις μητέρες με τα 

παιδιά τους, βλέπω ότι ανέβηκαν εδώ για να αποδράσουν 

από την παραγγελία τη δική μου και τις παραγγελίες πολλών 

άλλων νυχτωμένων σαν κι εμένα» αποκρίθηκε ο οδηγός και 

συνέχισε: «Ακυρώνω την παραγγελία. Δεν μπορώ να 

παραγγείλω θάνατο» είπε και έκανε να κατεβαίνει προσεκτικά 

το δρόμο της επιστροφής. 

«Πρόσεξε μόνο μην το μετανιώσεις και ξανάρθεις γιατί μετά 

δε θα πάρεις» του είπε ο βοσκός καθώς έφευγε. «Κοίτα να 



 
 

66 
 

δεις αναποδιά σήμερα» μονολόγησε μετά «μου φεύγουν τα 

ζώα, ακυρώνονται παραγγελίες αλλά ευτυχώς έχω τόσες 

άλλες. Πρέπει σύντομα να τις εκτελέσω αλλά πρώτα πρέπει 

να πιάσω αυτά τα αναθεματισμένα κατσίκια». Έσκυψε με 

μιας και έδεσε με φούρια τα πόδια της Ασπρούλας μήπως 

έστω και τραυματισμένη προσπαθούσε να φύγει και την 

παράτησε χάμω. Μετά έκανε να συνεχίσει το σκαρφάλωμα 

στα βράχια προς το μέρος του κοπαδιού. 

Η μητέρα βλέποντας την κίνησή του βέλαξε δυνατά και 

σηκώθηκε στα δυο πισινά πόδια απειλώντας να τον 

κουτουλήσει. 

«Να δεις κι εσύ τι θα πάθεις άτιμο ζωντανό, θα σε σφάξω στο 

γόνατο» είπε όλο νεύρα ο βοσκός καθώς έκανε ένα λάσο με 

το σχοινί για να πιάσει τη μητέρα. Το υπόλοιπο κοπάδι 

καθόταν αρκετά πιο πάνω και παρακολουθούσε τη σκηνή. 

Είδε το βοσκό να πιάνει με τη θηλιά τη μητέρα από τα 

κέρατα. Τα σκυλιά γαύγιζαν κοντά της και ο βοσκός την 

τράβαγε με δύναμη προς το μέρος του. Εκείνη με πείσμα 

αντιστεκόταν. Το πάθος για ελευθερία τής έδινε δύναμη 

υπερφυσική που ο βοσκός δεν μπορούσε να λυγίσει. Έμειναν 

εκεί πολύ ώρα σε αυτή την αμφίρροπη αναμέτρηση. Ο 

βοσκός κόντευε να σκάσει που δεν μπορούσε να κάνει καλά 

την ατίθαση μητέρα. Έβαλε όλη τη δύναμη που του είχε 

μείνει και τράβηξε το σχοινί. Έτρεμε ολόκληρος καθώς 

τραβούσε λυσσασμένα και ξαφνικά η μητέρα δεν άντεξε και 

παρασύρθηκε απότομα μπροστά. Ο βοσκός έχασε τότε την 



 
 

67 
 

ισορροπία του, έφυγε το σχοινί μέσα απ’ τα χέρια του και 

άρχισε να πέφτει με κραυγές, κουτρουβαλώντας στο 

κακοτράχαλο βουνό. Ο οδηγός που δεν είχε απομακρυνθεί 

πολύ, τον αντιλήφθηκε κι αμέσως έτρεξε προς το μέρος του. 

Τον βρήκε αιμόφυρτο και ασάλευτο. Έσκυψε πάνω του να 

αφουγκραστεί την αναπνοή του. Ευτυχώς ανέπνεε και 

ψηλαφίζοντας το χέρι του ένιωσε το σφυγμό του. Τότε με μια 

έκφραση ανακούφισης όρμησε στο κινητό καλώντας τις 

πρώτες βοήθειες. Ελάτε άμεσα, είναι υπερεπείγον, 

ακούστηκε να λέει, καθώς τερμάτιζε τη συνομιλία. Και μετά, 

κοιτώντας τον τραυματισμένο βοσκό, του είπε: Άγιο είχες 

σήμερα! Είσαι πολύ τυχερός που η πτώση δεν ήταν μοιραία! 

Εκείνη τη στιγμή άκουσε ένα βέλασμα. Κοίταξε προς τα 

πάνω και είδε τη μητέρα που είχε πάει δίπλα στο παιδί της. 

Προσπαθούσε να το σηκώσει αλλά εκείνο δεν μπορούσε. Ο 

οδηγός διαισθάνθηκε ότι κάτι συμβαίνει με την Ασπρούλα 

και ανέβηκε πάλι κοπιαστικά τον ανήφορο. Έφτασε δίπλα 

της και τη βρήκε σοκαρισμένη να τρέμει απ’ το φόβο. Είδε 

τα δεμένα της πόδια και με κινήσεις στοργικές την έλυσε και 

την άφησε ελεύθερη. Και αυτή έχοντας συνέλθει από τον 

πόνο κινήθηκε κατευθείαν προς τη μητέρα της και χώθηκε 

κάτω απ’ τα πόδια της αναζητώντας την ασφάλεια και τη 

θαλπωρή. Έμεινε εκεί για κάμποση ώρα να κοιτάει την 

τρυφερή στιγμή. Μετά το βλέμμα του αγνάντεψε πέρα 

μακριά τον ορίζοντα και χωρίς να το καταλάβει άκουσε τον 

εαυτό του να μονολογεί: όλη μου η ζωή υπήρξε μια 



 
 

68 
 

μακάβρια πορεία από παραγγελιές θανάτου, φονικά που ο 

ίδιος δεν μπορούσα να κάνω και πλήρωνα ανθρώπους όπως 

αυτός ο άμοιρος βοσκός να εκτελέσουν. Τον έβαλα τόσο 

βαθιά σ’ αυτό το βρώμικο ρόλο που ακόμη και σήμερα δεν 

συγκινήθηκε μπροστά στο δράμα που εκτυλίχθηκε μπροστά 

του. Όπως κι εγώ που με την ίδια ψυχρότητα έβαζα μέσα 

μου τη δυστυχία που προκαλούσα. Μου πήρε πολύ, τραγικά 

πολύ να καταλάβω την παραγγελιά που υπήρχε στην καρδιά 

μου, στο βλέμμα αυτών των αθώων ζώων, στη φύση γύρω 

μου. Την ένιωσα σήμερα να ξεχειλίζει αυθόρμητα από μέσα 

μου και είναι παραγγελιά αγάπης και σεβασμού της ζωής.    

 

 

 

 

 

 

 

 

 

 



 
 

69 
 

____________________ 

Η ψαριά 

____________________ 

Με το τόξο μου χτύπησα το Άλμπατρος. 
Είχα κάνει ένα αποτρόπαιο πράγμα 
Και μόνο συμφορά θα τους έφερνε: 

Γιατί όλοι τους έλεγαν πως είχα σκοτώσει 
Το πουλί που έκανε την αύρα να φυσά, 

Τον άθλιο! Λέγαν, το πουλί να σκοτώσει, 
Που έκανε την αύρα να φυσά! 

Samuel Taylor Coleridge, The rime of the ancient mariner 
«Η Μπαλάντα του γέρου Ναυτικού»  

 

Ο ήλιος γλύκαινε την κρύα μέρα,  έριχνε τις αχτίνες του στη 

θάλασσα και την έκανε να γυαλίζει. Ο ουρανός έλαμπε κι 

αυτός φωτεινός και καταγάλανος. Η μέρα ήταν λαμπρή 

θαρρείς σαν καλοκαίρι και μόνο το ερημικό σκηνικό της 

παραλίας και το χειμωνιάτικο ντύσιμο μιας γυναικείας 

φιγούρας σε μια αναπαυτική καρέκλα πρόδιδε την εποχή. Η 

ατμόσφαιρα ήταν πεντακάθαρη και η ορατότητα τέλεια και η 

γυναίκα απολάμβανε τη θέα πέρα μακριά στα ξερονήσια που 

διαγράφονταν στον ορίζοντα. Η θάλασσα ήταν σε απόλυτη 

κάλμα και ένα ελαφρό ανεπαίσθητο κυματάκι έσκαγε απαλά 



 
 

70 
 

στην παραλία με τα βότσαλα. Ξαφνικά η ακίνητη επιφάνεια 

του νερού σκίστηκε και μια φιγούρα αντρική με μαύρη 

καταδυτική στολή αναδύθηκε στα ρηχά. Ήταν ένας 

μεγαλόσωμος και αρρενωπός άντρας γύρω στα τριάντα 

πέντε. 

«Πώς πήγε η ψαριά σήμερα;» ακούστηκε η γυναίκα καθώς ο 

άντρας έβγαζε τη μάσκα. 

«Περίφημα, σου φέρνω όλους τους θησαυρούς της 

θάλασσας» είπε εκείνος κι αυτή σηκώθηκε και τον πλησίασε.  

Ο Ιάσονας ψάρευε συνεχώς, χειμώνα καλοκαίρι. Ήταν 

μανιώδης. Είχε όλο τον εξοπλισμό και όλα τα σύνεργα. 

Ήταν επαγγελματίας.  

«Θέλω να δω» του είπε με περιέργεια η όμορφη ψιλόλιγνη 

κοπέλα κι εκείνος της πρότεινε το χέρι του που κρατούσε μια 

πανάκριβη υποβρύχια κάμερα. Ο Ιάσονας δεν ψάρευε ψάρια 

ούτε όστρακα. Ψάρευε εικόνες. Και η κοπέλα του, η 

Αφροδίτη, μαγευόταν από το θαλάσσιο κόσμο που 

απεικόνιζαν τα πλάνα του. Τα καλοκαίρια τον ακολουθούσε 

κι η ίδια στις καταδυτικές του εξορμήσεις αλλά το χειμώνα 

τον συντρόφευε από τη στεριά. Και τότε ήταν που περίμενε 

με ακόμη πιο μεγάλη προσμονή και ανυπομονησία τις 

εικόνες του, γιατί της αποκάλυπταν τις τελευταίες στιγμές 

ενός κόσμου απίστευτης ομορφιάς, που δυστυχώς όμως 

αφανιζόταν συστηματικά.   



 
 

71 
 

Γυρνούσαν όλη την Ελλάδα και κατέγραφαν με το φακό τους 

το μεγαλείο που χάνεται και την απάθεια και την απληστία 

του ανθρώπου. Ταυτόχρονα παρακολουθούσαν την εξέλιξη 

του θέματος παγκόσμια και με θλίψη τους έβλεπαν να 

κυριαρχεί ακόμη και τώρα, την ώρα μηδέν, αυτή η ίδια 

αδιανόητη έλξη του ανθρώπου προς μια μηχανική 

συμπεριφορά που προξενεί κακό. Με το 95% των ψαριών και 

των θαλάσσιων όντων να έχει χαθεί λόγω της αλίευσης, της 

μόλυνσης και των άλλων παρεμβάσεων του ανθρώπου, θα 

περίμενε κανείς ότι η ανθρωπότητα θα είχε πάρει το δίδαγμά 

της. Θα είχε κάνει τον απολογισμό της και θα είχε 

συνετιστεί: θα είχε αποποιηθεί το ρόλο του καταστροφέα της 

ζωής και θα είχε επιστρέψει σε μια ζωή ειρήνης και 

περιεκτικής δικαιοσύνης για όλα τα πλάσματα. Δυστυχώς ο 

Ιάσονας και η Αφροδίτη γίνονταν μάρτυρες του αντίθετου. 

Έβλεπαν μια μανία που φούντωνε ακόμη περισσότερο, μια 

τραγωδία που έπαιρνε διαστάσεις γκραν γκινιόλ με 

αποκορύφωμα οι άδειες από ζωή θάλασσες να παραδίδονται 

στον παραλογισμό των «ιχθυοκαλλιεργειών» και των γενετικά 

τροποποιημένων ψαριών, ενώ οι ελάχιστες φάλαινες ακόμη 

να κυνηγιούνται με τα ανυπόστατα επιχειρήματα της 

παράδοσης ή της επιστημονικής έρευνας.  

Η απογοήτευση και η θλίψη τούς κυρίευαν και έμεναν 

άναυδοι μπροστά στην αδυναμία του ανθρώπου να 

καταλάβει τι κάνει.  Ο νους τους αδυνατούσε να χωρέσει την 

άρνησή τους να αλλάξουν και να πάρουν ενεργά το μέρος 



 
 

72 
 

του καλού και να λύσουν το πρόβλημα που με τις συνήθειές 

τους δημιουργούσαν. Από την άλλη όμως δεν μπορούσαν να 

αποδεχθούν το κακό  ως δεδομένο και τετελεσμένο. 

Πίστευαν ότι μέχρι την τελευταία στιγμή, μέχρι το τελευταίο 

θαλάσσιο ον υπάρχει ελπίδα. Γι’ αυτό όλη τους η έρευνα και 

όλο το υλικό από τις εξορμήσεις τους ανέβαινε στο «Βαθύ 

Μπλε», ένα δικτυακό τόπο που είχαν δημιουργήσει για να 

μιλήσουν στις καρδιές των ανθρώπων. Μέσα στις σελίδες του 

απεικόνιζαν την τραγωδία του θαλάσσιου κόσμου, ο οποίος 

σε μόλις λίγες δεκαετίες πέρασε από τη φάση του παρθένου 

οικοσυστήματος στην τραγική κατάσταση της «έρημης 

χώρας», μια έρημος χωρίς ζωή, ένας απέραντος χώρος 

απόθεσης λυμάτων και κάθε λογής αποβλήτων και 

σκουπιδιών. Ένας χώρος χωρίς προστασία, στο έλεος της 

ανθρώπινης μανίας όπου το έγκλημα συνεχιζόταν ακάθεκτο, 

κρυμμένο από την κοινή θέα. Αυτή ήταν η αποστολή τους, 

να φέρουν στο φως την αλήθεια, να προλάβουν, να βάλουν κι 

αυτοί το μερίδιο τους στη δημιουργία ενός κινήματος που 

σαν τσουνάμι θα χτύπαγε την ανθρώπινη ματαιότητα και 

αδιαφορία και την τελευταία στιγμή θα έσωζε αυτό τον 

ανεκτίμητο θησαυρό ζωής.  

Ο Ιάσονας μεγάλωσε από μικρός στη θάλασσα. Ήταν παιδί 

της θάλασσας. Δυστυχώς γι’ αυτόν μεγάλωσε σε περιβάλλον 

που είχε το ψάρεμα σαν χόμπι. Τον έμαθαν να ψαρεύει με 

δίχτυα, με παραγάδια, με καλάμια και καθετές, να βγάζει 

χταπόδια,  να κάνει ψαροντούφεκο. Τον έμαθαν να 



 
 

73 
 

καταδύεται για να σκορπάει το θάνατο. Θυμάται που από 

μικρό παιδάκι καταλάβαινε ότι τα ψάρια αγαπούν τη ζωή 

τους και πόσο αγωνιούν γι’ αυτήν, πόσο αισθάνονται τον 

πόνο. Τα λυπόταν πάρα πολύ όταν τα έβλεπε να τα ψαρεύουν 

οι άλλοι και να τα αφήνουν να σπαρταράνε στις προβλήτες. 

Θυμάται πόσο ήθελε να τα πετάξει στη θάλασσα αλλά 

φοβόταν. Όμως κάποιες φορές δεν άντεχε. Ρίσκαρε και τα 

πετούσε κρυφά στο νερό και τότε του έκανε εντύπωση πώς 

έφευγαν βολίδα μακριά από τον τόπο του κινδύνου. Παρόλα 

αυτά όμως ο περίγυρος τον κατάφερε. Τον έμαθε να 

συρρικνώσει τη συμπόνια του και να αυξήσει στο έπακρο την 

αδιαφορία του για τη ζωή. Τον έμαθε να τρώει τα ψάρια και 

να τα θεωρεί μάλιστα την πιο υγιεινή τροφή που δεν γίνεται 

χωρίς αυτήν. Τα χρόνια περνούσαν και συνέχισε έτσι αυτή τη 

μηχανική ρουτίνα της λεηλασίας της ζωής. Πάντα όμως 

μέσα του υπήρχε ένα βάρος. Τον έτρωγε η στεναχώρια και η 

λύπη από την αφαίρεση της ζωής. Πολλές φορές φευγαλέα 

περνούσε από το μυαλό του η σκέψη ότι αυτός ήταν στη 

θέση του ψαριού που είχε πιάσει και που αγωνιούσε, πάλευε 

για τη ζωή του και ψυχορραγούσε. Τελευταία αυτό γινόταν 

όλο και πιο έντονο και πολλά ψάρια τα άφηνε πάλι πίσω.  

Μια μέρα σε μια εξόρμηση με το καμάκι εντόπισε ένα 

χταπόδι στο θαλάμι του. Δεν ήταν πολύ μεγάλο αλλά η 

μανία του να πιάσει κάτι, να αποδείξει ότι είναι ψαράς, τον 

έκανε να το κυνηγήσει. Ήταν σε βαθιά νερά και η κατάδυση 

ήταν δύσκολη. Κατέβηκε στα μισά της απόστασης και είδε 



 
 

74 
 

το μικρό χταπόδι να οπισθοχωρεί μέσα στην τρύπα του. 

Τότε αυτός χωρίς να σκεφτεί πάτησε τη σκανδάλη του 

ψαροντούφεκου και το καμάκι το κάρφωσε στο μέτωπο, 

μέσα στα μάτια. Εκείνο βγήκε τότε από θαλάμι του 

σφαδάζοντας απ’ το πόνο. Άπλωνε τα πλοκάμια προς κάθε 

κατεύθυνση με σπασμούς σπαραχτικούς. Και τότε πριν 

προλάβει να αντιδράσει, μια μεγάλη μαύρη σμέρνα 

πετάχτηκε από το διπλανό βράχο και άρπαξε το μικρό 

χταπόδι. Πήρε μια τεράστια τρομάρα και τα παράτησε όλα 

σύξυλα και έφυγε για την ακτή. Για μέρες έφερνε συνέχεια 

στο μυαλό τη σκηνή του μικρού χταποδιού. Η σκέψη του 

είχε στοιχειωθεί από την αίσθηση του να σε καρφώνουν με 

καμάκι στο πρόσωπο ενώ εσύ απολαμβάνεις αμέριμνος το 

φως της ημέρας και τις αχτίνες του ήλιου που γλυκά σε 

χαϊδεύουν. Και αυθόρμητα μία από τις επόμενες μέρες πήρε 

την απόφαση να αποσυρθεί από τη βαρβαρότητα που του 

είχαν μάθει. Ήταν είκοσι χρονών και είχε δει αρκετά 

ντοκιμαντέρ για το βυθό και τη θαλάσσια ζωή. Επίσης 

άρχισε να ανακαλύπτει έρευνες που έλεγαν ότι τα ψάρια 

αισθάνονται και πονούν, κάτι που ο ίδιος το θεωρούσε 

αυτονόητο από παιδί. Και η συνείδησή του άρχισε να 

επανέρχεται στη συμπονετική κατάσταση που ένιωθε τότε 

που ήταν μικρός. Αναγεννιόταν μέσα του η παιδική 

αθωότητα και μαζί της η αποστροφή για το κακό.  

Όμως ο περίγυρος καραδοκούσε. Όλοι μιλούσαν για την 

ψαριά και για τα κατορθώματά τους. Τον παρακινούσαν και 



 
 

75 
 

τον προκαλούσαν να τους αποδείξει πόσο καλός ψαράς είναι. 

Τον έβαλαν πάλι στη διαδικασία να αγοράσει ψαροντούφεκο. 

Ήταν πια είκοσι πέντε ετών. Βούτηξε στο νερό για να σπείρει 

θάνατο. Είχε ξεχάσει να σημαδεύει και μάταια βαρούσε στο 

βρόντο. Μετά από πολλή περιπλάνηση και αφού είχε 

κουραστεί να οπλίζει το ψαροντούφεκο μετά από κάθε 

άστοχη βολή και από το συνεχές κολύμπι προς αναζήτηση 

του κατάλληλου στόχου, πήρε το δρόμο της επιστροφής 

φανερά απογοητευμένος. Τότε έπεσε μπροστά σε ένα κοπάδι 

ζαργάνες. Πλησίασε με αργές κινήσεις και προέκτεινε το 

φονικό όπλο. Πάτησε τη σκανδάλη και η τρίαινα 

εκσφενδονίστηκε με ορμή. Μια ζαργάνα που είχε μείνει 

τελευταία έτρεχε με αγωνία να σώσει τη ζωή της. Το φονικό 

καμάκι την πέτυχε. Έκοψε το μακρύ φιδίσιο κορμί της στη 

μέση. Το κομμάτι με την ουρά στεκόταν παράλυτο. Όμως 

το κομμάτι με το υπόλοιπο σώμα και το κεφάλι με το 

ρύγχος μικρού ξιφία κουνιόταν ακόμη σπασμωδικά, μάταια 

προσπαθώντας να ξεφύγει απεγνωσμένα από τον τόπο του 

μαρτυρίου. Τα μάτια του συνάντησαν τα μάτια του 

βασανιζόμενου πλάσματος που τον κοιτούσε με απόλυτη 

αγωνία. Δε θα ξεχάσει ποτέ εκείνη τη ματιά που είχε μέσα 

της ένα τεράστιο γιατί: «Γιατί, τι σου έκανα και έφερες τη 

συμφορά στη ζωή μου;» Ήταν η ματιά και το γιατί της 

αγωνίας πριν το άδικο και φρικτό τέλος. Το χέρι του 

μηχανικά έπιασε τα δυο κομμάτια του σακατεμένου 

κορμιού. Βγήκε στην ακτή και οι άλλοι με το που είδαν τη 

ζαργάνα αμέσως τον πήραν στο ψιλό και στην κοροϊδία για 



 
 

76 
 

την ψαριά του. Εκείνο το βράδυ δεν κοιμήθηκε. Σκεφτόταν 

τον εαυτό του να κόβεται στη μέση. Το πρωί πήρε το όπλο 

του εγκλήματος και το κομμάτιασε. Η απόφασή του ήταν 

οριστική και αμετάκλητη: έπαιρνε οριστικά διαζύγιο από το 

ρόλο του τυράννου και του διώκτη της ζωής. Εκείνο το 

διάστημα είχε γνωρίσει και την Αφροδίτη που ήταν ήδη στην 

ειρηνική διατροφή. Της εξομολογήθηκε το βάρος στην ψυχή 

του και εκείνη τον βοήθησε να βρει ένα νόημα σε μιαν άλλη 

αληθινά ειρηνική αποστολή και ζωή. Από δω και πέρα θα 

έπεφτε στη θάλασσα για να θαυμάζει και να μένει άφωνος 

από το μεγαλείο που πριν αδυνατούσε να δει: από το χορό 

του ιππόκαμπου, από το εντυπωσιακό καμουφλάρισμα της 

σουπιάς, από την αστραπιαία ταχύτητα των αφρόψαρων, από 

τα τοπία, τα χρώματα και το αιώνιο λίκνισμα της ζωής αυτού 

του θαυμαστού, του ανεκτίμητα μοναδικού υποβρύχιου 

κόσμου.  

 

 

 

 

 

 



 
 

77 
 

____________________ 

Το διπλό πορτρέτο* 

____________________ 

Ελεύθερος επιτέλους  
Σου πήραν τη ζωή 

Δεν μπόρεσαν να σου πάρουν την περηφάνια  
U2, Pride   

 
 
Η παγκόσμια κοινή γνώμη συγκλονίστηκε από το φονικό. Ο 
Σίσιλ, το λιοντάρι έμβλημα της Αφρικής, είχε εκτελεστεί εν 
ψυχρώ για πενήντα χιλιάδες δολάρια, για το κέφι κάποιου 
μυαλού άρρωστου που είχε πληρώσει το αντίτιμο της 
παρανοϊκής αυτής συναλλαγής. Το μυστήριο όμως 
εκτοξεύθηκε στα ύψη όταν μαθεύτηκε ότι την ίδια μέρα, στην 
άλλη άκρη της γης και την ίδια ακριβώς ώρα της δολοφονίας 
ένα άλλο αρσενικό λιοντάρι αυτοκτονούσε κλεισμένο στο 
χώρο του στο ζωολογικό πάρκο μπροστά στα μάτια των 
επισκεπτών. Η κοινή γνώμη γεμάτη απορία για την τραγική 
σύμπτωση παρακολουθούσε αποσβολωμένη τις εξελίξεις 
γιατί ασυναίσθητα υποψιαζόταν ότι μια τέτοια συγκυρία σε 
καμία περίπτωση δεν μπορεί να ήταν τυχαία. 
Αναμφισβήτητα υπήρχε κάποια σύνδεση μεταξύ των δύο 
γεγονότων. Η αγωνία κορυφωνόταν και τα μέσα ενημέρωσης 
για καιρό συζητούσαν το θέμα προσπαθώντας να δώσουν μια 



 
 

78 
 

εξήγηση. Ακούστηκαν πολλές εικασίες, κλήθηκαν ειδικοί 
αλλά μάταια όμως. Πειστική εξήγηση δεν μπορούσε να 
δοθεί, δεν μπορούσαν να βρουν το συνδετικό κρίκο των δυο 
τραγικών πράξεων. Αλλά εγώ ήξερα από πρώτο χέρι τι είχε 
συμβεί. Έκρινα όμως ότι δεν ήταν πρέπον για την 
αξιοπρέπεια των θυμάτων αλλά και τη δική μου να μιλήσω γι’ 
αυτό εν θερμώ. Δε θα μιλούσα μέσα σε όλη αυτή τη σύγχυση 
που είχε δημιουργηθεί γύρω από το θέμα και μάλιστα σε 
μέσα που καραδοκούσαν σαν αρπακτικά να καπηλευτούν το 
δράμα. Και από την άλλη, ποιος θα πίστευε έναν όψιμο 
γητευτή λιονταριών; Ποιος θα με έπαιρνε σοβαρά, αν έλεγα 
όλα αυτά που είχα βιώσει; Το πιο πιθανό ήταν ότι θα με 
περνούσαν για τρελό. Στα επίμονα λοιπόν ερωτήματα των 
μέσων απάντησα τυπικά όπως και οι άλλοι επισκέπτες του 
πάρκου, λέγοντας ότι δεν μπορούσα να καταλάβω και να 
ερμηνεύσω τι είχε γίνει εκείνη τη μέρα. Αποφάσισα όμως ότι 
θα μιλούσα μόλις καταλάγιαζε ο θόρυβος και αυτό έκανα. 
 
Στη ζωή μου έμαθα ότι είναι καλό να κρατάς χαμηλό προφίλ 
και να μην αποκαλύπτεις προσωπικά δεδομένα, ιδιαίτερα 
εκείνα που αφορούν πεποιθήσεις και ειδικά όταν πρόκειται 
για θέματα που έχουν σχέση με τα δικαιώματα των ζώων. 
Είναι σίγουρο ότι οι εργοδότες μου, το ζωολογικό πάρκο 
της πόλης που ζω,  δε θα μου είχαν δώσει αυτή την ανάθεση 
για τα πορτρέτα των ζώων, αν γνώριζαν ότι είμαι στην 
ειρηνική διατροφή και ότι έχω υιοθετήσει τη φιλοσοφία της 
περιεκτικής δικαιοσύνης για όλα τα πλάσματα. Στην αρχή 
βέβαια το μυαλό μου το απέρριψε αμέσως. Ήταν αδιανόητο 
να επισκεφτώ ένα χώρο με αιχμάλωτα φυλακισμένα ζώα. 
Μετά όμως που το ξανασκέφτηκα, το είδα διαφορετικά, αν 
και πάλι υπήρχε ένας σχετικός ενδοιασμός, μιας και δεν είχα 



 
 

79 
 

αναλάβει ποτέ πριν κάτι ανάλογο. Όμως το σκεπτικό μου 
τώρα ήταν ότι θα είχα μια ευκαιρία να γνωρίσω από μέσα το 
θέμα της χρήσης των ζώων για λόγους ψυχαγωγίας. Έτσι, με 
τις πληροφορίες που θα συγκέντρωνα από πρώτο χέρι, θα 
μπορούσα να βοηθήσω στην ευαισθητοποίηση του κόσμου. 
Και μ’ αυτή τη λογική δέχθηκα την πρόταση που μου έκανε 
ο υπεύθυνος του ζωολογικού πάρκου να ζωγραφίσω κάποια 
από τα ζώα που κρατούσαν εκεί. Αυτά τα πορτρέτα θα 
διακοσμούσαν την αίθουσα υποδοχής ενώ τα αντίγραφά τους 
θα πωλούνταν ως σουβενίρ στους επισκέπτες. 
 
Θα ξεκινούσα με το λιοντάρι. Αυτό ήθελαν να γίνει πρώτο. 
Ήταν το νέο απόκτημα του πάρκου και ο υπεύθυνος με 
οδήγησε κατευθείαν εκεί. «Αυτό είναι το καμάρι μας» μου 
είπε μόλις φτάσαμε, δείχνοντας το λιοντάρι που εκείνη τη 
στιγμή κοιμόταν. Μια πινακίδα έξω από το περιφραγμένο 
χώρο έγραφε «Panthera Leo, αφρικανικό λιοντάρι». Όμως 
εκείνος μου είπε ότι όλοι εκεί τον αποκαλούν με το τίτλο που 
δικαιωματικά του αξίζει: ο βασιλιάς. Του είπα ότι καταρχήν 
χρειαζόμουν κάποιο διάστημα παρατήρησης. Έπρεπε να 
μελετήσω το χώρο και τη συμπεριφορά του ζώου πριν 
ξεκινήσω ώστε να καταλήξω στην οπτική γωνία και στην 
προοπτική. Ήταν ένα δύσκολο εγχείρημα με μοντέλο που 
δεν υπήρχε δυνατότητα άμεσης επικοινωνίας. Ο υπεύθυνος 
με διαβεβαίωσε ότι θα είχα κάθε βοήθεια και ότι για ό,τι 
ήθελα θα μπορούσα να απευθύνομαι στον υπάλληλο που το 
φρόντιζε.  
 
Έτσι λοιπόν ξεκίνησα με παρατήρηση. Πήγαινα από νωρίς 
το πρωί στο βασιλιά, στο πιο κοντινό σημείο επαφής μαζί 
του, στην πίσω μεριά του χώρου που τον κρατούσαν, εκεί 



 
 

80 
 

που δεν είχαν πρόσβαση οι επισκέπτες. Με χώριζε μόνο ένα 
χοντρό σιδερένιο κάγκελο απ’ αυτόν κι εκεί, σε αυτή την 
απόσταση αναπνοής, ένιωθα να με πλημμυρίζει ένα απέραντο 
δέος γι’ αυτό το υπέροχο ζώο. Όμως, όσο παρατηρούσα 
τόσο ράγιζε η καρδιά μου που έβλεπα ένα ζώο περήφανο και 
δυνατό να χαραμίζεται φυλακισμένο σε μια αιχμαλωσία 
αδικαιολόγητη και μάταιη. Ενώ στο όνομά του έβλεπα ένα 
απέραντο οξύμωρο γιατί ήταν ένας βασιλιάς που του είχαν 
αφαιρέσει όλο το μεγαλείο της δύναμης και της ελευθερίας 
και με ένα βασίλειο συρρικνωμένο σε λίγα τετραγωνικά. 
Ήταν ένας βασιλιάς έκπτωτος και ατιμασμένος, 
καταδικασμένος να εκτίθεται στα περίεργα μάτια των 
περαστικών, στις κάμερες και στα φλας. Ήταν ένας βασιλιάς 
που τον κατάντησαν θέαμα σε μιαν ακόμη νοσηρή επινόηση, 
αυτή του ζωολογικού πάρκου, που είχε γεμίσει με την 
προκλητική παρουσία της τις πιο πολλές πόλεις του πλανήτη. 
Ήταν το έκθεμα μιας ιδιωτικής επιχείρησης που νοιάζεται 
μόνο για το κέρδος, για το πόσους επισκέπτες μπορούσε να 
ελκύσει αυτός και όλοι οι άλλοι, οι παρά τη θέλησή τους 
τρόφιμοι του πάρκου.  
 
Από την πρώτη στιγμή επιδίωξα την εξοικείωση μαζί του και 
άρχισα να του μιλάω. Του υπέβαλλα τα σέβη μου και του 
συστήθηκα λέγοντάς του ότι για λίγες μέρες θα είμαι ο 
προσωπικός του ζωγράφος. Παρέμενα ώρες στη θέση αυτή 
με τα σύνεργά μου σε ετοιμότητα για τα πρώτα πρόχειρα 
σκίτσα και εκεί βίωνα μαζί του τη ρουτίνα αυτού του 
φυλακισμένου πλάσματος που επαναλαμβανόταν κάθε μέρα 
με την ίδια μονότονη σειρά. Κάθε πρωί στις εννιά ο 
υπάλληλος ερχόταν να τον ταΐσει. Έμπαινε προσεκτικά σε 
ένα σιδερένιο προθάλαμο και αράδιαζε στο πάτωμα την 



 
 

81 
 

τροφή του βασιλιά. Μετά έβγαινε ασφαλίζοντας το χώρο και 
με μοχλούς απ’ έξω άνοιγε το χώρο που είχε αφήσει την 
τροφή η οποία άλλοτε ήταν εννιά - δέκα κοτόπουλα ή 
κουνέλια, άλλοτε ένα αρνί ή άλλα κρέατα. Άλλοτε πάλι ήταν 
ζώα του κήπου, γιατί αυτή είναι συνηθισμένη πρακτική στα 
ζωολογικά πάρκα ανά τον κόσμο, όπου σκοτώνουν χιλιάδες 
ζώα κάθε χρόνο. Ο βασιλιάς τα σιχαινόταν όλα αυτά που του 
πέταγαν και τα έτρωγε με φανερή απέχθεια, μη μπορώντας 
να κάνει διαφορετικά. Έτρωγε πράγματα που ήταν έξω από 
τη διατροφική του αλυσίδα, που δε θα κυνηγούσε ποτέ στη 
φύση. Ο ρόλος του στη σαβάνα ήταν να θηρεύει και να 
διατηρεί την ισορροπία των φυτοφάγων πληθυσμών και τώρα 
τον είχαν εκφυλίσει να διατηρεί τη μακάβρια ισορροπία μιας 
ανωμαλίας. Τον είχαν καταδικάσει να μετέχει στο φαύλο 
κύκλο της εκτροφής ζώων, τα οποία τα μεγάλωναν έγκλειστα 
με γενετικά τροποποιημένους σπόρους καλαμποκιού και 
σόγιας.  
 
Με αυτή τη διατροφική κακοποίηση που τον βάραινε όχι 
μόνο σωματικά αλλά και ψυχικά ξεκινούσε η μέρα του. Και 
μετά ακολουθούσε το μαρτύριο του επισκεπτηρίου μέχρι τη 
δύση του ήλιου. Ένα συνεχές ρεύμα από περαστικούς και μια 
συνεχής οχλοβοή που τον κούραζε και τον ενοχλούσε 
απίστευτα. Γι’ αυτό και πέρναγε όλο το διάστημα της ημέρας 
σε μια κατάσταση νωθρότητας και υπνηλίας και σηκωνόταν 
απ’ τη θέση του μόνο για να πιει νερό. Αυτό ήταν το πρώτο 
σημάδι της βεβαρημένης ψυχολογίας του και μια μορφή 
καθαρά στερεοτυπικής συμπεριφοράς. Αυτή δεν ήταν 
ιδιαιτερότητα του βασιλιά αλλά εμφανίζεται σε όλα τα 
έγκλειστα ζώα και γίνεται έντονα εμφανής σε περιπτώσεις 
περιορισμού τους σε μικρά κελιά. Και τότε το αβάσταχτο 



 
 

82 
 

στρες και η ψύχωση που κατακλύζει τα ζώα, τα τρελαίνει και 
τα κάνει να περπατούν απελπισμένα σε ένα μανιασμένο, 
νευρικό και ασταμάτητο πέρα δώθε. Από τη θέση του 
παρατηρητή έβλεπα καθαρά ότι η όχληση της μέρας 
καταπονούσε το βασιλιά. Τον έκανε να αναζητά με λαχτάρα 
την ησυχία της νύχτας γιατί εκεί μέσα στο σκοτάδι κρυβόταν 
το μαρτύριό του. Η νύχτα έκρυβε το κελί του και έφερνε την 
ψευδαίσθηση της ελεύθερης σαβάνας. Και τότε βρυχιόταν 
δυνατά και η φωνή του αντηχούσε και συγκλόνιζε όλο το 
πάρκο.  
 
Με τη διεισδυτική ματιά του ζωγράφου παρατηρούσα κάθε 
κίνηση του βασιλιά. Μαγευόμουν συνεχώς από την 
επιβλητικότητα της μορφής του και τη σκεφτόμουν μέσα 
στην ελευθερία για την οποία προορίστηκε. Όμως η θλιβερή 
εικόνα που τώρα αντίκριζα και την οποία βίωνα από κοντά 
με έκανε να υποφέρω όλο και περισσότερο για τη ζωή που 
του είχαν επιβάλλει. Μέσα στο βλέμμα του διάβαζα τα 
αισθήματά του και εκεί έβλεπα μόνο κατάθλιψη. Έβλεπα όλο 
τον πόνο που κουβάλαγε στην ψυχή του και πονούσα κι εγώ 
μαζί του. Και αυθόρμητα έβγαιναν από το στόμα μου λόγια 
ελπίδας για ένα καλύτερο μέλλον μαζί με την υπόσχεση να 
τον βοηθήσω να βρει ξανά την ελευθερία του. Κι εκείνος 
σίγουρα καταλάβαινε, γιατί άνοιγε ακόμη πιο πολύ τα 
θλιμμένα του μάτια και σε εκείνο το βλέμμα έβλεπα καθαρά 
τη λαχτάρα για λύτρωση από τα δεινά που τον είχαν 
καταδικάσει. Η αλήθεια ήταν ότι δεν είχα πλέον καμία 
διάθεση για ζωγραφική έχοντας για μοντέλο ένα πλάσμα που 
υποφέρει. Αλλά τα επίμονα ερωτήματα του υπεύθυνου για 
την πρόοδο του πορτρέτου με έφερναν στην 
πραγματικότητα κι εγώ τον απέφευγα δείχνοντάς του κάποια 



 
 

83 
 

σκίτσα και λέγοντάς του ότι δε δείχνω ποτέ το έργο μου πριν 
τελειώσει. Όμως μέσα μου βρισκόμουν σε δίλημμα. Είχα 
αποφασίσει ότι δε θα ζωγραφίσω αλλά από την άλλη δεν 
ήθελα να αποχωριστώ το βασιλιά. Ήθελα να βρίσκομαι μαζί 
του όσο περισσότερο γίνεται και να του συμπαρίσταμαι όσο 
μπορώ στις δύσκολες στιγμές του, αλλά γνώριζα ότι αυτό δε 
θα μπορούσε να κρατήσει για πολύ. Ο χωρισμός ήταν θέμα 
χρόνου και με βαριά καρδιά κατέληξα ότι την επόμενη μέρα 
θα δήλωνα την παραίτησή μου.  
 
Την ίδια εκείνη μέρα έμεινα ως αργά.  Έπεφτε το 
ηλιοβασίλεμα και είχαμε μείνει μόνοι πλέον οι δυο μας. 
Καθώς το φως έφευγε, πλησίασα κοντά του με σκοπό να του 
εξομολογηθώ την απόφαση μου να μην κάνω αυτό το 
πορτρέτο. Όμως παρέμενα διστακτικός, γιατί τα είχα 
εντελώς χαμένα, ψάχνοντας να βρω έναν τρόπο να τον 
αποχαιρετίσω. Τότε ο βασιλιάς, εκείνος που απαξιούσε και 
δεν πλησίαζε τους επισκέπτες, με πλησίασε σε απόσταση 
αναπνοής με το πρόσωπό του κολλημένο στα σίδερα του 
κελιού. Το φως είχε χαθεί και είδα δυο μεγάλα μάτια να 
γυαλίζουν στο σκοτάδι. Ένιωσα το καυτό του χνώτο στο 
πρόσωπό μου και τον άκουσα να μου μιλά με ανθρώπινη 
φωνή: «Ξέρω τι νιώθεις και τι θέλεις να μου πεις, αλλά αν θες 
να με απελευθερώσεις, θα πρέπει να μείνεις και να κάνεις 
αυτό το πορτρέτο. Θα πρέπει να με ζωγραφίσεις. Δεν 
υπάρχει άλλος τρόπος.» Και πριν προλάβω να συνέλθω από 
το σοκ και να ρωτήσω οτιδήποτε, συνέχισε: «Θα σου 
εκμυστηρευτώ την ιστορία μου. Θα σου τα πω όλα γιατί 
ξέρω ότι είσαι φίλος των ζώων και θέλεις το καλό μας. Αλλά 
όταν λέω να με ζωγραφίζεις, δεν εννοώ σ’ αυτή τη θέση που 
βρίσκομαι τώρα. Δεν έχει νόημα να με ζωγραφίσεις σε 



 
 

84 
 

τέτοια κατάντια. Κοίταξε με! Εδώ μέσα πεθαίνω. Ζω έναν 
αργό θάνατο. Μου τα στέρησαν όλα και από πάνω με 
προσβάλλουν φωνάζοντάς με βασιλιά. Ένας βασιλιάς χωρίς 
ελευθερία, χωρίς βασίλειο.  Στη σαβάνα θα περιπλανιόμουν 
σε μια περιοχή έως και πεντακόσια τετραγωνικά χιλιόμετρα 
κι εδώ με συρρίκνωσαν σε πεντακόσια  τετραγωνικά μέτρα. 
Και μαζί συρρικνώθηκε και η ζωή μου και μαράζωσε. Την 
καταδίκασε η συρρικνωμένη νοημοσύνη κάποιων ατόμων 
του είδους σου. Δυστυχώς αυτή κυριαρχεί και δεν μπορεί να 
μας δει ως αισθανόμενα όντα αλλά μόνο ως αντικείμενα προς 
εκμετάλλευση. Κι ενώ μας στερεί κάθε δυνατότητα 
αυτόνομης και ελεύθερης διαβίωσης, παραπλανητικά μιλά 
για διατήρηση των ειδών, για εκπαίδευση και άλλα τέτοια 
εντελώς ψευδή και προκλητικά. Εκπαίδευση σημαίνει 
σεβασμός της αξίας της ζωής και των δικαιωμάτων της και 
εδώ μέσα δεν υπάρχει ούτε ίχνος απ’ αυτά και ούτε μπορεί 
να υπάρξει. Το μόνο που υπάρχει σε αφθονία εδώ είναι η 
εξοικείωση με τα ζώα - κατάδικους. Γι’ αυτό και τα μάτια 
που περνούν όλη μέρα από εδώ μας κοιτούν χωρίς όμως 
πραγματικά να βλέπουν πόσο υποφέρουμε. Μας κοιτούν και 
δεν εξοργίζονται μπροστά στη στέρηση της ελευθερίας μας, 
ούτε καταδικάζουν τις φυλακές που μας  πέταξαν να 
σαπίζουμε. Και φεύγουν χωρίς να κάνουν την πιο απλή 
σκέψη, ότι η θέση μας είναι στην άγρια φύση, στη φύση που 
δημιουργεί ελεύθερα όντα και δε στερεί την ελευθερία 
κανενός και πουθενά.  Γι’ αυτό σου λέω, δεν έχει νόημα να 
με ζωγραφίσεις εμένα ως εμένα. Θα με ζωγραφίσεις ως 
Σίσιλ, το δίδυμο αδελφό μου στην Αφρική. Αυτό το 
πορτρέτο θα είναι διπλό. Θα είμαι εγώ αλλά θα είναι κι 
εκείνος, θα είμαι εγώ μέσα από εκείνον, γιατί εκείνος είναι 
ελεύθερος.» 



 
 

85 
 

 
Στο σημείο αυτό ήθελα πάλι να τον διακόψω αλλά εκείνος 
συνέχισε ασταμάτητος. «Η ζωή μας ξεκίνησε σε εκτροφείο. 
Ναι σε εκτροφείο. Εκεί γεννηθήκαμε αλλά τα λιοντάρια δεν 
τα εκτρέφουν για καλό. Η πλειοψηφία μας προορίζεται για 
μια ζωή επικηρυγμένη, σε ένα κυνήγι εντελώς παρανοϊκό και 
αρρωστημένο. Αλλά πριν καταλήξουμε εκεί, περνάμε από 
διάφορα στάδια. Στην αρχή, όσο είμαστε κουταβάκια, μας 
πουλάνε πρώτα σε κήπους για να μας χαϊδεύουν οι 
επισκέπτες. Περάσαμε κι εμείς από αυτούς τους κήπους με 
τα χέρια που μας χάιδευαν σαν αντικείμενα, σαν παιχνίδια. 
Και μετά στον τελικό προορισμό, στα συρματοπλεγμένα 
ράντζα των εκτελέσεων, όπου όποιος καταβάλει το αντίτιμο 
μπορεί να μας εξοντώσει ως τρόπαιο. Κάποιοι λίγοι 
αγοράζονται από ζωολογικά πάρκα όπως έγινε με εμένα. Για 
τον Σίσιλ ευτυχώς τα πράγματα πήγαν καλύτερα γιατί τον 
άφησαν στη σαβάνα σε ένα τεράστιο προστατευόμενο 
πάρκο. Ήθελα, όσο τίποτε στη ζωή μου, να είμαι κι εγώ εκεί. 
Αυτή είναι η μεγάλη μου επιθυμία, πριν πεθάνω να τον 
ξαναδώ, να ξαναβρεθώ δίπλα του στα μέρη που ανήκουμε. 
Να ξαναδώ τον Σίσιλ, να ζήσουμε μέχρι τέλους μαζί. Κάθε 
στιγμή τον σκέφτομαι, είμαι συνέχεια μαζί του. Κι αυτός το 
ίδιο. Είμαστε μια ψυχή. Είμαστε ένα! Νιώθω κάθε του 
ανάσα, κάθε του κίνηση και αυτό μου δίνει κουράγιο να ζω. 
Αυτόν να ζωγραφίσεις! Έλα αύριο να ξεκινήσουμε.»   
 
Την άλλη μέρα είδα ένα μεταμορφωμένο βασιλιά. Δεν 
έβλεπες ένα λιοντάρι σε κλουβί, αλλά ένα λιοντάρι στο 
στοιχείο του, στην άγρια φύση. Παράτησε την νωχελικότητα 
και την υπνηλία του προηγούμενου διαστήματος και βάλθηκε 
να δείχνει τη συμπεριφορά ενός ελεύθερου πλάσματος. Ήταν 



 
 

86 
 

πλέον ο Σίσιλ και θαρρείς με τηλεπάθεια βίωνε κάθε στιγμή 
του αδερφού του. Στεκόταν όρθιος σε αγέρωχη στάση και 
κοιτάζοντας πέρα μακριά, οσφραινόταν τον αέρα. Έβγαλα τα 
σύνεργα και άρχισα να σχεδιάζω. Οι επισκέπτες, μα πιο πολύ 
ο υπεύθυνος και οι υπάλληλοι του πάρκου, τα έχασαν με την 
απρόσμενη ζωτικότητα του βασιλιά. Με κολάκευαν λέγοντάς 
μου ότι είμαι ένας γητευτής λιονταριών. Εγώ όμως δεν έδινα 
σημασία. Ήμουν απορροφημένος στο πορτρέτο και το 
βλέμμα μου ακολουθούσε συνεχώς το βασιλιά. Τον είδα να 
παίρνει στάση θηρευτή. Χαμήλωσε το σώμα και 
προχωρούσε αθόρυβα και πολύ προσεκτικά σαν να 
παραμόνευε το θήραμα. Και καθώς ήταν απορροφημένος σ’ 
αυτή τη σκηνή, ξαφνικά τινάζεται απότομα στον αέρα και 
βγάζει έναν απίστευτα δυνατό σπαραχτικό βρυχηθμό. Οι 
επισκέπτες πάγωσαν από την τρομαχτική κραυγή αλλά εγώ 
άκουσα καθαρά την αγωνιώδη φωνή του: «Μη Σίσιλ! Είναι 
παγίδα! Μην πλησιάζεις αυτό το σκοτωμένο ζώο. Το 
κρέμασαν εκεί στο δέντρο για δόλωμα. Μη Σίσιλ! Μη! 
Φύγε, γύρνα πίσω!» 
 
Και συνέχισε να βρυχάται με όλη του τη δύναμη σε 
κατάσταση εξαλλοσύνης. Ούρλιαζε σε μια ύστατη 
προσπάθεια να προλάβει τον αδελφό του που τον έβλεπε να 
πηγαίνει στο χαμό, σε μια πορεία χωρίς επιστροφή, σε ένα 
γεύμα που στην πρώτη δαγκωματιά θα γινόταν μοιραίο. 
Ήθελε να ξορκίσει το κακό και να το σταματήσει. Όλο του 
το είναι είχε δοθεί σ’ αυτό το εναγώνιο μουγκρητό, σε μια 
τιτάνια προσπάθεια να σπείρει τον πανικό και τον τρόμο σε 
ένα ψυχρό βλέμμα που ακίνητο σημάδευε. Προσπαθούσε 
απεγνωσμένα να συνετίσει ένα άρρωστο μυαλό με την ελπίδα 



 
 

87 
 

να το αποτρέψει να δώσει εντολή στο δάχτυλο που κρατούσε 
τη σκανδάλη.    
 
Μάταια όμως. Οι δυο πλευρές συνεχίζουν ανένδοτες προς 
μια σύγκλιση δόλια, προς μια συνάντηση προγραμματισμένη 
από εγκέφαλο νοσηρό. Ο Σίσιλ προχωρεί μαγνητισμένος 
από το ανέλπιστο εύρημα. Ακόμη ένα βήμα. Τα δόντια 
χώνονται με ευχαρίστηση στη σάρκα και κόβουν την πρώτη 
μπουκιά. Η γλώσσα δίνει το ερέθισμα της απόλαυσης. Για 
μια μόλις στιγμή. Γιατί τότε, πριν καν προλάβει να καταπιεί, 
η μοιραία εκπυρσοκρότηση του θανάτου γεμίζει τον αέρα με 
την ηχώ της ύπουλης ενέδρας. Η σφαίρα εκτοξεύεται στο 
φονικό προορισμό της κυνηγώντας δαιμονισμένα τη ζωή. 
Σφηνώνεται στο κορμί του Σίσιλ με φρικτό πόνο και τον 
κάνει να τιναχτεί σπασμωδικά στον αέρα. Και πριν 
σταματήσει το πρώτο τράνταγμα, το διεστραμμένο μυαλό 
έχει οπλίσει το φονικό χέρι που λυσσασμένα πατά τη 
σκανδάλη ξανά και ξανά και ξανά. Δεύτερη σφαίρα και τρίτη 
και τέταρτη και πέμπτη και έκτη σε μια μακάβρια 
χορογραφία από θανατηφόρους σπασμούς με τραγικό, 
ακαριαίο φινάλε. Ο Σίσιλ σωριάζεται νεκρός. Ο Σίσιλ 
χάθηκε. Τον εκτέλεσε εν ψυχρώ, χωρίς αναστολές και χωρίς 
τύψεις το ίδιο ψυχρό σκεπτικό που εκτελούσε αργά και το 
βασιλιά. Οι σφαίρες ήταν σαν να έχουν μπει και στο δικό του 
κορμί. Είχε κι αυτός εν ψυχρώ εκτελεστεί και σε κατάσταση 
αμόκ ρίχτηκε στη δική του μακάβρια χορογραφία. Για κάθε 
σφαίρα έπαιρνε φόρα και χτυπούσε με δύναμη το κεφάλι του 
στα χοντρά συμπαγή σίδερα που περιόριζαν τη ζωή του. 
Χτυπιέται με μανία και τα σίδερα βροντούν.  Χτυπιέται με 
λύσσα και το αίμα κοκκινίζει τη χαίτη του. Μέχρι που στο 
έκτο χτύπημα καταρρέει. Το άψυχο σώμα του κείτεται 



 
 

88 
 

ακίνητο μέσα στη φυλακή του. Ο βασιλιάς είναι νεκρός. 
Είναι μαζί με τον Σίσιλ ξανά. Τώρα πια κανείς δεν μπορεί να 
τους χωρίσει.   
 
 
 
 
 
 
 
 
 
 
 
 
 
 
 
 
 
 
 
 
 
* Το διήγημα είναι εμπνευσμένο από την αληθινή ιστορία του Σίσιλ, 
ενός αρσενικού αφρικανικού λιονταριού, το οποίο δολοφονήθηκε την 
1η Ιουλίου 2015 στη Ζιμπάμπουε από τον αμερικανό οδοντίατρο 
Walter Palmer. Η δολοφονία του ξεσήκωσε θύελλα διαμαρτυριών 
και προκάλεσε παγκόσμια κατακραυγή. 
 



 
 

89 
 

____________________ 

Το νούμερο 

____________________ 

Κάποτε ήσουν δεμένος 
Τώρα είσαι ελεύθερος 
Εκείνο ήταν το ποτάμι 
Αυτή είναι η θάλασσα! 

The Waterboys, This is the sea   
 
 

Η ξεθωριασμένη μισοσβησμένη αφίσα διαφήμιζε το 

αλλόκοτο θέαμά της: τσίρκο “Mediterraneo”. Ήταν 

κολλημένη κάτω από τη τσιμεντένια γέφυρα, στο δρόμο 

κοντά στην είσοδο της μικρής επαρχιακής πόλης. Ήταν ίσως 

η μοναδική που είχε μείνει πια και άντεχε στο χρόνο, 

θαρρείς για να θυμίζει την τραγική ιστορία της. Πάνε πολλά 

χρόνια από τότε που το θλιβερό τσίρκο ήρθε για τελευταία 

φορά εδώ. Μέχρι τότε επισκεπτόταν τη μικρή πόλη 

ανελλιπώς κάθε καλοκαίρι. Έστηνε την τέντα του στο ίδιο 

σημείο στην παραλία της πόλης και αμέσως γέμιζε με αφίσες 

όλους τους δρόμους, μέχρι τα χωριά, ψηλά στα γύρω βουνά, 

διαφημίζοντας το μοναδικό, όπως καυχώταν, θέαμα. Για 



 
 

90 
 

τους κατοίκους της πόλης και των γύρω περιοχών ήταν το 

γεγονός του καλοκαιριού, μια ατραξιόν που για μέρες 

αποτελούσε το κέντρο του ενδιαφέροντος στην αδιάφορη 

πόλη που δε συνέβαινε τίποτα. Οι μικροί ήξεραν πια καλά 

τους πρωταγωνιστές αυτού του περιφερόμενου θιάσου. Τους 

περίμεναν με ανυπομονησία πολλούς μήνες πριν και συνέχεια 

ρωτούσαν τους μεγάλους γι’ αυτούς. Μα πιο πολύ ρωτούσαν 

για τον Μάσσιμο, το μεγάλο ελέφαντα του τσίρκου, που 

εντυπωσίαζε με το μέγεθος και την επιβλητική παρουσία του. 

Ο Μάσσιμο ήταν γέρος. Είχε περάσει σχεδόν όλη του η ζωή 

του σ’ αυτό τσίρκο, σε μια ζωή που δεν είχε επιλέξει. Μια 

ζωή αφόρητη που τον βάραινε, όπως η βαριά αλυσίδα στο 

πόδι που τον συνόδευε τον περισσότερο καιρό και που 

έβγαινε μόνο όταν ήταν η ώρα να κάνει το νούμερό του. Τα 

χρόνια του τα πέρασε, όχι όπως λαχταρούσε η ψυχή του, 

αλλά στις καρότσες παλιών φορτηγών ταξιδεύοντας για ώρες 

στο κρύο και στη ζέστη, σ’ ένα συνεχές πήγαινε έλα, σ’ ένα 

στήσε - ξέστησε, σε έναν ανούσιο κύκλο χωρίς σταματημό. 

Και μετά το στήσιμο της μεγάλης τέντας, η ταπείνωση και ο 

ευτελισμός της ψυχοφθόρας παράστασης, όπου 

καταναγκαζόταν να κάνει κάτι που δεν ήθελε και που δεν 

ήταν προορισμένος. Έπρεπε να πάψει να είναι ο εαυτός τους, 

ένας ελέφαντας, και να είναι ο χαρούμενος ακροβάτης που 

σηκώνεται στο ένα πόδι και ξεσηκώνει τους θεατές. Έπρεπε 

να εμφανίζεται μπροστά σε ένα κοινό που δεν τον έβλεπε σαν 

αισθανόμενο πλάσμα αλλά σαν ένα μεγάλο παιχνίδι που τους 



 
 

91 
 

διασκεδάζει. Απαιτούσαν απ’ αυτόν να κάνει συνέχεια το ίδιο 

μονότονο νούμερο, αλλά δεν ενδιαφέρονταν να ξέρουν πώς 

ένιωθε, πώς πέρναγε την υπόλοιπη ζωή του, πώς πιάστηκε και  

αιχμαλωτίστηκε, τι βασανιστήρια πέρασε για να μάθει αυτό 

το νούμερο και πόσο ξύλο είχε φάει κάθε φορά που αρνιόταν 

να το κάνει.  

Ο Μάσσιμο ήταν πια πολύ γέρος για όλα αυτά. Δεν άντεχε 

άλλο. Ήθελε να ξεφύγει απ’ αυτή την καταραμένη μοίρα που 

του επιβαλλόταν δια της βίας. Ήθελε να γλιτώσει από τους 

ανθρώπους που του έπαιρναν τη ζωή και τη χαράμιζαν για 

τις δικές τους άθλιες σκοπιμότητες. Μας τα πήραν όλα, 

σκεπτόταν, μας πήραν τον κόσμο μας, όλο αυτό τον πλανήτη 

που φτιάχτηκε για όλα τα είδη και τον θεωρούν κόσμο τους. 

Μας υποδούλωσαν και θεωρούν ότι όλα είναι δικά τους και 

ότι υπάρχουν μόνο γι αυτούς. Στο μυαλό του όμως 

φανταζόταν ότι σίγουρα θα υπάρχει ένα μέρος που είναι 

ακόμη ελεύθερο και λαχταρούσε να το ανακαλύψει και να το 

βιώσει έστω και για μια στιγμή, για τα λίγα χρόνια που του 

είχαν απομείνει.  

Στις παραθαλάσσιες πόλεις που κατασκήνωναν, του άρεσε να 

περνάει τη μέρα αγναντεύοντας τη γαλάζια απεραντοσύνη 

από το κλουβί στο πίσω μέρος του τσίρκου. Εκεί στη 

θάλασσα έβλεπε αυτό τον τόπο της ελευθερίας και ένιωθε να 

τον καλεί. Δεν ήξερε όμως ο άμοιρος ότι κι εκεί οι άνθρωποι 

κάνουν πόλεμο, ακόμη πιο ανελέητο απ’ ό,τι στη στεριά. 

Αυτός, ένα στεριανό κήτος, δε γνώριζε ότι οι συγγενείς του, 



 
 

92 
 

τα θαλάσσια κήτη, πλήττονταν με ακόμη πιο ασύλληπτα 

βάναυσους τρόπους σε σημείο που να τα οδηγεί στον 

τραγικό εκβρασμό τους στις ακτές. Έφταναν εκεί σε μια 

απεγνωσμένη προσπάθεια σωτηρίας από τους εκκωφαντικά 

ανυπόφορους ήχους των σόναρ του πολεμικού ναυτικού. 

Κατέληγαν εκεί με σπασμένα τύμπανα και εσωτερική 

αιμορραγία, τρέχοντας δαιμονισμένα να ξεφύγουν από αυτή 

τη κόλαση. Και έσβηναν βασανιστικά, παραμένοντας εκεί 

σαν ογκώδεις βράχοι στην παραλία, αρνούμενα να 

επιστρέψουν στο στοιχείο τους που είχε πια γίνει τόπος 

αφιλόξενος και ξένος.  

Εκείνο το καλοκαίρι στη μικρή παραθαλάσσια πόλη η 

λαχτάρα του Μάσσιμο για ελευθερία φούντωσε. Η θάλασσα 

θαρρείς του μιλούσε κάθε μέρα και τον καλούσε στον κόσμο 

της. Του υποσχόταν ένα μέλλον μακριά από τους ανθρώπους 

και από την τωρινή ζωή της κακοποίησης, μακριά από τον 

εξευτελισμό και την ταπείνωση του αλλόκοτου νούμερου, 

που τώρα πια λόγω γήρατος, με πάρα πολλή δυσκολία 

μπορούσε να καταφέρει.  

Τις Κυριακές η παράσταση ήταν νωρίς το απόγευμα και 

εκείνο το απόγευμα ο κόσμος είχε κατακλύσει το τσίρκο. Η 

οχλαγωγία και η φασαρία τρέλαινε το Μάσσιμο και 

επιβάρυνε κι άλλο την ήδη κακή ψυχολογική του κατάσταση. 

Τον έκανε να κλείνει τα μάτια και να κουνάει το κεφάλι με 

μανία στο κλουβί του. Σε λίγο οι φωνές σταμάτησαν και 

ακούστηκε μουσική και η φωνή του παρουσιαστή. Ερχόταν 



 
 

93 
 

ξανά η ώρα για το νούμερό του. Η πόρτα του κελιού άνοιξε 

και ένας εργάτης τον τράβηξε για να τον ντύσει με τα 

διάφορα μπιχλιμπίδια που τον μασκάρευαν για την 

παράσταση. Καθώς τον έντυνε είδε τα μάτια του Μάσσιμο 

δακρυσμένα. Δεν έδωσε σημασία. Πίστευε αφελώς ότι ήταν 

συγκινημένος από τον κόσμο. Τον παρέδωσε στο 

θηριοδαμαστή που τον έφερε στη μέση της στρογγυλής 

σκηνής, μπροστά από το μικρό σιδερένιο βάθρο που θα 

έκανε το ακροβατικό του. Ο κόσμος, με το που τον είδε, 

ξέσπασε σε χειροκροτήματα φωνάζοντας τ’ όνομά του. Μετά 

ξεκίνησε η μουσική και στην παύση ο Μάσσιμο έπρεπε να 

ανέβει στο βάθρο και με τα τέσσερα πόδια και μετά με 

εντολή του θηριοδαμαστή να σταθεί στα δύο μπροστινά και 

να σηκώσει τα πίσω στον αέρα. Όλοι περίμεναν με τις 

μηχανές έτοιμες στο χέρι για να φωτογραφίσουν τη σκηνή.  

Η παύση ήρθε αλλά ο Μάσσιμο έμεινε εκεί ακίνητος. Ο 

θηριοδαμαστής κατάλαβε ότι κάτι δε πάει καλά και τον 

κεραυνοβόλησε με το ηλεκτρικό ραβδί, κάνοντας νόημα να 

ξαναπαίξει η μουσική. Και τότε ο γέρο Μάσσιμο τον 

έσπρωξε με τη προβοσκίδα και τον πέταξε σχεδόν στην 

κερκίδα. Μετά όρμησε προς το διάδρομο που είχε μπει στη 

σκηνή και βγήκε στο πίσω μέρος του τσίρκου. Έτρεχε προς 

τη θάλασσα και από πίσω τον ακολουθούσαν οι εργάτες. 

Βούτηξε στο νερό και άρχισε να κολυμπάει. Ο κόσμος είχε 

μαζευτεί τώρα στην παραλία και παρακολουθούσε με αγωνία 

την εξέλιξη της απόδρασης. Ο Μάσσιμο κολυμπούσε 



 
 

94 
 

γρήγορα απομακρυνόμενος από την ακτή. Απολάμβανε τη 

ζεστή καλοκαιρινή θάλασσα που του ανακούφιζε το 

βασανισμένο κορμί και ένοιωθε την ελευθερία της να τον 

αγκαλιάζει. Όλη του τη ζωή περίμενε αυτή τη στιγμή. Γι’ 

αυτήν είχε αντέξει όλα τα δεινά και όλες τις ταπεινώσεις. 

Καλά το είχε φανταστεί λοιπόν: η θάλασσα ήταν ένας τόπος 

ελευθερίας, μακριά από τους ανθρώπους, χωρίς καταπίεση 

και τυραννία. Τότε το μυαλό του γύρισε δεκαετίες πίσω όταν 

ήταν μικρό παιδί και ζούσε με τη μητέρα του, με τα αδέλφια 

του και τους φίλους του στην αγέλη του, στη ζούγκλα της 

Αφρικής. Ναι, έτσι ήταν τώρα κι η θάλασσα, η ίδια 

ελευθερία, η ίδια ξενοιασιά, το ίδιο παιδικό παιχνίδι. Τότε 

ξαφνικά ακούστηκε δυνατός θόρυβος μηχανής που πλησίαζε 

και ένα ελικόπτερο στάθηκε αιωρούμενο από πάνω του. Ο 

Μάσσιμο ίσα που πρόλαβε να σηκώσει το βλέμμα ψηλά. 

Ένας άντρας με στρατιωτικό όπλο τον σημάδευε. Και μετά ο 

εκκωφαντικός ήχος της εκπυρσοκρότησης: ασταμάτητοι 

πυροβολισμοί έπλητταν το στεριανό κήτος στο μέτωπο 

ανάμεσα στα μάτια και σταμάτησαν μόλις τελείωσε ο 

γεμιστήρας του όπλου. Το αίμα του Μάσσιμο κοκκίνισε τη 

θάλασσα και άφησε μια τεράστια κηλίδα γύρω του. Το 

όνειρο της ελευθερίας βούλιαζε στο βυθό, καθώς το άψυχο 

σώμα του συνέχισε να επιπλέει. 

Η τοπική κοινωνία σοκαρίστηκε από το γεγονός. Κάποιοι 

ξεκίνησαν να μαζεύουν υπογραφές να μην ξανάρθει το τσίρκο 

στην πόλη τους. Τα κατάφεραν,  αλλά ο θρύλος του 



 
 

95 
 

Μάσσιμο έμεινε για πάντα εκεί. Οι μεγάλοι τον διηγούνταν 

στα παιδιά κάθε φορά που τα έφερναν για μπάνιο στη 

παραλία του Μάσσιμο. 

 

 

 

 

 

 

 

 

 

 

 

 

 

 



 
 

96 
 

 

 

 

 

 

 

 

 

 

 

 

 

 

 

 

 



 
 

97 
 

____________________ 

Άνθρωποι και ποντίκια 

____________________ 

 «Δεν είναι μέτρο υγείας  

το να είσαι καλά προσαρμοσμένος  

σ' ένα βαθύτατα νοσηρό κόσμο.»  

Jiddu Krishnamurti 

 

 

Είναι νέος και πολλά υποσχόμενος επιστήμονας, καθώς λένε. 

Πίσω του σέρνει πολλούς τίτλους και περγαμηνές και τώρα 

ολοκληρώνει το διδακτορικό του. Εργάζεται στο τμήμα 

έρευνας του πανεπιστημίου, στο οποίο υπάγεται και το 

εργαστήριο ζωοτομίας και πειραμάτων σε ζώα. Θα είναι ένα 

από τα βασικά στελέχη εκεί, καθώς είναι ο τέλειος υποψήφιος 

για μια τέτοια θέση. Η επιστήμη είναι το πάθος του και 

πέραν όλων των άλλων προσόντων τον χαρακτηρίζει η 

συνέπεια και το ήθος. Κάθε πρωί φορά τη λευκή μακριά 

ρόμπα του και περιφέρεται στα εργαστήρια. Τις πιο πολλές 

φορές δουλεύει μόνος μέχρι αργά, απορροφημένος στις 

εργασίες και στις έρευνες που του έχουν ανατεθεί. Αυτές 



 
 

98 
 

συχνά σχετίζονται με πειράματα για εταιρείες, οι οποίες 

ξοδεύουν τεράστια ποσά για να γίνουν επιλεκτικά κάποιες 

έρευνες, συνήθως εκείνες μόνο που θα βγάζουν τα προϊόντα 

τους ασφαλή. Χάρη στη χρηματοδότησή τους, το 

εργαστήριο του έχει εξοπλιστεί με τον κατάλληλο εξοπλισμό 

και έχει επίσης προμηθευτεί τα διάφορα πειραματόζωά του, 

που είναι αποκλειστικά οι λευκοί αρουραίοι με τα κόκκινα 

μάτια.  

Είναι παραταγμένοι σε μια πλευρά του εργαστηρίου, 

κλεισμένοι μέσα σε στενά κελιά και έχουν ονόματα με 

κωδικούς και με αριθμούς που αρχίζουν με Α για τ’ αρσενικά 

και Θ για τα θηλυκά. Περνούν τα εικοσιτετράωρά τους στον 

εγκλεισμό, στο ψυχρό περιβάλλον του εργαστηρίου με το 

αρρωστημένο λευκό εκτυφλωτικό φως, χωρίς να ορίζουν ούτε 

κατ’ ελάχιστο τη ζωή τους. Δεν ξέρουν αν θα φάνε ή πότε θα 

φάνε, αν θα πιούνε νερό, αν θα ζουν το επόμενο λεπτό. Κάθε 

φορά που κάποιος άνθρωπος πλησιάζει στα κελιά, τα 

ποντίκια τρέμουν. Φυλακισμένα καταναγκάζονται να 

βλέπουν και να ακούνε τους συντρόφους τους να 

βασανίζονται και ξέρουν καλά τι τα περιμένει. Εκείνοι 

ψυχροί, με κινήσεις ακριβείς τα ζωοτομούν για να 

αποδείξουν τις υποθέσεις ερευνών που σχεδιάστηκαν και 

χρηματοδοτούνται από εταιρείες για να φτάσουν σε 

συμπεράσματα προσχεδιασμένα και ευνοϊκά γι’ αυτές και τα 

προϊόντα τους.  



 
 

99 
 

Ο νεαρός επιστήμονας είναι παρών σ’ αυτά τα πειράματα. 

Γίνεται μάρτυρας της φρίκης απέναντι σε αισθανόμενα όντα 

αλλά παραμένει ένας ψυχρός παρατηρητής που βάζει τα 

στοιχεία της έρευνας πιο πάνω από τις ζωές που εκεί 

μπροστά του βασανίζονται και υποφέρουν. Δεν έχει τύχει 

ακόμη να κάνει ο ίδιος ζωοτομία, αλλά σύντομα θα κληθεί 

να το κάνει και βέβαια θα το πράξει με χειρουργική ακρίβεια 

και χωρίς να αισθάνεται κάποιο ενδοιασμό. Θεωρεί ότι αυτό 

που κάνει προάγει το καλό του είδους του, το καλό της ζωής, 

παρόλο που την ίδια στιγμή συντρίβει και εκμηδενίζει τη ζωή 

άλλων όντων και απαξιώνει κατάφωρα την αξία της ζωής. 

Χρόνια σπουδών στα αλωμένα από το σύστημα εκπαιδευτικά 

ιδρύματα εντός και εκτός της χώρας του, σπούδασε την 

ανθρώπινη ματαιότητα και έχει εμπεδώσει μέσα του την 

«αποσύνδεση», την πιστεύει και είναι πρόθυμος να την 

υπηρετήσει. Η κοινωνία τον θεωρεί πρότυπο και σωτήρα της, 

όμως για τα υποκείμενα των πειραμάτων του δεν είναι παρά 

ένας κοινός εγκληματίας, ένας άσπλαχνος δήμιος. 

Το βράδυ, όταν περισσεύει χρόνος, αφιερώνεται στο άλλο 

μεγάλο πάθος του. Χρόνια τώρα ακολουθεί τα βήματα του 

ταγκό. Ντύνεται άψογα στα μαύρα και παραδίνεται στο 

ρυθμό του. Και με κινήσεις απόλυτα ακριβείς παρασύρει την 

εκάστοτε παρτενέρ του σε ένα μοναδικό χορευτικό ταξίδι. 

Χορεύει με χάρη, ανέμελος με τις ώρες στο ημίφως και το 

διασκεδάζει, γιατί ξεχωρίζει και είναι περιζήτητος από τις 

ντάμες που τον κυνηγούν για να διδαχτούν από την εμπειρία 



 
 

100 
 

του και την τεχνική του. Τελευταία όμως μια νέα παρτενέρ 

τον έχει συνεπάρει και τον έχει μαγνητίσει. Θέλει να χορεύει 

συνέχεια μαζί της. Η Σοφία έχει μοναδική λεπτότητα και 

εκφραστικότητα σε κάθε κίνηση. Όταν χορεύουν αισθάνεται 

ότι είναι ένα μαζί της, αισθάνεται να τον απογειώνει, να τον 

κατευθύνει, θαρρείς, αυτή σε ένα μυστικό τόπο όπου 

αποκαλύπτεται όλο το πάθος. Αυτές τις στιγμές της δικής 

του ψυχαγωγίας το εργαστήριο φεύγει εντελώς απ’ το νου 

του. Ξεχνά την έρευνα, τα στοιχεία, τους αριθμούς. Και όσο 

για τους αρουραίους ούτε κατά διάνοια δεν περνάει απ’ τα 

μυαλό του ότι εκείνοι βιώνουν την ίδια ανυπόφορη ζωή κάθε 

λεπτό και στριφογυρνούν απελπισμένοι στα κελιά τους 

κλαίγοντας τη μοίρα τους.  

Κάπως έτσι κυλούσε η ζωή του και πέρασαν οι πρώτοι μήνες 

του στο εργαστήριο. Κάποια μέρα τους κάλεσε ο Διευθυντής 

και τους είπε να υποβάλλουν προτάσεις για έρευνα. Δε 

χρειάστηκε να σκεφτεί πολύ. Ήταν η ευκαιρία να συνδυάσει 

το πάθος του για τη μουσική και το χορό με την έρευνα. Τον 

ενδιέφερε πολύ να μάθει πώς η μουσική του ταγκό επηρεάζει 

τους αρουραίους και να εξακριβώσει τι επιπτώσεις μπορεί να 

έχει γενικά στη συμπεριφορά τους. Η πρότασή του 

θεωρήθηκε πρωτότυπη και εγκρίθηκε στο πλαίσιο άλλων 

πειραμάτων συμπεριφοράς και μακροζωίας που θα έτρεχαν 

παράλληλα. Ξεκίνησε παίζοντας μουσική στους αρουραίους. 

Αρχικά πήρε ξεχωριστά τα αρσενικά και τα θηλυκά. Τα 

ποντίκια από την αρχή ανταποκρίθηκαν θετικά στη μουσική, 



 
 

101 
 

η οποία απάλυνε και γλύκαινε τη μίζερη ζωή τους. Μετά 

διάλεγε ζευγάρια αρσενικό - θηλυκό και τους έδειχνε βίντεο 

με χορό. Πρώτα πήρε τον Α8 και τη Θ12 και είδε ότι  οι 

κινήσεις των χορευτών τα απορροφούσαν στο πάθος και τα 

κρατούσαν καθηλωμένα. Το ίδιο συνέβη και με τα επόμενα 

ζευγάρια. Το αποτέλεσμα ήταν μια ευχάριστη έκπληξη, 

καθώς έβλεπε ότι οι αρουραίοι εκτιμούσαν το πάθος του για 

το ταγκό. Αργότερα τροποποίησε  το πείραμα. Το βίντεο 

του χορού ήταν σύντομο, ένα μόνο τραγούδι, αλλά μπροστά 

από τα ποντίκια τοποθέτησε ένα διακόπτη επανάληψής του. 

Αυτά αμέσως έμαθαν να πατούν την επανάληψη και να το 

ξαναβλέπουν πολλές φορές. Ώσπου ένα ζευγάρι ο Α19 και η 

Θ23 άρχισαν επιπλέον να κινούν τα σώματά τους στο ρυθμό: 

αργά - αργά, γρήγορα - γρήγορα, αργά. Δεν πίστευε στα 

μάτια του. Ήταν κατενθουσιασμένος και από τότε άρχισε να 

τα βλέπει διαφορετικά. Τους έβγαλε ονόματα αργεντίνικα: ο 

Α9 ήταν πια ο Κάρλος και η Θ12 η Εβίτα και άρχισε να 

μιλάει μαζί τους. Και καταλάβαινε όλο και περισσότερο 

πλέον ότι όχι μόνο αυτός αλλά κι εκείνα είχαν την ικανότητα 

να αισθάνονται και να απολαμβάνουν.  

Τα βράδια πήγαινε πλέον με ακόμη πιο μεγάλη όρεξη στο 

χορό και τώρα, καθώς χόρευε, έφερνε στο νου του τους 

αρουραίους. Σκεφτόταν πώς άραγε θα αισθάνονταν, αν 

έβλεπαν τον ίδιο να χορεύει. Ίσως η αναγνώριση ενός οικείου 

προσώπου είχε κάποια ιδιαίτερη επίδραση σ’ αυτούς. Σε 

κάποιο χορό με τη Σοφία πιάσανε κουβέντα, κάτι που 



 
 

102 
 

συνήθως δε συνέβαινε, γιατί η ώρα του χορού ήταν ώρα 

ύψιστης αφοσίωσης. Αυτή γνώριζε ότι ήταν επιστήμονας, 

αλλά τώρα καθώς μιλούσαν, της είπε για πρώτη φορά ότι η 

θέση του ήταν στο εργαστήριο ζωοτομίας. Εκείνη τότε 

απότομα τραβήχτηκε μακριά του, παράτησε το χορό και 

κάθισε σε μια καρέκλα στην άκρη της αίθουσας με το κεφάλι 

σκυφτό στο πάτωμα. Εκείνος έτρεξε πίσω της, ρώτησε τι 

συμβαίνει. 

«Δεν μπορώ να αγγίζω τα χέρια που κάνουν αυτό το κακό» 

του είπε. «Από δω και στο εξής δεν μπορούμε να 

ξαναχορέψουμε.» 

«Δεν έχω κάνει καμιά ζωοτομία, αν εννοείς αυτό, στο 

ορκίζομαι» της είπε εκείνος και της εξήγησε ότι το πείραμά 

του είχε σχέση με το ταγκό. 

«Ακόμη κι έτσι δεν μπορώ να συνεχίσω» του είπε η Σοφία. 

«Αισθάνομαι αηδία για όλη αυτή την υποκρισία που λέγεται 

πειράματα στα ζώα. Αισθάνομαι αηδία για όλη αυτή τη 

δήθεν επιστήμη που περιφέρεται με αυτό το επίπλαστο 

κύρος που πίσω του υπάρχει η φρίκη και η λεηλασία της 

ζωής.» Ήταν φανερά συγκινημένη και έφυγε ζητώντας 

συγγνώμη. 

Την άλλη μέρα το πρωί ο νεαρός επιστήμονας είδε στο μέιλ 

του ένα μήνυμα. Είχε τίτλο «Η αλήθεια για τα πειράματα 

στα ζώα». Το άνοιξε και αντίκρισε ένα μακροσκελές κείμενο. 

Άρχισε να το διαβάζει με αγωνία. 



 
 

103 
 

«Σου ζητώ συγγνώμη για χθες αλλά για μένα το θέμα αυτό πονάει 

πολύ, με αγγίζει ιδιαίτερα γιατί είναι ίσως το κορυφαίο τραγικό 

σύμβολο της εποχής που ζούμε. Συμβολίζει την αποσύνδεσή μας 

από όλα εκείνα που σημαίνουν να είσαι άνθρωπος, σημαίνει την 

αποσύνδεσή μας από τον πλανήτη της ζωής που δημιούργησε τη 

ζωή. Και αποκαλύπτει ξεκάθαρα την ανώμαλη φύση ενός 

συστήματος που επιμένει σ’ αυτό τον παραλογισμό, όπου μέσα του 

τα ζώα μετατρέπονται σε ανυπεράσπιστα θύματά του, τα οποία 

σβήνουν αργά και βασανιστικά πίσω από τις κλειστές πόρτες των 

εργαστηρίων. Οι δοκιμές είναι τόσο μακάβριες, που δεν τις χωρά ο 

νους. Ζωοτομίες σε θύματα ζωντανά και χωρίς αναισθητικό. Ζώα, 

που με εξαιρετικά βίαιες διαδικασίες, εκτίθενται χρόνια στο 

κάπνισμα για να αποδειχτεί ότι αυτό δε βλάπτει. Και βέβαια το 

μεγάλο θέμα των  καλλυντικών όπου τοξικές ουσίες εξακολουθούν 

να δοκιμάζονται στα ζώα. Και το έγκλημα γίνεται ακόμη πιο 

ειδεχθές καθώς εκμεταλλεύονται την όποια φυσική αδυναμία των 

ζώων. Όπως όταν δοκιμάζουν ουσίες στα μάτια και διαλέγουν τα 

κουνέλια που δεν έχουν την ικανότητα να δακρύζουν ώστε να 

αραιώνεται το δηλητήριο και έτσι αυτά υποφέρουν αφόρητα. Όμως 

το τραγικά ειρωνικό της υπόθεσης είναι ότι αυτό το δράμα γίνεται 

χωρίς λόγο, αφού ήδη από χρόνια έχει δοκιμαστεί κάθε τοξική 

ουσία. Για έναν αμερόληπτο παρατηρητή όλα αυτά δείχνουν μια 

αρρωστημένη εμμονή στην καταπίεση της ζωής και όχι τη δήθεν 

φροντίδα για την υγεία και την ασφάλεια μας, όπως συνήθως 

εξαγγέλλεται. Γιατί το σύστημα που επιβάλλει τα πειράματα είναι 

αυτό που καταπιέζει και καταστρέφει τη ζωή παντοιοτρόπως. Είναι 

το ίδιο σύστημα που χρησιμοποιεί και τους ανθρώπους και τα ζώα 



 
 

104 
 

ως πειραματόζωα, προκειμένου να κρατηθεί στην άνομη εξουσία 

του. Και έχει στη διάθεσή του όλο εκείνο το μηχανισμό και τα 

κονδύλια για να συνεχίζει αυτή τη ματαιότητα και να την ντύνει 

υποκριτικά με το μανδύα του ανθρωπισμού και του δήθεν οφέλους 

για την ανθρωπότητα. Έχει τη δύναμη να εξαπατά και να 

δυσεκπαιδεύει όχι μόνο τον απλό άνθρωπο αλλά και στρατιές 

επιστημόνων που τους χαραμίζει στον άχαρο ρόλο του τυράννου της 

ζωής. Αυτοί είναι ακόμη πιο μεγάλα θύματα γιατί έχουν υποστεί 

πολύ πιο μεγάλη πλύση εγκεφάλου, ώστε όχι μόνο να κάνουν τη 

βρώμικη αυτή δουλειά αλλά να την ντύνουν και με επιστημονικό 

κύρος. Και έτσι το κακό διογκώνεται συνεχώς και συνεχίζεται με 

απάθεια και αδιαφορία σαν να μη συμβαίνει τίποτα, σαν να έχουμε 

να κάνουμε με άψυχα αντικείμενα και αναλώσιμα υλικά. Είναι 

τραγικό και απόλυτα θλιβερό, αλλά δυστυχώς σε τέτοιο βαθμό 

μειώθηκε η νοημοσύνη μας. Σε τέτοιο τραγικό βαθμό ξεκοπήκαμε 

από τη σοφία που μας περιβάλλει. Επιδοθήκαμε σε μια ύβρη προς 

τη ζωή και προκλητικά ισχυριζόμαστε ότι μπορεί να έχουμε το 

οποιοδήποτε όφελος απαξιώνοντάς την. Και τελικά καταντήσαμε 

αυτόματα της καταπίεσης και του κακού με κάθε καθημερινή 

συνήθεια μας, από την πιο βασική, την τροφή, μέχρι την πιο 

άχρηστη και απόλυτα περιττή: το πειραματισμό με ζώα, όταν εξ 

ορισμού ξέρουμε ότι έχουμε να κάνουμε με εντελώς διαφορετικούς 

οργανισμούς από τον ανθρώπινο και όταν υπάρχουν συμπονετικές 

εναλλακτικές που δε χρησιμοποιούν ζώα. Όμως το πλέον τραγικό 

είναι ότι αδυνατούμε να πάρουμε το μάθημα από αυτά τα 

δυστυχισμένα όντα που δια της βίας κάνουμε υποκείμενα των 

πειραμάτων μας. Τα ζώα σταθερά μας διδάσκουν το μάθημα της 



 
 

105 
 

ελευθερίας, της αλληλεγγύης και της ανώτερης ηθικής.  Με κάθε 

ευκαιρία μας δείχνουν ότι ταυτίζονται συναισθηματικά με τους 

συντρόφους τους και δρουν αλτρουιστικά για να διευκολύνουν τον 

πόνο των άλλων μελών της κοινότητάς τους. Κι ενώ η καλοσύνη 

τους μας αφήνει έκπληκτους, εμείς αρνούμαστε να ανοίξουμε τα 

μάτια της καρδιάς και να πάρουμε το μήνυμα. Αντίθετα χλευάζουμε 

όσους ανθρώπους επιλέγουν να ζουν με καλοσύνη και με σεβασμό 

της αξίας της ζωής. Τους θεωρούμε ακραίους, αντιεπιστημονικούς 

και - αν είναι δυνατόν - ακόμη και απάνθρωπους. Τόσο τραγική 

είναι η κατάντια μας. Δεν αντέχω άλλο αυτή την παράνοια, αυτή 

την τραγική γελοιότητα που καταστρέφει ζωές. Και συγγνώμη για 

μια ακόμη φορά για ό,τι έγινε χτες.»  

Σοφία 

Ο νέος επιστήμονας έμεινε για ώρα ακίνητος μπροστά στην 

οθόνη συλλογιζόμενος τα όσα είχε διαβάσει. Ένιωθε τώρα 

ότι είχε χαραμίσει τα χρόνια του για να γίνει το υποχείριο 

ενός συστήματος που τον χρησιμοποιούσε κι εκείνον σαν 

πειραματόζωο και σαν πιόνι. Σκέφτηκε το μέλλον του και το 

μέλλον του κόσμου που προωθούσε. Ναι, μπορεί να είχε 

εξέλιξη και προοπτικές αν παρέμενε στο ίδιο πόστο, αλλά δε 

θα ζούσε με βάση τις αξίες και την αλήθεια που η Σοφία 

έφερε στο προσκήνιο. Θα ζούσε προάγοντας τη δυστυχία 

άλλων αισθανόμενων όντων μασκαρεμένη ως επιστήμη. Και 

μέσα του όλο και πιο έντονα ένιωθε τώρα ότι δεν μπορεί να 

βρίσκεται και να εργάζεται σε ένα χώρο που στοιχειώνεται 



 
 

106 
 

από τη δυστυχία ζώων φυλακισμένων, που από λεπτό σε 

λεπτό μπορούν να τεμαχιστούν χωρίς λόγο, για ένα πείραμα.  

Έψαξε τις εναλλακτικές μεθόδους πειραμάτων χωρίς ζώα. 

Και όταν ήταν έτοιμος συνέταξε μια πλήρη έκθεση με τα 

ευρήματά του. Ήταν πια σίγουρος ότι μπορούσε να 

υπηρετήσει την επιστήμη με ηθικό τρόπο και προχώρησε με 

τόλμη στο επόμενο βήμα. Έγραψε στο πανεπιστήμιο ότι για 

τους λόγους που επισυνάπτει δεν μπορεί πλέον να συνεχίσει 

να εργάζεται στο τμήμα του. Και ταυτόχρονα υπέβαλε την 

πρόταση να αναλάβει τη δημιουργία ενός άλλου καινοτόμου 

εργαστηρίου χωρίς πειράματα σε ζώα. Ρίσκαρε την καριέρα 

του αλλά πλέον δεν μπορούσε να λειτουργήσει διαφορετικά. 

Περίμενε με αγωνία για αρκετές ημέρες την απάντηση. Στο 

διάστημα αυτό δεν πήγε για χορό. Δεν είχε διάθεση. Όταν 

ήρθε η απάντηση δεν πίστευε στα μάτια του. Το 

πανεπιστήμιο τού είχε απαντήσει θετικά, αναγνωρίζοντας την 

αναγκαιότητα της καινοτομίας και της πρωτοπορίας σε έναν 

τομέα που ήταν το μέλλον. Αισθάνθηκε ανακουφισμένος και 

γεμάτος ενθουσιασμό για τη προοπτική που είχε ανοιχτεί 

μπροστά του, χάρη στη Σοφία. Τώρα πλέον και το 

διδακτορικό του θα το εστίαζε πάνω σ’ αυτό το θέμα. 

Αμέσως σκέφτηκε τον Κάρλος, την Εβίτα και τα άλλα 

ποντίκια. Κάτι έπρεπε να γίνει, να λυτρωθούν από το κελί του 

εργαστηρίου και να βρεθούν σε ένα νέο, φιλόξενο  

περιβάλλον. Έκανε τελικά το πιο προφανές: κοινοποίησε την 

ιστορία τους με την πρόθεση να βρεθούν άνθρωποι που θα 



 
 

107 
 

ήθελαν να τα υιοθετήσουν. Και όντως η ιστορία τους 

συγκίνησε και βρέθηκαν τα καινούργια σπίτια για τους φίλους 

του. Ο ίδιος κράτησε τον Κάρλος και την Εβίτα. Του ήταν 

αδιανόητο να τους αποχωριστεί. 

Το βράδυ πήγε για χορό. Μπήκε στην αίθουσα ψάχνοντας 

με το βλέμμα του τη Σοφία. Εκείνη τον είδε πρώτη. Είδε 

μια λάμψη πάνω του. Η μορφή του διέχεε προς τα έξω μια 

λάμψη, τη λάμψη του αισθανόμενου ανθρώπου που είχε 

αναδυθεί από μέσα του. Τον πλησίασε και του πρότεινε το 

χέρι, ζητώντας τον για χορό. Εκείνος την κοίταξε και της 

είπε: «Σ’ ευχαριστώ!» Κι εκείνη έγειρε το κεφάλι της στον 

ώμο του και αφέθηκε να την παρασύρει στα βήματα του 

ταγκό. 

 

 

 

 

 

 

 

 



 
 

108 
 

 

 

 

 

 

 

 

 

 

 

 

 

 

 

 

 



 
 

109 
 

____________________ 

Abattoir 

____________________ 

 «... αυτό το όμορφο πλάσμα πρέπει να πεθάνει.  
Αυτό το όμορφο πλάσμα πρέπει να πεθάνει.  

Κι ο θάνατος χωρίς λόγο είναι φόνος.» 
The Smiths, Meat is murder 

 

Είμαι το κτίριο που έφτιαξε ο άνθρωπος τύραννος και 

δυνάστης.  

Είμαι το ψυχρό κτίριο που καταβροχθίζει τη ζωή. 

Είμαι το κτίριο δήμιος κι εκτελεστής. 

Μου δώσατε το όνομα σφαγείο, αλλά στα περισσότερα μέρη 

του κόσμου με λένε abattoir, λέξη γαλλική που σημαίνει 

ρίχνω κάτω. Όμως εδώ συμβαίνει το αντίθετο. Τα ζώα δε 

ρίχνονται κάτω όπως κάνουν οι πραγματικοί θηρευτές στη 

φύση. Δεν υπάρχει η παραμικρή ομοιότητα με το πώς αυτοί 

θηρεύουν και κρεουργούν τα θύματά τους. Τα πραγματικά 

σαρκοφάγα ζώα κυνηγούν κατά αγέλες και είναι φτιαγμένα να 

πιάνουν τα ίδια το θήραμά τους και να το σκοτώνουν με 

φονικό δάγκωμα στο λαιμό. Αυτό τότε μισοπεθαμένο 



 
 

110 
 

καταρρέει και μέσα σε εκείνες τις στιγμές του 

παραληρήματος, τα ζώα - θηρευτές τού ξεσκίζουν με λύσσα 

τις σάρκες πίνοντας πολύ από το αίμα του και τρώγοντας 

μαζί το δέρμα, τις τρίχες και τα κόκκαλα από το σώμα του.   

Αντίθετα εδώ, η διαδικασία σφαγής επιβάλλεται από ένα και 

μόνο πράγμα: από το γεγονός ότι δεν είστε ούτε σαρκοφάγοι 

ούτε κυνηγοί. Είστε μια καρικατούρα και των δύο γιατί ούτε 

έχετε ανατομία σαρκοφάγου, ούτε τις σωματικές ικανότητες 

του θηρευτή. Δεν μπορείτε μόνοι σας να πιάσετε και να 

σκοτώσετε κανένα από τα ζώα που με τόση ευκολία 

βαφτίσατε τροφή σας. Γι’ αυτό φτιάξατε εμένα. Για να κάνω 

τη βρώμικη δουλειά σας. Οδηγείτε μέσα μου τα ζώα με τη 

βία, σε ένα δόλιο και θρασύδειλο φονικό όπου τους στερείτε 

κάθε δυνατότητα να αντιδράσουν και να αμυνθούν. Τα 

κατευθύνετε να περπατήσουν τα τελευταία τους βήματα μέσα 

από αποκρουστικές, ψυχρές μεταλλικές επιφάνειες. Σε ένα 

στενό δαιδαλώδη διάδρομο με ψηλά τοιχώματα. Σε ένα 

δρόμο χωρίς επιστροφή. 

Περπατούν παγιδευμένα στο μονόδρομο του θανάτου που 

δεν τ’ αφήνει να στρίψουν το σώμα και να αποδράσουν εκεί 

όπου πραγματικά ανήκουν: στην ελευθερία και στη ζωή. Κι 

όταν εκείνα τρομαγμένα σταματούν, τα κεραυνοβολείτε με 

ηλεκτρικές βουκέντρες υποχρεώνοντάς τα να περπατήσουν 

στον τόπο της εκτέλεσής τους. Τα αναγκάζετε να μπουν σε 

ένα χώρο ψυχρό με βιομηχανικούς θορύβους και αγωνιώδεις 

κραυγές όπου η μυρωδιά του αίματος είναι έντονη και αυτά 



 
 

111 
 

ήδη αντιλαμβάνονται πλήρως τι τα περιμένει. Λίγα ακόμη 

μέτρα, λίγα ακόμη βήματα. Λίγο πριν το τέλος. Και μόλις 

φθάσουν τελικά εκεί, κλείνει για πάντα πίσω τους η σιδερένια 

πόρτα της επιστροφής. Δεν υπάρχει πια καμία ελπίδα. Το 

σώμα ακινητοποιημένο, η αδρεναλίνη στα ύψη και όλο το 

είναι μια επιθυμία, η τελευταία, η πιο σφοδρή που βγαίνει 

σαν κραυγή: «Θέλω να ζήσω! Θέλω να ζήσω! Θέλω τη ζωή 

μου!»  

Και πριν καλά καλά ακουστεί, η κραυγή τους πνίγεται. Ένα 

όπλο εξ επαφής εκπυρσοκροτεί και τους μπήγει ένα τεράστιο 

καρφί στο κεφάλι. Το λέτε όπλο της αναισθητοποίησης. Το 

επινοήσατε γιατί ο ακαριαίος θάνατος, όπως θα γινόταν με 

μια σφαίρα ή με ένεση ευθανασίας που κάνουν στα 

κατοικίδια, θα αχρήστευε και θα έκανε ακατάλληλο για εσάς 

το κρέας. Το όπλο υποτίθεται ότι κάνει τα ζώα αναίσθητα. 

Αλλά τις περισσότερες φορές δε πιάνει μέσα στην ξέφρενη 

ταχύτητα που ξετυλίγεται όλο αυτό το αμόκ. Κι εκείνα 

αισθάνονται το κάθε οδυνηρό δευτερόλεπτο του αφόρητου 

πόνου από την κατακρεούργησή τους.  

Εσείς μετά τους περνάτε μια αλυσίδα στο πίσω πόδι που τα 

πιάνει σφιχτά και απότομα τα σηκώνει ψηλά. Τώρα 

κρέμονται ανάποδα με όλο τους το βάρος από ένα πόδι. Κι 

εκεί στη θέση αυτή έρχεται το δαιμονικό μαχαίρι και τους 

κόβει την καρωτίδα. Ο τόπος πλημμυρίζει από το αίμα τους, 

τρέχει στα μάτια τους, στα ρουθούνια τους, στο πρόσωπό 

τους και τα πνίγει ενώ αυτά σφαδάζουν από τους πόνους και 



 
 

112 
 

τινάζονται κρεμασμένα από την αλυσίδα. Κάθε τίναγμα και 

κάθε στερνό μουγκρητό και ένα αμείλικτο γιατί: «Γιατί και 

με ποιο δικαίωμα μπήκατε στη ζωή μας; Γιατί μας μπλέξατε 

σ’ αυτή την εγκληματική παραφροσύνη; Γιατί επιμένετε σ’ 

ένα ανοσιούργημα που γεμίζει μαρτύριο τις ζωές μας και τις 

χαραμίζει στο βωμό της δικής σας ματαιότητας;»  

Όμως εσείς απτόητοι δεν τα ακούτε. Και προκλητικά τους 

δείχνετε μέσα από το μαρτυρικό τρόπο σφαγής που τα 

υποβάλλετε ότι δεν είστε σαρκοφάγοι. Τους λέτε 

κατάμουτρα: σας βασανίζουμε και σας σκοτώνουμε για μια 

άνομη επιθυμία, για ένα καπρίτσιο, γιατί έτσι μας αρέσει. 

Αυτές τις στιγμές του μαρτυρίου σκόπιμα θέλετε τα ζώα να 

ψυχορραγούν και να αιμορραγούν. Τα θέλετε να 

παραμείνουν όσο πιο πολύ χρόνο γίνεται ζωντανά ώστε η 

καρδιά τους να λειτουργεί και να αντλήσει έξω από το σώμα 

τους όσο περισσότερο αίμα γίνεται, γιατί δεν μπορείτε να 

καταναλώνετε κρέας που έχει αίμα.  

Και η επιμονή σας να επιβάλλετε αυτή τη φρίκη, την έχει 

διογκώσει σε ασύλληπτες διαστάσεις. Μια αδηφάγος αγορά 

περιμένει το θάνατο και με αναγκάζετε να λειτουργώ σε 

εικοσιτετράωρη βάση, εφτά ημέρες την εβδομάδα, 

τριακόσιες εξήντα πέντε μέρες το χρόνο. Η γραμμή σφαγής 

εδώ μέσα τρέχει με δαιμονική ταχύτητα, τα μισά και πλέον 

ζώα είναι ακόμη ζωντανά την ώρα που διαμελίζονται και 

ρίχνονται στο καυτό βραστό νερό που τα τσουρουφλίζει. Τα 

καταναγκάζετε να πεθαίνουν κομμάτι κομμάτι μέσα σε 



 
 

113 
 

φρικτούς πόνους, μόνο και μόνο για να κάνετε τη ζωή κρέας. 

Και την ίδια στιγμή πέρα από το σώμα, προσβάλλετε 

βάναυσα και την αξιοπρέπεια των θυμάτων σας, μιλώντας 

δήθεν για ανθρωπιστική σφαγή και χρησιμοποιώντας κάθε 

είδους ευφημισμό και οξύμωρο για να δικαιολογήσετε τα 

αδικαιολόγητα. Σφαγιάζετε κατά συρροή και την ίδια τη 

γλώσσα και τις έννοιες για να κρύψετε το κακό και να το 

κάνετε αποδεκτό.  

Όμως ξέρετε πολύ καλά πως δεν υπάρχει η παραμικρή 

αυταπάτη ότι η διαδικασία αυτή πρόκειται ποτέ να αλλάξει. 

Γιατί το έγκλημα δεν μπορεί να γίνει ηθικά ή ανθρωπιστικά. 

Δεν υπάρχει ηθική ληστεία ή απαγωγή ούτε ανθρωπιστικός 

βιασμός ή φόνος. Αυτές οι λέξεις δεν μπορούν να 

συνυπάρχουν μαζί. Ακόμη και στο υποθετικό σενάριο να 

γίνει αυτό το κακό απόλυτα ανώδυνο, θα εξακολουθεί να 

είναι το αποτέλεσμα της παράνοιας του να πιστεύετε με το 

ζόρι ότι είστε σαρκοφάγοι.   

Και έτσι σκοτώνετε αυτόματα. Σκοτώνετε ασταμάτητα. 

Σκοτώνετε μηχανικά. Σκοτώνετε τα ζώα κατά 

δισεκατομμύρια. Τα σκοτώνετε σε όλο τον κόσμο. Και τα 

σκοτώνετε χωρίς λόγο, για μια πλάνη, για κάτι που δεν έχετε 

καμία ανάγκη να τρώτε, γιατί δεν είστε φτιαγμένοι να 

καταναλώνετε τη σάρκα και τις εκκρίσεις τους. Ο φόρος του 

αίματος είναι τώρα πάνω από εξήντα δισεκατομμύρια κάθε 

χρόνο και συνεχώς ανεβαίνει, γιατί κάθε παιδί που γεννιέται 

το εντάσσετε διά της βίας στο στρατόπεδο της λεηλασίας της 



 
 

114 
 

ζωής. Το μυαλό σας δε σκέφτεται ούτε φευγαλέα αυτό που 

συμβαίνει κάθε δευτερόλεπτο εδώ. Μα ακόμη και αν το 

σκεφτεί, είναι αδύνατο να συλλάβει αυτούς τους αριθμούς.  

Αλλά εγώ μετρώ τη ζωή, τη μετρώ μία προς μία, σε ένα 

ατέρμονο και αδυσώπητο ρεύμα, κάθε δευτερόλεπτο της 

ημέρας. Βλέπω τις απελπισμένες αυτές υπάρξεις να φτάνουν 

εδώ στα φορτηγά του θανάτου, να κοιτούν μέσα από τις 

καρότσες για τελευταία φορά το φως του ήλιου που πολύ 

πιθανά το είδαν σήμερα για πρώτη φορά. Νιώθω το δράμα 

τους που γίνεται ακόμη πιο τραγικό γιατί η πλειοψηφία των 

ζώων αυτών δεν είναι παρά λίγων μηνών, είναι ακόμη μωρά. 

Τα μωρά που τους στερήσατε τα πάντα και τα παρατάξατε 

σε μια φάλαγγα του τρόμου. Ένα προς ένα, κάθε 

δευτερόλεπτο της κάθε μέρας, ωθούνται στο διάδρομο και 

περπατούν αυτά τα τελευταία βήματα, ανυπεράσπιστα και 

αθώα. Ένα προς ένα, ψάχνοντας μάταια σε κάθε ένα από 

αυτά τα βήματα τη συμπόνια που δεν έρχεται, μέσα σε ένα 

πλανήτη που τον καταντήσατε ένα απέραντο σφαγείο. Σε 

έναν πλανήτη της ελευθερίας που εσείς καταντήσατε φυλακή, 

γιατί όπου κι αν ζείτε επιβάλλετε να σας συνοδεύουν 

υπόδουλα ζώα, έγκλειστα σαν κατάδικοι σε εγκαταστάσεις 

του αίσχους. Και κάπου εκεί ανάμεσα σε όλο αυτό το 

σύμπλεγμα του κακού χτίσατε κι εμένα, για να τελειώνω αυτό 

το μακάβριο κύκλο που δεν τελειώνει ποτέ, παρά ξεχύνεται 

σαν ένα απέραντο ποτάμι, ένα ποτάμι του πόνου από το 

αθώο αίμα τους.   



 
 

115 
 

Κι ενώ είστε βουτηγμένοι μέσα σ’ αυτή τη ματαιότητα και 

στην πλάνη δεν σκέφτεστε ότι αυτή η μοίρα μπορεί να γίνει 

και η δική σας. Όμως η μοίρα αυτή είναι εδώ, η μοίρα που 

τους επιβάλλατε έχει ήδη γίνει δική σας. Αγνοήσατε τα σοφά 

λόγια των πρωτοπόρων μυαλών αυτού του κόσμου. 

Περιφέρετε τον Πυθαγόρα ως γεωμέτρη και μαθηματικό, 

αλλά δε θέλετε να τον ξέρετε ως τον πρώτο δάσκαλο που 

δίδαξε το σεβασμό της ζωής, προειδοποιώντας με τη 

διαχρονική αλήθεια: «Όσο οι άνθρωποι θα σφαγιάζουν τα 

ζώα, θα σκοτώνονται μεταξύ τους». Και το ίδιο προκλητικά 

κωφεύετε και στα λόγια άλλων μεγάλων, όπως ο Τολστόι, 

που επανέλαβαν την ίδια αλήθεια: «Όσο υπάρχουν σφαγεία, 

θα υπάρχουν πεδία μαχών». Δεν πήρατε το μήνυμα ότι 

περιφρονώντας τη ζωή των ζώων, απαξιώσατε την αξία της 

ζωής γενικά και γιγαντώσατε ένα σύστημα που σας θεωρεί κι 

εσάς αναλώσιμους και σας έχει χαραμίσει τη ζωή με κάθε 

τρόπο. Σας έβαλε για χιλιετίες τώρα να σφαγιάζεστε μεταξύ 

σας στην παράνοια του πολέμου. Και πλημμυρίζετε με τα 

διαμελισμένα κορμιά σας τα πεδία των μαχών, όπως τα 

σφάγια που κατά χιλιάδες αφήνουν την τελευταία πνοή τους 

μέσα μου. Προδώσατε το ειρηνικό και πράο πλάσμα μέσα 

σας και εύκολα γίνατε πολεμοχαρείς και αιμοσταγείς γιατί το  

σύστημα αυτό σας έχει του χεριού του και σας έχει 

μακελέψει σε κάθε επίπεδο. Σας έχει κατακρεουργήσει 

νοητικά και συναισθηματικά, σας έχει πετσοκόψει ψυχικά και 

συνειδησιακά και σας έκανε να χάσετε την αίσθηση του 

δικαίου, να ξεχάσετε την έννοια του καλού και να αδυνατείτε 



 
 

116 
 

να συλλάβετε την έννοια του κακού. Σας άλωσε τη σκέψη και 

τη γέμισε με πλάνες. Σας έμαθε να μιλάτε για καλοσύνη και 

να πιστεύετε ότι είστε καλοί, ενώ την ίδια στιγμή βλάπτετε ο 

ένας τον άλλο. Και προσβάλλοντας πλήρως την έννοια της 

καλοσύνης, σκόπιμα απαιτείτε για την ευχαρίστησή σας και 

μόνο να υποφέρουν και να θανατώνονται τα ζώα. Το 

σύστημα σάς έκλεψε τη ζωή σας και την έκανε μια μακάβρια 

πορεία που αφήνει πίσω της ένα μονοπάτι αίματος, πόνου και 

θανάτου.  

Και τώρα με οδύνη παρατηρώ την κατάντια σας και βλέπω 

μια τραγική ανθρώπινη καρικατούρα. Από τη μια, παιδικά 

σώματα σκελετωμένα και ανήμπορα που δεν μπορούν να 

πάρουν τα πόδια τους από την πείνα, γιατί η τροφή τους 

έγινε η τροφή για εκτρεφόμενα ζώα. Και από την άλλη, όλη 

αυτή την τωρινή γενιά με τους παραμορφωμένους, 

παχύσαρκους ανθρώπους. Τους βλέπω να τρώνε, να γελάνε 

και να αστειεύονται πάνω από τα κρεουργημένα μέλη μωρών 

ζώων και να μη βλέπουν ότι εκείνη τη στιγμή τρώνε τις 

σάρκες των παιδιών που πεινάνε. Και θλίβομαι που με 

καταδικάσατε να θρέφω στόματα αυτόματα που 

καταναλώνουν τη δυστυχία. Θλίβομαι να βλέπω καθαρά ένα 

τερατούργημα, όπου τα αφύσικα διογκωμένα σώματα των 

ζώων γίνονται τα δικά σας διογκωμένα σώματα σε μια 

ανεξέλεγκτα εξαπλούμενη επιδημία παχυσαρκίας. Θλίβομαι 

που με καταδικάσατε να σας θρέφω με αρρώστια, με σάρκες 

κακοποιημένες. Με σάρκες που τις γεμίσατε πόνο και που  



 
 

117 
 

μεταφέρουν όλη την κακοποίηση που δέχθηκαν στο δικό σας 

σώμα και το παραμορφώνουν. Και αναρωτιέμαι πώς μπορεί 

να συμβαίνει τόση ανωμαλία όταν είστε προορισμένοι και 

φτιαγμένοι για τροφή ειρηνική και μπορείτε όχι απλά να 

επιβιώνετε αλλά να θριαμβεύετε σε κάθε επίπεδο με αυτήν. 

Είναι αδιανόητα τραγικό να μην αντιλαμβάνεστε την αλήθεια 

σας, την αλήθεια του σώματος και της ψυχής σας και εσείς 

ακόμη να παραμένετε προσκολλημένοι στην ίδια πλάνη.   

Άνθρωποι αηδίασα το θάνατο, αηδίασα να κάνω τη βρώμικη 

δουλειά σας. Θέλω να παραιτηθώ. Θέλω να σταματήσετε 

τώρα να τρώτε τα ζώα και να με κλείσετε για πάντα, γιατί 

αρνούμαι να συνεχίσω αυτό το μακάβριο ρόλο. Μπούχτισα 

και απηύδησα να ακολουθώ τη μακάβρια παρουσία σας στον 

πλανήτη της ζωής. Βαρέθηκα την αδιαφορία και την απάθειά 

σας. Δεν μπορώ άλλο πια να κάνω τον αποδιοπομπαίο τράγο 

και να φέρω το στίγμα της δικής σας ενοχής. Δε θέλω πια 

καμία σχέση μαζί σας. Θέλω να ξεκόψω από εσάς, από ένα 

ανθρώπινο είδος κατώτερο των περιστάσεων, που πρόδωσε 

την εσωτερική του σοφία και ζει ματαιόδοξα την 

αλλοτριωμένη ύπαρξή του. 

Θέλω να πάψω να υπάρχω. Πρέπει να πάψω να υπάρχω. 

Αυτό και μόνο θέλω πια. Μ’ ακούτε; Να με σβήσετε από 

προσώπου γης, να με ξεχάσετε για πάντα και να αφοσιωθείτε 

στο μόνο χρέος που επωμιστήκατε ερχόμενοι σ’ αυτό τον 

πλανήτη: στο σεβασμό της ζωής. Αλλά επειδή ξέρω ότι δεν 

θα το κάνετε, σας θέτω ως όρο να πάψετε να με κρύβετε στις 



 
 

118 
 

ερημιές και στις παρυφές των πόλεων. Σας προκαλώ να με 

πάτε στο κέντρο της πόλης και να βάλετε τζάμια στους 

τοίχους μου, για να δουν επιτέλους όλοι τι γίνεται εδώ μέσα.  

Και τότε είμαι σίγουρος ότι θα συγκλονιστείτε.  Και 

αυθόρμητα θα αναρωτηθείτε γιατί κάνατε αυτό το κακό, 

γιατί το επιτρέπατε. Θα αναρωτηθείτε γιατί τρώγατε τα ζώα, 

γιατί τα είχατε βάλει με τη ζωή τους και γιατί είχατε επιδοθεί 

στη μέγιστη, στην αίσχιστη ύβρη προς τον πλανήτη που 

δημιούργησε ζωή. Πώς μπορούσατε να έχετε υπάρξει τόσο 

αποσυνδεμένοι από αυτή την ίδια ζωή που είστε κι εσείς 

φτιαγμένοι; Πώς μπορούσατε να ζείτε στην άγνοια, στην 

απάθεια και στην αδιαφορία για το πραγματικό χρυσάφι 

αυτού του κόσμου: την αξία της ζωής; 

Και τότε πηγαία θα βγει από μέσα σας ο αισθανόμενος 

άνθρωπος και μαζί του θα αναγεννηθεί μόνιμα η σύνδεση 

των αισθανόμενων και η επιθυμία της συνύπαρξης με ειρήνη 

και δικαιοσύνη που περικλείει και αγκαλιάζει όλα τα 

πλάσματα, όλη τη ζωή. 

 

 

 

 

 



 
 

119 
 

____________________ 

2084 

____________________ 

Μέχρι να επεκτείνουμε τον κύκλο της συμπόνιας μας  
σε όλα τα έμβια όντα, η ανθρωπότητα δε θα βρει ειρήνη.  

Albert Schweitzer 
 

Προγραμμάτιζε σχολαστικά και από καιρό τα ταξίδια του. 

Η προετοιμασία πριν την αναχώρηση ήταν πάντα μεθοδική 

και εξονυχιστική. Για μήνες βυθιζόταν στη μελέτη και 

ρουφούσε με πρωτοφανή περιέργεια κάθε στοιχείο που θα 

τον βοηθούσε να φτάσει σε μια πανοραμική άποψη. Ήταν 

κάτι σαν πολλαπλές αναγνωριστικές πτήσεις, για να 

αποκτήσει μια όσο γίνεται πιο ακριβή και λεπτομερή εικόνα 

τού τι τον περίμενε. Κι όταν αισθανόταν έτοιμος, με 

προσμονή ξεκίναγε το ταξίδι. Έκλεινε τα ρολά στο δωμάτιο, 

έπαιρνε τη συσκευή ηχογράφησης στο χέρι και καθόταν στην 

αναπαυτική πολυθρόνα, μέσα σε απόλυτη ησυχία και σε 

απόλυτο σκοτάδι. Όχι, στα ταξίδια του δεν έπαιρνε ποτέ 

βαλίτσες με ρούχα και όλα τ' άλλα σχετικά. Τα ταξίδια του 

δε χρειάζονταν μέσα μεταφοράς, χρήματα ή διατυπώσεις και 

δεν είχαν jet lag και σωματική ταλαιπωρία. Σ’ αυτά τα 



 
 

120 
 

ταξίδια πήγαινε με τη δύναμη του νου και το μόνο που 

έπαιρνε στις αποσκευές του ήταν μελέτες, γνώσεις, 

διορατικότητα, διαίσθηση και φαντασία.  

Του άρεσε να ταξιδεύει πια μόνο νοητικά. Στα νιάτα του είχε 

ταξιδέψει αρκετά αλλά γι’ αυτόν πλέον δεν είχε νόημα το 

φυσικό ταξίδι. Ο κόσμος είχε χάσει προ πολλού την αίγλη 

του φρέσκου, του πρωτότυπου και του καινούριου. Όλοι οι 

τόποι είχαν ομογενοποιηθεί σε μια μονότονη εικόνα ενός 

«έξυπνου», θαυμαστού νέου κόσμου που τη συναντούσες σε 

κάθε μέρος της γης. Παντού το ίδιο σκηνικό: μεγαλουπόλεις 

με ψηλά κτίρια, δρόμοι, αυτοκίνητα και πλήθη ανθρώπων να 

τρέχουν βιαστικά στα πεζοδρόμια και να συνωστίζονται σαν 

τρομαγμένα τρωκτικά στα λαγούμια του μετρό. Δεν είχε 

νόημα να ταξιδεύει σε έναν κόσμο αλωμένο από ένα 

σύστημα παρανοϊκό που είχε επιβάλει τη μορφή του κόσμου 

που αυτό ήθελε. Μια εκδοχή κόσμου την οποία παρουσίαζε 

ως μονόδρομο της εξέλιξης του ανθρώπινου είδους. Μόνο 

που στην πραγματικότητα, δεν ήταν παρά μόνο η δική του 

εκδοχή ενός κόσμου ξένου, όπου μέσα του οι άνθρωποι 

ευτελίζονταν σε μίζερες ανθρώπινες φιγούρες που βρίσκονται 

συνεχώς σε κίνηση χωρίς λόγο, όπως ένα ποντίκι που το 

΄χουν κλείσει σε κλουβί και μάταια τρέχει στάσιμο στον 

τροχό του.   

Τα ταξίδια του ήταν αποκλειστικά πια στη σφαίρα της 

φαντασίας, ταξίδια στο χρόνο που τον πήγαιναν πότε στο 

παρελθόν και πότε στο μέλλον. Και ήταν σύμφωνα με την 



 
 

121 
 

οικολογική του συνείδηση, αφού δεν είχαν κανένα αντίκτυπο 

για το περιβάλλον. Προϋπόθεση σ’ αυτά τα ταξίδια του νου 

ήταν να έχει προηγηθεί ένας καλός ύπνος και το μυαλό να 

είναι απόλυτα ξεκούραστο και καθαρό για να πετύχει τη 

μέγιστη συγκέντρωση. Στα τελευταία του ταξίδια η εστίασή 

του ήταν σταθερά στο μέλλον. Το ψηλάφιζε συχνά γιατί 

ένοιωθε την ανάγκη να  υπερβεί το τώρα, να δει την προβολή 

του στις επόμενες δεκαετίες, να πάρει μια σαφή εικόνα του τι 

περίμενε την ανθρωπότητα. Είχε μεγάλη περιέργεια να 

ταξιδέψει σ’ ένα μελλοντικό χρόνο και να δει πώς θα είναι τα 

πράγματα τότε. Στο μυαλό του αυθόρμητα είχε αναδυθεί και 

παρέμενε με επιμονή εκεί μια ιδιαίτερη χρονολογία: το έτος 

2084.  

Όχι τυχαία, αφού συνειρμικά συνδεόταν με την εξέλιξη ενός 

«δυστοπικού» κόσμου που με ανατριχιαστική λεπτομέρεια 

είχε καταγράψει ο Όργουελ στο δυσοίωνα προφητικό 

«1984». Εκεί είχε την περιέργεια να βρεθεί και εκεί είχε 

εστιάσει τη μελέτη του και τη δύναμη της διαίσθησής του. 

Είχε διαβάσει τα μοντέλα των μελλοντολόγων και τις 

περισσότερες φορές τα είχε βρει απαισιόδοξα και τρομερά 

ζοφερά. Έδειχναν το 1984 σε στεροειδή, έναν κόσμο όπου 

δεν υπάρχει η έννοια της ιδιωτικής ζωής και όπου ο έλεγχος 

του ατόμου είναι απόλυτος. Τώρα ήταν η στιγμή ο ίδιος να 

ανιχνεύσει αυτό τον άγνωστο, μελλοντικό κόσμο. Βυθίστηκε 

αργά στην πολυθρόνα και έκλεισε τα μάτια. Στο χέρι η 

συσκευή ηχογράφησης ήταν ανοιχτή, ώστε να καταγράφει τις 



 
 

122 
 

σκέψεις που θα έρχονταν στο νου καθώς περιηγούνταν το 

σκηνικό που διαμόρφωναν οι νοητικές του διεργασίες. Η 

αναχώρηση γέμισε ρίγος το κορμί του. Τι θα συναντούσε 

άραγε στον άγνωστο προορισμό;  

Οι πρώτες εικόνες άρχισαν να ξεδιπλώνονται μπροστά του 

σε ένα ομιχλώδες τοπίο. Και μετά οι εικόνες ερχόνταν 

σχεδόν καταιγιστικά. Διέκρινε καθαρά μια πολιορκία γενική 

και ανελέητη. Το τεχνο-νεοταξικό καθεστώς σαν ένα 

λυσσασμένο σκυλί εξαπέλυε αλύπητα τα τελικά στάδια του 

σχεδίου του. Βιαζόταν από φόβο μήπως δεν προλάβει να το 

υλοποιήσει και γκρεμιστεί. Η ανθρώπινη οντότητα ποτέ 

άλλοτε δεν πολεμήθηκε πιο δόλια και πιο κακόβουλα. Οι 

σχεδιασμένες οικονομικές κρίσεις και οι στημένες 

τρομοκρατικές ενέργειες ξεσπούσαν η μία μετά την άλλη και 

αφαίρεσαν από τους ανθρώπους και τις τελευταίες ελευθερίες 

και δικαιώματα που τους είχαν απομείνει. Ένα ύπουλος και 

σιωπηλός τρίτος παγκόσμιος πόλεμος βρισκόταν σε εξέλιξη 

μαζί με την έκτη μαζική εξάλειψη ειδών. Ο έλεγχος του 

καιρού ήταν πλήρης και τα καιρικά φαινόμενα επιβάλλονταν 

από το καθεστώς, ενώ τα εργαστήρια του κακού ξερνούσαν 

τεχνητές επιδημίες. Οι μέλισσες είχαν σκόπιμα εξαφανιστεί 

και μηχανικές μέλισσες έκαναν την επικονίαση των γενετικά 

τροποποιημένων φυτών. Η πλειοψηφία των ανθρώπων είχε 

στειρωθεί από τη κατανάλωσή τους. Η εκτροφή ζώων είχε 

διπλασιαστεί. Και τώρα οι αναρίθμητες αυτές φάρμες είχαν 

πλήρως ενσωματωθεί με την ανθρώπινη παρουσία που είχε 



 
 

123 
 

στοιβαχτεί σε τερατουπόλεις. Η κοινωνία είχε πλέον και 

αυτή μετασχηματιστεί σε ανθρώπινες φάρμες που τις 

επιτηρούσαν ιπτάμενοι κηφήνες και ρομπότ. Οι άνθρωποι 

είχαν σταματήσει να αναπνέουν οξυγόνο. Εισέπνεαν θλίψη 

και εξέπνεαν κατάθλιψη. Η ανθρωπότητα έπιασε πάτο. Η 

ανθρώπινη φύση διαστρεβλώθηκε και αλλοιώθηκε μέχρι εκεί 

που δεν παίρνει. Το τεχνο-νεοταξικό καθεστώς είχε 

εξαπλώσει τη δική του εκδοχή τεχνολογίας ως μέσο 

απόλυτου ελέγχου και είχε καταφέρει να εγκαθιδρύσει το 

ολοκληρωτικό καθεστώς του. Υπήρχε μια συνεχής, 

κατασκευασμένη αναμπουμπούλα, ένα συνεχές καθεστώς 

απειλής και φόβου κι εκεί παραδίπλα το λυσσασμένο σκυλί 

στεκόταν χαρούμενο και ικανοποιημένο.  

«Αλλοίμονο, θα πέσουμε λοιπόν τόσο χαμηλά;» είπε τότε με 

απογοήτευση ο μοναχικός ταξιδιώτης. Όμως αμέσως μετά, 

σε άλλο τόνο πιο αποφασιστικό που έκανε τα φωτάκια 

εγγραφής στη συσκευή να λάμψουν, συνέχισε: «ο 

ολοκληρωτισμός μπορεί να φαίνεται άτρωτος και ανίκητος, 

αλλά συνάμα φέρει μέσα του το σπόρο της αφύπνισης.» 

Ξαναβυθίστηκε στις εικόνες. Και καθώς συνέχιζε την 

περιπλάνηση, σε λίγο το ομιχλώδες, μελαγχολικό τοπίο 

άρχισε να καθαρίζει και πρόβαλλε μια άλλη εικόνα που δεν 

έμοιαζε καθόλου με τις προηγούμενες και με τις εικόνες της 

«έξυπνης» μελλοντικής κοινωνίας που προϊδέαζε και 

προγραμμάτιζε το σύστημα. Η «ψευδο-υψηλή» του 

τεχνολογία απουσίαζε. Η τεχνοκρατία φαινόταν ότι είχε 



 
 

124 
 

νικηθεί και υπήρχε μόνο μια χαμηλή τεχνολογία, αυτή που 

ήταν απαραίτητη στους ανθρώπους για να ζουν με άνεση και 

σε αρμονία και αειφορία με το μητρικό οικοσύστημα. Ο 

κόσμος έμοιαζε να έχει εξυγιανθεί, να έχει απελευθερωθεί 

από χιλιετίες υποδούλωσης στην κρυφή εξουσία. Βρισκόταν 

στο 2084 και όλα έδειχναν ότι η αυτοκρατορία του κακού 

είχε τελικά αποδομηθεί. Το φαινομενικά ακλόνητο είχε 

κλονιστεί. Το σύστημα της καταπίεσης είχε καταρρεύσει 

όπως ένας πύργος στην άμμο.  

Όλα ξεκίνησαν απρόσμενα και ανύποπτα. Η τερατώδης 

μηχανή ξέφυγε απ’ τις ράγες κι εκτροχιάστηκε όταν οι 

άνθρωποι, πλημμυρισμένοι από το κακό, άκουσαν ένα 

ανώτερο κάλεσμα και σαν ρινίσματα μαγνητίστηκαν. Ήταν 

το κάλεσμα του αισθανόμενου ανθρώπου που υπάρχει μέσα 

τους και στην αρχή το άκουσαν λίγοι. Αλλά αργότερα όλο 

και περισσότεροι. Και καταλάβαιναν ότι η πραγματική 

επανάσταση είναι στην πράξη. Είναι εκείνη που μας συνδέει 

με τη ζωή και τα πλάσματα του κόσμου μέσα από τη 

βασικότερη βιολογική μας ανάγκη. Αν εκεί σταματήσει η 

αδικία και η καταπίεση, τότε σαν ντόμινο η καταπίεση θα 

γκρεμιστεί παντού κι ο κόσμος θα γίνει δίκαιος.  

Έτσι, η επιθυμία για δίκαιη τροφή έγινε έντονη και έκανε 

τους ανθρώπους να ξεκόψουν από το σύστημα του κακού. 

Του γύρισαν την πλάτη και δεν αποδέχονταν τη λεηλασία της 

ζωής που μέχρι τότε τους σέρβιρε ως τροφή τους. Κι έτσι η 

ανθρωπότητα νίκησε, χωρίς να δώσει καμία μάχη, απλά και 



 
 

125 
 

μόνο με τη διεύρυνση της συμπόνιας και την ακλόνητη 

προσήλωση σε δικαιοσύνη περιεκτική που αγκάλιαζε όλα τα 

αισθανόμενα όντα. Ήταν η νίκη της  ανθρώπινης ψυχής 

απέναντι στο κακό που είχε γιγαντωθεί.  

Και μετά την απόλυτη ασθένεια ακολούθησε η ίαση. Οι 

άνθρωποι έγιναν ειρηνικοί, η διατροφή έγινε ειρηνική, οι 

χώρες έγιναν ειρηνικές, ο πλανήτης έγινε ειρηνικός. Η 

παρένθεση έκλεισε. Δέκα χιλιετίες τώρα, από την αποφράδα 

εκείνη πράξη της εξημέρωσης των ζώων που εισήγαγε την 

απαξίωση της ζωής, το κακό αλώνιζε σ’ αυτό τον πλανήτη. 

Βασάνισε ανείπωτα τα πλάσματά του. Τώρα οι άνθρωποι 

επούλωναν τη Γη και την εποίκιζαν με το καλό.  

Συνέχισε την περιήγηση έκθαμβος στο νέο πρόσωπο του 

κόσμου και δε χόρταινε να το κοιτάζει. «Κρίμα που δε 

ζούμε αυτό το λαμπρό μέλλον τώρα», είπε «Γιατί; Γιατί; 

Αφού γι αυτό προοριστήκαμε κι αυτό μας αξίζει!» και στα 

λόγια του υπήρχε έντονη η χροιά του παράπονου. 

Και καθώς περιηγούνταν βρέθηκε μπροστά σ’ ένα τεράστιο 

αρχαίο θέατρο κολοσσιαίων διαστάσεων που μέσα του 

θαρρείς είχε χωρέσει όλη η ανθρωπότητα. Εκεί 

εκτυλισσόταν η τελευταία πράξη ενός αρχέγονου δράματος. 

Οι εξέδρες ήταν κατάμεστες και το κοινό με ιερή αφοσίωση 

παρακολουθούσε το μοναδικό θέαμα. Εκεί στη μέση της 

σκηνής έβλεπε μια φιγούρα ντυμένη στα μαύρα, γονατιστή 

και με το κεφάλι σκυμμένο στα πόδια μιας άλλης μορφής 



 
 

126 
 

που ήταν όρθια από πάνω του. Η κουλουριασμένη φιγούρα 

ήταν συντετριμμένη και αποσβολωμένη. Ήταν το κατώτερο 

είδος ανθρώπου σε απόλυτη παράλυση και αδυναμία 

οποιασδήποτε κίνησης από το σοκ της ήττας που είχε 

υποστεί. Είχε συντριβεί από τη στωική μορφή του ανώτερου 

είδους ανθρώπου που ντυμένη με έναν λαμπρό, λευκό 

χιτώνα, στεκόταν αγέρωχα κοιτώντας μακριά στο κοινό και 

ρητόρευε με φωνή δυνατή και φορτισμένη. Ήταν ένας 

μονόλογος - καταπέλτης με όλο το τραγικό κατηγορητήριο 

των εγκλημάτων που με καταχθόνια ψυχρότητα είχε 

εξαπολύσει στην ανθρωπότητα το κατώτερο είδος ανθρώπου.  

Η φωνή διαχεόταν στον αέρα και τον δονούσε: «Πάντα σε 

χαρακτήριζε η μηδενική νοημοσύνη και προσπάθησες να 

μας την επιβάλεις. Μας γέμισες διχασμούς. Μεγέθυνες την 

ανωμαλία και την διέδωσες. Υποβάθμισες τις αξίες. Έσβησες 

την έννοια του καλού. Δεν υπάρχει έγκλημα που να μη 

διέπραξες. Παρατηρώ το θράσος σου εδώ και δέκα χιλιάδες 

χρόνια. Την απληστία να τα κάνεις όλα δικά σου, να 

στερήσεις κάθε δικαίωμα που μας έδωσε η Μεγάλη Μητέρα. 

«Εξημέρωσες», όπως σου αρέσει να λες, τα ζώα ενώ στην 

πραγματικότητα τα υποδούλωσες. Τους πήρες ό,τι πιο 

πολύτιμο είχαν. Μας έμαθες να μην υπολογίζουμε τη ζωή 

τους, να τα σκοτώνουμε χωρίς λόγο και αυτή τη δολοφονία 

την πανηγύριζες και την επιδοκίμαζες. Μας έβαλες να τα 

τρώμε, γιατί μας προετοίμαζες να φαγωθούμε μεταξύ μας και 

μας εκπαίδευες γι’ αυτό μέσα από τη απαξίωση της ζωής 



 
 

127 
 

τους. Και μετά μας έκανες κι εμάς δούλους. Σε κάθε 

επίπεδο. Μα περισσότερο νοητικά. Κατάλαβες ότι 

μπορούσες να μας ελέγχεις μέσα από αυτή την αιμοσταγή 

διατροφή. Γι’ αυτό αυθαίρετα την όριζες ως τη de facto 

διατροφή μας. Ήξερες ότι, όταν οι άνθρωποι 

απελευθερωθούν διατροφικά, τότε θα απελευθερωθούν 

συνολικά. Και έτρεμες και φοβόσουν μια τέτοια εξέλιξη. Γι’ 

αυτό γιγάντωνες αυτή τη διατροφή, την εξάπλωνες παντού 

και επέμενες με κάθε μέσο και τρόπο στη συνέχισή της. 

Ήταν ο μόνος και ο πιο ύπουλος τρόπος για να μας 

κατεβάζεις συνεχώς τη νόηση, να μας χαζεύεις και να μας 

δυσεκπαιδεύεις μέσα από μια συνήθεια υπεράνω υποψίας. 

Ήσουν αδίστακτος. Ξεγέλασες πολλούς και για πολύ χρόνο 

και ανέβηκες στην κορυφή της εξουσίας. Απέκτησες όλη τη 

δύναμη που μπορούσες να φανταστείς, αλλά αυτού του 

είδους η δύναμη είναι προσωρινή. Κρατάει όσο μπορείς να 

κοροϊδεύεις και δεν μπορείς να κοροϊδεύεις για πάντα. 

Πίστευες στ’ αλήθεια ότι μπορείς να νικήσεις; Δεν έβλεπες 

ότι ήσουν καταδικασμένος εξ αρχής; Δεν ένιωσες ποτέ την 

καυτή ανάσα από τις Ερινύες που σε καταδίωκαν σαν να ήταν 

η σκιά σου; Τόσο λοιπόν είχες τυφλωθεί από τη μεγαλομανία 

σου και την αλαζονεία σου που δεν έβλεπες ότι αργά ή 

γρήγορα θα εισέπραττες τις θύελλες που έσπειρες; Άνοιξες 

κάθε μέτωπο που μπορούσε να ανοίξει, πολεμούσες τους 

πάντες γύρω σου και το κακό που έκανες στοίχειωσε τον 

πλανήτη της ζωής και τον πλημμύρισε στην κουλτούρα του 



 
 

128 
 

θανάτου. Όμως η ύβρις που εξαπέλυσες απορρίφθηκε σαν 

καρκίνωμα από τη Γη. Το υβρίδιο του μεταλλαγμένου 

ανδροειδούς ανθρώπου που ετοίμαζες, ξανάγινε κανονικός 

άνθρωπος, γιατί το DNA του αισθανόμενου ανθρώπου 

παρέμενε πάντα ζωντανό και αναλλοίωτο μέσα του. Μ’ αυτό 

αναμετριόσουν συνεχώς και δε λογάριασες τη δύναμή του. 

Δε χρειάστηκε να σε πολεμήσει. Μόνος σου έσκαβες το 

λάκκο σου κι όπως σου άξιζε έπεσες μέσα.» 

Και τότε ο άνδρας άνοιξε τα μάτια. Είχε επιστρέψει από το 

ταξίδι που, ενώ ξεκίνησε σαν ένα κακό όνειρο, είχε 

απρόσμενα καταλήξει σε αίσιο τέλος. «Η ανθρωπότητα 

μπορεί να γλιτώσει, αρκεί να κάνει το άλμα τώρα» είπε. Και 

τότε τινάχτηκε επάνω. Έπρεπε να στείλει το μήνυμα παντού. 

 

 

 

 

 

 

 

 



 
 

129 
 

 

Ο Χρήστος Γεωργιάδης γράφει 

οικολογική λογοτεχνία. «Το γάλα των 

παιδιών και άλλα διηγήματα» είναι το 

δεύτερο βιβλίο του. Το 2015 δημοσίευσε 

τη νουβέλα «Ο επαναστάτης της φακής». 

Περισσότερα για το συγγραφέα και το έργο του στη 

σελίδα του στο διαδίκτυο: ecologotexnia.weebly.com 

 

 

 

 

 

 

 

 

 

 



 
 

130 
 

 «…τότε ασυναίσθητα γύρισε το βλέμμα και αντίκρισε ξανά το 

έρημο μαγαζί. Και η εικόνα του έφερε ένα ελαφρύ, 

ανεπαίσθητο μειδίαμα στα χείλη και μια ελπίδα στη σκέψη. Το 

κλειστό ταχυφαγείο ήταν το μέλλον που κάποτε θα ερχόταν. 

Κάποτε οι άνθρωποι θα καταλάβαιναν και θα έκλειναν όλα τα 

ταχυφαγεία στο κόσμο και θα έκλειναν μαζί όλη αυτή τη κακή 

παρένθεση της καταπίεσης των ζώων. Και τότε θα έκλεινε 

αυτόματα και η καταπίεση των ανθρώπων. Αυτό ήταν το 

μέλλον και αυτός ήδη το ζούσε. Ήταν ζωντανό κομμάτι του 

και αυτό που έκανε είχε το πιο καίριο, το πιο ζωτικό νόημα 

ακόμη κι αν έσωζε μία και μόνο ζωή, ακόμη κι αν αφύπνιζε 

έστω και μια συνείδηση.» 

 
 

Έντεκα διηγήματα, έντεκα διαφορετικά στιγμιότυπα της 
σχέσης μας με τα ζώα. Έντεκα ιστορίες που συνθέτουν 
την εικόνα ενός κόσμου κρυμμένου και μας φέρνουν 
αντιμέτωπους με τις δραματικές πτυχές του. Καθώς οι 
πρωταγωνιστές τους, άλλοτε άνθρωποι και άλλοτε ζώα,  
ξετυλίγουν τις ιστορίες τους, γίνεται φανερό ότι τα 
προσωπικά τους δράματα συνυφαίνονται σε μια κοινή 
μοίρα. Και μέσα από τα αισθήματα που ξεχειλίζουν και 
κορυφώνονται, οι μύθοι καταρρέουν και αναδύεται η 
προθυμία και η ωριμότητα της ανθρωπότητας να κάνει 
το αυτονόητο:  να πειστεί με το καλό και το δίκαιο και 
να κάνει το πολυπόθητο βήμα της αλλαγής.  

_____________ 


