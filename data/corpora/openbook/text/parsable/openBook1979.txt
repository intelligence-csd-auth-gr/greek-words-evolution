






















 ΣΩΚΡΑΤΗ Β. ΣΙΣΚΟΥ                       

 
     ΠΕΡΣΕΑΣ                 

ο  βασιλιάς των Μακεδόνων 
                        
 
                               

                                    Βραβείο «ΠΑΡΝΑΣΣΟΥ» 1990 

 
 

 
                    

                                                              

 
                                                 
                                                                    «Έστι μεν ουν Ελλάς και η Μακεδονία» 

                                                                                                             ΣΤΡΑΒΩΝ (βιβλίο Ζ-329) 

 

         Το  Συνέδριο   της  Αμφίπολης 
                  Οι  τελευταίες  μέρες  του  Περσέα     

               και του Βασιλείου της Μακεδονίας.                

                                                                        

                                                                           ΘΕΣΣΑΛΟΝΙΚΗ 



1 
 

Σωκράτη Β. Σίσκου 

 
 

Ιστορικό Μυθιστόρημα 

  

 

   Περσέας                 
            ο  βασιλιάς των Μακεδόνων 
                        
 

                        Βραβείο «ΠΑΡΝΑΣΣΟΥ» 1990 

 

 
 
 
 
                                                                 
 
 
                                                                  «Έστι  μεν ουν Ελλάς και η Μακεδονία» 
                                                                                           ΣΤΡΑΒΩΝ (βιβλίο Ζ’-329) 

 

                                                              

     Το  Συνέδριο  της  Αμφίπολης. 
           Οι  τελευταίες  μέρες  του  Περσέα     
             και του Βασιλείου της Μακεδονίας. 

                                                                                                                   

θεσσαλονίκη 
 
 



2 
 

©  Β΄  Έκδοση  2013 
ΣΩΚΡΑΤΗΣ Β. ΣΙΣΚΟΣ  
Κοσμοπούλου 14  
546 43 ΘΕΣΣΑΛΟΝΙΚΗ  
Τηλ. / Φαξ 2310.827.131 
 
 
 
ΙSBN 978-960-9763-05-9 
 
 
 
 
 
ΣΗΜΕΙΩΣΕΙΣ: 
 

-Η  Α’ Έκδοση κυκλοφόρησε  το  1991, σε 
 περιορισμένο αριθμό αντιτύπων για προ- 
 σωπική χρήση, με τίτλο «ΤΟ ΣΥΝΕΔΡΙΟ» 
 και υπότιτλο «Ο ΑΛΛΟΣ ΠΕΡΣΕΑΣ». 
-Οι αστερίσκοι σε λέξεις του κειμένου, πα- 
 ραπέμπουν  στις επεξηγήσεις των αντίσ- 
 τοιχων  λέξεων  των  Σημειώσεων που υ- 
 πάρχουν στις σελίδες 149-157.       

 
 
 
 

 
 
Νόμισμα εξώφυλλου: 

Πορτρέτο του βασιλιά Περσέα 
σε τετράδραχμο. 

 

          
 
 
 
 



3 
 

         

 
 
 
 
 
 

 
 
              

 

 

 

 

 

 

  

       ΜΕΡΟΣ Α' 
 
 
 
 
 
 
 
 
 
 
 
 
 
 
 

 
 
 
 
 



4 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



5 
 

                             ΠΡΟΛΕΓΟΜΕΝΑ 
 
Ο Περσέας, ο τελευταίος βασιλιάς της Μακεδονίας υπήρξε ένας 

αξιόλογος ηγέτης, ο μοναδικός σ’ όλη την ελληνική ιστορία που έ-
φερε το όνομα του μυθικού ήρωα του Άργους, του νικητή της φο-
βερής Μέδουσας. Αυτό το προνόμιο του ονόματός του και το γεγο-
νός ότι η μάνα του ήταν κι αυτή Αργεία, παρέπεμπε συνειρμικά 
στην καταγωγή των πρώτων μακεδόνων βασιλέων από τον οίκο 
των Τημενιδών του Άργους. 

Γεννήθηκε το 212 π.Χ. όταν ο πατέρας του, ο Φίλιππος Ε’, δεν 
είχε ακόμα παντρευτεί επίσημα την Πολυκράτεια. Για το λόγο αυτό 
οι πολιτικοί φίλοι του μικρότερου ετεροθαλή αδελφού του, του Δη-
μήτριου, τον θεωρούσαν και τον αποκαλούσαν στις ιδιαίτερες συ-
ζητήσεις τους «νόθο» και συνεπώς δεν θα έπρεπε να διαδεχθεί 
τον πατέρα του στο θρόνο. Αυτή η υπόγεια, αρχικά, σύγκρουση 
των δυο αδελφών κατέληξε σ’ ένα συγκλονιστικό οικογενειακό 
δράμα. 

Ο Περσέας υπήρξε μια χαρισματική προσωπικότητα κι ένας 
συνετός ηγέτης, που αναδιοργάνωσε το κράτος και δημιούργησε 
έναν άριστα εκπαιδευμένο στρατό. Ναυπήγησε έναν πανίσχυρο 
στόλο και στις αλλεπάλληλες συγκρούσεις του με τους Ρωμαίους, 
κατά τον Γ’ Μακεδονικό Πόλεμο, επέτυχε εκπληκτικές νίκες. Ταπεί-
νωσε τρεις υπάτους. Στη μάχη του Καλλίνικου της Θεσσαλίας, δι-
ασκόρπισε το πανικόβλητο ρωμαϊκό ιππικό. Το γεγονός πως νική-
θηκε από καθαρή ατυχία στη μάχη της Πύδνας, όταν λίγο πριν ο 
ύπατος Αιμίλιος Παύλος εκλιπαρούσε τους Θεούς για να τον σώ-
σουν από την επερχόμενη ήττα, ήταν ένα γεγονός που χρησιμο-
ποιήθηκε έντεχνα από τη ρωμαϊκή προπαγάνδα για να τον εμφα-
νίσουν ως έναν ασήμαντο κι ανίκανο βασιλιά «που εξευτέλισε τον 
ένδοξο και ηρωικό θρόνο του Μεγαλέξανδρου». Αμφισβητώντας 
τις ηγετικές ικανότητες του Περσέα, «έθαβαν» έτσι τις ταπεινωτικές 
ήττες που υπέστησαν στους θεσσαλικούς κάμπους για πάνω από 
τρία χρόνια, αλλά και αποσιωπούσαν την πολύτιμη γι’ αυτούς 
συμπαράσταση πολλών φιλορωμαίων Ελλήνων, οι οποίοι είχαν 
σαγηνευθεί από τις απατηλές υποσχέσεις τους «για την προστασία 
της ελευθερίας και αυτονομίας των ελληνικών πόλεων / κρα-
τών».Για τον εξευτελισμό και την ατίμωση της προσωπικότητας 
του τελευταίου μακεδόνα βασιλιά, πολύτιμοι συνεργάτες τους υ-
πήρξαν οι αρχαίοι ρωμαίοι και οι έλληνες ιστορικοί της pax 
romana, αλλά και η πρακτική της damnatio memoriae (καταδίκη 
μνήμης). Ήταν μια πρακτική που εφάρμοζαν οι Ρωμαίοι, εξαφανί-
ζοντας ή παραποιώντας κάθε πληροφορία για πρόσωπο που θα 
μπορούσε να μειώσει την αίγλη και το κύρος των ρωμαίων αυτό-



6 
 

κρατόρων ή του ρωμαϊκού κράτους. Στην περίπτωση αυτή ο κατα-
δικασμένος, αν υπήρχε δυνατότητα εξαφάνισης όλων των στοι-
χείων του, θεωρούνταν ως πρόσωπο που δεν είχε γεννηθεί κι ούτε 
θα εμφανιζόταν στα κρατικά αρχεία πού και πότε είχε πεθάνει. Ή-
ταν μια μεταθανάτια καταδίκη αιώνιας λήθης κι ανυπαρξίας. 

Η λήθη για τον τελευταίο μακεδόνα βασιλιά, αν και όχι απόλυτη 
είναι όμως εντυπωσιακά έντονη. Δεν υπάρχει ούτε ένα βιβλίο, μια 
ιστορική πραγματεία, ένα ολοκληρωμένο κείμενο που να αναφέρε-
ται αποκλειστικά στον Περσέα. Το παρόν ιστορικό μυθιστόρημα, 
βασισμένο σε αυθεντικές ιστορικές πηγές και τεκμηριωμένα ιστορι-
κά γεγονότα, είναι το μοναδικό που αφιερώνεται αποκλειστικά στον 
τελευταίο μακεδόνα βασιλιά και αναδεικνύει την προσωπικότητα 
αυτού  του εξαίρετου ηγέτη και μαζί του μια από τις συγκλονιστικό-
τερες κι άγνωστες σε πολλούς Έλληνες σελίδες της ελληνικής ισ-
τορίας. Ότι ξέρουμε για τον Περσέα είναι σταχυολογημένο από δι-
εσπαρμένες πληροφορίες φιλορωμαίων συγγραφέων, οι οποίοι 
απεικόνισαν με τα μελανότερα χρώματα την προσωπικότητα του 
τελευταίου βασιλιά της Μακεδονίας. Ο Πλούταρχος, ο οποίος σκια-
γράφησε με εμφανή εχθρότητα το ηγετικό πορτρέτο του Περσέα, 
μας αποκαλύπτει έμμεσα την «απώλεια» αντίθετων πληροφοριών, 
παραπέμποντας σε μικρό εδάφιο του εξαφανισμένου βιβλίου του 
Ποσειδώνιου, ο οποίος προσπάθησε να εμφανίσει τα γεγονότα της 
μάχης της Πύδνας από άλλη οπτική γωνία «υπέρ του Περσέως 
απολογούμενος». Δυστυχώς, δεν υπάρχει καμιά απολογία, καμιά 
μαρτυρία «υπέρ του Περσέως» για να μάθουμε όλη την αλήθεια. 

Ο Περσέας, ένας εντυπωσιακά εμφανίσιμος άντρας και παν-
τρεμένος με την πανέμορφη Λαοδίκη, την κόρη του βασιλιά του ελ-
ληνιστικού κράτους της Συρίας Σέλευκου Δ’, ήταν ένα υπόδειγμα 
οικογενειάρχη. Με τη γυναίκα του, τα δυο παιδιά του και τον υιοθε-
τημένο μικρό αδελφό του Φίλιππο που τον προόριζε για διάδοχό 
του, ζούσε μια ευτυχισμένη οικογενειακή ζωή. Καμιά ομοιότητα με 
τους έκφυλους άρχοντες και ηγέτες της αρχαιότητας, του μεσαίωνα 
ή και των νεότερων χρόνων. Ακόμα και με τους ίδιους τους προγό-
νους του από τον οίκο των Αντιγονιδών, μερικοί απ’ τους οποίους 
έζησαν έκλυτη ζωή. Κι αυτός ο αυστηρός επικριτής του, ο Πλού-
ταρχος, εντυπωσιασμένος από αυτή την παθιασμένη αγάπη του 
Περσέα για την οικογένειά του, περιγράφει με κάποια συμπάθεια 
το περιστατικό της παράδοσής του στο ρωμαίο ναύαρχο Γναίο Οκ-
τάβιο, στη Σαμοθράκη. Όταν ο βασιλιάς πληροφορήθηκε την  αιχ-
μαλωσία της οικογένειάς του, αντέδρασε «ως θηρίον αλισκομένων 
των τέκνων του» και παραδόθηκε κι ο ίδιος. 

Παρά τις κάποιες ασάφειες σχετικά με το έτος θανάτου του 
Περσέα, το πιθανότερο είναι πως ο τελευταίος μακεδόνας βασιλιάς 



7 
 

πέθανε το 162 π.Χ. σε ηλικία 49 ετών. Η επικρατέστερη αυτή ά-
ποψη βασίζεται στη σύγκριση του θανάτου του ύπατου Αιμίλιου 
Παύλου, ο οποίος πέθανε, σύμφωνα με ρωμαίους ιστορικούς, δυο 
χρόνια μετά το θάνατο του Περσέα (το 160 π.Χ.)». Ξεψύχησε στις 
φοβερές υπόγειες ρωμαϊκές φυλακές και θάφτηκε στο νεκροταφείο 
της Via Valeria της Alba Fucens (Fucentia), που βρίσκεται κοντά  
στο σημερινό Magliano de’ Marsi  της επαρχίας Ακουίλα, γύρω στα 
εκατό χιλιόμετρα από τη Ρώμη. Οι ιταλοί αρχαιολόγοι ισχυρίζονται 
πως τον Ιούνιο του 2005 ανακάλυψαν τον τάφο του. Είναι ένας 
φτωχικός πέτρινος τάφος, για τον οποίο το ελληνικό κράτος δεν 
επέδειξε κανένα ενδιαφέρον. Όμως, οι Ιταλοί σε αγαστή συνεργα-
σία με κρατική αντιπροσωπία και αρχαιολόγους της FYROM, ορ-
γάνωσαν προπαγανδιστικές φουτουριστικές εκδηλώσεις με πομ-
πώδεις ομιλίες, «επίσημη κηδεία» του βασιλιά με κρατικές δαπά-
νες, επιστημονικές αναλύσεις DNA από τα οστά του κρανίου και 
άλλες φαιδρότητες. Ο Δήμος του Magliano, με την έγκριση της 
προϊσταμένης Αρχής της Pescara, διέθεσε το ποσό των 3.800 ευ-
ρώ για τον προσωρινό εξωραϊσμό του τάφου, ενώ οι αντιπρόσω-
ποι των Σκοπίων έστησαν εντυπωσιακή επιτύμβια μεταλλική πλά-
κα. Μ’ αυτή «ενημερώνονται» οι επισκέπτες, στα σλαβικά, στα ιτα-
λικά και στα αγγλικά, πως είναι μια τιμητική προσφορά «του λαού 
της Μακεδονίας προς το βασιλιά τους». Η ιστορική απάτη σε όλο 
της το μεγαλείο, αλλά και από την άλλη πλευρά το ελληνικό κράτος 
να επιβεβαιώνει τον ρωμαϊκό κανόνα δικαίου «ο σιωπών δοκεί συ-
ναινείν». 

Το δράμα του Περσέα αλλά και του βασιλείου της Μακεδονίας 
παίχτηκε στην Αμφίπολη. Εκεί όπου εξελίχθηκαν  συγκλονιστικά 
γεγονότα από τους ρωμαίους νικητές και τους γραικύλους συνο-
δοιπόρους τους. Γεγονότα που άλλαξαν την ιστορία και τη μοίρα 
του ελληνισμού.  
 

 
 
 
 
 
 
 
 
 
 
 



8 
 

 
 
 
 
 
 
 
 
 
 
 
 
 
 
 
             
 
 
 
 
 
 
 
 
 
 
 
 
 
 
 
 
 
 
                                
                    
 
 



9 
 

                    1.    Η   Σ Υ Λ Λ Η Ψ Η  
 
 
 
 
 Ι.     Αιχμάλωτος στη ναυαρχίδα 
         

  Η ναυαρχίδα του ρωμαϊκού στόλου έσκιζε περήφανη τα γα-

λανά νερά του βόρειου Αιγαίου. Κατευθυνόταν προς τον κόλπο, 

όπου βρίσκονται οι εκβολές του Στρυμόνα, μεταφέροντας τον αιχ-

μάλωτο Μακεδόνα βασιλιά Περσέα. Την πλαισίωναν πολυάριθμα 

πολεμικά πλοία που είχαν όλα τα πανιά τους ανοιχτά. Ο ούριος ά-

νεμος τα 'κανε να γλιστρούν με χάρη, σαν γοργοτάξιδα δελφίνια 

που καπριτσιάρικα χαριεντίζονταν με τα ταραγμένα κύματα. 

Ο Γναίος Οκτάβιος, ο κοντόσωμος Ρωμαίος ναύαρχος με τα 

διεισδυτικά γαλανά μάτια και την καστανόξανθη κοντή γενειάδα  

του, στεκόταν στην πλώρη κι αγνάντευε τον ορίζοντα. Απ' τ' αρι-

στερά του, στο βάθος, διακρινόταν θαμπά η σκουρόχρωμη μυτερή 

κορφή του  απόκρημνου βουνού της Ακτής,* στη Χερσόνησο της 

Χαλκιδικής. Στα δεξιά του, καθώς απ' τα σκαμπανεβάσματα του 

σκάφους σχηματίζονταν στον ορίζοντα περίεργα υδάτινα σχήματα, 

ξεχώριζε το περίγραμμα της νότιας πλευράς της Θάσου. 

Ο ναύαρχος έριξε μια λοξή ματιά στον ήλιο και μουρμούρισε 

κοιτώντας τον πλοίαρχο που στεκόταν δίπλα του. 

-Σε δυο με τρεις ώρες Λεύκιε θα πρέπει να βρισκόμαστε στο επί-

νειο της Αμφίπολης... 

-Μάλλον,  απάντησε  ο  άλλος  ρίχνοντας ταυτόχρονα  ματιές  στον  

ορίζοντα, προς όλες τις κατευθύνσεις.                                                                                                                                                   

        Ακολούθησαν λίγες στιγμές σιωπής. Πρώτος μίλησε ο ναύαρ-

χος. 

-Τους περιποιηθήκατε καλά; Τους δώσατε φαΐ και νερό; 

-Όλα έγιναν όπως διέταξες Οκτάβιε... 

-Θέλω να τονίσεις στον Τίτο, που ανάλαβε την περιποίηση του 

Περσέα και του γιου του, να είναι πολύ ευγενικός και πρόθυ-

μος...Θα τους φέρεται σα να 'ναι φιλοξενούμενοί μας κι όχι αιχμά-

λωτοι... 



10 
 

-Έχω δώσει τις οδηγίες μου στον Τίτο... Συμπεριφέρεται άψογα και 

στον Περσέα και στο γιο του... Μείνε ήσυχος ναύαρχε… 

Ο Γναίος Οκτάβιος στηρίχτηκε στην άκρη της κουπαστής. 

Στάθηκε για λίγο κι έριξε μια εξεταστική γρήγορη ματιά σ' όλη τη  

ναυαρχίδα. Το βλέμμα του σταμάτησε στη βάση του μεγάλου κα-

ταρτιού. Εκεί βρισκόταν ο Περσέας ακουμπισμένος σ' ένα βαρέλι 

και παραδίπλα ο θετός γιος του, ο Φίλιππος, που έπαιζε αμέριμνα 

κάνοντας σχήματα στο κατάστρωμα μ' ένα κομμάτι σχοινί. Ήταν 

ένα χλομό κι αδύνατο, κοκαλιάρικο θα μπορούσε να πει κανείς, 

παιδί με πλούσια κυματιστά μαλλιά. Τα μεγάλα καστανά μάτια του, 

γεμάτα απορίες κι ερωτηματικά για τα συγκλονιστικά γεγονότα των 

τελευταίων ημερών, κοίταζαν κάπου κάπου επίμονα μια τον πατέ-

ρα του και μια το σιωπηλό Ρωμαίο ναύαρχο. 

    Πιο εκεί βρισκόταν ο Κρατερός, ο πιστός προσωπικός υπη-

ρέτης του Μακεδόνα βασιλιά. Καθόταν στην άκρη ενός διπλωμένου 

καραβόπανου και χτυπούσε ρυθμικά στο κατάστρωμα ένα μικρό 

ξυλαράκι που, απ' την ώρα που τους επιβίβασαν στη ρωμαϊκή  

ναυαρχίδα, το στριφογύριζε μηχανικά στα χέρια του για να 'χει κά-

ποια απασχόληση. Τη στιγμή εκείνη ένα άλλο πολεμικό είχε πλη-

σιάσει πολύ κοντά, από δεξιά, τη ναυαρχίδα. Ο Φίλιππος τινάχτη-

κε χαρούμενος κι έτρεξε, όλος παιδική περιέργεια, προς την κου-

παστή. Στην πρύμνη του άλλου πλοίου βρίσκονταν, καθισμένοι κα-

τάχαμα, αρκετοί νεαροί Μακεδόνες της βασιλικής φρουράς. Τους 

επιτηρούσαν πάνοπλοι λεγεωνάριοι. Λίγο πιο πέρα, παράμερα απ' 

τους άλλους, σα χολεριασμένος, καθόταν ένας νεαρός με κοριτσί-

στικη εμφάνιση. Είχε σκυμμένο το κεφάλι του και φαινόταν βυθισ-

μένος σε πικρές σκέψεις. 

-Ο Ίων!.. Ο Ίων!.., φώναξε χαρούμενος ο γιος του βασιλιά.  

-Φύγε από εκεί Φίλιππε… Έλα γρήγορα εδώ, πρόσταξε μ’ 

απότομη και βραχνή φωνή ο Περσέας, 

Ο Κρατερός σηκώθηκε γρήγορα απ’ τη θέση του και τράβηξε 

μαλακά το σαστισμένο παιδί προς τη μεριά του πατέρα του. Ο μι-

κρός τον κοίταξε επίμονα στα μάτια μ’ απορία.  

-Γιατί; ψέλλισε κι έδειχνε να περιμένει μια πειστική εξήγηση. 

-Γιατί αυτό το σκουλήκι παρέδωσε τη μητέρα σου και τα δυο 

μικρότερα αδέρφια σου στους Ρωμαίους,του εξήγησε ο Κρατερός. 

-Μα πώς είναι δυνατόν! Τη μέρα που μας ξεγέλασε ο Κρητι-

κός* έμπορος και μας άφησε άδικα να περιμένουμε στη σκοτεινή 



11 
 

παραλία της Σαμοθράκης, ο Ίων έδειξε πως ήταν πρόθυμος να θυ-

σιάσει ακόμα και τη ζωή του για τον πατέρα μου. 

-Έπαιζε θέατρο! Δυστυχώς, αυτή είναι η αλήθεια…  

-Το καΐκι δε φαινόταν στην ακτή...Η αγωνία μας ήταν απερίγρα-

πτη… Κι όταν ξαφνικά πίσω απ' τα βράχια πρόβαλαν τα ρωμαϊκά 

αποσπάσματα, ήταν εκείνος που μας ενθάρρυνε να τρέξουμε για 

να προλάβουμε να περάσουμε πάλι μέσα απ' τα τείχη του Δημητ-

ρίου,* ώστε να ξαναβρεθούμε στο ιερό άσυλο...Ο Ίων είχε ανα-

λάβει να προστατέψει  τη  μάνα  και  τ'  αδέρφια  μου,  καθώς πά-

νω  στη  σύγχυση σκορπιστήκαμε για να ξεφύγουμε απ' τους δι-

ώκτες μας, απάντησε το αγόρι με κάποια ανεπαίσθητη χροιά δυσ-

πιστίας στη φωνή του.  

-Μας έλεγε ψέματα! Αυτός τους παρέδωσε στους Ρωμαίους...  

-Δεν το πιστεύω... 

-Το αποκάλυψε σήμερα ο Ρωμαίος ναύαρχος στον πατέρα 

σου... Του είπε μάλιστα και λεπτομέρειες που δεν αφήνουν αμφι-

βολίες, τον διαβεβαίωσε με πειστικότητα ο Κρατερός. 

Ο νεαρός πρίγκιπας φαινόταν συγκλονισμένος. Δυο δάκρυα 

τρεμόπαιζαν στην άκρη των ματιών του. Κοίταξε τον πατέρα του 

σα να περίμενε κάποια διάψευση. 

-Ναι Φίλιππε... Είναι αλήθεια... Ο Ίων μας πρόδωσε, του είπε 

εκείνος με σταθερή φωνή. 

-Τί θα δούμε ακόμα ω θεοί του Ολύμπου! μουρμούρισε ο Φί-

λιππος και πήγε μερικά βήματα πιο πέρα για να κρύψει τα δάκρυα 

που κύλησαν στα μάγουλά του. 

Ο Γναίος Οκτάβιος πλησίασε τον Περσέα. Ακούμπησε το πόδι 

του στη βάση του μεγάλου καταρτιού, ενώ με το χέρι του χούφτω-

σε, για να στηριχτεί καλύτερα, ένα χοντρό παλαμάρι. 

 -Δεν ωφελεί να καταβασανίζεσαι με πικρές σκέψεις... Πρέπει 

να ηρεμήσεις Περσέα και να προσπαθήσεις να συμβιβαστείς με 

την τωρινή πραγματικότητα... Ήταν της μοίρας σου να χάσεις τα 

πάντα μέσα σε λίγες μέρες, του είπε με τα θαυμάσια ελληνικά του 

ο Ρωμαίος ναύαρχος. 

-Σε λίγες μέρες! επανέλαβε ο βασιλιάς κι η φωνή του είχε έναν 

έκδηλο τόνο απορίας. Ποιες μέρες; Όλα γκρεμίστηκαν μέσα σε λίγα 

λεπτά... Η αναμέτρησή μας στην Πύδνα δε κράτησε παραπάνω 

από ώρα... 

Πέρασε τις δυο αντικριστές παλάμες του από την κοντή ψαρή 

γενειάδα του και τις ανέβασε στις δυο πλευρές του προσώπου του. 



12 
 

Τα αραιωμένα αχτένιστα μαλλιά του, λιγδωμένα, άπλυτα, μισο-

σκέπαζαν τ' αφτιά και χαμήλωναν προς το σβέρκο του. 

Ήταν ευπαρουσίαστος και καλοσχηματισμένος άντρας ο Περ-

σέας. Με όμορφο πρόσωπο και λεπτό αθλητικό κορμί. Τα μεγάλα 

καστανά μάτια του, με ερεθισμένα απ' την ξαγρύπνια και την τα-

λαιπωρία των τελευταίων ημερών βλέφαρα, έδειχναν τη θλίψη και 

την αποθάρρυνσή του. Στην πλάτη του, πάνω απ' το απλό σκούρο 

ιμάτιό του, είχε ρίξει έναν ελαφρύ σταχτί χιτώνα για να προστα-

τευτεί απ' την πρωινή καλοκαιριάτικη θαλασσινή υγρασία. 

Μ' όλο που δεν είχε ακόμα συμπληρώσει τα σαραντατέσσε-

ρά* του χρόνια, εκείνη τη στιγμή έδειχνε κατά πολλά χρόνια μεγα-

λύτερος.  

-Ανησυχώ για τη γυναίκα μου και τ' άλλα δυο παιδιά μου... Εί-

ναι τόσο ασυνήθιστοι όλοι τους σε τέτοιες κακουχίες! μουρμούρισε 

χωρίς να κοιτάξει το συνομιλητή του, ενώ η φωνή του είχε έναν 

δυσδιάκριτο τόνο ικεσίας. 

-Δεν υπάρχει λόγος ν' ανησυχείς... Σε διαβεβαίωσα πως και η 

οικογένειά σου αλλά και το υπηρετικό προσωπικό που τη συνο-

δεύει είναι καλά... Θα επιβιβαστούν στο πλοίο του διοικητή της μο-

ίρας του στόλου που παρέμεινε στη Σαμοθράκη, τον καθησύχασε 

ο Οκτάβιος. Δε θ' αργήσουν να φτάσουν όλοι τους στην Αμφίπο-

λη... Πολύ σύντομα θα βρεθείτε πάλι μαζί... 

Να βρεθούν πάλι όλοι μαζί!  Αλλά πώς; Για πόσο καιρό και 

κάτω από ποιες συνθήκες; Αυτά τα αμείλικτα ερωτήματα βασάνι-

ζαν τον ηττημένο Μακεδόνα βασιλιά, καθώς το πλοίο τον οδηγού-

σε προς την Αμφίπολη. Εκεί θ' αντίκριζε το σκληρό κι αγέλαστο νι-

κητή του, όπως τον φανταζόταν, που θ' αποφάσιζε για την τύχη 

τους. Κι αυτός ο ίδιος, μα κι η γυναίκα του η Λαοδίκη, ο Φίλιππος, 

η μικρή και φιλάσθενη κορούλα του η Πολυκράτεια* κι ο άλλος, ο 

μικρότερος γιος του ο Αλέξανδρος, όλοι τους, θα βρίσκονταν πια 

στο έλεος του Λεύκιου Αιμίλιου Παύλου. Ο Ρωμαίος ύπατος τη 

στιγμή εκείνη ήταν ο παντοδύναμος στρατηλάτης και κυρίαρχος 

όλης της Ελλάδας. Η σκιά της απόλυτης εξουσίας του βάραινε πά-

νω  στη Μακεδονία και εκτεινόταν προς τη Θεσσαλία, την Ήπειρο, 

την Αιτωλία, τη Βοιωτία, για ν' απλωθεί στην Πελοπόννησο και στα 

νησιά του Αιγαίου. 

Δικαιολογημένες υποψίες και φόβοι βασάνιζαν επίμονα τον 

Περσέα. Πώς θα τους φερόταν ο Ρωμαίος αρχιστράτηγος; Η μέχρι 

τώρα συμπεριφορά του ναυάρχου Οκτάβιου του 'δινε κάποια ελπί-



13 
 

δα για μια ανθρώπινη κι ανάλογη προς το αξίωμά του συμπεριφο-

ρά των Ρωμαίων προς τον ίδιο και την οικογένειά του. Μάλιστα, 

δεν έκρυβε και κάποια ελπίδα πως οι νικητές του θα μπορούσαν 

να τον αφήσουν στο θρόνο του, με κάποιο βέβαια ουσιαστικό πε-

ριορισμό των εξουσιών του. 

Ήταν ψυχολογικά προετοιμασμένος να υποστεί και μια μα-

κροχρόνια ταπεινωτική κηδεμονία της Ρώμης. Αρκεί να μπορούσε 

να παραμείνει στο θρόνο για να διατηρήσει την πολιτική συνοχή 

των υπηκόων του και τις ελπίδες για μια νέα αναγέννηση της Μα-

κεδονίας. Αρκεί να μπορούσε να σώσει την οικογένειά του και να 

διαφυλάξει το μέλλον των παιδιών του. Η αγάπη του για τη γυναί-

κα του και τα παιδιά του ήταν η αχίλλειος φτέρνα του. Αυτή την 

αδυναμία του εκμεταλλεύτηκαν οι Ρωμαίοι στη Σαμοθράκη για να 

τον αναγκάσουν να αποποιηθεί αυτόβουλα την ασυλία των Διο-

σκούρων* στο ιερό νησί και να παραδοθεί. Όταν η Λαοδίκη με 

τα δυο μικρά παιδιά του έπεσαν στα χέρια του Οκτάβιου, η τύχη 

του είχε πια κριθεί. Για την οικογένειά του ήταν πρόθυμος να υποσ-

τεί οποιαδήποτε ταπείνωση, οποιονδήποτε εξευτελισμό, σαν το θη-

ρίο* που δε διστάζει να θυσιαστεί για τα παιδιά του, όταν αυτά  

παγιδευτούν στο δόκανο του κυνηγού. 

Είχε κι άλλη μια ελπίδα, που σαν αδύναμη αχτίδα καντηλιού 

τρεμόπαιξε μέσα στο πηχτό σκοτάδι της σκληρής πραγματικότη-

τας. Ίσως κάποια μέρα, μετά από χρόνια, ο μεγαλύτερος γιος του 

ο Φίλιππος, που θα τον διαδεχόταν στο θρόνο, να ξεπερνούσε τις 

σημερινές δυσκολίες και να ξανάδινε πάλι στην ένδοξη δυναστεία 

του την παλιά της αίγλη. Όπως κάποτε τις ξεπέρασε κι ο πατέρας 

του, ο Φίλιππος Ε', μετά την ήττα του απ' του Ρωμαίους στις Κυ-

νός Κεφαλές της Θεσσαλίας. 

Αυτά σκεφτόταν ο Περσέας τη στιγμή που τον πλησίασε ο   

γιος του. 

-Θα 'ρθουν στην Αμφίπολη κι η μητέρα με τ' αδέρφια μου; ρώ-

τησε ο νεαρός πρίγκιπας, που χωρίς να δείχνει, φαινομενικά του-

λάχιστο, ιδιαίτερο ενδιαφέρον φαίνεται πως παρακολούθησε από 

μακριά τη συζήτηση ανάμεσα στον πατέρα του και στο Ρωμαίο 

ναύαρχο. 

-Ναι, θα 'ρθουν! Θα 'ρθουν σύντομα! τον διαβεβαίωσε ο πατέ-

ρας του. 



14 
 

-θα ’ναι κι αυτό μια παρηγοριά, μετά απ' όλα αυτά που μας 

βρήκαν τις τελευταίες μέρες, μουρμούρισε ο Φίλιππος με τη θλίψη 

ζωγραφισμένη στο χλωμό παιδικό του πρόσωπο.. 

       Ο Περσέας άπλωσε το χέρι του και χάιδεψε σιωπηλός τα 

μαλλιά του παιδιού του. Η ματιά του περιπλανήθηκε στον ορίζοντα 

κι αφηρημένος, εντελώς μηχανικά, κούνησε περίλυπος και με ση-

μασία το κεφάλι του. Συλλογίστηκε, μέσα σε μια στιγμή, όλες τις 

αγωνίες που συμμερίστηκαν μαζί του η ευαίσθητη και λεπτοκαμω-

μένη γυναίκα του και τ’ αδύναμα παιδιά του, απ' την ώρα που ξεκί-

νησαν απ' την Πέλλα κι ως τη στιγμή που παγιδεύτηκαν στη Σα-

μοθράκη. Η σκέψη του πέταξε βασανιστικά στη θλιβερή εκείνη μέ-

ρα της 22 του Ιούνη* που τα πάντα είχαν χαθεί. 

 

 

 

ΙΙ.    Νύχτα στην πρωτεύουσα 
 
Οι ανατολικές πύλες της πόλης ήταν διάπλατα ανοιχτές κι αφ-

ρούρητες. Οι πύργοι κι οι επάλξεις έρημες. Οι δρόμοι σκοτεινοί και 

γεμάτοι σκουπίδια αλλά και διάφορα χρήσιμα αντικείμενα, που οι 

τρομοκρατημένοι κάτοικοι εγκατέλειψαν  λίγες ώρες πριν, καθώς 

έκλειναν τα καταστήματά τους για να επιστρέψουν εσπευσμένα στα 

σπίτια τους ή για να φύγουν απ' την πόλη. Τα μαντάτα της φοβε-

ρής ήττας είχαν φτάσει στην Πέλλα αρκετές ώρες πριν από τον 

απελπισμένο βασιλιά και την έφιππη ακολουθία του. 

Ο Περσέας κι η φρουρά του πέρασαν απ' την κεντρική λεω-

φόρο της πόλης που διέσχιζε την αγορά. Προηγούνταν λαμπαδη-

φόροι οπλίτες για να τους φωτίζουν. Όταν έφτασαν στο λόφο, 

μπροστά απ' τα ανάκτορα, αντίκρισαν την ίδια παγερή εικόνα. Σκο-

τάδι, ερημιά, εγκατάλειψη. Δυο νεαρά αμούστακα παιδιά, που φύ-

λαγαν το κεντρικό πρόπυλο, πρόταξαν τα δόρατα τους.  

-Ποιος είναι; ρώτησαν με φωνή τρεμουλιάρικη, φοβισμένη. 

-Ο βασιλιάς...Πάτε στην άκρη, απάντησε κοφτά ο σκληροτρά-

χηλος Νέων, που είχε αφιππεύσει και πλησίασε τους φρουρούς. 

Η βασιλική φρουρά, στην πλειονότητά της από μισθοφόρους 

Κρητικούς, έζωσε το παλάτι κι εγκατέστησε μικρά φυλάκια στο 

πρόπυλο, στις δυο πελώριες αυλές και στις άλλες εισόδους των 

κτιρίων. Ο Εύανδρος όμως, ο αρχηγός τους, ακολούθησε τον 

Περσέα στο εσωτερικό του μεγαλόπρεπου ανακτόρου, με τις εν-



15 
 

τυπωσιακές αίθουσες και τους μακρόστενους ψηλοτάβανους δι-

αδρόμους. 

Με εντολή του βασιλιά ο Αρχέδαμος ο Αιτωλός, με μια διμοι-

ρία οπλιτών, κατέβηκε στο υπόγειο θησαυροφυλάκιο. Ο Νέων ο 

Θηβαίος, με άλλη ομάδα, κατευθύνθηκε προς τους βασιλικούς 

στάβλους για να ετοιμάσει τα άλογα και τα μουλάρια. 

Πολλοί πυρσοί στους διαδρόμους των ανακτόρων είχαν σβή-

σει. Ο βασιλιάς προχωρούσε αμίλητος κι οι συνοδοί του τον ακο-

λουθούσαν με τον ίδιο βιαστικό βηματισμό. Ήταν όλοι τους εξαν-

τλημένοι, σκονισμένοι, αναμαλλιασμένοι. Ο Περσέας με τό'να του 

χέρι συγκρατούσε το σπαθί στο μηρό του και με τ' άλλο χούφτωνε 

νευρικά το βασιλικό έμβλημα που συνήθιζε να φορά στο κεφάλι 

του κατά τις ώρες της μάχης. Πέρασαν τη μεγάλη αίθουσα των 

συμποσίων και προχώρησαν στο βάθος, προς τους βασιλικούς 

κοιτώνες. Ακούστηκαν χαρούμενες φωνές.  

-Ο βασιλιάς... Έφτασε ο βασιλιάς... 

Έξω απ' τα διαμερίσματα της βασίλισσας, βρίσκονταν συγκε-

ντρωμένοι καμιά εικοσαριά νεαροί με αρχηγό τους τον Ίωνα, το γιο 

ενός αξιωματούχου απ' τη Θεσσαλονίκη. Ήταν οπλισμένοι σαν ασ-

τακοί, με γυμνά τα σπαθιά τους. Αυτοί οι καλογυμνασμένοι "βασι-

λικοί παίδες" ήταν έφηβοι που προέρχονταν από αρχοντικές οικο-

γένειες της Μακεδονίας κι αποτελούσαν μια μόνιμη τιμητική φρου-

ρά της βασιλικής οικογένειας. Εκείνες τις δύσκολες ώρες, όσοι απ' 

αυτούς είχαν παραμείνει στη θέση τους, φρόντισαν να προστατέ-

ψουν τη βασίλισσα και τα παιδιά της. Η μεγάλη δίφυλλη σκαλιστή 

πόρτα των βασιλικών κοιτώνων άνοιξε απότομα και πρόβαλε η 

Λαοδίκη. Δίπλα της οι παραμάνες κι όσες απ' τις πιστές γυναίκες 

της ακολουθίας έμειναν κοντά της εκείνες τις εφιαλτικές στιγμές, 

παράστεκαν αμίλητες και φοβισμένες. 

-Άντρα μου... Βασιλιά μου..., ψέλλισε η νέα κι όμορφη γυναίκα 

καθώς ριχνόταν με λαχτάρα στην αγκαλιά του Περσέα. 

Τον έσφιγγε πάνω της, του χάιδευε το κεφάλι, του ίσιωνε τα 

φρύδια και τις πεταμένες πάνω απ' τ' αφτιά τούφες των γκρίζων 

μαλλιών του... 

Ο Περσέας φαινόταν εξουθενωμένος. Έσκυψε κι έγειρε το κε-

φάλι του στον ώμο της, σα φοβισμένο παιδί που ζητά προστασία. 

Η φωνή του, ραγισμένη απ' τη συγκίνηση, έμοιαζε με λαρυγγισμό 

πληγωμένου ζώου. 

-Λαοδίκη, γλυκιά μου!.. Χάθηκαν όλα!.. 



16 
 

Η βασίλισσα κοίταξε γύρω της κι έκανε νεύμα στις γυναίκες 

που την περιτριγύριζαν ν' απομακρυνθούν. Τράβηξε τον άντρα της 

πίσω απ' την πόρτα, στο εσωτερικό του κοιτώνα, σα νά'θελε να 

τον προστατέψει από αδιάκριτες ματιές. Εκεί τον έσφιξε με δύναμη 

στην αγκαλιά της και τον άφησε για λίγες στιγμές να τραντάζεται 

από βουβούς λυγμούς και παραπονιάρικους αναστεναγμούς. 

Αυτός ο πεισματάρης άντρας που για τέσσερα, σχεδόν,  χρό-

νια σκληρού πολέμου με τους Ρωμαίους, ταπείνωσε τρεις ύπατους 

ώσπου αυτό το καλοκαίρι να υποκύψει αναπάντεχα, από κάποιο 

καπρίτσιο της τύχης, στον τέταρτο, είχε μια ιδιαίτερα ασυνήθιστη 

για την εποχή του αλλά τόσο ανθρώπινη συναισθηματικότητα κι 

ευσυγκινησία. Έδειχνε αβίαστα τον πόνο του κι είχε το θάρρος να 

κλαίει στην αγκαλιά της γυναίκας του ή ακόμα και μπροστά σε τρί-

τους. Ήταν πρόθυμος να υποστεί τη μεγαλύτερη ταπείνωση, αν 

πίστευε πως θα μπορούσε ν' αποτρέψει επαπειλούμενες δυστυ-

χίες για το λαό του ή για τη γυναίκα του και τα παιδιά του. Κι αυτός 

ίσως ήταν ο κυριότερος λόγος κι όχι η φιλοζωία, όταν πήρε την 

απόφαση να οδηγηθεί αιχμάλωτος στη ρωμαϊκή ναυαρχίδα αντί να 

καρφώσει ένα εγχειρίδιο στην καρδιά του. Αυτή την τόσο εκλεπ-

τυσμένη ευαισθησία του  δεν του τη συγχώρεσαν οι αρχαίοι  ιστο-

ρικοί όταν, με ελάχιστα πραγματικά επιβεβαιωμένα στοιχεία, προσ-

πάθησαν να σκιαγραφήσουν τη ζωή και την προσωπικότητά του. 

-Κουράγιο Περσέα... Είσαι βασιλιάς στον πιο ένδοξο θρόνο 

του κόσμου... Μη λιποψυχείς... Τόσα χρόνια έδειξες πως είσαι άξι-

ος πολέμαρχος... Πολλές, φορές αντίκρισες κατάματα το χάρο... Η 

επόμενη μάχη θά'ναι δικιά σου... Να 'σαι βέβαιος γι' αυτό, του είπε 

η Λαοδίκη προσπαθώντας να αναπτερώσει το ηθικό του. 

 

 

 

III.   Η βιαστική φυγή 
 
Όλα έγιναν βιαστικά. Το σκοτάδι ήταν πηχτό, άγριο, απειλη-

τικό. Οι πυρσοί που κρατούσαν υπηρέτες και οπλίτες και φώτιζαν 

την πελώρια δεξιά αυλή των ανακτόρων, έδιναν έναν πιο έντονο 

τόνο αγριάδας. Λίγο πριν ο Περσέας και οι αξιωματικοί της φρου-

ράς του είχαν επιχειρήσει να συγκαλέσουν έκτακτο πολεμικό συμ-

βούλιο. Για το λόγο αυτό προσπάθησαν να ειδοποιήσουν κάποιους 

αξιωματούχους της μακεδονικής πρωτεύουσας. Όλοι είχαν εξαφα-



17 
 

νιστεί. Η μακρόχρονη συστηματική προπαγάνδα και η πέμπτη φά-

λαγγα που είχαν με μαεστρία δημιουργήσει οι Ρωμαίοι σ' όλα τα 

γεωγραφικά διαμερίσματα της Ελλάδας και φυσικά και στη Μακε-

δονία, είχαν καταλυτικές επιδράσεις σε μια τόσο κρίσιμη στιγμή του 

πολέμου. Οι μόνοι που βρέθηκαν ήταν κάποιοι τρομοκρατημένοι 

κατώτεροι αξιωματικοί των μετόπισθεν, που είχαν παραμείνει σαν 

ηγήτορες σε μικρές μονάδες της φρουράς της πόλης και ο Ευλαίος 

μαζί με τον Ευκταίο, οι οποίοι ασκούσαν καθήκοντα επιστατών της 

πόλης κι ήταν οι επόπτες του βασιλικού θησαυροφυλακίου. 

Μπροστά σε μια τέτοια τραγική, από οργανωτικής πλευράς κα-

τάσταση, ο βασιλιάς αποφάσισε να ξεκινήσει αμέσως για την Αμ-

φίπολη. Εκεί θα μπορούσε ίσως να επιτευχθεί μια γρήγορη αναδι-

οργάνωση των μάχιμων δυνάμεων που είχαν διασκορπιστεί. Ο δι-

οικητής της φρουράς αυτής της πόλης, ο Διόδωρος, ήταν πιστός 

φίλος του Περσέα. Υπήρχε επίσης η ελπίδα το ανίκητο μέχρι τότε 

ναυτικό, με τον πιστό στο θρόνο ναύαρχο Αντήνορα, να κατα-

πλεύσει στο Στρυμονικό κόλπο για ν' αποτρέψει μια απειλή των 

ρωμαϊκών δυνάμεων από τη θάλασσα. 

Μετά από την απόφαση του αυτή ο Περσέας αποσύρθηκε στα 

βασιλικά διαμερίσματα για να ετοιμαστεί βιαστικά ο ίδιος αλλά και η 

γυναίκα του με τα τρία τους παιδιά, για το τόσο επίπονο, επι-

κίνδυνο κι αρκετά μακρινό αυτό ταξίδι. Ταυτόχρονα, οι άντρες της 

φρουράς του και οι υπηρέτες των ανακτόρων που του έμειναν πισ-

τοί, άρχισαν να φορτώνουν σε μουλάρια και σε άλογα τα πιο απα-

ραίτητα εφόδια για μια τέτοια δύσκολη νυχτερινή μετακίνηση. Απο-

φασίστηκε να μη χρησιμοποιήσουν κάρα, γιατί θ’ ακολουθούσαν 

δύσβατο ορεινό δρομολόγιο. 

Τα κασόνια με το θησαυρό φορτώθηκαν απ' τους άντρες του 

Αρχέδαμου σε μουλάρια, ενώ οι δυο υπεύθυνοι του θησαυροφυ-

λακίου διαμαρτύρονταν έντονα. Απαιτούσαν έγγραφη εντολή του 

βασιλιά γι' αυτή την αναγκαστική παράδοση όλων των αποθεμά-

των χρυσού απ' τα βασιλικά χρηματοκιβώτια. Ο Αρχέδαμος τους 

έσπρωξε άγρια και τους απείλησε με το ξίφος του.  

-Αυτή την ώρα ο βασιλιάς έχει πιο σοβαρές ασχολίες... Δεν 

έχει καιρό για έγγραφα και σφραγίδες... 

-Πώς θ' αποδείξουμε αργότερα ότι δεν είμαστε καταχραστές 

του θησαυρού!.. Έχουμε ευθύνες!.., ψέλλισε ο κοντόχοντρος Ευλα-

ίος καθώς σκούπιζε τον ιδρώτα απ' το λαιμό και το μέτωπο του.  



18 
 

-Τί αποδείξεις  θα 'χουμε αν αύριο μεθαύριο ο βασιλιάς μας 

ζητήσει ευθύνες; συμπλήρωσε ο Ευκταίος. 

Ο Αρχέδαμος αγρίεψε περισσότερο.  

-Για ποιες ευθύνες μου μιλάτε άχρηστοι κι απόλεμοι γραφιά-

δες!.. Έχετε καταλάβει ή όχι τι ακριβώς έγινε σήμερα 'κει κάτω;  

ούρλιαξε με βραχνιασμένη φωνή δείχνοντας με το σπαθί του προς 

τα νότια, προς την κατεύθυνση της Πύδνας. 

Κάτι πήγαν να πουν οι δυο έντρομοι θησαυροφύλακες, μα ο 

έμπιστος Αιτωλός του Μακεδόνα βασιλιά τους ζύγωσε και σήκωσε 

το σπαθί του αποφασιστικά. 

-Μια κουβέντα ακόμα και σας πέταξα τα κεφάλια στη γωνιά σα 

λάχανα... 

       Οι δυο Μακεδόνες αξιωματούχοι χάθηκαν τρέχοντας στο 

βάθος των υπόγειων διαδρόμων του θησαυροφυλακίου. Αργότερα 

η ρωμαϊκή προπαγάνδα δε θα δίσταζε να κατασκευάσει ένα φαν-

ταστικό σενάριο για την άγρια δολοφονία, απ' τον ίδιο μάλιστα τον 

Περσέα, των δυο θησαυροφυλάκων. Τους παρουσίασαν σαν ηρωι-

κούς μάρτυρες που βρήκαν το θάρρος, σε μια τέτοια τραγική για 

την πατρίδα τους στιγμή, να ελέγξουν το βασιλιά τους για τα λάθη 

του, για την επαίσχυντη ήττα του και τη διαφαινόμενη πρόθεση του 

να ανασυντάξει, στην Ανατολική Μακεδονία, το διαλυμένο στρατό 

του. Όμως, μια τέτοια αυθάδης κριτική στις πράξεις του Μακεδόνα 

μονάρχη από δυο απόλεμους κι άσχετους με τα γεγονότα κρατι-

κούς λειτουργούς, ελάχιστες μόλις ώρες απ' τη  μεγάλη καταστρο-

φή, δε δικαιολογείται ούτε κι από την πιο αφελή διαστρέβλωση των 

γεγονότων. 

Η συστηματική προσπάθεια κατασυκοφάντησης από τους Ρω-

μαίους του τελευταίου Μακεδόνα βασιλιά, πριν και μετά από τον 

τετράχρονο σκληρό πόλεμο, δεν έχει προηγούμενο στην παγκόσμια 

ιστορία. Ίσως οι φιλορωμαίοι ιστορικοί, που αφηγούνται τα συμ-

βάντα του Γ' Μακεδονικού Πολέμου, να ήταν λιγότερο πρόθυμοι να 

αποδεχθούν και τις πιο τερατώδεις διαδόσεις αν η μεγάλη ήττα 

στην Πύδνα είχε και κάποιο στοιχείο ηρωισμού. Δυστυχώς όμως 

για τον Περσέα, έναν αναμφισβήτητα άξιο και γενναίο μέχρι τότε 

ηγήτορα του μακεδονικού στρατού, η καταστροφή αυτή ήταν ένα γε-

γονός που στιγματίστηκε ως τελείως αφύσικο για ένα στρατό που 

θεωρούνταν, για αιώνες, ο καλύτερος του κόσμου. Σε λιγότερο από 

μια ώρα διαλύθηκε η πιο έμπειρη στρατιωτική μηχανή που θαυμά-

στηκε σ' όλη την οικουμένη.  Κι ο Περσέας, φέροντας στην πλάτη  



19 
 

του ηγήτορα την ολοκληρωτική ευθύνη μιας τέτοιας σαρωτικής κα-

ταστροφής, σήκωσε ολομόναχος έναν βαρύ σταυρό μαρτυρίου, μ' 

όλο που δεν ήταν απόλυτα υπεύθυνος για τις διαλυτικές τάσεις 

που εμφάνιζε την εποχή εκείνη γενικότερα η ελληνική κοινωνία. 

Και με τη βοήθεια της ρωμαϊκής προπαγάνδας αυτές οι τάσεις εί-

χαν επηρεάσει, όπως έδειξαν τα ανεξήγητα με την κοινή λογική γε-

γονότα που ακολούθησαν την ήττα, τη συνοχή και το ηθικό και του 

μακεδονικού στρατού. 

Ο Περσέας αντιμετωπίστηκε από τους ιστορικούς χωρίς οίκτο. 

Ατιμάστηκε, βρίστηκε, περιφρονήθηκε. Κι όμως ήταν ως τη μάχη 

της Πύδνας ένας καλός και θαρραλέος στρατιώτης. Ήταν επίσης 

ένας ηθικός κι έντιμος οικογενειάρχης, που αγαπούσε με πάθος τη 

γυναίκα του και τα παιδιά του. Υπήρξε δηλαδή ένα υπόδειγμα συ-

νετού ανθρώπου που αδικήθηκε απ' τη μοίρα αλλά και την ιστορία. 

Κάποια στιγμή, στην πιο κρίσιμη στιγμή της μάχης, ο ρωμαϊκός 

στρατός κινδύνεψε να υποστεί φοβερή καταστροφή κι ο ύπατος 

έχασε εντελώς την ψυχραιμία του. Αν για ανεξήγητους λόγους δε 

γινόταν η ξαφνική και μοιραία για τους Μακεδόνες μεταστροφή 

στην εξέλιξη της μάχης, ο Περσέας θα μπορούσε να μείνει στην ισ-

τορία όχι σαν αποδιοπομπαίος τράγος αλλά ένας ισάξιος των άλ-

λων Μακεδόνων βασιλιάδων που άφησαν ανεξίτηλα ίχνη στην ελ-

ληνική ιστορία. 

Υπήρχε εκείνη την ώρα μια φοβερή ένταση σ' όλο το χώρο 

των ανακτόρων. Οι στρατιώτες και οι ελάχιστοι υπηρέτες πηγαινο-

έρχονταν σιωπηλοί, αμήχανοι, σκυθρωποί.  Ακούγονταν τα βαριά 

και γρήγορα βήματα στο πλακόστρωτο της αυλής και οι ξηροί θό-

ρυβοι απ' τις φορτώσεις στα μουλάρια των κιβωτίων με τα απαραί-

τητα είδη για τις ανάγκες της βασιλικής οικογένειας. 

Βιαστικά βιαστικά δέθηκαν στα σαμάρια τα κασόνια με τα 

χρυσά νομίσματα και τις χρυσές ράβδους. Έπειτα φορτώθηκαν οι 

εντελώς απαραίτητες αποσκευές της βασιλικής οικογένειας σε κι-

βώτια και κοφίνια. Στο τέλος τα δυο μικρότερα βασιλοπαίδια τοπο-

θετήθηκαν, μισοκοιμισμένα, κουρνιασμένα ως τότε στις αγκαλιές 

γυναικών της βασιλικής ακολουθία, στα δυο μεγάλα ειδικά καλάθια 

που είχαν προσαρμοστεί στις πλάτες ενός ήσυχου μουλαριού. 

Ο Φίλιππος, ο θετός γιος και ταυτόχρονα ετεροθαλής αδερφός 

του Περσέα, ήταν αρκετά μεγάλος και γι' αυτό κάθισε στη ράχη ενός 

καθαρόαιμου αλόγου. Πίσω του, ένας ρωμαλέος υπασπιστής του 



20 
 

βασιλιά τον συγκρατούσε προστατευτικά με το ’να του χέρι, ενώ με 

τ' άλλο κρατούσε τα γκέμια. 

Όλα είχαν τελειώσει σε λίγα λεπτά. Η μακρόστενη εκείνη πο-

μπή της φυγής και της απόγνωσης, ακολουθώντας βουβή την κεν-

τρική λεωφόρο της Πέλλας, πέρασε απ' την παντέρημη αγορά και 

βγήκε απ' την ανατολική πύλη με κατεύθυνση τη Θεσσαλονίκη. 

Η πορεία ήταν δύσκολη μέσα στην κατασκότεινη νύχτα. Οι 

σκληροτράχηλοι Κρήτες της βασιλικής φρουράς, μ' επικεφαλής τον 

ακατάβλητο Εύανδρο, είχαν χωριστεί σε δυο τμήματα για ν' αντιμε-

τωπίσουν κάποιο ξαφνικό κίνδυνο. Η εμπροσθοφυλακή ήταν μικρή, 

ενώ οι πιο εμπειροπόλεμοι απ' τους πεντακόσιους άντρες του Εύ-

ανδρου ακολουθούσαν από πίσω, χωρισμένοι σε δυο λόχους. Οι 

νεαροί "βασιλικοί παίδες", με διοικητή τους τον Ίωνα, οι μόνοι απ' 

τους Μακεδόνες που δεν απαρνήθηκαν και δεν περιφρόνησαν τον 

άτυχο νικημένο βασιλιά, πλαισίωναν στο κέντρο τη βασιλική οι-

κογένεια. Εκεί κοντά βρίσκονταν κι ακολουθούσαν σιωπηλοί με   

τους λιγοστούς φίλους τους, ο Νέων κι ο Αρχέδαμος. Πιο πίσω 

βάδιζαν οι λίγοι υπηρέτες κι οι παιδοκόμες που θεληματικά ακο-

λούθησαν το βασιλιά και τη βασίλισσα σ' αυτή τη δύσκολη κι επι-

κίνδυνη φυγή. 

 

 

 

 IV.  Το ξημέρωμα 
 
'Οταν ο ήλιος άρχισε να χρυσώνει τον ορίζοντα της Ανατολικής 

Μακεδονίας, η βασιλική οικογένεια κι οι συνοδοί της παράκαμπταν 

τη Θεσσαλονίκη, απ' τη βόρεια πλευρά του Κούριου Όρους.* Α-

ριστερά τους, στο βάθος, φαινόταν η Λητή. Περπατούσαν από χα-

μηλούς δασωμένους λόφους προς τα ανατολικά, προς την κατεύ-

θυνση της Μυγδονίας. Από εκεί φαίνονταν τα ήρεμα νερά της Κο-

ρώνειας,* που γυάλιζαν σαν απέραντος ορειχάλκινος σκαλιστός 

καθρέφτης. 

Ο Περσέας είχε αποφασίσει να οργανωθεί σε μια νέα γραμμή 

άμυνας, στις εκβολές του Στρυμόνα. Σκέφτηκε λοιπόν να μην αφή-

σει στα χέρια του εχθρού όπλα και πλοία, τα οποία θα μπορούσαν 

να χρησιμοποιηθούν εναντίον του. Γι' αυτό είχε διατάξει έναν από 

τους αξιωματικούς του, τον Ανδρόνικο, λίγη ώρα πριν ξεκινήσουν 

απ' την Πέλλα, να ξεκόψει απ' την κύρια φάλαγγα και να πορευτεί, 



21 
 

συνοδευόμενος από μικρή ομάδα ιππέων, στη Θεσσαλονίκη για να 

καταστρέψει τις μεγάλες αποθήκες όπλων και να κάψει τα ναυπη-

γεία. Μετά την επιχείρηση αυτή και πριν από τα ξημερώματα, ο 

Ανδρόνικος κι οι άντρες του θα περνούσαν απ' τη βατή, ορεινή 

πρόσβαση, ανάμεσα στο Κούριο και στον Κισσό* και θα συναν-

τούσαν τη βασιλική συνοδεία στη συμβολή του δρόμου της Λητής 

προς Αμφίπολη, κοντά στη λίμνη Κορώνεια. 

Στα πρόσωπα όλων ήταν ζωγραφισμένη η κούραση απ' την 

πολύωρη νυχτερινή πορεία. Είχαν σταματήσει να ξεκουραστούν στη 

δασωμένη πλαγιά. Οι άντρες κι οι γυναίκες της ακολουθίας του 

βασιλικού ζεύγους έστρωσαν ψάθες και πλεχτά στρωσίδια κατά-

χαμα, ενώ οι παιδοκόμες φρόντιζαν τα βασιλοπαίδια. Είχαν απ-

λώσει στρωσίδια για το Φίλιππο, μα εκείνος, προτίμησε να καθίσει 

σε μια πέτρα χωρίς να μιλά. Φαινόταν τρομερά ανήσυχος γιατί, 

σαν μεγαλύτερος, κατανοούσε τη σοβαρή κατάσταση που αντιμε-

τώπιζαν εδώ και μερικές ώρες. Τα δυο μικρότερα παιδιά του βασι-

λιά κοιμούνταν ακόμα ήσυχα, αμέριμνα. Οι υπηρέτες είχαν ξε-

φορτώσει με προσοχή τα δυο κοφίνια, που τ' απόθεσαν στη βάση 

ενός φουντωμένου πεύκου. Οι γυναίκες πρόσθεσαν κι άλλα αφράτα 

μαξιλάρια στον πάτο και στις πλευρές των πρόχειρων εκείνων κρε-

βατιών. 

Ο Εύανδρος ήταν ο αδάμαστος κι ακούραστος πολέμαρχος 

που βρισκόταν παντού. Ήταν αεικίνητος. Δε σταμάτησε ούτε στιγμή. 

Είχε έγκαιρα φροντίσει να στήσει περιπόλους στα περάσματα. Ο 

ίδιος ανέβηκε τα χαράματα στην πιο ψηλή κορφή του Κούριου Ό-

ρους, για ν' αγναντέψει προς τη μεριά της Θεσσαλονίκης και του 

Θερμαϊκού Κόλπου. Από 'κει μπορούσε ξαφνικά να εμφανιστεί ο 

μεγάλος κίνδυνος ή η μεγάλη ελπίδα. Γι αυτό με μάτια ανήσυχα 

έψαχνε ασταμάτητα τον ορίζοντα. Ο Νέων ήρθε σε λίγο κοντά του.  

-Θεωρώ απίθανο ο Ρωμαίος ναύαρχος να πρόλαβε να σαλ-

πάρει για το Θερμαϊκό... Μάλλον θα πρέπει ν' ακολουθήσει πα-

ράλληλη πορεία με τις λεγεώνες προς τα βόρεια, για να τις προσ-

τατέψει από τυχόν επιθέσεις του Αντήνορα... 

-Πού είναι τώρα ο Αντήνορας!.. Αν ήξερε τον κίνδυνο που δια-

τρέχει ο βασιλιάς μας, θα μπορούσε ν’ αλλάξει με μια κίνησή του 

όλη την κατάσταση. Ω, Δία!.. Ας μπορούσαμε να τον ειδοποιή-

σουμε! μουρμούρισε σα να μονολογούσε ο Εύανδρος κι έσπασε 

χωρίς να το καταλάβει το μικρό ξυλαράκι που κρατούσε στα χέρια 

του. 



22 
 

-Ο Αντήνορας έχει απόλυτη κυριαρχία σ' όλο το Αιγαίο... Γι' 

αυτό ο Οκτάβιος δεν απομακρύνεται πολύ απ' τις ακτές... Αν συ-

νεπώς ο ναύαρχος του στόλου μας πληροφορηθεί τα χθεσινά δυ-

σάρεστα γεγονότα, μου φαίνεται πιο λογικό να οδηγήσει τα πλοία 

μας στο ναύσταθμο της Κασσάνδρειας ή στην Ηιόνα της Αμφίπο-

λης... Το λιμάνι της Θεσσαλονίκης κρύβει σήμερα κινδύνους... Θα 

μπορούσε ο στόλος μας να εγκλωβιστεί σ' αυτό απ' τις ρωμαϊκές 

τριήρεις, είπε ο Νέων με φωνή που φανέρωνε κάποια αισιοδοξία.  

-Μακάρι να γίνουν όλα, Νέωνα, όπως τα λες! Μόνο έτσι θ' αλ-

λάξει με μιας η ζοφερή κατάσταση που δημιουργήθηκε από χτες σε 

βάρος μας...  

-Ας το ελπίσουμε... 

-Όταν αύριο το πρωί, συνέχισε ο Εύανδρος, φτάσουμε στην 

Αμφίπολη και οργανώσουμε πάλι το στρατό μας, η εμφάνιση του 

αήττητου ναυτικού μας θα μας δώσει καινούργια δύναμη κι ελπίδα 

για να αντιπαραταχτούμε στους Ρωμαίους... Ας οδηγήσουν οι θεοί 

τα βήματα του Αντήνορα προς την Αμφίπολη! Ας είναι εκείνος που 

θα σώσει το μακεδονικό θρόνο απ' την αισχύνη της μεγάλης απ-

ρόσμενης ήττας και την ταπείνωση μιας υποταγής στον ανελέητο 

Ρωμαίο δυνάστη...  

-Ας μην ξεχνούμε πως κι ο Δίδας, με το ανέπαφο σχεδόν ιπ-

πικό του, κατευθύνθηκε προς την πεδιάδα της Ανατολικής Παιο-

νίας, βιάστηκε να συμπληρώσει ο Νέων. Θα πρέπει τώρα να έχει 

στρατοπεδεύει στη Σίρρα ή στην Ηράκλεια της Σιντικής... Θα τον 

ειδοποιήσουμε έγκαιρα, μόλις οργανωθούμε, για να ενωθεί μαζί 

μας...  

-Πιστεύω πως κι ο βασιλιάς των Θρακών, ο Κότυς, θα μας στε-

ίλει πρόθυμα μισθοφόρους... Θα προλάβουμε έτσι να δημιουργή-

σουμε μια ισχυρή γραμμή άμυνας στην Αμφίπολη... Αν μπο-

ρέσουμε να σταθεροποιηθούμε και να οργανωθούμε καλά, θα εί-

μαστε σε θέση να παρατάξουμε πάλι εμπειροπόλεμες φάλαγγες, να 

εξυψώσουμε το ηθικό των στρατιωτών μας, να χαλυβδώσουμε τη 

θέληση του μακεδονικού λαού… 

Ο Εύανδρος συνέχισε να μιλά μ' ενθουσιασμό, με πάθος, με 

πίστη και δύναμη... Ήταν αποφασισμένος να δώσει τα πάντα, ν' 

αγωνιστεί με πείσμα μέχρι θανάτου για να σώσει το βασιλιά του 

απ' την καταστροφή, την υποδούλωση και την καταισχύνη. 

Κι οι δυο τους έριχναν, κάθε λίγο, ανήσυχες ματιές προς τη 

Θεσσαλονίκη. Περίμεναν τουλάχιστο να δουν πυκνούς καπνούς 



23 
 

στη δυτική πλευρά του λιμανιού, δείγμα πως η ομάδα που είχε 

σταλεί για να καταστρέψει τα ναυπηγεία και τις αποθήκες των όπ-

λων είχε πετύχει τους στόχους της. 

-Γιατί καθυστερεί ο Ανδρόνικος; Τι εμπόδια συνάντησε και δε 

μπόρεσε ως τώρα να βάλει φωτιά στα ναυπηγεία; ρώτησε ο Νέων 

σα να μονολογούσε. 

-Μήπως δεν κατάφερε να μπει στη Θεσσαλονί-

κη; 

-Λες; 

-Τότε γιατί δεν  εκτέλεσε ακόμα τις εντολές που του έδωσε ο 

βασιλιάς;  

-Ποιος ξέρει! Πάντως κάτι θα πρέπει να συμβαίνει! μουρμούρι-

σε ο Νέων. 

-Τότε ας μην περιμένουμε άσκοπα!.. Ας ξεκινήσουμε το συν-

τομότερο! είπε ο Εύανδρος κι άρχισε να κατηφορίζει, αφού πρώτα 

έριξε μια ματιά προς τη λίμνη.  

Ο ήλιος είχε τώρα ξεπροβάλει απ’ τις κορφές και τα γαλήνια, 

τα ήρεμα νερά της Κορώνειας αντιφέγγιζαν τις χρυσαφένιες αχτί-

δες του. Κάτω στο βάθος, στη ρίζα του λόφου όπου σχηματιζόταν 

ένα ξέφωτο, ο βασιλιάς φαινόταν εξουθενωμένος, απελπισμένος, 

έτοιμος να καταρρεύσει απ' την αγρύπνια και την κούραση. Ο 

Κρατερός τον παρακολουθούσε με θλίψη να γέρνει μισοκοιμισμέ-

νος σιγά σιγά το κεφάλι του προς τα εμπρός και κάθε τόσο να τι-

νάζεται και να ξυπνά ανήσυχος. 

Από τότε που αναγκάστηκε να υποχωρήσει απ’ το στρατόπεδο 

του Ελπειού ποταμού, κοντά στα σύνορα της Θεσσαλίας, ελάχιστες 

ώρες είχε καταφέρει να ξεκουραστεί πραγματικά. Έπρεπε να ενερ-

γήσει με αστραπιαία ταχύτητα για ν’ αποφύγει έναν θανάσιμο εγ-

κλωβισμό του στρατού του από τις δυνάμεις του Αιμίλιου Παύλου. 

Μόλις βεβαιώθηκε πως τα οχυρά του Πυθίου και της Πέτρας, στις 

δυτικές προσβάσεις του Ολύμπου, είχαν πέσει στα χέρια των κατα-

δρομέων του χιλίαρχου Κορνήλιου Νασικά κι έμειναν ακάλυπτα τα 

νώτα του, εγκατέλειψε το καλά οχυρωμένο στρατόπεδό του και με 

μια άριστα οργανωμένη οπισθοχώρηση έφτασε κοντά στην Πύδ-

να. Εδώ οι συνθήκες άμυνας ήταν λιγότερο ευνοϊκές απ' αυτές του 

στρατοπέδου του Ελπειού. Αν είχε χρόνο, θα προσπαθούσε να 

οχυρωθεί καλύτερα ολοκληρώνοντας το πρόχειρο ξύλινο περιτεί-

χισμα ή θα έσκαβε τάφρους. Ανέκαθεν ήταν ιδιαίτερα προσεκτικός 

στην άμυνα των στρατοπέδων του. Όμως, κάποια απρόβλεπτα 



24 
 

γεγονότα επιτάχυναν τις εξελίξεις κι αναπάντεχα ο μακεδονικός 

στρατός οδηγήθηκε σε μια καταστροφή που κανένας δε θα μπο-

ρούσε ποτέ να φανταστεί. 

Δίπλα στον Περσέα, η βασίλισσα Λαοδίκη, αποκαμωμένη κι 

αυτή απ' την ασυνήθιστη νυχτερινή ταλαιπωρία, φαινόταν συλ-

λογισμένη. Η θλίψη ήταν ζωγραφισμένη στο πρόσωπό της. Τα γα-

λαζοπράσινα μάτια της καρφώνονταν επίμονα άλλοτε στον άντρα 

της κι άλλοτε στα παιδιά της. Τα χρυσαφένια μαλλιά της, άταχτα, 

πλούσια, κάπως ατημέλητα, χύνονταν στους ώμους της. Φορούσε 

ένα σταχτί ευρύχωρο ιμάτιο και στην πλάτη της είχε ριγμένο έναν 

ελαφρύ βαθυπράσινο χιτωνίσκο. Τα χέρια, λευκά, λεπτά, χωρίς 

βραχιόλια και δαχτυλίδια, ήταν σταυρωμένα στα μαζεμένα της πό-

δια. Κάπου κάπου έγερνε ελαφρά το κεφάλι της κι έφερνε στο μά-

γουλο της κάποια άκρη του χιτώνα για να σκουπίσει κάποιο δάκρυ 

που γλιστρούσε στην απαλή, στη βελούδινη λευκή επιδερμίδα της. 

Όταν ο Περσέας αποφάσισε να συνεχίσουν την πορεία τους 

προς την Αμφίπολη, ο ήλιος είχε ανεβεί αρκετά πόδια πάνω απ' τις 

επιβλητικές βουνοκορφές του Παγγαίου. 

 

 

 

V.   Η επόμενη μέρα 
 
Ο βασιλιάς κι η συνοδεία του συνέχισαν την επίπονη πορεία 

τους από ανώμαλο και σε μερικά σημεία επικίνδυνο ορεινό δρόμο. 

Είχαν επιλέξει τις δύσβατες και δασωμένες εκείνες διαβάσεις, για ν' 

αποφύγουν τον καλύτερο αλλά ελάχιστα ασφαλή δρόμο προς την 

Αμφίπολη, που περνούσε μέσα απ' τη Θεσσαλονίκη. 

Ο ήλιος τώρα είχε ανεβεί ψηλά κι η ζέστη ήταν ανυπόφορη. Οι 

υπηρέτες είχαν ρίξει λευκά λινά υφάσματα πάνω απ' τα κοφίνια 

όπου, ακουμπισμένα σ' αναπαυτικά μαξιλάρια, ξεκουράζονταν τα 

δυο μικρότερα παιδιά του βασιλιά. 

Τα δυο βασιλοπαίδια, με την παιδική αφέλεια της ηλικίας τους, 

χαριεντίζονταν μεταξύ τους. Έπαιζαν τραβώντας προς τη μεριά 

τους το μακρόστενο ύφασμα που τα προστάτευε απ' τις αχτίδες 

του ήλιου. Δυσκόλευαν έτσι, με τις απότομες κινήσεις και την έλ-

λειψη ισορροπίας, τους δυο υπηρέτες που για λόγους ασφάλειας, 

συγκρατούσαν στη θέση τους, με χοντρά σχοινιά, τα κοφίνια. Ένας 

τρίτος υπηρέτης κρατούσε απ' το χαλινάρι το υπάκουο μουλάρι και 



25 
 

το οδηγούσε με προσοχή από τα λιγότερο επικίνδυνα σημεία του 

δρόμου. 

Ο Κρατερός περπατούσε δίπλα στον έφιππο αφέντη του, κρα-

τώντας απ' το χέρι το Φίλιππο που είχε αφιππεύσει και προτίμησε 

να οδοιπορήσει. Η γυναίκα του, η Ροδόπη και η κόρη του η Φυλλί-

δα, βοηθούσαν με συγκινητική προθυμία, μαζί με τις άλλες γυναί-

κες της ακολουθίας, την ασυνήθιστη σε τέτοιες κακουχίες βασίλισσα 

όταν κατέβαινε απ’ το άλογο και περπατούσε για να ξεμουδιάσει.  

Ο Εύανδρος κάλπαζε συνέχεια ανάμεσα στην εμπροσθοφυ-

λακή και την οπισθοφυλακή επιτηρώντας τους άντρες του, ενώ ο 

Νέων κι ο Αρχέδαμος πλαισίωναν το κέντρο. Πιο εκεί, ο Ίων, ο αρ-

χηγός των νεαρών γαλαζοαίματων Μακεδόνων σωματοφυλάκων, 

φρόντιζε να επιβλέπει τη σωστή διάταξη των αντρών του για να 

προσφέρει, αν χρειαζόταν, βοήθεια και προστασία στη βασιλική οι-

κογένεια. Είχαν φτάσει σε κάποιο μικρό ψαροχώρι, στην άκρη της 

λίμνης. Οι κάτοικοι, ρακένδυτοι, αξύριστοι, αχτένιστοι, κοίταζαν πα-

ραξενεμένοι την ασυνήθιστη εκείνη πομπή από στρατιώτες κι αμά-

χους. Απομονωμένοι απ' τον υπόλοιπο κόσμο ήταν φυσικό να μην 

πληροφορηθούν ακόμα τα συγκλονιστικά γεγονότα της Πύδνας που 

τάραζαν συθέμελα την ύπαρξη του μακεδονικού κράτους. 

Όταν η βασιλική οικογένεια και οι συνοδοί της έφτασαν, λίγες 

ώρες αργότερα, στη συμβολή των δυο δρόμων, το σκηνικό άλλαξε 

εντελώς. Υπήρχε εκεί  ασυνήθιστα μεγάλη κίνηση. Άνδρες, γυναίκες, 

παιδιά, γέροι κι ανάπηροι, καθισμένοι σε γαϊδούρια, φαίνονταν να 

βιάζονται, με ζωγραφισμένη στο πρόσωπο τους την αγωνία και το 

φόβο, για να φτάσουν στον προορισμό τους. Ο Νέων σταμάτησε 

μια μικρή ομάδα απ' αυτούς. 

-Από πού έρχεστε πατριώτες; 

-Απ' τη Θεσσαλονίκη, απάντησε  ο  νεότερος απ'  όλους, κα-

θώς συνέχιζε το δρόμο του.  

-Τί γίνεται εκεί πέρα; 

-Χαμός!.. Ακούστηκε πως από ώρα σε ώρα θα φτάσουν στην 

πόλη οι Ρωμαίοι, απάντησε κάποιος άλλος. 

Το σημείο αυτό, όπου συγκλίνουν οι δυο δρόμοι προς την 

Αμφίπολη, είχε οριστεί σαν τόπος συνάντησης της ομάδας των κα-

ταδρομέων του Ανδρόνικου με τις μονάδες της βασιλικής φρουράς. 

-Θα 'πρεπε ο Ανδρόνικος να βρίσκεται εδώ πριν από την ανα-

τολή του ήλιου, μουρμούρισε με φανερή ανησυχία ο Περσέας. 



26 
 

  Ο Αρχέδαμος και ο Ίων πρότειναν στο βασιλιά να αφιππεύ-

σουν και να περιμένουν για λίγο την ομάδα. Ο Εύανδρος και ο 

Νέων είχαν αντίθετη γνώμη. Ο βασιλιάς συμφώνησε μαζί τους κι 

έδωσε εντολή να προχωρήσουν. 

-Ας συνεχίσουμε την πορεία χωρίς καμιά καθυστέρηση, είπε 

αποφασιστικά κι έδωσε το σήμα της εκκίνησης. 

Από ώρα είχαν απομακρυνθεί απ' τις όχθες της Κορώνειας και 

βάδιζαν τώρα στις ρίζες της βορειοανατολικής πλευράς του Κισ-

σού, προς τη μεριά του Υψίζωνου* Όρους. 

Στην Απολλωνία της Μυγδονίας, μια όμορφη περιτειχισμένη 

πόλη με πλούσια βλάστηση κι άφθονα νερά, τα άσχημα νέα είχαν 

φτάσει από ώρες. Οι προύχοντες κι οι πολίτες είχαν συγκεντρωθεί 

στην αγορά, μπροστά στο μνημείο του Σωκράτη. Αυτό τον ήρωα 

τον τιμούσαν πολύ οι Απολλωνιάτες και προς τιμή του γίνονταν 

κάθε χρόνο ιππικοί αγώνες. Οι έφιπποι πολεμιστές αυτής της πό-

λης είχαν μεγάλη φήμη. Υπήρχε μια παράδοση σ' αυτό κι οι πολί-

τες της Απολλωνίας με περηφάνια εξηγούσαν στους ξένους πως ο 

Σωκράτης, ο γιος του Σάθωνα, ήταν ο ηρωικός διοικητής της πέμ-

πτης ίλης ιππέων του Μεγαλέξανδρου. 

Δίπλα απ' το μνημείο έτρεχαν γαλήνια τα νερά του Ολυν-

θιακού, ενός μικρού ποταμού. Οι συγκεντρωμένοι Απολλωνιάτες 

κοίταζαν το βασιλιά τους και τους συνοδούς του σκυθρωποί, ανέκ-

φραστοι. Καμιά εκδήλωση συμπάθειας για τον άλλοτε πανίσχυρο 

μονάρχη τους. Ο επιστάτης της πόλης, αποθαρρημένος, αμήχανος, 

έχοντας δίπλα του το μάντη και τον αρχιερέα του θεού Απόλλωνα, 

απευθύνθηκε προς τον Περσέα. 

-Οι πολίτες της Απολλωνίας, βασιλιά μου, πληροφορήθηκαν 

πριν από λίγες ώρες την αναπάντεχη καταστροφή του ένδοξου 

στρατού μας... Όλοι μας δε θέλαμε να το πιστέψουμε...  

-Δυστυχώς όλα ήρθαν ανάποδα και ατυχήσαμε... Όμως δε 

χάθηκαν τα πάντα... Θα συνεχίσουμε τον αγώνα, απάντησε με 

σταθερή φωνή ο Περσέας. 

-Πώς να συνεχίσουμε Περσέα! Εδώ μας ήρθαν φοβερά μαν-

τάτα... Μας είπαν πως το ιππικό άφησε τους φαλαγγίτες στο έλεος 

του εχθρού... Για μας, που από αιώνες γυμνάζουμε μια απ' τις κα-

λύτερες μονάδες του μακεδονικού  ιππικού, αυτή η ενέργεια απο-

τελεί τη μεγαλύτερη πράξη αισχύνης, είπε ο αρχιερέας. 

-Ας το πούμε χωρίς περιστροφές και ωραιοποιήσεις... Είναι 

πράξη προδοσίας, συμπλήρωσε με συγκρατημένη οργή ο μάντης. 



27 
 

Μουρμουρητά κάλυψαν τα τελευταία λόγια του ασπρομάλλη 

μάντη της Απολλωνίας. Ο Εύανδρος έβγαλε το ξίφος του για να τι-

μωρήσει σκληρά τον άνθρωπο εκείνο που πρόσβαλε τόσο βάναυ-

σα το βασιλιά. Ο Περσέας τον σταμάτησε με μια κουρασμένη χει-

ρονομία και μετά κοίταξε διερευνητικά τους συγκεντρωμένους πολί-

τες. Κάποιος απ' αυτούς φώναξε: 

-Γιατί αφήσατε τους Ρωμαίους να καταστρέψουν το πεζικό 

μας; Γιατί οι ιππείς το 'σκασαν με τ’ άλογά τους;  

-Όσοι  Απολλωνιάτες ιππείς επιστρέψουν στην πόλη μας θα 

αρνηθούμε να τους ανοίξουμε τις πύλες... Ας βρουν άλλη πόλη να 

εγκατασταθούν... Εδώ δε θέλουμε τους δειλούς, κραύγασε κάποιος 

άλλος. 

Η κατακραυγή που ξεσηκώθηκε ενάντια στο ιππικό, αμέσως 

μετά τη μεγάλη μάχη, είχε φτάσει σε λίγες ώρες σ' όλες τις άκρες 

της Μακεδονίας. Είχε μάλιστα ακουστεί πως τραυματισμένοι πεζι-

κάριοι, με τη βοήθεια πολιτών, είχαν κακοποιήσει μ’ ασυνήθιστη 

αγριότητα κάποιους ιππείς που επέστρεφαν σαν κλέφτες στα σπί-

τια τους. Σε πολλές πόλεις οι γυναίκες και τα παιδιά έβγαιναν στις 

πόρτες κι έφτυναν τους ιππείς που οπισθοχωρούσαν προς το 

βορρά. 

 -Είναι δικαιολογημένη η πίκρα κι η αγανάκτησή σας, μουρ-

μούρισε με σπασμένη φωνή ο βασιλιάς. Δεν απογοητεύομαι που 

χάσαμε αυτή τη μάχη... Πιο πολύ με φοβίζει το γεγονός πως οι 

Ρωμαίοι κατάφεραν να μας εμπνεύσουν ένα πνεύμα ηττοπάθειας... 

Αν μπορούσαμε να κρατήσουμε ψηλά το ηθικό μας, όπως σε πα-

λαιότερες εποχές, είμαι βέβαιος πως οι εχθροί μας θα έπαιρναν 

μια σκληρή απάντηση στη δεύτερη μεγάλη μας αναμέτρηση... Μη 

βιάζεστε, πολίτες της Απολλωνίας να βγάλετε συμπεράσματα από 

κακόβουλες διαδόσεις... Όταν κάποτε πληροφορηθείτε τι έγινε 

πραγματικά εκεί κάτω στην Πύδνα, τότε πιστεύω πως θα μας κρί-

νετε με περισσότερη επιείκεια. 

Τα λόγια του βασιλιά φαίνεται πως άλλαξαν κάπως την αρχική 

εχθρική ατμόσφαιρα. Μερικοί τον ζητωκραύγασαν. Άλλοι προ-

θυμοποιήθηκαν ν' ακολουθήσουν σαν εθελοντές για να πολεμή-

σουν στη νέα γραμμή άμυνας. Όταν ο Περσέας απομακρύνθηκε 

απ' την Απολλωνία ήξερε πολύ καλά πιο κλίμα οργής κι αποθάρ-

ρυνσης θα συναντούσε και στην Αμφίπολη. 

Προχωρούσαν τώρα κατά μήκος της λίμνης Βόλβης. Έφτασαν 

στη στενή διάβαση, ανάμεσα απ’ τις λοφοσειρές των βουνών της 



28 
 

Βόλβης και του Υψίζωνου. Ακολουθούσαν την αριστερή όχθη ενός 

ποταμίσκου, του Ρήχιου. Η βλάστηση ήταν οργιαστική. Ο ήλιος έ-

γειρε προς τη δύση. Οι πανύψηλες λεύκες και τα πυκνόφυλλα αιω-

νόβια πλατάνια σκίαζαν, ακόμα περισσότερο, το χαμένο μέσα  

στους άγριους κι απότομους δασωμένους βράχους πέρασμα. 

   Βάδιζαν αργά στο αριστερό άκρο του μικρού ποταμού. Στην 
πραγματικότητα δεν πρόκειται για ποτάμι αλλά για ένα φαρδύ κανά-
λι απ' το οποίο τα νερά της Βόλβης, όταν ανεβαίνει η στάθμη της, 
χύνονται στον κόλπο. Προχώρησαν κι έφτασαν ως τη θάλασσα, δίπ-
λα απ’ τις εκβολές του Ρήχιου στο Στρυμονικό Κόλπο. Εκεί σταμάτη-
σαν για να δειπνήσουν και να διανυκτερεύσουν. Στο ίδιο περίπου 
σημείο, στα χρόνια του Πελοποννησιακού πολέμου, είχε διανυκτε-
ρεύσει με το στρατό του και ο στρατηγός των Σπαρτιατών Βρασί-
δας. Το ξημέρωμα της άλλης μέρας είχε ξεκινήσει για να καταλάβει 
το Κερδύλλιον Όρος, ώστε από εκεί να  επιτεθεί στους Αθηναίους 
που είχαν ταμπουρωθεί στην Αμφίπολη και στο επίνειό της, την Ηι-
όνα. Ήταν ένας παραλληλισμός που αναζωπύρωσε τις ελπίδες του 
βασιλιά. Ο Περσέας το θεώρησε αυτό σαν έναν τυχαίο αλλά ευοίωνο 
συμβολισμό. 

Ο ουρανός είχε από ώρα σκεπαστεί από πυκνά σύννεφα. Οι 

αστραπές τον αυλάκωναν από τις κορφές του Κερδύλλιου Όρους 

προς την κατεύθυνση του Όρους της Ακτής, πέρα προς τη χερσό-

νησο της Χαλκιδικής. Η βροχή άρχισε απότομα και το ίδιο απότο-

μα, σχεδόν αναπάντεχα, σταμάτησε, ενώ οι αστραπές εξακολου-

θούσαν να φωτίζουν την περιοχή και την αγριεμένη θάλασσα. 

Πέρασαν μια πολύ δύσκολη νύχτα. Το πρωί τους υποδέχτηκε 

μια θαυμάσια ηλιόλουστη μέρα και μια γαληνεμένη θάλασσα, που 

έγλυφε απαλά τον παραθαλάσσιο δρόμο, που οδηγούσε από το 

τέρμα του Ρήχιου  στις εκβολές του ποταμού Στρυμόνα. Απ' το 

σημείο* αυτό ο δρόμος έστριβε προς τα βόρεια κι ακολουθώντας 

τη δεξιά κοίτη του μεγάλου πλωτού ποταμού, προς την πλευρά του 

Κερδύλλιου Όρους, έφτανε στη φαρδιά ξύλινη γέφυρα που οδηγο-

ύσε αντίκρυ. Από εκεί, απ' τις πύλες της δυτικής πλευράς του τεί-

χους, έμπαινε κανείς στην Αμφίπολη, στην πιο όμορφη, στην πιο 

φημισμένη και πλουσιότερη πόλη της Μακεδονίας. 

 

 

 
 
 



29 
 

VI.  Στην Αμφίπολη 
 
 Ο βασιλιάς και η πολυμελής συνοδεία του έφτασαν στην πόλη 

λίγο πριν απ' το μεσημέρι της 24 του Ιούνη. Ένα μικρό τμήμα από 
τους Κρήτες οπλίτες της οπισθοφυλακής έμεινε στους πρόποδες 
του Κερδύλλιου Όρους, απέναντι απ' τη γέφυρα, για να  ελέγχει το 
δρόμο. Οι υπόλοιποι, μαζί με την εμπροσθοφυλακή διέσχισαν την 
πλατεία και αφού ενώθηκαν με τις πιστές στον Περσέα εφεδρικές 
δυνάμεις της φρουράς της πόλης, βγήκαν απ' την ανατολική και 
βόρεια πλευρά των τειχών για να κλείσουν τις προσβάσεις απ' την 
Ηιόνα και τη Μύρκινο. 

Η βασίλισσα με τα παιδιά οδηγήθηκαν στη βασιλική έπαυλη, 

που ήταν χτισμένη στην ψηλότερη και πιο όμορφη πλευρά της 

Αμφίπολης. Οι γαλαζοαίματοι νεαροί "βασιλικοί παίδες" στρατοπέ-

δευσαν στα μικρά οικήματα που βρίσκονταν στη μεγάλη εξωτερική 

πύλη του βασιλικού κτήματος, αφού πρώτα έβαλαν διπλοσκοπιές 

στα πιο επίκαιρα σημεία του περίβολου και στις εισόδους της έ-

παυλης. 

Το βασιλιά και τους έμπιστους ακολούθους του τους υποδέ-

χτηκαν με εμφανή ανησυχία ο διοικητής της πόλης, ο Διόδωρος 

και οι υπόλοιποι προύχοντες. Είναι χαρακτηριστικό πως τα χαρά-

ματα της ίδιας μέρας ο οξυδερκής κι αφοσιωμένος στον Περσέα 

Διόδωρος φρόντισε, με δόλο, ν' απομακρύνει απ' την πόλη κά-

ποιους από τους μη ελληνικής καταγωγής Θράκες μισθοφόρους 

και να τους στείλει προς τα ανατολικά για να αποκρούσουν, δήθεν, 

εχθρικές δυνάμεις που είχαν εισβάλει απ' τη μεριά του Νέστου. Με 

την κατάσταση που είχε διαμορφωθεί από τη νικηφόρα προέλαση 

των Ρωμαίων, υπήρχε κίνδυνος οι μισθοφόροι να επιχειρήσουν να 

επωφεληθούν και να στραφούν κατά των μακεδονικών δυνάμεων 

της Αμφίπολης, για να φανούν έτσι αρεστοί στον ύπατο και να δι-

απραγματευτούν μαζί του από θέση ισχύος. 

Οι κάτοικοι της πόλης υποδέχτηκαν το βασιλιά τους με ψυ-

χρότητα. Κι εδώ το πλήθος ήταν το ίδιο εχθρικό κι απρόσιτο όπως 

και στην Απολλωνία. Ακούστηκαν οι ίδιες κατάρες για το ιππικό 

και τέθηκαν τα ίδια ερωτήματα στον εξουθενωμένο απ' την κού-

ραση και την αϋπνία Περσέα. 

Ο Διόδωρος κατάφερε να ηρεμήσει τα πνεύματα για να δώσει 

την ευκαιρία στο βασιλιά να εμψυχώσει το λαό. Μόνο αν αναπτε-

ρωνόταν το ηθικό των Αμφιπολιτών θα ήταν δυνατό όχι μόνο να 

δημιουργηθεί αλλά και να διατηρηθεί αδιάσπαστη, μπροστά στην 



30 
 

εχθρική πίεση, μια νέα γραμμή άμυνας κι αναδιοργάνωσης του 

μακεδονικού στρατού. Για μια στιγμή ο Περσέας είχε αναθαρρήσει, 

αλλά τα γεγονότα που ακολούθησαν τον έβγαλαν από τις ψευδαισ-

θήσεις. 

Ο Ρωμαίος ύπατος είχε καθυστερήσει μερικές μέρες ώσπου 

να καταλάβει την Πύδνα. Σ' αυτήν είχαν καταφύγει, μετά τη μάχη, 

γύρω στους έξι χιλιάδες στρατιώτες. Ο Σόλωνας, ο διοικητής της 

φρουράς της Πύδνας, μετά από απεγνωσμένη αλλά ηρωική αντίσ-

ταση, αναγκάστηκε να παραδοθεί όταν βεβαιώθηκε πως δε μπο-

ρούσε να περιμένει καμιά βοήθεια απ' τον Περσέα ή τον Αντήνο-

ρα. 

Ο Αιμίλιος Παύλος, διοικώντας ο ίδιος την υπατική λεγεώνα, 

προχώρησε προς την Πέλλα και συνεχίζοντας αργότερα τις εκκα-

θαριστικές επιχειρήσεις στην Ανατολική Παιονία, έφτασε στις αρχές 

του επόμενου μήνα στην Ηράκλεια* της Σιντικής και από εκεί 

στην περιοχή της Οδομαντικής. Εκεί, στη Σίρρα,* στην πανάρ-

χαια αυτή πόλη,  ο ύπατος αρνήθηκε να δεχτεί τους πρέσβεις του 

Περσέα για ανακωχή και διαμήνυσε στο Μακεδόνα βασιλιά πως, 

ύστερα από την κατάσταση που είχε διαμορφωθεί, μόνο για μια 

χωρίς όρους παράδοση θα μπορούσαν να συζητήσουν οι δυο το-

υς. 

Ταυτόχρονα, ο ύπαρχος της ρωμαϊκής στρατιάς Αύλος Ποσ-

τούμιος  Αλβίνος, οδηγώντας τη δεύτερη λεγεώνα, βάδισε προς τη 

Δυτική Μακεδονία και κατέλαβε αμαχητί τις Αιγές,* τη Βέροια, την 

Εύια* κι άλλες αξιόλογες πόλεις. Πιο δυτικά, στην Ιλλυρία, ο χιλί-

αρχος Λεύκιος Ανίκιος είχε από μέρες υποτάξει το σύμμαχο των 

Μακεδόνων, το βασιλιά Γένθιο. 

Ο κλοιός έσφιγγε σιγά σιγά γύρω απ' το τελευταίο ελεύθερο 

κομμάτι της Μακεδονίας. Ο Διόδωρος έκανε ακόμα μια προσπά-

θεια για να ενθαρρύνει το βασιλιά στη δημιουργία μιας αμυντικής 

γραμμής. Αν μπορούσαν να οχυρώσουν το στενό πέρασμα στα 

Κερδύλλια και την πεδινή πρόσβαση προς το Μύρκινο και το Δρα-

βήσκο, η κατάληψη της Αμφίπολης απ' τους Ρωμαίους θα ήταν 

σχεδόν ακατόρθωτη. Απ’ τη θάλασσα υπολόγιζαν πάντα στην έγ-

καιρη άφιξη του Αντήνορα και στην αναμφισβήτητη υπεροχή του 

μακεδονικού στόλου. 

Αν η ήττα στην Πύδνα άφηνε κάποια περιθώρια για μια συν-

ταγμένη υποχώρηση κι αξιοπρεπή επανεμφάνιση του Περσέα στο 

διασκορπισμένο στρατό του, ώστε να αναδιοργανώσει τα απα-



31 
 

ραίτητα εκείνα μάχιμα τμήματα που θα του επέτρεπαν να συνάψει 

μια έντιμη συνθηκολόγηση, τότε η Αμφίπολη θα ήταν ο πιο ιδανι-

κός προμαχώνας. 

Δεν ξέχασε πως οι μάχιμες μονάδες που κρατήθηκαν στην ε-

φεδρεία απ’ τον πατέρα του στις Κυνός Κεφαλές της Θεσσαλίας, 

επέτρεψαν τότε στο Φίλιππο Ε' να διαπραγματευτεί μια ειρήνη 

χωρίς την αδυσώπητη σκιά μιας βαριάς και ταπεινωτικής ήττας. Γι' 

αυτό σκέφτηκε να ενεργήσει με τον ίδιο τρόπο στην Πύδνα. Όταν 

είδε να θυσιάζεται άσκοπα το πεζικό του χωρίς να προλάβει να 

θέσει σε κανονική διάταξη μάχης τους άντρες του, σκέφτηκε να δια-

σώσει το ιππικό του. Αυτό θα ήταν ο βασικός πυρήνας για την ορ-

γάνωση μιας δεύτερης γραμμής άμυνας και η μοναδική του ελπίδα 

για έντιμες διαπραγματεύσεις με τον Αιμίλιο Παύλο. 

Το ιππικό αποτελούσε τη μεγαλύτερη δύναμη του μακεδονικού 

στρατού απ' την εποχή του Φιλίππου Β' και του ένδοξου γιου του, 

του Αλέξανδρου Γ'.  Μήπως ο ίδιος ο Περσέας δεν είχε σπείρει στο 

Καλλίνικο* τον τρόμο στις ρωμαϊκές λεγεώνες; Οδηγώντας ο ίδι-

ος το τρομερό ιππικό του είχε διαλύσει, μετά από μια θυελλώδη 

επίθεση,τους λεγεωνάριους του Πόπλιου Λικίνιου Κράσσου, του 

πρώτου κατά σειρά από τους τέσσερις ύπατους που η Ρώμη έστε-

ιλε εναντίον του για να τον υποτάξει. 

Αυτές οι σκέψεις του θα ήταν σωστές αν η πανωλεθρία της 22 

του Ιούνη και η διάβρωση του εσωτερικού μετώπου απ' τη ρω-

μαϊκή προπαγάνδα, δεν επιδρούσαν με τέτοιο διαλυτικό τρόπο 

στην πειθαρχία και στη συνοχή του μακεδονικού στρατού. Με τις 

ανεξέλεγκτες και ραγδαίες εξελίξεις που ακολούθησαν, οι επιδιώ-

ξεις αυτές του Περσέα ήταν στην πραγματικότητα μια καθαρή ου-

τοπία. 

Ο χρόνος λειτουργούσε καταλυτικά ενάντια στα σχέδια του 

βασιλιά. Ο Διόδωρος προσπάθησε μάταια ν' αποτρέψει αυτές τις 

εξελίξεις στην Αμφίπολη. Όμως, η δυσφορία που επικρατούσε ανά-

μεσα στους πολίτες και το πνεύμα ηττοπάθειας που κυριαρχούσε 

στους Μακεδόνες οπλίτες που συνέρρευσαν στην πόλη, καθιστούσαν 

αυτή την προσπάθεια αναποτελεσματική. Δεν είναι υπερβολή να λεχ-

θεί πως, στις κρίσιμες εκείνες στιγμές, οι μόνοι πιστοί μάχιμοι που 

πρόθυμα θα θυσίαζαν τη ζωή τους για το βασιλιά ήταν οι Κρήτες 

του Εύανδρου, οι ελάχιστοι Βοιωτοί που πλαισίωναν το Νέωνα και οι 

λίγοι Αιτωλοί σύντροφοι του Αρχέδαμου. 



32 
 

Μέσα στην πόλη οργίαζαν οι φήμες κι η κατακραυγή ενάντια στον 

Περσέα. Ο σπόρος της ρωμαϊκής προπαγάνδας τώρα καρποφορούσε. 

Αρκετοί Αμφιπολίτες τον κατηγορούσαν σα δειλό, σαν ανεύθυνο, σαν 

τον άνθρωπο που ατίμασε τον ένδοξο θρόνο των Μακεδόνων βασιλιά-

δων. Την ώρα εκείνη βρήκαν την ευκαιρία οι κρυφοφιλορωμαίοι οπαδοί 

του πεθαμένου αδερφού του, του Δημήτριου, να τον κατηγορήσουν 

σα φονιά. Τότε θυμήθηκαν πως η πρώτη του γυναίκα, κόρη ενός 

Βαστάρνα*αξιωματούχου, είχε πεθάνει από ξαφνική και ύποπτη, 

κατά τη γνώμη τους, αρρώστια και πως το ίδιο ύποπτος ήταν κι ο ρό-

λος του βασιλικού έμπιστου, του Εύανδρου, στην απόπειρα δολο-

φονίας του απαίσιου Ευμένη,* στους Δελφούς. 

Ο Διόδωρος, με το λίγο ακόμα κύρος του διοικητή της πόλης που 

του απόμεινε, φρόντισε να οργανώσει μια συγκέντρωση των πολιτών 

στην αγορά. 

Ο Περσέας εμφανίστηκε μπροστά τους κάτωχρος και συγκι-

νημένος. 

-Μακεδόνες! ψέλλισε με σπασμένη φωνή. Απόγονοι ένδοξων 

προγόνων που λάμπρυναν τη Μακεδονία κι όλη την υπόλοιπη Ελλά-

δα... 

       Ο βασανισμένος βασιλιάς δε μπόρεσε να συνεχίσει. Ακού-

μπησε το κεφάλι του στο διπλανό τοίχο κι άρχισε να κλαίει με λυγμούς. 

Ο Διόδωρος, μπροστά σ' αυτή την τραγική για το κύρος του βασι-

λιά σκηνή, πρότεινε στον Εύανδρο να πει λίγα λόγια. Αρκετοί απ’ το 

πλήθος άρχισαν να γιουχαΐζουν και να χειρονομούν. 

-Κάτω απ' το βήμα φονιά! Γύρισε στην Κρήτη!  

-Να φύγετε όλοι σας απ' την πόλη μας... Δεν φταίνε σε τίποτα 

τα γυναικόπαιδα της Αμφίπολης να πληρώσουν τα δικά σας λάθη... 

 -Μην είστε άδικοι!.. Η ιστορία θα με κρίνει για τα λάθη μου, 

μουρμούρισε ξεψυχισμένα ο βασιλιάς. 

Είχε την ελπίδα πως η ιστορία θα τον έκρινε μ’ επιείκεια. Δεν 

υποψιαζόταν καν πως η τόσο αποτελεσματική δυσφημιστική προπα-

γάνδα που οι Ρωμαίοι ήξεραν να χρησιμοποιούν με αριστοτεχνικό 

τρόπο για να εξουδετερώνουν τους αντιπάλους τους, θα επέτρεπε 

στους μεταγενέστερους να πληροφορηθούν μόνον όσα αυτοί θα έκρι-

ναν χρήσιμα. Μέσα από το ιδιότυπο είδος "λογοκρισίας" της pax 

romana επιβίωσαν επαγγελματικά μόνο οι ιστορικοί που, μαζί με τα ισ-

τορικά γεγονότα, φανέρωσαν και μια χωρίς όρια διάθεση για υμνολο-

γίες στη ρωμαϊκή δύναμη. 



33 
 

       Mια επιτροπή από προύχοντες και γέροντες πλησίασε τον εξο-

υθενωμένο απ'  τις συγκινήσεις βασιλιά και τον παρακάλεσε, τον ικέτε-

ψε, να φύγει απ' την πόλη. Τον διαβεβαίωσαν πως ήξεραν τα αισθήμα-

τά του για τους υπηκόους του και πως κι ο ίδιος δε θα ’θελε να υ-

ποστούν τη ρωμαϊκή οργή  "τα αθώα παιδιά και οι γυναίκες των Αμ-

φίπολιτών". 

Από εκεί και πέρα η φυγή κι η απελπισία ήταν πιο οδυνηρές. Η 

βασιλική οικογένεια με ορισμένους υπηρέτες, τον Εύανδρο και με-

ρικούς Κρήτες του, τον Ίωνα και κάποιους απ' τους "βασιλικούς 

παίδες", έφυγε για τη Γαληψό κι από εκεί με πλοιάρια για τη Σα-

μοθράκη. Πολλοί  έμπιστοι φίλοι του βασιλιά και μαζί τους ο Νέων 

κι ο Αρχέδαμος έμειναν στην Αμφίπολη, μη έχοντας πια καμιά ελ-

πίδα να ξεφύγουν απ' τους Ρωμαίους. 

Αλλά κι ο Περσέας είχε εγκλωβιστεί στη Σαμοθράκη, για να 

καταλήξει στο τέλος αιχμάλωτος στη ναυαρχίδα του Οκτάβιου. 

 

 

                                                 



 

34 
 

                   2.    Η   Τ ΑΠ Ε Ι Ν Ω Σ Η  
 
 
 
 
Ι.    Η άδοξη  επιστροφή 
 

Για τον Περσέα η οποιαδήποτε επιστροφή στην Αμφίπολη σή-

μαινε πάντα κάποιο θρίαμβο. Από τότε που ήταν έφηβος και μέχρι  

πριν από λίγα χρόνια, σαν μεστωμένος πλέον άντρας , η πόλη αυτή 

του πρόσφερε δυνατές συγκινήσεις. Από εδώ ξεκινούσε όσες φορές 

τον πρόσταζε ο πατέρας του να προστατέψει τ’ ανατολικά σύνορα 

της Μακεδονίας, πέρα από το Νέστο, από ορισμένες εχθρικές θρακι-

κές φυλές. Αυτή την πόλη διάλεγε τα καλοκαίρια, όταν ήθελε να ξε-

κουραστεί και ν' ασχοληθεί με το ψάρεμα. Εδώ κυνηγούσε με τους 

φίλους του αγριόχοιρους κι αρκούδες κι εδώ πέρασε νιόπαντρος με 

τη Λαοδίκη μερικές απ' τις πιο ευτυχισμένες μέρες της ζωής του... 

Και πάντα γύριζε περήφανος, με το κεφάλι ψηλά, είτε σέρνοντας 

Θράκες αιχμαλώτους, είτε κουβαλώντας κάποιο σκοτωμένο θήραμα, 

είτε συνοδεύοντας την όμορφη γυναίκα του στους περιπάτους τους 

στις όχθες του Στρυμόνα. Επέστρεφε πάντα ακούγοντας ιαχές χα-

ράς και θριάμβου. Αυτή τη φορά όμως η επιστροφή ήταν τόσο άδο-

ξη, τόσο επαίσχυντη! 

Η ναυαρχίδα και τα άλλα πλοία συνοδείας του ρωμαϊκού στόλου 

έπλεαν στα νερά του Στρυμονικού κόλπου. 

Τώρα,  το Όρος της Ακτής υψωνόταν στα νοτιοδυτικά, με τη μυτε-

ρή ψηλή κορφή του έτοιμη να τρυπήσει τον ουρανό. Λένε πως κά-

ποιος φιλόδοξος κι ονειροπόλος γλύπτης ισχυρίστηκε πως μπορού-

σε να σμιλέψει το βουνό και να του δώσει τη μορφή του Μεγαλέξαν-

δρου. Ένα τέτοιο έργο τέχνης θα 'ταν, αν φυσικά ήταν δυνατό να 

πραγματοποιηθεί, το όγδοο θαύμα του αρχαίου κόσμου. 

Βορειότερα βρισκόταν η Άκανθος κι η διώρυγα του Ξέρξη. Τι τό-

πος στ' αλήθεια! Τι φυσική ομορφιά! Τι μνήμες από τις πιο συγ-

κλονιστικές σελίδες της ελληνικής ιστορίας! Σ' αυτό εδώ το μέρος ο 

Βρασίδας προσπαθούσε να πείσει τους Ακάνθιους πως θα 'πρεπε 

να συμπολεμήσουν με τους Σπαρτιάτες για να διώξουν τους Αθηναί-

ους απ' την Ηιόνα και την Αμφίπολη. Θα 'πρεπε, κατά το Σπαρτιάτη 

στρατηγό, όλοι οι Δωριείς να συμμαχήσουν "για να σώσουν την Ελ-



 

35 
 

λάδα από τους Ίωνες Αθηναίους". Κατά καιρούς έγιναν παρόμοιες 

εκκλήσεις για να σωθεί η Ελλάδα από τους Σπαρτιάτες ή τους Θη-

βαίους. Τα τελευταία χρόνια πολλοί πίστευαν πως η Ελλάδα θα 

'πρεπε να σωθεί από τους Μακεδόνες, τη στιγμή που οι ρωμαϊκές 

λεγεώνες είχαν ήδη περάσει στην άλλη πλευρά της Αδριατικής. 

Τυφλό πολιτικό πάθος που κατακερμάτισε τις ελληνικές δυνάμεις κι 

αποδυνάμωσε το δημιουργικό δυναμισμό του Ελληνισμού. 

Πιο πέρα, προς το σημείο που χυνόταν ο Ρήχιος ποταμός, δι-

ακρίνονταν οι κατάφυτες πλαγιές του Υψίζωνου Όρους. Από εκεί 

ξεχώριζε η αρχή του πεδινού παραλιακού δρόμου που συνέχιζε, στη 

ρίζα της νότιας πλευράς της λοφοσειράς των Κερδυλλίων, να προ-

χωρά προς τα ανατολικά για να φτάσει στο μνημείο του Λιονταριού, 

στις εκβολές του Στρυμόνα. Αυτό το δρόμο που περπάτησε με την 

οικογένειά του και τη στρατιωτική ακολουθία του, αντίκρισε ξανά από 

μακριά ο Περσέας, όταν η ρωμαϊκή ναυαρχίδα  πλησίαζε στην Ηιό-

να. Προς τα ανατολικά εκτείνονταν η Γαληψός, οι Ελευθερές, η Νε-

άπολη, τα Σκάβαλα κι άλλες παραθαλάσσιες μακεδονικές πόλεις. 

Ο Ρωμαίος ναύαρχος πλησίασε πάλι τον Περσέα κι αντάλλαξε 

μερικές τυπικές κουβέντες. Προσπαθούσε να βρει κάποια πρόφαση 

για ν' αρχίσει συζήτηση. Ο συνομιλητής του δε φαινόταν να έχει τέ-

τοια διάθεση, αλλά απαντούσε ευγενικά στις ερωτήσεις του. Κάποια 

στιγμή ο Οκτάβιος έδειξε προς τα βορειοδυτικά, προς τις κορφές 

του Υψίζωνου και είπε. 

-Κάπου εκεί πρέπει να είναι τα Στάγιρα, η γενέτειρα του Αριστοτέλη.  

-Ναι, εκεί είναι στο βάθος… Πίσω από εκείνους τους λόφους, απάν-

τησε ο Περσέας. 

Οι Ρωμαίοι των ανώτερων κοινωνικών τάξεων είχαν, από τις 

αρχές ακόμα του 3ου π.Χ. αιώνα, γοητευθεί από την ελληνική φι-

λοσοφία και την ελληνική πολιτική σκέψη. Λόγιοι από την Κάτω Ιτα-

λία, τη λεγόμενη Μεγάλη Ελλάδα είχαν αρχίσει, στην αρχή δειλά δει-

λά, να ιδρύουν σχολές και γυμναστήρια, να δημιουργούν καλλιτεχνικά 

εργαστήρια και να φέρνουν έτσι την εκλεκτή κοινωνία της Ρώμης σ' 

επαφή με τον ελληνικό πολιτισμό. 

Οι περισσότεροι Ρωμαίοι αντέδρασαν σ' αυτή την αθόρυβη πνε-

υματική και πολιτιστική ελληνική κατάκτηση. Δε μπορούσαν ν' ανεχ-

θούν την αλλοίωση των προγονικών θεσμών και τη διαφοροποίηση 

των αξιών της ρωμαϊκής κοινωνίας από ιδέες και συνήθειες που  

τους ήταν άγνωστες ή και ακατανόητες. 

Στην αρχή η αντίδραση ήταν σκληρή παρά το γεγονός πως, 

όπως αποδείχτηκε αργότερα, δεν είχε ουσιαστικά αλλά και πρακτικά 



 

36 
 

αποτελέσματα. Πολλοί  Έλληνες ρήτορες, γλύπτες και κυρίως Επι-

κούρειοι φιλόσοφοι διώχτηκαν απ' τη Ρώμη. Η αντιγραφή όμως του 

ελληνικού τρόπου ζωής απ' την ανώτερη τάξη συνεχιζόταν παρά τις 

αντιδράσεις αυτές. Αρκετοί Ρωμαίοι αριστοκράτες είχαν τη δυνατό-

τητα όχι μόνο να ντύνονται ελληνικά και να διακοσμούν τα σπίτια 

τους με ελληνικά έργα τέχνης, αλλά και να διδάσκονται την ελληνική 

γλώσσα, τη φιλοσοφία, ρητορική, γεωγραφία ή αστρονομία. 

Η ελληνική ιστορία είχε καταστεί αντικείμενο μελέτης από τους 

ευγενείς εκείνους που επιδίωκαν να σταδιοδρομήσουν στο στρατό. 

Από τις περιγραφές των μαχών του Όμηρου, του Ηρόδοτου, του Ξε-

νοφώντα ή του Θουκυδίδη, μπορούσαν να διδαχτούν τα μυστικά του 

πολέμου. Οι ελληνομαθείς αυτοί αριστοκράτες διάβαζαν τα ιστορικά 

κείμενα σε αντίγραφα που τους προμήθευαν έμποροι απ' τις πόλεις 

της Μεγάλης Ελλάδας. Με τον ίδιο τρόπο αγόραζαν και πάπυρους 

με τα έργα φιλοσόφων ή μαθητών τους και κυρίως του Πυθαγόρα, 

του Πλάτωνα ή του στωικού Ζήνωνα. Οι φιλοσοφικές ιδέες του Αρισ-

τοτέλη, ενός πραγματικά σπινθηροβόλου πνεύματος που επηρέασε 

αποφασιστικά το σύγχρονο ευρωπαϊκό πολιτισμό, δεν ήταν την ε-

ποχή εκείνη γνωστές από τους ελληνομαθείς Ρωμαίους. Ορισμένοι 

απ' αυτούς και ίσως οι διανοούμενοι αξιωματικοί της στρατιάς του 

Αιμίλιου Παύλου, όπως ο Γάιος Σουλπίκιος Γάλλος, ο Σκιπίωνας, ο 

Κορνήλιος Νασικάς και φυσικά ο ίδιος ο ύπατος να είχαν κάποια 

αμυδρή ιδέα για το έργο του. Ο Οκτάβιος δε δίστασε να ομολογήσει 

τις ελλιπείς γνώσεις του γύρω απ' την πληθωρική πνευματική πα-

ρουσία στην ελληνική φιλοσοφία του Σταγιρίτη δάσκαλου. 

-Για να είμαι ειλικρινής δεν έχω ακόμα διαβάσει κάποιο κείμενο του 

Αριστοτέλη, του φημισμένου αυτού δάσκαλου του Αλέξανδρου... Ότι 

ξέρω το έχω μάθει από κάτι περιλήψεις και παρατηρήσεις ενός μα-

θητή του απ' τον Κρότωνα, που έφτασαν τυχαία στα χέρια μου... 

Κάποιοι φρόντισαν να βγάλουν αντίγραφα από αυτές τις σημειώσεις 

των μαθημάτων του Αριστοτέλη στη Μίεζα και στο Λύκειο και να τις 

μεταφράσουν  και στα λατινικά...  

-Στη βιβλιοθήκη μου, στην Αμφίπολη, έχω αντίγραφα από όλα τα 

δημοσιευμένα κείμενα του φιλόσοφου.* Άκουσα πως τα περισσό-

τερα χειρόγραφά του τα έχουν φυλαγμένα κάποιοι συγγενείς του… 

Πάντως, θα χαρώ ιδιαίτερα ναύαρχε αν μπορέσω να σας φανώ 

χρήσιμος...Τα κείμενα αυτά θα είναι στη διάθεση σας οποιαδήποτε 

στιγμή… 

Ο Περσέας έδειχνε να συμμετέχει ενεργά στη συζήτηση. Φαι-

νόταν τώρα ήρεμος και θα μπορούσε κανείς να πει, ευδιάθετος. Μί-



 

37 
 

λησε για τη φημισμένη βιβλιοθήκη του στην Πέλλα, για την προσφο-

ρά του Αριστοτέλη ως δασκάλου στη Μακεδονία και στην Αθήνα, για 

το ήθος, τους στόχους και τη ζωή του μεγάλου φιλόσοφου. 

Ο Οκτάβιος, απ' την άλλη πλευρά, με την αξιοθαύμαστη σαφή-

νεια που διατύπωνε τις απόψεις του και τη βαθιά γνώση της ελληνι-

κής γλώσσας και φιλοσοφίας, φανέρωσε το άλλο του πρόσωπο, τον 

πνευματικό άνθρωπο που κρυβόταν πίσω απ' τον ηλιοψημένο 

στρατιώτη. 

Σε λίγη ώρα μιλούσαν σα φίλοι. Είχαν ξεχάσει κι οι δυο τους τον 

ιδιότυπο ρόλο τους σ' εκείνη την κρίσιμη στιγμή τη ιστορίας. Ο ναύ-

αρχος κι ο βασιλιάς, ο διώκτης κι ο φυγάδας, ο φύλακας κι ο αιχμά-

λωτος...Μια σχέση ανάλογη μ' αυτή του κυνηγού και του θηράματος. 

Η συζήτησή τους κρατήθηκε για αρκετά λεπτά σ' ένα πνευ-

ματικό επίπεδο, αλλά σιγά σιγά έφτασαν να μιλούν για θέματα κα-

θαρά προσωπικά...Για τις γυναίκες τους, τα παιδιά τους, τους φίλους 

τους... Στο τέλος κατέληξαν να συζητούν για την κατάσταση που είχε 

διαμορφωθεί μετά τη μάχη της 22 του Ιούνη. Ο Περσέας φλεγόταν 

από περιέργεια και αγωνία για να μάθει οτιδήποτε που θα μπορού-

σε να έχει σχέση με το μέλλον του και την τύχη του μακεδονικού 

θρόνου.  

-Και τώρα τι θα γίνει μ' εμένα; Πώς σκέφτεστε να με μεταχειριστείτε; 

-Ιδέα δεν έχω για το τι πρόκειται να κάνει ο ύπατος...Η γενικότερη 

άλλωστε στάση του θα εξαρτηθεί κι από τις εντολές που θα λάβει 

σύντομα απ' τη σύγκλητο... 

 -Πότε θα δοθούν αυτές οι εντολές; 

-Όταν θα 'ρθουν στην Αμφίπολη οι δέκα συγκλητικοί, όπως συνή-

θως γίνεται μετά το τέλος ενός νικηφόρου πολέμου, απάντησε κι αυ-

τή τη φορά αόριστα ο Οκτάβιος... Θα πρέπει μάλλον να συγκληθεί 

και κάποιο συνέδριο για να ληφθούν πολιτικές αποφάσεις...  

-Τι άνθρωπος είναι ο ύπατος; Έχω ακούσει τόσα πολλά γι αυτόν...  

-Τι άκουσες; 

-Ότι είναι γενναίος, λιτοδίαιτος, αυστηρός... 

-Είναι τέτοιος όπως ακριβώς τον περιγράφεις...Η αυστηρή πει-

θαρχία και η άχαρη στρατιωτική ζωή είναι αυτά που χαρακτηρίζουν 

τον Αιμίλιο Παύλο... 

-Ήξερα πως είχα απέναντι μου έναν άξιο κι επικίνδυνο αντίπαλο, 

είπε με πίκρα ο Περσέας κουνώντας περίλυπος το κεφάλι του. Δυ-

στυχώς η μοίρα δε μού 'δωσε την ευκαιρία να τον αντιμετωπίσω σ' 

έναν αγώνα που θα δόξαζε το νικητή μα και θα δικαίωνε τον ητ-



 

38 
 

τημένο... Στην Πύδνα δε νικήθηκα... Κατατροπώθηκα... Εκμηδενί-

στηκα... 

-Ο Αιμίλιος Παύλος προετοιμάστηκε κατάλληλα γιατί ήξερε την αξία 

σου...Οι λεγεώνες του στελεχώθηκαν απ’ τους καλύτερους χιλίαρ-

χους, ύπαρχους κι εκατόνταρχους...Ήξερε πως για τρία και παρα-

πάνω χρόνια είχες ταπεινώσει, κατά τη διάρκεια των πολεμικών 

συγκρούσεων, τρεις εμπειροπόλεμους ύπατους...Αυτός ήταν ο τέ-

ταρτος και ξεκίνησε για να νικήσει οπωσδήποτε...Δεν υπήρχαν άλλα 

περιθώρια...Αν μπορούσες, Περσέα κι αυτή τη φορά να κρατηθείς 

όρθιος, το κύρος του στρατού μας θα είχε πληγεί ανεπανόρθωτα...Η 

κυριαρχία μας θα είχε κλονιστεί απ' τις κεντρόφυγες τάσεις των 

συμμάχων και των αμφιταλαντευόμενων φίλων μας...Κι αυτός ακό-

μα ο τόσο πιστός συνεργάτης μας, ο Ευμένης της Περγάμου, είχε 

αρχίσει σιγά σιγά να σε γυροφέρνει και να επιζητά τη συμμαχία   

σου...Έτσι δεν είναι Περσέα; 

Το πρόσωπο του Περσέα σκοτείνιασε. 

 -Ποτέ δε θα μπορούσα να εμπιστευθώ έναν απαίσιο μηχανορράφο 

που προκάλεσε τόσα δεινά στη Μακεδονία μα και στην υπόλοιπη 

Ελλάδα...Κάποτε θα διαπιστώσετε κι εσείς πως δε διστάζει, ο ρα-

διούργος αυτός άνθρωπος, να μπήγει ύπουλα το εγχειρίδιό του και 

στις πλάτες των καλύτερων φίλων του... Μια μέρα θα σας προδώσει 

κι εσάς...  

-Αν προλάβει, απάντησε αινιγματικά ο Ρωμαίος ναύαρχος. 

Ο Περσέας φαινόταν αναστατωμένος. Σηκώθηκε και προχώ-

ρησε προς την πλώρη. Ο Οκτάβιος τον ακολούθησε.  

-Τον μισείς πολύ; ρώτησε ο Ρωμαίος. 

-Δεν τον μισώ...Τον σιχαίνομαι, απάντησε σχεδόν αμέσως ο Μα-

κεδόνας βασιλιάς. 

Ήταν απόλυτα δικαιολογημένα τα εχθρικά αυτά αισθήματα του 

Περσέα προς τον Ευμένη. Ο βασιλιάς της Περγάμου είχε επιτύχει, τα 

τελευταία χρόνια, να διαβάλει το Μακεδόνα βασιλιά και να τον κα-

ταστήσει μισητό στους Ρωμαίους. Είχε βλέψεις στις θρακικές πόλεις 

Αίνο και Μαρώνεια, τις οποίες όμως εποφθαλμιούσαν και οι Μακε-

δόνες. Ανησυχούσε υπερβολικά για την αυξανόμενη δύναμη του 

Περσέα. Γι' αυτό φρόντισε να χρησιμοποιήσει τα πιο δόλια μέσα για 

να προβάλει προς τους Ρωμαίους, τον κίνδυνο από την αύξηση αυ-

τή της στρατιωτικής και πολιτικής επιρροής του μακεδόνα βασιλιά 

στον ελληνικό κόσμο της Ανατολικής Μεσογείου. Μ' ένα σατανικό λό-

γο του στη ρωμαϊκή σύγκλητο, γεμάτο εμπάθεια αλλά και δουλικότη-

τα, κατόρθωσε να διεγείρει τις ανησυχίες των Ρωμαίων αξιωματού-



 

39 
 

χων. Αργότερα, συνεχίζοντας τις διαβολές του, δε σταμάτησε ν' α-

ραδιάζει τις πιο εξοργιστικές συκοφαντίες, πολλές απ' τις οποίες, αν 

και ήταν αφελείς και παιδαριώδεις, τις χρησιμοποίησαν μεταγενέστε-

ρα οι Ρωμαίοι και οι φιλορωμαίοι Έλληνες ιστορικοί για να σκιαγρα-

φήσουν την προσωπικότητα του Περσέα. Οι απλές ενδείξεις ή άσχετα 

κι ασύνδετα γεγονότα παρουσιάζονταν σαν αδιάψευστα στοιχεία για 

τις συνωμοτικές δραστηριότητες του Μακεδόνα βασιλιά εναντίον της 

Ρώμης. Άλλοτε διέδιδαν πως ο Δάζουπος Ρέννιος, ένας επιφανής 

πολίτης του Βρινδισίου, είχε πληρωθεί απ' τον Περσέα για να δηλη-

τηριάζει τους διερχόμενους Ρωμαίους αξιωματούχους κι άλλοτε πως 

κάποια Πραξώ, άτομο αμφίβολης ηθικής, ήταν ο "αξιόπιστος" μάρ-

τυρας που βεβαίωνε πως η απόπειρα εναντίον της ζωής του Ευμένη 

στους Δελφούς  είχε  οργανωθεί  απ' τον έμπιστο του βασιλιά, τον 

Κρητικό Εύανδρο. Όταν ο Κάσσανδρος, ένας Μακεδόνας αξιωματι-

κός δολοφονήθηκε κάπου στην Ιλλυρία, στο δρόμο προς τη Ρώμη, 

όπου θα ενημέρωνε τη σύγκλητο για σφαγές άμαχου πληθυσμού 

στη Μαρώνεια, ο Ευμένης φρόντισε να ενισχύσει τις υπόνοιες πως ο 

Περσέας βρισκόταν πίσω απ' αυτό το "κλείσιμο του στόματος ενός 

μάρτυρα", για να καλύψει έτσι τη δική του προσωπική ευθύνη στα 

αιματηρά γεγονότα της διεκδικούμενης από τον ίδιο πόλης.  

-Τον σιχαίνομαι!.. Είναι ένας επικίνδυνος κι αδίστακτος άνθρωπος, 

επανέλαβε ο Περσέας, ενώ περνούσε τις δυο παλάμες του απ' το 

φλογισμένο του πρόσωπο. 

Η ναυαρχίδα είχε ήδη πλησιάσει στην οχυρωμένη είσοδο του λι-

μανιού της Ηιόνας. Ήταν απόγευμα, αρχές του Ιούλη και στην προ-

κυμαία υπήρχε ελάχιστη κίνηση. 

Η ζέστη ήταν αποπνιχτική. Στα τείχη και στα διάφορα σημεία 

του λιμανιού διακρίνονταν Ρωμαίοι λεγεωνάριοι. Το μικρό λιμάνι, 

στις στρατηγικής σημασίας εκβολές του Στρυμόνα, στρατοκρατούν-

ταν. Προς τη βορινή πλευρά, πάνω στους λόφους, διακρίνονταν 

κάποια σημεία απ' τα τείχη και τους οχυρωματικούς πύργους της νο-

τιοανατολικής πλευράς της Αμφίπολης. Στα ανατολικά της υψώματα 

ξεχώριζαν πολλές στρατιωτικές σκηνές. Εκεί είχαν στρατοπεδεύει οι 

ρωμαϊκές στρατιωτικές μονάδες που κατέλαβαν, χωρίς μάχη, την 

πανέμορφη πόλη. 

Καθώς το πλοίο πλεύριζε στην ακτή ο Περσέας έριξε μια επίμο-

νη ματιά εκεί ψηλά στους λόφους, προς το ρωμαϊκό στρατόπεδο. 

-Ο ύπατος είναι εδώ ή βρίσκεται ακόμα στη Σίρρα; ρώτησε τον Οκ-

τάβιο με άχρωμη φωνή. 



 

40 
 

-Είναι από μέρες στην Αμφίπολη και σε περιμένει, του απάντησε ο 

Ρωμαίος. 

Ήταν οι τελευταίες τους λέξεις. Ο Οκτάβιος, με τη συνοδεία μερι-

κών αξιωματικών του, ξεκίνησε αμέσως για την Αμφίπολη. Από την 

ώρα εκείνη κι ως το σούρουπο που ο Ρωμαίος ναύαρχος ξα-

ναγύρισε στο πλοίο, ο βασιλιάς καθόταν στην ίδια θέση βυθισμένος 

σε πικρές σκέψεις. Ο Κρατερός κι ο γιος του, ο Φίλιππος, προσ-

πάθησαν αρκετές φορές να τον παρασύρουν σε κάποια συζήτηση 

αλλά ο Περσέας απαντούσε μονολεκτικά. Σηκώθηκε μόνο όταν είδε 

τον Οκτάβιο να επιστρέφει στο πλοίο. Μαζί του ήταν κι ένας νεαρός 

αξιωματικός του στρατού ξηράς που, όπως τον πληροφόρησαν, ή-

ταν γαμπρός του ύπατου. Τον έλεγαν Κόιντο Αίλιο Τουβέρωνα κι 

ήταν ο διοικητής της ίλης των ιππέων που θα τον συνόδευε, την ε-

πόμενη μέρα, ως την Αμφίπολη. 

Άβουλος, μουδιασμένος, δισταχτικός προχώρησε ο Περσέας 

προς τη σκάλα και σταμάτησε παράμερα. Είδε το Ρωμαίο ναύαρχο, 

ανέκφραστο, συνοφρυωμένο, με εμφανή τα ίχνη της κόπωσης στο 

πρόσωπό του, να σταματά μπροστά του και να τον κοιτάζει επίμονα 

στα μάτια. 

-Λοιπόν; ρώτησε ο Περσέας. 

-Αύριο το πρωί θα πάμε στο στρατόπεδο... Θα σε δεχτεί ο ύπατος... 

Πέρασαν τη νύχτα στη ναυαρχίδα. Ήταν μια ήσυχη καλοκαι-

ριάτικη βραδιά, αλλά τα μέτρα ασφάλειας είχαν ενταθεί ειδικά για ε-

κείνη τη νύχτα. Τα πολεμικά πλοία του ρωμαϊκού στόλου βρίσκον-

ταν σ' επιφυλακή ενώ οι περίπολοι, μέσα στο λιμάνι και κατά μήκος 

του ποταμού, είχαν σημαντικά ενισχυθεί. 

 

 

 

II.   Η ώρα της ταπείνωσης 
 

Είχε για καλά ξημερώσει. Οι Ρωμαίοι είχαν επιβιβάσει το βασι-

λιά και το νεαρό Φίλιππο σ' ένα κάρο, ενώ γύρω τους παρατάχτηκε 

μια ίλη ιππέων μ’ επικεφαλής τον εκατόνταρχο Αίλιο Τουβέρωνα, 

που θα τους συνόδευε στο στρατηγείο του ύπατου. Τέτοια κάρα υ-

πήρχαν πολλά στην Ηιόνα. Τα χρησιμοποιούσαν για να μεταφέρουν 

εμπορεύματα στην Αμφίπολη, όταν λόγω του είδους των προϊόντων 

και του χρόνου παράδοσής τους δεν κρινόταν σκόπιμο να προωθη-

θούν στην πόλη με μικρές φορτηγίδες από τη μεριά του ποταμού. 



 

41 
 

Σε μικρή απόσταση απ’ το κάρο προπορευόταν, καβάλα σε πε-

ρήφανο άτι, ο Οκτάβιος. Τον ακολουθούσαν τρεις επιβλητικοί αξιω-

ματικοί του στόλου, ο Ρωμαίος διοικητής της Ηιόνας κι ο Μακεδόνας 

επιστάτης της, τον οποίο διόρισαν οι νικητές μετά τη σύλληψη του 

προκατόχου του. 

Ο δρόμος ήταν ανηφορικός κι ελικοειδής. Ο ρυθμικός θόρυβος 

απ' τα πέταλα των αλόγων κι ο ξηρός ήχος που άφηναν οι ρόδες 

του κάρου πάνω στις πέτρινες πλάκες που κάλυπταν το οδόστρω-

μα, τάραζαν τη γαλήνη του θαυμάσιου εκείνου καλοκαιριάτικου πρω-

ινού. Προς τ' αριστερά απλώνονταν οι επιβλητικοί, με την άγρια ο-

μορφιά τους, κι απότομοι δασωμένοι λόφοι, που άφηναν σκοτεινά κι 

απόκρημνα περάσματα στα νερά του Στρυμόνα. 

Η απόσταση από την Ηιόνα ως την Αμφίπολη ήταν εικοσιπέντε 

στάδια.* Σιωπηλοί, χωρίς ν' ανταλλάξουν ούτε μια λέξη, έφτασαν 

στην κορφή της λοφοσειράς, στο ύψος της ανατολικής πύλης των 

τειχών. Προς την άλλη πλευρά, προς το Μαυρόλοφο, βρίσκονταν δι-

εσπαρμένες με τάξη και κατά λόχους οι σκηνές του ρωμαϊκού στρα-

τοπέδου. Προς τα βόρεια, στο βάθος και στη βάση της λοφοσειράς, 

απλωνόταν η μικρή πεδιάδα του Δραβήσκου κι αριστερά της ο 

Στρυμόνας κι η απέραντη λίμνη Κερκινίτις. Στη δεξιά όχθη της λίμνης 

και σύριζα με το δρόμο προς τη Μύρκινο, σε μια απόσταση πέντε 

περίπου σταδίων από την Αμφίπολη, βρίσκονταν το μνημείο των 

βασιλικών τάφων με τον εντυπωσιακό μαρμάρινο περίβολο και το 

πελώριο  λιοντάρι στην κορφή του 

Στην άλλη πλευρά, προς την Ηιόνα και αντίκρυ από τις ανατο-

λικές πύλες, ήταν στρατοπεδευμένες ισχυρές στρατιωτικές μονάδες 

της πρώτης υπατικής λεγεώνας που έφτασαν από την Οδομαντική. 

Πολύς κόσμος είχε συγκεντρωθεί μπροστά στη μεγάλη σκηνή, 

όπου είχε εγκατασταθεί το στρατηγείο των Ρωμαίων, για να δει από 

κοντά τον αιχμάλωτο βασιλιά. 

Ο Οκτάβιος έκανε νεύμα στον Περσέα να κατεβεί απ' το κάρο. 

Ο Φίλιππος πήδησε μ' ευλυγισία πριν απ' τον πατέρα του και πλη-

σίασε τον Κρατερό που ακολουθούσε πεζός κι ασθμαίνοντας την έ-

φιππη κουστωδία. 

-Φτάσαμε! ψέλλισε ο βασιλιάς και πέρασε ταραγμένος το δεξί του 

χέρι απ' τ' ακατάστατα μαλλιά του. 

Αριστερά τους υψωνόταν η Ακρόπολη της Αμφίπολης, με τα πε-

ρίλαμπρα δημόσια κτίρια της. Το στρατηγείο του Αιμίλιου Παύλου 



 

42 
 

βρισκόταν ακριβώς αντίκρυ, προς τ' ανατολικά, σ' ένα μακρόστενο 

πλάτωμα του λόφου. 

Γύρω απ' τις μεγάλες κι επιβλητικές σκηνές είχε κατασκευαστεί 

πρόχειρος φράχτης που επιτηρούνταν από οπλισμένους φρουρούς. 

Ο Οκτάβιος προχώρησε αργά έχοντας δίπλα του τον Περσέα με 

το γιο του. Ακολουθούσε ο Τουβέρωνας κι οι αξιωματικοί του στο-

λου. 

Από την άκρη του πλακόστρωτου δρόμου και ως το στρατηγείο 

είχε κατασκευαστεί ένας αρκετά φαρδύς πρόχειρος διάδρομος. Απ' 

τις δυο μεριές του διαδρόμου είχαν παραταχθεί, σε διπλές σειρές, 

πάνοπλοι λεγεωνάριοι έτοιμοι να επέμβουν, αν χρειαζόταν να επι-

βάλλουν την τάξη. Πίσω απ' τους στρατιώτες και σε προκαθορισμένο 

και απόλυτα ελεγχόμενο απ' τους λεγεωνάριους χώρο, είχε συγκεν-

τρωθεί το πλήθος που συνέρρευσε από την Αμφίπολη και τις πλησι-

έστερες κωμοπόλεις της περιοχής. Στο βάθος του διαδρόμου, έξω 

απ' το στρατηγείο, είχαν παρατάξει τους Μακεδόνες αξιωματούχους 

που αιχμαλωτίστηκαν ή παραδόθηκαν στην πρώτη λεγεώνα, απ' τη 

στιγμή της μάχης στην Πύδνα και κατά τις εκκαθαριστικές επιχειρή-

σεις στην Ανατολική Παιονία. Οι αιχμάλωτοι αυτοί υποχρεωτικά α-

κολούθησαν τον ύπατο ως την Αμφίπολη. Άλλοι Μακεδόνες αξιωμα-

τούχοι, που παγιδεύτηκαν απ' τις μονάδες του Αύλου Ποστούμιου 

Αλβίνου και του Κορνηλίου Νασικά, είχαν συγκεντρωθεί και επιτη-

ρούνταν στα στρατόπεδα της Πέλλας και της Θεσσαλονίκης. 

Προχωρούσαν με αργό βηματισμό. Κάποια στιγμή ο Οκτάβιος 

σταμάτησε και συγκράτησε και το Φίλιππο, ακουμπώντας την παλά-

μη του στον ώμο του νεαρού πρίγκιπα. 

Οι άλλοι αξιωματικοί, εκτός από τον Αίλιο Τουβέρωνα, τρα-

βήχτηκαν παράμερα. Ο Περσέας για λίγο δίστασε. Κοίταξε στα μάτια 

το Ρωμαίο ναύαρχο. Εκείνος τον ενθάρρυνε με το βλέμμα του. Του 

'κανε νεύμα να συνεχίσει προς τη σκηνή του Αιμίλιου Παύλου. 

-Ο ύπατος σε περιμένει...Προχώρησε Περσέα...Μπες μέσα…                                            

             Ο Περσέας κοίταξε μπροστά του. Έξω απ' τη σκηνή του 

ύπατου είχαν παραταχτεί οι δώδεκα λικτόρες.* Κρατούσαν στον 

ώμο τους τις δέσμες με τις ράβδους και το αμφίστομο πελέκι, δείγμα 

της απόλυτης εξουσίας του ύπατου. Πίσω τους, μπροστά στην είσο-

δο της σκηνής, διακρινόταν ο Αιμίλιος Παύλος ενώ πιο μέσα, προς 

το εσωτερικό της σκηνής, περίμεναν οι αξιωματικοί του επιτελείου  

του. Ο αιχμάλωτος Μακεδόνας βασιλιάς περπατούσε τρικλίζοντας, 

έτοιμος να καταρρεύσει. Η ώρα της μεγάλης ταπείνωσης είχε φτάσει. 

Στο πρόσωπό του ήταν ζωγραφισμένη η απόγνωση κι η θλίψη. OΙ 



 

43 
 

παλάμες του είχαν ιδρώσει απ' την αγωνία. Τις πέρασε αφηρημένα 

και μηχανικά πάνω απ' το απλό σταχτί ιμάτιό του, στο ύψος της λε-

κάνης και κοίταξε γύρω του σα χαμένος οδοιπόρος σ' αξάκριστη έ-

ρημο. Καθώς βημάτιζε αργά η ματιά του γλιστρούσε σε γνωστά 

πρόσωπα φίλων, αξιωματούχων, παντοδύναμων άλλοτε Μακεδόνων 

ευγενών που, πίσω απ' τους παραταγμένους λεγεωνάριους, τον κοί-

ταζαν άλλοι ανέκφραστοι κι άλλοι με τα μάτια τους πλημμυρισμένα 

από δάκρυα. Τους είχαν δεμένους, ανά πέντε, με χοντρές αλυσίδες 

που περνούσαν από κρίκους στερεωμένους στο αριστερό τους πό-

δι. 

Πολλούς απ' αυτούς ο Περσέας είχε να τους δει μήνες ή και 

χρόνια. Μερικοί ήταν διορισμένοι σαν διοικητές ή επιστάτες σ' απο-

μακρυσμένες περιοχές κι είχαν ελάχιστες ευκαιρίες για να προσκλη-

θούν στις γιορτές και τις τελετές που διοργανώνονταν στην Πέλλα. Οι 

περισσότεροι όμως απ' τους αιχμάλωτους αξιωματούχους ήταν συμ-

πολεμιστές, αγαπητοί φίλοι, πρόσωπα του στενού του περιβάλ-

λοντος που αγωνίστηκαν μαζί του, πλάι πλάι, στα χρόνια αυτού του 

πολέμου. 

Να ο Θράσιππος, ο Αντίφιλος, ο Πατροκλέας, ο Αρτέμων, ο Τι-

μόθεος, ο Ευφράνορας, ο Ηροφώντας... Πιο εκεί ο Μένων, αναμαλ-

λιασμένος, αξύριστος, με κατακόκκινα απ' τις ταλαιπωρίες και τις 

ξαγρύπνιες μάτια. Παραπέρα ο Κλεύας, ο παράτολμος ίλαρχος του 

ιππικού που οι στρατιώτες του τον βάφτισαν "θεριστή". Στην ιππο-

μαχία του Καλλίνικου, είχε αφηνιάσει μαζί με το ατίθασο καφετί άλο-

γό του. Είχε  γαντζωθεί  στη  δεξιά πλευρά  της  σέλας  και  κυριο-

λεκτικά "θέριζε" όποιον αντίπαλο πρόφταινε στο δρόμο του. Το σώ-

μα του έπαιρνε σχεδόν οριζόντια θέση προς το έδαφος κάθε φορά 

που κατέβαζε μ' ορμή το αμφίστομο σπαθί του. Να κι ο Διόδωρος, ο 

πιστός του διοικητής της Αμφίπολης, που δακρυσμένος προσπα-

θούσε ν' αποφύγει το βλέμμα του βασιλιά... Να κι ο Ιστιαίος, ο ένας 

απ' τους τρεις διοικητές των οχυρών του Πυθίου και της Πέτρας, 

στον Όλυμπο. Ήταν απ' τους ακούσιους πρωταίτιους της οπισθο-

χώρησης του μακεδονικού στρατού από το καλά οχυρωμένο, το 

σχεδόν απόρθητο, στρατόπεδο του Ελπειού. Η καταδρομική κατά-

ληψη των οχυρών από το Φάβιο Μάξιμο και τον Κορνήλιο Νασικά,  με 

επιχείρηση από απρόσιτη και κρημνώδη περιοχή του Ολύμπου, κα-

τέστησε την οπισθοχώρηση από το στρατόπεδο αναπότρεπτη. Γι' 

αυτό, όταν ο γενναίος αυτός αξιωματικός είδε τον Περσέα, άρχισε 

να κλαίει μ' αναφιλητά , σα μικρό παιδί, σκεπάζοντας με τις δυο πα-

λάμες το πρόσωπό του. 



 

44 
 

Κοντά στη σκηνή, λίγα βήματα πέρα απ' την είσοδο, στεκόταν ο 

Δίδας, ο ριψοκίνδυνος ασπρομάλλης διοικητής του παιονικού ιππι-

κού, που οι άντρες του τον αποκαλούσαν "βασιλικό αετό". Έμοιαζε 

με λιοντάρι παγιδευμένο σε κλουβί. Ήταν αυτός που πολεμούσε ως 

την τελευταία στιγμή ενάντια στα στρατεύματα του ύπατου, στις πα-

ραστρυμόνιες περιοχές της Σιντικής και της Οδομαντικής. 

Αλλά και πολλοί απ' τους πιο στενούς φίλους του βασιλιά δεν 

ήταν εκεί. Πού να βρισκόταν τώρα ο Σόλωνας, ο γενναίος διοικητής 

της Πύδνας, που κράτησε πεισματικά την πόλη τόσες μέρες ζωσμέ-

νος απ' τις λεγεώνες του ύπατου; Τί έγιναν ο Λεοννάτος, ο Νέων, ο 

Αρχέδαμος, ο Αντήνορας, ο Κάλιππος, ο Ασκληπιόδοτος; Πώς ένι-

ωθαν ο Πάνταυχος κι ο Μίδων που λιποψύχησαν μετά τη μεγάλη 

μάχη και συνεργάστηκαν με τους Ρωμαίους για να πείσουν το Σό-

λωνα και τους διοικητές των πόλεων της Δυτικής Μακεδονίας να πα-

ραδοθούν; 

Ο Περσέας στάθηκε αντίκρυ στον ύπατο. Για πρώτη φορά συ-

ναντούσε το φημισμένο πολέμαρχο και νικητή του. Ήταν ασκεπής, 

χωρίς την επιβλητική περικεφαλαία του. Φορούσε τη χρυσοκέντητη 

στολή τελετών του Ρωμαίου αρχιστράτηγου, με τα διακριτικά της 

υπατικής εξουσίας. Ήταν μετρίου αναστήματος, εξήντα περίπου χρό-

νων, ευθυτενής, γεροδεμένος και με συμμετρικές αναλογίες. Τα μαλ-

λιά του ήταν αραιά, κυματιστά και κάτασπρα στους κροτάφους. Τα 

ψαρά γένια του ήταν ψαλλιδισμένα μ' επιμέλεια. Η μύτη και το στόμα 

του ήταν καλοφτιαγμένα, ενώ τα μάτια του είχαν μια παιδική αθωότη-

τα που ερχόταν σ' αντίθεση με το αυστηρό, καθαρά στρατιωτικό, πα-

ρουσιαστικό του. 

Ο Περσέας ήταν κατάχλωμος. Προχώρησε ακόμα δυο τρία βή-

ματα κι έφτασε κοντά στον Αιμίλιο Παύλο. Σιγά σιγά έσκυψε κι α-

κούμπησε το ένα του γόνατο στο έδαφος. Ήταν έτοιμος να φιλήσει 

τα πόδια του ύπατου. Ήταν μια υποχρεωτική, σύμφωνα με τις ρω-

μαϊκές συνήθειες, εκδήλωση υποταγής του ηττημένου προς το νικητή. 

Ο αιχμάλωτος Μακεδόνας βασιλιάς έδειχνε να κινείται σαν υπ-

νωτισμένος. Φαινόταν σαν να 'χε μόλις ξυπνήσει από κάποιο βαθύ 

λήθαργο. Δίπλα του όμως παιζόταν ένα βουβό δράμα. Πολλοί αξιω-

ματικοί του έξω απ’ τη σκηνή έκλαιγαν μ' αναφιλητά μπροστά σ' αυ-

τή την ανελέητη ταπείνωση του βασιλιά τους. Αυτοί οι σκληροτρά-

χηλοι άντρες, που στη διάρκεια του πολέμου έδειξαν πως ήξεραν ν' 

αντιμετωπίζουν αψήφιστα το θάνατο, δε μπόρεσαν να συγκρατή-

σουν την απόγνωσή τους μπροστά στη θέα ενός Μακεδόνα βασιλιά 

γονατισμένου στα πόδια ενός αντίπαλου. 



 

45 
 

Ο Αιμίλιος Παύλος έμεινε για λίγο ωχρός κι ανέκφραστος. Τα 

βλέφαρά του τρεμόπαιζαν και τα χείλια του κινούνταν νευρικά. Ξαφνι-

κά τα μάτια του βούρκωσαν και δυο δάκρυα κύλησαν στα μάγουλά 

του. Οι Ρωμαίοι αξιωματικοί που στέκονταν δίπλα του κοίταζαν εμ-

βρόντητοι. Ήταν ένα εξαιρετικά ασυνήθιστο θέαμα. Ποτέ άλλοτε δεν 

είδαν οι στρατιώτες του τον ύπατο να δακρύζει. Ούτε και στις πιο ε-

πικίνδυνες φάσεις μιας μάχης, στις οδυνηρές στιγμές της επίδεσης 

ενός τραύματος ή της απώλειας ενός αξιωματικού του. Σε ώρες οδύ-

νης συνήθιζε ν' αποτραβιέται αμίλητος στη σκηνή του κι εκεί μόνος, 

μακριά απ' τα βλέμματα των λεγεωνάριών του, άφηνε βουβά τον 

πόνο του να ξεθυμάνει. Τώρα, για πρώτη φορά ο γενναίος Αιμίλιος 

Παύλος δάκρυζε μπροστά σ' έναν νικημένο αντίπαλό του. 

Βιαστικά, για να προλάβει, έσκυψε κι έπιασε τον Περσέα απ' το 

μπράτσο. Τον ανάγκασε να σηκωθεί χωρίς να τον αφήσει να ολο-

κληρώσει το ταπεινωτικό φίλημα των ποδιών του.  

-Σταμάτα Περσέα!  είπε απότομα και με κάποιο τόνο προσταγής 

στην ανδροπρεπή μεταλλική φωνή του... 

Ο Μακεδόνας βασιλιάς σηκώθηκε και κοίταζε με κατάπληξη τον 

ύπατο. 

-Αρκετά!.. Δε χρειάζεται να υποβληθείς σ' αυτή την έσχατη ταπεί-

νωση, του είπε πιο ήρεμα τώρα  στα  ελληνικά  ο Αιμίλιος Παύλος κι 

έπιασε με τα δυο του χέρια τον Περσέα απ' τους ώμους. Τον τράβη-

ξε πάνω του, σχεδόν τον αγκάλιασε φιλικά και τον χτύπησε ενθαρ-

ρυντικά στην πλάτη πριν τον οδηγήσει στο βάθος της πελώριας 

σκηνής. 

Οι Ρωμαίοι αξιωματικοί του επιτελείου τους ακολούθησαν, ενώ 

έξω οι λεγεωνάριοι οδηγούσαν τους Μακεδόνες αξιωματούχους στις 

καλά επιτηρούμενες σκηνές τους, που ήταν στημένες στ' ανατολικά 

του στρατοπέδου και χρησίμευαν σαν προσωρινές φυλακές. 

Ο ύπατος, ο ναύαρχος κι οι ανώτεροι αξιωματικοί του ρωμαϊκού 

επιτελείου κάθισαν μπροστά σ' ένα μακρόστενο τραπέζι που βρισκό-

ταν στο βάθος, απέναντι απ' την είσοδο. Τον Περσέα τον έβαλαν να 

καθίσει αντίκρυ τους. Πίσω απ' το τραπέζι υπήρχε μια ακόμα στενή 

είσοδος που οδηγούσε σε μια μικρότερη συνεχόμενη σκηνή. Εκεί 

ήταν το ιδιαίτερο γραφείο και η κρεβατοκάμαρα του ύπατου. 

Σιωπηλοί και διακριτικοί υπηρέτες τους σέρβιραν κρασί και ξη-

ρούς καρπούς. Δεξιά κι αριστερά, κατά μήκος του πρόχειρου εκείνου 

στρατηγείου εκστρατείας, είχαν συγκεντρωθεί οι αξιωματικοί του ρω-

μαϊκού στρατοπέδου. Οι περισσότεροι ήταν νέοι αξιωματικοί και φο-



 

46 
 

ρούσαν τις επίσημες στολές τους. Με το αριστερό τους χέρι έσφιγγαν 

στο πλευρό τις αστραφτερές τους περικεφαλαίες. 

Όταν σηκώθηκε ο ύπατος απλώθηκε νεκρική σιωπή. Έριξε μια 

αργή ματιά απ' τη μια ως την άλλη άκρη της σκηνής και με ήρεμη 

αλλά βαριά κι επιβλητική φωνή, εκφώνησε έναν ολιγόλεπτο λόγο. 

Με λίγα λόγια τους μίλησε για την προετοιμασία της μεγάλης μάχης 

στην Πύδνα, για τον ηρωισμό και την ανδρεία που επέδειξαν στις 

κρίσιμες εκείνες ώρες και γενικά εξήρε το θάρρος και την αναμφισ-

βήτητη γενναιότητα των νεότερων κυρίως αξιωματικών. Δείχνοντας 

το Μακεδόνα βασιλιά, τους υπόμνησε πως η τραγική μοίρα του θα 

πρέπει ν' αποτελέσει γι' αυτούς παράδειγμα, ώστε ν' αποφεύγουν 

λάθη και σφάλματα που δεν επανορθώνονται. 

Στη συνέχεια ο Αιμίλιος Παύλος δεν παρέλειψε να πλέξει το εγ-

κώμιο των βετεράνων του πολέμου, αυτών που για περισσότερα 

από τρία χρόνια και κάτω απ' τις διαταγές τεσσάρων υπάτων, πολέ-

μησαν στην Ελλάδα μ’ αντρειωμένους κι έμπειρους αντιπάλους. 

Στο τέλος, καυτηριάζοντας την εγωπάθεια, την καυχησιά και την 

αχαλίνωτη αλαζονεία ορισμένων Ρωμαίων που αντιμετωπίζουν τα 

πάντα με κομπορρημοσύνη, τους είπε τα εξής:* 

-Είναι άραγε σωστό να κομπάζει ένας άνθρωπος και να περηφα-

νεύεται για τις επιτυχίες του, όταν καταστρέφει ένα έθνος, μια πολι-

τεία, ένα βασίλειο; Ή μήπως η τύχη, προβάλλοντας την αλλαγή αυτή 

σαν παράδειγμα μιας κοινής αδυναμίας σ' εκείνους που αγωνίζονται, 

τους διδάσκει να μη λογαριάζουν τίποτα σαν σταθερό και βέβαιο; 

Γιατί ποια περίσταση θα επιτρέψει στους ανθρώπους να ενθουσιασ-

τούν, όταν η νίκη προπάντων τους δίνει αφορμή να φοβηθούν την 

τύχη κι όταν στον ευτυχισμένο φέρνει τόση βαρυθυμιά ο αναλογισ-

μός της μοίρας που γυρίζει πότε εδώ και πότε εκεί και χαρίζει την 

εύνοιά της σήμερα στον ένα κι αύριο στον άλλο; Ή νομίζετε πως τα 

πράγματα για μας έχουν βέβαιη τύχη μέσα στη διάρκεια του χρόνου, 

όταν ούτε μια ώρα δε μας χρειάστηκε για να ρίξουμε κάτω και να 

ποδοπατήσουμε το βασίλειο του Αλέξανδρου, ενός βασιλιά που έφ-

τασε στον κολοφώνα της δύναμης και που εξουσίαζε ένα απέραντο 

κράτος ή όταν βλέπουμε τους βασιλιάδες, που πριν λίγο ακόμα τους 

περιστοίχιζαν τόσες μυριάδες πεζοί, τόσες χιλιάδες ιππείς, να παίρ-

νουν από εχθρικά χέρια το καθημερινό ψωμί και πιοτό; Τσακίστε  

σεις οι νέοι αυτή την κούφια υπεροψία και την αλαζονεία της νίκης 

και κλίνετε ταπεινά το κεφάλι αποβλέποντας πάντα στο μέλλον, καρ-

τερώντας να δείτε ποιο θα είναι το τέλος που θα δώσουν στον καθέ-

να μας οι θεοί σαν τιμωρία για τη σημερινή μας ευτυχία. 



 

47 
 

Απέναντι απ' τον ύπατο ο Περσέας προσπαθούσε, απ' τις λίγες 

λατινικές λέξεις που ήξερε και τις χειρονομίες του Ρωμαίου αρχι-

στράτηγου να κατανοήσει, σε χοντρές γραμμές, το γενικό πνεύμα 

της ομιλίας. Όταν ο Αιμίλιος Παύλος τελείωσε το λόγο του και κάθι-

σε, στράφηκε στον Περσέα και τον ρώτησε στα ελληνικά αν κατάλα-

βε αυτά που είπε προς τους αξιωματικούς του πριν από λίγο.  

-Νομίζω πως δεν είναι ικανοποιητικά τα λατινικά μου, απάντησε ο 

Περσέας... Καταλαβαίνω όμως αρκετές λέξεις...  

-Το μίσος σου για μας τους Ρωμαίους Περσέα, φαίνεται πως σου δη-

μιούργησε έντονη αντιπάθεια και για τη γλώσσα μας... Σ' αντίθεση 

με το μακαρίτη τον αδελφό σου, το Δημήτριο, που μιλούσε τα λατινι-

κά σα Ρωμαίος, εσύ δε φρόντισες να μάθεις μια γλώσσα που σε λί-

γα χρόνια θα μιλιέται σ' όλο τον κόσμο... 

Ο Περσέας είχε χαμηλώσει το κεφάλι του και δεν αποκρίθηκε. 

-Αν ήσουν νέος, όταν ανέβηκες στο θρόνο, συνέχισε ο ύπατος στα 

λατινικά, θ' απορούσα λιγότερο με την άγνοιά σου για τη δύναμη του 

ρωμαϊκού λαού...Αυτή τη δύναμη τη νιώθουν κάποτε όλοι είτε τον 

συμπεριφέρονται σα φίλοι είτε τον αντιμετωπίζουν, όπως εσύ, σαν 

εχθρό... Στην ηλικία σου δε δικαιολογείται τέτοια αποκοτιά... 

Kι επειδή ο Περσέας δεν απαντούσε, ο ύπατος θεωρώντας ί-

σως πως δεν είχε καταλάβει όσα του είπε ή και από πρόθεση να 

μην τον ταπεινώσει περισσότερο μπροστά  στους  επιτελείς του, 

που παρακολουθούσαν άφωνοι τη συγκλονιστική εκείνη σκηνή, 

προσπάθησε να τον ενθαρρύνει μιλώντας του στα ελληνικά. 

-Όπως και να 'χουν τα πράγματα Περσέα, είτε όλα όσα έγιναν οφεί-

λονται σε ανθρώπινα λάθη, είτε σε ατυχία, είτε σε απρόβλεπτα γεγο-

νότα, θα πρέπει ν’ αντιμετωπίσεις την κατάσταση με καρτερικότητα... 

Θα πρέπει να έχεις καλό ηθικό και να δείξεις την απαραίτητη ψυχ-

ραιμία... 

Ο ύπατος σηκώθηκε και τον μιμήθηκαν αμέσως όλοι οι αξιωμα-

τικοί του. Πλησίασε τον Περσέα κι ακούμπησε φιλικά το χέρι στον 

ώμο του. 

-Δε σε υποχρεώνω να δώσεις απαντήσεις σε μένα... Όταν σκεφτείς 

καλά κρίνε τις πράξεις σου κι απάντησε στον ίδιο τον εαυτό σου... 

Τώρα μπορείς να ξεκουραστείς για λίγο και να ετοιμαστείς για το  

γεύμα...Σήμερα είσαι καλεσμένος μου...Οφείλω να σε περιποιηθώ 

όπως ταιριάζει σ' έναν έντιμο αντίπαλο που δεν ήταν άξιος μιας τέ-

τοιας κατάντιας... 

Ο Αίλιος Τουβέρωνας και δυο άλλοι αξιωματικοί οδήγησαν τον 

Περσέα σε μια μικρή σκηνή, που βρισκόταν δίπλα στο στρατηγείο. Ο 



 

48 
 

γιος του και ο Κρατερός τον περίμεναν στην είσοδο μ’ αγωνία. Απ' 

αυτούς πληροφορήθηκε πως ο Διόδωρος, την ώρα που τον οδη-

γούσαν στις επιτηρούμενες σκηνές μαζί με τους άλλους Μακεδόνες 

αξιωματικούς, κατόρθωσε να τους ενημερώσει στα πεταχτά για τα 

τελευταία γεγονότα. Τους είπε πως όλοι οι στρατιωτικοί και πολιτικοί 

άρχοντες, οι γαιοκτήμονες κι οι αρχηγοί των πλούσιων οικογενειών 

όλων την μακεδονικών πόλεων, είχαν συλληφθεί... Πως ο Νέων κι ο 

Αρχέδαμος είχαν κλειστεί στις φυλακές της Αμφίπολης, σε σκοτεινά 

κι ανήλια υπόγεια ώσπου να τους εκτελέσουν... Ο Αντήνορας, με τον 

υποναύαρχό του Κάλιππο, περιπλανιόνταν στο Αιγαίο βρίσκοντας 

καταφύγιο σε φιλικά νησιά και πως αρνούνταν να παραδοθούν γιατί 

πίστευαν πως ο βασιλιάς τους δεν είχε ακόμα συλληφθεί απ' τους 

Ρωμαίους. 

Ο Περσέας ένιωσε βαθιά λύπη κι ενοχή για την τύχη αγαπη-

μένων του φίλων. Δυστυχώς δε μπορούσε να προσφέρει καμιά βο-

ήθεια ούτε σ' εκείνους αλλά ούτε και στον ίδιο του τον εαυτό. Μόνο 

η τελευταία πληροφορία τον χαροποίησε και τον έκανε να νιώσει μια 

αδύναμη κρυφή αισιοδοξία. Πίστευε πως μ' ένα δυνατό κι ανίκητο 

στόλο, θα μπορούσε να παρακαθίσει στο τραπέζι των διαπραγμα-

τεύσεων με το Ρωμαίο νικητή του έχοντας κάποιο υπολογίσιμο ατού 

στα χέρια του. 

-Κράτα όσο μπορείς Αντήνορα!...Εσύ είσαι η τελευταία μου ελπίδα! 

ψιθύρισε κι η αδύναμη βραχνή φωνή του είχε έναν αδιόρατο τόνο 

ικεσίας. 

 

 

 

III.  Το γεύμα 
 

Όταν το μεσημέρι ο Περσέας ξαναμπήκε στο ρωμαϊκό στρατη-

γείο συνοδευόμενος από έναν εκατόνταρχο, η πελώρια εκείνη σκη-

νή ήταν γεμάτη από ανώτερους και κατώτερους αξιωματικούς της 

υπατικής λεγεώνας. 

Στις δυο μακρόστενες πλευρές κι ακριβώς αντίκρυ απ' την εί-

σοδο, είχαν τοποθετηθεί ξύλινα τραπέζια με πάγκους που σχη-

μάτιζαν ένα πι. Ο ύπατος ήταν όρθιος ενώ όλοι οι υπόλοιποι αξιω-

ματικοί κάθονταν σιωπηλοί στις θέσεις τους. Μια θέση, στ' αριστερά 

του ύπατου, ήταν άδεια και προοριζόταν για τον Περσέα. 



 

49 
 

Αμέσως μετά την κενή θέση του αιχμάλωτου βασιλιά καθόταν ο 

Οκτάβιος και δίπλα στο ναύαρχο ο υποναύαρχος του ρωμαϊκού 

στόλου. Ακολουθούσαν οι τρεις αντιπρόσωποι των διοικητών των 

μεγάλων ρωμαϊκών μονάδων της Δυτικής Μακεδονίας και της Ηπεί-

ρου. Στην άκρη του τραπεζιού είχε καθίσει, σκυθρωπός και αμίλητος, 

ο εκατόνταρχος Μάρκος Πόρκιος Κάτων. 

Απ' την άλλη πλευρά και δίπλα στον Αιμίλιο Παύλο καθόταν ο 

χιλίαρχος Γάιος Σουλπίκιος Γάλλος, που είχε οριστεί στρατιωτικός δι-

οικητής της περιοχής Αμφιπόλεως. Ακολουθούσε ο μικρότερος γιος 

του ύπατου, ο εκατόνταρχος Πόπλιος Κορνήλιος Σκιπίων Αιμιλια-

νός.* Ο μεγαλύτερος γιος του, ο ύπαρχος Φάβιος Μάξιμος, δεν 

παραβρισκόταν στο γεύμα γιατί δεν είχε ακόμα επιστρέψει απ' τη 

Ρώμη, όπου είχε σταλεί αμέσως μετά τη μάχη της Πύδνας για να με-

ταφέρει στη Σύγκλητο το μήνυμα της μεγάλης νίκης. Πιο πέρα καθό-

ταν ο Αίλιος Τουβέρωνας και μετά άλλοι αξιωματικοί, διοικητές μικ-

ρών μονάδων της υπατικής στρατιάς. 

Τα τραπέζια ήταν γεμάτα με καλοψημένα εδέσματα, φρούτα και 

κανάτες παραγεμάτες με κρασί. Πολυάριθμοι υπηρέτες στέκονταν 

σιωπηλοί στην άκρη, έτοιμοι να προσφέρουν τις υπηρεσίες τους 

στους καλεσμένους του ύπατου. 

Ο Περσέας προχώρησε δισταχτικά προς το βάθος, προς το 

τραπέζι του Αιμίλιου Παύλου. Για πρώτη φορά ήταν μόνος, χωρίς ε-

πιτελείς και συμβούλους, χωρίς υπασπιστές και σωματοφύλακες σ' 

ένα συμπόσιο με αξιωματούχους άλλου κράτους. Ο νικητής του τον 

προσκαλούσε και τον τιμούσε, σ' ένα επίσημο γεύμα, αλλά και ταυ-

τόχρονα του τόνιζε την αναμφισβήτητη πραγματικότητα που διαμορ-

φώθηκε στη Μακεδονία μετά τη μάχη της Πύδνας. 

Ο βασιλιάς κάθισε μουδιασμένος, αδέξιος, στη θέση του. Ο ύ-

πατος κάθισε κι αυτός, σχεδόν αμέσως, αφού πρώτα έδωσε εντολή 

στους υπηρέτες να γεμίσουν τα κύπελλα με κρασί. Για μια στιγμή δη-

μιουργήθηκε κάποιος ασυνήθιστα ενοχλητικός θόρυβος και αταξία 

από τις ομιλίες, τα γέλια και τα χτυπήματα στις πιατέλες και τα κύ-

πελλα. Ο ύπατος ανασήκωσε σκυθρωπός το κεφάλι του κι είδε επί-

μονα προς το βάθος της σκηνής. Σε ελάχιστα δευτερόλεπτα είχε απ-

λωθεί νεκρική σιγή. 

-Αρχίστε να τρώτε, πρόσταξε κι η εντολή του επαναλήφθηκε από 

δυο τρεις ώστε ν' ακουστεί κι από τους τελευταίους που βρίσκονταν 

προς την πλευρά της εισόδου. 

Ήταν ευχάριστος συνομιλητής ο Αιμίλιος Παύλος. Άρχισε να διη-

γείται, στα ελληνικά, διάφορα περιστατικά απ' τη ζωή του σαν αγρο-



 

50 
 

νόμου, όταν κατείχε το αξίωμα αυτό στη Ρώμη και για τα καθήκοντά 

του στο σύλλογο οιωνοσκόπων, του οποίου ήταν μόνιμο κι ενεργητι-

κό μέλος για πολλά χρόνια. Μίλησε για τις εντυπώσεις του απ' την 

Ελλάδα, για την ελληνική του καταγωγή,* την επιθυμία του να ε-

πισκεφθεί τα μεγάλα πολιτιστικά κέντρα του Ελληνισμού και κατέλη-

ξε στην ιστορία και τ' αξιοθέατα της Αμφίπολης και της γύρω περιο-

χής. Στις λίγες μέρες που βρισκόταν στην πόλη είχε ήδη ανεβεί στους 

λόφους του Βρασίδα και του Κλέωνα, απ' όπου οι δυο αντίπαλοι 

στρατηγοί κατάστρωσαν τα σχέδιά τους πριν απ' την ιστορική μάχη. 

Σ’ αυτή  σκοτώθηκαν και οι δυο στρατιωτικοί ηγέτες της Σπάρτης και 

της Αθήνας. Ο ύπατος είχε περπατήσει, σπιθαμή προς σπιθαμή, το 

χώρο της σύγκρουσης, εκεί όπου οι Σπαρτιάτες κυριολεκτικά κατατ-

ρόπωσαν τους Αθηναίους. Στο τέλος έκανε, με τον Περσέα, το Σουλ-

πίκιο  Γάλλο  και  τον Οκτάβιο, κριτική των σχεδίων μάχης του Αθη-

ναίου στρατηγού για να αιτιολογήσει έτσι το αποτέλεσμα της φοβε-

ρής του ήττας. Η συζήτηση γινόταν στην ελληνική γλώσσα. 

Βαθιά θρησκευόμενος άνθρωπος ο Ρωμαίος αρχιστράτηγος, 

δεν παρέλειψε να ζητήσει πληροφορίες από τον αιχμάλωτο βασιλιά 

για τις λατρευτικές γιορτές και συνήθειες των Αμφιπολιτών κι εκ-

μυστηρεύτηκε πως με μεγάλη συγκίνηση επισκέφτηκε τους ναούς της 

Ταυροπώλου  Αρτέμιδας, της Κλειώς και του θεοποιημένου Στρυ-

μόνα. 

Ο Περσέας τον άκουγε με προσοχή αλλά και με μια ευδιάκριτη 

ανησυχία στο πρόσωπό του. Ο ύπατος πρόσεξε την έκφρασή του. 

-Μήπως νιώθεις άσχημα Περσέα; τον ρώτησε σκύβοντας προς το 

μέρος του. 

-Όχι, όχι...Είμαι πολύ καλά...Η συζήτηση είναι πολύ ενδιαφέρουσα 

αλλά να...Ανησυχώ για την οικογένεια μου...Για τη γυναίκα μου...Τα 

παιδιά μου... 

-Να μην ανησυχείς καθόλου... Όλοι τους είναι καλά και γρήγορα θα 

συναντηθείτε... 

-Πότε θα φτάσει η βασίλισσα στην Αμφίπολη;  

-Η γυναίκα σου βρίσκεται ήδη στην Αμφίπολη...Σε περιμένει στην 

έπαυλη, είπε κοφτά ο ύπατος τονίζοντας ιδιαίτερα τη λέξη "γυναίκα". 

Ο Περσέας γνώριζε ήδη από τη μέρα που έστειλε απ' την Αμ-

φίπολη στον Αιμίλιο Παύλο τους πρέσβεις του, όταν ο Ρωμαίος αρ-

χιστράτηγος βρισκόταν ακόμα στη Σίρρα, πως αυτός του αμφισβή-

τησε τη βασιλική του ιδιότητα. Τώρα, με την αποφυγή κάθε αναγ-

νώρισης του τίτλου της βασίλισσας στη Λαοδίκη, ο ύπατος επιβε-

βαίωνε αυτή τη θέση του. Ο Οκτάβιος θεώρησε πως έπρεπε να πα-



 

51 
 

ρέμβει στη συζήτηση για ν’ αλλάξουν θέμα. Είχε διαισθανθεί τη δυ-

σαρέσκεια του ύπατου, από την τροπή που έπαιρνε η στιχομυθία 

των δυο αντρών. Βοήθησε έτσι να ξαναγυρίσουν στο σημείο όπου εί-

χε σταματήσει την αφήγησή του ο Αιμίλιος Παύλος. 

-Είναι πραγματικά μεγάλη ευκαιρία για σένα Αιμίλιε να γνωρίσεις 

από κοντά την ιστορία αυτής της περιοχής...Να δεις από κοντά τα 

μνημεία, τους ναούς, τα έργα τέχνης, του είπε ο Ρωμαίος ναύαρχος. 

-Όπως βλέπεις, Οκτάβιε, δεν κάθισα με σταυρωμένα χέρια τις λίγες 

αυτές μέρες που είμαι στην Αμφίπολη... Προχθές είχα κατεβεί στην 

Ηιόνα... 

Ο ύπατος συνέχισε να μιλά ευδιάθετος. Τους διηγήθηκε πως εί-

χε πάει στην Ηιόνα για να επιθεωρήσει τις οχυρώσεις του λιμανιού. 

Με την ευκαιρία αυτή στάθηκε για λίγο στο σημείο της αποβάθρας, 

απ' όπου λένε πως επιβιβάστηκαν στα πλοία οι στρατιώτες του Αλέ-

ξανδρου, όταν ο μεγάλος στρατηλάτης ξεκίνησε με το πανελλήνιο 

εκστρατευτικό σώμα για την Ασία. Υπήρχε στο σημείο εκείνο μια εν-

τοιχισμένη πλάκα που έγραφε πως από εκεί ξεκίνησαν οι δυνάμεις 

των Μακεδόνων και των άλλων Ελλήνων, για να τιμωρήσουν τους 

Πέρσες για τις καταστροφές που προξένησαν στην Ελλάδα ο Μαρ-

δόνιος κι ο Ξέρξης. 

Από την Ηιόνα επίσης ο ύπατος είδε, πέρα στο βάθος της αν-

τικρινής ακτής,  στην άλλη άκρη του Στρυμονικού κόλπου, το σημείο 

όπου ο Ξέρξης είχε κατασκευάσει τεχνητή διώρυγα για να παρακάμ-

ψει τη χερσόνησο του Όρους της Ακτής. Ο Οκτάβιος έσκυψε προς 

το μέρος του Ρωμαίου αρχιστρατήγου και του είπε χαμογελώντας. 

-Νομίζω Αιμίλιε πως θα 'παιρνες τη σωστή απόφαση αν ανέβαινες 

σε κάποιο απ' τα πλοία μας για να δεις από κοντά τη διώρυγα... 

-Να κάνεις και τον κύκλο της Χερσονήσου... Αξίζει τον κόπο να θαυ-

μάσει κανείς το καταπράσινο κι άγριο τοπίο και το εκθαμβωτικό με-

γαλείο του βουνού, συμπλήρωσε ο Περσέας.  

-Να λείπει!.. Δεν τά'χω πολύ καλά με τη θάλασσα... Ελπίζω πως θα 

βρω κάποτε την ευκαιρία να πάω ως εκεί με τα πόδια... Είμαι πεζικά-

ριος και το εννοώ, απάντησε χαμογελώντας ο Αιμίλιος Παύλος. 

Οι περισσότεροι απ' τους αξιωματικούς που κάθονταν στο τρα-

πέζι του ύπατου καταλάβαιναν ή μιλούσαν καλά την ελληνική γλώσ-

σα. Εξαίρεση αποτελούσαν οι τρεις αντιπρόσωποι των διοικητών 

των μεγάλων μονάδων κι ο εκατόνταρχος Μάρκος Κάτων. Φαίνονταν 

κι οι τέσσερις χολωμένοι και μόλις άγγιξαν τα πλούσια φαγητά που 

βρίσκονταν μπροστά τους. Ο ύπατος έσκυψε προς το μέρος του νε-

αρού αξιωματικού και τον κοίταξε επίμονα στα μάτια.  



 

52 
 

-Νομίζω πως κάτι θέλεις να μου πεις Μάρκο... Μήπως έχεις κάποια 

ενόχληση στο στομάχι; 

Ο νεαρός αξιωματικός τινάχτηκε όρθιος σαν ελατήριο.  

-Μάλιστα, απάντησε βιαστικά. 

-Τι μάλιστα! Δηλαδή θέλεις να μου πεις κάτι ή έχεις στομαχικές δια-

ταραχές; επέμενε ο ύπατος χαμογελώντας αινιγματικά. 

-Νιώθω κάποιο βάρος στο στομάχι. 

-Φαίνεται πως τα ελληνικά φέρνουν δυσπεψία, είπε ο ύπατος χαρι-

τολογώντας. 

Ο αρχιστράτηγος είχε κέφια. Ο Οκτάβιος κι ο Σουλπίκιος Γάλ-

λος έφεραν με τρόπο το χέρι τους στο στόμα για να συγκρατήσουν 

τα γέλια τους, ενώ ο Περσέας κοίταζε απορημένος. 

Ο εκατόνταρχος δεν απάντησε. Όλοι ήξεραν πως κι αυτός, ό-

πως κι ο πατέρας* του, μισούσε καθετί ελληνικό και φρόντιζε αυτά 

του τα αισθήματα να τα εκδηλώνει σε κάθε ευκαιρία. Ο ύπατος τον 

εκτιμούσε για την παλικαριά του και τον αγαπούσε σαν παιδί του. 

Άλλωστε, ήταν λίγο πολύ γνωστό σ' όλους πως τον προόριζε για 

γαμπρό του στη μικρή του κόρη, την Τερτία κι ήταν φυσικό να του 

έχει ιδιαίτερη αδυναμία. Στην Πύδνα, στη διάρκεια της μάχης, το ξί-

φος του Μάρκου ξέφυγε απ' τα χέρια του και χάθηκε ανάμεσα στις 

βατσινιές. Ο ίδιος ο ύπατος, όταν αντιλήφθηκε τη σκηνή, έδινε απα-

νωτές εντολές στους στρατιώτες για να προστατέψουν τον άοπλο νε-

αρό αξιωματικό. Στο σημείο εκείνο έγινε μια λυσσαλέα μάχη σώμα με 

σώμα. Οι λεγεωνάριοι προσπάθησαν να σύρουν μακριά απ' τον τό-

πο της συμπλοκής τον αξιωματικό τους, αλλά εκείνος αρνήθηκε να 

εγκαταλείψει το όπλο του στους εχθρούς. Ο ίδιος χώθηκε μέσα στις 

πυκνές βατσινιές και ψάχνοντας στα τυφλά, με χέρια καταματωμένα 

απ' τ' αγκάθια, κατάφερε να βρει το ξίφος και να συνεχίσει να πολε-

μά. 

Ο Μάρκος Κάτων εξακολουθούσε να στέκεται σε στάση προ-

σοχής μπροστά στο γεμάτο ακόμα πιάτο του. Ο ύπατος τον πρόσ-

ταξε να καθίσει, ενώ ο ίδιος σηκώθηκε όρθιος και με το χέρι του έ-

κανε μια αργή κίνηση, όπως συνήθιζε όταν ήθελε να μιλήσει στους 

άντρες του. Κοίταξε για λίγο γύρω γύρω και ως το βάθος της σκη-

νής. 

-Γενναίοι Ρωμαίοι! Δε συναχτήκαμε σήμερα εδώ απλά και μόνο για 

να φάμε και να πιούμε...Αυτό το γεύμα θα μας βοηθήσει να γνωρισ-

τούμε  καλύτερα,  να  πλουτίσουμε  τις  επαγγελματικές  μας γνώ-

σεις και να διδαχτούμε απ' τα σφάλματα αυτού εδώ του ανθρώπου, 

ο οποίος γκρεμίστηκε σε λίγες ώρες από τον πιο ένδοξο και τιμημέ-



 

53 
 

νο θρόνο του σημερινού κόσμου. Στο τέλος ο χιλίαρχος θα σας πει 

λίγα λόγια για να καταλάβετε όλοι σας πόσο εύκολα νικήσαμε, αλλά 

και πόσο επίσης εύκολα θα ήταν δυνατό να νικηθούμε αν δεν επω-

φελούμασταν από κάποια σφάλματα στη διάταξη των δυνάμεων του 

αντιπάλου μας. Όλα κρίθηκαν σ' ελάχιστες στιγμές. Αν καθυστερού-

σαμε πάνω από πέντε ή δέκα λεπτά για να καταστρώσουμε νέα σχέ-

δια μάχης κι ο χιλίαρχος Λεύκιος Ποστούμιος Αλβίνος, με τη δεύτερη 

λεγεώνα δεν καθήλωνε, με ταχύτατη ενέργεια, το δεξιό της μακεδονι-

κής φάλαγγας στην είσοδο του εχθρικού στρατοπέδου, πιστεύω πως 

θά’χαμε ελάχιστες ελπίδες να νικήσουμε... 

Τα μάτια όλων ήταν στραμμένα προς τον ύπατο και το Γάιο    

Σουλπίκιο Γάλλο. Απόλυτη σιωπή επικρατούσε στη σκηνή λες κι εί-

χαν σταματήσει οι αναπνοές. Μόνο κάπου κάπου ο Οκτάβιος έσκυ-

βε προς τη μεριά του Περσέα και του μετάφραζε ψιθυριστά όσα ο  

αιχμάλωτος βασιλιάς δυσκολευόταν να καταλάβει. 

-Όταν απ' τη Θεσσαλία εισβάλαμε στη νότια παραθαλάσσια Μακε-

δονία, συνέχισε ο Αιμίλιος Παύλος, ήμασταν αποφασισμένοι να νι-

κήσουμε... Επί τρία και παραπάνω χρόνια οι λεγεώνες μας είχαν ακι-

νητοποιηθεί στα μακεδονικά σύνορα και τρεις ύπατοι, πριν από μέ-

να, ταπεινώθηκαν κι ομολόγησαν δημόσια την αποτυχία τους... Όταν 

αποφάσισα να αναλάβω την ευθύνη αυτού του πολέμου ήξερα πως 

δεν υπήρχαν περιθώρια για νέες ταπεινώσεις. Η σύγκλητος μ' άφησε 

να επιλέξω  ότι το καλύτερο διέθετε ο ρωμαϊκός στρατός σε έμψυχο 

υλικό και σε όπλα... Με ένα μόνο όρο... Να νικήσω οπωσδήποτε! Κι 

έτσι, με την αφρόκρεμα των αξιωματικών του στρατού μας, με σας 

τους άξιους ηγήτορες γενναίων στρατιωτών, καταφέραμε ότι οι προ-

ηγούμενοι από μας δε μπόρεσαν να πετύχουν. Πολλοί στην αρχή με 

κατηγόρησαν για τη σκληρή κι αυστηρή πειθαρχία που επέβαλα 

στους λεγεωνάριους, απ' τη στιγμή που πάτησα στην Ελλάδα... 

Πολλοί δυσφορούσαν για τα εξαντλητικά γυμνάσια, τις ακατάπαυστες 

ασκήσεις και τους αιφνιδιαστικούς ελέγχους μου στις σκοπιές τις 

σκοτεινές νύχτες... Και να το αποτέλεσμα! Σήμερα, μετά τη νίκη στις 

εικοσιδυό  του Ιούνη, το ρωμαϊκό δόρυ έφτασε ως τη Θράκη κι αγγί-

ζει πλέον τις ακτές της Ασίας... 

Φωνές, χειροκροτήματα, ζωηρές επευφημίες, κάλυψαν τα τε-

λευταία λόγια του ύπατου. Ο Ρωμαίος αρχιστράτηγος έκανε νεύμα 

με τα δυο του χέρια στους αξιωματικούς του για να ησυχάσουν. 

-Αλλά η νίκη μας αυτή, όσο μεγάλη κι αν είναι, δεν οφείλεται αποκ-

λειστικά στη δική μας γενναιότητα... Μεγάλη, ουσιαστικά, ήταν κι η 

συμβολή των αντιπάλων μας με τα σφάλματα που διέπραξαν... Δεν 



 

54 
 

είχαν προνοήσει για την ταχύτατη κι απρόσκοπτη διάταξη των δυ-

νάμεων τους σε περίπτωση αιφνιδιασμού... Γι' αυτό δεν πρόλαβαν 

να παραταχθούν έγκαιρα την ώρα που, η πρώτη λεγεώνα μας, πίεζε 

ασφυχτικά την αριστερή πλευρά της μακεδονικής παράταξης... Η   

δεύτερη λεγεώνα μας κυριολεκτικά θέρισε τους Μακεδόνες λευκάσ-

πιδες για να στραφεί μετά, όπως και η πρώτη λεγεώνα, προς τους 

ηρωικούς πραγματικά φαλαγγίτες... Και αυτοί και οι άντρες της επί-

λεκτης βασιλικής μονάδας, οι άντρες του Αγήματος όπως τους ονο-

μάζουν οι Μακεδόνες, έπεσαν στην Πύδνα ως τον τελευταίο. 

       Για λίγο ο ύπατος σταμάτησε να μιλά. Η ίδια νεκρική σιγή επικ-

ρατούσε απ' τη μια ως την άλλη άκρη του στρατηγείου. 

-Σας τα λέω αυτά για να καταλάβετε ότι αντιμετωπίσατε γενναίους αν-

τιπάλους...Δε θέλω να παρασυρθείτε από κούφιους πανηγυρισμούς, 

που μοιραία θα σας οδηγήσουν στο μέλλον σε τραγικότερα λάθη απ' 

αυτά των σημερινών μας αντιπάλων...Γι' αυτό συναθροιστήκαμε σή-

μερα εδώ...Για να ενημερωθείτε για την εξέλιξη των συγκρούσεων 

πριν και μετά την έναρξη της μάχης...Κυρίως για την κρίσιμη φάση 

που οι Μακεδόνες δε μπόρεσαν να τροποποιήσουν, στη στιγμή, τα 

επιτελικά τους σχέδια για ν' αντιμετωπίσουν αποτελεσματικά τον αιφ-

νιδιασμό...Θα διδαχθείτε απ' τα σφάλματά τους ώστε να τ' αποφύγε-

τε κι εσείς στο μέλλον σαν ηγήτορες ενός ένδοξου στρατού... Ο χιλί-

αρχος θα σας εξηγήσει σε λίγο, συνέχισε δείχνοντας το Γάιο Σουλ-

πίκιο Γάλλο, πως και γιατί ενεργήσαμε όπως ενεργήσαμε, ποια απ-

ρόβλεπτα γεγονότα μας υποχρέωσαν ν’ αλλάξουμε τα αρχικά σχέδια 

μάχης και με ποιους αντιπερισπασμούς θα μπορούσαν οι αντίπαλοί 

μας να εξουδετερώσουν τις ενέργειές μας και να βρεθούν σε πλεο-

νεκτική θέση... 

Ο ύπατος τέλειωσε την ομιλία του μέσα σε θύελλα χειροκρο-

τημάτων. Οι νεαροί κυρίως αξιωματικοί φαίνονταν συνεπαρμένοι και 

με ανυψωμένο ηθικό, καθώς επευφημούσαν τον αρχιστράτηγό τους με 

ασυγκράτητο ενθουσιασμό. Μόλις κόπασαν οι επευφημίες, ο ύπατος 

κάλεσε κοντά του τον εκατόνταρχο Αίλιο Τουβέρωνα κι απευθύνθηκε 

μετά στον αιχμάλωτο βασιλιά. 

-Τώρα Περσέα μπορείς να φύγεις απ' το στρατόπεδο και να πας 

στην έπαυλή σου για να συναντήσεις τους δικούς σου...Θα είσαι 

υπό την "προστασία" του εκατόνταρχου...Αυτή τη στιγμή πρέπει να 

βρίσκονται εκεί κι ο μεγάλος σου γιος με τον προσωπικό σου υπη-

ρέτη...Τους έστειλα στην έπαυλη με συνοδεία πριν από αρκετή ώ-

ρα... Είναι όλοι τους ασφαλείς... 



 

55 
 

-Σ' ευχαριστώ Αιμίλιε Παύλε για την καλοσύνη και την ευγένειά    

σου... Οι θεοί να στο ανταποδώσουν... 

Ο ύπατος φαινόταν ανέκφραστος και συνέχισε άχρωμα, στον ί-

διο τόνο. 

-Ο γαμπρός μου δεν ξέρει καλά ελληνικά, αλλά θα έχει στο λόχο του 

έναν διερμηνέα προς τον οποίο θα απευθύνονται όσοι θ’ αποτελούν 

το υπηρετικό προσωπικό της οικογένειάς σου... 

-Και τώρα τι θα γίνει μ' εμένα Αιμίλιε Παύλε; ρώτησε ο Περσέας με 

φωνή που φανέρωνε ανησυχία και αβεβαιότητα.  

-Τώρα θα πας στο σπίτι σου και θα συναντήσεις τη γυναίκα σου και 

τα παιδιά σου...Αυτό για σήμερα είναι αρκετό, απάντησε αόριστα και 

με την ίδια άχρωμη φωνή ο ύπατος.  

-Και μετά; Ποια τύχη, ποια μεταχείριση περιμένει κι εμένα και τους 

αξιωματικούς μου αλλά και το μακεδονικό λαό;  

-Ο μακεδονικός λαός θα ζήσει από τώρα και στο εξής ελεύθερος... 

Όσο για τη δικιά σου τύχη τα πάντα θα εξαρτηθούν από τη σύγκλητο 

και φυσικά από τις δικές σου αποφάσεις… Αν  θεωρήσεις πως η με-

ταχείριση που θα σου επιφυλαχθεί θα μπορούσε να θεωρηθεί ατι-

μωτική, εσύ θα αποφασίσεις τελικά αν θα την αποδεχθείς… Εγώ αν 

ήμουν στη θέση σου θα έβρισκα πολύ εύκολα τη λύση... 

Ο ύπατος, άνθρωπος θεοσεβής και διαποτισμένος με τις συν-

τηρητικές αντιλήψεις και τα έθιμα των Ρωμαίων ευγενών της εποχής 

του, το θεωρούσε πολύ φυσικό να υποδείξει σα λύση και την αυ-

τοκτονία.  

-Η δικιά σου επιρροή κι εξουσία θα μπορούσε ίσως να διαφορο-

ποιήσει τις εξελίξεις που αφορούν την μελλοντική τύχη μου. Εννοώ 

τη δική μου και της οικογένειάς μου, ψιθύρισε αποθαρρημένος ο 

Περσέας. 

-Όχι τόσο όσο ελπίζεις... Η σύγκλητος θ' αποφασίσει κυριαρχικά και 

θα μου δώσει συγκεκριμένες και σαφείς οδηγίες...Όταν φτάσουν οι 

δέκα Λεγάτοι* που θα πρέπει να καθορίσουν τα πολιτικά πράγμα-

τα της Μακεδονίας, τότε θα ξεκαθαρίσουν όλα...Θα συγκληθεί συ-

νέδριο εδώ στην Αμφίπολη για να ληφθούν αποφάσεις που θα δώ-

σουν οριστικές λύσεις… Μέχρι τότε θα ζεις μ’ αξιοπρέπεια, με τη γυ-

ναίκα σου και τα παιδιά σου, στην έπαυλή σου με όλες τις ανέσεις… 

Θα είσαι προσωπικός μου φιλοξενούμενος…     

-Θα συγκληθεί συνέδριο; 

-Ναι, αυτό είναι αποφασισμένο...Θα λυθούν οριστικά όλα τα πο-

λιτικά και στρατιωτικά θέματα του γενικότερου ελλαδικού χώρου και 

όχι μόνο της Μακεδονίας...Όσο για τους Μακεδόνες,η θέση της συγ-



 

56 
 

κλήτου είναι από καιρό ξεκαθαρισμένη...Ο ρωμαϊκός λαός θα τους 

καταστήσει ελεύθερους, ακηδεμόνευτους,με δημοκρατικούς θεσμούς 

κι άξιους της μεγάλης τους ιστορίας... 

Κάτι πήγε να ρωτήσει ο Περσέας αλλά ο ύπατος δεν του έδωσε 

αυτή την ευκαιρία. Είπε στον Τουβέρωνα να συνοδέψει τον αιχμάλωτο 

βασιλιά στην έπαυλή του. 

Έπειτα στράφηκε προς το Γάιο Σουλπίκιο Γάλλο και του ζήτησε 

να εκθέσει με λεπτομέρεια στους συγκεντρωμένους αξιωματικούς τα 

σχέδια του επιτελείου του, που αφορούσαν στην αντιμετώπιση των 

μακεδονικών δυνάμεων πριν και κατά τη διάρκεια των επιχειρήσεων, 

οι οποίες οδήγησαν στη νικηφόρα μάχη της Πύδνας. 

Ο χιλίαρχος έκανε νεύμα σε οπλίτες του λόχου διοικήσεως κι αυ-

τοί κρέμασαν, γρήγορα γρήγορα, στον ελεύθερο χώρο πίσω απ' το 

τραπέζι του ύπατου, έναν πελώριο χάρτη της Θεσσαλίας και της 

Μακεδονίας. Την ίδια στιγμή ο Περσέας, με τη συνοδεία του Τουβέ-

ρωνα, αποχωρούσε απ' το ρωμαϊκό στρατηγείο με κατεβασμένο το 

κεφάλι, ενώ οι νεαροί αξιωματικοί τον παρακολουθούσαν με περιφ-

ρονητικά βλέμματα ώσπου να βγει απ' τη σκηνή. 

 

 

 

IV.  Οικογενειακή συνάντηση 
 

Τα πόδια του Περσέα έτρεμαν από συγκίνηση όταν πλησίασε 

στην όμορφη κι απέραντη βασιλική έπαυλη. Η θέα απ' το σημείο ε-

κείνο ήταν μαγευτική. Φαίνονταν οι απότομες και καταπράσινες 

πλαγιές να γλιστρούν προς το ποτάμι, προς το μεγάλο γιοφύρι της 

δυτικής πλευράς. Διακρίνονταν επίσης το πεδινό τείχος με τις πύλες 

και τους πύργους της δυτικής και βόρειας πλευράς ως τις Θράκιες 

Πύλες και οι οχυρώσεις προς τα νότια, προς τη μεριά του Στρυμονι-

κού κόλπου. Το βλέμμα μπορούσε να ξεμακραίνει ως τον ορίζοντα 

για να συναντήσει τοπία άφθαστης ομορφιάς… Από την απέραντη 

Κερκινίτιδα λίμνη που απλωνόταν πέρα απ’ τη βόρεια πλευρά της 

Αμφίπολης και τον ορεινό όγκο των Κερδυλλίων αλλά και ως τη 

χερσόνησο της Ακτής και τις επιβλητικές πλαγιές του άγριου σε ο-

μορφιά Παγγαίου. 

Η κουστωδία των λεγεωνάριων, υπό την αρχηγία του Τουβέρω-

να, πέρασε την ανατολική πύλη κι ακολουθώντας απόμερους δρό-

μους οδήγησε τον Περσέα στην έπαυλη. Οι ελάχιστοι Αμφιπολίτες 



 

57 
 

που αναγνώρισαν τον αιχμάλωτο βασιλιά τους, επιτάχυναν το βημα-

τισμό τους για ν' απομακρυνθούν ενώ άλλοι, κρυμμένοι πίσω από 

κολόνες και παράθυρα, παρακολουθούσαν δακρυσμένοι. 

        Η πόλη στρατοκρατούνταν. Οι επάλξεις, οι πύργοι των τειχών 

και οι οικίσκοι, δίπλα απ' το κυρίως εξωτερικό αλλά και το εσωτερικό 

τείχος* της Ακρόπολης που χρησίμευαν για το στρατωνισμό των 

φρουρών, ήταν γεμάτοι από οπλισμένους λεγεωνάριους. Πολυάριθμη 

επίσης φρουρά έζωνε τη βασιλική έπαυλη. 

Ο Τουβέρωνας κι οι άντρες του, έχοντας στη μέση τον Περσέα, 

διέσχισαν τους πανέμορφους κήπους της έπαυλης κι έφτασαν στη 

μεγάλη πλακόστρωτη αυλή, με τη μικρή λιμνούλα στο κέντρο της. 

Υπήρχαν γύρω γύρω προτομές κι αγάλματα, πολλά απ' τα οποία 

ήταν αριστουργήματα του Λύσιππου και του Σκόπα. 

Κάποιος απ' το υπηρετικό προσωπικό είδε πρώτος το βασιλιά 

και ειδοποίησε τους άλλους. Ακούστηκαν χαρούμενες φωνές. Η Λαο-

δίκη βγήκε στη βεράντα και μαζί της τα τρία πριγκιπόπουλα. Απ' το 

ισόγειο φάνηκε ο Κρατερός με τη Ροδόπη και από άλλη πόρτα η κό-

ρη τους, η Φυλλίδα, φορώντας την παραδοσιακή μακεδονίτικη στολή 

με την ιδιόρρυθμη καλύπτρα. 

Οι λεγεωνάριοι της ομάδας συνοδείας και φύλαξης του αιχμά-

λωτου βασιλιά, τον άφησαν  στο κέντρο της αυλής και με ρυθμικό 

βηματισμό προχώρησαν προς τα μικρά καταλύματα του υπηρετικού 

προσωπικού, που βρίσκονταν στο δεξιό άκρο της αυλής, κοντά στην 

εξώθυρα. Τρία απ' αυτά τα οικήματα τα είχαν επιτάξει οι Ρωμαίοι για 

τις ανάγκες στέγασης της φρουράς. 

Η βασίλισσα έτρεξε κι αγκάλιασε με λαχτάρα τον άντρα της. Έκ-

λαιγε με λυγμούς και ταυτόχρονα γελούσε. Τα γεγονότα των τελευ-

ταίων ημερών της είχαν τσακίσει τα νεύρα. Έτσι όπως ήταν σφιχταγ-

καλιασμένοι, με τα πρόσωπα κοντά κοντά, με τα μάτια πλημμυρισμέ-

να από δάκρυα, τους πλησίασαν τα τρία παιδιά τους. Τα δυο μικρά 

τους αγκάλιαζαν, τους χάιδευαν, τους τραβούσαν απ' τα ρούχα για 

να τους ξεχωρίσουν ή προσπαθούσαν να μπουν ανάμεσά τους χα-

χανίζοντας. Θεωρούσαν τη συγκινητική εκείνη σκηνή τρυφερότητας 

κι απελπισίας των γονιών τους σαν ένα ευχάριστο παιχνίδι στο ο-

ποίο ήθελαν να συμμετάσχουν. Ο Φίλιππος ήταν αρκετά μεγάλος 

ώστε να είναι σε θέση να νιώσει το βουβό δράμα που παιζόταν τον 

τελευταίο καιρό στην οικογένειά τους. Γι’ αυτό προσπαθούσε απ' τη 

μια μεριά να συγκρατήσει τα μικρά του αδέλφια, ενώ από την άλλη 

χάιδευε με τρυφερότητα την πλάτη και τα μπράτσα των θετών του 



 

58 
 

γονιών, έτοιμος να ξεσπάσει σε κλάματα. Ήταν μια συγκινητική οικο-

γενειακή συνάντηση. 

Όταν το βασιλικό ζευγάρι έμεινε μόνο στα διαμερίσματα του ε-

πάνω ορόφου της έπαυλης, η κούραση κι η εξάντληση των τελευ-

ταίων ημερών ήταν ολοφάνερη στα πρόσωπά τους. Είχαν καθίσει σ’ 

ένα ανάκλιντρο. Ο Περσέας έγειρε στην αγκαλιά της γυναίκας του κι 

έκλεισε τα μάτια του. Φαινόταν ωχρός σα να πέρασε πολύχρονη βα-

σανιστική αρρώστια. Η Λαοδίκη του χάιδευε αμίλητη τα μαλλιά. Αρκε-

τή ώρα έμειναν έτσι σιωπηλοί. Κάτω στην αυλή ακούγονταν οι φωνές 

και τα γέλια των παιδιών τους και των υπηρετών. Πρώτη μίλησε η 

βασίλισσα. 

-Τί θα μας κάνουν άραγε! ψιθύρισε με φωνή πού 'δειχνε σα ν’ ανα-

ρωτήθηκε χωρίς να περιμένει  κάποια απάντηση. 

Ο Περσέας ανασήκωσε αργά το κεφάλι του και της χάιδεψε το 

πρόσωπο με τρυφερότητα. 

-Μην αποθαρρύνεσαι λατρευτή μου... Θα ξεπεραστούν γρήγορα οι 

τωρινές δυσκολίες και θα ξεχάσουμε τα όσα τραβήξαμε αυτές τις 

μέρες... 

Συνέχισε να της μιλά και να της δίνει κουράγιο. Της εξιστορούσε 

τα πρωινά γεγονότα που συνέβηκαν στο ρωμαϊκό στρατόπεδο, μ' 

ένα τρόπο που ενίσχυε το ηθικό της. Της μίλησε για τα δάκρυα του 

ύπατου και είδε την έκπληξη στο πρόσωπό της γι αυτό το απίστευτο 

γεγονός. Δημιουργούσε μια υπεραισιόδοξη εικόνα για τις προθέσεις 

των Ρωμαίων και ιδιαίτερα του ύπατου, μ' όλο που κι ο ίδιος είχε 

ζωηρές αμφιβολίες γι αυτές τις καλοπροαίρετες, από πρώτη ματιά, 

προθέσεις των νικητών του. Το ήξερε, το διαισθανόταν, πως θά'ταν 

πια αδύνατο να διατηρήσει αλώβητη τη βασιλική του εξουσία. Ωστό-

σο προσπαθούσε να πείσει τη Λαοδίκη μα και τον εαυτό του πως οι 

Ρωμαίοι θα συναινούσαν σε μια πράξη παραίτησής του απ' το θρό-

νο, στο όνομα του μεγάλου του γιου, του Φίλιππου. 

-Νομίζω πως οι Ρωμαίοι θέλουν να εξουδετερώσουν εμένα, σαν ά-

τομο... Διατηρούν έναν έντονο θαυμασμό για το μακεδονικό θρόνο 

και γι' αυτό πιστεύω πως θα τον σεβαστούν... Είμαι πρόθυμος να 

εκχωρήσω όλα μου τα δικαιώματα, κάθε εξουσία μου, αρκεί να σω-

θεί ο θρόνος και η συνοχή των Μακεδόνων...  

-Ίσως αποδεχτούν μια τέτοια πρόταση... Είναι μια λογική λύση, είπε 

η Λαοδίκη μ’ αναφτερωμένο το ηθικό της. Για πρώτη φορά στα με-

γάλα όμορφα μάτια της έλαμψε μια αχτίδα ελπίδας,  



 

59 
 

-Θα πρέπει να την αποδεχτούν... Να δεις που όλα θα πάνε καλά 

λατρευτή μου! θα το δεις!.. Μην απελπίζεσαι... Μη χάνεις το θάρρος 

σου... 

Της έλεγε να μην απελπίζεται αλλά ο ίδιος, παρά την κάποια 

αισιοδοξία του και τις κρυφές του ελπίδες, ένιωθε ένα σιδερένιο 

πλάκωμα στο στήθος καθώς αντίκριζε κατάματα τη σημερινή πολιτική 

πραγματικότητα. Η εποχή του Αιμίλιου Παύλου δεν ήταν η εποχή 

του Φλαμινίνου. Ο ρωμαϊκός επεκτατισμός είχε τώρα βρει τα εσωτε-

ρικά και εξωτερικά του στηρίγματα, που του επέτρεψαν να ξεκαθαρί-

σει ολότελα τους στόχους του και να μορφοποιήσει οριστικά την πο-

λιτική του φιλοσοφία, με μια νέα πιο ρεαλιστική, πιο στυγνή νοοτρο-

πία και σκέψη. Πόσες προσπάθειες δεν έκανε στ' αλήθεια ο Περ-

σέας για ν' αποφύγει αυτό τον πόλεμο!  Συνεχείς υποχωρήσεις, α-

ποστολή πρέσβεων στη Ρώμη, καλοπροαίρετες συναντήσεις με Ρω-

μαίους αξιωματούχους, όπως αυτή με τον ύπουλο Κόιντο Μάρκιο 

Φίλιππο στα Τέμπη* της Θεσσαλίας...Τότε η ρωμαϊκή σύγκλητος 

είχε στείλει αυτόν τον πανούργο αντιπρόσωπό της που, όπως φαί-

νεται κι από το δεύτερο επώνυμό του, οι πρόγονοι του είχαν σχέσεις 

επίκτητης συγγένειας με τον πατέρα του Περσέα... Μάλιστα, στην 

απόφαση για το ποιος θα περάσει τις όχθες του Πηνειού για να συ-

ναντήσει τον άλλο, ο πονηρός και κρυψίνους εκείνος επιφανής Ρω-

μαίος, που αναδείχτηκε δυο φορές ύπατος,* χρησιμοποίησε ένα 

λογοπαίγνιο που δημιούργησε κλίμα οικειότητας κι εμπιστοσύνης. 

Υπόμνησε έντεχνα τον ξεχασμένο αυτό συγγενικό δεσμό για να πεί-

σει το  νεότερο Περσέα να περάσει το ποτάμι σαν "γιος που πάει να 

συναντήσει τον πατέρα". Κι εκεί, την ώρα που ο Περσέας συζητούσε 

φιλικά κι έδειχνε μια καλόπιστη διάθεση να δεχθεί και παράλογους 

ακόμα όρους για χάρη της ειρήνης, ο Μάρκιος Φίλιππος του έστηνε 

αισχρή παγίδα... Του συνέστησε να στείλει πρέσβεις στη Ρώμη, για 

να δοθεί χρόνος αναδιοργάνωσης του ανέτοιμου τότε ρωμαϊκού 

στρατού... Γι' αυτή την πολιτική του ανεντιμότητα ο Ρωμαίος αυτός 

αξιωματούχος θα καυχιόταν αργότερα μπροστά στη σύγκλητο, ενώ 

η ίδια πράξη πριν από λίγα χρόνια, στην εποχή της υπατείας του 

Φλαμινίνου, θα στιγματιζόταν σαν αισχρή και κατάπτυστη, ασυμβί-

βαστη με τη ρωμαϊκή παλικαριά. Σήμερα θεωρούνταν νόμιμη και η-

θικά αποδεκτή αφού συντελούσε στο "μεγαλείο" της Ρώμης. Ανε-

ξάρτητα, πάντως, απ' το ήθος και την ακεραιότητα του Αιμίλιου Παύ-

λου, αυτή η "nova sapientia" που κυριάρχησε τα τελευταία χρόνια  

στη σύγκλητο και καθόρισε την επίσημη ρωμαϊκή πολιτική, αποτε-

λούσε ένα θεμελιακό στοιχείο που προσδιόριζε καθαρά τον τρόπο 



 

60 
 

αντιμετώπισης των αντιπάλων της Ρώμης. Αυτό τον τρόπο της 

μπαμπεσιάς και της ανεντιμότητας της "νέας πολιτικής ηθικής" ο νέ-

ος ύπατος, παρά τις καλές του προθέσεις, δεν θα είχε δυστυχώς τη 

δύναμη να τον διαφοροποιήσει. 

Ο Περσέας έπιασε τρυφερά τη βασίλισσα απ' τον ώμο και την 

οδήγησε προς το δυτικό εξώστη της έπαυλης. Από κάτω έχασκε ένα 

βάραθρο που έφτανε ως τη μεγάλη στροφή της κοίτης του ποταμού, 

προς τη μεριά της θάλασσας. Μπροστά τους, στη φαρδιά πασσαλό-

πηκτη γέφυρα που έβγαζε αντίκρυ, στις υπώρειες του Κερδύλλιου 

όρους, η κίνηση ήταν ζωηρή. Οι φορτηγίδες μετέφεραν εμπορεύματα 

απ' την Ηιόνα και τις παραλίμνιες κωμοπόλεις της Κερκινίτιδας. Έμ-

ποροι, μικροπωλητές, εργάτες, αχθοφόροι, ανακατωμένοι μ' οπλισμέ-

νους λεγεωνάριους, πηγαινοέρχονταν βιαστικά. Ρωμαίοι φρουροί δι-

ακρίνονταν στους πύργους και στις επάλξεις του δυτικού τείχους, 

αλλά και πιο βόρεια ως της Θράκιες Πύλες. 

Ο μεγάλος κεντρικός ελικοειδής δρόμος, που ξεκινούσε απ' τη 

γέφυρα, ανηφόριζε μ’ απότομες στροφές προς την κορφή, προς τη 

μεγάλη πλατεία της πόλης. Σε κάποιο σημείο χωριζόταν διχαλωτά 

προς τις Θράκιες Πύλες και την Ακρόπολη, ενώ πιο πάνω κεντρικές 

διακλαδώσεις οδηγούσαν στο γυμναστήριο, στην Ανατολική και στη 

Νότια πύλη, στα καλλιμάρμαρα ιερά της Ταυροπώλου Αρτέμιδος, της 

Κλειώς και σ' άλλα αξιοθέατα κτίσματα της Αμφίπολης. 

        Η Λαοδίκη έγειρε το κεφάλι της στον ώμο του άντρα της. Το 

βλέμμα της βυθίστηκε στην απέναντι καταπράσινη πλαγιά του βου-

νού. 

-Δε μπορώ ακόμα να ξεχάσω τις θλιβερές μέρες που περάσαμε στη 

Σαμοθράκη, είπε σα να μονολογούσε. Κυνηγημένοι, φοβισμένοι, εγ-

καταλειμμένοι απ' όλους, περάσαμε φοβερές δοκιμασίες... 

Ο Περσέας την κοίταξε επίμονα μ' αγάπη και τρυφερότητα. 

-Οδυνηρές  εμπειρίες...Χάσαμε φίλους σαν τον αναντικατάστατο 

Εύανδρο...Άλλοι μας πρόδωσαν, όπως ο πρόστυχος Θεσσαλονι-

κιός... Εννοώ τον αισχρό τον Ίωνα... 

Η Λαοδίκη του 'σφιξε το χέρι. 

 -Και τώρα οι συκοφάντες βρίσκουν ευκαιρία να μας σπιλώνουν χω-

ρίς αντίλογο...Το πρώτο πράγμα που έμαθα μόλις πάτησα στην Αμ-

φίπολη ξέρεις τι ήταν Περσέα; 

-Τί έμαθες; 

-Πως εσύ δολοφόνησες τον πιο πιστό σου αξιωματικό και φίλο, τον 

Εύανδρο, για να εξευμενίσεις του Σαμοθρακιώτες... Για να μείνει, λέ-



 

61 
 

νε, αμόλυντο το ιερό νησί απ' την παρουσία ενός εγκληματία που 

αποπειράθηκε στους Δελφούς να δολοφονήσει τον Ευμένη...  

-Άθλιοι σκευωροί! Δίνουν νέες διαστάσεις σε παλιά παραμύθια! είπε 

με φανερό εκνευρισμό ο Περσέας.  

-Δεν είναι η πρώτη φορά... 

-Μα ο αρχιερέας κι άρχοντας του νησιού, ο Θεώνδας* ξέρει όλη 

την αλήθεια... 

-Οι συκοφάντες λένε πως τον δωροδόκησες... 

-Ήσουν κι εσύ μαζί μου Λαοδίκη και γι' αυτό ξέρεις την αλήθεια... Οι 

άλλοι όμως, ο πολύς κόσμος, πως θα πειστεί;  

-Όλοι ξέρουν πόσο αγαπούσες τον Εύανδρο και πως δεν είχες λόγο 

να κάνεις μια τέτοια φριχτή πράξη... Αν ο Εύανδρος αυτοκτόνησε το 

’κανε για να διευκολύνει τη φυγή σου... Το 'κανε για σένα... Για να μη 

σε βλάψουν οι συκοφαντίες των Ρωμαίων και να μπορέσεις έτσι να 

στηριχτείς στη βοήθεια του λαού της Σαμοθράκης... 

-Διαδίδουν σε βάρος μου φοβερές κακοήθειες που δε μπορώ ν' αν-

τικρούσω... Δε λέω πως είμαι αλάθητος... Έκανα και μάλιστα τραγι-

κά σφάλματα, αλλά ποτέ δεν υπήρξα το απάνθρωπο τέρας που θέ-

λησε να με παραστήσει η ρωμαϊκή προπαγάνδα...  

-Θα πρέπει να οπλιστούμε με καρτερία Περσέα για ν' αντέξουμε αυ-

τές κι άλλες δοκιμασίες που θ' ακολουθήσουν, απάντησε η Λαοδίκη 

με κάποιο αδιόρατο πείσμα στην έκφραση και στη φωνή της.  

-Αν η αποτυχία μου στην Πύδνα μ' έκανε να νιώσω τη μεγαλύτερη 

απόγνωση κι απελπισία της ζωής μου, είπε ο Περσέας, ο βα-

σανιστικές μέρες μας στη Σαμοθράκη  μού 'δωσαν την ευκαιρία να φι-

λοσοφήσω πάνω στην αρπακτικότητα και τη θηριωδία της ανθρώπι-

νης ψυχής... Όταν τη σκοτεινή εκείνη νύχτα ξεγλιστρήσαμε με σχοινιά 

απ' τα τείχη του Δημητρίου για να φτάσουμε στο πλοίο του Οροάν-

δη, η καρδιά μου ήταν γεμάτη ελπίδα κι όνειρα για ένα νέο ξεκίνη-

μα... Θυμάμαι με πόση δυσκολία κατέβηκες εσύ και με τι φόβο δέσα-

με τα παιδιά μας για να τα κατεβάσουμε απ' τα κάστρα... Τα καημέ-

να! Ούτε μιλιά έβγαζαν... Ούτε ξεφώνιζαν έστω κι αν σπαρταρούσαν 

απ' τον ίλιγγο και τον τρόμο... Σα να καταλάβαιναν την κρισιμότητα 

εκείνης της φοβερής ώρας... Και ξαφνικά, στο πρώτο δειλό χάραμα 

της αυγής, νιώσαμε την έσχατη απελπισία… Σα ν' άνοιξε η άμμος 

και φάνηκε ο Άδης... Το πλοίο του Οροάνδη είχε ξανοιχτεί στο πέλα-

γο μαζί με τις τελευταίες μας οικονομίες... Ακολούθησε το άγριο κυ-

νηγητό στην παραλία απ' τα ρωμαϊκά αποσπάσματα, η σύλληψη η 

δικιά σου και των μικρότερων παιδιών μας, ενώ εγώ κι ο Φίλιππος 

αναγκαστήκαμε να παραδοθούμε όταν μάθαμε πως εσείς, τα πολυτι-



 

62 
 

μότερα πλάσματα που δίνουν νόημα στη ζωή μας, είχατε πέσει στα 

χέρια των Ρωμαίων με τη βοήθεια ενός ανέντιμου Μακεδόνα ευπα-

τρίδη που άλλοτε, στα χρόνια της παντοδυναμίας μου, είχε τόσο πο-

λύ ευεργετηθεί από μένα... 

-Καλύτερα ας μην τα σκεφτόμαστε όλα αυτά βασιλιά μου... Ας ελπί-

σουμε πως οι θεοί θα μας χαρίσουν στο μέλλον μέρες λιγότερο οδυ-

νηρές, είπε η Λαοδίκη κι έσφιξε ενθαρρυντικά το χέρι του άντρα της. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 

63 
 

    3.   ΣΤΙΓΜΕΣ   ΕΝΟΧΗΣ   ΚΑΙ   ΟΔΥΝΗΣ 
 
 
 
 
Ι.    Ο εφιάλτης 
 

Εκείνο το πρωινό ο Περσέας είχε σηκωθεί πολύ νωρίς. Ήταν 

τέλη Ιουλίου και η ζέστη, πριν ακόμα ανατείλει ο ήλιος, είχε αρχίσει 

να γίνεται αποπνιχτική. Επικρατούσε τέλεια άπνοια. Δεν κουνιόταν 

ούτε φυλλαράκι. Η γυναίκα και τα παιδιά του κοιμούνταν ήσυχα. 

Μερικοί από το υπηρετικό προσωπικό είχαν ξυπνήσει, πριν από 

ώρες, για ν' ασχοληθούν με τις δουλειές τους. Τον κοίταζαν με περι-

έργεια να περιφέρεται συλλογισμένος στους κήπους. Με την ίδια 

περιέργεια αλλά και καχυποψία τον παρακολουθούσαν και οι Ρω-

μαίοι φρουροί από την εξωτερική θύρα και τα διάφορα σημεία του 

περίβολου όπου είχαν εγκαταστήσει σκοπιές. 

Η βασιλική κατοικία στην Αμφίπολη ήταν ένα κτίσμα απα-

ράμιλλης ομορφιάς και τέχνης. Στους άσπρους, από λεπτό κονίαμα 

τοίχους, υπήρχαν γλυπτά συμμετρικά ρομβοειδή σχέδια, που κάλυ-

πταν μια νοητή λωρίδα ανάμεσα στα παράθυρα και τα κεραμίδια σ' 

όλη την πρόσοψη του οικοδομήματος. Στις γωνίες και στους άλλους 

ελεύθερους χώρους της πρόσοψης, υπήρχαν επιμήκη γλυπτά σχή-

ματα που εκτείνονταν προς το έδαφος. 

Η πολύχρωμη πελεκημένη πέτρα που χρησιμοποιήθηκε στις 

σκάλες, στην κεντρική αυλή και στα εξωτερικά περιτοιχίσματα της 

έπαυλης και του κήπου της, ήταν απ' την περιοχή της Νεάπολης, στ' 

ανατολικά της Αμφίπολης, προς τη μεριά της Θάσου. Οι ξύλινες δια-

κοσμήσεις και τα δοκάρια του οικοδομήματος ήταν κατασκευασμένα 

από ξυλεία του Παγγαίου. 

Όλη σχεδόν τη νύχτα ο Περσέας δεν κατάφερε να κλείσει μάτι. 

Είχε δεν είχε περάσει μισή ώρα απ' τη στιγμή που τα βλέφαρά του 

είχαν βαρύνει, όταν πετάχτηκε απ' το κρεβάτι του λουσμένος στον 

ιδρώτα. Η καρδιά του χτυπούσε δυνατά, έτοιμη να σπάσει. Είχε 

ξυπνήσει από έναν εφιάλτη τόσο ζωντανό που για μερικές στιγμές, 

καθώς ανακάθισε στην άκρη του κρεβατιού, αμφέβαλε αν όσα είδε 

στον ύπνο του ήταν όνειρο ή πραγματικότητα. 

Οι έντονες σκηνές του εφιάλτη στριφογύριζαν επίμονα στο μυα-

λό του, καθώς βημάτιζε αφηρημένος στους στρωμένους με λεπτό χα-



 

64 
 

λίκι διαδρόμους του κήπου. Ήταν, λέει, νεαρό αμούστακο παιδί κι 

έπαιζε στην αυλή με τον κατά τέσσερα χρόνια νεότερο αδερφό του, 

το Δημήτριο. Ο ίδιος φαινόταν τρομοκρατημένος από κάτι που δε 

μπορούσε να προσδιορίσει. Κοίταζε συνεχώς πίσω του σα να περί-

μενε κάποιον ανεπιθύμητο επισκέπτη. Ο μικρούλης αδερφός του, με 

χαμόγελο γεμάτο σαρκασμό και κακεντρέχεια, του μιλούσε με 

προσποιητή ευγένεια κι έδειχνε σα να προσπαθούσε να τον απο-

τρέψει από κάποια πράξη ή να τον καθησυχάσει από κάποιους φό-

βους. Και ξαφνικά τον είδε να χλομιάζει, να χλομιάζει όλο και πιο 

πολύ, να γίνεται κέρινος και να παίρνει τη μορφή νεκρικής μάσκας, 

μ' ένα σαρδόνιο γέλιο στην έκφρασή του. Κι έπειτα εκείνη η μάσκα 

άρχισε να συρρικνώνεται, να χαμηλώνει, να μεταβάλλεται σε μια ά-

μορφη πλαδαρή μάζα που από κάποια χωμάτινη ρωγμή χάθηκε στα 

έγκατα της γης... Και στο σημείο εκείνο πρόβαλλε, σιγά σιγά, ένα 

δενδρύλλιο που άρχισε αμέσως να ξεραίνεται, ώσπου  άλλαξε  σχή-

μα κι  έγινε  ακόντιο  με  μια κίτρινη  μάλλινη κορδέλα ν' ανεμίζει, κα-

θώς ήταν δεμένη χαλαρά λίγο πιο κάτω απ' την κοφτερή του αιχμή. 

Ο ορίζοντας είχε ροδίσει πίσω απ' τις ψηλές κορφές του Παγ-

γαίου. Σε λίγο θα 'βγαινε ο ήλιος. Ο Περσέας πέρασε μπροστά απ' 

το Ρωμαίο σκοπό της πίσω πλευράς του ισόγειου και αφού κατέβη-

κε δυο τρία σκαλιά, μπήκε στην ημιυπόγεια αίθουσα των βραβείων 

και των τροπαίων. Τα περισσότερα απ' αυτά τα πολεμικά τρόπαια κι 

οι περγαμηνές με τις αθλητικές και καλλιτεχνικές διακρίσεις του Περ-

σέα ή άλλων μελών της βασιλικής δυναστείας είχαν, κατά καιρούς, 

μεταφερθεί απ' την Πέλλα όπου η αντίστοιχη αίθουσα ήταν κατάμεσ-

τη. 

Το λιγοστό φως που περνούσε απ' τα στενά σιδερένια κιγκλι-

δώματα των μικρών παραθυριών, φώτιζε τα σκονισμένα κι εγκα-

ταλειμμένα εκεί από χρόνια αντικείμενα. Σκόνταψε πάνω σε μια βα-

ριά ασπίδα και προχώρησε με δυσκολία στη δεξιά γωνία της αίθου-

σας. Στάθηκε μπροστά σε δυο ακόντια, στερεωμένα στον τοίχο χι-

αστί. Ήταν απ' αυτά που τα χρησιμοποιούσαν στους ιππικούς αγώ-

νες, χωρίς σιδερένιες αιχμές στα άκρα τους. Δυο κοντές κορδέλες 

γλιστρούσαν προς τα κάτω, δεμένες σε σχήμα φιόγκου. Μ' όλο που 

το χρώμα τους δε διακρίνονταν καλά, ο Περσέας θυμήθηκε τον έν-

τονο χρωματισμό τους όταν τότε, την ηλιόλουστη εκείνη μέρα  πριν 

δεκατέσσερα χρόνια,* στους ιππικούς αγώνες που πραγματοποιή-

θηκαν στα "Ξανθικά", ο αγωνοθέτης τις έδεσε στα ακόντιά τους... 

Στο δικό του και του αδερφού του... Η δικιά του ήταν έντονα κόκκινη 

και του αδερφού του κίτρινη. Σ' εκείνους τους αγώνες νικήθηκε η 



 

65 
 

ομάδα του Περσέα. Κι αυτό αναπτέρωσε το ηθικό των φίλων του 

Δημητρίου. Θεώρησαν αυτή τη νίκη σαν καλό σημάδι στη διαμάχη 

των δυο αδερφών γύρω απ' το θέμα της διαδοχής στο μακεδονικό 

θρόνο. 

Εκείνη την εποχή οι προσωπικές σχέσεις των δυο ετεροθαλών 

αδερφών είχαν επιδεινωθεί σ’ επικίνδυνο βαθμό. Χωρίς να διαπληκ-

τίζονται φανερά οι δυο τους, άφηναν στους πολύ στενούς φίλους 

τους να διαδίδουν αόριστα μηνύματα κι αλληγορικά σχόλια που αύ-

ξαναν την ένταση. Όλοι οι παλατιανοί της Πέλλας γνώριζαν πολύ 

καλά την κρυφή σύγκρουση των δυο παιδιών του Φίλιππου Ε'.  Με-

ρικοί φρόντιζαν να ρίχνουν λάδι σε μια φωτιά που φούντωνε συνε-

χώς. 

Στ' αφτιά του Περσέα είχαν φτάσει οι κακογλωσσιές των φίλων 

του Δημητρίου, που αφορούσαν τη μάνα του. Την αποκαλούσαν 

παλλακίδα. Μ' όλο που όλοι ήξεραν πως ο Φίλιππος Ε'*  είχε αρ-

γότερα νομιμοποιήσει, μετά τη γέννηση του Περσέα, τις σχέσεις του 

με την Πολυκράτεια, το γεγονός της "παράνομης γέννησης" έδινε την 

αφορμή στο Δημήτριο ν' αμφισβητεί τα δικαιώματα του αδερφού  

του ως πρωτότοκου και να προβάλλει τη δική του νόμιμη απαίτηση 

στο μακεδονικό θρόνο. ‘Άλλωστε, σ' αυτόν είχε δοθεί το όνομα του 

πάππου του, του Δημήτριου Β' του Αιτωλικού κι αυτό αποτελούσε 

κάποια ένδειξη για τις προθέσεις του πατέρα του να τον θεωρεί σα 

διάδοχο του θρόνου, πριν νομιμοποιήσει τις σχέσεις του με τη μητέ-

ρα του Περσέα. 

Το αποκορύφωμα της βουβής και συγκαλυμμένης αυτής σύγ-

κρουσης σημειώθηκε στους αγώνες, τη μέρα που γιορτάζονταν τα 

"Ξανθικά". Οι νεαροί ιππείς είχαν χωριστεί σε δυο ομάδες με αρ-

χηγούς τους δυο βασιλόπαιδες. Η εικονική ιππομαχία θα δινόταν 

στο στάδιο της μακεδονικής πρωτεύουσας,  μπροστά στο βασιλιά 

Φίλιππο Ε', στους αυλικούς του και στους προσκαλεσμένους Μακε-

δόνες ευπατρίδες, τους εταίρους. Οι δυο ίλες, με άλογα διαφορετι-

κού χρώματος για να ξεχωρίζουν οι αντίπαλες ομάδες, συγκρού-

στηκαν με άγριο πάθος. Αν μπορούσαν ν' αντικαταστήσουν τα ψεύ-

τικα ακόντιά τους με αληθινά, θα τό'καναν κι οι δυο τους με μεγάλη 

ευχαρίστηση. 

Στο τέλος ο Δημήτριος, πιο διπλωμάτης κι ευέλικτος στις κοινω-

νικές του σχέσεις, έδειξε πως δεν κατάλαβε τις πραγματικές διαστάσε-

ις αυτής της σύγκρουσης. Στο γλέντι που ακολούθησε έστειλε φί-

λους του για να προσκαλέσουν, όπως συνηθιζόταν και τους "αντι-

πάλους". 



 

66 
 

Ο Περσέας αρνήθηκε να συνδιασκεδάσει με την παρέα του α-

δερφού του. Είχε εξαγριωθεί φοβερά με τα καμώματα και τα τερτίπια 

του.  Έχασε τον αυτοέλεγχό του. Εκστόμισε βαριές κατηγορίες. Άφη-

σε να εννοηθεί πως υπήρχε σχέδιο για τη δολοφονία του, αλλά μι-

λούσε χωρίς αποδείξεις. Τελικά, με τον εκνευρισμό του και την α-

πόρριψη της πρόσκλησης του αδερφού του, βοήθησε το Δημήτριο να 

πετύχει μια νίκη εντυπώσεων. Αυτή τη συνεχόμενη δεύτερη νίκη του 

ο Δημήτριος την πρόβαλλε με δεξιοτεχνία, με τον ιδιαίτερα δικό του 

χαρακτηριστικό τρόπο να πείθει και με την επιβεβαίωση των ισχυ-

ρισμών του από τους αφοσιωμένους του φίλους. Είχε επίσης τη συμ-

παράσταση της μικρής και κρυφής αλλά μαχητικής φιλορωμαϊκής 

μερίδας στην Πέλλα, της οποίας ο μικρότερος γιος του Φίλιππου Ε' 

ήταν ο δακτυλοδεικτούμενος ηγέτης. 

        Για τον Περσέα που μισούσε τους Ρωμαίους όσο  και ο πατέ-

ρας του, οι φιλορωμαϊκές αυτές συμπάθειες του αδερφού του, μαζί 

με τις προσπάθειες για το σφετερισμό του θρόνου, ισοδυναμούσαν 

με σχέδιο υποταγής, χωρίς αντίσταση, της Μακεδονίας στα πλοκά-

μια της Ρώμης. Ήταν ένα σχέδιο έσχατης προδοσίας με Δούρειο 

Ίππο τον ίδιο του τον αδερφό. 

Την επόμενη μέρα της εικονικής ιππομαχίας ο Φίλιππος κάλεσε 

τα δυο του παιδιά και τα επέπληξε αυστηρά. Τους συνέστησε ν' αλλά-

ξουν συμπεριφορά και να ομονοήσουν, παίρνοντας για παράδειγμα 

τις σχέσεις του Ευμένη και του αδερφού του Άτταλου που κατάφεραν, 

με την ομόνοια και την αλληλοκατανόηση να μεγαλώσουν και να ισ-

χυροποιήσουν το βασίλειο της Περγάμου. Τους ανέφερε παραδείγ-

ματα από τις τραγωδίες, τη μυθολογία και την ιστορία για να συν-

αισθανθούν πως με τις διαμάχες τους θα μπορούσαν κι οι δυο τους 

να οδηγηθούν στην καταστροφή. Ήταν μια συγκινητική οικογενειακή 

σκηνή στην οποία παραβρίσκονταν και δυο απ' τους πιο πιστούς 

συμβούλους του Φίλιππου, ο Λυσίμαχος και ο Ονομαστός. Κι όταν 

οι δυο πρίγκιπες βγήκαν απ' την αίθουσα, ο βασιλιάς συζήτησε επί 

ώρες με τους συμβούλους του για την κατάσταση που είχε διαμορ-

φωθεί κι αποφάσισε να παρακολουθήσει, από τώρα και στο εξής, 

συστηματικά τη διαγωγή και των δυο παιδιών του για να πάρει τις 

οριστικές του αποφάσεις. Όμως, παρά την αμερόληπτη φαινομενικά 

στάση του, μέσα στα κατάβαθα της ψυχής του κουφόβραζε μια έντο-

νη ανησυχία. Είχε αρχίσει να υποψιάζεται πως ο Δημήτριος θα επι-

χειρούσε ν’ ανατρέψει τη φυσική εξέλιξη της νόμιμης και σύμφωνα με 

τις μακεδονικές παραδόσεις διαδοχής στο θρόνο με τη βοήθεια της 



 

67 
 

Ρώμης, της οποίας τα συμφέροντα θα υπηρετούσε, όπως ήταν φυσι-

κό, τυφλά σαν πειθήνιο όργανό της. 

Σε τέτοιες θλιβερές σκέψεις είχε βυθιστεί ο Περσέας, ώστε δεν 

κατάλαβε πως ο Κρατερός είχε από ώρα σταθεί δίπλα του και τον 

κοίταζε αμίλητος. 

-Σ' ακούω Κρατερέ... Νομίζω πως κάτι θέλεις να μου πεις.  

-Η βασίλισσα ξύπνησε και  σε περιμένει  βασιλιά  μου, του  είπε ή-

ρεμα ο πιστός του υπηρέτης. 

-Πες της πως έρχομαι, απάντησε με αλλοιωμένη φωνή ο Περσέας 

καθώς περνούσε, αναστατωμένος ακόμα απ' τις θλιβερές του σκέ-

ψεις, το χέρι του απ' το ιδρωμένο του μέτωπο.  

-Μάλιστα. 

-Και κάτι άλλο Κρατερέ... Ειδοποίησε το γραμματέα να με συνα-

ντήσει στο γραφείο μου μόλις τελειώσω το πρωινό μου γεύμα με τη 

βασίλισσα... Θα συντάξει μια επιστολή προς τον ύπατο. 

Ο ήλιος μόλις είχε σηκωθεί λίγα πόδια πάνω από τον ορίζοντα, 

αλλά η ζέστη είχε ήδη αρχίσει να γίνεται αποπνιχτική στον κλειστό 

εκείνο χώρο. Περπατώντας αργά ο Περσέας βγήκε έξω. Απ' τη βό-

ρεια πλευρά της έπαυλης ένα πολύ ασθενικό αεράκι άρχισε να κου-

νά τα φύλλα των δέντρων και να γλιστρά, κατά μήκος του ποταμού, 

ανάμεσα απ' τους λόφους των Κερδυλλίων και της Αμφίπολης, για να 

ξεχυθεί στην ανοιχτοσύνη του απέραντου Στρυμονικού κόλπου. 

 

 

 

II.   Ο γιος του ύπατου 
 

Το απόγευμα της άλλης μέρας ήρθε στην έπαυλη ο νεότερος 

γιος του Αιμίλιου Παύλου. Ο νεαρός εκατόνταρχος ήταν ένας ευ-

γενικός δεκαεφτάχρονος έφηβος, με έξυπνα μάτια και χαρούμενη 

έκφραση. 

Στο πρόπυλο της εισόδου συναντήθηκε με το διοικητή της  

φρουράς, τον άντρα της μεγάλης του αδερφής. Ο Σκιπίωνας κι ο Αί-

λιος  Τουβέρωνας, εκτός απ' αυτή τη συγγενική σχέση, συνδέονταν 

επίσης και με βαθιά κι ειλικρινή φιλία. 

Οι δυο εκατόνταρχοι προχώρησαν προς το εσωτερικό ακολου-

θώντας τον κεντρικό φαρδύ διάδρομο. Δεξιά κι αριστερά τους, ανά-

μεσα απ' τα φυλλώματα των δέντρων, πρόβαλλαν οι προτομές η-



 

68 
 

ρώων ή ανάγλυφες παραστάσεις από τη μυθολογία της Ανατολικής, 

κυρίως, Μακεδονίας. 

Δεξιά απ' την είσοδο υπήρχε ένα περίπτερο με διπλό περι-

στύλιο από αυλακωτές πέτρινες κολόνες. Εκεί κοντά βρίσκονταν τα 

ολόσωμα αγάλματα του Φίλιππου Ε' και της γυναίκας του Πολυκρά-

τειας, σε μια πολύ διακριτική αλλά κι εντυπωσιακή για τη ζωντάνια 

της περίπτυξη. Ήταν μια σκηνή ευτυχισμένου ζευγαριού. Ο Περσέας 

ήθελε να δείξει στον κόσμο με το επιβλητικό αυτό μνημείο, που 

τό'στησε αμέσως μετά το θάνατο του πατέρα του, τον ειλικρινή και 

δυνατό ερωτικό δεσμό που συνέδεε τους γονιούς του. Πρόβαλλε έτσι 

έμμεσα τη νομιμότητα της σχέσης τους που τόσο αμφισβητήθηκε απ' 

τους αντιπάλους του, αλλά ταυτόχρονα και τα δικά του δικαιώματα 

στο θρόνο. 

Σ' ένα μεγάλο ξέφωτο, προς τ' αριστερά, ήταν τοποθετημένες 

περιμετρικά οι προτομές των στρατηγών κι άλλων επιτελών του Με-

γαλέξανδρου, ενώ στο κέντρο υπήρχε ολόσωμο άγαλμα του με-

γάλου στρατηλάτη. Όλοι αυτοί είχαν κάποτε ξεκινήσει απ' την Αμφί-

πολη, είτε με πλοία για τον Ελλήσποντο, είτε ακολουθώντας τον 

παραλιακό δρόμο προς τη Θράκη για να φτάσουν στα βάθη της Α-

σίας. 

Πιο εκεί υψωνόταν το άγαλμα της Αρτέμιδας, ενώ παραπέρα 

ήταν στημένη μια μαρμάρινη πλάκα στην οποία απεικονιζόταν ο 

Ηρακλής, ο πρόγονος και προστάτης της μακεδονικής δυναστείας, 

να σκοτώνει τη Λερναία Ύδρα. 

Κοντά στην έπαυλη υπήρχαν επίσης οι προτομές του Διόνυσου 

με τις Μαινάδες, του μυθικού βασιλιά των Ηδωνών Λυκούργου, του 

Ορφέα, του Θησέα κι άλλων θεών και ηρώων της μυθολογίας. 

Οι δυο Ρωμαίοι αξιωματικοί είχαν φτάσει στη μεγάλη αυλή. Στα-

μάτησαν και στήριξαν τις περικεφαλαίες τους κάτω απ' την αριστερή 

τους μασχάλη. Ο Περσέας, ειδοποιημένος απ' τους υπηρέτες του, 

βγήκε στην είσοδο για να τους προϋπαντήσει. Με τη γνωστή σ' ό-

λους ευγένειά του, που δεν αμφισβητήθηκε κι απ' αυτούς τους πο-

λυάριθμους εχθρούς του, ο αιχμάλωτος βασιλιάς υποδέχτηκε τον 

Πόπλιο Κορνήλιο Σκιπίωνα Αιμιλιανό ντυμένος απλά.  

-Πραγματικά χαίρομαι που υποδέχομαι σήμερα στο σπίτι μου το γιο 

του ύπατου... 

-Έναν απ' τους γιους του... Ο άλλος έλειπε στη Ρώμη και γι' αυτό 

δεν τον συνάντησες στο γεύμα, απάντησε ο Σκιπίωνας με τα άπται-

στα ελληνικά του. 



 

69 
 

-Δυο παιδιά κι ένας γαμπρός στο επιτελείο του ύπατου! είπε ο Περ-

σέας δείχνοντας με μια κίνηση του κεφαλιού του τον Τουβέρωνα. 

Τυχερός ο πατέρας σας που περιβάλλεται από τόσο άξιους κι έμ-

πιστους αξιωματικούς... 

-Ας μην ξεχάσουμε και τον Κορνήλιο Νασικά, απάντησε ο Σκιπίωνας 

χαμογελώντας. Είναι γαμπρός της θείας μου Αιμιλίας... Της αδερφής 

του πατέρα μου... 

-Α, ο Νασικάς! Έχω ακούσει τόσα πολλά για τον ηρωισμό του και το 

διαμαντένιο χαρακτήρα του, ώστε θα ήθελα πολύ να γνωριστούμε 

από κοντά... 

-Αυτή την περίοδο αποκλείεται να μας έρθει στην Αμφίπολη...Το ίδιο 

κι ο αδερφός μου Φάβιος Μάξιμος, που γύρισε πριν από δέκα μέρες 

απ' την πατρίδα αλλά ξεκίνησε με τη μονάδα του για τη Θεσσαλία...  

        Για λίγο έμειναν κι οι τρεις τους σιωπηλοί κι αμήχανοι. 

-Θα περάσουμε μέσα; ρώτησε κάποια στιγμή ο Περσέας κι έδειξε το 

εσωτερικό της έπαυλης. 

Ο Σκιπίωνας προχώρησε στο ισόγειο. Ο Τουβέρωνας τον ακο-

λούθησε. 

Η κεντρική ισόγεια αίθουσα της έπαυλης, κυκλική και με διπλή 

μαρμάρινη κιονοστοιχία, ήταν εντυπωσιακά διακοσμημένη. Το φως 

που περνούσε απ’ το άνοιγμα, στο κέντρο της οροφής, δημιουρ-

γούσε περίεργες φωτοσκιάσεις πέφτοντας στις κολόνες και στα περι-

μετρικά σκαλιστά διαζώματα. Τα αγάλματα από λευκό μάρμαρο και 

οι θαυμάσιοι πίνακες που ήταν κρεμασμένοι στους τοίχους, έδιναν 

έναν τόνο αρχοντιάς και καλαισθησίας. 

Ο Σκιπίωνας κάθισε στο μαλακό μαξιλάρι ενός σκαλιστού δίφ-

ρου. Ο Τουβέρωνας κι ο Περσέας τον μιμήθηκαν.  

-Φέρνω την απάντηση του πατέρα μου στην ευγενική σας πρό-

σκληση, είπε ο νεαρός γιος του ύπατου, καθώς έβγαζε έναν μικρό 

πάπυρο απ' την τσέπη της στολής του, κάτω απ' την αριστερή   

πλευρά του δερμάτινου ζωστήρα του. 

-Ελπίζω πως θα θελήσει να με τιμήσει σαν φιλοξενούμενός μου, εί-

πε ο Περσέας και ξετύλιξε τον πάπυρο. Απ' την πρώτη όμως ματιά 

που έριξε η έκφραση του άλλαξε. Έμεινε έτσι σκυθρωπός κι ανέκ-

φραστος, ώσπου τέλειωσε την ανάγνωση της επιστολής. Στο τέλος 

χαμογέλασε και κοίταξε το Σκιπίωνα. 

-Ο ύπατος προτιμά τη σκηνή του... Πιστεύω όμως πως εδώ, στην 

έπαυλη, θα μπορούσε να νιώθει πιο άνετα και ξεκούραστα...  

-Απεχθάνεται τις ανέσεις, είπε με τα σπασμένα ελληνικά του ο Του-

βέρωνας. 



 

70 
 

-Για όσους ξέρουν τον πατέρα μου η απάντησή του δεν προκαλεί 

έκπληξη, συμπλήρωσε ο Σκιπίωνας. Ποτέ του δεν εγκαταλείπει το 

στρατόπεδο όταν βρίσκεται σ' εκστρατεία και είναι τόσο σκληραγω-

γημένος και λιτοδίαιτος, που συνήθως προτιμά το σανιδένιο κρεβάτι 

εκστρατείας και το φτωχό φαγητό αντί για ανέσεις και πλούσια γεύ-

ματα... 

Άρχισαν να μιλούν για τα προτερήματα του ύπατου, για την εντι-

μότητα και τον αδαμάντινο χαρακτήρα του, για τη φιλομάθειά του την 

οποία κληρονόμησαν και τα παιδιά του και στο τέλος κατάληξαν να 

συζητούν για φιλοσοφία και τέχνη. Ο Τουβέρωνας δεν ήταν σε θέση, 

με τα ελλιπή ελληνικά του και τις περιορισμένες του γνώσεις πάνω σε 

φιλοσοφικά θέματα, να παρακολουθήσει μια τέτοια συζήτηση. Ση-

κώθηκε απ' τη θέση του κι άρχισε να περιεργάζεται μ' ενδιαφέρον 

τους πίνακες και τα γλυπτά που κοσμούσαν την αίθουσα. Ο νεαρός 

όμως Σκιπίωνας άκουγε με προσοχή τον Περσέα και ρουφούσε σα 

σφουγγάρι, μ' απληστία, το καθετί που είχε σχέση με τη φιλοσοφία 

και την ελληνική καλλιτεχνική δημιουργία. Κάποια στιγμή άρχισε να 

παρατηρεί, με σχολαστική επιμονή, τις ψηφίδες του θαυμάσιου μω-

σαϊκού του δαπέδου που παράσταινε ένα οργιαστικό γλέντι του Διό-

νυσου, με τις Μαινάδες να χορεύουν γύρω γύρω κρατώντας ανθισ-

μένα κλαδιά. 

-Διαπιστώνω πως ο Διόνυσος κι οι Μαινάδες είναι ένα αγαπημένο 

θέμα των καλλιτεχνών που εργάστηκαν στην περιοχή της Αμφίπολης. 

-Είναι φυσικό! Η βακχική λατρεία Σκιπίωνα έχει τις ρίζες της σ' αυτές 

εδώ τις περιοχές... 

Ο Περσέας μιλούσε καθαρά και αργά. Άλλοτε τόνιζε τις λέξεις κι 

άλλοτε χαμήλωνε τη φωνή του για να δώσει χρώμα και ζωντανή έκ-

φραση στην αφήγησή του. Μίλησε στο νεαρό εκατόνταρχο για το μυ-

θικό βασιλιά του παραστρυμόνιου λαού των Ηδωνών Λυκούργο, που 

ήρθε, όπως έλεγαν, σε σύγκρουση με το Διόνυσο και κατάφερε να 

τον διώξει απ' τη χώρα του. Ο θεός κατέφυγε τότε, χωρίς τους Βάκ-

χους και τους Σάτυρους, στη Νηρηίδα Θέτιδα κι εκδικήθηκε το Λυ-

κούργο κάνοντάς τον να χάσει τα λογικά του. Πάνω στην τρέλα του ο 

δυστυχισμένος βασιλιάς σκότωσε το γιο του Δρύαντα  θεωρώντας τον 

κληματαριά. Στο τέλος ο Λυκούργος, κυνηγημένος απ' τις Μαινάδες, 

πέθανε καταξεσχισμένος από άγρια άλογα. 

Άλλοι λαοί της περιοχής ήταν οι Βισάλτες,* στα δυτικά της 

Κερκινίτιδας, οι οποίοι, όπως και οι Ηδωνοί, είχαν προβλήματα με 

άλλον απ' τους δώδεκα θεούς του Ολύμπου. Ο γενάρχης των Βι-

σαλτών είχε μια πεντάμορφη θυγατέρα, τη Θεοφάνη, την οποία α-



 

71 
 

γάπησε ο θεός Ποσειδώνας. Για ν' αποθαρρύνει τους πολυάριθμους 

άλλους μνηστήρες ο ζηλότυπος θεός μεταμόρφωσε τη Θεοφάνη σε 

αμνάδα, ενώ ο ίδιος μεταμορφώθηκε σε κριάρι. Από την ερωτική το-

υς ένωση γεννήθηκε ο κριός με το χρυσόμαλλο δέρας, που κατέχει 

μια αξιόλογη θέση στα μυθολογικά ενδιαφέροντα των Ελλήνων, α-

φού συνδέεται με τη συγκινητική ιστορία του Φρίξου και της Έλλης 

και την Αργοναυτική εκστρατεία, με τον Ιάσονα και τη Μήδεια. 

Ο νεαρός Σκιπίωνας φαινόταν συνεπαρμένος. Ρωτούσε και ξα-

ναρωτούσε για να μάθει λεπτομέρειες ή έκανε συσχετισμούς μ’ άλ-

λες παρόμοιες ιστορίες της ελληνικής μυθολογίας. Η συζήτησή του 

με τον Περσέα διακόπηκε όταν ο Τουβέρωνας τον κάλεσε για να  

θαυμάσει μια μικρή προτομή του Μεγαλέξανδρου. Ήταν ένα θαυμά-

σιο γλυπτό του Λύσιππου, που στη βάση του είχε τον τίτλο που 

προτιμούσε ο μεγάλος στρατηλάτης. Με σκαλιστά καλλιγραφικά 

γράμματα, βαμμένα με στιλπνό μαύρο χρώμα, έγραφε πάνω στη 

βάση της προτομής: 

 

                          "Στρατηλάτης Ευρώπης και Ασίας, 
                            βασιλεύς Ελλήνων και Περσών".       * 

 

Περπάτησαν για λίγο ακόμα στην αίθουσα για να δουν κά-

ποιους ζωγραφικούς πίνακες και μετά βγήκαν στον κήπο. Ο Περ-

σέας έφερε με τρόπο τη συζήτηση στο καυτό θέμα που τον απασχο-

λούσε έντονα όλο αυτό τον καιρό. Ενδιαφερόταν να μάθει τι σχέδια 

είχαν οι Ρωμαίοι γι' αυτόν, για τους αιχμάλωτους επιτελείς του και 

τους Μακεδόνες ευπατρίδες που συγκέντρωσαν στην Αμφίπολη, στη 

Θεσσαλονίκη και στην Πέλλα. 

-Δεν ξέρω μα την αλήθεια Περσέα ούτε κι εγώ, απάντησε με ειλι-

κρίνεια ο Σκιπίωνας. Πάντως, ο πατέρας μου συγκινήθηκε αφάν-

ταστα απ' την προσωπική και οικογενειακή σου άτυχη περιπέτεια κι 

αν ήταν στο χέρι του είμαι βέβαιος πως θα έκανε το πιο σωστό και 

δίκιο για σένα...  

-Και δεν είναι στο χέρι του; Δε μπορεί ν’ ασκήσει την επιρροή του για 

να με βοηθήσει; 

-Εξαρτάται απ' τις αποφάσεις της συγκλήτου... Ακόμα κι ένας ύπα-

τος δε μπορεί να τις αγνοήσει, επενέβη ο Τουβέρωνας.  

-Δεν ξέρω ως που μπορεί να φτάσει Περσέα αυτή η επιρροή του 

πατέρα μου, είπε ο Σκιπίωνας... Πάντως, όπως ορθά έχει επισημά-

νει κι ο Αίλιος Τουβέρωνας, το βέβαιο είναι πως θα περιμένει οδη-

γίες απ' τη σύγκλητο... Ώσπου να γυρίσουμε απ’ το ταξίδι που θα 



 

72 
 

πραγματοποιήσουμε στις κυριότερες πόλεις της Ελλάδας, νομίζω 

πως θα έχουν φτάσει στα χέρια του αυτές οι έγγραφες οδηγίες.  

-Αυτή η ασυνήθιστη για αιχμάλωτο ιδιαίτερη, μέχρι τώρα, μεταχεί-

ριση σε μένα και την οικογένειά μου, αρχίζει να με τρομάζει... Ώρες 

ώρες με πιάνει πανικός... Όχι τόσο για μένα αλλά για τη γυναίκα μου 

και τα παιδιά μου... 

-Δε θέλω να σου δώσω ψεύτικες ελπίδες, του απάντησε με ειλι-

κρίνεια ο Σκιπίωνας κοιτώντας τον κατάματα, Ο πόλεμος είναι 

σκληρός και τον κάνουν σκληρότερο οι πολιτικές σκοπιμότητες... Για 

οποιαδήποτε όμως κατάσταση που μπορεί μελλοντικά ν' αντιμετω-

πίσεις, θα σου επαναλάβω κι εγώ αυτά που σου είπε κι ο πατέρας 

μου... Κράτησε το θάρρος σου και την ψυχραιμία σου... Είσαι ο ητ-

τημένος και βρίσκεσαι κι εσύ και η οικογένειά σου στο έλεος των νι-

κητών σου... Αυτός δυστυχώς είναι ο νόμος του πολέμου. 

Αυτές ήταν οι τελευταίες τους κουβέντες. Ο Περσέας κι ο νεα-

ρός γιος του ύπατου χώρισαν σαν παλιοί φίλοι. 

Οι δυο αξιωματικοί προχώρησαν προς την έξοδο. Πριν ο Σκιπί-

ωνας αποχαιρετήσει τον Τουβέρωνα, το μάτι του έπιασε την καλλί-

γραμμη σιλουέτα της κόρης του Κρατερού, της Φυλλίδας. Ή νεαρή 

κοπελίτσα είχε για λίγο φανεί σε μια απ' τις εισόδους των μαγειρείων 

και χάθηκε στη διπλανή πόρτα μιας αποθήκης τροφίμων. 

-Περηφανεύομαι Αίλιε πως  έχω βλέμμα αετού...  Από  εκείνη εκεί 

την πόρτα ξεγλίστρησε πριν από λίγο μια αιθέρια ύπαρξη... Δε νομί-

ζω νά'κανα λάθος! Λες να 'ταν καμιά σκυλοδόντα; ρώτησε χαμογε-

λώντας αινιγματικά ο Σκιπίωνας. 

-Δεν έκανες λάθος φίλε μου... Πρόκειται για εντυπωσιακά όμορφη 

κοπέλα. 

-Εντυπωσιακά όμορφη! 

-Καλλονή, συμπλήρωσε ο Τουβέρωνας... Είναι η μοναχοκόρη ενός 

υπηρέτη του Περσέα. 

-Εσύ, πρόσεχε, με τέτοιο πειρασμό δίπλα σου να μην παραστρα-

τήσεις... Μην μπερμπαντέψεις κακομοίρη μου γιατί θα σε μαρτυ-

ρήσω στην αδερφή μου... 

-Αυτό που κάνεις είναι εκβιασμός...Φαίνεται πως δε θέλεις να 'χεις   

αντίπαλο... 

-Δυστυχώς δε μου μένει αρκετός χρόνος για να σ' αντικαταστήσω 

στη διοίκηση της φρουράς του Περσέα... Είσαι τυχερός που σε λίγες 

μέρες φεύγω για ταξίδι... 



 

73 
 

-Είμαι τυχερός γιατί δε κινδυνεύω από τους εκβιασμούς του ζηλό-

τυπου κουνιάδου μου, είπε ο Τουβέρωνας και γέλασαν καθώς περ-

νούσαν την εξωτερική θύρα της βασιλικής έπαυλης. 

 

 

 

III.  Η μεταμέλεια 
 

Τις πρώτες μέρες του Αύγουστου ο αιχμάλωτος Μακεδόνας 

βασιλιάς έδειχνε πολύ καταβλημένος. Φαινόταν ωχρός κι έτρωγε 

ελάχιστα. Οι αϋπνίες τον βασάνιζαν. Πολλές φορές οι υπηρέτες και 

οι Ρωμαίοι φρουροί τον έβλεπαν να περιφέρεται νυχτιάτικα στα 

δρομάκια του κήπου ή να στέκεται ακίνητος, για ώρες, μπροστά 

στους ανδριάντες των γονιών του. 

Η αβεβαιότητα για την τύχη της γυναίκας του και των παιδιών 

του κυριολεκτικά τον τσάκιζε. Ήταν εντελώς διαφορετικός απ' τους 

άλλους βασιλιάδες της δυναστείας του και σαν οικογενειάρχης αλλά 

και σαν άτομο, με κυριαρχημένες τις αμαρτωλές επιθυμίες του σώ-

ματος και της ψυχής. Οι περισσότεροι πρόγονοί του, οι Αντιγονίδες, 

είχαν ένα εκρηκτικό ταμπεραμέντο, με έντονα πάθη. Ήταν άνθρωποι 

του ποτηριού, του γλεντιού, του πολέμου, ελάχιστα συναισθηματικοί 

και κάποιοι απ’ αυτούς με πλήθος από νόμιμες γυναίκες και παλλα-

κίδες...Κι ο πατέρας του δεν ξέφυγε εντελώς απ’ αυτό τον κανόνα. 

Καταστρώνοντας σχέδια και συμφωνίες στο Άργος της Πελοποννή-

σου με το σύμμαχό του τον Άρατο,*  συνάντησε κι αγάπησε τη νύ-

φη του ηγέτη της «Αχαϊκής Συμπολιτείας», την Πολυκράτεια. Ο έρω-

τας ήταν κεραυνοβόλος. Καρπός αυτού του θυελλώδη δεσμού υ-

πήρξε ο Περσέας. 

Αυτός ο Μακεδόνας βασιλιάς ήταν άλλος άνθρωπος.  Ήταν ο 

μοναδικός σ' όλη την ελληνική ιστορία ηγέτης κράτους που είχε το 

όνομα του μυθικού ήρωα του Άργους.* Πραγματικό υπόδειγμα 

πιστού συζύγου και ιδανικού πατέρα, είχε τη νοοτροπία και τη φήμη 

ενός νοικοκυρεμένου ανθρώπου και φιλήσυχου οικογενειάρχη. Γι' αυ-

τό ίσως, σαν καλός νοικοκύρης, ανόρθωσε τα οικονομικά του μακε-

δονικού κράτους σε τέτοιο επίπεδο, ώστε κατέστησε το βασίλειό του 

πανίσχυρο και με σημαντική επιρροή στο πανελλήνιο. Αυτή η οικο-

νομική ανόρθωση και η αποκατάσταση του κύρους του κράτους, ή-

ταν ίσως η αιτία που οι Ρωμαίοι επιδίωξαν να τον εκμηδενίσουν. Ό-



 

74 
 

ταν έπεσε ο Περσέας, ο δρόμος για τη ρωμαϊκή παντοκρατορία στην 

Ελλάδα και στην Ασία ήταν πια ανοιχτός. 

Ήταν γενναίος πολεμιστής. Και σα στρατιώτης δίπλα στον πα-

τέρα του αλλά και σαν ηγέτης του στρατού, όταν έγινε βασιλιάς κι 

αντιμετώπισε μ’ επιτυχία τις ρωμαϊκές λεγεώνες, ως τη μέρα της με-

γάλης συμφοράς. Όμως, η ιστορία στάθηκε άδικη απέναντί του... Κι 

αν ακόμα η μοίρα του δεν τον προόριζε για ήρωα, θα ήταν μια πρά-

ξη εντιμότητας η αξιολόγηση της προσωπικότητας του με κριτήρια 

αντικειμενικότητας... Ο Περσέας ήταν το τελευταίο κι εντελώς απομο-

νωμένο εμπόδιο στο φρενήρη δρόμο του εξαγριωμένου ρωμαϊκού 

ταύρου... Κι αν ακόμα κατάφερνε να ξεγλιστρήσει απ' την Πύδνα, δε 

θ' αργούσε η μέρα που θ' αναγκαζόταν να γονατίσει μπροστά στην 

ανυπέρβλητη πολεμική δύναμη της Ρώμης... Η τύχη του και η τύχη 

του βασιλείου του ήταν προκαθορισμένη. 

Εκείνο το Αυγουστιάτικο απόγευμα η ζέστη στην Αμφίπολη ή-

ταν βασανιστική. Την προηγούμενη μέρα ο ύπατος κι ο μικρότερος 

γιος του είχαν ξεκινήσει για το ταξίδι τους στη Νότια Ελλάδα. Τον 

προέπεμψαν όλοι οι αξιωματικοί του επιτελείου του και πλήθος από 

κόσμο που συγκεντρώθηκε στην έξοδο της νότιας πύλης. Τώρα που 

η κατάσταση στη Μακεδονία είχε σταθεροποιηθεί, με την παράδοση 

και του μακεδονικού στόλου στην Κασσάνδρεια της Χαλκιδικής, ο 

Ρωμαίος αρχιστράτηγος μπορούσε να ξεκινήσει για ένα ταξίδι με 

πολύπλευρα ενδιαφέροντα. Θα μπορούσε έτσι να επισκεφτεί τα ο-

νομαστά πολιτιστικά κέντρα της Ελλάδας και παράλληλα να εξετάσει 

επιτόπου και την πολιτική κατάσταση που είχε διαμορφωθεί σ' όλο 

τον ελλαδικό χώρο. 

Όλος ο βορειοελληνικός χώρος ελεγχόταν απ' το ρωμαϊκό 

στρατό. Στη Μακεδονία, στην Ήπειρο και στις φιλικές προς τον 

Περσέα πόλεις της Θεσσαλίας κάθε αντίσταση είχε πνιγεί στο αίμα. 

Ο ύπατος ήταν απόλυτα βέβαιος για τη ρωμαϊκή ισχύ και τη συν-

τριβή κάθε αντίδρασης που ήταν ενδεχόμενο να εκδηλωθεί κατά τη δι-

άρκεια της απουσίας του. Ο μεγαλύτερος, ο δεκαοχτάχρονος γιος 

του Φάβιος Μάξιμος Αιμιλιανός, μόλις επέστρεψε  απ' τη Ρώμη έλα-

βε την εντολή να βαδίσει με τη μονάδα του προς το Αιγίνιο της Θεσ-

σαλίας. Ο νεαρός ύπαρχος θα τιμωρούσε σκληρά τους φίλους του 

Περσέα σ’ αυτή την πόλη που αντιστάθηκαν με πείσμα στη ρωμαϊκή 

πολιορκία κι όταν ακόμα η κατάληψη της Μακεδονίας είχε πια ολοκ-

ληρωθεί. Ο Κορνήλιος Νασικάς με τις κοόρτεις* του προχωρούσε 

δυτικά τιμωρώντας παραδειγματικά όσους έδειξαν κάποια συμπάθεια 

προς το Μακεδόνα βασιλιά. Αργότερα λεηλάτησε την Ιλλυρία. Ο ύ-



 

75 
 

παρχος Αύλος Ποστούμιος Αλβίνος κι ο χιλίαρχος Λεύκιος Ποστού-

μιος Αλβίνος, είχαν αφανίσει όλες τις εστίες αντίστασης στη Δυτική και 

Κεντρική Μακεδονία. 

Το απόγευμα εκείνο ο Περσέας έφτασε στο περίπτερο του κή-

που και κάθισε σ' ένα σκαλί, απέναντι απ' το γλυπτό σύμπλεγμα 

των γονιών του. Φαινόταν βαθιά συλλογισμένος κι είχε καρφωμένη 

για ώρα τη ματιά του στο άψυχο πρόσωπο του πατέρα του. Νόμισε, 

για μια στιγμή, πως διέκρινε σ' εκείνα τα μαρμάρινα μάτια μια απέ-

ραντη θλίψη. Του φάνηκε πως δάκρυα τρεμόπαιζαν έτοιμα να γλισ-

τρήσουν στα βαθουλωμένα μάγουλα του σκληροτράχηλου εκείνου 

πολεμιστή. 

-Πατέρα, πως φτάσαμε ως εδώ! ψέλλισε μονολογώντας. 

       Η αυλαία του δράματος έπεσε πριν από δώδεκα* χρόνια στην 

Ηράκλεια της Σιντικής, αλλά το παρασκήνιο οργίαζε αρκετά χρόνια 

πιο μπροστά. Οι αρχικοί μικροί ψίθυροι είχαν γίνει ανησυχητικά   

μουρμουρητά. Υπήρχε κίνδυνος να κλονιστεί συθέμελα ο θρόνος 

και το μέλλον του μακεδονικού κράτους. Ήταν πια κοινό μυστικό 

πως ο νεότερος αδερφός του ερωτοτροπούσε ασύστολα με τους 

Ρωμαίους για ν' ανακηρυχτεί βασιλιάς της Μακεδονίας.   

         Η συνωμοτική κίνηση που είχε σα στόχο τη μη φυσιολογική  

σειρά διαδοχής, δέχτηκε ισχυρό πλήγμα πριν καταφέρει να δημιουρ-

γήσει τετελεσμένα γεγονότα. Ο Φίλιππος Ε' διέταξε να εκτελεσ-

τούν* αμέσως οι θεωρούμενοι ως οι πρωταίτιοι φίλοι του γιου του, 

ο Άδμητος, ο Πύρριχος κι ο Σάμος. Πολλοί πίστευαν πως ο Δημή-

τριος είχε πια ξεπεράσει τα όρια εκείνα, ως τα οποία ο πατέρας του 

θα ήταν διατεθειμένος να τον συγχωρήσει. 

Από καιρό ο Δημήτριος, με τη βοήθεια των φίλων του και ιδιαί-

τερα του Ηρόδωρου, ασκούσε μια συγκαλυμμένη φιλορωμαϊκή προ-

παγάνδα, την οποία ενίσχυσαν και οι κάτοικοι των παράλιων, κυ-

ρίως, περιοχών του βασιλείου. Αυτό το πνεύμα φιλορωμαϊσμού που 

διακατείχε μια μερίδα Μακεδόνων και από τότε σιγόκαιε χωρίς να 

φαίνεται, σα φωτιά σε σωρό στάχτης, αποτέλεσε την κύρια αιτία  

που, μερικά χρόνια αργότερα, η στρατιωτική ήττα στην Πύδνα μετα-

τράπηκε σε ανεξέλεγκτη καταστροφή και συνέτεινε στη διάλυση των 

πάντων στα μετόπισθεν. Από την εποχή εκείνη είχε γίνει αισθητή η 

διαβρωτική επίδραση της ρωμαϊκής προπαγάνδας στην ιδέα της 

ανάγκης για αναζήτηση, από τους Μακεδόνες, "φιλικής προστασίας" 

από μια δύναμη που ορμητικά και κυριαρχικά απλωνόταν σ' ανατο-

λή και δύση. Η Ρώμη διέθεσε πολύ χρήμα για να εξαγοράσει κονδυ-

λοφόρους και συνειδήσεις σ’ όλη την Ελλάδα. 



 

76 
 

Ο ανήσυχος πατέρας και βασιλιάς έστειλε με μυστικότητα στη 

Ρώμη, μετά τα θλιβερά γεγονότα στις εκδηλώσεις των "Ξανθικών", 

τον Απελλή και το Φιλοκλή, δυο από τους πιο έμπιστους συμβού-

λους του. Στην ίδια περίοδο γίνονταν και στη Μακεδονία διακριτικές 

και συγκαλυμμένες έρευνες για να διαπιστωθεί η έκταση κι ο βαθμός 

ευθύνης του Δημητρίου στη συνωμοσία. Όταν ο βασιλιάς ρώτησε 

και τον Περσέα να κρίνει κι εκείνος τη συμπεριφορά του αδερφού 

του, ο πρεσβύτερος γιος δε δίστασε να πει τη γνώμη του. Θεωρούσε 

το Δημήτριο όργανο των ρωμαϊκών πολιτικών σχεδίων στη Μακεδο-

νία. Ενδιάμεσος κρίκος αυτών των σχέσεων ήταν οι πολυπληθείς 

Ρωμαίοι φίλοι τους οποίους ο αδερφός του είχε αποκτήσει από την 

εποχή της ομηρείας του, κατά τα εφηβικά του χρόνια, στη Ρώμη. 

Τώρα που τα σκεφτόταν όλα αυτά ο Περσέας, μετά τα τόσα 

χρόνια απ' τα τραγικά εκείνα γεγονότα που άφησαν ανεξίτηλη τη 

σφραγίδα τους στις μελλοντικές πολιτικοστρατιωτικές εξελίξεις, θα 

μπορούσε αβίαστα ν’ απαντήσει πως οι αποδείξεις για την ενοχή 

του Δημητρίου στη συνωμοσία που αποκαλύφθηκε δεν ήταν ατράν-

ταχτες. Τότε όμως, μαζί με τις υπόνοιες, υπήρχαν και οι προσωπι-

κές αντιθέσεις τους. Δεν ξεχνούσε την υβριστική συμπεριφορά του 

ετεροθαλή αδερφού του προς τη μητέρα του. Τους χώριζαν επίσης 

και οι διαμετρικά αντίθετες ιδέες τους για το ρόλο και την αρπακτικό-

τητα της ρωμαϊκής πολιτικής. Γι' αυτό ο Περσέας είχε θεωρήσει, 

χωρίς ενδοιασμούς, ως βέβαιο ένα τέτοιο συνωμοτικό σχέδιο, ενορ-

χηστρωμένο απ' τον διπλωματικά ευέλικτο και φιλόδοξο Δημήτριο. 

Άλλωστε, το φιλικό περιβάλλον του αδερφού του που ήταν αναμειγ-

μένο στο πραξικόπημα που προετοίμαζαν, έδειχνε και τον κρυφό 

εμπνευστή αυτής της συνωμοσίας.  

Οι απεσταλμένοι του βασιλιά Φιλίππου, που γύρισαν απ' τη 

Ρώμη, έφεραν γραπτά αποδεικτικά στοιχεία της φοβερής ενοχής του 

μικρότερου γιου του. Κινδύνευε να ανατραπεί η ιερή παραδοσιακή 

φυσική σειρά διαδοχής στο θρόνο, για να εξυπηρετηθούν τα σχέδια 

των Ρωμαίων. Μια τέτοια ανόσια πράξη θα γινόταν με τη σύμπραξη 

ενός μέλους της βασιλικής οικογένειας. Ο τραγικός πατέρας συγκλο-

νίστηκε. Η πάλη ανάμεσα στα καθήκοντα του βασιλιά για το θρόνο 

και το λαό του και στο πατρικό φίλτρο υπήρξε τρομερή. Ήταν ένας 

εφιαλτικός τιτάνιος αγώνας. Οι μεγάλοι ηγέτες σαν το Φίλιππο τον 

Ε' δε διστάζουν να παίρνουν τις μεγάλες αποφάσεις μπροστά σε τέ-

τοια διλήμματα. Το έθνος, ο θρόνος, τα συμφέροντα του λαού, υπε-

ρισχύουν μπροστά στα πατρικά αισθήματα. 



 

77 
 

Ο Δίδας, που ήταν τότε ο στρατιωτικός διοικητής της Ανατολικής 

Παιονίας, εκτέλεσε τη διαταγή του βασιλιά. Διέταξε να δολοφονήσουν 

το Δημήτριο κατά τη διάρκεια συμποσίου στην παραστρυμόνια Ηρά-

κλεια.* Ο Φίλιππος βρισκόταν τη μέρα εκείνη στη Δημητριάδα της 

Μαγνησίας κι ο Περσέας εδώ, στην Αμφίπολη. Ελάχιστες μέρες μετά 

το θάνατο του Δημήτριου άρχισαν οι αμφιβολίες για το δύστυχο πα-

τέρα. Σε λίγο οι αμφιβολίες αυτές έγιναν πύρινη φλόγα που φούν-

τωσε στην ψυχή του παιδοκτόνου. Κάποιοι μίλησαν για πλαστές α-

ποδείξεις ενοχής του δολοφονημένου βασιλόπαιδου, που χαλκεύτη-

καν από Ρωμαίους και μερικούς αυλικούς. Οι ψίθυροι ανακάτευαν 

δειλά και το όνομα του Περσέα. Πολλά κεφάλια έπεσαν. Ο Ξύχος, ο 

γραμματέας του Απελλή και του Φιλοκλή, έκανε αποκαλύψεις, αλη-

θινές ή φανταστικές, για ν' αποφύγει τα φοβερά βασανιστήρια. Ο τρα-

γικός πατέρας έμεινε κεραυνοβολημένος. Περπατούσε σα φάντασμα 

τη νύχτα, παραμιλώντας και ζητώντας συγχώρεση απ' τον πεθαμένο 

του γιο. Τσακισμένος, σαν ακυβέρνητο καράβι, έφτασε στην Αμφί-

πολη χωρίς να καλέσει κοντά του τον Περσέα, που βρισκόταν με 

στρατιωτική αποστολή στη Θράκη. Από τότε που πέθανε ο Δημή-   

τριος οι δυο τους δεν είχαν συναντηθεί. Οι σχέσεις μεταξύ πατέρα 

και γιου είχαν διαρραγεί ανεπανόρθωτα. Ο θάνατος του Δημητρίου 

ήταν η μεγάλη άβυσσος που χώρισε το βασιλιά απ' το διάδοχο. 

Μέσα σε λιγότερο από ένα χρόνο απ' τη μέρα του τραγικού πε-

ριστατικού της Ηράκλειας, ο Φίλιππος Ε' πέθανε από τύψεις και μα-

ρασμό σ' αυτή εδώ την έπαυλη... Να, σ' εκείνη εκεί την κρεβα-

τοκάμαρα της ανατολικής πλευράς... Πέθανε γεμάτος πόνο και θλί-

ψη, κυνηγημένος από αμφιβολίες. Ο προσωπικός του γιατρός Καλ-

λιγένης κράτησε το θάνατο του βασιλιά μυστικό, για ν' αποφευχθούν 

οι κίνδυνοι απ' την ακυβερνησία ώσπου να έρθει απ' το θρακικό μέ-

τωπο των επιχειρήσεων ο Περσέας. 

-Πώς φτάσαμε σε τέτοιο σημείο πατέρα! Πώς δεν προλάβαμε μια τέ-

τοια συμφορά που μας οδήγησε στη σημερινή καταστροφή! Πώς 

πέσαμε σε μια τέτοια παγίδα! ψιθύρισε ξανά ο απελπισμένος βα-

σιλιάς. 

Ο ρωμαϊκός προπαγανδιστικός μηχανισμός, στην προσπάθειά  

του να  απομονώσει τον Περσέα απ' τους πολιτικούς φίλους του σ' 

όλη την Ελλάδα αλλά και σε γειτονικά συμμαχικά κρατίδια, φρόντισε 

πολύ πριν από την έναρξη  και κατά τη διάρκεια του Γ' Μακεδονικού 

Πολέμου να διαδίδει εξοργιστικές συκοφαντίες. Όλες γίνονταν πισ-

τευτές απ' τον κόσμο γιατί μ' επιμονή και μεθοδικότητα παρουσιά-



 

78 
 

ζονταν, βάσει σχεδίου, από πολλές κι άσχετες από πρώτη όψη κα-

τευθύνσεις. 

Η προσωπικότητά του  απεικονίστηκε στα μετέπειτα χρόνια με 

βάση αυτές τις αισχρές δολοπλοκίες και συκοφαντίες. Παρά το γε-

γονός πως η ευθύνη του στη δολοφονία του αδερφού του ήταν α-

ναμφίβολα μεγάλη, ο οποιοσδήποτε βαθμός συμμετοχής του σ' αυτή 

δικαιολογείται από τη θανάσιμη προσωπική αντιπάθεια των δυο α-

δερφών και από την πεποίθησή του  πως ο Δημήτριος είχε καταστεί 

προδοτικό όργανο της ρωμαϊκής πολιτικής. Ένα  πάντως  είναι  βέ-

βαιο. Η ρωμαϊκή προπαγάνδα χρησιμοποίησε το Δημήτριο για να 

διασπάσει την πατροπαράδοτη συνοχή της μακεδονικής βασιλικής 

οικογένειας και να αποδυναμώσει έτσι τη θέληση και το πείσμα των 

Μακεδόνων για αντίσταση. 

Το γεγονός πως οι αποδείξεις για την ενοχή του Δημητρίου ξεκί-

νησαν απ' τη Ρώμη κι οι αμφιβολίες γι' αυτή ξεπήδησαν πάλι από 

ασάφειες που διέρρευσαν απ' την ίδια κατεύθυνση, έπεισαν τον 

Περσέα πως το οικογενειακό δράμα που συγκλόνισε το μακεδονικό 

θρόνο στήθηκε έντεχνα από έναν αριστοτεχνικό μηχανισμό του ρω-

μαϊκού μιλιταρισμού. Ο ευγενικός, ο χαμογελαστός, ο εξαιρετικά ό-

μορφος αδερφός του, ο πάντα φιλικός και κοσμοπολίτης νεαρός 

Δημήτριος, θυσιάστηκε για πολιτικές σκοπιμότητες. Στην καλοστημέ-

νη παγίδα  έπεσε ανυποψίαστος κι ο ίδιος γιατί έδειξε ανεπιφύλαχτη 

εμπιστοσύνη στη Ρώμη. Και μέσα εκεί, με την επιθανάτια αγωνία 

του, έγινε δόλωμα που παγίδεψε τους θύτες του. Παγιδεύτηκαν κι ο 

πατέρας του κι ο μεγαλύτερος αδερφός του. Ταυτόχρονα δημιουργή-

θηκε στο λαό κλίμα ηττοπάθειας και αμφιβολιών, που ήταν για τους 

Ρωμαίους νίκη μεγαλύτερη απ' αυτή που πέτυχαν αργότερα στην 

Πύδνα. 

Δεν υπάρχει  καμιά αμφιβολία πως ο Δημήτριος οργάνωσε μια 

συνωμοσία με την ενθάρρυνση της Ρώμης. Αλλά τα ρωμαϊκά σχέδια 

δεν απέβλεπαν στην επιτυχία μιας, εκ των προτέρων, καταδικασμέ-

νης σε αποτυχία ενέργειας. Είχαν αποφασίσει να θυσιάσουν τον έμ-

πιστο φίλο τους σ’ ένα αριστοτεχνικά και σατανικά σχεδιασμένο πο-

λιτικό  παιχνίδι, με φήμες, με ψιθυριστές διαρροές δήθεν έγκυρων 

πληροφοριών, με πλαστά έγγραφα και άλλα στοιχεία τα οποία σε 

κατάλληλο χρόνο τα διέψευδαν με άλλα «εγκυρότερα» στοιχεία.  Με 

τον τρόπο αυτό κατάφεραν να δημιουργήσουν την εντύπωση σε με-

γάλη μερίδα του μακεδονικού λαού,  πως ο Περσέας κι ο πατέρας 

του ήταν «οι αδίστακτοι κι αιμοσταγείς δολοφόνοι ενός αθώου».     



 

79 
 

 Αυτά σκεφτόταν ο Περσέας το Αυγουστιάτικο εκείνο απόγευμα 

κι η ψυχή του σπάραζε κι ασφυκτιούσε από πόνο, μεταμέλεια κι α-

πόγνωση για τα λάθη που από αντιπάθεια για τον αδερφό του ή α-

κόμα κι από ευπιστία διέπραξε  χωρίς να φαντάζεται τις συνέπειες. 

Δεν είχε τότε αντιληφθεί τους πραγματικούς στόχους της Ρώμης. 

Στον κήπο είχαν φανεί τα παιδιά. Οι χαρούμενες φωνές τους τά-

ραξαν την παράξενη ησυχία της έπαυλης. Έτρεξαν κοντά στον πα-

τέρα τους και παιχνίδισαν για λίγο μαζί του. Έπειτα τα δυο μι-

κρότερα άρχισαν να παίζουν την τυφλόμυγα, ενώ ο Φίλιππος κάθισε 

σε κάποια άκρη και βυθίστηκε στη μελέτη  της «Ιλιάδας» που, μαζί 

με τις ιστορίες απ' την εκστρατεία του Μεγαλέξανδρου στην Ασία, 

ήταν από τα αγαπημένα του αναγνώσματα. 

Η βασίλισσα φάνηκε λίγο αργότερα. Φορούσε ένα λεπτό λευκό, 

αέρινο, μακρύ ιμάτιο. Τα μαλλιά της, μαζεμένα στα πλάγια και λυτά 

στο πίσω μέρος του κεφαλιού της, έπεφταν στους ώμους της και της 

έδιναν περίσσια χάρη. 

Είχε κάποια διαφορά ηλικίας με τον άντρα της αλλά, ψηλή και 

ευθυτενής καθώς ήταν, με σοβαρή έκφραση και την διάπλαση της 

μεστωμένης γυναίκας που της έδωσαν οι δυο γέννες της, έδινε την 

εντύπωση της ιδανικής συζύγου για έναν καλοσχηματισμένο ώριμο 

άντρα σαν τον Περσέα. 

Η Λαοδίκη κάθισε κοντά στον άντρα της και με το χέρι της έσφι-

ξε το δικό του. Τον κοίταξε στα μάτια και χαμογέλασε.  

-Θα πρέπει να προσπαθήσεις να διώχνεις τις θλιβερές σκέψεις που 

σ' αποθαρρύνουν...Κι ο πατέρας σου νικήθηκε απ' το Φλαμινίνο αλ-

λά αυτό δεν τον εμπόδισε, λίγα χρόνια αργότερα, να ξαναγίνει πα-

νίσχυρος... 

-Η δική μου περίπτωση είναι διαφορετική...  

-Μα γιατί!.. Ποιος μπορεί να ξέρει τι μας επιφυλάσσει το μέλλον;  

-Οι σημερινές συνθήκες είναι διαφορετικές...Η ήττα στην Πύδνα θα 

μπορούσε να ξεπεραστεί αν από πίσω παραφύλαγε ένας ψυχω-

μένος λαός... Αν στην Ελλάδα κάποτε δεν υπήρχε μια ατσάλινη θέ-

ληση για αντίσταση κι αγώνες, οι Θερμοπύλες κι η θυσία του Λεωνί-

δα θα ήταν μια άλλη Πύδνα.  Οι Πέρσες θα καταχτούσαν πολύ εύ-

κολα την Αττική και την Πελοπόννησο αν πίσω απ’ τις Θερμοπύλες 

δε βρισκόταν ένας λαός αποφασισμένος ν’ αγωνιστεί μέχρι θανά-

του… 

-Μην απελπίζεσαι αγαπημένε μου Περσέα... Οι θεοί δε θ' αφήσουν 

να χαθούμε ούτε εμείς αλλά ούτε κι η Μακεδονία...  



 

80 
 

-Μακάρι, Λαοδίκη, να είχα τη δικιά σου αισιοδοξία... Όμως ψάχνω 

αδιάκοπα γύρω μου και δε βλέπω που μπορώ να στηριχτώ... Σήμε-

ρα πληροφορήθηκα πως κι ο πιστός μου Ανδρόνικος, που τον έστει-

λα να κάψει τα ναυπηγεία της Θεσσαλονίκης, προτίμησε να τα παρα-

δώσει στους Ρωμαίους για τον αντιμετωπίσουν μ’ επιείκεια... Ποιοι 

μου απόμειναν; Και οι συγγενείς μου μ' εγκατέλειψαν... Κι αυτός α-

κόμα ο άντρας της αδερφής*μου δεν έπαψε να ερωτοτροπεί με   

τους εχθρούς μου και να συνωμοτεί εναντίον μου. 

Η βασίλισσα έπιασε συγκινημένη το κεφάλι του άντρα της και το 

τράβηξε στο στήθος της. Τον φιλούσε στον κρόταφο, στο μέτωπο, 

στα μαλλιά... 

-Ας ελπίζουμε Περσέα... Ας ελπίζουμε...Για να μπορέσουμε ν' αντέ-

ξουμε αυτή τη δοκιμασία, του ψιθύρισε με σπασμένη φωνή πού 'μοι-

αζε με λυγμό. 

Ο θετός τους γιος σταμάτησε για λίγο το διάβασμα. Τα δυο μικ-

ρότερα διέκοψαν το παιχνίδι τους και κοίταζαν με παιδική αφέλεια 

τους γονείς τους. 

-Να παίξουμε κι εμείς τους παντρεμένους; ρώτησε ο Αλέξανδρος την 

αδερφούλα του, που τον κοίταζε χαμογελαστή χωρίς να πολυκαταλα-

βαίνει. 

-Θέλεις; την ξαναρώτησε σε λίγο και χοροπήδησε χτυπώντας τα χέ-

ρια του ρυθμικά πάνω απ' το κεφάλι του.  

-Θέλω, επανέλαβε η μικρούλα χοροπηδώντας στον ίδιο ρυθμό.  

-Τότε να πάρουμε τα τραπεζάκια, τις καρεκλίτσες και τ'  άλλα παιχ-

νίδια σου για να στρώσουμε το σπίτι... 

-Ναι, ναι, ξεφώνισε η μικρή και τα δυο παιδιά έτρεξαν προς το εσω-

τερικό της έπαυλης. 

        Ο Περσέας δε μιλούσε. Κούρνιαζε στην αγκαλιά της γυναίκας 

του σαν κυνηγημένο πουλί. Φαινόταν πως είχε ηρεμήσει κι έδειχνε 

αποκαμωμένος. 

-Θα πρέπει να τρως και να κοιμάσαι περισσότερο... Αδυνάτισες και 

χλόμιασες πολύ, τον μάλωσε μ’ αγάπη η γυναίκα του.  

-Δεν εξαρτάται απ' τη θέληση μου...Οι  μπουκιές  δεν  κατεβαίνουν... 

-Πρέπει να πεισμώσεις... Σε χρειάζομαι εγώ, σε χρειάζονται τα παι-

διά μας αλλά και οι Μακεδόνες, ο λαός σου, που από σένα περιμένει 

να ξαναγίνει αυτός που ήταν πριν υποταγεί στους Ρωμαίους... 

Η Λαοδίκη συνέχισε να μιλά και να ενθαρρύνει τον άντρα της. 

Σιγά σιγά όμως ξέφυγε από τα δυσάρεστα θέματα που τους απασχο-

λούσαν σχεδόν καθημερινά τον τελευταίο καιρό. Αναφέρθηκε σ’ ευ-

χάριστα γεγονότα απ' τη ζωή στο παλάτι ή σε ευτυχισμένες στιγμές 



 

81 
 

της δικής τους ζωής. Θυμήθηκε περιστατικά απ' τα κυνήγια του 

Περσέα στα βουνά της Μακεδονίας, τις επικίνδυνες αρματοδρομίες 

του, τα γλέντια και τα πανηγύρια στην Πέλλα... Όταν του θύμισε 

σκηνές απ' τον περίλαμπρο γάμο τους, το πρόσωπο του Περσέα εί-

χε φωτιστεί. Της έπιασε με λατρεία τα χέρια και κοιτώντας την στα 

μάτια της είπε ενώ χαμογελούσε.  

-Όταν σε πρωτοείδα Λαοδίκη στο λιμάνι της Θεσσαλονίκης, άθελά 

μου έριξα μια κλεφτή ματιά προς τον Όλυμπο, προς την ψηλότερη 

κορφή της κατοικίας των θεών που φαινόταν να χάνεται μέσα στα 

σύννεφα... Αναρωτήθηκα αν ήσουν κάποια νεράιδα ή μια άγνωστη 

θεά που ο Δίας την έκρυβε ζηλότυπα στο άγνωστο βασίλειό του. 

Γέλασαν. Η βασίλισσα θυμήθηκε λεπτομέρειες απ' το προξενιό 

τους και τα γεγονότα που επακολούθησαν.  

-Με συγκίνηση όμως θυμάμαι το ταξίδι μου απ' την πατρίδα μου 

προς τη Μακεδονία...Όταν διασχίζαμε το Αιγαίο μας συνόδευε τι-

μητικά ο στόλος των Ροδίων...Στη μέση της θαλάσσιας διαδρομής 

μας προϋπάντησαν και τα πλοία του μακεδονικού στόλου...Εγώ, η 

κόρη του Σέλευκου*και συ, ο γιος του Φίλιππου, παιδιά δυο ένδο-

ξων Μακεδόνων βασιλιάδων, τελέσαμε στην Πέλλα τους πιο λαμ-

προύς γάμους... Αντιπρόσωποι απ' όλες τις πόλεις της Ελλάδας μας 

έφεραν ακριβά δώρα, μας έδωσαν ευχές και μας πρόσφεραν τη φι-

λία τους...Τι ευτυχισμένες μέρες στ' αλήθεια! 

Αυτές ήταν οι τελευταίες τους λέξεις. Αρκετή ώρα κάθισαν μαζί, 

δίπλα δίπλα, με τα χέρια τους πλεγμένα. Σιωπούσαν κι αναπολού-

σαν στιγμές μιας περασμένης ευτυχισμένης ζωής. 

 

 

 

IV.  Μια κρυφή συνάντηση 
 

Τις τελευταίες μέρες του Φθινόπωρου ο Περσέας είχε μια ανα-

πάντεχη και μυστηριώδη επίσκεψη που τον συντάραξε. 

Είχε σηκωθεί αρκετά πρωί, όπως συνήθιζε και βγήκε στον ε-

ξώστη για να βυθιστεί, όπως σχεδόν κάθε μέρα, στις βασανιστικές 

του σκέψεις. Έξω, προς τη μεριά της πύλης, το βουητό της καθη-

μερινής ζωής έπαιρνε το γνωστό του τόνο, ενώ στο βάθος, κάτω 

στην ξύλινη γέφυρα του Στρυμόνα, ακούγονταν οι φωνές των εργα-

τών που ξεφόρτωναν τα εμπορεύματα απ' τις φορτηγίδες. Από την 



 

82 
 

πίσω πλευρά της έπαυλης, προς τις αποθήκες, ακούγονταν αντρί-

κιες φωνές και παράξενοι θόρυβοι. 
       Κάποια στιγμή ο βασιλιάς είδε τη Φυλλίδα να τον πλησιάζει, 
ρίχνοντας κλεφτές ματιές γύρω της. Η όμορφη κοπελίτσα ήταν χλο-
μή κι ανάσαινε γρήγορα, φοβισμένα. 

-Τι συμβαίνει Φυλλίδα; τη ρώτησε ανήσυχος. 

-Αφέντη και βασιλιά μου, ήρθα εγώ γιατί ο πατέρας μου είναι στην 

πίσω αυλή όπου οι εργάτες ξεφορτώνουν πλιθιά και πλάκες... Δεν 

απομακρύνεται γιατί δε θέλει να δώσει αφορμή για υποψίες στους  

Ρωμαίους στρατιώτες που επιβλέπουν τους εργάτες... 

-Για έλα μέσα μικρή μου, πρόσταξε ο Περσέας την κοπέλα. 

Η έκφρασή του έγινε σοβαρή κι ανήσυχη καθώς προχωρούσαν 

στο εσωτερικό της έπαυλης. Στο βάθος του διαδρόμου φάνηκε η 

Λαοδίκη. 

-Στο υπόγειο, αφέντη, είναι κρυμμένος ένας άντρας που θέλει να 

σου μιλήσει, είπε κοφτά, φανερά αναστατωμένη η Φυλλίδα.  

-Τι άντρας; Ποιος είναι; ρώτησε με καχυποψία ο βασιλιάς.  

-Τι συμβαίνει; ρώτησε σχεδόν ταυτόχρονα και η Λαοδίκη που είχε 

πλησιάσει. 

-Είναι ένας λοχαγός μας που μπήκε κρυφά στην έπαυλη ντυμένος 

σαν εργάτης... Λέει πως είναι ανάγκη να σου μιλήσει...  

-Πού ακριβώς είναι κρυμμένος;  

-Στην αποθήκη των τροφίμων, πίσω απ' τα πιθάρια με το λάδι... 

Ο βασιλιάς σκέφτηκε για λίγο και μετά απευθύνθηκε αποφα-

σιστικά  στη γυναίκα του. 

-Βγείτε κι οι δυο σας μαζί έξω απ' τη μεριά του κήπου... Θα περπα-

τάτε αργά προς τους κοιτώνες των υπηρετών... Προσοχή, να μη   

δείχνετε ταραγμένες...  

-Κι εσύ; τον ρώτησε η γυναίκα του.  

-θα κατεβώ απ' τις εσωτερικές σκάλες... Θα πάω έτσι στο υπόγειο 

χωρίς να υποψιαστούν οι φρουροί... 

Βαδίζοντας αργά, νωχελικά, με αδιάφορη κι ήρεμη έκφραση στο 

πρόσωπο, κατέβηκε τις σκάλες κι από την πίσω πλευρά έφτασε 

στην αποθήκη τροφίμων. 

Στην αρχή, στο περιορισμένο φως του υπόγειου, δεν είδε κα-

νένα. Όταν η σιλουέτα κινήθηκε πίσω από ένα πελώριο πιθάρι, τότε 

ο Περσέας κατάλαβε πως ο μικρόσωμος άντρας με τα παλιά κουρε-

λιασμένα ρούχα του, ήταν τόσο κοντά του που θα μπορούσε να τον 

αγγίξει αν έκανε ένα ακόμα βήμα. Ο άγνωστος τον πλησίασε περισ-

σότερο και υποκλίθηκε με σεβασμό.  



 

83 
 

-Βασιλιά μου, συγχώρα με για την άθλια αμφίεση μου... Ήταν όμως 

ο μόνος τρόπος για να σε πλησιάσω χωρίς μεγάλο κίνδυνο...  

-Ποιος είσαι και τι θέλεις; τον ρώτησε απότομα ο Περσέας καθώς τον 

περιεργαζόταν επίμονα. 

-Είμαι ο λοχαγός Νικόλαος απ' τη Βέροια... Υπηρετούσα στη φρου-

ρά του Ιστιαίου και του Θεογένη, στα οχυρά του Πυθίου και της Πέ-

τρας, στον Όλυμπο... 

-Τώρα σε θυμήθηκα λοχαγέ!  Πρέπει να σου ανάθεσα τη φύλαξη   

αιχμαλώτων μετά τη μάχη στο Καλλίνικο... Ή κάνω λάθος; 

-Δεν κάνεις λάθος βασιλιά μου... Είναι έτσι όπως τα λες...  

-Λοιπόν, τι συμβαίνει λοχαγέ; Γιατί θέλησες να με δείς;  

-Φέρνω μήνυμα απ' το Δίδα...  

-Τι μήνυμα; Να το δω...  

-Θα ‘ταν επικίνδυνο να ‘φερνα γραφτό μήνυμα...  

-Πως να το πιστέψω ότι σε στέλνει ο Δίδας!  

-Είμαι πιστός αξιωματικός σου...  

-Τις τελευταίες μέρες πολλοί με πρόδωσαν... Ακόμα κι άνθρωποι 

που ευεργετήθηκαν από μένα με τιμές, πλούτη κι αξιώματα...  

-Έχεις δίκιο βασιλιά μου... Σε ικετεύω όμως πρώτα να μ' ακούσεις κι 

ύστερα αν θέλεις με πιστεύεις... 

-Σ' ακούω λοχαγέ... Πες μου λοιπόν για ποιο λόγο ήρθες να με συ-

ναντήσεις... 

Ο Νικόλαος άρχισε να μιλά. Στην αρχή κόμπιαζε. Μετά ξεθάρ-

ρεψε και πιο ύστερα η φωνή του έβγαινε απ' το λαρύγγι του πύρινη, 

ψυχωμένη κι είχε μια ασυνήθιστη πειστικότητα. 

Τον είχαν στείλει ο Δίδας κι άλλοι πιστοί επιτελείς του Περσέα 

που βρίσκονταν φυλακισμένοι στην  απομονωμένη κι απρόσιτη 

πλευρά του ρωμαϊκού στρατοπέδου, προς τη μεριά της χαράδρας. 

Οι πιο θαρραλέοι απ' αυτούς είχαν προτείνει ένα σχέδιο φυ-

γάδευσης του βασιλιά. Πίστευαν πως είχε λαθεμένα εκτιμηθεί η 

στρατιωτική κατάσταση, πάνω στον πανικό της μεγάλης ήττας. Έτσι, 

δεν αξιοποιήθηκαν οι απεριόριστες δυνατότητες που παρείχαν ο μα-

κεδονικός λαός κι η φυσική διαμόρφωση του εδάφους του βασιλείου. 

Τα δυσπρόσιτα δασωμένα βουνά θα μπορούσαν ν' αποτελέσουν ι-

δανικά καταφύγια και στρατώνες για εκπαίδευση επιλεγμένων οπλι-

τών. Για τα πρώτα έξοδα αγοράς όπλων θα ήταν αρκετός ο θησαυ-

ρός που ποντίστηκε κατά την οπισθοχώρηση, από το Νίκωνα, σε 

κάποια αβαθή και δυσπρόσιτη ακρογιαλιά του Αιγαίου, μετά από εν-

τολή του Περσέα. Ο Νικόλαος τελειώνοντας συμπλήρωσε: 



 

84 
 

-Οι περισσότεροι αξιωματικοί πιστεύουν πως, αν κατά την υποχώ-

ρηση μπορούσε να κρατηθεί όλο το ιππικό σε τάξη και πως αν κα-

τευθυνόταν προς τη Σιντική και την Οδομαντική για να ενωθεί με τις    

ίλες του Δίδα, η κατάσταση θα είχε εξελιχθεί με τελείως διαφορετικό 

τρόπο. 

-Όμως τώρα τι γίνεται! Οι Ρωμαίοι έγιναν κύριοι όλης της Μακε-

δονίας... Πολλοί Μακεδόνες, που ως τώρα δεν έδειχναν το φιλορω-

μαϊσμό τους, συνεργάζονται σήμερα με τον κατακτητή... Για να τους 

δελεάσουν τους υπόσχονται δήθεν ελευθερίες και μείωση των φό-

ρων... 

-Θα διερευνηθούν όλα τα ενδεχόμενα για ν' αποφευχθούν λάθη, εί-

πε ο λοχαγός. 

-Θα πρέπει επίσης να σκεφτώ τη γυναίκα μου και τα παιδιά μου... 

Πώς θα μπορέσουν ν' αντέξουν τις φοβερές πολύχρονες δοκιμασίες 

μέσα στα δάση και τις χιονισμένες κορφές! Θα πρέπει να τους στεί-

λουμε με μυστικότητα κι ασφάλεια σε μακρινούς φίλους, έξω απ' τον 

ελλαδικό χώρο.. Αν πέσουν στα χέρια των Ρωμαίων θα υποστούν 

την εκδικητική τους μανία... 

-Η αποστολή μου είναι να μεταφέρω στους οργανωτές της φυγά-

δευσης το σύμφωνό σας για να προχωρήσουν σε μια παρόμοια εν-

έργεια... Το πως και πότε θα γίνει αυτό θα εξαρτηθεί από τη σωστή 

και μελετημένη κατάστρωση του σχεδίου...Ο ύπατος θα λείπει ως 

την άνοιξη κι έχουμε μπροστά μας αρκετό καιρό...Ο Δίδας σκέφτεται 

να επικοινωνήσει και με το ναύαρχο Αντήνορα... Βρίσκεται σε περιο-

ρισμό, μαζί με τον Κάλλιππο, στα κτίρια των ναυπηγείων της Θεσ-

σαλονίκης... 

Ο Περσέας έπιασε το λοχαγό απ' τους ώμους και τον κοίταξε 

στα μάτια. Φαινόταν αναθαρρημένος. 

-Πες μου για τον Αντήνορα και τον ισάξιο υποναύαρχο του... Κι οι 

δυο τους είναι αλύγιστοι και θαρραλέοι άντρες... Είναι απ' τους τε-

λευταίους που παραδόθηκαν στον εχθρό...  

       Ο νεαρός λοχαγός του μετέφερε όσες πληροφορίες του εμπι-

στεύθηκε ένας άλλος αξιωματικός, που κρυβόταν σε σπηλιές του 

Κερδύλλιου.  Διηγήθηκε στον Περσέα την παράδοση του μακεδονικού 

στόλου στην Κασσάνδρεια της Χαλκιδικής. Στην πόλη αυτή είχαν γί-

νει πριν, σκληρές μάχες σώμα με σώμα. Η φρουρά της είχε αποδε-

κατιστεί όταν οι εναπομείναντες αποφάσισαν, για να σώσουν τα γυ-

ναικόπαιδα, να παραδοθούν. 

Στον Αντήνορα οι Ρωμαίοι φέρθηκαν με γενναιοφροσύνη. Του 

επέτρεψαν να φορά τη στολή με τα διακριτικά του ναύαρχου, ως α-



 

85 
 

ναγνώριση της ανδρείας του και σε ένδειξη ανταπόδοσης για την 

ιπποτική του στάση στη Δήλο. Είχε γίνει γνωστό, ως τη Ρώμη, πως 

ο Μακεδόνας ναύαρχος είχε συναντήσει, κατά τη διάρκεια του τε-

τράχρονου Γ Μακεδονικού Πολέμου, το πλοίο επιφανών συγκλητι-

κών που κατευθύνονταν με ειδική αποστολή στην Αίγυπτο. Οι     

τρεις* Ρωμαίοι αξιωματούχοι βρίσκονταν στο έλεος του Αντήνο-

ρα… Κι εκείνος, σεβόμενος την ιερή παράδοση του νησιού για ασυ-

λία, έδειξε μια ανωτερότητα που ξεπερνούσε τις συνήθειες του πο-

λέμου. Τους επέτρεψε να εγκαταλείψουν τη Δήλο και να συνεχίσουν 

το ταξίδι τους για την Αλεξάνδρεια. 

-Στις αποθήκες των ναυπηγείων της Θεσσαλονίκης βρίσκονται φυ-

λακισμένοι αρκετοί αξιωματικοί μας...Η φρούρηση όμως του ναύαρ-

χου είναι τυπική και περιορισμένης μορφής, είπε ο Νικόλαος. Είναι 

εύκολο να τον ενημερώσουμε για το σχέδιό μας και να τον φυγα-

δεύσουμε.;. 

-Θα περιμένω και τις προτάσεις του Αντήνορα για ν' αποφασίσω 

πως θα ενεργήσω, αν τελικά επιτύχει το σχέδιο της απόδρασής μας 

... Μόνο που θα πρέπει να επιταχύνουμε τις ενέργειές μας...Πρέπει 

να δράσουμε πριν επιστρέψει ο ύπατος…          

-Θα σε ενημερώσω βασιλιά μου όσο μπορώ πιο γρήγορα... Είμαι 

αισιόδοξος πως θα τα καταφέρουμε... Βρίσκομαι επίσης σ' επικοι-

νωνία με μια μεγάλη ομάδα αξιωματικών μας που κρύβονται στα 

βουνά κι είναι αποφασισμένοι να μείνουν ελεύθεροι...Ποτέ δε θα 

πέσουν ζωντανοί στα χέρια των Ρωμαίων...Αυτοί θα μας βοηθή-

σουν επεμβαίνοντας την κατάλληλη στιγμή… Ήδη, κατάφεραν να 

βρουν αντικλείδια για τις αλυσίδες με τις οποίες έχουν δεμένους  

τους αξιωματικούς μας στο στρατόπεδο…  

Ο νεαρός λοχαγός έριξε μια πεταχτή ματιά απ' το μικρό παρα-

θυράκι με τη χοντρή σιδεριά που βρισκόταν προς τη μεριά της αυ-

λής. Με χίλιες προφυλάξεις ξεγλίστρησε προς την άλλη πλευρά της 

αποθήκης, όπου υπήρχε μια δεύτερη πόρτα. Αυτή οδηγούσε, από 

έναν μικρό διάδρομο στην έξοδο, προς τη μεριά της πίσω αυλής. 

Εκεί περίμενε μερικά λεπτά. Όταν βρήκε την ευκαιρία πετάχτηκε 

απαρατήρητος κι αναμείχτηκε με τους εργάτες που περνούσαν από 

πολύ κοντά, σχεδόν ξυστά, απ' τον βορειοανατολικό τοίχο της έπαυ-

λης μεταφέροντας οικοδομικά υλικά.  

 

 

                               



 

86 
 

 

 

 

 

 

        

 

 

 

 

 
 
 
 
 
 
 
 
 
 
 
 
 
 
 
 
 
 
 
 



 

87 
 

 
 
 
   
 
 
 
 
 
 
 
 

      ΜΕΡΟΣ Β' 
 

 

 

 

 

 

 

 

 

 

 

 

 

 

 

 

 

 

 

 



 

88 
 

 

 

      

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 

89 
 

          1.      Κ ΑΤ Α Σ Τ ΑΣ Η    ΑΝΑΜΟΝΗΣ  

 

 

 

 

Ι.    Ένας "ελεύθερος" αιχμάλωτος. 
        
         Ο αναπληρωτής του ύπατου στην Αμφίπολη, ο χιλίαρχος Γάιος 
Σουλπίκιος Γάλλος, ήταν ένας ευγενικός και καλλιεργημένος Ρωμαί-
ος αξιωματικός. Από τη μέρα που ο Αιμίλιος Παύλος ξεκίνησε για να 
επισκεφτεί τις κυριότερες πόλεις της Νότιας Ελλάδας, επικράτησε 
ένα είδος ηρεμίας στο ρωμαϊκό στρατόπεδο. Η σκληρή πειθαρχία 
που είχε επιβάλει ο ύπατος απ' τη μέρα που ανέλαβε τη διοίκηση 
των ρωμαϊκών λεγεώνων στην Ελλάδα, είχε κουράσει υπερβολικά 
τους άντρες του. Γι' αυτό, με ανακούφιση οι υπαξιωματικοί και οι 
στρατιώτες που στρατοπέδευαν στην περιοχή της Αμφίπολης, πλη-
ροφορήθηκαν την αναχώρησή του και την αντικατάστασή του απ' 
τον εκλεπτυσμένο στους τρόπους και στην εξευγενισμένη συμπερι-
φορά αριστοκράτη χιλίαρχο. 

Οι ίδιοι αυτοί δυσαρεστημένοι στρατιώτες δε δίστασαν όταν, ένα 

σχεδόν χρόνο αργότερα, επέστρεψαν στη Ρώμη, να φέρουν εμπό-

δια και να αναβάλλουν για αρκετούς μήνες το "θρίαμβο" του ύπατου, 

αυτή την απαραίτητη για τους μεγάλους νικητές παρέλαση στους 

κεντρικούς δρόμους για την επίδειξη των λαφύρων και των αιχμαλώ-

των πολέμου. 

Απ' τις πρώτες μέρες που ανέλαβε τη διοίκηση της ρωμαϊκής 

φρουράς στην Αμφίπολη ο Σουλπίκιος Γάλλος, έδειξε το ίδιο ενδια-

φέρον, όπως κι ο ύπατος, για τον Περσέα και τη βασιλική οικογέ-

νεια. Ο χιλίαρχος όμως ήταν πιο ζεστός και πιο ανθρώπινος στις 

σχέσεις του με τον αιχμάλωτο Μακεδόνα βασιλιά. 

Ο ύπατος ήταν ένας γενναίος, δίκαιος και βαθιά θρησκευόμενος 

Ρωμαίος. Είχε στην έκφραση, στη ματιά και στη συγκρατημένη 

συμπεριφορά του εκείνο το χαρακτηριστικό γνώρισμα του σκληρού 

και πειθαρχημένου στρατιωτικού που κρατούσε σε απόσταση τους 

συνεργάτες του αλλά και αυτούς ακόμα τους φίλους και συγγενείς 

του. 

Ο Σουλπίκιος Γάλλος έμοιαζε πιότερο με δάσκαλο παρά με αξι-

ωματικό. Στις δύσκολες ώρες της μάχης διατηρούσε μια παροιμιώδη 



 

90 
 

ψυχραιμία και το μυαλό του συλλάμβανε και κατέστρωνε τα πιο 

πρακτικά κι αποτελεσματικά σχέδια αιφνιδιασμού και υπερφαλάγγι-

σης του εχθρού. Όμως ο ίδιος δε διέθετε την ασυγκράτητη ορμή ή 

την παράλογη γενναιότητα άλλων αξιωματικών της ρωμαϊκής στρα-

τιάς για να υλοποιήσει τέτοια σχέδια. Ήταν ένας καθαρά επιτελικός 

αξιωματικός. Γι' αυτό ο ύπατος χρησιμοποιούσε τις στρατιωτικές του 

αρετές και την ακαταμάχητη πειθώ του για να καταστρώνει τα σχέδια 

της μάχης και να προετοιμάζει ψυχολογικά τους αξιωματικούς και 

τους οπλίτες πριν από την έναρξη των επιχειρήσεων. Τις επικίνδυ-

νες και παράτολμες αποστολές που απαιτούσαν ενθουσιασμό, επι-

θετικότητα και διάθεση για σκληρή και αμείλικτη τιμωρία των αντιπά-

λων ή του άμαχου πληθυσμού, τις ανέθετε στον ασυγκράτητο χιλίαρχο 

Κορνήλιο Νασικά ή στο μεγαλύτερο γιο του, στο δεκαοχτάχρονο ύπαρ-

χο Φάβιο Μάξιμο. 

Είχαν πιάσει τα πρώτα χειμωνιάτικα κρύα και κάποιο πρωινό οι 

ψηλότερες κορφές του Όρβηλου, προς τα βόρεια και του Παγγαίου 

προς τ' ανατολικά, είχαν ασπρίσει απ' τα χιόνια. 

Η βασιλική οικογένεια ζούσε, απομονωμένη απ' τους Αμφιπολίτες 

και την άλλοτε πολυπληθή αυλική ακολουθία της, μια ήρεμη και φαι-

νομενικά απόλυτα ελεύθερη ζωή στην όμορφη έπαυλη. Η βασίλισσα 

ζωγράφιζε σ' αγγεία ή κεντούσε με χρυσή κλωστή μαντήλες και πετσε-

τάκια. Τα παιδιά έπαιζαν την τυφλόμυγα ή το κουτσό στη μεγάλη αί-

θουσα συσκέψεων, ενώ τα μεσημέρια, όταν ανέβαινε κάπως η θερ-

μοκρασία και μπορούσαν να κινηθούν στον κήπο, έτρεχαν γύρω απ' 

την έπαυλη ή έπαιζαν στις κούνιες που οι υπηρέτες έφτιαχναν με 

σχοινιά κι έδεναν σε χοντρά κλωνάρια δέντρων. 

Ο Περσέας ανήσυχος, αγχωμένος, εξουθενωμένος από θλιβερές 

σκέψεις, βημάτιζε συνεχώς στον κήπο φορώντας έναν σταχτί χειμωνιά-

τικο χιτώνα ή αποσυρόταν στη βιβλιοθήκη, όπου συνήθιζε να ξεφυλ-

λίζει όρθιος πολύτιμα χειρόγραφα. Οι μέρες περνούσαν χωρίς να 

έχει κάποια ενθαρρυντικά νέα από το λοχαγό Νικόλαο. 

Οι πληροφορίες που του‘φερνε ο Κρατερός για την κατάσταση 

στη Μακεδονία και στην υπόλοιπη Ελλάδα ήταν αποκαρδιωτικές. Μια 

μέρα εξομολογήθηκε στη Λαοδίκη.  

-Αυτή η επίπλαστη ηρεμία με φοβίζει…  

-Όλα θα πάνε καλά Περσέα… 

-Μοιάζει σαν κάλμα πριν απ' τη φουρτούνα...Νιώθω πως βρίσκομαι 

σε μια αφύσικη κατάσταση, αφού είμαι ένας «ελεύθερος αιχμάλω-

τος».  



 

91 
 

Η Λαοδίκη του χάιδεψε το χέρι.  

-Πρέπει να ηρεμήσεις βασιλιά μου... Τα βράδια δεν κοιμάσαι καλά... 

-Μακάρι να μπορούσα να ηρεμήσω!.. Ω, αγαπημένη μου γυναίκα, δεν 

μπορείς να φανταστείς τις φοβερές κι απαίσιες ενοχές που με συνθλί-

βουν κάθε μέρα και πιο πολύ... Νιώθω σα να γέρασα ξαφνικά κατά 

είκοσι χρόνια, ψέλλισε καθώς ακουμπούσε το κεφάλι του στον ώμο 

της. 

Είχαν μείνει έτσι αμίλητοι για αρκετές στιγμές. Ο διακριτικός βή-

χας του Κρατερού τους συνέφερε. 

-Τί συμβαίνει; Σε βλέπω ανήσυχο! ρώτησε ο Περσέας τον πιστό του υ-

πηρέτη. 

-Θα 'ναι καλύτερα βασιλιά μου να πάμε μέσα για να μιλήσουμε πιο 

άνετα... Εδώ μας βλέπουν πολλοί, απάντησε ο Κρατερός κι έδειξε με 

το βλέμμα του δυο Ρωμαίους φρουρούς που σιγομιλούσαν κοντά στο 

περίπτερο. Πιο εκεί ο Τουβέρωνας, προχωρούσε βιαστικά προς τα μα-

γειρεία για να προλάβει τη Φυλλίδα, που εκείνη τη στιγμή τίναζε, 

μπροστά στην είσοδο, μια πολύχρωμη πετσέτα.  

-Εσύ πήγαινε απ' την πίσω πόρτα... Εγώ θα 'ρθω με τη βασίλισσα 

απ' την κεντρική είσοδο, ψιθύρισε ο Περσέας ενώ κοίταζε, δήθεν αδιά-

φορα, προς την άλλη πλευρά του κήπου. 

Ο Κρατερός προχώρησε προς την έπαυλη με γρήγορο βήμα. Εί-

χε το ύφος ανθρώπου που πνίγεται απ' τις δουλειές που τον περιμέ-

νουν. Παράλληλα φρόντιζε, καθώς περπατούσε στους χαλικοστρωμέ-

νους διαδρόμους του κήπου, να βάζει στα πεταχτά στη θέση του ένα 

κλωνάρι που έγερνε επικίνδυνα ή να σπρώχνει την ασπρόπετρα που 

ξέφευγε απ' το χαμηλό κυκλικό πεζούλι που περιέβαλε τη ρίζα κά-

ποιου δέντρου.  

Πιο πέρα οι βασιλόπαιδες έπαιζαν βόλους. Χρησιμοποιούσαν   

λευκές και γυαλιστερές ολοστρόγγυλες πετρίτσες, τις οποίες οι υπη-

ρέτες μάζεψαν απ' το γιαλό της Ηιόνας. Ο Φίλιππος κι ο Αλέξανδρος 

φώναζαν και χειρονομούσαν ζωηρά κάθε φορά που αμφισβητούσαν το 

αποτέλεσμα μιας κίνησης. Η μικρούλα Πολυκράτεια φαινόταν ωχρή και 

κουρασμένη. Η παραμάνα της την είχε ντύσει με χοντρά και βαριά   

ρούχα που έκλειναν προστατευτικά το λαιμό της, γιατί η φιλάσθενη 

παιδούλα είχε μόλις συνέλθει από πρόσφατο κρυολόγημα και τη βα-

σάνιζε ένας επίμονος και σκληρός βήχας 

       Ο Περσέας και η Λαοδίκη, πιασμένοι απ' το χέρι, περπατούσαν 
αργά. Χωρίς να μιλούν μπήκαν στην έπαυλη και προχώρησαν προς 



 

92 
 

την κεντρική εσωτερική αυλή του κτιρίου. Στην άκρη του διαδρόμου  
τους περίμενε ο Κρατερός. 

-Λοιπόν, τι συμβαίνει Κρατερέ; Λέγε γρήγορα! ρώτησε σκυθρωπός και 

με φανερή αδημονία ο βασιλιάς.  

-Ασχημα νέα αφέντη... 

-Πέστα γρήγορα όσο άσχημα κι αν είναι, τον πρόσταξε ο Περσέας με 

τρεμάμενη φωνή. 

Ο πιστός υπηρέτης δίστασε για λίγο… 

-Λέγε, σ' ακούω, ξανά 'πε στον ίδιο τόνο ο βασιλιάς.  

-Ο Νικόλαος... Ο λοχαγός Νικόλαος...  

-Τον έπιασαν; 

-Βρέθηκε νεκρός εδώ κι αρκετές μέρες, αλλά μόλις σήμερα  διαδό-

θηκε το μαντάτο… 

-Ω, συμφορά! 

       Το επιφώνημα είχε ξεφύγει απ' το στόμα της βασίλισσας. Τα μεγά-

λα γαλανά μάτια της είχαν διασταλεί φανερώνοντας έκπληξη  ανάκα-

τη με φόβο. 

-Όλα  μας έρχονται  στραβά κι ανάποδα, μουρμούρισε μέσα απ' τα 

δόντια του ο Περσέας και χτύπησε την παλάμη του αριστερού του χε-

ριού με τη μισοσφιγμένη γροθιά του δεξιού. 

Καθώς προχωρούσαν προς το εσωτερικό της έπαυλης, ο Κρα-

τερός τους έδωσε τις πληροφορίες που είχε καταφέρει να  συλλέξει  

απ' τους ελάχιστους ελεύθερους ακόμα έμπιστους στο θρόνο που, για 

λόγους ασφάλειας, δε μπορούσαν να επικοινωνήσουν με τον ίδιο 

το βασιλιά.  

Ο παράτολμος και γενναίος αξιωματικός είχε βρεθεί σκοτωμένος 

στον κρημνό που έχασκε πίσω απ' το ρωμαϊκό στρατηγείο, προς την 

πλευρά του Μαυρόλοφου. Φαίνεται πως κάποια σκοτεινή νύχτα προσ-

πάθησε ν' ανεβεί, απ' την πίσω πλευρά, στο ρωμαϊκό στρατόπεδο για 

να μπει στις σκηνές των αιχμάλωτων Μακεδόνων αξιωματικών. Το έδα-

φος ήταν γλιστερό απ' το ψιλοβρόχι που είχε προηγηθεί και η ορατότη-

τα περιορισμένη αφού το φεγγάρι ήταν, τις περισσότερες ώρες, κρυμμέ-

νο πίσω από πυκνά σύννεφα. Ο λοχαγός παραπάτησε και βρέθηκε 

στο βάθος του γκρεμού.  

-Τι ατυχία! μουρμούρισε ο βασιλιάς. 

Ο Κρατερός συνέχισε να ενημερώνει τον Περσέα και τη βασίλισσα 

για τις αντιδράσεις των Αμφιπολιτών, όταν μαθεύτηκαν τα άσχημα μαν-

τάτα. Επίσης τους πληροφόρησε για τα μέτρα που πήραν χωρίς κα-



 

93 
 

θυστέρηση οι Ρωμαίοι, μόλις βρέθηκε το πτώμα του λοχαγού. Διπλα-

σίασαν τις ημερήσιες φρουρές και τριπλασίασαν τις νυχτερινές περι-

πόλους σ' όλα τα σημεία του στρατοπέδου και ιδιαίτερα στις σκηνές 

/κρατητήρια για τους Μακεδόνες πολιτικούς και στρατιωτικούς αξιω-

ματούχους.  

-Διαδίδεται πως αυτή τη βδομάδα θα στείλουν τους κρατούμενους 

στη Σίρρα και στη Θεσσαλονίκη για να είναι η επιτήρησή τους κα-

λύτερη... Θέλουν ν' αποκλειστεί κάθε δυνατότητα απόδρασης, είπε τε-

λειώνοντας ο Κρατερός. 

-Λες οι Ρωμαίοι να υποψιάστηκαν τους πραγματικούς σκοπούς των 

επαφών του Νικόλαου με τους άλλους αξιωματικούς; ρώτησε ανή-

συχη η Λαοδίκη. 

-Δεν το νομίζω αφέντρα μου, απάντησε χωρίς δισταγμούς ο Κρα-

τερός. Υπόθεσαν μάλλον πως ο λοχαγός προσπάθησε να βοηθήσει ο-

ρισμένους απ' τους αιχμάλωτους αξιωματικούς για ν' αποδράσουν. 

Τα μέτρα που πήραν αυτό δείχνουν...  

-Ναι, ναι... Είναι ολοφάνερο... Αν ήξεραν κάτι για τα σχέδιά μας θα 

είχαν εντείνει και τα μέτρα για τη φύλαξη της έπαυλης, μονολόγησε 

βυθισμένος σε σκέψεις ο βασιλιάς, λες και προσπαθούσε να υπερνικήσει  

κάποιους φόβους κι αμφιβολίες που στριφογύριζαν σαν οδυνηρά τρι-

βόλια στο μυαλό του. 

 

 

 

ΙΙ.    Χειμωνιάτικες μέρες αναμονής 
 

Ο χειμώνας είχε αρχίσει με δυνατά κρύα και βροχές, αλλά στα 

τέλη του Δεκέμβρη ο καιρός άρχισε να μαλακώνει. Στα μέσα του Γε-

νάρη έκανε έναν θαυμάσιο ανοιξιάτικο καιρό που έδωσε την ευκαιρία 

στον Περσέα και στο Γάιο Σουλπίκιο Γάλλο να οργανώσουν κυνηγητι-

κές εκδρομές στα δάση της περιοχής; 

Ο Περσέας, όπως όλοι σχεδόν όι Μακεδόνες ευγενείς, ήταν έ-

νας άριστα εξασκημένος κυνηγός. Είχε επί χρόνια εκπαιδευτεί στο ο-

μαδικό έφιππο κυνήγι του αγριόχοιρου και του ζαρκαδιού. Ήταν σ' 

όλους γνωστή η ικανότητά του να πετά με δεξιοτεχνία, πάνω απ' τ' 

άλογό του, το ακόντιό του σε κινούμενο στόχο. Εντούτοις, αυτή τη 

φορά δεν είχε την ευκαιρία, εκτός από ελάχιστες περιπτώσεις, να δεί-

ξει αυτές τις κυνηγητικές του αρετές στο Ρωμαίο χιλίαρχο. 



 

94 
 

Παρά την παρατεταμένη ηλιοφάνεια εκείνων των ημερών, το παχύ 

στρώμα χιονιού που κάλυπτε ακόμα και τις χαμηλότερες δασωμένες 

πλαγιές του Παγγαίου και του Κερδύλλιου όρους, δεν επέτρεπε το 

κυνήγι με άλογα. Τα χιόνια είχαν λιώσει γρήγορα μόνο προς την 

πλευρά της θάλασσας, στις εκβολές του Στρυμόνα και ως τα στενά 

της Βόλβης. Τα θηράματα όμως είχαν απομακρυνθεί απ' αυτές τις 

περιοχές, από τότε που κατακλύστηκαν από τον πολυάριθμο ρωμαϊκό 

στρατό και υπήρχε έντονη κίνηση στο δρόμο από την Ηιόνα προς την 

Απολλωνία και από την άλλη πλευρά προς τη Γαληψό. 

Το θλιβερό επεισόδιο με το θάνατο του λοχαγού Νικόλαου, δεν 

είχε καθόλου επηρεάσει τις σχέσεις και τη συμπεριφορά του χιλίαρχου 

προς τον επιτηρούμενο Μακεδόνα βασιλιά. Όμως, oι Μακεδόνες αιχμά-

λωτοι αξιωματούχοι είχαν απομακρυνθεί απ' την Αμφίπολη μέσα σ’ ε-

λάχιστο χρονικό διάστημα. Ο Ρωμαίος στρατιωτικός διοικητής απέδωσε 

αυτό το προληπτικό μέτρο σε "έλλειψη κατάλληλων καταλυμάτων" στο 

στρατόπεδο. 

Στις εξόδους τους αυτές τους συνόδευε "για λόγους ασφαλείας" 

μια ίλη ιππέων. Η επιτήρηση, ήταν ολοφάνερη απ' τις ακροβολισμένες 

θέσεις των ανδρών της ίλης κι από τη φύλαξη περασμάτων και μονο-

πατιών, που θα μπορούσαν να χρησιμοποιηθούν σαν οδοί διαφυγής 

του αιχμάλωτου μονάρχη.  Παραταύτα, όλα γίνονταν μ’ ευγένεια και 

διακριτικότητα, συμπεριφορά πραγματικά ασυνήθιστη σε Ρωμαίους 

προς ηττημένο αντίπαλό τους. Τίποτα δεν έδειχνε πως ο Μακεδόνας 

βασιλιάς ήταν ένας αιχμάλωτος πολέμου.  

Ο Περσέας έβρισκε την ευκαιρία να κατατοπίζει το χιλίαρχο 

πάνω στην τοπογραφία και την ιστορία της περιοχής. Όταν κάποτε 

ξεμάκρυναν προς τα ανατολικά, του μίλησε για τη Νεάπολη, τα 

Σκάβαλα και τη Θάσο που φαινόταν στο βάθος του ορίζοντα. Προς 

την πλευρά αυτή βρίσκονταν  οι Φίλιπποι,* μια μικρή πόλη στην 

οποία έδωσε το όνομά του ο πατέρας του Μεγαλέξανδρου. Πιο πέ-

ρα συναντούσε κανείς τον ποταμό Νέστο, το φυσικό αυτό σύνορο 

της Ανατολικής Μακεδονίας* με τη Θράκη. 

Ο Γάιος Σουλπίκιος Γάλλος, ένας Ρωμαίος με τόσο ασυνήθιστα 

για τους συμπατριώτες του πνευματικά ενδιαφέροντα, έδειχνε γοη-

τευμένος για καθετί που είχε σχέση με την ελληνική μυθολογία. Συ-

νεχώς ρωτούσε και περίμενε λεπτομερείς απαντήσεις. 

Ο Περσέας του διηγήθηκε όσα ήξερε για το κτήμα του ιστο-

ρικού Θουκυδίδη στη Σκαπτή Ύλη του Παγγαίου και για το κτήμα 



 

95 
 

του ποιητή Ευριπίδη, πέρα προς τη Βόλβη. Ιδιαίτερο ενδιαφέρον 

έδειξε ο χιλίαρχος για τους θρύλους που αναφέρονταν στο μυθικό 

βασιλιά των Ηδωνών, το Λυκούργο. Η εξουσία του εκτεινόταν ως 

την περιοχή της Αμφίπολης, πολύ πριν ακόμα η πόλη αυτή χτιστεί 

από τους Αθηναίους. Κατά την παράδοση, ο βασιλιάς αυτός ήταν 

υπόδειγμα μονάρχη, ως τη στιγμή που ήρθε σε σύγκρουση με το 

θεό Διόνυσο και τον Πάνα, με συνέπεια  να οδηγηθεί  απ’ αυτούς 

στην παράνοια και σε φρικτό θάνατο. 

Η λατρεία του Διόνυσου, όπως και οι θρύλοι του Ορφέα και της 

Ευρυδίκης, επεκτάθηκαν προς τα νότια κι έφτασαν ως το τελευταίο 

σημείο της ελληνικής χερσονήσου για να ενοποιήσουν, με κεντρικό 

άξονα το δωδεκάθεο του μακεδονικού Ολύμπου και την έννοια των 

"κοινών βωμών", την ιδέα της κοινής καταγωγής των Ελλήνων. 

-Νομίζω πως παλιότερα αυτή την περιοχή  της Θράκης  την κατοικούσαν 

βαρβαρικές φυλές... Έτσι δεν είναι; ρώτησε κάποια στιγμή ο χιλίαρ-

χος. 

-Είναι απόλυτα λαθεμένη αυτή η άποψη Σουλπίκιε...  

-Γιατί; 

-Οι περιοχές δυτικά του Νέστου που παλαιότερα αποτελούσαν τμήμα 

της Θράκης, όπως η Ηδωνίς, η Βισαλτία, η Οδομαντική, η Σιντική κι 

ακόμα πιο πέρα, ως τον Αξιό ποταμό, που από την εποχή του Ηρό-

δοτου είναι γνωστές ως Παιονία,* έχουν βαθιές και μακραίωνες ελ-

ληνικές παραδόσεις...Τα ντόπια πελασγικά φύλα υποτάχτηκαν, όπως 

και τα όμοιά τους της Νότιας Ελλάδας, στους Δωριείς που ήρθαν απ' τις 

παγωμένες χώρες του Βορρά...Δεν είναι τυχαίο πως, απ' τα βάθη των 

αιώνων ένας Λυκούργος στη Σπάρτη κι ένας άλλος συνονόματός του σ' 

αυτή την περιοχή άφησαν ανεξίτηλα ίχνη στην ιστορία και στη μυθολογία 

της Ελλάδας... 

-Είναι αλήθεια πως δεν ξέρουμε πολλά πράγματα για την ιστορία αυ-

τών των περιοχών, συμφώνησε ο χιλίαρχος.  

-Ήταν περιοχές απομονωμένες απ' την υπόλοιπη Ελλάδα αλλά χρησι-

μοποιούσαν δραχμές, δίδραχμα ή πεντάδραχμα...Έλαβαν μέρος στις 

διαμάχες των Ελλήνων κατά τον Τρωικό Πόλεμο...Κατάφεραν επίσης 

να διατηρήσουν τους πολιτιστικούς δεσμούς τους με τους άλλους Έλλη-

νες επηρεάζοντας σημαντικά την ελληνική μυθολογία...Ας μην ξεχνούμε 

ακόμα και τους θρύλους για το πέρασμα από εδώ  του Ηρακλή, αυτού 

του κοινού πρόγονου όλων των Δωριέων ή τη ρομαντική ιστορία της 

Φυλλίδας, της κόρης ενός βασιλιά των Ηδωνών... Ο άτυχος ερωτικός 



 

96 
 

δεσμός της με το γιο του Θησέα υπήρξε, λένε, η αιτία για το θανάσιμο 

μίσος των αρχαίων κατοίκων αυτής της περιοχής προς τους Αθη-

ναίους... 

Μιλούσαν επί ώρες. Από τους μύθους και τους θρύλους κα-

τάληγαν σε συγκεκριμένα ιστορικά γεγονότα. Το Ρωμαίο χιλίαρχο τον 

συγκινούσαν ιδιαίτερα οι συζητήσεις που αναφέρονταν στις μάχες της 

ηρωικής εκστρατείας του Αλέξανδρου στην Ασία. Ζητούσε όλο και πε-

ρισσότερες πληροφορίες αλλά και κρατούσε σημειώσεις για σημαντι-

κά γεγονότα που τον εντυπωσίαζαν. 

Ο Περσέας θαύμαζε τη φιλομάθεια αυτού του ανθρώπου. Γι' αυτό 

υποσχέθηκε να του δανείσει κάποια αξιόλογα και δυσεύρετα βιβλία απ' 

τη βιβλιοθήκη του, αλλά και να τον ξεναγήσει στην πινακοθήκη της έ-

παυλης για να εμπλουτίσει τις γνώσεις του με οπτικές παραστάσεις 

απ' την εποποιία του Αλέξανδρου. 

Αυτή την εποχή αρρώστησε πάλι η Πολυκράτεια. Ο λαιμός της 

είχε ξανά ερεθιστεί κι ο γιατρός συνέστησε καυτηριασμό με ειδικό οξύ, 

μείγμα γαλαζόπετρας και θειαφιού. Αυτή η μέθοδος θεραπείας ήταν 

επώδυνη αλλά και επικίνδυνη, αν ο ασθενής κατάπινε τα αναμειγμέ-

να με το καυστικό υγρό σάλια του. 

Ο Περσέας κι η Λαοδίκη ήταν για μέρες τρομερά ανήσυχοι. Η κο-

ρούλα τους είχε αδυνατίσει και χλομιάσει υπερβολικά. Για λίγο πα-

ρουσιάστηκε κάποια βελτίωση, αλλά σε μερικές μέρες επανεμφανίστηκε 

υψηλός πυρετός με σπασμούς. 

Σ' αυτή την κατάσταση ήταν αδύνατος ο καυτηριασμός των αμυγ-

δαλών. Ο γιατρός εφάρμοσε μια πιο απλή αν και λιγότερο αποτε-

λεσματική θεραπεία. Με ειδικό ξύλινο εργαλείο, επενδυμένο με μαλακό 

ύφασμα, έκανε επαλείψεις στις αμυγδαλές με λάδι κι αντισηπτικά εκ-

χυλίσματα θεραπευτικών βοτάνων. Παράλληλα συνέστησε επιθέματα με 

κρύο νερό στο μέτωπο της μικρής. 

Η ίδια η Λαοδίκη ξενυχτούσε στο προσκεφάλι της κόρης της αλλά-

ζοντας κάθε τόσο τα βρεγμένα πανιά. Την τρίτη μέρα ο πυρετός υπο-

χώρησε απότομα κι η παιδούλα άρχισε να δέχεται ροφήματα και    

σούπες. Ο μεγάλος κίνδυνος είχε περάσει. 

Με τους άλλους βασιλόπαιδες δεν υπήρχαν σοβαρά προβλήματα. 

Ιδιαίτερα ο Αλέξανδρος, ο οποίος είχε μια εμφανή προτίμηση στο δι-

άβασμα και στη ζωγραφική, δε δημιουργούσε στους γονείς του καμιά 

έγνοια. Παρά το γεγονός πως δεν είχε καλά καλά συμπληρώσει τα 

οχτώ του χρόνια, έδειχνε μια ασυνήθιστη για την ηλικία του ωριμότητα. 



 

97 
 

Ήταν συνήθως σιωπηλός και τις περισσότερες ώρες του, όταν δε έπαιζε 

στον κήπο, τις περνούσε στη βιβλιοθήκη ή στο ευρύχωρο δωμάτιο όπου 

υπήρχαν τα σύνεργα της ζωγραφικής. 

Ο Φίλιππος, πιο μεγάλος και τύπος νευρικός και κινητικός, έδειχ-

νε πως είχε συναισθηματικά επηρεαστεί από την κατάσταση που είχε 

διαμορφωθεί μετά την ήττα της Πύδνας. Είχε ζήσει έντονα το κλίμα 

αγωνίας και φόβου που πέρασε η βασιλική οικογένεια, από την ώρα 

που ξεκίνησαν νυχτιάτικα απ' την Πέλλα. Κι έπειτα ακολούθησαν οι συγ-

κλονιστικές στιγμές της σύλληψής τους στη Σαμοθράκη, η ταπείνωση 

του θετού πατέρα και ταυτόχρονα αδερφού του μπροστά στο Ρωμαίο 

ύπατο και τέλος ο περιορισμός τους στην Αμφίπολη. 

Όλες αυτές οι συγκινήσεις είχαν επηρεάσει τον περήφανο χαρακ-

τήρα του νεαρού Φίλιππου και τον έκαναν να κλειστεί στον εαυτό του 

και να συμπεριφέρεται μ’ έκδηλη ταραχή και νευρικότητα. Συνήθιζε να 

περνά τις ώρες του στην άκρη της έπαυλης, προς το μεγάλο υπόσ-

τεγο, όπου υπήρχε κατάλληλος χώρος για άσκηση στην τοξοβολία 

και στο ακόντιο. Οι Ρωμαίοι είχαν αφήσει εκεί δυο ακόντια και δυο βέ-

λη χωρίς αιχμές, ώστε να είναι ακατάλληλα για να χρησιμοποιηθούν 

από οποιονδήποτε και σαν όπλα. 

Ένα άλλο πρόβλημα συζητήθηκε πολύ στην έπαυλη, αλλά δεν αφο-

ρούσε την ίδια τη βασιλική οικογένεια. Ο Κρατερός κι η γυναίκα του, η 

Ροδόπη, φαίνονταν ενοχλημένοι απ' τη φανερή συμπάθεια που έδειχ-

νε ο Ρωμαίος εκατόνταρχος της φρουράς που επιτηρούσε την έπαυλη, 

προς την κόρη τους τη Φυλλίδα, 

Ο Αίλιος Τουβέρωνας, με το ωραίο του παράστημα και την παιδι-

κή σχεδόν έκφραση στο πρόσωπό του, δε μπορούσε πια να κρύψει 

πως η προσπάθειά του να βρίσκεται συνεχώς δίπλα στην όμορφη 

Φυλλίδα, οφειλόταν σε δυνατό ερωτικό πάθος. Μόνο ο συγκρατημένος 

χαρακτήρας του κι οι συντηρητικές οικογενειακές αρχές του τον εμπό-

διζαν να εκδηλώσει αυτές τις έντονες ερωτικές του επιθυμίες. 

Στην αρχή η κοπέλα έδειχνε να ενοχλείται απ' τη διακριτική αλλά 

παραταύτα  ασφυκτική πολιορκία και παραπονιόταν γι' αυτό στους 

γονείς της. Ο Κρατερός συζήτησε το πρόβλημά του με το βασιλιά και 

τη βασίλισσα. Αποφασίστηκε πως θά'ταν πιο λογικό να περιοριστούν οι 

έξοδοι της Φυλλίδας στην αυλή της έπαυλης και να μη δοθεί συνέχεια 

σ' ένα γεγονός, κατά βάση ασήμαντο, που θα μπορούσε όμως σε πε-

ρίπτωση κακού χειρισμού να έχει δυσάρεστα επακόλουθα. Ο Αίλιος ή-

ταν γαμπρός του ύπατου και θα ήταν δυνατό να δημιουργηθούν προσ-



 

98 
 

τριβές ανάμεσα σ' αυτόν και στον πεθερό του αλλά και στους δυο κου-

νιάδους του. Από την άλλη πλευρά, η όλη συμπεριφορά του Τουβέρωνα 

ήταν τόσο διακριτική και πολιτισμένη, ώστε η άσκοπη δημιουργία ενός 

τέτοιου θέματος θα ήταν μια πράξη αφροσύνης. Αν ο Σουλπίκιος 

Γάλλος, για να προλάβει ακόμα πιο δυσάρεστες εξελίξεις, τον αντικα-

θιστούσε με το Μάρκο Κάτωνα ή κάποιον άλλο μισέλληνα  αξιωματικό, 

η ζωή των ενοίκων της έπαυλης θα μπορούσε να γίνει εφιαλτική. 

Μπροστά σ' αυτά τα διλήμματα αποφασίστηκε απ' το βασιλιά να 

αποσιωπηθεί το γεγονός και η συμπεριφορά όλων προς το Ρωμαίο α-

ξιωματικό να είναι, όπως και πρώτα, άψογη και φιλική ώστε να μη δο-

θούν από τρίτους διαφορετικές ερμηνείες. Η Φυλλίδα θα φρόντιζε, εκ-

τός από τον περιορισμό των κινήσεών της στην αυλή, να βρίσκεται 

πάντα παρέα μ’ άλλες κοπέλες του βασιλικού υπηρετικού προσωπικού, 

ώστε να δίνονται στον ερωτευμένο εκατόνταρχο λιγότερες ευκαιρίες για 

να την πλησιάζει και να συζητά μαζί της. 

Ο ίδιος ο Κρατερός φερόταν πολύ φιλικά κι ευγενικά στον Τουβέ-

ρωνα. Μάλιστα, εκπληρώνοντας επιθυμία του Ρωμαίου αξιωματικού, 

του σύστησε έναν απ' τους γραφιάδες του βασιλιά που ήξερε καλά 

λατινικά, να του κάνει εντατικά μαθήματα ελληνικής γλώσσας. Σε πολύ 

μικρό χρονικό διάστημα ο εκατόνταρχος τελειοποίησε την προφορά και 

το λεξιλόγιο του. Με τη δικαιολογία πως ήθελε να εξασκηθεί στον προ-

φορικό λόγο, πήγαινε συχνά στα μαγειρεία και συζητούσε με τους υπη-

ρέτες. Έτσι είχε την ευκαιρία να συναντά, με τις ξαφνικές εμφανίσεις 

του εκεί, αρκετές φορές και τη Φυλλίδα. 

Στις αρχές του Γενάρη φάνηκε πως η συμπάθεια άρχισε να γίνεται 

αμφίδρομη. Παρά τις λεκτικές αντιρρήσεις και τα ειρωνικά της σχόλια 

για τα αισθήματα του εκατόνταρχου προς αυτή, η Φυλλίδα έδειχνε πως 

άρχισε να επιζητά, με διάφορα προσχήματα, τη συντροφιά του. Συνή-

θως στις συζητήσεις μαζί του ήταν δηκτική και επιθετική. Τον ρωτούσε 

για τη γυναίκα του, για τα παιδιά του και γενικά για την οικογενειακή του 

ζωή, για να τον φέρνει σε δύσκολη θέση. Ωστόσο τα μάτια της έδειχ-

ναν τις κρυφές της επιθυμίες και την ακατανίκητη διάθεσή της να τον 

συναντά όλο και πιο συχνά ή να επιμηκύνει τις καθημερινές συζητήσεις 

τους για να βρίσκεται περισσότερο χρόνο μαζί του. 

Αυτή τη στάση της Φυλλίδας την είχαν επισημάνει πολλοί απ' 

το υπηρετικό προσωπικό της έπαυλης. Κάτι μισόλογα διέρρευσαν κι 

από τις έμπιστες φιλενάδες της νεαρής κόρης του Κρατερού, για να 



 

99 
 

επιβεβαιώσουν αυτές τις αρχικές υποψίες. Η Ροδόπη, μια μέρα, είχε 

εξαγριωθεί με την κόρη της.  

-Μα ξετρελάθηκες ολότελα; θα γίνεις ξεδιάντροπη και θα σαλιαρίζεις 

μ' έναν Ρωμαίο μπροστά στα μάτια των γονιών σου και του βασιλιά; 

Λέγε, τον αγαπάς; 

Η Φυλλίδα αντέδρασε έντονα.  

-Τι 'ναι αυτά που λες μάνα! Εσείς δεν μου είπατε να 'μαι  ευγενική  

μαζί του αλλά να μην του δίνω θάρρος; Αυτό κάνω κι από πάνω με 

κατηγορείς; 

-θα πρέπει να είσαι προσεκτική και να μη δίνεις ευκαιρίες για να σε 

κουτσομπολεύουν...  

-Ξέρω τι πρέπει να κάνω... Το τι θα πουν οι άλλοι είναι κάτι που α-

φορά αυτούς τους ίδιους... 

-Αφορά κι εμάς... Μη σκέφτεσαι σαν τις ξεδιάντροπες που δε λο-

γαριάζουν ούτε τους γονιούς μήτε και τον κόσμο... Να το ξέρεις! Θα 

σε ξεμαλλιάσω αν ξεστρατίσεις και ξεμυαλιστείς με το Ρωμαίο, είπε 

απειλητικά η Ροδόπη καθώς απομακρυνόταν προς το πλυσταριό. 

 

 

 

ΙΙΙ.   Οι αφίξεις των αντιπροσώπων 
 

Λίγες μέρες πριν από την άνοιξη ο καιρός είχε βελτιωθεί κι ο Γά-

ιος Σουλπίκιος, συνήθως με συντροφιά τον Περσέα και αξιωματικούς 

του επιτελείου, έδειχνε να προτιμά τις ολιγόωρες εκδρομές σε ιστο-

ρικούς χώρους κι αξιοθέατα γύρω απ' την Αμφίπολη. Ο Ρωμαίος χι-

λίαρχος απόφευγε να εμφανίζεται μέσα στην πόλη με τον αιχμάλωτο 

βασιλιά, ιδίως από τότε που άρχισαν να συγκεντρώνονται στην Αμ-

φίπολη διάφοροι φανατικοί φιλορωμαίοι πολιτικοί απ' όλες τις περιο-

χές του ελλαδικού χώρου. Αυτός ήταν ο κυριότερος λόγος που δεν 

είχαν επισκεφθεί μαζί τη δημόσια πινακοθήκη και την αίθουσα των 

τροπαίων του Μεγαλέξανδρου. Στις εκδρομές τους όμως και στα κυ-

νήγια ήταν πάντα ευγενικός και συμπεριφερόταν πολύ φιλικά στο 

Μακεδόνα βασιλιά. Έδειχνε ανεπιτήδευτα και με ειλικρινή εν-

θουσιασμό μια παθιασμένη επιμονή για οτιδήποτε είχε σχέση με την 

ελληνική μυθολογία και την ιστορία. Εκτιμούσε επίσης την πνευμα-

τική καλλιέργεια του Περσέα κι αυτός ήταν ο λόγος που η συντροφιά 

του αιχμάλωτου βασιλιά τον βοηθούσε να περνά ευχάριστα τις ανια-



 

100 
 

ρές μέρες αναμονής στην ξέμακρη εκείνη πόλη της Μακεδονίας. 

Συμπεριφερόταν στο Μακεδόνα βασιλιά με τον ίδιο ευγενικό κι άψο-

γο τρόπο που είδε να τον αντιμετωπίζουν ο ύπατος αλλά κι ο ναύ-

αρχος Οκτάβιος, από την πρώτη στιγμή της αιχμαλωσίας του.  

Μια μέρα επισκέφτηκαν το λόφο του Κλέωνα.* Από εκεί  ψη-

λά ο Περσέας περιέγραψε τη μάχη ανάμεσα στους Αθηναίους και  

στους Σπαρτιάτες, στη διάρκεια του Πελοποννησιακού πολέμου.  

-Να, εκεί, πέρα απ' το ποτάμι, όπου βρίσκεται ο λόφος του Κερδύλ-

λιου όρους, είχε στήσει το παρατηρητήριό του ο σπαρτιάτης στρα-

τηγός Βρασίδας για να παρακολουθεί καλύτερα τις κινήσεις των 

Αθηναίων. Ο υπαρχηγός του, ο Κλεαρίδας, βρισκόταν μέσα στην 

πόλη και είχε παρατάξει τους άντρες του στην εσωτερική  πλευρά  

των τειχών, κοντά στις ανατολικές πύλες. 

-Πρέπει να 'κανε αρκετή ώρα για να φτάσει ως εκεί κάτω...Να, απ' 

τη βάση του λόφου κι ως τις Θράκιες Πύλες, παρατήρησε ο Σουλπί-

κιος Γάλλος. 

-Πραγματικά! Θα πρέπει οι Σπαρτιάτες να έτρεξαν πολύ  γρήγορα, 

φορτωμένοι με το βαρύ οπλισμό τους, για να περάσουν τη γέφυ-

ρα... Έπειτα, ακολουθώντας την εσωτερική πλευρά του δυτικού τεί-

χους, έφτασαν ως τις Θράκιες Πύλες κι επιτέθηκαν με ορμή στους 

άντρες του Κλέωνα... Η επίθεση έγινε στην πιο κρίσιμη στιγμή... Οι 

Αθηναίοι είχαν αρχίσει ν’ αποχωρούν συνταγμένοι κανονικά προς 

τα υψώματα ώστε από εκεί να κατευθυνθούν προς την Ηιόνα... 

-Ο Κλέωνας έκανε ένα σοβαρό σφάλμα στρατηγικής τακτικής, είπε 

ο χιλίαρχος. Ο Θουκυδίδης περιγράφει με πολύ ζωντανό τρόπο τη 

μάχη... Έχω διαβάσει πριν από αρκετά χρόνια το έργο του και απ' 

ότι θυμάμαι, το τελειωτικό χτύπημα δόθηκε από τον Κλεαρίδα... Αυ-

τός ξεπετάχτηκε, στην πιο αποφασιστική στιγμή της μάχης απ' τις 

ανατολικές πύλες και σφηνώθηκε στα πλευρά της αθηναϊκής παρά-

ταξης.  

-Οι περισσότεροι Αθηναίοι έπεσαν σ' εκείνους εκεί τους λοφίσκους, 

στη βάση του Μαυρόλοφου...  Επίσης, εκεί, λίγο πιο πέρα, προς τις 

ανατολικές πλευρές των υψωμάτων που βρίσκονται αντίκρυ απ' το 

στρατηγείο σας… Εκεί σκοτώθηκε κι ο Κλέωνας από έναν Μυρκίνιο  

οπλίτη… Έναν απ’ αυτούς τους ντόπιους που συμπαρατάχθηκαν 

με τους Σπαρτιάτες, είπε ο Περσέας ενώ με το χέρι του έδειχνε 

προς το νότο.  



 

101 
 

        Κατηφόρισαν απ' τη νοτιοδυτική πλευρά του λόφου του Κλέω-

να και κατευθύνθηκαν προς το νεκροταφείο. Ήταν επιθυμία του 

Ρωμαίου χιλίαρχου να επισκεφτεί τους βασιλικούς τάφους. Εκεί, 

στην άγρια μα κι επιβλητική περιοχή, στη δυτική πλευρά της Αμφί-

πολης, είχαν ταφεί επιφανή μέλη της μακεδονικής βασιλικής δυνασ-

τείας. Πρώτα η Ανταία Ευρυδίκη μαζί με τον άντρα της τον Αρρι-

δαίο, ετεροθαλή αδελφό του Μεγαλέξανδρου, των οποίων τα οστά 

μετέφερε αργότερα ο βασιλιάς Κάσσανδρος στην Πέλλα. Μερικά 

χρόνια αργότερα δολοφονήθηκαν η Ρωξάνη κι ο μικρός Αλέξανδρος 

Δ'. Η γυναίκα κι ο γιος του στρατηλάτη εκτελέστηκαν από το Γλαυ-

κία, το διοικητή της Αμφίπολης, ύστερα από διαταγή του Κάσσαν-

δρου. 

Ο Σουλπίκιος αγανακτούσε στην ιδέα μιας τέτοιας άναντρης 

πράξης, όταν μάλιστα αυτή έπληξε τα δυο πιο αγαπημένα πρό-

σωπα του Μακεδόνα  κοσμοκατακτητή. Φανατικός θαυμαστής του 

Αλέξανδρου ο Ρωμαίος χιλίαρχος, θεωρούσε πως μια τέτοια άθλια 

πράξη άγγιζε τα όρια της ιεροσυλίας. 

Οι μέρες περνούσαν γρήγορα. Ο πληθυσμός της Αμφίπολης 

είχε αυξηθεί σε λίγες βδομάδες τόσο πολύ, ώστε άρχισαν να δη-

μιουργούνται προβλήματα στην εξεύρεση καταλυμάτων για τις πο-

λυάνθρωπες αντιπροσωπίες των πόλεων της χερσαίας Ελλάδας και 

των νησιών του Αιγαίου. Οι αντιπρόσωποι αυτοί ήταν φανατικοί φι-

λορωμαίοι και δεδηλωμένοι εχθροί του Περσέα. 

Είχε διαδοθεί πως ο ύπατος Αιμίλιος Παύλος, αφού επισκέ-

φτηκε τις κυριότερες ελληνικές πόλεις, είχε ξεκινήσει το ταξίδι της 

επιστροφής. Ήδη, οι αγγελιοφόροι έφεραν και τα μηνύματα από την 

Ιταλία. Οι δέκα λεγάτοι που έρχονταν για να ρυθμίσουν, σύμφωνα με 

τις εντολές της συγκλήτου, το νομικό και πολιτικό καθεστώς της Μακε-

δονίας, είχαν διεκπεραιωθεί από το Βρινδίσιο στην απέναντι ακτή της 

Ιλλυρίας. Εκεί συναντήθηκαν με τον ανθύπατο και στρατιωτικό διοικητή 

της ρωμαϊκής στρατιάς της Ιλλυρίας Λεύκιο Ανίκιο. Ο Αιμίλιος Παύλος 

ειδοποίησε τους δέκα συγκλητικούς ότι θα τους προϋπαντούσε στην 

Απολλωνία της Μυγδονίας, στις όχθες της Βόλβης ή στο λαμάνι της 

Ηιόνας. Υπολόγιζε να βρίσκεται στην Αμφίπολη στα τέλη του Μάρτη.*   

Οι φιλορωμαίοι αντιπρόσωποι των ελληνικών πόλεων είχαν φέρει 

πλούσια δώρα και το συνηθισμένο, σ' αυτές τις περιπτώσεις, χρυσό 

στεφάνι για να αποδείξουν έμπρακτα την αφοσίωση και την υποταγή 

τους στο ρωμαϊκό στρατό και ειδικότερα στον ίδιο το Λεύκιο Αιμίλιο 



 

102 
 

Παύλο. Ανάμεσά τους ήταν γνωστοί φανατικοί που αιματοκύλησαν τις 

πόλεις τους μόλις πληροφορήθηκαν την ήττα του Περσέα στην Πύδ-

να. 

Από την Αχαΐα ήρθαν ο Καλλικράτης, ο Αριστόδαμος, ο Αγησίας 

κι ο Φίλιππος. Από την Αιτωλία ο Λυκίσκος κι ο Τίσιππος. Από την 

Ακαρνανία ο Χρέμας κι από τη Βοιωτία ο Μνάσιππος με ομάδες 

από πολιτικούς τους φίλους. Από την Ήπειρο έφτασαν ο απαίσιος 

Χάροπας με το Νικία κι άλλους φανατικούς . Αλλά κι από τις άλλες 

περιοχές, όσοι είχαν έρθει στην Αμφίπολη για το συνέδριο, ήταν όλοι 

τους αφοσιωμένοι στους Ρωμαίους και τυφλά όργανα της διαιρετικής 

πολιτικής τους στην Ελλάδα. 

Οι αντιπρόσωποι και οι ακολουθίες τους ασχημονούσαν κα-

θημερινά στους δρόμους της Αμφίπολης, προξενώντας φόβο στους πο-

λίτες και ιδιαίτερα στα γυναικόπαιδα. Έβριζαν τον Περσέα και τους 

προγόνους του με τα χειρότερα λόγια, απειλούσαν τους Μακεδόνες εκεί-

νους που εξακολουθούσαν να είναι αφοσιωμένοι στο βασιλιά τους ή 

τριγυρνούσαν τα βράδια μεθυσμένοι τραγουδώντας πολεμικά τραγού-

δια της ιδιαίτερης πατρίδας τους. 

Μερικές φορές συγκρούονταν και μεταξύ τους γι’ ασήμαντες αφορ-

μές. Σε μια μάλιστα περίπτωση μαχαιρώθηκαν ένας μεθυσμένος Αιτω-

λός μ' έναν καβγατζή Ηπειρώτη. Απειλήθηκαν τότε γενικότερες συγ-

κρούσεις που αποφεύχθηκαν χάρη στην παρέμβαση του φιλορωμαίου 

νέου Μακεδόνα επιστάτη της Αμφίπολης, που διορίστηκε σ' αυτή τη 

θέση απ' το Λεύκιο Αιμίλιο Παύλο. 

Οι Ρωμαίοι δεν έπαιρναν θέση σ' αυτές τις αντιθέσεις και συγ-

κρούσεις μεταξύ των Ελλήνων. Όπως έλεγε ο Μάρκος Κάτωνας, «αυ-

τοί οι ανισόρροποι έχουν τη διχόνοια στο αίμα τους... Αφήστε τους 

λοιπόν να φαγώνονται και να αλληλοσπαράσσονται, ώσπου να αυ-

τοεξαφανιστούν για να ησυχάσει η Μεσόγειος». 

Κάποια μέρα μια ομάδα απ' αυτούς, με καθοδηγητή το βοηθό 

του Χάροπα, συγκεντρώθηκε έξω απ’ το Διοικητήριο, στα υπόγεια του 

οποίου βρίσκονταν φυλακισμένοι οι θεωρούμενοι σαν "επικίνδυνοι" φίλοι 

του Περσέα και με κραυγές ζητούσαν την άμεση εκτέλεσή τους με ατιμω-

τικό θάνατο. Ανάμεσα στους φυλακισμένους ήταν ο Νέων κι ο Αρχέδα-

μος, οι δυο έμπιστοι φίλοι του Μακεδόνα βασιλιά που συμμερίστηκαν 

μαζί του όλες τις δύσκολες στιγμές, από τη νυχτερινή φυγή της Πέλλας 

κι ως την αναχώρηση της βασιλικής οικογένειας για τη Σαμοθράκη. 



 

103 
 

Ένα απόγευμα συγκεντρώθηκαν έξω απ' την έπαυλη. Φωνα-

σκούσαν, αποδοκίμαζαν κι απειλούσαν κραδαίνοντας ρόπαλα. Αυτή 

τη φορά η επέμβαση της ρωμαϊκής φρουράς ήταν άμεση και σύμφω-

νη με τις οδηγίες του ύπατου. Ο Αίλιος Τουβέρωνας τους όρισε ελά-

χιστο χρόνο για ν' απομακρυνθούν από τον περίβολο της έπαυλης, ενώ 

οι τοξότες είχαν πάρει θέση μάχης. 

Δε χρειάστηκε άλλη προειδοποίηση. Οι θρασύδειλοι μπράβοι διαλύ-

θηκαν στη στιγμή. Το υπηρετικό προσωπικό κι η ακολουθία της βασι-

λικής οικογένειας δεν ήξεραν με ποιο τρόπο να εκφράσουν την εκτίμη-

σή τους προς το Ρωμαίο εκατόνταρχο. Για πρώτη φορά η Φυλλίδα, ανα-

θαρρημένη απ' τις εκδηλώσεις αγάπης όλων προς τον Τουβέρωνα, 

βρήκε την ευκαιρία να τον πλησιάσει χωρίς δισταγμούς και προφάσεις. 

Τα μάτια της έλαμπαν από χαρά κι ευτυχία.  

-Δε θα ξεχάσουμε Αίλιε αυτό που έκανες σήμερα για μας και το βασι-

λιά... Θα σ' ευγνωμονούμε... 

-Δεν έκανα Φυλλίδα τίποτα περισσότερο απ' το καθήκον μου, απάν-

τησε με συστολή ο Ρωμαίος αξιωματικός. 

 

 

 

IV.     Συνάντηση στην Απολλωνία 
 

Τη μέρα που ο ύπατος ξεκινούσε απ' τη Θεσσαλονίκη για να επισ-

τρέψει στην Αμφίπολη, ο Περσέας είχε αποφασίσει ν' ασχοληθεί με τον 

κήπο του. Είχε δώσει γι' αυτό εντολή σε δυο κηπουρούς να τον ξυπ-

νήσουν πρωί. Η χειρωνακτική εργασία τον ξεκούραζε απ' τις ανήσυ-

χες σκέψεις που τον βασάνιζαν καθημερινά. 

Ο Γάιος Σουλπίκιος έστειλε αγγελιοφόρο για να τον ενημερώσει 

για την επικείμενη άφιξη του ύπατου και των δέκα συγκλητικών, αλλά 

και να τον ρωτήσει αν ήθελε να συμμετάσχει στην υποδοχή που θα 

τους γινόταν στην Απολλωνία. Ο Περσέας δέχτηκε μ' ενθουσιασμό. 

Ήταν μια ανεπανάληπτη ευκαιρία για να εκφράσει, μπροστά στους 

λεγάτους, την ευγνωμοσύνη του για την τόσο πολιτισμένη και φιλική 

συμπεριφορά του Ρωμαίου αρχιστράτηγου και των άλλων αξιωματι-

κών του προς τον ίδιο και την οικογένειά του. 

Ξεκίνησαν αμέσως, χωρίς καθυστέρηση, καθισμένοι σε δυο κα-

θαρόαιμα άσπρα άλογα. Τους συνόδευε μια μικρή περίπολος ιπ-

πέων, όχι για να επιτηρεί τον αιχμάλωτο βασιλιά αλλά μάλλον για να 



 

104 
 

προστατεύει τον ίδιο το χιλίαρχο από κακοποιούς ή ληστές, που θα 

ήταν ενδεχόμενο να εμφανιστούν κατά τη διαδρομή. Γι' αυτό το λόγο 

όταν έφτασαν, λίγο πριν από το μεσημέρι στην Απολλωνία, η περί-

πολος ενσωματώθηκε στη φρουρά της μικρής πόλης και παρα-

τάχθηκε κατά μήκος του δρόμου της Θεσσαλονίκης. 

Είχαν περάσει πάνω από δυο ώρες και οι προφυλακές της συ-

νοδείας του ύπατου και του γιου του Σκιπίωνα δεν είχαν ακόμα φα-

νεί. 

-Αν ήξερα, Περσέα, πως θα είχαμε τόσο χρόνο μπροστά μας, θα σε 

παρακαλούσα να επισκεφτούμε και το κενοτάφιο του Ευριπίδη*... 

Δε ξέρω στ' αλήθεια αν θα μπορέσω κάποια άλλη φορά να δω το 

κτήμα όπου πέρασε τα τελευταία χρόνια της ζωής του ο μεγάλος 

Αθηναίος ποιητής, είπε ο χιλίαρχος με πίκρα, σα να κατηγορούσε 

τον εαυτό του γι' αυτή τη χαμένη ευκαιρία.  

-Δε νομίζω πως θα υπάρξουν δυσκολίες για να οργανώσουμε μια 

εκδρομή... Μπορούμε να συνδυάσουμε το κυνήγι με την επίσκεψη 

του κενοτάφιου στην Αρέθουσα...Ο καιρός μέρα με τη μέρα βελ-

τιώνεται και τα χιόνια έχουν λιώσει εντελώς στις γύρω κορφές, είπε 

χαμογελώντας ο Περσέας. 

        Ο Γάιος Σουλπίκιος τον είδε επίμονα στα μάτια. Το βλέμμα του 

είχε μια αφηρημένη έκφραση. Για πρώτη φορά φάνηκε προβλημα-

τισμένος κι ανήσυχος. 

-Λες να ’χουμε τέτοια ευκαιρία; απάντησε αόριστα κι άχρωμα σα να 

αναρωτήθηκε με μια χροιά στη φωνή του που φανέρωνε αβεβαιότη-

τα κι  αμφιβολία.  

Ο Περσέας ένιωσε ένα σφίξιμο στην καρδιά.   

-Γιατί; Πιστεύεις πως η άφιξη του ύπατου θ’ αλλάξει σημαντικά τον 

τρόπο της ζωής μου; 

-Δεν εξαρτάται απ' τον ύπατο... Η άφιξη των δέκα συγκλητικών ση-

μαίνει πως κάτι θ’ αλλάξει...Δεν ξέρουμε ακόμα ποιες εντολές έχουν 

λάβει από τη Σύγκλητο… 

-Ξέρεις τίποτα, Σουλπίκε, που να επιβεβαιώνει αυτές τις σκέψεις  

σου; τον ρώτησε ο Περσέας κι η ματιά του είχε μια βουβή έκφραση 

ικεσίας. 

      Ο χιλίαρχος δίστασε.  

-Έχω πληροφορηθεί πως στην ομάδα των λεγάτων είναι και δυο 

τρεις που δε διακρίνονται για τα φιλικά τους αισθήματα προς τους 

Μακεδόνες... Και ιδιαίτερα προς το άτομό σου…  



 

105 
 

-Με ξέρουν; Έχουμε ποτέ συναντηθεί ή τους έχω κάποια φορά τα-

πεινώσει χωρίς να το ξέρω;  Μήπως  είναι κάποιος απ' τους υπά-

τους που, πριν απ' το Λεύκιο Αιμίλιο Παύλο, βρέθηκαν αντιμέτωποι με 

το στρατό μου και θέλει τώρα να μ' εκδικηθεί;  

-Όχι... Όχι...  

-Τότε ποιοί είναι; 

-Έμαθα πως συνδέονταν φιλικά με τον αδερφό σου... Σε θεωρούν υ-

πεύθυνο για το θάνατο του Δημήτριου... 

Ως την ώρα που φάνηκαν οι προπομποί και οι προφυλακές της 

συνοδείας του ύπατου, έμειναν σιωπηλοί. Όταν εμφανίστηκε ο Αιμίλιος 

Παύλος, καθισμένος στο περήφανο άτι του, ο Γάιος Σουλπίκιος Γάλ-

λος προχώρησε και τον χαιρέτησε φέρνοντας το δεξί του χέρι στο στή-

θος, προς το μέρος της καρδιάς. Με τον ίδιο τρόπο χαιρέτησε και το 

νεαρό Σκιπίωνα. 

Ο ύπατος φαινόταν κουρασμένος. Αυτή η κούραση έδινε μια πρόσ-

θετη αυστηρότητα στο σχεδόν πάντα αγέλαστο πρόσωπο του. Μόνο το 

βλέμμα του, καλοσυνάτο και αθώο, σαν μικρού παιδιού, καθρέφτιζε τα 

βαθύτερα αισθήματα του για τον πιστό συνεργάτη και αντικαταστάτη του 

στη διοίκηση της φρουράς της Αμφίπολης.  

-Χαίρομαι, Λεύκιε Αιμίλιε, που σας ξαναβλέπω υγιείς και σένα αλλά 

και το γιο σου, μετά από τόσους μήνες... Είθε ο Καπιτωλίνος Δίας*  

να σε προστατεύει πάντα για το καλό της Ρώμης, είπε με σταθερή 

φωνή ο χιλίαρχος. 

-Σ' ευχαριστώ για τα καλά σου λόγια Γάιε ΣουλπΙκιε και ανταποδίδω 

τις ευχές σου, απάντησε ο ύπατος. Έχεις να μου αναφέρεις κάτι  

σπουδαίο που θα έπρεπε να το πληροφορηθώ αμέσως;  

-Όλα είναι όπως τα άφησες και όπως σου τα περιέγραψα στις συ-

χνές έγγραφες αναφορές μου κατά τη  διάρκεια της περιοδείας σου... 

Οι αντιπροσωπίες των ελληνικών πόλεων έχουν φθάσει στην Αμφί-

πολη κι είμαστε έτοιμοι για το συνέδριο...  

-Η αίθουσα ετοιμάστηκε;  

-Τα πάντα είναι έτοιμα... Μπορούμε ν' αρχίσουμε από αύριο... 

Ο ύπατος έριξε μια ματιά γύρω του. Το ιερατείο της πόλης, οι 

διορισμένοι απ' τους Ρωμαίους δημοτικοί άρχοντες και κάποιες επιτρο-

πές πολιτών απ' τα γύρω χωριά, που ήρθαν να του εκθέσουν τα 

προβλήματά τους, είχαν παραταχθεί στο κέντρο της πλατείας. 

Κάποια στιγμή στο πρόσωπο του ζωγραφίστηκε η έκπληξη. Είχε 

δει τον Περσέα. Ήταν στηριγμένος στον κορμό ενός πλάτανου, χωρίς 



 

106 
 

φρουρούς, χωρίς καμιά επιτήρηση. Λίγο πιο πέρα, βρίσκονταν μερι-

κοί Απολλωνιάτες που , ανυποψίαστοι για την ιδιότητά του, αδιαφο-

ρούσαν για την παρουσία του. Έτσι όπως ήταν απλά ντυμένος, αδυνα-

τισμένος κι ελαφρά καμπουριασμένος, δεν αναγνώρισαν τον άλλοτε 

αγέρωχο κι εντυπωσιακά εμφανίσιμο βασιλιά τους.  

-Χαίρομαι που σε ξαναβλέπω Περσέα, του είπε ευγενικά ο ύπατος, 

καθώς ο νικημένος του αντίπαλος πλησίαζε δισταχτικά. 

-Κι εγώ χαίρομαι και σε καλωσορίζω Λεύκιε Αιμίλιε, απάντησε ο Περ-

σέας. 

Αντάλλαξαν ακόμα μερικές τυπικές φράσεις κι ο ύπατος απομακ-

ρύνθηκε. Κατέβηκε απ' το άλογο του κι έκανε νεύμα στο Γάιο Σουλ-

πίκιο να πλησιάσει. Έπειτα, κάτι είπε στο αφτί του χιλίαρχου κι εκείνος 

έριξε μια ματιά προς τη μεριά του Μακεδόνα βασιλιά. Η μορφή του είχε 

μια έκφραση ενοχής. Φαινόταν σα να προσπαθούσε να δικαιολογηθεί. 

Στη συνέχεια ο ύπατος ξαναμίλησε κάνοντας μια κοφτή, μια αυταρχική 

χειρονομία. Ο χιλίαρχος κούνησε καταφατικά το κεφάλι του, φόρεσε 

την περικεφαλαία του κι απάντησε με βραχνή φωνή που ακούστηκε κα-

θαρά απ' όσους βρίσκονταν γύρω τους.  

-Μάλιστα Λεύκιε Αιμίλιε... Φεύγω αμέσως... 

Κι ενώ ο ύπατος κατευθυνόταν προς τους συγκεντρωμένους άρ-

χοντες της Απολλωνίας, ο Γάιος Σουλπίκιος έδινε εντολή σε έναν 

εκατόνταρχο να συγκεντρώσει το λόχο του έξω απ’ την πόλη και να 

ετοιμαστεί για επιστροφή στην Αμφίπολη.  

-Μου είπαν πως θα παραμέναμε εδώ για να συνοδέψουμε τους συγ-

κλητικούς, είπε ο εκατόνταρχος κοιτώντας διαδοχικά το χιλίαρχο και το 

Σκιπίωνα. 

-Τη δουλειά αυτή θα την αναλάβει ο Σκιπίωνας με δυο διλοχίες του... 

Εμείς φεύγουμε αμέσως, είπε ο Γάιος Σουλπίκιος και μετά έσκυψε για 

να πει κάτι εμπιστευτικά στον εκατόνταρχο. Εκείνος άκουσε με προ-

σοχή κι έδωσε έπειτα εντολές στους υπαξιωματικούς του, ενώ ευγενικά 

αλλά παγερά υπόδειξε στον Περσέα ν’ ανεβεί στο άλογο του. 

Η επιστροφή στην Αμφίπολη ήταν τελείως διαφορετική σε σχέση 

με την πρωινή τους μετάβαση στην Απολλωνία. Ο Γάιος Σουλπίκιος 

φαινόταν στεναχωρημένος και ως τη Δυτική Πύλη της πόλης  βρισκό-

ταν στην κεφαλή της συνοδείας, μακριά απ’ τον Περσέα. Οι άντρες 

του λόχου ήταν ακροβολισμένοι και προχωρούσαν συνταγμένοι σε θέ-

ση ετοιμότητας, με κανονική εμπροσθοφυλακή και οπισθοφυλακή. Ο 



 

107 
 

Περσέας προχωρούσε, πάντα έφιππος, στο κέντρο της παράταξης. 

Δίπλα του τέσσερις λεγεωνάριοι τον επιτηρούσαν ασφυχτικά. 

Κάποια στιγμή ο χιλίαρχος τον πλησίασε.  

-Ο ύπατος με επέπληξε μ’ αυστηρότητα γιατί σε πήρα μαζί μου στην 

Απολλωνία...Θα ήταν σφάλμα να σε δουν οι λεγάτοι μαζί του… Ή-

ταν και δική μου απρονοησία… 

Ο Περσέας δε μίλησε. Ήταν σκυθρωπός κι άκεφος ενώ μαύρες 

σκέψεις άρχισαν τώρα να στριφογυρίζουν στο μυαλό του. Προαισθανό-

ταν πως απ' αυτή τη στιγμή η ζωή του και η ζωή των αγαπημένων  του 

προσώπων θα γινόταν δύσκολη. Εντούτοις, μέσα στη μεγάλη απελ-

πισία του, κάποιες κρυφές ελπίδες τον ενθάρρυναν πως η συμπερι-

φορά των Ρωμαίων απέναντι του δε θα μπορούσε, παρά τα προαι-

σθήματα του, ν’ αποκλίνει σε διαμετρικά αντίθετες θέσεις. Προσπαθούσε 

να δικαιολογήσει αυτή τη μεταστροφή του ύπατου, είτε παίρνοντας σαν 

αιτία την ταλαιπωρία του απ’ το πολύμηνο ταξίδι, είτε στο γεγονός της 

άφιξης των δέκα λεγάτων. Ήταν φυσικό πως ο Ρωμαίος αρχιστράτη-

γος θα προσπαθούσε να εξακριβώσει τις προθέσεις τους πριν αποκα-

λύψει τις δικές του. Αλλιώς, θα μπορούσε να παρεξηγηθεί για αδιανό-

ητη στους Ρωμαίους συγκλητικούς φιλική συμπεριφορά προς ηττημέ-

νο τους αντίπαλο. 

Αυτές οι σκέψεις καθησύχαζαν κάπως τον αιχμάλωτο Μακεδόνα 

βασιλιά. Κι' όταν έφτασε στην έπαυλη, προσπάθησε να κρύψει τις 

ανησυχίες του από τη Λαοδίκη. Η βασίλισσα όμως, με την αλάνθαστη 

γυναικεία της διαίσθηση, είχε καταλάβει τη φουρτουνιασμένη τρικυμία 

στην ψυχή του άντρα της.  

-Κάτι έχεις Περσέα... Φαίνεσαι ανήσυχος...  

-Μπα, έτσι σου φάνηκε... Απλώς είμαι κουρασμένος. 

Η Λαοδίκη δε ξαναμίλησε. Τον κοίταζε όμως κρυφά κι επίμονα για 

πολλή ώρα, προσπαθώντας να μαντέψει τις έγνοιες που βασάνιζαν το 

μυαλό του. 

 

 

 

V.   Προετοιμασία για το συνέδριο 
 

Η υποδοχή που ετοιμάστηκε στην Αμφίπολη για τον ύπατο και 

τους λεγάτους ήταν εντυπωσιακή. Στις δυτικές πύλες της πόλης και 

ως τον ανηφορικό κεντρικό δρόμο που οδηγούσε στην περιτειχισμένη με 



 

108 
 

εσωτερικό τείχος Ακρόπολη, είχαν παραταχθεί τιμητικά αποσπάσματα 

από επίλεκτες μονάδες της υπατικής στρατιάς. 

     Φιλορωμαίοι Μακεδόνες από την πόλη και τις γύρω περιοχές, αλ-

λά και πολλοί απ' αυτούς που συμμετείχαν στις πολυμελείς αντιπρο-

σωπίες των ελληνικών πόλεων, κατέκλυσαν τους δρόμους. Στις πρώ-

τες θέσεις διακρίνονταν οι διορισμένοι απ' τους Ρωμαίους άρχοντες 

της πόλης και οι αρχηγοί απ' τις αντιπροσωπίες των ελληνικών πό-

λεων. 

Όλοι αυτοί αποτελούσαν ένα παθιασμένο κοινό που έδινε έναν υ-

περβολικά γιορταστικό τόνο στις λαϊκές εκδηλώσεις πριν και κατά 

την ώρα της άφιξης των Ρωμαίων αξιωματούχων. 

Στο λιμάνι της Ηιόνας είχε καταπλεύσει το μεγαλύτερο μέρος 

του ρωμαϊκού στόλου και τιμητικά αγήματα είχαν παραταχθεί  μπρο-

στά σ’ ένα ξέφωτο, όπου υπήρχε μια επιτύμβια μαρμάρινη πλάκα. 

Στο σημείο αυτό,  κατά την τοπική παράδοση, ξεψύχησε ο σπαρτιά-

της στρατηγός Βρασίδας* που τραυματίστηκε βαριά στην εποχή 

του πελοποννησιακού πολέμου. Εκεί είχαν συγκεντρωθεί ο ναύαρ-

χος Γναίος Οκτάβιος και οι αξιωματικοί του επιτελείου του και όλοι 

μαζί ξεκίνησαν για την Αμφίπολη. Φρόντισαν να φτάσουν έγκαιρα 

για να υποδεχθούν τον ύπατο και τους δέκα συγκλητικούς 

Όταν οι ρωμαίοι επίσημοι πέρασαν τις δυτικές πύλες, ακούστη-

καν επευφημίες και παρατεταμένα χειροκροτήματα. Στη στροφή του 

δρόμου φάνηκε, στην αρχή, η φρουρά του ύπατου και σε λίγο πρό-

βαλε κι ο ίδιος περιστοιχισμένος απ' τους επίσης έφιππους λεγά-

τους. Από πίσω ακολουθούσε ο Σκιπίωνας με τους άντρες του. 

Μετά τις γνωριμίες, τους θερμούς λόγους και τα δώρα των το-

πικών αρχόντων προς τον ύπατο και τους συγκλητικούς, ξεκίνησαν 

για το Διοικητήριο. Το ετερόκλητο πλήθος των Ελλήνων και των 

Ρωμαίων που συνωθούνταν στους δρόμους και ιδιαίτερα στον περι-

ορισμένο χώρο γύρω απ' τις δυτικές πύλες, πανηγύριζε με κραυγές 

και χαρούμενα επιφωνήματα. Λυγερόκορμες κοπέλες πετούσαν   

λουλούδια στους ρωμαίους επίσημους ενώ χορωδοί, ντυμένοι με  

λευκές κεντητές στολές, έψαλαν νικητήριους ύμνους. Οι περισσότε-

ροι όμως κάτοικοι της πόλης είχαν κλειστεί στα σπίτια τους και πα-

ρακολουθούσαν σιωπηλοί και φοβισμένοι πίσω απ' τις άκρες των 

τοίχων και τις χαραμάδες των θυρών τους. Οι ρωμαίοι αξιωματούχοι 

προχωρούσαν γελαστοί, ευδιάθετοι και χαιρετούσαν το πλήθος. 

Πριν φτάσουν στο Διοικητήριο, στο εσωτερικό της περιτειχισμένης 

Ακρόπολης, ο ύπατος έκανε θυσία ενός μικρού μοσχαριού στο βω-



 

109 
 

μό του Ηρακλή. Η πράξη του αυτή είχε συμβολικό χαρακτήρα. Ήταν 

μια τιμητική εκδήλωση προς το μακρινό αυτό πρόγονο της μακεδο-

νικής δυναστείας, για να δείξει έτσι στους Μακεδόνες πως είχε με το 

μέρος του την εύνοια του γενάρχη των Ηρακλειδών. Για τους ίδιους 

λόγους άλλωστε είχε θυσιάσει στον Ηρακλή την παραμονή της με-

γάλης μάχης στην Πύδνα και φαίνεται πως το γεγονός αυτό είχε ε-

πηρεάσει αρνητικά τo ηθικό του μακεδονικού στρατού. 

Λίγο πριν αρχίσει η τελετή, ο ρωμαίος αρχιστράτηγος θυμήθηκε 

τη θυσία που πρόσφερε ο Μεγαλέξανδρος στον Ηρακλή και στον 

Αχιλλέα, όταν άρχισε τη θρυλική εκστρατεία του και πέρασε στην 

απέναντι Μικρασιατική ακτή. Ήταν ένας παραλληλισμός άσχετος, 

αλλά για τους Ρωμαίους αξιωματούχους σημασία είχαν εκείνη τη 

στιγμή οι πολιτικές εντυπώσεις και τα προπαγανδιστικά μηνύματα 

που θα μπορούσαν να επηρεάσουν τα φρονήματα και την ιδεολογία 

του πλήθους. 

Οι λεγάτοι ζήτησαν να επισκεφθούν πρώτα το ναό της Ταυρο-

πώλου Αρτέμιδας, της προστάτιδας θεάς της Αμφίπολης, για ν’ α-

ποθέσουν ακριβά δώρα στη βάση του ολόσωμου αγάλματος από  

μάρμαρα της Θάσου.  

Στο Διοικητήριο προσφώνησε τον ύπατο και τους δέκα λεγά-

τους ο διορισμένος επιστάτης της πόλης. Μετά τους καλωσόρισε, εκ 

μέρους όλων των Ελλήνων αντιπροσώπων, ο Ηπειρώτης Χάροπας. 

Ήταν ένας λόγος με υμνολογίες προς τον Αιμίλιο Παύλο και τον 

«εκπληκτικό στρατό του, που ελευθέρωσε την Ελλάδα αλλά και την  

ίδια τη  Μακεδονία  απ'  τον  τύραννο  και  δυνάστη της Περσέα». 

Ο ύπατος ευχαρίστησε «τον προλαλήσαντα» με μια σύντομη απάν-

τηση στα ελληνικά και δέχτηκε τα δώρα των Ελλήνων αντιπροσώπων. 

Πάνω σ' ένα μακρόστενο τραπέζι οι υπηρέτες τοποθετούσαν τα σκα-

λισμένα ολόχρυσα στεφάνια, με κρεμασμένες τις μικρές κομψές πινα-

κίδες όπου ήταν γραμμένο το όνομα της δωρήτριας πόλης. 

Ο ένας συναγωνιζόταν τον άλλο σε δουλικότητα, εγκώμια και κολα-

κείες. Σκηνές που προκαλούσαν οίκτο κι αποτροπιασμό. Ότι πιο πρόσ-

τυχο, πιο τυχοδιωκτικό, δημαγωγικό, έξαλλο κι ανήθικο πολιτικό δυνα-

μικό είχε η Ελλάδα εκείνη την κρίσιμη για τον Ελληνισμό ώρα, είχε συ-

ναχθεί στο Διοικητήριο της Αμφίπολης. Είναι ελληνικό προνόμιο τα κα-

τακάθια της κοινωνικής και πολιτικής ζωής να βαφτίζονται ηγέτες στις 

πιο αποφασιστικές στιγμές της ιστορίας του. Λες κι ο πανέξυπνος και 

δημιουργικός αυτός λαός αποβλακώνεται κάθε φορά που συναντά, μέ-



 

110 
 

σα στη βασανιστική πορεία χιλιετηρίδων, ένα καθοριστικό για το μέλ-

λον του σταυροδρόμι. Λες κι αναζητά επίτηδες τους δημαγωγούς και 

τους φανατικούς, οι οποίοι επικαλούνται προσχηματικές ιδεολογικές 

διαφορές  για να τον διχάσουν και να τον αποδιοργανώσουν. 

Οι Αθηναίοι αντιπρόσωποι ξεπέρασαν όλους τους άλλους σε δου-

λοφροσύνη προς τους Ρωμαίους επίσημους. Μίλησαν για την παλιά 

δόξα των προγόνων τους και για τις πνευματικές και καλλιτεχνικές δη-

μιουργίες της πόλης τους. Στο τέλος, με τρόπο έθεσαν το θέμα της πα-

ραδοσιακής κυριαρχίας της Αθήνας στη Λήμνο, στην Ίμβρο και στη Σκύ-

ρο και ικέτεψαν φορτικά "τα ένδοξα ρωμαϊκά όπλα να βοηθήσουν την 

πόλη της Παλλάδας Αθηνάς να διατηρήσει τα δικαιώματά της σ' αυτά 

τα νησιά που της ανήκουν και που αποστάτησαν με την υποστήριξη 

των Μακεδόνων". 

Η επίσημη υποδοχή τερματίστηκε με το πλούσιο γεύμα που πα-

ράθεσε στους Ρωμαίους αξιωματούχους ο επιστάτης της Αμφίπολης. 

Μετά το γεύμα οι συγκλητικοί, μαζί με τον ύπατο, οδηγήθηκαν 

στην έτοιμη σχεδόν αίθουσα του Βουλευτηρίου όπου θα γινόταν το  

κοινό συνέδριο των Ρωμαίων και των Ελλήνων αντιπροσώπων, για να 

ληφθούν αποφάσεις για το πολιτικό καθεστώς της Μακεδονίας και 

της υπόλοιπης Ελλάδας. 

Η μεγάλη αίθουσα είχε διαμορφωθεί κατά τέτοιο τρόπο ώστε να 

μπορούν να τακτοποιηθούν οι αντιπρόσωποι κατά ευρύτερες γεωγρα-

φικές περιοχές. Οι πρώτες θέσεις είχαν οριστεί για τους Ηπειρώτες,  

τους Μακεδόνες, τους Πελοποννήσιους και τους Αιτωλούς. Ακολουθού-

σαν οι Θεσσαλοί, οι Βοιωτοί, οι Αρκάδες, οι Ρόδιοι, οι αντιπρόσωποι της 

Εύβοιας, της Κέρκυρας και πολλών νησιών του Αιγαίου. 

Ο ήλιος είχε αρχίσει να γέρνει προς τη δύση όταν οι λεγάτοι ζήτη-

σαν ν' αποσυρθούν στα καταλύματά τους για ν' αναπαυθούν. Τους 

είχαν ετοιμάσει ευρύχωρα φωτεινά δωμάτια στο Διοικητήριο, το οποίο 

φρουρούνταν από έναν λόχο λεγεωνάριων μ’ επικεφαλής το Μάρκο 

Κάτωνα. 

Ο ύπατος, πιστός πάντα στις στρατιωτικές του συνήθειες, προτί-

μησε να επιστρέψει στο στρατόπεδο. Βγήκε από τις ανατολικές πύλες κι 

ακολουθούμενος από τους λικτόρες και την έφιππη φρουρά του, κα-

τευθύνθηκε προς το αντικρινό πλάτωμα όπου στρατοπέδευσε ένα  

τμήμα της πρώτης λεγεώνας και βρισκόταν η σκηνή του στρατηγείου 

του. Εκεί υπήρχε και το μικρό και χωρίς καμιά επίπλωση χώρισμα, το 



 

111 
 

οποίο ο εξηντάχρονος σκληροτράχηλος ύπατος χρησιμοποιούσε ως 

υπνοδωμάτιο.  

 

         
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

112 
 

                    2.    ΩΡΕΣ   ΑΓ Ω Ν Ι ΑΣ  
 
 
 
 

Ι.     Διαβουλεύσεις και προετοιμασίες 
 

Είχε αποφασιστεί πως στο τέλος της ίδιας εβδομάδας θα έπρε-

πε ν' αρχίσουν οι εργασίες του συνεδρίου. Εντούτοις, οι συναντήσεις 

που είχε ο ύπατος και οι λεγάτοι με καθεμιά αντιπροσωπία χωριστά για 

να ταξινομήσουν καλύτερα τα τοπικής σημασίας προβλήματα, τους ο-

δήγησε στη σκέψη να αναβάλουν την έναρξη του συνεδρίου κατά δυο 

ως τρεις ακόμα μέρες. 

Η αρχική σκέψη των Ρωμαίων αξιωματούχων ήταν να χρησι-

μοποιήσουν τις πληροφορίες που βρέθηκαν στο αρχείο του Περσέα. 

Στο αρχείο αυτό ήταν ταξινομημένοι, κατά περιοχές, οι πολιτικοί φίλοι 

και ομοϊδεάτες του Μακεδόνα βασιλιά σ' όλη την Ελλάδα.  

-Αυτό το αρχείο μας διευκολύνει αφάνταστα...Μπορούμε ν' απο-

φύγουμε τις οξύτητες και τις ακρότητες... Θα συλλάβουμε τους ενωτι-

κούς, τους πανελληνιστές, σ' όλη την Ελλάδα και θα στηρίξουμε στην 

εξουσία τους φίλους μας, υποστήριξε ο ύπατος με την ευθύτητα και 

την παλικαριά που διέκρινε τον έντιμο αυτό στρατιώτη. 

-Εγώ προτείνω να κλειδώσουμε σ' ένα κιβώτιο το αρχείο του Περ-

σέα και να το ξεχάσουμε μια για πάντα... Μόνο έτσι θα κάνουμε κα-

λά τη δουλειά μας, είπε μ' ένα σαρκαστικό χαμόγελο ο Λεύκιος Ατί-

λιος. 

Ο Ρωμαίος αυτός πολιτικός ήταν ένας πανούργος άνθρωπος, 

που επί μήνες εργάστηκε στην Ελλάδα, πριν από την τελική σύγ-

κρουση της Πύδνας, για ν' απομονώσει τον Περσέα από φίλους και 

συμμάχους. Ο ίδιος κατόρθωσε, με ραδιουργίες, με απειλές, με δωρο-

δοκίες και με τη συστηματική παραπληροφόρηση, να μεταστρέψει τα 

αισθήματα του λαού της Σαμοθράκης απέναντι στο μακεδόνα βασι-

λιά ο οποίος αργότερα είχε καταφύγει σαν ικέτης στο νησί τους.  

-Και πως θα  κάνουμε καλά τη δουλειά  μας;  Νομίζω πως χρειάζονται 

κάποιες συμπληρωματικές εξηγήσεις, είπε ο Σουλπίκιος Γάλλος.  

-Είναι απλό, απάντησε αμέσως σα νά’ταν προετοιμασμένος για μια 

τέτοια ερώτηση ο Ατίλιος.  Χωρίς το αρχείο μπορούμε να κινηθούμε 



 

113 
 

αδέσμευτα για να προβούμε στην οριστική εκκαθάριση της πολιτικής κα-

τάστασης στην Ελλάδα και γενικότερα στην Ανατολική Μεσόγειο...  

-Ναι, ναι, έχει δίκιο ο Λεύκιος  Ατίλιος, συμφώνησαν χωρίς δισταγμό οι 

περισσότεροι λεγάτοι, οι οποίοι έβλεπαν πως μια τέτοια επιλογή συμ-

βιβαζόταν με το νέο πνεύμα πολιτικής συμπεριφοράς που κυριαρχούσε 

τελευταία στη Ρώμη. Άλλωστε, οι οδηγίες που είχαν λάβει από τη σύγ-

κλητο για την «τελική λύση», την οριστική διευθέτηση των πολιτικών 

πραγμάτων στον ευρύτερο ελληνικό χώρο, συμφωνούσαν με την επί-

δειξη ενός τέτοιου, χωρίς αναστολές, πολιτικού πνεύματος. Οι «τυφλές 

εκκαθαρίσεις» από του φανατικούς φιλορωμαίους Έλληνες θα ήταν η 

καλύτερη λύση και μάλιστα χωρίς εμφανή ανάμειξη της Ρώμης. 

Ο ύπατος φάνηκε δυσαρεστημένος απ' αυτή τη λύση, αλλά δεν 

ήθελε να πάρει αντίθετη θέση σε μια τόσο ξεκάθαρη πολιτική αντίληψη 

που είχε διαμορφωθεί στη σύγκλητο κι οι εκφραστές της ήταν οι δέκα 

λεγάτοι. Άλλωστε, oι καλοθελητές είχαν φροντίσει να τον διαβάλουν 

στη Ρώμη για την ήπια και πολιτισμένη συμπεριφορά του, τόσο προς 

του Μακεδόνες όσο και προς την ίδια τη βασιλική οικογένεια. Θεώρησε 

λοιπόν σκόπιμο να μην έρθει σε σύγκρουση με τους άτεγκτους συγ-

κλητικούς που τον περιστοίχιζαν εκείνη τη στιγμή… Μια τέτοια σύγ-

κρουση θα μπορούσε να τον ζημιώσει σα στρατιωτικό και σαν πολιτι-

κό, όταν σε λίγους μήνες θα επέστρεφε θριαμβευτής στη Ρώμη. 

Eίναι γνωστό πως η δυσαρέσκεια των οπλιτών της υπατικής στρα-

τιάς για τη σκληρή πειθαρχία που ο Αιμίλιος Παύλος είχε επιβάλει στις 

λεγεώνες του, διογκώθηκε απ' την επιμονή του να σεβαστεί τις μακε-

δονικές πόλεις και ν' απαγορεύσει τη λεηλασία τους απ' τους στρα-

τιώτες του. Θα 'πρεπε ο ύπατος να είναι προσεχτικός γιατί αυτοί οι ε-

ξοργισμένοι λεγεωνάριοί του θα συμμετείχαν στις ψηφοφορίες για να 

του επιτραπεί η οργάνωση ενός "θριάμβου" στη Ρώμη. Ήδη, ο φανατι-

κός πολιτικός του αντίπαλος, ο Σέρβιος Σουλπίκιος Γάλβας, είχε αρχί-

σει μια δυσφημιστική εκστρατεία εναντίον του για να τον υπονομεύσει. 

Τον κατασυκοφαντούσε στους παλαίμαχους και μεγαλύτερους σε ηλι-

κία στρατιώτες, που άρχισαν ήδη να επιστρέφουν τμηματικά στη Ρώμη 

μετά την οριστική επικράτηση του ρωμαϊκού στρατού στη Μακεδονία. 

Γι1 αυτό ίσως ο ύπατος αναγκάστηκε, μετά από πιέσεις και των πιστών 

συμβούλων του να επιτρέψει, όταν αργότερα επέστρεφε η υπατική 

στρατιά στην Ιταλία, την απάνθρωπη λεηλασία και καταστροφή των η-

πειρωτικών πόλεων. Έτσι ανταμείφθηκαν κάπως οι λεγεωνάριοι απ' 



 

114 
 

τα ελάχιστα λάφυρα που μάζεψαν, σε σύγκριση με τη φοβερή εικόνα 

καταστροφής που άφησαν στο πέρασμά τους. 

Για τον ίδιο αυτό λόγο ο Αιμίλιος Παύλος δεν αντέδρασε όταν ο 

λεγάτος Γάιος Κλαύδιος Πούλχρος, με την υποστήριξη και δυο άλλων 

ακόμα συγκλητικών, συντάχθηκε ομόθυμα με το σατανικό σχέδιο που 

είχε προταθεί. 

-Ο Λεύκιος Ατίλιος μας έδωσε μια θαυμάσια ιδέα... Ας καλέσουμε λοι-

πόν τους αντιπροσώπους των ελληνικών πόλεων να μας επιδώσουν 

λεπτομερείς καταστάσεις  με τα ονόματα των πολιτικών τους αντιπάλων 

ή των συμπολιτών τους που έβλεπαν με συμπάθεια την ενωτική πολι-

τική των Μακεδόνων... Από εκεί και πέρα τα πράγματα θα πάρουν 

το δρόμο τους, είπε χαμογελώντας με ικανοποίηση ο εύσαρκος 

Ρωμαίος συγκλητικός. 

-Τα πολιτικά πάθη στην Ελλάδα είναι οξυμμένα, επενέβη ο Οκτάβιος. 

Εσείς μόλις τώρα ήρθατε απ' την Ιταλία και δε γνωρίζετε επακριβώς 

την κατάσταση που έχει διαμορφωθεί...Θα γίνουν υπερβολές...Θα γί-

νουν εκκαθαρίσεις χωρίς φραγμούς κι ελέγχους...  

-Αυτό θέλουμε κι εμείς...Να συμπεριληφθούν στις καταστάσεις των 

προγραφών όσο πιο πολλοί είναι δυνατόν...Θα μπορούμε έτσι να παί-

ξουμε το ρόλο των διαιτητών σε μια καθαρά ενδοελληνική φαγωμάρα, 

απάντησε ένας άλλος λεγάτος. 

-Θα μπορούσε να φανεί πως πιστεύουμε στη μετριοπάθεια και πως 

επιδιώκουμε τη συμφιλίωση των Ελλήνων...Θα είμαστε μάλιστα γεν-

ναιόδωροι μειώνοντας τον αριθμό αυτών που θα συμπεριληφθούν 

στις καταστάσεις, συμπλήρωσε με σαρκασμό ένας τρίτος. 

Ο ύπατος προσπάθησε να παρέμβει διακριτικά, χωρίς να δείξει 

πως ενδιαφέρεται για την τύχη των φιλομακεδόνων στις διάφορες ελ-

ληνικές πόλεις. 

-Ήδη έχουν γίνει μέχρι σήμερα συστηματικές εκκαθαρίσεις όλων των 

φανερών υποστηρικτών του Περσέα. Ο Χάροπας στην Ήπειρο, ο Λυ-

κίσκος στην Αιτωλία, ο Καλλικράτης στην Αχαΐα και μερικοί ακόμα σ' 

άλλες περιοχές της Ελλάδας δεν έμειναν με σταυρωμένα τα χέρια... 

Έχουν κατηγορηθεί πως δολοφόνησαν εντελώς αθώους αλλά και γυ-

ναικόπαιδα...  

-Μ' όλο το σεβασμό που σου έχω Αιμίλιε Παύλε και μ' όλο το θαυ-

μασμό μου για την ασύγκριτη νίκη σου στη Μακεδονία, δε συμφω-

νώ ωστόσο με την τόσο συγκρατημένη πολιτική σου απέναντι στους 



 

115 
 

δηλωμένους εχθρούς της Ρώμης, πέταξε δήθεν αδιάφορα ο παγερός 

και λιγομίλητος Γναίος Δομίτιος Αενοβάρδος.  

-ΤΙ θέλεις να πεις Δομίτιε; Μήπως θα πρέπει να ντρέπονται όσοι ε-

πιδεικνύουν πολιτική σωφροσύνη; ρώτησε εκνευρισμένος ο ύπατος.  

-Δεν υπονοούσα αυτό...Απλά λέω πως η επιείκεια και η αυτοσυγκρά-

τηση θα πρέπει να εφαρμόζονται σε γενικό μέτρο και χωρίς εξαιρέ-

σεις...  

-Δηλαδή; 

-Η αυστηρότητά σου προς τον Αύλο Βαίβιο συζητήθηκε πολύ στη Ρώ-

μη...Τιμώρησες έναν αξιωματικό σου γιατί προσπάθησε να καθαρίσει 

την περιοχή ευθύνης του από τα φαρμακερά φίδια που αμόλησε ο 

Περσέας για να εξουδετερώσει τους πολιτικούς μας φίλους... 

-Δεν τον τιμώρησα γι' αυτό αλλά γιατί ανέχτηκε αδικαιολόγητες σφα-

γές και λεηλασίες στην Αιτωλία…Υπάρχουν υπόνοιες πως κι ο ίδιος με 

τους άντρες του συμμετείχε σε εν ψυχρώ δολοφονίες άμαχου πληθυ-

σμού..: 

-Ε, και τι έγινε αν από ενθουσιασμό και ζήλο υπήρξαν και κάποιες 

υπερβολές; είπε ο Αενοβάρδος κι η φωνή του έμοιαζε με σφύριγμα 

οχιάς. 

-Δομίτιε Αενοβάρδε, κρίνεις με πολλή επιείκεια πράξεις που για μένα  

είναι  ασυγχώρητες  κι  απαράδεκτες…Δεν είναι  δυνατόν να καθορίζουν 

την πολιτική μας συμπεριφορά προς τους Έλληνες οι λυσσασμένοι φα-

νατικοί σαν το Χάροπα και το Λυκίσκο ή οι ανόητοι σαν τον Αύλο   

Βαίβιο...  

-Είναι   όμως  φίλοι μας   και   θα  πρέπει  να   συμπορευόμαστε   μ' 

αυτούς… 

Τα πυκνά φρύδια του ύπατου έσμιξαν. Ο Ρωμαίος αρχιστράτηγος 

φαινόταν πως είχε εκνευριστεί και το χέρι του χτυπούσε νευρικά και 

ρυθμικά στο τραπέζι. 

-Η στρατιά της Μακεδονίας που έχω την τιμή να διοικώ δεν είναι ασκέρι 

πλιατσικολόγων, απάντησε με βαριά φωνή. Αν ήμασταν τέτοιοι δε θα 

κατορθώναμε στην Πύδνα να νικήσουμε έναν απ' τους ενδοξότερους 

στρατούς του κόσμου...Αν εσύ Δομίτιε διοικήσεις στο μέλλον κάποια υ-

πατική στρατιά, δείξε αν θέλεις μεγαλοψυχία σε αξιωματικούς, σαν τον 

Βαίβιο, που θα παραβιάζουν τις εντολές σου και τους στρατιωτικούς 

κανονισμούς... Αν κάποιοι τέτοιοι επιδιώκουν να γίνουν αρεστοί σε πα-

θιασμένους Έλληνες δημαγωγούς παραβλέποντας τα ρωμαϊκά συμφέ-

ροντα, θα με βρουν αντίθετο κι άκαμπτο... 



 

116 
 

Για λίγο επικράτησε στην αίθουσα παγωμάρα κι αμηχανία. Πρώ-

τος ο πονηρός κι ευέλικτος Λεύκιος Ατίλιος, με την εύστοχη παρέμβασή 

του, ηρέμησε τα πνεύματα. 

-Το επίτευγμά σου Αιμίλιε Παύλε θα μείνει στην ιστορία μας σαν παρά-

δειγμα για τις μέλλουσες γενιές... Όλοι μας σε θαυμάζουμε... Ο λαός 

της Ρώμης σ' αποκαλεί με περηφάνια Αιμίλιο Παύλο Μακεδονικό, ό-

πως κάποτε ονόμασε Αφρικανό το γαμπρό σου, το Σκιπίωνα*… Θα 

χαρούμε πολύ να παρακολουθήσουμε το «θρίαμβό» σου, όταν με το 

καλό ξαναγυρίσεις στη Ρώμη... Όμως, το μεγάλο πρόβλημα για μας 

τους πολιτικούς είναι να διασφαλίσουμε για πάντα αυτή την ασύγκρι-

τη νίκη σου... Θα πρέπει στο εξής να μην αμφισβητηθεί η κυριαρχία μας 

στον ελλαδικό χώρο και σ’ όλη την Ανατολική Μεσόγειο... 

       Συνέχισαν να συζητούν για πολλές ώρες. Κατάστρωσαν σχέδια 

και προσπαθούσαν να τα προσαρμόσουν στις έγγραφες οδηγίες της 

συγκλήτου. 

Την ίδια ώρα στην έπαυλη ο αιχμάλωτος βασιλιάς είχε άσχημα 

προαισθήματα. Ήταν φοβερά ανήσυχος. Η Λαοδίκη, με την αλάνθαστη 

γυναικεία της διαίσθηση, είχε αντιληφθεί αυτή του την αναστάτωση. 

-Κάτι σε βασανίζει πάλι Περσέα! του είπε πιάνοντας τον απ' το 

μπράτσο. 

-Η άφιξη των συγκλητικών με τάραξε... Αυτοί οι άνθρωποι Λαοδίκη 

δεν ήρθαν στην Αμφίπολη για καλό... 

-Τα ίδια προαισθήματα είχες κι όταν μας αιχμαλώτισαν οι Ρωμαίοι, 

αλλά όπως είδες διαψεύστηκες...Κι ο ύπατος και ο χιλίαρχος σου 

φέρθηκαν σα φίλοι...Ήταν άψογοι απέναντι και σε σένα και σε 

μας... Να δεις Περσέα μου... Θα σε σεβαστούν σα βασιλιά ενός έν-

δοξου θρόνου... 

-Μακάρι! είπε ξέψυχα ο βασιλιάς. 

Στη βασίλισσα δε μίλησε για τις πληροφορίες που του έδωσε ο 

Γάιος Σουλπίκιος Γάλλος, σχετικά με τις προθέσεις των δέκα συγ-

κλητικών. Τον ανησυχούσε το γεγονός πως οι Ρωμαίοι αυτοί αξιωμα-

τούχοι είχαν επηρεαστεί από έναν κύκλο πολιτικών, με στρατοκρατική 

νοοτροπία, που καθοδηγούνταν από τον Πόρκιο Κάτωνα και πί-

στευαν πως οι Μακεδόνες και ιδιαίτερα ο Περσέας, δεν άξιζαν τον 

οίκτο και τη συμπόνια του ρωμαϊκού λαού. 

Τις μέρες εκείνες το πολιτικό κλίμα στην Αμφίπολη ήταν υπερβο-

λικά φορτισμένο. Την προκλητική συμπεριφορά των φιλορωμαίων αν-

τιπροσώπων των ελληνικών πόλεων, την ενίσχυσε η εμφάνιση 



 

117 
 

των λεγάτων και του ύπατου. Οι γιορτές και τα γεύματα προς τιμή 

των Ρωμαίων επισήμων και οι ψυχαγωγικές εκδηλώσεις που διορ-

γανώθηκαν στο κέντρο της πόλης, τους βοήθησαν να δημιουργήσουν 

μια ατμόσφαιρα πολιτικής τρομοκρατίας και φανατισμού. Προπηλάκι-

ζαν πολίτες, ασχημονούσαν σε νεαρά κορίτσια κι έβριζαν τη μακεδονική 

βασιλική δυναστεία, χαρακτηρίζοντάς την σα γενιά τυράννων που υ-

ποδούλωσε τους Μακεδόνες μα και τους άλλους Έλληνες με τη βία 

και την εξαγορά συνειδήσεων. 

Μέσα σ' αυτό το γενικό πνεύμα μισαλλοδοξίας παρουσιάστηκαν 

και κρούσματα βανδαλισμού. Κάποιοι προσπάθησαν ένα βράδυ να 

βάλουν φωτιά σε μία αίθουσα πολεμικών κειμηλίων από τη μάχη της 

Χαιρώνειας κι άλλοι έσπασαν μια προτομή του Αλέξανδρου  Γ’.* 

Το υπηρετικό προσωπικό της έπαυλης δεν είχε ακόμα ανησυχήσει 

υπερβολικά από αυτά τα γεγονότα. Θεωρούσε τις βιαιοπραγίες που ση-

μειώθηκαν σα μεμονωμένες πράξεις χωρίς γενικότερες προεκτάσεις. 

Όλοι είχαν την ελπίδα πως γρήγορα η πόλη θα ξανάβρισκε το ρυθμό 

της.  

Η ζωή μέσα στην έπαυλη συνέχισε, όπως και πρώτα, ήρεμη και 

χωρίς ιδιαίτερες συγκινήσεις. Οι άντρες της φρουράς ήταν χαμογελαστοί 

και γλυκομίλητοι, ενώ ο Αίλιος Τουβέρωνας προσπαθούσε με πείσμα 

να μάθει ένα νέο παιχνίδι με πούλια, που συνήθιζε να παίζει ο μι-

κρός Αλέξανδρος. 

Το απόγευμα εκείνο, λίγο πριν τελειώσει η τελευταία παρτίδα, 

τους πλησίασε δειλά δειλά η Φυλλίδα και σχολίαζε τις διάφορες φά-

σεις του παιχνιδιού. Ήταν η πρώτη φορά που η όμορφη κόρη του 

Κρατερού πλησίαζε με δική της πρωτοβουλία το Ρωμαίο εκατόνταρχο. 

Όταν, μετά το τέλος του παιχνιδιού, απομακρύνθηκε το βασιλοπαί-

δι, οι δυο τους έμειναν μόνοι. Κάθισαν σ' ένα πεζούλι απέναντι απ' τα 

μαγειρεία και συζητούσαν αμέριμνοι. Η Ροδόπη μπαινόβγαινε όλη την 

ώρα νευρικά απ' τη μια πόρτα στην άλλη κι έκανε, όταν έβρισκε ευκαι-

ρία, στην κόρη της νεύματα με υπονοούμενα. 

Τα ελληνικά του Τουβέρωνα είχαν βελτιωθεί σε σημαντικό βαθμό. 

Οι εγκυκλοπαιδικές του γνώσεις ήταν περιορισμένες αλλά έδειχνε 

πραγματικό ενδιαφέρον για την ιστορία και τα έθιμα της περιοχής. 

-Αυτή τη φορά θα μου μιλήσεις για τη συνονόματή σου μυθική Φυλλί-

δα... Μου το υποσχέθηκες και περιμένω να τηρήσεις το λόγο σου... 

-Είναι μια συγκινητική ιστορία που δε χορταίνω να τη διαβάζω και να 

την ξαναδιαβάζω... 



 

118 
 

Η νεαρή γυναίκα μιλούσε βλέποντάς τον βαθιά μέσα στα μάτια. 

Άλλοτε έσκυβε προς το μέρος του κι άλλοτε διόρθωνε μια πτυχή απ' 

το ιμάτιο ή ίσιωνε ασυναίσθητα τα ξέπλεκα μαλλιά της. 

Με ζεστή φωνή κι εκφραστικό βλέμμα του διηγήθηκε την ιστορία 

της άτυχης βασιλοκόρης των Ηδωνών, που χανόταν στα βάθη των 

αιώνων και των θρύλων. Η παράδοση λέει πως ο γιος του Θησέα, ο 

Δημοφών, ερωτεύθηκε τη Φυλλίδα, την κόρη του βασιλιά της περιο-

χής. Επέστρεφε στην Αθήνα μετά το τέλος του Τρωικού Πολέμου και 

φιλοξενήθηκε απ’ το βασιλιά με προθυμία. Η αγάπη των δυο νέων  

φούντωσε. Περνούσαν μαζί μέρες ευτυχίας. Ο Δημοφώντας όμως 

έπρεπε να επιστρέψει στην πατρίδα του, αλλά ορκίστηκε πως θα γύριζε 

γρήγορα κοντά της. Όρισαν μάλιστα και τη μέρα της επιστροφής. 

Η Φυλλίδα μάταια περίμενε τον αγαπημένο της. Κάθε μέρα κατέ-

βαινε  εννιά φορές ως την παραλία και περίμενε τον άπιστο Αθηναίο. 

Απ' αυτή την καθημερινή απελπισμένη οδοιπορία η περιοχή ονομάσ-

τηκε "Εννέα Οδοί". Η Φυλλίδα δε μπόρεσε ν' αντέξει σ1 αυτό το χω-

ρισμό και μια μέρα κρεμάστηκε από μια αμυγδαλιά. 

Από τότε το μίσος των κατοίκων της περιοχής για τους απογόνους 

του Δημοφώντα ήταν θανάσιμο. 

-Ώστε αυτή ήταν η αιτία του μίσους ανάμεσα στους Ηδωνούς και   

στους Αθηναίους! είπε ο Τουβέρωνας όταν η Φυλλίδα τέλειωσε τη διή-

γηση της. 

-Έτσι λένε οι γεροντότεροι... Γι' αυτό, όταν μετά από αιώνες οι Αθη-

ναίοι έστειλαν μια αποστολή για να ιδρύσει αποικία σ' αυτή την περι-

οχή, η έχθρα θέριεψε και ξαναφούντωσε... Οι ντόπιοι εξολόθρευσαν κυ-

ριολεκτικά την αθηναϊκή αποστολή, λίγα στάδια πιο πέρα, στην περιο-

χή του Δραβήσκου... Ελάχιστοι απ' τους δέκα χιλιάδες επέζησαν για ν' 

αναγγείλουν στην Αθήνα τη μεγάλη καταστροφή... 

-Κι' η Αμφίπολη πότε χτίστηκε; 

-Οι παλιοί λένε πως οι πρώτοι κάτοικοι της πόλης μας εγκατα-

στάθηκαν εδώ έναν αιώνα και τρία* χρόνια πριν από την εκ-

στρατεία του Αλέξανδρου στην Ασία... Ο Άγνωνας, ο αρχηγός των Αθη-

ναίων αποίκων της δεύτερης αποστολής, προτίμησε αυτή τη φορά να 

μην προχωρήσει στο εσωτερικό... Διάλεξε αυτή την υπέροχη τοποθεσία κι 

έχτισε την Αμφίπολη... 

-Α, πόσο όμορφα τα λες Φυλλίδα! Δε χορταίνω να σ' ακούω! Μα την 

αλήθεια αυτή η πόλη χωρίς εσένα δεν θα 'χε για μένα κανένα ενδιαφέ-



 

119 
 

ρον... Θα 'ταν άχαρη και σκυθρωπή, της είπε ο Αίλιος Τουβέρωνας και 

την κοίταξε επίμονα και με τρυφερότητα στα μάτια. 

Η νεαρή γυναίκα κοκκίνισε, κατέβασε το βλέμμα της με συστολή και 

βρήκε κάποια πρόφαση για ν' απομακρυνθεί προς τα μαγειρεία. 

 

 

 

ΙΙ.    Αποφάσεις και προγραφές 
 

Οι συζητήσεις στο συνέδριο άρχισαν και τέλειωσαν σ’ ένα μεγαλει-

ώδες κι επιβλητικό περιβάλλον. Κάποιοι διακεκριμένοι Μακεδόνες, 

που εθελοντικά ή αναγκαστικά παρακολούθησαν τις εργασίες του και οι 

πολυάριθμοι αντιπρόσωποι των ελληνικών πόλεων, φορούσαν τις επί-

σημες στολές τους. Όλα έγιναν με πανηγυρικό τρόπο και με μια επίφα-

ση δημοκρατικότητας και ισότιμης συνεργασίας. Ακούστηκαν πολλοί 

πομπώδεις λόγοι για τη "διασφάλιση της ελευθερίας των Μακεδόνων" 

και τη στερέωση της αυτονομίας των "κυρίαρχων ελληνικών πόλεων". 

Ο Αιμίλιος Παύλος καθόταν στη σκαλιστή έδρα του περιτρι-

γυρισμένος απ' τους δέκα λεγάτους. Πίσω του στέκονταν οι λικτόρες 

κρατώντας τα σύμβολα της υπατικής εξουσίας και μπροστά, σε χαμηλό-

τερο επίπεδο, οι γραμματείς που κρατούσαν τα πρακτικά του συνεδ-

ρίου. Δίπλα στο Ρωμαίο αρχιστράτηγο βρισκόταν ο ναύαρχος Γναίος 

Οκτάβιος φορώντας την απαστράπτουσα στολή του. 

Όταν ήρθε η ώρα να γνωστοποιηθούν οι αποφάσεις της συγκλή-

του, που καθόριζαν το μέλλον της Μακεδονίας, επικράτησε νεκρική σι-

ωπή. Όλοι κρέμονταν απ' τα χείλια του ύπατου. Σε λίγο ακούστηκε βα-

ριά, αργή, γεμάτη θέληση κι αποφασιστικότητα η φωνή του. 

-Ο ρωμαϊκός λαός, μετά από τη μεγαλειώδη νίκη του τον περα- 

σμένο χρόνο, απέκτησε με το σπαθί του το δικαίωμα να προβεί 

στις παρακάτω ρυθμίσεις, για την οριστική διασφάλιση των πολιτι- 

κών και οικονομικών του συμφερόντων στη Μακεδονία και στην 

υπόλοιπη Ελλάδα*...  

Ο ύπατος μιλούσε στα λατινικά και ο Γναίος Οκτάβιος τα μετέ-

φραζε στα ελληνικά. Ένας συμβολισμός αρκετά εύγλωττος για ό-

σους γνώριζαν τη ρωμαϊκή νοοτροπία. Αν ο Αιμίλιος Παύλος χρησιμο-

ποιούσε την ελληνική γλώσσα την οποία, όπως ήταν σ΄ όλους γνωστό, 

μιλούσε με πολλή άνεση, θα έδινε την εντύπωση στους συνέδρους 

πως απευθύνεται σε φίλους, σε συμμάχους ή σε συνεργάτες. Αλλά ε-



 

120 
 

κείνη τη στιγμή η ρωμαϊκή ηγεσία αποκάλυπτε το προσωπείο της. Ο 

populus romanus, ο ρωμαϊκός λαός, έθετε τους όρους των νικητών 

στη lingua romana. Αυτή θα ήταν, από τώρα και στο εξής, η μόνη 

γλώσσα που θ’ απηχούσε τις ιδέες και τις θελήσεις των ισχυρών 

του κόσμου. 

Μετά την ήττα του Περσέα δεν υπήρχαν πια για τους Ρωμαίους 

φίλοι ή σύμμαχοι Έλληνες. Ο επικίνδυνος αντίπαλος που θα μπο-

ρούσε να συνενώσει τις ελληνικές δυνάμεις κι είχε αντιταχθεί στα σχέ-

δια της Ρώμης, είχε εκμηδενιστεί. Ό,τι δεν κατάφεραν οι Πέρσες δυο 

περίπου αιώνες πριν, στην εποχή του Φίλιππου και του Αλέξανδρου, 

το πέτυχαν οι νέοι κοσμοκράτορες. Η Ελλάδα ήταν κατατμημένη σε "ε-

λεύθερα και αυτόνομα κράτη", αλλά πέρα απ' το Ιόνιο Πέλαγος είχε 

τώρα δημιουργηθεί μια συμπαγής κι ατσάλινη αυτοκρατορία. Ο εκφυ-

λισμός της ελληνικής πολιτικής σκέψης αυτής της εποχής είχε τόσο πο-

λύ γιγαντωθεί, ώστε οι περισσότεροι Έλληνες δεν είχαν τη στοιχειώδη 

ευθυκρισία να δουν μια τόσο απλή και ολοφάνερη πραγματικότητα. 

Όσοι υποστήριξαν τις ρωμαϊκές επιδιώξεις, αυτόματα συναινούσαν 

σ' αυτή τη νέα κατάσταση πραγμάτων που είχε διαμορφωθεί. Οι αν-

τιπρόσωποι, συνεπώς, των ελληνικών πόλεων στο συνέδριο δεν ή-

ταν, όπως ήθελαν να πιστεύουν, πρέσβεις ελεύθερων πολιτειών αλλά 

κοινά  διακοσμητικά στοιχεία μιας φαρσοκωμωδίας που είχε μ' επι-

μέλεια προετοιμαστεί στη Ρώμη. Ήταν οι φανατικοί αρνητές της «Πα-

νελλήνιας Ιδέας» του Ισοκράτη ενώ πιπίλιζαν, για να αυτοϊκανοποιούν-

ται, μεγαλόστομες εκφράσεις για ελευθερία και αυτονομία. 

Το συνέδριο, από πλευράς ελληνικής συμμετοχής, ήταν απλά μια 

σύναξη φανατισμένων γραικύλων που ήρθαν να επικυρώσουν τις καλά 

προετοιμασμένες αποφάσεις της συγκλήτου. Όμως εκείνη τη στιγμή 

κανένας απ' τους θλιβερούς αντιπροσώπους δεν είχε διάθεση για τέ-

τοιου είδους ερμηνείες. Ανταγωνίζονταν μεταξύ τους σε επίδειξη δουλι-

κότητας προς τους νικητές και στην επιβεβαίωση μιας απόλυτης κι έμ-

πρακτα εκδηλωμένης πίστης προς τη Ρώμη. Αυτή η ολόψυχη αφοσί-

ωση θα μπορούσε ν’ αποδειχθεί και να επιβεβαιωθεί με την αναλγησία 

και τη χωρίς οίκτο αντιμετώπιση των συμπατριωτών πολιτικών τους 

αντιπάλων. Τέτοια δείγματα αφοσίωσης είχαν ήδη επιδείξει στην Αιτω-

λία ο Λυκίσκος και ο Τίσιππος σκοτώνοντας, τις πρώτες μέρες μετά τη 

ρωμαϊκή νίκη, πεντακόσιους πενήντα συμπολίτες τους... Ο Χάροπας εί-

χε κι αυτός δολοφονήσει τους κυριότερους πολιτικούς του αντιπά-

λους. 



 

121 
 

 Ο ύπατος απαρίθμησε τα διοικητικά και οικονομικά μέτρα που 

έπρεπε να ληφθούν για το "καλό των ίδιων των Μακεδόνων". Η Μα-

κεδονία  διαμελίστηκε σε τέσσερις περιφέρειες, σε τέσσερις "μερίδες", με 

πρωτεύουσες την Αμφίπολη, τη Θεσσαλονίκη, την Πέλλα και την Η-

ράκλεια της Λυγκηστίδας.*   

Οι κάτοικοι κάθε περιφέρειας δεν είχαν το δικαίωμα να παν-

τρεύονται, ν’ αγοράζουν εκτάσεις ή να αναγείρουν κτίσματα έξω απ' τα 

όρια της περιοχής τους. Τα μεταλλεία χρυσού κι αργύρου έκλειναν ο-

ριστικά. Όλοι οι Μακεδόνες θα ‘πρεπε να κυκλοφορούν άοπλοι. Κάθε 

περιφέρεια θα είχε τις δικές της αλυκές για την παραγωγή του, τόσο 

πολύτιμου για την εποχή εκείνη, αλατιού ενώ το εμπόριο περιοριζόταν 

στα στενά όρια της κάθε περιοχής. Δεν επιτρέπονταν, επίσης, οι μετα-

κινήσεις των πολιτών από τη μια «μερίδα» στην άλλη. 

Ο διαμελισμός και ο οικονομικός στραγγαλισμός της άλλοτε ισχυ-

ρής και πλούσιας Μακεδονίας ήταν πλήρης, ώστε να καταστεί ανίσχυ-

ρη κι ακίνδυνη στο μέλλον. Η απαρίθμηση τέτοιων εξοντωτικών περιο-

ρισμών συνεχίστηκε για πολύ ώρα. Κι όταν οι κατάπληκτοι διορισμένοι 

μακεδόνες σύνεδροι, αλλά και οι περισσότεροι απλοί αντιπρόσωποι 

άλλων περιοχών της Ελλάδας, απομακρύνθηκαν απ' τη διακοσμημένη 

μεγάλη αίθουσα του βουλευτηρίου, λίγοι δεδηλωμένοι έμπιστοι και φα-

νατικοί φιλορωμαίοι κρατήθηκαν, με διάφορα προσχήματα, για τις τελι-

κές μη ανακοινώσιμες  αποφάσεις. 

Είχαν όλοι τους συγκεντρωθεί κοντά στις θέσεις του προεδρείου, 

αλλά τη συζήτηση στην ουσία δεν την διεύθυνε ο ύπατος. Οι λεγάτοι, 

σαν εντολοδόχοι της συγκλήτου, έδιναν συγκεκριμένες κατευθύνσεις για 

τον τρόπο εκκαθάρισης των πολιτικών αντιπάλων της Ρώμης σ' όλη 

την Ελλάδα και τους τρόπους επιβολής κυρώσεων στις πόλεις που 

είχαν αντιταχθεί στο ρωμαϊκό στρατό. Απ' την αρχή, με μια εισήγησή 

του σε διφορούμενη διπλωματική γλώσσα, ο Γναίος  Δομίτιος  Αενο-

βάρδος  ξεκαθάρισε πως ο ρωμαϊκός στρατός στην Ελλάδα είχε λά-

βει εντολή από το ρωμαϊκό λαό να υλοποιήσει τις αποφάσεις των αν-

τιπροσώπων του, δηλαδή της συγκλήτου. Σ' αυτή τη φάση οι "συμ-

βουλές" των Ελλήνων φίλων της Ρώμης που εκείνη την ώρα βρίσ-

κονταν στην αίθουσα, μ' όλο που δεν ήταν δεσμευτικές ήταν, εντού-

τοις, εξαιρετικά πολύτιμες. 

-Εγώ λέω ν' αρχίσουμε απ' τη Μακεδονία για να τελειώνουμε μια και 

καλή μ' αυτούς, είπε μ’ εμφανή αδημονία ο πατρινός Καλλικράτης. 



 

122 
 

-Σωστή ιδέα, πέταξε ένας ξερακιανός συγκλητικός και συμφώνησαν α-

μέσως μαζί του και οι υπόλοιποι. 

-Νομίζω πως οι Μακεδόνες είναι πια ανίσχυροι να σηκώσουν από 

εδώ κι εμπρός κεφάλι, είπε ο Γάιος Κλαύδιος Πούλχρος πετώντας 

προς τα πλάγια, με μια θεατρινίστικη κίνηση, το χιτώνα του. Τα αντί-

ποινα των μονάδων του Κορνήλιου Νασικά στη Σιντική και σε περιοχές 

της Οδομαντικής, οι εκτελέσεις στην Αινεία της Θεσσαλονίκης και οι τι-

μωρίες στους πεισματάρηδες υπερασπιστές της Πύδνας και της Κασ-

σάνδρειας, είναι ένα αρκετά εύγλωττο παράδειγμα για το τι μπορούν 

να πάθουν όσοι αντιτάσσονται στην πολιτική μας και στα όπλα 

μας... 

-Μήπως θα ‘πρεπε να ληφθούν και πρόσθετα μέτρα; ρώτησε κά-

ποιος άλλος συγκλητικός. 

-Και βέβαια πρέπει να ληφθούν! βιάστηκε ν' απαντήσει ο Λεύκιος Ατί-

λιος. Νομίζω πως εκτός απ' τους αξιωματικούς του Περσέα, θα πρέ-

πει να συλληφθούν και να μεταφερθούν σαν όμηροι στην Ιταλία κι' 

όλοι οι μακεδόνες ευγενείς, μαζί με τα αρσενικά παιδιά τους που ξε-

πέρασαν τα δεκαπέντε τους χρόνια... Από τις καταστάσεις που έχω 

στα χέρια μου όλοι αυτοί δε θα πρέπει να είναι περισσότεροι από δια-

κόσιοι πενήντα... Τι λες εσύ Αιμίλιε Παύλε; Συμφωνείς;  

-Το θέμα είναι πολιτικό κι εμείς, είπε δείχνοντας δίπλα του το ναύ-

αρχο Οκτάβιο, ότι είχαμε να πούμε το είπαμε με τα όπλα μας... Τώ-

ρα είναι η σειρά σας... 

Η συζήτηση συνεχίστηκε με προτάσεις κι αντιπροτάσεις. Οι κατασ-

τάσεις των προγραφών της Αχαΐας, της Αιτωλίας, της Βοιωτίας, της 

Ηπείρου και των άλλων περιοχών, συμπληρώνονταν κείνη τη στιγμή 

με ονόματα που θυμούνταν ξαφνικά οι παθιασμένοι εισηγητές. 

Ο Χάροπας ζήτησε να εξουσιοδοτηθεί εν λευκώ για να προβεί 

σε συστηματικές εκκαθαρίσεις. Ο Κλαύδιος Πούλχρος τον διαβεβαίωσε 

πως για την Ήπειρο θα λαμβάνονταν ειδικές αποφάσεις που θα υλο-

ποιούνταν κατά την επιστροφή της υπατικής στρατιάς στην Ιταλία. 

Οι Ρωμαίοι δεν είχαν ξεχάσει τον παράτολμο ηγέτη του ηρωϊκού 

αυτού λαού, που είχε τολμήσει ν' απειλήσει την ίδια τη Ρώμη στα κυ-

ρίαρχα ιταλικά εδάφη. Ο Πύρρος έδειξε την εκπληκτική ζωτικότητα των 

Ηπειρωτών να αντιστέκονται συσπειρωμένοι, όπως οι Μακεδόνες, 

μπροστά σε μεγάλους κινδύνους. Εξ άλλου, οι συναισθηματικοί και πολι-

τιστικοί δεσμοί ανάμεσα στα δυο αυτά "ελληνικά έθνη", αποτελούσαν 

ένα μόνιμο κίνδυνο για τη Ρώμη και φυσικά θα ‘πρεπε η αντιμετώπισή 



 

123 
 

τους να είναι ριζική κι αποτελεσματική. Η ήττα στην Πύδνα κι οι απο-

φάσεις που είχαν ληφθεί απ' τους Ρωμαίους σ' αυτό το συνέδριο 

αποδιοργάνωσαν εντελώς τις λειτουργίες του μακεδονικού κράτους. 

Οι Ηπειρώτες θα ‘πρεπε να δεχτούν κι αυτοί ένα παρόμοιο πλήγμα 

για να καταρρακωθεί η οικονομία τους και να διασπαστεί η εθνική 

τους συνοχή. 

-Μ' όλο που οι έμπιστοι και σιχαμεροί φίλοι του Περσέα, σαν τον 

Κέφαλο, τον Αντίνοο και το Θεόδοτο, δεν υπάρχουν πια, έχουν ωσ-

τόσο ρίξει τον άθλιο σπόρο των ιδεών τους για την πανελλήνια ένω-

ση σ' ένα μεγάλο τμήμα του πληθυσμού που μας αντιμετωπίζει ακό-

μα και τώρα με εχθρότητα, είπε κάποια στιγμή ο Χάροπας χτυπών-

τας τα δάχτυλά του ρυθμικά στο τραπέζι. 

-Σου υποσχεθήκαμε, Χάροπα, πως θα ξεκαθαρίσει σύντομα η κα-

τάσταση στην 'Ηπειρο, ώστε όλοι εσείς οι φίλοι μας να νιώθετε ασ-

φαλείς, είπε ένας λεγάτος. 

-Σύντομα! Πόσο σύντομα; Γιατί δε δίνετε οδηγίες στο Λεύκιο Ανίκιο 

να συνεχίσει τις εκκαθαρίσεις με τη στρατιά της Ιλλυρίας; Τι περιμέ-

νουμε; 

Ο ύπατος έμενε όλη αυτή την ώρα αμίλητος κι ανέκφραστος. Τα 

παχιά του φρύδια είχαν σμίξει κι η διερευνητική ματιά του παρατη-

ρούσε κάθε κίνηση του Χάροπα. Ο Οκτάβιος τον έσπρωξε με τον 

αγκώνα του ελαφρά και κοιτάχτηκαν οι δυο τους με σημασία. Τη 

στιγμή που οι άλλοι μιλούσαν φωναχτά ο ναύαρχος έσκυψε και του 

ψιθύρισε πολύ κοντά στ' αφτί.  

-Μα την αλήθεια, ακόμα δε μπόρεσα να τους καταλάβω αυτούς τους 

Έλληνες... Κάθε φορά που τους ακούω να συζητούν, νομίζω πως 

ανακαλύπτω και κάποια αθέατη πλευρά τους...  

-Αηδιάζεις κι εσύ μ’ αυτά που ακούς; τον ρώτησε ο ύπατος μέσα απ' 

τα δόντια του.  

-Δε μπορείς να φανταστείς πόσο!  

-Σε καταλαβαίνω! Αυτό το ηπειρώτικο γουρούνι δε θα το άφηνα ποτέ 

να πατήσει στο κατώφλι του σπιτιού* μου... Ντρέπομαι, μα το Δία, 

που κάθομαι σήμερα μαζί του στο ίδιο τραπέζι... 

 

 

 

 
 



 

124 
 

III.   Γιορτές και πανηγύρια 
 

Οι εργασίες του συνεδρίου έληξαν. Οι Ρωμαίοι ανάρτησαν τους 

πίνακες των αποφάσεων με τις "ελευθερίες των Μακεδόνων" στις 

πλατείες της πόλης και παρότρυναν με κήρυκες το λαό να τους δια-

βάσει. Ο λαός όμως αυτός ήταν στην κυριολεξία τα τρομαγμένα γυναι-

κόπαιδα και οι υπερήλικες. Οι άντρες και οι έφηβοι ήταν ελάχιστοι. 

Πολλοί είχαν σκοτωθεί στη διάρκεια του τετράχρονου πολέμου κι άλλοι 

ακολούθησαν ένα τμήμα του μακεδονικού στρατού, που υποχώρησε 

προς την ανατολική Παιονία και κυρίως στις περιοχές της Σιντικής και 

της Οδομαντικής. 'Όσοι απ’ αυτούς τους Αμφιπολίτες επέζησαν, μετά τα 

τελειωτικά σφυροκοπήματα απ' τις μονάδες του Κορνήλιου Νασικά, αλ-

λά και του ίδιου του ύπατου που διεύθυνε τις επιχειρήσεις απ' τη Σίρρα, 

φοβήθηκαν να επιστρέψουν στα σπίτια τους. Περίμεναν να ξεκαθαρίσει 

η κατάσταση και γι' αυτό κρύβονταν σε σπηλιές ή φιλοξενούνταν σ’ απο-

μακρυσμένα χωριατόσπιτα, όπου δεν υπήρχε καμιά πιθανότητα να 

φτάσουν οι Ρωμαίοι. 

Πολλοί απ' αυτούς κατάφεραν να στείλουν μηνύματα στους δικούς 

τους. Γι' αυτό, όταν γνωστοποιήθηκαν οι αποφάσεις του συνεδρίου 

για το διαμελισμό της Μακεδονίας, δημιουργήθηκε μεγάλη αναστάτωση 

σ' όλη την Αμφίπολη. Συστήθηκε τότε μια επιτροπή από γέροντες και 

ιερείς που θέλησε να επισκεφτεί τους συγκλητικούς. 

Οι Ρωμαίοι πολιτικοί δεν τους δέχτηκαν και τους παράπεμψαν 

στον ύπατο. Τελικά τους ανακοινώθηκε πως το θέμα των Αμφιπολι-

τών που δεν είχαν ακόμα επιστρέψει στα σπίτια τους, θα ρυθμιζόταν 

με καλή θέληση και κατανόηση. Θα τους όριζαν κάποιο εύλογο χρόνο 

για να επιστρέψουν στη "μερίδα" τους που είχε ονομαστεί "Αμφιπολι-

τών Πρώτη". Όσοι δε θα επωφελούνταν απ' αυτό το μέτρο θα θεω-

ρούνταν κάτοικοι των "μερίδων" στις οποίες θα βρίσκονταν αποκ-

λεισμένοι. Αν ήταν παντρεμένοι οι γυναίκες τους, σ' αυτή την περίπ-

τωση, θα θεωρούνταν χήρες ή διαζευγμένες και τα παιδιά τους ορ-

φανά. 

Το ίδιο βράδυ που έκλειναν οι πύλες του συνεδρίου, οι Ρωμαίοι 

και οι φιλορωμαίοι Έλληνες πραγματοποίησαν μια εντυπωσιακή 

λαμπαδηδρομία στους κεντρικούς δρόμους και στις πλατείες. Ομάδες 

λαμπαδηδρόμων περιέτρεξαν επίσης, με ειδική άδεια του στρατιωτικού 

διοικητή, τις επάλξεις των εξωτερικών τειχών αλλά και του εσωτερι-

κού τείχους της Ακρόπολης. Την άλλη μέρα συγκεντρώθηκαν τα χω-



 

125 
 

ρίς ιδιαίτερη αξία μακεδονικά όπλα απ' τις αποθήκες και τους αχυρώ-

νες, όπου προσωρινά τα είχαν εναποθέσει. Τα στοίβαξαν σε μεγά-

λους σωρούς, έξω απ' την πόλη και τα έκαψαν με τραγούδια και 

κραυγές. Τα διακοσμημένα ή χρυσοποίκιλτα όπλα των ευγενών κι 

αξιωματούχων τα είχαν φυλάξει χωριστά για να σταλούν στη Ρώμη 

ως λάφυρα. 

Την τρίτη μέρα έγιναν θυσίες στο βωμό του Ηρακλή και στο ναό 

της Ταυροπώλου Αρτέμιδας. Στον ευρύχωρο περίβολο του ναού διορ-

γανώνονταν απ' τους Αμφιπολίτες, κάθε χρόνο, εντυπωσιακές γιορ-

τές και πανηγύρια, για να τιμηθεί η προστάτρια της πόλης τους. 

Στη φετινή χρονιά οι Ρωμαίοι έδωσαν ένα τόνο λαμπρότητας στην 

όλη εκδήλωση. Για να προσελκύσουν πανηγυριώτες απ' τα γύρω 

χωριά, διέταξαν να σφαχτούν πολλά μοσχάρια και να φιλοξενηθούν 

όλοι οι ντόπιοι και ξένοι επισκέπτες. Οι γεμάτες βασιλικές αποθήκες 

άνοιξαν και μοιράστηκαν μ' απλοχεριά άφθονα τρόφιμα. Διοργανώθη-

καν πολυτελή συμπόσια.* 

Την ίδια μέρα οι Ρωμαίοι τίμησαν με θυσίες τους βωμούς των 

ιερών της Κλειώς και του θεοποιημένου ποταμού Στρυμόνα * και  δι-

οργάνωσαν αθλητικούς αγώνες στο  Γυμναστήριο* που βρισκόταν 

κοντά στη νότια πλευρά του εσωτερικού τείχους της Ακρόπολης. Στους 

ιππικούς και γυμνικούς αυτούς αγώνες έλαβαν μέρος γνωστοί αθλη-

τές του ελληνικού κόσμου. 

Όλες αυτές τις μέρες η συμπεριφορά των Ρωμαίων προς τον Περ-

σέα δεν είχε τυπικά αλλάξει, αλλά όλα έδειχναν πως γίνονταν κάποιες 

διεργασίες που ήταν φυσικό να μην έχουν ευχάριστη κατάληξη για τους 

ενοίκους της έπαυλης. 

Ήδη, οι μυστικές αποφάσεις του συνεδρίου που αφορούσαν στην 

επιβολή κυρώσεων στους φίλους του Περσέα και στους αξιωματούχους 

του μακεδονικού κράτους, είχαν διαρρεύσει απ' τους φιλορωμαίους αν-

τιπρόσωπους που κόμπαζαν μ’ αυθάδεια στην αγορά της Αμφίπο-

λης. 

Κακά προαισθήματα βασάνιζαν τον Περσέα και τη Λαοδίκη. Η κα-

τάσταση χειροτέρεψε όταν ομάδες φιλορωμαίων Ελλήνων  συγκεντρώ-

θηκαν πάλι έξω απ' τη βασιλική έπαυλη. Δημιουργήθηκαν επεισόδια. 

Πολλοί έβριζαν κι απειλούσαν. Άλλοι έριχναν πέτρες, ξύλα ή κομμάτια 

από πλιθιά. Ο Τουβέρωνας αντιμετώπισε τους ταραξίες μ’ αποφα-

σιστικότητα, αλλά παρακάλεσε το βασιλιά να συστήσει σ' όλους τους 

συνοδούς και υπηρέτες να παραμένουν στον περιφραγμένο χώρο 



 

126 
 

της έπαυλης. Άλλωστε, απ' τη μέρα που ήρθαν οι λεγάτοι, οι φιλο-

ρωμαίοι που συγκεντρώθηκαν στην πόλη είχαν υπέρμετρα αποθρα-

συνθεί. 

Ο Περσέας, που κυκλοφορούσε παλαιότερα με τη συνοδεία του 

Σουλπίκιου Γάλλου, φρόντισε αυτή την περίοδο να μην εμφανίζεται 

ούτε στην εξωτερική πύλη της έπαυλης. Από καιρό επίσης τα υπό-

λοιπα μέλη της βασιλικής οικογένειας δεν είχαν διαβεί το κατώφλι 

της θύρας του εξωτερικού αυλόγυρου. Οι άνθρωποι της ακολουθίας 

του έβγαιναν έξω με προφυλάξεις και με τη συνοδεία οπλιτών της 

φρουράς, για αγορές ή άλλες ανάγκες των ενοίκων της έπαυλης. 

Κατά τη διάρκεια όμως του συνεδρίου και τις γιορταστικές εκδηλώ-

σεις που ακολούθησαν, ο εφοδιασμός με τρόφιμα και άλλα είδη γι-

νόταν από προμηθευτές που όρισαν οι Ρωμαίοι. Η παράδοση των 

εμπορευμάτων γινόταν στην αυλή, μπροστά στα μαγειρεία, με τη 

διακριτική επιτήρηση λεγεωνάριων. 

Το γιορταστικό τριήμερο είχε τελειώσει. Το πρωί της επόμενης 

μέρας εμφανίστηκαν στην έπαυλη ο χιλίαρχος Σουλπίκιος Γάλλος κι 

ο Σκιπίωνας, ο νεαρός δευτερότοκος γιος του ύπατου. 

Μίλησαν για λίγο με τον Τουβέρωνα, κοντά στα οικήματα που 

χρησιμοποιούσε η φρουρά, δίπλα στην είσοδο της έπαυλης. Έπειτα 

προχώρησαν προς το εσωτερικό, προς την μεγάλη αυλή. 

Ο Περσέας, ειδοποιημένος έγκαιρα απ' τον Κρατερό, βγήκε στο 

περιστύλιο του ισογείου και τους περίμενε. Λίγο πιο πίσω στεκόταν 

η Λαοδίκη κρατώντας απ' τον ώμο το μικρό Αλέξανδρο. Η μέρα ή-

ταν ηλιόλουστη αλλά ο καιρός ήταν ακόμα ψυχρός κι απ' τη μεριά 

του Κερδύλλιου όρους φυσούσε ένα παγωμένο αεράκι. 

Το βασιλικό ζεύγος ήταν ντυμένο πολύ απλά. Ο Περσέας φο-

ρούσε ένα σκούρο πράσινο ιμάτιο και από πάνω έναν κεντητό μάλ-

λινο χιτώνα. Η βασίλισσα είχε μαζεμένα σε κότσο τα μαλλιά της, 

που συγκρατούνταν σταθερά με μια χρυσαφιά κορδέλα. Φορούσε 

ένα μάλλινο καφετί μακρύ ιμάτιο, που σχημάτιζε πτυχές γύρω απ' το 

λαιμό της. 

Οι δυο Ρωμαίοι αξιωματικοί πλησίασαν και τους χαιρέτησαν με 

σεβασμό. Ήταν όπως πάντα ευγενικοί αλλά, αυτή τη φορά, το πρό-

σωπό τους είχε μια παράξενη, μια παγερή έκφραση.  

-Με το Σκιπίωνα, ξέρετε, παρά τη διαφορά της ηλικίας μας έχουμε 

κοινά ενδιαφέροντα, είπε ο χιλίαρχος μετά απ' τις αρχικές τυπικές 

κουβέντες τους. 



 

127 
 

-Ενδιαφέρεται κι ο νεαρός εκατόνταρχος για τα ουράνια σώματα; 

ρώτησε ο Περσέας. 

-Και αυτό αλλά κυρίως για το ότι είμαστε κι οι δυο μας βιβλιοφάγοι... 

-Ο Γάιος Σουλπίκιος είχε εκφράσει άλλοτε την επιθυμία να δει από 

κοντά τους θησαυρούς που κρύβονται στη βιβλιοθήκη σου... Mια τέ-

τοια επίσκεψη  είναι και δική μου θερμή επιθυμία, συμπλήρωσε  ο 

Σκιπίωνας. 

Οι τρεις άντρες προχώρησαν στο εσωτερικό της έπαυλης, ενώ 

η βασίλισσα με τον Αλέξανδρο κατευθύνθηκαν προς τους κοιτώνες.  

-Θα πρέπει να σας εξηγήσω πως δε μπορεί να γίνει καμιά σύγκριση 

αυτής της βιβλιοθήκης με τη βιβλιοθήκη της Πέλλας... Ωστόσο κι 

εδώ υπάρχουν αξιόλογα χειρόγραφα που δε μεταφέρθηκαν στην 

Πέλλα για καθαρά ιστορικούς λόγους, τους εξήγησε ο Περσέας. 

       Είχαν μπει στις μακρόστενες αίθουσες της βιβλιοθήκης. Περνούσαν 

μπροστά απ' τους αραδιασμένους πάπυρους και διάβαζαν τους τίτ-

λους σε μικρές ενδεικτικές πινακίδες που ήταν δεμένες με λεπτό κορ-

δόνι στην άκρη του κάθε χειρόγραφου. Ο Περσέας τους έδινε εξηγή-

σεις και τους έδειξε τον τρόπο της ταξινόμησής τους στα ευρετήρια. 

Είχε αρχίσει να πιστεύει, όταν είδε τους δυο Ρωμαίους αξιωματι-

κούς, πως οι αποφάσεις του συνεδρίου δεν θα επηρέαζαν ουσιαστι-

κά τον τρόπο της ως τότε άψογης μεταχείρισής του από τους νικη-

τές του. Θεώρησε πως ο σκοπός της επίσκεψής τους ήταν η επιθυ-

μία τους να διαπιστώσουν, όπως άλλωστε τους είχε κάποτε υποσ-

χεθεί, την αξία των λογοτεχνικών θησαυρών της βιβλιοθήκης του.    

Με αργά βήματα οι τρεις άντρες προχωρούσαν στις ευρύχωρες αί-

θουσες με τα πολυάριθμα ράφια. Υπήρχαν εκεί πάπυροι μεγάλης ιστο-

ρικής αξίας. Μερικοί απ' αυτούς ήταν αυτόγραφοι, γραμμένοι με το ί-

διο το χέρι του αντίστοιχου  συγγραφέα και κυρίως αυτών που κατά-

γονταν απ' την Αμφίπολη. Βρίσκονταν συγκεντρωμένοι σε μια πλευρά 

της βιβλιοθήκης, όπου είχε τοποθετηθεί μια μεγάλη και ευανάγνωστη 

πινακίδα με την ένδειξη "Αμφιπολιτών". 

Διακρινόταν το έργο του Νέαρχου,* του ναύαρχου και παιδικού 

φίλου του Μεγαλέξανδρου, με τις εντυπώσεις του απ' τις θαλασσινές 

περιπέτειές του από τις εκβολές του Ινδού ποταμού και ως τον   

Ευφράτη. Ένα άλλο παρόμοιο έργο με τίτλο "Παράπλους της Ινδικής" 

ήταν του επίσης Αμφιπολίτη Ανδροσθένη, στενού συνεργάτη του Νέ-

αρχου.  



 

128 
 

Τα πολλά και σημαντικά έργα του Ζωίλλου, του κυνικού κι αχρειόσ-

τομου αυτού Αμφιπολίτη, ήταν ταξινομημένα μ’ ιδιαίτερη φροντίδα κι επι-

μέλεια. Με δηκτική γλώσσα, αυτός ο ιστορικός και φιλόσοφος, είχε ε-

πικρίνει τους πάντες και τα πάντα χωρίς να εξαιρέσει ούτε τον Αχιλλέα 

για την υστερική και "γυναικώδη" συμπεριφορά του κατά το πένθος του 

φίλου του Πάτροκλου. Υπήρχαν επίσης αντίγραφα από όλα τα έργα και 

άλλων Αμφιπολιτών, όπως του Δάμιππου, του Δημήτριου και του Ερ-

μαγόρα. 

       Πιο πέρα ήταν αραδιασμένα σε σειρές τα έργα γνωστών φιλο-

σόφων, ρητόρων και ποιητών απ' όλη την Ελλάδα. Λόγοι του Γορ-

γία, του Πρόδικου και του Ισοκράτη, βιβλία του Πλάτωνα και του Α-

ριστοτέλη, διδασκαλίες του Επίκουρου και του στωικού Ζήνωνα, 

κοσμούσαν τη βιβλιοθήκη, ενώ σ' άλλο σημείο υπήρχαν πραγ-

ματείες ή έργα του Ευκλείδη, του Αρχιμήδη, του Κασσανδρινού Αρισ-

τόβουλου και του Ερατοσθένη απ' την Κυρήνη, ο οποίος υπολόγισε 

με μικρή απόκλιση την περίμετρο της γης. 

Απ' τους ιστορικούς υπήρχαν τα αξιόλογα έργα του Ιερώνυμου, 

του Έφορου και του Θεόπομπου, που έγραψαν για την ιστορία της 

Μακεδονίας και την εξέλιξη του μακεδονικού κράτους, ενώ απ' τους 

ποιητές ξεχώριζαν ο Αισχύλος, ο Σοφοκλής, ο Αριστοφάνης και 

προπαντός ο Ευριπίδης, του οποίου τα  τελευταία έργα του γράφτη-

καν στην Πέλλα και στην Αρέθουσα. 

Μία χαλκογραφία που απεικόνιζε δρομέα να τερματίζει πρώτος 

στο στάδιο της Ολυμπίας, τράβηξε την προσοχή του Γάιου Σουλπί-

κιου. Δίπλα της ήταν στημένη μια μαρμάρινη πλάκα, με σκαλισμένο 

το τιμητικό ψήφισμα της βουλής των Αμφιπολιτών προς το συμπολί-

τη τους αθλητή  Δαμασία, το σταδιονίκη της 115ης Ολυμπιάδας.*   

Σε μια γωνιά της βιβλιοθήκης ήταν τακτοποιημένες κάποιες ση-

μειώσεις του Αντίγονου Γονατά, του προπάππου του Περσέα, για 

τον οποίο ο αιχμάλωτος μακεδόνας βασιλιάς μιλούσε πάντα μ’ έκ-

δηλη περηφάνια. Ο πρόγονος αυτός του Περσέα, σε αντίθεση μ’ άλ-

λους Αντιγονίδες που δεν έδειχναν και τόση προτίμηση στα γράμμα-

τα και τις φιλοσοφικές ενασχολήσεις, είχε συνδεθεί με γνωστούς 

επώνυμους της εποχής του. Ήταν μαθητής του κυνικού φιλόσοφου 

Μενέδημου του Ερετριέα και φίλος του φιλόσοφου Περσαίου, του ισ-

τορικού Ιερώνυμου, του ποιητή Ανταγόρα, του Βίωνα του Βορυσθε-

νίτη και του στωικού Ζήνωνα. Φίλοι του επίσης ήταν οί ποιητές Τί-

μων ο Φλιάσιος κι ο Άρατος από την Κιλικία, ο οποίος, με την ευκαι-



 

129 
 

ρία των γάμων του Αντίγονου με τη Φίλα  στην Πέλλα, έγραψε ένα 

επιθαλάμιο ποίημα και τον "Ύμνο στον Πάνα". 

Ο Περσέας μιλούσε μ’ ευγλωττία και σαφήνεια. Τους ενημέ-

ρωνε περιληπτικά για το περιεχόμενο των πιο αξιόλογων έργων ή 

για τη ζωή των συγγραφέων. Οι δυο Ρωμαίοι αξιωματικοί τον πα-

ρακολουθούσαν μ’ ενδιαφέρον αλλά και με έκδηλη παγερότητα. 

Κάπου κάπου ρωτούσαν και ζητούσαν διευκρινίσεις. 

-Τα περισσότερα απ' αυτά είναι αντίγραφα... Τα πρωτότυπά τους 

βρίσκονται στην Πέλλα, τους εξήγησε ο Περσέας.  

-Εμείς στην Ιταλία* δεν έχουμε βιβλιοθήκες, είπε με κάποια κρυφή 

ζήλεια ο νεαρός Σκιπίωνας. 

-Να σου χαρίσω Σκιπίωνα την "Ιφιγένεια εν Αυλίδι" του Ευριπίδη; 

Θα μου δώσεις μεγάλη χαρά αν δεχτείς αυτό το θαυμάσιο έργο που 

ο μεγάλος ποιητής το έγραψε, όπως λένε, εδώ στη Μακεδονία, είπε 

ο Περσέας τραβώντας έναν πάπυρο… Είναι από τα τελευταία του 

έργα, όπως και οι «Βάκχες» που παίχτηκαν για πρώτη φορά στο 

θέατρο της Πέλλας.   

-Δε μπορώ να το δεχτώ Περσέα... Σ' ευχαριστώ...  

-Επιμένω...Υπάρχουν κι άλλα αντίγραφα όπως βλέπεις...Είσαι φι-

λομαθής νέος και για το λόγο αυτό πιστεύω πως το έργο θα βρίσκε-

ται σε καλά κι άξια χέρια... 

-Σ' ευχαριστώ Περσέα για την ευγενική προσφορά σου αλλά δε θα 

το δεχθώ, είπε με άχρωμη φωνή ο νεαρός εκατόνταρχος.  

Προχώρησαν προς την άλλη πλευρά της βιβλιοθήκης όπου 

ήταν ταξινομημένα τα βιβλία με θέματα αστρονομίας. Το ενδιαφέ-

ρον του χιλίαρχου ήταν τώρα ιδιαίτερα έντονο. Πολλά απ' αυτά τα 

βιβλία τα είχε διαβάσει και όπως ομολόγησε αυτός ήταν ο λόγος 

που έμαθε να μιλά και να γράφει με μεγάλη άνεση τα ελληνικά. 

Σταμάτησαν αρκετή ώρα μπροστά στα έργα του Αρίσταρχου 

απ' τη Σάμο. 

-Αυτός ο μελετητής των ουράνιων σωμάτων διατυπώνει την πιο πα-

ράδοξη θεωρία, που τη στηρίζει όμως σε λογικά επιχειρήμα-

τα....Πιστεύει πως η γη δεν είναι επίπεδη αλλά σφαιρική και πως πε-

ριστρέφεται, μαζί με τους άλλους πλανήτες, γύρω απ' τον ήλιο, είπε 

ο Γάιος Σουλπίκιος τη στιγμή που περιεργαζόταν έναν πάπυρο.  

-Ενδιαφέρουσα θεωρία, απάντησε ο Σκιπίωνας. 

Ο Περσέας θέλησε να χαρίσει στο χιλίαρχο  το βιβλίο αλλά κι 

εκείνος αρνήθηκε με πείσμα. Ισχυρίστηκε πως αντίγραφό του είχε 



 

130 
 

στο σπίτι του και ότι το είχε προμηθευτεί από έναν Έλληνα  που δί-

δασκε στη Ρώμη  αστρονομία. 

Οι τρεις άντρες πέρασαν μετά σε μια γειτονική ευρύχωρη αί-

θουσα, που χρησίμευε σαν βασιλική πινακοθήκη. Υπήρχαν εκεί, εκ-

τός από πίνακες και γλυπτά γνωστών καλλιτεχνών, πολλά απ’ τα 

οποία είχαν σμιλευθεί απ' την εποχή της εκστρατείας του Αλέξαν-

δρου στην Ασία. Ξεχώριζαν κυρίως τα γλυπτά του Λύσιππου και του 

Σκόπα κι οι πίνακες του Πάμφιλου του Αμφιπολίτη, του Απελλή και 

του Φιλόξενου, ο οποίος αναπαράσταινε μ’ εντυπωσιακή εκφραστι-

κότητα στα έργα του σκηνές απ' τις μάχες του Αλέξανδρου με τους 

Πέρσες. Τα χρώματά τους, παρά τα χρόνια που πέρασαν, διατη-

ρούσαν την ομορφιά και τη ζωντάνια τους. 

Περπατώντας αργά βγήκαν στην αυλή. Προς τη μεριά της εξω-

τερικής θύρας ο Αίλιος Τουβέρωνας κι ο Μάρκος Κάτωνας συζητού-

σαν έντονα, σα να διαπληκτίζονταν. Ο Γάιος Σουλπίκιος Γάλλος κοίτα-

ξε προς το μέρος τους. Θέλοντας προφανώς να εμποδίσει τον Περ-

σέα να προσεγγίσει σε απόσταση, απ' όπου θα μπορούσε να παρα-

κολουθήσει τη ζωηρή συζήτηση των δυο αξιωματικών, σταμάτησε κι 

έβαλε το πόδι του στη βάση ενός απ' τους στύλους που στήριζαν το 

διάζωμα του πρόπυλου του κεντρικού κτιρίου.  

-Σ' ευχαριστούμε Περσέα γι' αυτή τη θαυμάσια ξενάγησή σου στη βιβλι-

οθήκη και στην πινακοθήκη... Πραγματικά λυπάμαι που δε θα ‘χω 

την ευκαιρία στο εξής για τέτοιου είδους συζητήσεις μαζί σου, είπε 

μετά από λίγες στιγμές σιωπής ο χιλίαρχος, ενώ στο πρόσωπό του 

είχε διαφανεί μια έκφραση λύπης και στενοχώριας.  

-Γιατί Γάιε Σουλπίκιε; Μήπως φεύγεις για την Ιταλία; ρώτησε με κά-

ποιο σφίξιμο στην καρδιά ο Περσέας. 

-Ναι, αυτό είναι αλήθεια... Φεύγουμε όλοι Περσέα... Κι εγώ, κι εσύ, 

όλοι μας... 

Απλώθηκε νεκρική σιωπή. Ο βασιλιάς είχε χλομιάσει και φαινόταν 

έτοιμος να σωριαστεί στο έδαφος. Οι δυο Ρωμαίοι είχαν μια έκφραση 

ενοχής. 

-Ώστε αυτός ήταν ο σκοπός της σημερινής σας επίσκεψης; ψιθύρισε ά-

χρωμα ο βασιλιάς. 

-Ήταν δύσκολη η αποστολή μας Περσέα… Δυστυχώς από εδώ και 

πέρα, ότι κι αν γίνει, δε θα εξαρτάται πλέον ούτε απ' τη δική μου θέ-

ληση αλλά ούτε κι απ' τη θέληση του ύπατου... Οι λεγάτοι μας έφεραν 



 

131 
 

σαφείς και συγκεκριμένες εντολές που αφορούν εσένα και την τύχη της 

οικογένειάς σου, τον ενημέρωσε ο Γάιος Σουλπίκιος. 

-Θα ‘θελα να παρακαλέσω τον ύπατο να με βοηθήσει... Όχι τόσο για 

μένα τον ίδιο, όσο για τη γυναίκα μου, για τα παιδιά μου...  

-Ο ύπατος σου έδωσε μια συμβουλή... Κράτησε ψηλά το ηθικό και την 

αξιοπρέπειά σου...Το ξέρεις πολύ καλά πως καμιά παρέμβαση δεν 

πρόκειται ν' αλλάξει τις αποφάσεις που σε αφορούν... Θ' ακολουθήσεις 

δυστυχώς κι εσύ τη μοίρα των ηττημένων... Ήδη, ο σύμμαχος και φί-

λος σου βασιλιάς της Ιλλυρίας, ο Γένθιος, μαζί με τη γυναίκα του οδη-

γήθηκαν στη Ρώμη, του απάντησε με πίκρα ο Γάιος Σουλπίκιος. 

-Δε θ' αντέξω μια τέτοια ταπείνωση... Καλύτερα να πεθάνω παρά να 

συρθώ σιδηροδέσμιος στους δρόμους της Ρώμης και να γίνω η χλεύη 

τού πλήθους στις γιορτές του "θριάμβου" του ύπατου... 

Ο Ρωμαίος χιλίαρχος τον κοίταξε στα μάτια. 

-Αν τα πράγματα φτάσουν ως εκεί αυτή θα ‘ναι η καλύτερη λύση... 

Αυτό θα ‘κανα κι εγώ... 

Ήταν οι τελευταίες τους λέξεις. Οι δυο αξιωματικοί απομα-

κρύνθηκαν σιωπηλοί, ενώ απ' τα μαγειρεία το υπηρετικό προσωπικό  

τους παρακολουθούσε με δέος, σα να περίμεναν κάποια συμφορά. 

Δίπλα στην πόρτα στεκόταν η Φυλλίδα. 

-Να η πέτρα του σκανδάλου, μουρμούρισε χαμογελώντας με σημασία ο 

Σκιπίωνας. 

-Για ποια πέτρα μιλάς; Γι' αυτό το κοριτσόπουλο; ρώτησε μ’ απορία ο 

Γάιος Σουλπίκιος. 

 -Κάτι ξέρω που σου λέω... Ο Αίλιος φαίνεται πως είναι κρυφά ερω-

τοχτυπημένος με τη μικρούλα... Ευτυχώς από αύριο δε θα 'χει την 

ευκαιρία να τη βλέπει... Είναι ένα ψευτοειδύλλιο που θα ξεχαστεί... 

 -Α, ώστε έτσι... 

-Ο Μάρκος είναι όλο νεύρα γι' αυτόν τον... ξεπεσμό ενός ρωμαίου 

αξιωματικού, σχολίασε ειρωνικά ο Σκιπίωνας.  

-Πάντα αυστηρός κι απόλυτος ό Μάρκος σαν τον πατέρα του... Φο-

βάται μη μαγαριστούμε απ' την ελληνική φυλή, είπε ο χιλίαρχος σαρκασ-

τικά. 

-Μα την αλήθεια ίδρωσα για να τον πείσω, να μην αναφέρει τις γελοί-

ες του υπόνοιες στον πατέρα μου. Είναι ικανός να μας δημιουργήσει  

οικογενειακά προβλήματα, είπε ο νεαρός εκατόνταρχος καθώς πλησία-

ζαν τον Τουβέρωνα και τον Κάτωνα. 

 



 

132 
 

                        3.   ΤΟ    Τ Ε Λ Ο Σ  
 
 
 
 
Ι.     Νύχτες τρόμου 
 

Τα γεγονότα από εδώ και πέρα εξελίχτηκαν ραγδαία. Αυτή η πολε-

μική και γιορταστική ατμόσφαιρα που δημιουργήθηκε, απ' την ώρα της 

επιστροφής του ύπατου και της άφιξης των λεγάτων, ήταν το προμή-

νυμα μιας αλλαγής στο μέχρι τότε ήπιο φαινομενικά πολιτικό κλίμα. Σ' 

αυτό συνέτεινε η προκλητική συμπεριφορά αυτών που συμμετείχαν 

στις πολυμελείς αντιπροσωπίες των ελληνικών πόλεων, αλλά και οι 

κίνδυνοι από την εκδικητική μανία πολλών δούλων απ' τη Θράκη που 

θεωρήθηκαν απελεύθεροι κι απειλούσαν τα πρώην αφεντικά τους.  Οι  

Αμφιπολίτες  δε μπορούσαν πια να κρύψουν το φόβο και την ανασφά-

λεια τους,όταν ήταν υποχρεωμένοι να κυκλοφορήσουν στην πόλη. Περ-

πατούσαν βιαστικοί και σιωπηλοί. Όλα έδειχναν πως η κατάσταση άρ-

χισε να εκτραχύνεται επικίνδυνα. 

Η αγωνία των Μακεδόνων κορυφώθηκε, όταν άρχισαν να φτά-

νουν τα μαντάτα απ' τις καταστροφές που είχαν υποστεί οι πόλεις 

που αντιστάθηκαν στους Ρωμαίους. Στις μακεδονικές πόλεις που οι 

φρουρές πολέμησαν σκληρά  πριν υποκύψουν στη δύναμη των λε-

γεώνων, όπως στην Πύδνα και στην Κασσάνδρεια, οι Ρωμαίοι φέρ-

θηκαν με κάποια επιείκεια, παρά τα περιορισμένης έκτασης αντίποινα. 

Αντίθετα, στις πόλεις της υπόλοιπης Ελλάδας που συντάχθηκαν με τον 

Περσέα και πολλές απ' αυτές πολέμησαν με πείσμα και μετά την ήττα 

του μακεδονικού στρατού, οι νικητές φέρθηκαν μ’ απερίγραπτη σκλη-

ρότητα. Καταστράφηκαν απ' τα θεμέλια το Αιγίνιο, οι Αγασσές, η Άν-

τισσα της Λέσβου κι ακόμα η Δήλος, οι κάτοικοι της οποίας εκπατρί-

στηκαν στην Αχαΐα. Οι άντρες, σε πολλές πόλεις, σφάχτηκαν χωρίς 

οίκτο. Οι γυναίκες και τα παιδιά πουλήθηκαν σκλάβοι. Ήταν μια πραγ-

ματική γενοκτονία. 

Το βράδυ εκείνο που άναψαν, έξω απ' την πόλη, τις τεράστιες 

φωτιές για να κάψουν τα συγκεντρωμένα σε σωρούς όπλα, ακούγο-

νταν συνεχώς επευφημίες και ιαχές. Το κάψιμο των όπλων ήταν μια 

συμβολική χειρονομία, για να δείξει την οριστική υποταγή των Μακεδό-

νων και τη διάλυση του μακεδονικού στρατού. Το εξαγριωμένο πλήθος 



 

133 
 

βάδισε προς το Διοικητήριο. Με κραυγές και τραγούδια ζητούσε τον 

αποκεφαλισμό των φυλακισμένων αξιωματούχων του Περσέα. Λίγη 

ώρα αργότερα άνεργοι Θράκες, πρώην μισθοφόροι στη φρουρά της 

Αμφίπολης, πετροβόλησαν τη βασιλική έπαυλη κι έβαλαν φωτιά σε ξε-

ρά χόρτα δίπλα στον αυλόγυρο. 

Ο ίδιος ο Αιμίλιος Παύλος, που άλλοτε σκεφτόταν και συμπερι-

φερόταν σαν έντιμος και πειθαρχημένος στρατιώτης, κατάλαβε πως τα 

επαγγελματικά του συμφέροντα  τον οδηγούσαν μοιραία σε μια πα-

ράλληλη πορεία προς το νέο αυτό κλίμα που είχε διαμορφωθεί σε λί-

γα εικοσιτετράωρα. 

Η αλλαγή στην μέχρι τότε διακριτική συμπεριφορά των Ρωμαίων 

προς τη βασιλική οικογένεια ήταν εντυπωσιακή. Ο Αίλιος Τουβέρωνας 

διορίστηκε διοικητής σπείρας* κι αντικαταστάθηκε στη διοίκηση της  

φρουράς της έπαυλης από τον Κλαύδιο. Ο αξιωματικός αυτός ήταν 

ένας νεαρός οξύθυμος εκατόνταρχος, υπερβολικά προσηλωμένος στις 

τυπικές στρατιωτικές διαδικασίες. Διατηρούσε στενές φιλίες με το 

Μάρκο Κάτωνα. Αν και θεωρούνταν υφιστάμενος του Τουβέρωνα, α-

φού η φρουρά που επιτηρούσε τη βασιλική οικογένεια υπαγόταν στη 

μονάδα του Αίλιου Τουβέρωνα,  ωστόσο, η κάποια ανεξαρτησία που εί-

χε ο διοικητής της φρουράς να ρυθμίζει, κατά την κρίση του, τα θέματα 

ασφάλειας της έπαυλης αλλά και οι ειδικές εντολές που είχε λάβει 

από τον ύπατο,  καθιστούσαν τη διοικητική υπαγωγή στη σπείρα τυπι-

κή και χωρίς ιδιαίτερη σημασία. 

Εδώ κι αρκετές μέρες πολλές μονάδες της υπατικής στρατιάς είχαν 

ξεκινήσει για την Ιταλία. Ακολούθησαν το δρόμο προς την Ήπειρο κι 

από εκεί, σύμφωνα με το σχέδιο, θα επιβιβάζονταν σε πλοία του  

στόλου που θα τους διεκπεραίωναν απ' τις ακτές της Ιλλυρίας στο 

Βρινδίσιο. 

Ο ρωμαϊκός στόλος της Μεσογείου ετοιμαζόταν επίσης ν' α-

ποπλεύσει απ' το Στρυμονικό κόλπο. Στα πολεμικά πλοία, για λόγους 

ασφάλειας, θα φορτώνονταν στην Ηιόνα και στη Θεσσαλονίκη τα πο-

λύτιμα δώρα των ελληνικών πόλεων προς τον ύπατο, τα  ανυπολό-

γιστης αξίας έργα τέχνης κι ότι άλλα βαρύτιμα αντικείμενα είχαν λαφυ-

ραγωγήσει οι Ρωμαίοι στη Μακεδονία κι αποτελούσαν τώρα περιουσία 

του ρωμαϊκού δημοσίου. Ο Οκτάβιος δέχτηκε ακόμα να επιβιβαστούν οι 

ανάπηροι λεγεωνάριοι που δε μπόρεσαν μέχρι τώρα, λόγω της σοβα-

ρότητας της αναπηρίας τους, να επιστρέψουν οδικώς στην Ιταλία. 



 

134 
 

Στο ρωμαϊκό στόλο είχαν ενταχθεί και τα μακεδονικά πλοία που ο 

Αντήνορας τους είχε παραδώσει στην Κασσάνδρεια. Μαζί τους ήταν 

και η εκκαιδεκήρης, το βασιλικό καράβι το οποίο είχε κατασκευαστεί από 

το Δημήτριο Πολιορκητή, τον προ-προπάππο του Περσέα κι αποτελού-

σε το καμάρι του μακεδονικού στόλου. 

Πολλοί Μακεδόνες αξιωματούχοι που είχαν αιχμαλωτιστεί, αμέ-

σως μετά την κατάρρευση του μετώπου στην Πύδνα, είχαν από μέρες 

ακολουθήσει τις λεγεώνες του Αύλου Ποστούμιου Αλβίνου και του Κορ-

νηλίου Νασικά και βρίσκονταν ήδη στην Ιλλυρία. 

Τα γεγονότα που διαδραματίστηκαν εκείνες τις μέρες έδειξαν πλέον 

καθαρά τις προθέσεις του ρωμαϊκού μιλιταρισμού. Σε πανηγυρική αλλά 

και φοβερά ταπεινωτική για τους μελλοθάνατους διαδικασία, εκτελέστη-

καν με τσεκούρι ο Νέων, ο Αρχέδαμος κι άλλοι Θηβαίοι, Ακαρνάνες, Βοι-

ωτοί και Κρήτες φίλοι του Περσέα που βρίσκονταν φυλακισμένοι στα 

ανήλια υπόγεια του Διοικητήριου. 

Οι φήμες για σφαγές κι εκτελέσεις και σ' άλλες περιοχές άρχισαν 

να κυκλοφορούν ψιθυριστά από σπίτι σε σπίτι. Οι αγριότητες και οι 

θηριωδίες στην Αίνεια  μαθεύτηκαν με κάθε λεπτομέρεια. Οι κάτοικοι 

της Αμφίπολης είχαν κλειστεί στα σπίτια τους κι έβγαιναν συνήθως οι  

ηλικιωμένοι μόνο για τις απαραίτητες αγορές τροφίμων ή σε περίπτω-

ση κάποιας άλλης μεγάλης ανάγκης. 

Στη βασιλική έπαυλη το κλίμα φόβου ήταν διάχυτο στα πρόσωπα 

όλων. Πολλοί φαίνονταν τρομοκρατημένοι και ζήτησαν να φύγουν απ' 

την έπαυλη, όταν διαδόθηκε πως όσοι ακολουθούσαν τη βασιλική οικο-

γένεια στην Ιταλία θα πουλιούνταν ως δούλοι. Άλλο που δεν ήθελε ο 

εκατόνταρχος Κλαύδιος. Χωρίς δεύτερη κουβέντα τους άφησε να φύ-

γουν παίρνοντας μαζί τους κι έναν μπόγο με ρούχα ή άλλα απαραί-

τητα είδη, που θα τους χρειάζονταν ώσπου να φτάσουν στις ιδιαίτε-

ρες πατρίδες τους. Πολλοί ήταν κάτοικοι της Πέλλας κι άλλων πό-

λεων της Δυτικής Μακεδονίας και γι'  αυτό εφοδιάστηκαν με ειδική 

άδεια για να μπορέσουν να περάσουν από τη μια διοικητική περιφέ-

ρεια στην άλλη. Άλλοι όμως αρνήθηκαν να εγκαταλείψουν το βασιλιά 

τους. Ανάμεσα τους ήταν και η οικογένεια του Κρατερού. 

-Εγώ και η οικογένεια μου θα μείνουμε δίπλα στον αφέντη μας... Θα 

τον ακολουθήσουμε κι ως την άκρη του Άδη, δήλωσε μ’ αποφασι-

στικότητα ο πιστός υπηρέτης του Περσέα. 

Μέσα σε λίγες ώρες είχαν εκδηλωθεί οι μέχρι τότε μυστικές 

προθέσεις των Ρωμαίων για την τύχη της βασιλικής οικογένειας. Τα 



 

135 
 

μικρά οικήματα της αυλής, όπου διέμεναν οι άντρες της φρουράς, 

εκκενώθηκαν γρήγορα και μεταφέρθηκαν εκεί, χωρίς καθυστέρηση, 

ο Περσέας με τη γυναίκα του και τα παιδιά του. 

Υπήρχε μια φοβερή ακαταστασία γύρω. Η βρομιά απ' τα πετα-

μένα σκουπίδια και την πολύμηνη παραμονή στρατιωτών στα στενά 

αυτά οικήματα ήταν απερίγραπτη. Ο βασιλιάς κι η βασίλισσα τα εί-

χαν χαμένα και κινούνταν άβολα  χωρίς να μπορούν να συνειδητο-

ποιήσουν τις ακόμα μεγαλύτερες δυστυχίες που τους περίμεναν. Η 

Ροδόπη ξεσήκωσε τις λίγες γυναίκες απ' το υπηρετικό προσωπικό 

που απόμειναν, για να καθαρίσουν το χώρο. 

Η βασιλική οικογένεια είχε συγκεντρωθεί σε κάποιο δωματιάκι 

που καθαρίστηκε πρώτο. Από εκεί έβλεπαν τους στρατιώτες να συγ-

κεντρώνουν και να ταξινομούν στην αυλή τα ασημικά, τους πίνακες, 

τα αγάλματα και όλα τα αντικείμενα που έβρισκαν στο εσωτερικό της 

έπαυλης. Η λεηλασία των θησαυρών της Αμφίπολης είχε ήδη από 

ώρα αρχίσει. 

Κανένας δε μιλούσε μέσα στα οικήματα. Ακούγονταν μόνο τα 

αγκομαχητά και τα γρήγορα βήματα των γυναικών, που πηγαινοέρ-

χονταν πέρα δώθε με τους κουβάδες και τα σφουγγαρόπανα.  

-Αδικα  κουράζονται οι  γυναίκες  για  να  ξεβρομίσουν  αυτό το α-

χούρι... Δεν θα μείνουμε όπως φαίνεται για πολύ εδώ μέσα, ψι-

θύρισε άχρωμα ο Περσέας. 

Η Λαοδίκη τον κοίταξε στα μάτια αποθαρρημένη.  

-Ώστε θα μας μεταφέρουν στην Ιταλία; ρώτησε με σπασμένη φωνή 

κι ήταν έτοιμη να ξεσπάσει σε λυγμούς.  

-Το ‘χουν από καιρό πάρει απόφαση... 

-Ας λυπηθούν τουλάχιστο τα παιδιά μας, ψέλλισε μ’ απόγνωση η 

βασίλισσα κι έσφιξε σπασμωδικά στην αγκαλιά της την Πολυκρά-

τεια. 

-Δεν πρόκειται να λυπηθούν κανένα... Στο πρόσωπό μου θέλουν να 

πλήξουν το βασιλικό θεσμό, που αποτελεί τον συνδετικό κρίκο της 

εθνικής συνοχής των Μακεδόνων... Έτσι μόνο θα ολοκληρωθεί ο 

διαμελισμός της Μακεδονίας... Θα με κάνουν δημόσιο θέαμα στη 

Ρώμη και μαζί μου θα χλευάσουν και τη γυναίκα μου και τα παιδιά 

μου... 

-Και δεν πρόκειται ν' αλλάξουν απόφαση; Ο αδερφός* μου στη 

Ρώμη έχει πολλές και μεγάλες γνωριμίες... Ίσως μπορέσει να μας 

βοηθήσει... 



 

136 
 

-Όχι, δε θ' αλλάξουν απόφαση Λαοδίκη... Με τους «θριάμβους» των 

υπάτων τους και το δημόσιο εξευτελισμό των αντιπάλων τους τρο-

μοκρατούν κι όσους σκέφτονται να ορθώσουν το ανάστημά τους 

στα ρωμαϊκά όπλα... Η συνταγή είναι απλή... Καμιά λύπηση στους 

ηττημένους... 

-Μα ούτε στα παιδιά μας; μουρμούρισε η βασίλισσα μέσα απ' τα 

αναφιλητά της. 

-Και τα παιδιά μας συμβολίζουν τη μακεδονική ενότητα...Γι' αυτό,  

Λαοδίκη, να  προσπαθήσουμε  να  επιβιώσουμε...Ν'  αγωνιστούμε 

με πείσμα... Κάποιος απ' όλους μας θα πρέπει να ζήσει και να επισ-

τρέψει πάλι στη Μακεδονία για να ξεσηκώσει το λαό… Αν εγώ δεν 

αντέξω, φρόντισε εσύ τα παιδιά μας...Κάποιο απ' αυτά, δεν ξέρω σε 

πόσα χρόνια, θα καταφέρει ίσως να ξαναστήσει και πάλι το θρόνο 

των Αντιγονιδών* στα ανάκτορα της Πέλλας.  

       Για μερικές στιγμές δε μίλησαν. Η Ροδόπη κι η Φυλλίδα είχαν 

οδηγήσει τα τρομοκρατημένα βασιλοπαίδια στο διπλανό δωμάτιο. Η 

Λαοδίκη είχε τώρα κάπως ηρεμήσει και κοίταζε σαν υπνωτισμένη 

απ' το παράθυρο. 

-Κι ο ύπατος; Στην αρχή φάνηκε πως συμμερίστηκε την ατυχία    

σου… Μου είπες μάλιστα πως δάκρυσε όταν πρωτοσυναντηθήκατε, 

ρώτησε η γυναίκα με κάποια κρυφή ελπίδα. 

-Δεν πρόκειται να θυσιάσει για μας την πολιτική καριέρα που τον 

περιμένει τώρα στη Ρώμη...Θα επωφεληθεί απ' αυτή την κατά-

σταση... 

-Ας τον παρακαλέσουμε!.. Θα πάω να πέσω γονατιστή μπροστά  

του... 

-Όχι γλυκιά μου! Το ‘κανα εγώ πριν το σκεφτείς εσύ... Για σένα και 

τα παιδιά μας... Εγώ είμαι άξιος της μοίρας μου γιατί είμαι ο υπεύθυ-

νος της μεγάλης ήττας στην Πύδνα... Είναι δίκαιο να πληρώσω μό-

νος μου... 

-Μην το λες αυτό... Μην το λες αυτό, ψέλλισε η Λαοδίκη και τον α-

γκάλιασε με τα δυο της χέρια. 

-Κι όμως έτσι είναι... Θα μπορούσα ν’ αποφύγω τον εξευτελισμό και 

το δημόσιο διασυρμό στους δρόμους της Ρώμης αν αυτοκτονούσα... 

 -Ω, θεοί, τι είναι αυτά που λες;  

-Θα ‘ταν η πιο καλή λύση για μένα...Για τα παιδιά μου όμως; Για σέ-

να Λαοδίκη; Να, το δίλημμα... 

-Σ' εξορκίζω, Περσέα, μην κάνεις καμιά τέτοια αποκοτιά… Εμείς τι  

θ' απογίνουμε; 



 

137 
 

-Δεν πρόκειται Λαοδίκη να κάνω μια τέτοια πράξη που θα λυτρώσει 

εμένα, αλλά ίσως οδηγήσει τα πιο αγαπημένα μου πρόσωπα σε με-

γαλύτερη δυστυχία...Θα κρατηθώ όσο μπορώ...Ας ξεσπάσουν σε 

μένα...Ας με τυραννήσουν. Θ’ αφουγκράζομαι με μισή ανάσα μήπως 

και προλάβω να δω ένα απ' τα παιδιά μου να ξεγλιστρά απ' τη ρω-

μαϊκή τανάλια...Ίσως τότε η Μακεδονία δε θα χαθεί...Να ποια κρυφή 

ελπίδα μου δίνει τη δύναμη  αντέξω τέτοιες ταπεινώσεις... 

Αγκαλιάστηκαν δακρυσμένοι...Η μπόρα είχε ξεσπάσει. Ήξεραν 

πως θα επακολουθούσε καταστροφή μα δε μπορούσαν ακόμα να 

υπολογίσουν ακριβώς το μέγεθός της. Το τρομαχτικό κι εφιαλτικό 

μέγεθός της. 

 

 

ΙΙ.      Τα λάφυρα 
 

Οι προετοιμασίες είχαν αρχίσει πριν από λίγες μέρες. Όλα έ-

δειχναν πως κι οι υπόλοιπες ρωμαϊκές μονάδες που είχαν απομείνει 

στην Αμφίπολη, ετοιμάζονταν να επιστρέψουν το συντομότερο στην 

Ιταλία. 

Πίσω τους άφηναν μια Μακεδονία κατακερματισμένη σε τέσ-

σερα "μερίδια", χωρίς στρατό και στόλο, χωρίς ηγέτες, με την υπο-

χρέωση να πληρώνει φόρους στη Ρώμη. Σε θέσεις κλειδιά οι Ρω-

μαίοι είχαν διορίσει έμπιστους φιλορωμαίους που θα ενημέρωναν 

συνεχώς τη σύγκλητο, με αγγελιοφόρους, για την πολιτική κατάστα-

ση στον ευαίσθητο και στρατηγικό αυτό για τα ρωμαϊκά συμφέροντα 

χώρο. Έτσι θα ήταν δυνατή η άμεση επέμβαση των λεγεώνων, αν 

διαταρασσόταν το status quo που είχαν καθορίσει στη Μακεδονία με 

τόσο πανηγυρικό τρόπο. 

Στην Αμφίπολη, όπως και σ' άλλες μακεδονικές πόλεις, είχε ε-

πίσης αρχίσει μια συστηματική λεηλασία των θησαυρών και των έρ-

γων τέχνης. Μικρές περίπολοι που συνοδεύονταν από επόπτες και 

αχθοφόρους, έμπαιναν στα σπίτια των πλούσιων Αμφιπολιτών ή 

στα δημόσια κτίρια και μάζευαν οτιδήποτε είχε κάποια αξία. Χρυσά 

σκουλαρίκια, περιδέραια, βραχιόλια, κύλικες, αμφορείς, ζωγραφι-

κούς πίνακες, αγάλματα, νομίσματα... Όλα καταγράφονταν σε κα-

ταστάσεις και μεταφέρονταν στη μεγάλη αυλή της βασιλικής έπαυ-

λης, όπου υπήρχε αρκετός χώρος για μια τέτοια ταξινόμηση και 

συγκέντρωση. 



 

138 
 

Δεκάδες εργάτες άρχισαν να σκάβουν τους κήπους της έπαυ-

λης. Τα όμορφα παρτέρια, οι δεντροστοιχίες και οι χαλικοστρωμένοι 

διάδρομοι, είχαν μετατραπεί σε ορύγματα. Οι βανδαλισμοί αυτοί δι-

καιολογήθηκαν απ' τις υπόνοιες και τους ψιθύρους, πως ένα μέρος 

του βασιλικού θησαυρού είχε ταφεί στους κήπους της έπαυλης και 

γίνονταν οι έρευνες για τον εντοπισμό του. Πάντως ένα ήταν βέβαιο. 

Οι καλλιτεχνικοί θησαυροί της έπαυλης ήταν ανυπολόγιστης αξίας 

και φυσικά δε χρειαζόταν καμιά έρευνα για να τους ανακαλύψουν. 

Ήταν μπροστά στα μάτια τους. 

Η καταγραφή των πολύτιμων αντικειμένων της έπαυλης γί-

νονταν από διάφορα συνεργεία, στα οποία επιστατούσαν υπάλληλοι 

της επιμελητείας του ρωμαϊκού στρατού. Μετά την κατάταξη και αρίθ-

μηση των αντικειμένων, ακολουθούσε η επιμελημένη συσκευασία για την 

ασφαλή μεταφορά τους στη Ρώμη. Τα μεγάλης αξίας λάφυρα είχαν φορ-

τωθεί στα πολεμικά πλοία. Όλα τα άλλα φορτώνονταν με προσοχή σε 

κάρα, που είχαν επιταχθεί και τα τοποθέτησαν σε διπλή σειρά που έφ-

τανε ως την εξωτερική θύρα της έπαυλης. Πάνοπλοι λεγεωνάριοι είχαν 

δημιουργήσει κλοιό γύρω απ' τα κάρα, ενώ άλλοι φρουροί είχαν κατα-

λάβει επίκαιρες θέσεις γύρω απ' τον αυλόγυρο του μεγαλόπρεπου 

κτίσματος. 

Ο Περσέας και η Λαοδίκη, ανάμεσα στους λίγους πιστούς συνο-

δούς και υπηρέτες που έμειναν κοντά τους για να συμμεριστούν την 

τύχη τους στην εξορία, έβλεπαν με σπαραγμό αυτή τη λεηλασία της 

έπαυλης. 

-Άδειασαν τα πάντα οι αγροίκοι... Αν μπορούσαν θα μετέφεραν στη 

Ρώμη και τα πλιθιά ή τα κεραμίδια απ' τα σπίτια της Αμφίπολης, μο-

νολόγησε μ’ ασυγκράτητη οργή ο Κρατερός.  

-Τώρα μεταφέρουν τους πάπυρους απ' τη βιβλιοθήκη, είπε ένας απ' 

τους παιδαγωγούς του μικρού Αλέξανδρου καθώς έσκυβε απ' το 

παράθυρο για να δει καλύτερα. 

Πραγματικά, την ώρα κείνη μεταφέρονταν οι πάπυροι, σε μικρά 

ξύλινα κιβώτια, που στοιβάζονταν στα κάρα. 

Ένας Ρωμαίος επόπτης, που έκανε την καταγραφή, έδωσε εν-

τολή σε στρατιώτες να προσέξουν ιδιαίτερα τ’ αμάξια με τα βιβλία. Αυ-

τοί οι πάπυροι θα φορτώνονταν στην εκκαιδεκήρη, στο βασιλικό   

πλοίο και ήταν το δώρο του ύπατου στο γιο του, το Σκιπίωνα. Μ' αυτό 

το πλοίο είχε προγραμματιστεί να μπει θριαμβευτής στη Ρώμη ο Αιμί-

λιος Παύλος, διαπλέοντας τον Τίβερη ποταμό. 



 

139 
 

-Μάξιμε, είπε ο επόπτης σ' έναν υπαξιωματικό. Σε καθιστώ προσω-

πικά υπεύθυνο για τους πάπυρους…Θα πάρεις οδηγίες από αξιω-

ματικό του στόλου στην Ηιόνα πότε και που θα φορτωθούν...  

-Πολύ φασαρία για το τίποτα!..Αυτά τα παλιόχαρτα πιάνουν τόσο 

πολύτιμο χώρο! Δεν τα βάζουμε φωτιά να ησυχάσουμε; μουρμού-

ρισε συγχυσμένος ο υπαξιωματικός. 

-Εσύ να μη μιλάς και να κοιτάς τη δουλειά σου, απάντησε κοφτά ο 

άλλος. Αυτά τα βιβλία κι άλλα αμέτρητα που θα φορτωθούν στη 

Θεσσαλονίκη και προέρχονται απ' τη βιβλιοθήκη της Πέλλας, θα 

πρέπει να τα συσκευάσουμε με πολύ μεγάλη προσοχή…Λένε πως 

έχουν μεγάλη αξία...Είναι αυστηρή διαταγή του ίδιου του ύπατου… 

Το πρωί της άλλης μέρας όλα ήταν έτοιμα για την αναχώρηση. 

Ο εκατόνταρχος Κλαύδιος επιθεώρησε τα κάρα με προσοχή. Κάθε 

τόσο ζητούσε διάφορες πληροφορίες από τους υπαλλήλους της ε-

πιμελητείας και σημείωνε κάτι στις καταστάσεις. Έπειτα γίνονταν 

παραβολές κι επαληθεύσεις κι ο εκατόνταρχος, αφού μονόγραφε 

τον τελικό κατάλογο, προχωρούσε στο επόμενο αμάξι. 

Τα έργα τέχνης και τα πολύτιμα αντικείμενα έπιαναν τον περισ-

σότερο χώρο. Είχαν φορτωθεί αναρίθμητα αγάλματα και προτομές 

απ' τα δημόσια κτίρια και τις ιδιωτικές κατοικίες των πλούσιων πολι-

τών της περιοχής. Σε άλλα κάρα τοποθετήθηκαν τρόπαια, σκαλιστά 

έπιπλα και τα χρυσά σκεύη της βασιλικής έπαυλης. 

Και στις άλλες πόλεις της Μακεδονίας είχε αρχίσει από μέρες 

αυτή η καταλήστευση του δημόσιου και ιδιωτικού πλούτου. Η φη-

μισμένη βιβλιοθήκη της Πέλλας που μεταφέρθηκε στη Ρώμη, ήταν 

μια απ' τις τέσσερις* πιο αξιόλογες βιβλιοθήκες της ελληνιστικής 

εποχής. Φορτώθηκαν επίσης χρυσά κοσμήματα, νομίσματα, αφιε-

ρώματα και τα χρυσοποίκιλτα όπλα των μακεδόνων ευγενών. Υπο-

λογίζεται πως αυτή η ανελέητη λεηλασία των μακεδονικών θησαυ-

ρών απέφερε στο ρωμαϊκό δημόσιο είκοσι εκατομμύρια σηστέρτια. Ή-

ταν ένα κολοσσιαίο για την εποχή ποσό. Χάρη σ' αυτή τη συσσώρευση 

πόρων, το δημόσιο ταμείο συγκέντρωσε τόσα αποθέματα, ώστε οι Ρω-

μαίοι πολίτες απαλλάχτηκαν απ' την καταβολή άμεσων φόρων για εκα-

τόν είκοσι πέντε χρόνια.* 

 

 

 
 



 

140 
 

ΙΙΙ.   Η ερήμωση 
 

Οι προετοιμασίες για το ταξίδι των ομήρων άρχισαν την άλλη 

μέρα. Σε ένα ειδικά διαρρυθμισμένο κάρο είχε επιβιβαστεί η βασιλική 

οικογένεια. Ο νεαρός Φίλιππος είχε καθίσει κοντά στον Αμφιπολίτη 

χωρικό, που ήταν ο οδηγός και ιδιοκτήτης του κάρου. Πιο πίσω είχε 

βολευτεί, σε πρόχειρες θέσεις από πλεχτά στρωσίδια, η Λαοδίκη, ενώ 

δίπλα της είχε κουλουριαστεί ο Αλέξανδρος. Στην άκρη του αμαξιού 

καθόταν σκεφτικός μα ήρεμος ο Περσέας. Φορούσε, όπως τη μέρα 

που ταπεινωμένος συναντήθηκε με τον ύπατο, το ίδιο απλό σκούρο  

ιμάτιο και κρατούσε σφιχτά στην αγκαλιά του την Πολυκράτεια. Το κο-

ριτσάκι ήταν χλωμό κι εξαντλημένο απ' τον επίμονο πυρετό, που το τα-

λαιπώρησε πάλι την περασμένη βδομάδα. Είχε κουρνιάσει στην αγκα-

λιά του πατέρα του και κοίταζε φοβισμένο αλλά και παραξενεμένο τους 

πάνοπλους και βλοσυρούς άντρες της φρουράς. 

Οι λεγεωνάριοι είχαν σχηματίσει κλοιό και παρακολουθούσαν με 

καχυποψία τους δούλους και υπηρέτες που πρόσφεραν τις υπηρεσίες 

τους στην επιβίβαση των ομήρων και στη φόρτωση των απολύτως α-

παραίτητων αποσκευών και προσωπικών τους ειδών. 

Επικρατούσε μια παράξενη ηρεμία. Όλοι κινούνταν μ' έναν α-

θόρυβο, θα ’λεγε κανείς, τρόπο σα να γινόταν μια συχνά επαναλαμ-

βανόμενη  δουλειά  ρουτίνας. Μόνο κάπου κάπου ακουγόταν η τσι-

ριχτή φωνή ενός φιλορωμαίου Αμφιπολίτη, τον οποίο ο στρατιωτικός 

διοικητής διόρισε ως αρχιεργάτη. Διάβαζε τα ονόματα των ομήρων 

και τους έδειχνε το αμάξι της επιβίβασης τους. 

Ο Κλαύδιος, ο νεαρός Ρωμαίος εκατόνταρχος, στεκόταν σιω-

πηλός δίπλα στη δεξιά κολόνα της εισόδου. Ξαφνικά εμφανίστηκε ο 

Αίλιος Τουβέρωνας. 

-Έχουμε κανένα πρόβλημα εδώ Κλαύδιε; ρώτησε σκυθρωπός ενώ 

με το ανήσυχο βλέμμα του έριχνε διερευνητικές ματιές στη γεμάτη 

από πολίτες, στρατιώτες και κάρα αυλή της έπαυλης.  

-Σχεδόν έχουμε τελειώσει...Ξεκινάμε αμέσως...Αυτά εδώ τα κάρα εί-

ναι για τα πλοία…Όλα τα υπόλοιπα θα ξεκινήσουν για τις ακτές της 

Ιλλυρίας…  

Σε κάποια άκρη, προς την πλευρά των μαγειρείων, βρισκόταν 

το αμάξι όπου είχαν στοιβαχτεί ο Κρατερός με τη Ροδόπη και πολ-

λοί άλλοι απ' την ακολουθία του βασιλιά. Λίγο πιο πέρα, η Φυλλίδα 

τους κοίταζε με βουρκωμένα μάτια και προσπαθούσε να τους πλη-



 

141 
 

σιάσει. Ένας στρατιώτης την απωθούσε μαλακά αλλά μ’ επιμονή και 

πείσμα προς τα πίσω, έξω απ' τον κλοιό της φρουράς που έζωνε 

τους όμηρους. 

Εκείνη τη στιγμή ένα παιδάκι, που το κρατούσε στην αγκαλιά 

της η γιαγιά του, άρχισε να κλαίει γοερά. Παρακαλούσε το βλοσυρό 

επόπτη ν' αφήσει τους γονιούς του να κατεβούν απ' το αμάξι. Δημι-

ουργήθηκε αναταραχή στα λιγοστά γυναικόπαιδα, στους συγγενείς 

των ομήρων εκείνων που είχαν επιλεγεί για ν' ακολουθήσουν τη 

βασιλική οικογένεια στην εξορία. 

Τα αμάξια ξεκίνησαν. Οι φωνές και τα κλάματα δυνάμωσαν, 

καθώς η  θλιβερή  εκείνη πομπή  άρχισε να βγαίνει απ' την κεντρική 

εξωτερική πύλη της έπαυλης. 

Ο Τουβέρωνας έδειχνε αναστατωμένος. Το πρόσωπό του είχε μια 

έντονη έκφραση λύπης και στενοχώριας. Απέφυγε, εκείνη την τραγική 

για τη Φυλλίδα στιγμή, να την πλησιάσει και να τραυλίσει έστω μια κά-

ποια δικαιολογία. Ένοιωθε σαν ένοχος, μ' όλο που δεν ήταν ο φταίχ-

της γι' αυτά που συνέβαιναν μπροστά στα μάτια του. Γύρισε κι έδωσε 

οδηγίες στον Κλαύδιο αλλά με κλεφτές ματιές παρακολουθούσε τη Φυλ-

λίδα ν' ακολουθεί, κλαίγοντας σπαραχτικά, το κάρο των γονιών της. 

-Μάνα, που  μ'  αφήνεις!..Πατέρα, πάρτε  με και μένα μαζί σας, ξε-

φώνιζε ικετευτικά. 

Δυο λεγεωνάριοι την απώθησαν στην αρχή χωρίς να μιλήσουν, 

αλλά όταν η κοπέλα επέμενε να πλησιάσει  απ' την άλλη πλευρά, έ-

νας άλλος την έσπρωξε με δύναμη βρίζοντας. 

Η Φυλλίδα ξανασηκώθηκε κι επιχείρησε πάλι να βρεθεί όσο μπο-

ρούσε πιο κοντά στους γονιούς της. Οι στρατιώτες που επιτηρούσαν 

το κάρο εξαγριώθηκαν. 

-Φύγε κόρη μου!.. Θα σε λογχίσουν!.. Μη νοιάζεσαι για μας!.. Θα γυρί-

σουμε γρήγορα, της είπε η Ροδόπη για να την καθησυχάσει και να την 

παρηγορήσει. 

Ένας απ' τους φρουρούς ήταν έτοιμος να τη χτυπήσει στα πλευ-

ρά με την πίσω άκρη του δόρατος. Ο Αίλιος Τουβέρωνας έφτασε με 

δυο πηδήματα κοντά του και τον συγκράτησε με δύναμη.  

-Σταμάτα ανόητε! Ποιος σ' έμαθε να χτυπάς γυναικόπαιδα; του φώ-

ναξε άγρια στα λατινικά. 

       Ο στρατιώτης συμμαζεύτηκε φοβισμένος. Οι υπόλοιποι φρουροί 

σάστισαν και σταμάτησαν, από αμηχανία, τα δυο τελευταία κάρα. Ο 

Τουβέρωνας τους έκανε νεύμα να προχωρήσουν. 



 

142 
 

-Μην καθυστερείτε...Θα πρέπει ν '  ακολουθήσετε τους άλλους, πρό- 

σταξε. 

Η Φυλλίδα, αλαφιασμένη απ' τον πόνο και την απελπισία, 

προσπάθησε πάλι ν' ακολουθήσει. Ο Ρωμαίος αξιωματικός την έ-

πιασε απ' το μπράτσο δυνατά και τη συγκράτησε στη θέση της. 

-Σε παρακαλώ πολύ...Σε παρακαλώ Αίλιε...Άφησέ με ν' ακολου-

θήσω τη μάνα μου και τον πατέρα μου...Καν’ το για χάρη μου...Δε θ' 

αντέξω σ' έναν τέτοιο χωρισμό, του είπε η κοπέλα μέσα απ' τα ανα-

φιλητά της. 

-Θα  μείνεις εδώ Φυλλίδα!  της είπε με φωνή σπασμένη απ' τη συγ-

κίνηση αλλά και μ' έναν ευδιάκριτο τόνο προσταγής. 

 -Μα πρέπει να πάω μαζί τους!..Θα πεθάνω εδώ μόνη μου!.. θα πε-

θάνω! Λυπήσου με!..  

-Δε θα πεθάνεις...Θα ζήσεις...Θα μείνεις για να ζήσεις…  

-Θα φύγεις κι εσύ!.. Λυπήσου με!.. 

Έγειρε στον ώμο του κι έκλαιγε με λυγμούς. Το σώμα της σπά-

ραζε απ' την απόγνωση και τον πόνο. Προσπάθησε πάλι να προ-

χωρήσει αλλά ο άντρας τη σταμάτησε μ' αποφασιστικότητα.  

-Λυπήσου με, του ξανά ‘πε και με τα μεγάλα της μάτια, τα γεμά-

τα δάκρυα, τον κοίταξε επίμονα. 

Τότε πρόσεξε πως το πρόσωπο του ήταν χλομό, πλημμυρι-

σμένο από θλίψη. Δυο δάκρυα τρεμούλιαζαν, έτοιμα να γλιστρή-

σουν απ' τα μάτια του. Την κοιτούσε μ' ένα βλέμμα γεμάτο ικεσία. 

-Μην επιμένεις Φυλλίδα...  

-Πρέπει  να ‘ρθω κι εγώ μαζί σας...Φεύγουν όλοι όσους αγαπώ...Ας 

έρθω κι εγώ...Το θέλω...Πρέπει... 

-Κι  εγώ το  θέλω  μα θα  μείνεις  εδώ... Είσαι τόσο νέα, τόσο όμορ-

φη! Δε θα σ' αφήσω να ‘ρθεις γιατί σ' αγαπώ... 

Έστριψε απότομα και γρήγορα, σχεδόν τρέχοντας, ακολούθησε  

τους άλλους χωρίς να γυρίσει το κεφάλι του. Η Φυλλίδα έμεινε στη θέ-

ση της ακίνητη, ανήμπορη, έτοιμη να γκρεμιστεί στο έδαφος. Κοίταζε 

σαν υπνωτισμένη, ώσπου η θλιβερή πομπή των ομήρων με την κουσ-

τωδία τους χάθηκε στην πρώτη στροφή του δρόμου. 

Τα γυναικόπαιδα άρχισαν να διαλύονται, ώσπου η περιοχή 

μπροστά απ’ τη βασιλική έπαυλη έμεινε άδεια. Όλοι οι χώροι έδειχναν 

σα να είχαν υποστεί μια αναπάντεχη καταστροφή. Οι τρομοκρατημένοι 

κάτοικοι έτρεξαν να κρυφτούν στα σπίτια τους. Οι αδέσποτοι σκύλοι 

αλυχτούσαν λυπητερά στην άδεια αγορά. Οι δρόμοι κι οι πλατείες της 



 

143 
 

Αμφίπολης παρουσίαζαν αυτή την ώρα μια συγκλονιστική εικόνα ερή-

μωσης. 

 
 
 
 
 
 
 
 
 
 
 
 
 
 
 
 
 
 
 
 
 

 
 
 
 
 
 
 
 
 
 
 
 
 
 
 

                          
                                   
 



 

144 
 

                                 ΕΠΙΛΟΓΟΣ 
 

Η αναχώρηση του ρωμαϊκού στρατού απ' τη Μακεδονία έμοιαζε 

με το πέρασμα μια θεομηνίας, που άφησε βαθιά κι ανεξίτηλα ίχνη 

στην πορεία της. Όπως όταν αποσύρονται τα νερά σε μια κατασ-

τροφική πλημμύρα. 

Οι «Ελεύθεροι Μακεδόνες» φάνταζαν σαν τα μεγαλόπρεπα εκείνα 

δέντρα, που τα κλάδεψαν μ' αγριότητα αλλά και τους ξεσκέπασαν τις 

ρίζες για να μην μπορούν να ρουφούν τους χυμούς της γης. 

Ένας άλλος επίσης λαός πλήρωσε πολύ ακριβά τις "ελευθερίες" 

του. Οι Ηπειρώτες είχαν την ατυχία, με τη βοήθεια των Ρωμαίων, να 

πέσουν στα χέρια του πιο αδίσταχτου εγκληματία κι απαίσιου προδότη 

που γεννήθηκε ποτέ στον ελλαδικό χώρο. Ο Εφιάλτης των Θερμοπυ-

λών ήταν, μπροστά στο θηριώδη Χάροπα, ένα άκακο παιδί. Την προ-

δοσία την είχε κληρονομήσει απ' το συνονόματο παππού του, ο οποίος 

πριν από τριάντα περίπου χρόνια είχε προσφέρει την ομόθυμη συμ-

παράστασή του στο Φλαμινίνο, για να διασπάσει τις αμυντικές γραμ-

μές του Φίλιππου Ε' στην Ήπειρο. 

Οι ιστορικοί ακόμα και σήμερα δε μπορούν να εξηγήσουν  πως, 

ένας στρατιωτικός με το ήθος και τις αρχές του Αιμίλιου Παύλου, ά-

φησε τη στρατιά του να λεηλατήσει και ν' αφανίσει με τέτοια αγριότητα 

ένα  "έθνος", για το λόγο ότι συνδεόταν με παραδοσιακή φιλία με τους 

Μακεδόνες. Σε δεκάδες χιλιάδες υπολογίζονται οι αιχμάλωτοι που που-

λήθηκαν ως δούλοι. Οι καταστροφές και oι δηώσεις είναι αδύνατο να 

υπολογιστούν. Και το χειρότερο, τη φοβερή αυτή καταστροφή και λα-

φυραγωγία τη διεύθυνε προσωπικά ο ίδιος ο ύπατος, ενώ ο Κορνήλιος 

Νασικάς λεηλάτησε την Ιλλυρία. 

Πολλοί λένε πως ο Αιμίλιος Παύλος είχε λάβει σαφείς οδηγίες 

από τη σύγκλητο. Ο στρατός του ύπατου επέστρεφε στη Ρώμη δυ-

σαρεστημένος γιατί, παρά τις μάχες, τους κινδύνους, τη σκληρή πει-

θαρχία και τους νικηφόρους θριάμβους, δεν ανταμείφθηκε αρκετά. Ο 

Ρωμαίος αρχιστράτηγος δεν επέτρεψε ως τότε στους άντρες του τη 

λαφυραγώγηση των πόλεων του εχθρού. Άλλοι υποστηρίζουν πως η 

σύγκλητος είχε πειστεί από τις επίμονες προτάσεις του Χάροπα για να 

εκμηδενιστεί κάθε ίχνος φιλομακεδονικής αντίστασης στην Ήπειρο. 

Οι εκδοχές αυτές είναι πολύ πιθανές, αν κανείς σκεφτεί την έντο-

νη αντίθεση του ύπατου στην, τόσο συνηθισμένη για το ρωμαϊκό στρα-



 

145 
 

τό, λεηλασία των ηττημένων πόλεων μετά από κάθε νίκη και την α-

πέχθειά του για το σιχαμερό Χάροπα. Τις επιβεβαιώνει επίσης η αντί-

θεση πολλών στρατιωτών του στην τέλεση του "θριάμβου" του. Αυτός, 

ένας απ' τους πιο ένδοξους ύπατους, που με τη νίκη του στην Πύδ-

να εξασφάλισε πλέον την παγκόσμια κυριαρχία της Ρώμης, παραλίγο 

να στερηθεί μιας τιμητικής επίδειξης που αναγνωρίστηκε σε ομοιόβάθ-

μους του πολύ μικρότερης αξίας και φήμης. Οι βετεράνοι λεγεωνάριοι 

του Γ' Μακεδονικού Πολέμου εμπόδιζαν, με τις δημαγωγικές παρο-

τρύνσεις του Σέρβιου Γάλβα, για αρκετό καιρό τους Ρωμαίους πολίτες να 

ψηφίσουν για την τέλεση της τιμητικής αυτής εκδήλωσης. 

Όταν επιτέλους πραγματοποιήθηκε ο  "θρίαμβος", αποτέλεσε ένα 

γεγονός που εντυπωσίασε όλη τη Ρώμη. Επί τρεις μέρες παρέλαυνε 

στους δρόμους της πρωτεύουσας η λεία που έφερε ο ύπατος απ' τη 

Μακεδονία. Πρώτα τα κάρα με τ' αγάλματα και τα άλλα έργα τέχνης 

και μετά τα πιθάρια γεμάτα χρυσά νομίσματα. Ακολουθούσαν ο 

Περσέας, η οικογένειά του, τα άρματά του, οι αιχμάλωτοι Μακεδό-

νες... Και τέλος ο στρατός του Αιμίλιου Παύλου... Ένας στρατός που 

συνέτριψε ολοκληρωτικά την πιο ένδοξη πολεμική μηχανή του τότε 

κόσμου, τις τρομερές μακεδονικές φάλαγγες. 

Ο Περσέας δεν κατάφερε ν' αποφύγει τη δημόσια διαπόμπευσή 

του στους δρόμους της ρωμαϊκής πρωτεύουσας. Είδε τη γυναίκα 

του και τα παιδιά του να γίνονται δημόσιο θέαμα και να προκαλούν  

τον οίκτο του όχλου. Κι όμως εξακολουθούσε ν' αγωνίζεται για να 

επιβιώσει. Όχι από "φιλοζωία", όπως κατά κόρο υποστηρίζουν όλοι 

οι γνωστοί αρχαίοι ιστορικοί που τον αντιμετώπισαν με κακότητα και 

προκατάληψη. Ήξερε, διαισθανόταν, πως ο θάνατός του είχε για  

τους Ρωμαίους βαθύτερη και σπουδαιότερη σημασία. Θα μπορού-

σαν να τον εκτελέσουν οι ίδιοι αλλά ο ρωμαϊκός προπαγανδιστικός 

μηχανισμός δεν ήθελε να δημιουργεί ήρωες και μάρτυρες. Επιδίωκε 

ν' αφανίσει τον ίδιο και τους διαδόχους του, αλλά ταυτόχρονα και να 

τους εξευτελίσει. 

Όσοι άλλοι συγγραφείς, σα τον Ποσειδώνιο,* προσπάθησαν 

να  πουν την αλήθεια, δεν άφησαν πίσω τους μαρτυρίες. Τα έργα 

τους "δεν επέζησαν". Εξαφανίστηκαν από τις βιβλιοθήκες. Ένα πο-

λύ μικρό κείμενο απ' το έργο του Ποσειδώνιου μας διέσωσε ο Πλού-

ταρχος, χωρίς να γνωρίζει αυτός ο υμνωδός του ρωμαϊκού μιλιτα-

ρισμού, ότι αυτό θα μπορούσε ν' αποτελέσει ένα ερέθισμα για συγ-

κριτική έρευνα πάνω στην προσωπικότητα του Περσέα. Όλα δείχ-



 

146 
 

νουν πως ο Περσέας δεν ήταν ούτε φιλόζωος, ούτε φιλάργυρος, ούτε 

απόλεμος και δειλός. Οι κίνδυνοι που αντιμετώπισε σαν ηγέτης μεγά-

λων κι αυτοτελών μονάδων στο στρατό του πατέρα του, ο τετραετής 

πόλεμός του με τη Ρώμη, τα άφθονα χρήματα που διέθεσε για να ναυ- 

πηγήσει έναν εκπληκτικό στόλο και η καλή διαχείριση των οικονομικών 

του κράτους, αποτελούν στοιχεία διαφωτιστικά της προσωπικότητάς  

του. Επίσης, η αναμφισβήτητη ευγένεια και οι τρόποι του, το ήθος κι η 

απέραντη αγάπη του για την οικογένειά του, δείχνουν έναν συγκροτη-

μένο άνθρωπο που, υπό άλλες συνθήκες, θα μπορούσε ν' αποτελέσει 

υπόδειγμα ηγέτη. 

Είναι βέβαιο πως ο Αιμίλιος Παύλος είχε καταλάβει πολύ καλά 

την πραγματική αξία του αντιπάλου που είχε (και από κάποια εύνοια 

της τύχης)  εκμηδενίσει στην Πύδνα. Ο Περσέας ήταν ένας αξιόλογος 

άνθρωπος αλλά ήταν αναμφισβήτητα άτυχος. Ήταν της μοίρας του να 

ποδοπατηθεί ανελέητα και ν' αποτελέσει το σκαλοπάτι για τη δημι-

ουργία μιας περίλαμπρης αυτοκρατορίας που υπέταξε τον κόσμο. Γι' 

αυτό έπρεπε να εξευτελιστεί και να αυτοαφανιστεί. Το πρώτο το πέτυ-

χαν οι υμνητές της ρωμαϊκής δύναμης, οι οποίοι την ώρα που έγρα-

φαν την ιστορία έγλυφαν δουλικά και τα ρωμαϊκά σανδάλια. Το δεύτε-

ρο δεν το κατόρθωσαν όπως θα το ήθελαν πραγματικά. Ο Περσέας 

δεν αυτοκτονούσε για να τους διευκολύνει. Είχε φαίνεται διαισθανθεί 

τις προθέσεις τους και για τον ίδιο και για τα παιδιά του...Και  πάλι  

"ως θηρίον αλισκομένων των τέκνων του", αγωνιζόταν να ζήσει με 

την ελπίδα ν' αποσπάσει το βλέμμα και την οργή των κυρίαρχων νικη-

τών του απ' τα παιδιά του... Σ’ αυτά τα παιδιά θα πρέπει να στήριζε 

τις ελπίδες του για την αναγέννηση του μακεδονικού κράτους... Κι' 

όπως φάνηκε απ' τη μεταγενέστερη εμφάνιση ψευτοφιλίππων και 

ψευτοαλέξανδρων ως γνήσιων παιδιών του Περσέα, που συνέγει-

ραν το μακεδονικό λαό, ένας τέτοιος στόχος ήταν απόλυτα δικαιολο-

γημένος. Τα παιδιά του ήταν η προέκταση ενός χαμένου ονείρου. 

Οι Ρωμαίοι δεσμοφύλακές του (φυσικά με εντολές άνωθεν) α-

γωνίστηκαν ευσυνείδητα για να τον εξαναγκάσουν να πεθάνει με "η-

ρωικό θάνατο". Του πετούσαν ξίφη και σχοινιά στο απαίσιο υπόγειο 

κελί του για να θέσει τέρμα στη ζωή του. Τον πίεζαν να μένει συνέ-

χεια άγρυπνος για να τρελαθεί και ν’ αυτοκτονήσει ή για να πεθάνει 

από εξάντληση. Τέτοιες φριχτές στιγμές χρειάζεται ηρωισμός όχι για 

να πεθάνεις αλλά για να ζήσεις...Κι εκείνος αμυνόταν, αγωνιζόταν, 

δεν ξέρουμε ακριβώς μέχρι πότε… Ίσως μέχρι τη μέρα που είδε δυο 



 

147 
 

απ' τα παιδιά του, την κορούλα του και το Φίλιππο, να πεθαίνουν 

στις ίδιες πιθανόν φυλακές μαζί του. Όταν είδε μια μια τις "ελπίδες" 

του, τους διαδόχους του, τα σπλάχνα του να σβήνουν, τότε κατάλα-

βε πως η ζωή του δεν είχε πια κανένα σκοπό...Η βασιλική δυνασ-

τεία  των Αντιγονιδών κι ο ένδοξος θρόνος της Μακεδονίας είχαν για 

πάντα χαθεί μαζί με την τελευταία του ανάσα.*   

Τραγική ειρωνεία! Τον ίδιο χρόνο δολοφονήθηκε στη Συρία ο 

ναύαρχος Γναίος Οκτάβιος και δυο χρόνια μετά ξεψύχησε κι ο Λεύ-

κιος Αιμίλιος Παύλος. Μέσα σε οχτώ χρόνια απ' τη μάχη της Πύδ-

νας, χάθηκαν οι τρεις άνθρωποι που έγραψαν στην Αμφίπολη τον 

επίλογο μιας συγκλονιστικής μα κι άγνωστης, στον πολύ κόσμο, σε-

λίδας της παγκόσμιας ιστορίας. Ο Περσέας κι ο Αιμίλιος Παύλος ή-

ταν δυο ηγέτες με ήθος κι ευγένεια που θα μπορούσαν, αν δεν συ-

ναντιόνταν σαν αντίπαλοι, να συνεργαστούν θαυμάσια σα φίλοι και 

σα συμμαχητές. Αλλά κι η μοίρα τους, την οποία τόσο πολύ μνημό-

νευε και υπολόγιζε ο ύπατος, είχε αρκετά κοινά σημεία. Πέθαναν κι οι 

δυο, μέσα σε δυο χρόνια, αφού πρώτα είδαν με πίκρα και πόνο, ο 

καθένας τους, τα δυο μικρά παιδιά* τους να μαραίνονται και να 

πεθαίνουν στις πιο αποφασιστικές και κρίσιμες στιγμές της ζωής το-

υς. Ο Περσέας την ώρα που αντίκριζε το γκρέμισμα των ελπίδων του 

κι ο Αιμίλιος Παύλος στις στιγμές του μεγάλου, του απαράμιλλου θρι-

άμβου του. 

 

 

 

 

 

 

 

 

 

 

 

 

 

 

 

 



 

148 
 

                   
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

149 
 

                  ΣΗΜΕΙΩΣΕΙΣ       
 

Σελίδα 9 
Ακτής: Το Όρος Άθως 
 
Σελίδα 10 
Κρητικός:  Ο Οροάνδης ήταν έμπορος από την Κρήτη. Υποσχέθηκε να μετα-

φέρει κρυφά, τη νύχτα, με το καΐκι του τον Περσέα και την οικογένειά του, μακ-
ριά απ' τη Σαμοθράκη. Η υπέρογκη αμοιβή καταβλήθηκε προκαταβολικά, αλλά 
ο Οροάνδης σαλπάρισε την αυγή χωρίς τη βασιλική οικογένεια, ίσως γιατί τον 
αντιλήφθηκαν τα περιπολικά του ρωμαϊκού στόλου. 
 
Σελίδα 11 
Δημητρίου:  Οχυρωμένη κωμόπολη της Σαμοθράκης, απ' όπου ο Περσέας 
προσπάθησε να ξεφύγει απ' τον κλοιό του ρωμαϊκού στόλου. 
Ο μακεδονικός θρόνος ήταν, απ' την εποχή του Φίλιππου Β' και της Ολυμπιά- 
δας, στενά συνδεδεμένος με το ιερό νησί. Ο ίδιος ο Περσέας ήταν μύστης των 
Καβείριων Μυστηρίων. 
  
Σελίδα 12 
Σαραντατέσσερα: Αυτή ήταν η ηλικία του Περσέα το 168 π.Χ.  Είχε γεννηθεί 

το 212 και πέθανε το 162 π.Χ., μόλις συμπλήρωσε τα 49 του χρόνια.  
Πολυκράτεια: Δεν είναι βεβαιωμένο πως αυτό ήταν το όνομα της κορούλας 

του Περσέα, ηλικίας 5 ή 6 περίπου ετών. Παίρνοντας όμως υπόψη τις συνή-
θειες της εποχής και το γεγονός πως ο Μακεδόνας βασιλιάς αγαπούσε πολύ τη 
μάνα του, είναι φυσικό να έδωσε το όνομά της στο πρώτο θηλυκό παιδί που 
απόχτησε. 
 
Σελίδα 13 
Διοσκούρων: Οι Διόσκουροι Κάστορας και Πολυδεύκης ήταν γιοι του Δία και 
της Λήδας, της γυναίκας του βασιλιά της Σπάρτης Τυνδάρεω. Υπήρχε στη Σα-
μοθράκη αφιερωμένο ιερό σ’ αυτούς και θεωρούνταν απαραβίαστο, όπως α-
παραβίαστο ήταν κι από όλους τους Έλληνες ολόκληρο το ιερό νησί των Μεγά-
λων Θεών, των Καβείρων. Την ασυλία του νησιού σεβάστηκαν και οι Ρωμαίοι 
για να προσελκύσουν τις συμπάθειες του ελληνικού κόσμου. 
Οι Διόσκουροι είχαν περάσει απ’ τη Σαμοθράκη με τους Αργοναύτες κι είχαν 
μυηθεί στα Καβείρια Μυστήρια.  
Θηρίο:  Ο Πλούταρχος μας λέει πως η παράδοση των παιδιών του Περσέα απ' 

τον Ίωνα στους Ρωμαίους, ανάγκασε "τον άνθρωπον ως θηρίον αλισκομένων 
των τέκνων, εις χείρας ελθείν και παραδούναι το σώμα τοις εκείνων κρατούσιν". 
 
Σελίδα 14 
Ιούνη:  Το δεύτερο δεκαπενθήμερο του Ιούνη περιλαμβανόταν στο μακεδονικό 
μήνα Πάνεμο. Αντίστοιχος μήνας οτην Αθήνα ήταν ο Σκιροφοριών, στη Σπάρτη 
ο Φλιάσιος και στους Δελφούς ο Βοαθόος.  Για τη διευκόλυνση των αναγνω-
στών οι μήνες στο έργο θα αναφέρονται με το σημερινό τους όνομα. 
 
Σελίδα 20 
Κούριου  Όρους:  Το σημερινό Κουρί.                                                                                                                                                                       
Κορώνειας:  Η λίμνη σήμερα ονομάζεται επίσης και  του Λαγκαδά (ή του Αγίου 



 

150 
 

Βασιλείου). 
 
Σελίδα 21 
Κισσό:  Ο σημερινός  Χορτιάτης της Θεσσαλονίκης.  

 
Σελίδα 26 
Υψίζωνου: Ο σημερινός Χολομώντας της Χαλκιδικής. 
 
Σελίδα 28 
Σημείο:  Στην ίδια περίπου περιοχή, όπου σήμερα είναι στημένος ο "Λέων της 
Αμφιπόλεως".  Μετά τα εκπληκτικά ανασκαφικά ευρήματα στο λόφο «Καστά» 
διαπιστώθηκε πως στην αρχαιότητα το μνημείο βρισκόταν στην κορυφή της   
τούμπας των βασιλικών τάφων και μετακινήθηκε μεταγενέστερα, από πλημμύ-
ρες του ποταμού και της τεράστιας κερκινίτιδας λίμνης ως τις εκβολές του Στρυ-
μόνα.  Πρόκειται για επιτάφιο μνημείο με άγνωστο μέχρι σήμερα το χρόνο κα-
τασκευής του. Οι ανασκαφικές εργασίες που συνεχίζονται στην Αμφίπολη, θα 
αποκαλύψουν το χρόνο κατασκευής όλου του εντυπωσιακού και μεγαλόπρεπου 
ταφικού συμπλέγματος των βασιλικών τάφων, αλλά και την ταυτότητα του νεκ-
ρού ή των νεκρών για τους οποίους έχει κατασκευασθεί.   
 
Σελίδα 30 
Ηρακλεια:  Πόλη χτισμένη κοντά στο Σιδηρόκαστρο της επαρχίας Σιντικής, του 

νομού Σερρών.  
Σίρρα:  Οι σημερινές Σέρρες. Στην εποχή του Ηρόδοτου ήταν γνωστή ως ΣΙρις 

η Παιονική. Ο Θεόπομπος και ο Τίτος ΛΙβιος την ονομάζουν Σέρρα ή Σίρρα. 
Αιγές:  Για χρόνια πίστευαν πως η παλιά πρωτεύουσα της Μακεδονίας βρισκό-

ταν στη σημερινή Έδεσσα. Οι ανασκαφικές έρευνες των τελευταίων χρόνων έ-
φεραν στο φως ευρήματα, τα οποία επαναπροσδιορίζουν τη θέση των Αιγών 
γύρω απ' την περιοχή της Βεργίνας. 
Εύια:  Η σημερινή Βεύη. 

 
Σελίδα 31 
Καλλίνικο:  Λοφώδης περιοχή της Λάρισας. Εκεί έγινε η γνωστή ιππομαχία 
Μακεδόνων και Ρωμαίων τον πρώτο χρόνο του Γ’ Μακεδονικού Πολέμου (το 
171 π.Χ.). 
 
Σελίδα 32 
Βαστάρνα:  Παραδουνάβιος λαός βαρβάρων. Ο πατέρας του Περσέα σκέφτη-

κε να δημιουργήσει στενότερους δεσμούς με τους Βαστάρνες, για να τους χρη-
σιμοποιήσει εναντίον άλλων εχθρικών βαρβαρικών φυλών του Βορρά και κυ-
ρίως των Δαρδάνων. 
Ευμένη:  Βασιλιάς της Περγάμου κι αφοσιωμένος φίλος της Ρώμης. Κινδύνεψε 

να σκοτωθεί από βράχους που κύλησαν, όταν περνούσε απ’ τον ανηφορικό 
δρόμο που οδηγούσε απ’ την Κίρρα στους Δελφούς. Για το συμβάν αυτό εκτο-
ξεύτηκαν απ' τους Ρωμαίους τελείως αναπόδειχτες κατηγορίες εναντίον του 
Περσέα και του πιστού του Εύανδρου, για να αιτιολογηθούν οι προετοιμαζόμε-
νες εχθρικές τους ενέργειες εναντίον του. 
 
  
 

 



 

151 
 

Σελίδα 36 
φιλόσοφου:  Όλα  τα   ανέκδοτα  έργα  του  Αριστοτέλη   (τα  χειρόγραφα και  οι  

απλές σημειώσεις διδασκαλίας) κληρονομήθηκαν απ' τον πιστό μαθητή και συ-
νεργάτη του Θεόφραστο. Αυτός τα κληροδότησε στο Νηλέα απ’ τη Σκήψη. Οι 
κληρονόμοι του Νηλέα τα εγκατέλειψαν για δεκαετίες σε υπόγεια αποθήκη, ό-
που στις αρχές του 1ου π.Χ. αιώνα τα ανακάλυψε ο Αθηναίος βιβλιόφιλος Απελ-
λικών, όταν είχαν ήδη αρχίσει να καταστρέφονται από την υγρασία. Το 86 π.Χ., 
δυόμιση περίπου αιώνες απ' το θάνατο του Αριστοτέλη, τα χειρόγραφα μετα-
φέρθηκαν στη Ρώμη απ' τον κατακτητή των Αθηνών Σύλλα, για να εκδοθούν 
τελικά στο δεύτερο μισό του 1ου αιώνα από το Ρόδιο Ανδρόνικο. 
 
Σελίδα 41 
Στάδια:  Τα εικοσιπέντε στάδια αντιστοιχούν σε 4.800 περίπου μέτρα.  
 
Σελίδα 42 
Λικτόρες:  Ήταν δώδεκα ραβδούχοι ακόλουθοι, που συνόδευαν τους υπάτους 

στις επίσημες εμφανίσεις τους. Ο κάθε ακόλουθος κρατούσε ένα πελέκι περιτυ-
λιγμένο με ράβδους, σύμβολο της απόλυτης εξουσίας των υπάτων. 
 
Σελίδα 46 
Εξής: Το σημείο αυτό του λόγου του Αιμίλιου Παύλου είναι κατά λέξη αντιγραφή  
απ' τον Πλούταρχο (βλ. βιβλιοθήκη Αρχαίων Συγγραφέων Ι. Ζαχαρόπουλου. 
Επιμέλεια έκδοσης από τον Ευαγ.Παπανούτσο). 

 
Σελίδα 49 
Αιμιλιανός:  Πρόκειται για τον μετέπειτα Σκιπίωνα τον Αφρικανό το Νεότερο. 

 
Σελίδα 50  
Καταγωγή: Μερικοί υποστήριξαν πως οι πρόγονοι του Αιμίλιου Παύλου κατά-    
γονταν από κάποιο γιο του Πυθαγόρα, το Μάμερκο (μυθικό πρόσωπο).  
 
Σελίδα 52  
Πατέρας:  Ο Πόρκιος Κάτων, ο πατέρας του Μάρκου, ήταν ο ηγέτης μιας αν-
θελληνικής, σοβινιστικής και πολεμόφιλης ομάδας στη ρωμαϊκή σύγκλητο. 
 
Σελίδα 55  
Λεγάτοι:   Ήταν υψηλόβαθμοι αξιωματούχοι του ρωμαϊκού κράτους, οι οποίοι 
προέρχονταν από την τάξη των συγκλητικών. Ήταν ένα είδος διπλωματικών αν-
τιπροσώπων της Συγκλήτου, που αναλάμβαναν αποστολές σε ξένες χώρες για 
να καθορίσουν, συνήθως μετά από νικηφόρο πόλεμο, το πολιτικό καθεστώς, 
τους γενικούς όρους υποταγής και τις οικονομικές απαιτήσεις των νικητών από 
τους ηττημένους. Επειδή είχαν ποσοστά συμμετοχής στον πλούτο από τις καθι-
ερωμένες λεηλασίες του στρατού, υπήρχε έντονο ενδιαφέρον για την απόκτηση 
αυτού του τίτλου. Μάλιστα, για το λόγο αυτό υπεράσπιζαν «τα δικαιώματα των 
λεγεωνάριων για καταστροφές και λεηλασίες» ώστε να αποκομίζουν κι αυτοί 
μεγαλύτερα κέρδη. Οι λεγάτοι που έφθασαν στην Αμφίπολη ήρθαν σε συγκα-
λυμμένη σύγκρουση με τον Αιμίλιο Παύλο, ο οποίος είχε απαγορεύσει  στους 
στρατιώτες των λεγεώνων του να λεηλατούν.  Ιεραρχικά, ένας ύπατος ήταν σε 
υψηλότερη βαθμίδα από έναν Λεγάτο (Legatus).     
 
 



 

152 
 

Σελίδα 57 
Τείχος:  Εκτός απ' το κυρίως τείχος που περιέβαλε την πόλη, υπήρχε στο εσω-

τερικό της κι ένα ακόμα τείχος το οποίο προστάτευε την Ακρόπολη και τα δημό-
σια κτίρια που ήταν κτισμένα εκεί. Με τον τρόπο αυτό η αντίσταση στην Ακρό-
πολη θα μπορούσε να συνεχίζεται κι όταν ακόμα η πόλη θα είχε καταληφθεί 
από εχθρικές δυνάμεις. Οι δυο άκρες αυτού του εσωτερικού τείχους κατέληγαν 
σε τμήμα της ανατολικής πλευράς του εξωτερικού τείχους, όπου βρισκόταν και 
η Ανατολική Πύλη της πόλης. 
 
Σελίδα 59 
Τέμπη:  Η συνάντηση έγινε το 172 π.Χ., δηλαδή έναν περίπου χρόνο πριν απ’ 
την έναρξη του πολέμου. 
Ύπατος: Ο ραδιούργος αυτός Ρωμαίος αξιωματούχος εκλέχτηκε ύπατος το 
186 και το 169 π.Χ. Κατά τη διάρκεια της δεύτερης υπατείας του, στο τρίτο έτος  
του Γ' Μακεδονικού Πολέμου, διοίκησε της ρωμαϊκές δυνάμεις στην Ελλάδα. Ο  
Περσέας τον αντιμετώπισε κι' αυτόν νικηφόρα, παρά τις αρχικές του επιτυχίες. 
 
Σελίδα 61 
Θεώνδας: Ο Θεώνδας ήταν ο ανώτατος θρησκευτικός αλλά και πολιτειακός 
άρχοντας της Σαμοθράκης. Ο λαός του νησιού τον αποκαλούσε τιμητικά "βασι-
λιά". Ο Εύανδρος, αυτός ο τόσο αφοσιωμένος στον Περσέα λεβεντοκρητικός, 
ήταν βέβαιο πως θ' αυτοκτονούσε μπροστά στο ενδεχόμενο μιας δικαστικής 
φάρσας που του ετοίμαζαν (στο  Ειδικό  Δικαστήριο Ιερόσυλων) οι πανικόβλητοι   
κάτοικοι  της Σαμοθράκης. Μόνο έτσι Θα μπορούσαν ν' αποφύγουν της συνέπε-
ιες από την αναμενόμενη, από στιγμή σε στιγμή, επέμβαση του ρωμαϊκού  στό-
λου που "προστάτευε" το νησί. Οι Ρωμαίοι έψαχναν για αφορμές ώστε να ε-
πέμβουν χωρίς να κατηγορηθούν για απροκάλυπτη παραβίαση της ασυλίας. 
Ο Θεώνδας ανακοίνωσε επίσημα την αυτοκτονία του Εύανδρου, αλλά ο ιστορι-
κός Τίτος Λίβιος αποφαίνεται (χωρίς να μπορεί να υποδείξει μια έντιμη κι έγκυ-
ρη πηγή πληροφοριών), πως ο ανώτατος ιεράρχης της Σαμοθράκης θα πρέπει 
να είχε δωροδοκηθεί απ' τον Περσέα. 
Ο Λατίνος αυτός ιστορικός γράφει για τον τελευταίο Μακεδόνα βασιλιά με τέτοιο 
απροκάλυπτο πάθος, ώστε να είναι εμφανής η έλλειψη και στοιχειώδους αντι-
κειμενικότητας. 
 
Σελίδα 64 
Χρόνια:  Ήταν το 182 π.Χ., κατά το μακεδονικό μήνα Ξανθικό (σημερινός Μάρ-
της). Ο Περσέας ήταν τότε τριανταδυό χρόνων κι ο Δημήτριος εικοσιοχτώ. 
 
Σελίδα 65 
Φίλιππος Ε’:  Ο πατέρας του Περσέα, ο Φίλιππος Ε', ήταν γιος του Δημητρίου 
Β' του Αιτωλικού, εγγονός του Αντίγονου Γονατά και δισέγγονος του Δημητρίου 
Α' του Πολιορκητή.                                                                                                        
 
Σελίδα  70 
Βισάλτες:  Οι Βισάλτες κατοικούσαν στην περιοχή της Νιγρίτας Σερρών (περί-

που στη σημερινή επαρχία Βισαλτίας) και προς τη μεριά της περιοχής Λαγκαδά. 
 
 
 
 



 

153 
 

Σελίδα  71 
Στρατηλάτης:  Ανάγλυφα με τη μορφή του Αλέξανδρου Γ' και την αναφερόμενη 

επιγραφή βρέθηκαν κατά τις ανασκαφές στην Αλεξάνδρεια του Καυκάσου (ση-
μερινό Μπαγκράμ). 
 
Σελίδα 73 
Άρατο:  Αξιόλογος πολιτικός και στρατιωτικός ηγέτης της Αχαΐας. Με το Φίλιπ-
πο Ε’ συμφώνησε στη δημιουργία της «Κοινής Συμμαχίας» του Βασιλείου της 
Μακεδονίας και της Αχαϊκής Συμπολιτείας. Ο Μακεδόνας βασιλιάς ερωτεύτηκε 
τη νύφη του Άρατου, την Πολυκράτεια, σύζυγο του συνονόματου γιου του, του 
Άρατου του νεότερου.      
Άργους: Ο μυθικός Περσέας ήταν ήρωας του Άργους και γιος του Δία και της      

Δανάης. Σκότωσε την τρομερή Μέδουσα και μετά στην Αιθιοπία έσωσε από τέ-
ρας την Ανδρομέδα, την οποία και παντρεύτηκε. Ένας απ' τους έξι γιους του, ο 
Αμφιτρύωνας, παντρεύτηκε την Αλκμήνη η οποία γέννησε τον Ηρακλή, τον τι-
μημένο ήρωα των Δωριέων και θεωρούμενο ως πρόγονο των Μακεδόνων βα-
σιλιάδων. 

 
Σελίδα74                                                                                                                   
Κοόρτεις: Στρατιωτικές μονάδες του ρωμαϊκού στρατού τις οποίες διοικούσε                           

χιλίαρχος ή ύπαρχος. 
 
Σελίδα 75 
Δώδεκα:  Το  180 π.χ. 
Εκτελεστούν:  Το φθινόπωρο του 183 π.Χ. 
 

Σελίδα 77 
Ηράκλεια:  Πρόκειται για την Ηράκλεια της Σιντικής, κοντά στο σημερινό Σιδη-
ρόκαστρο της επαρχίας Σιντικής των Σερρών. 
 
Σελίδα 80 
Αδερφής:  Πρόκειται για το σύμμαχο της Ρώμης βασιλιά της Βιθυνίας Προυσία 
Β', που είχε παντρευτεί την Απάμα, την αδερφή του Περσέα. Ο άντρας της άλ-
λης αδερφής του, ένας ηγέτης μικρού θρακικού κράτους ονόματι Τήρης, ήταν 
σύμμαχος των Μακεδόνων. 
 
Σελίδα 81 
Σέλευκου:  Ο Σέλευκος Δ', ο πατέρας της Λαοδίκης, ήταν βασιλιάς του ελληνι-
στικού κράτους της Συρίας. 
 
Σελίδα 85 
Τρεις:  Ήταν οι κορυφαίοι λεγάτοι Γάιος Ποπίλιος (ύπατος του έτους 172 π.Χ.), 
Γάιος ΟστΙλιος και Γάιος Δεκίμιος. 
 
Σελίδα 94 
Φίλιπποι:  Η πόλη με το όνομα «Κρηνίδες» ιδρύθηκε το 359 π.Χ. από αποί-
κους της Θάσου. Μετά από τρία χρόνια οι κάτοικοί της ζήτησαν την προστασία 
του Φίλιππου και προς τιμήν του μετονόμασαν την πόλη τους σε Φιλίππους. Το 
42 π.Χ., μετά τη δολοφονία του Καίσαρα, έγινε σ’ αυτή την περιοχή η «μάχη 
των Φιλίππων».  



 

154 
 

Ανατολικής Μακεδονίας: Την εποχή εκείνη ονομαζόταν "Επίκτητος Μακεδο-
νία". 
 
Σελίδα 95           
Παιονία:  Πριν από τον 6ο π.Χ. αιώνα  γινόταν κάποια ασαφής διάκριση της 
Θράκης και της Παιονίας, η οποία κατοικούνταν από ελληνοπελασγικά φύλα. Ο 
Ηρόδοτος είχε υπόψη του αυτή τη διαίρεση. Μεταγενέστερα ως Θράκη αναφέ-
ρεται η δυτικά και πλησίον του Σρυμόνα περιοχή που εκτεινόταν ανατολικά ως 
τη σημερινή χερσόνησο της Καλλίπολης. Έτσι τη μνημονεύει κι ο Θουκυδίδης, ο 
οποίος είχε κληρονομήσει ένα χρυσωρυχείο στο Παγγαίο είτε από τη  γυναίκα 
του, η οποία  καταγόταν απ' αυτή την περιοχή, είτε από τον πατέρα του, τον 
Όλορο, ο οποίος είχε προγονικές ρίζες στη Θράκη. Άλλωστε, ο πατέρας του 
είχε το ίδιο όνομα με το βασιλιά της Θράκης, του οποίου μια απ’ τις κόρες είχε 
παντρευτεί ο Μιλτιάδης, ο ήρωας στρατηγός της μάχης του Μαραθώνα. 
Η Ανατολική, η παραστρυμόνια Παιονία, περιλάμβανε διάφορα ανεξάρτητα κρα-
τίδια (π.χ Ορρεσκίων, Ιχναίων, Πάνοπλων, Μυγδόνων, Ηδωνών, Οδομαντών, 
Σιντών, Βισαλτών κ.λ.π.). Ο καθηγητής Ι.Σβορώνος αποτύπωσε το 1913 τη γε-
ωγραφική εικόνα της περιοχής (όπως ήταν πριν από το 480 π.Χ.), σε νομισμα-
τικό χάρτη της ελληνοπελασγικής Παιονίας. 
 
Σελίδα 100  
Κλέωνα:  Ο Κλέων ήταν Αθηναίος πολιτικός. Διακρίθηκε ως τυχοδιώκτης και 

φιλοχρήματος δημαγωγός. Υπήρξε αντικείμενο σκληρής κριτικής από τον κω-
μωδιογράφο Αριστοφάνη στο έργο του  «Ιππείς». Ως στρατηγός κατά τον Πε-
λοποννησιακό Πόλεμο, ηττήθηκε και σκοτώθηκε στην Αμφίπολη από τους 
Σπαρτιάτες το 422 π.Χ. Ο υποτιθέμενος τόπος θανάτου του  θα πρέπει να 
βρίσκεται περίπου  απέναντι από τις ανατολικές πύλες και βορειοανατολικά της 
πόλης, στο δρόμο  προς την κατεύθυνση της Καβάλας.        .                                                                                                                                    
                                                                                                                                                                                                                                                                                                                 
Σελίδα 101 
Μάρτη:  Αντίστοιχος μακεδονικός μήνας ήταν ο Ξανθικός.  
 
Σελίδα 104 
Ευριπίδη:  Ο Ευριπίδης είχε ταφεί στην αρχαία Αρέθουσα, βόρεια της Βόλβης, 

γύρω στο 405 π.Χ. Αργότερα ο βασιλιάς της Μακεδονίας Αρχέλαος ανακόμισε 
τα οστά του ποιητή στην Πέλλα. 
 
Σελίδα 105 
Δίας:  Ο ναός του Καπιτωλίνου Διός της Ρώμης θεωρούνταν προστάτης ναός 
της οικογένειας των Αιμιλίων. Είναι γνωστό πως, όταν εκλέχτηκαν αγρονόμοι ο 
Λεύκιος Αιμίλιος Παύλος και ο ξάδερφός του Μάρκος Αιμίλιος Λέπιδος, εισέ-
πραξαν τις οφειλές και τα πρόστιμα από τους πλούσιους κτηνοτρόφους και διέ-
θεσαν μέρος του ποσού για την αγορά χρυσών ασπίδων που τοποθετήθηκαν 
στο αέτωμα αυτού του ναού. 
 
Σελίδα 108 
Βρασίδας:  Ο σπαρτιάτης στρατηγός ξεψύχισε στην Ηιόνα, αλλά είχε ταφεί μέ-
σα στην πόλη, στο σημείο που βρίσκεται σήμερα το Μουσείο της Αμφίπολης. 
 
 
 



 

155 
 

Σελίδα 116 
Σκιπίωνα:  Ο Σκιπίων ο Αφρικανός ο Πρεσβύτερος, παντρεύτηκε την αδερφή 

του Αιμίλιου Παύλου, την Αιμιλία. Ο γιος του ύπατου Πόπλιος Κορνήλιος Σκιπί-
ωνας Αιμιλιανός έμεινε στην ιστορία ως Σκιπίων ο Αφρικανός ο Νεότερος. 
 
Σελίδα 117 
 Αλέξανδρος Γ' (ο Μέγας):   Ήταν ο 21ος βασιλιάς της Μακεδονιας.     
 
Σελίδα 118 
Τρία:  Η εγκατάσταση των αποίκων στη νέα πόλη έγινε το 437 π.Χ. 

 
Σελίδα 119 
Ελλάδα:  Οι Ρωμαίοι ενίσχυσαν όσο μπορούσαν τις διαιρετικές τάσεις των Ελ-
λήνων. Προσπάθησαν ν’ απομονώσουν τους Μακεδόνες απ’ τους άλλους Έλ-
ληνες, γιατί γνώριζαν τις συνέπειες από μια συνειδητή συνένωση των ελληνικών 
"εθνών". Ο Ελληνισμός θ' αποτελούσε σ' αυτή την περίπτωση μια φοβερή πολι-
τική και στρατιωτική δύναμη, όπως είχε επισημάνει κι ο εμπνευστής της «Πα-
νελλήνιας Ιδέας», ο Ισοκράτης. Αντίθετες απόψεις είχε ο μεγάλος ρήτορας Δη-
μοσθένης, ο οποίος με τον τοπικιστικό φανατισμό του έφτασε στο σημείο να 
συμπράξει με τους προαιώνιους εχθρούς των Ελλήνων, τους Πέρσες, για να 
αποφευχθεί η ανάδειξη της Μακεδονίας ως νέας ηγετικής δύναμης του αρχαίου 
ελληνικού κόσμου. Οι ισχυροί πολιτιστικοί και γλωσσικοί δεσμοί των Μακεδό-
νων με τους άλλους Έλληνες ήταν τόσο αδιάσπαστοι, ώστε δεν ήταν καθόλου 
δύσκολο στο γεωγράφο Στράβωνα να διαπιστώσει στις αρχές του 1ο μ.Χ. αιώνα 
ότι "Είναι λοιπόν Ελλάδα και η Μακεδονία". 
 
Σελίδα 121 
Λυγκηστίδας:  Ο Τίτος ΛΙβιος μνημονεύει την Πελαγονία σαν πρωτεύουσα της 

"Τέταρτης Μερίδας". Η διαφορετική αυτή άποψη βασίζεται στο γεγονός πως, 
μετά το συνέδριο της Αμφίπολης και το διαμελισμό της Μακεδονίας, η Ηράκλεια 
της Λυγκηστίδας ενσωματώθηκε στην Πελαγονία κι αργότερα μετονομάστηκε σε 
Πελαγονία ( ή  Ηράκλεια η Πελαγονική). 
Ήταν χτισμένη στο ΒΔ άκρο της αρχαίας Μακεδονίας, το οποίο σήμερα απο-
τελεί έδαφος της Νοτιοσλαβίας (κοντά στο Μοναστήρι που οι Σλάβοι το μετονό-
μασαν σε Μπίτολα). 
Εκεί βρέθηκαν ερείπια, αγάλματα και νομίσματα με ελληνικές επιγραφές (όπως 
Ηρακλής, Νέμεσις κ.λ.π.). Όμως παρά τα ευρήματα αυτά, το 1944 οι Γιουγκοσ-
λάβοι κομμουνιστές δημιούργησαν, με πυρήνα ένα ελάχιστο τμήμα της Πελαγο-
νίας, μια πλασματική "μακεδονική" σλαβογενή εθνότητα με σκοπό να επε-
κτείνουν τα "προγονικά δικαιώματά τους" προς το νότο, προς το Αιγαίο. 
Την ίδια μέθοδο ακολούθησε κι ο Τούρκος πολιτικός Τουργκούτ Οζάλ όταν, για 
να διευκολύνει την ένταξη της Τουρκίας στην ΕΟΚ, "απέδειξε" την ευρωπαϊκή 
ταυτότητα του τουρκικού έθνους εκτουρκίζοντας τον Όμηρο (Ομέρ) σε βιβλίο 
του που κυκλοφόρησε στα γαλλικά, στο τέλος του 1988. Τώρα πλέον μάθαμε 
πως ο Όμηρος, στην "Ιλιάδα" του, υμνούσε στα ελληνικά τους θρύλους και τις 
παραδόσεις των "γειτόνων" του Ελλήνων!  
Η παραχάραξη της ελληνικής ιστορίας, κυρίως μετά το δεύτερο παγκόσμιο πό-
λεμο, αρχίζει πια να παίρνει τη μορφή φαρσοκωμωδίας. Λαοί χωρίς προσφορά 
στον ευρωπαϊκό πολιτισμό ψάχνουν αναίσχυντα για προγονικές πολιτιστικές 
ρίζες σε γειτονικά χωράφια. 
 



 

156 
 

Σελίδα 123 
Σπιτιού:  Ο Αιμίλιος Παύλος αρνήθηκε να συναντηθεί  με το Χάροπα, όταν αρ-

γότερα ο απαίσιος αυτός Έλληνας προδότης επισκέφθηκε τη Ρώμη.  
 
Σελίδα 125 
Συμπόσια:  Μερικοί τις πλούσιες αυτές συνεστιάσεις τις ονόμασαν "νεκρικά 

συμπόσια της Μακεδονίας". 
Στρυμόνα:  Οι Αρχαίοι Έλληνες έδιναν ανθρώπινη μορφή στους ποταμούς και 

τους θεοποιούσαν. Οι Ηλείοι στην Πελοπόννησο είχαν θεοποιήσει τον Αλφειό, 
τον ιερό ποταμό της Ολυμπίας 
Γυμναστήριο:  Πολλοί χώροι και μνημεία της Αμφίπολης εντοπίστηκαν απ' τον 
αρχαιολόγο Δημ. Λαζαρίδη. Το ανασκαφικό του έργο συνεχίστηκε με επιμονή 
απ’ την κόρη του Πέπη Λαζαρίδη. 
 
Σελίδα 127 
Νέαρχου:  Ο Νέαρχος έγραψε το αξιόλογο για τις πολύτιμες πληροφορίες του 

έργο "Τα αμφί  τω παράπλω". 
 
Σελίδα 128           
Ολυμπιάδας:  Η 115η  Ολυμπιάδα πραγματοποιήθηκε το έτος  320 π.Χ. 

 
Σελίδα 129 
Ιταλία: Λένε πως η πρώτη βιβλιοθήκη της Ρώμης δημιουργήθηκε απ' τα ανυπο-
λόγιστης αξίας έργα της βιβλιοθήκης της Πέλλας, που ο Αιμίλιος Παύλος δώρισε 
στο γιο του Σκιπίωνα. 
 
Σελίδα 133  
Σπείρας:   Ρωμαϊκή στρατιωτική μονάδα από δυο λόχους οπλιτών και μερικούς 

ιππείς. 
 
Σελίδα 135  
Αδερφός:  Πρόκειται για το δεκαεννιάχρονο, την εποχή εκείνη, Δημήτριο, το γιο 

του Σέλευκου Δ', ο οποίος ανέβηκε αργότερα στο θρόνο της Συρίας και είναι 
γνωστός ως Δημήτριος Α' ο Σωτήρ.  Στη Ρώμη ο Δημήτριος είχε συνάψει φιλι-
κές σχέσεις με τον Πόπλιο Σκιπίωνα Αιμιλιανό (το γιο του ύπατου) και τον ιστο-
ρικό Πολύβιο. Ίσως μπόρεσε να προσφέρει κάποια βοήθεια αλλά μόνο στη Λα-
οδίκη και ενδεχομένως σ’ ένα απ' τα παιδιά του Περσέα, τον Αλέξανδρο.      
 
Σελίδα 136 
Αντιγονιδών:  Η δυναστεία των Αντιγονιδών ιδρύθηκε απ' τον Αντίγονο το Μο-

νόφθαλμο, στρατηγό του Μεγαλέξανδρου και πατέρα του Δημήτριου Πολιορκη-
τή. 
 
Σελίδα 139  
Τέσσερις:  Οι τέσσερις αυτές βιβλιοθήκες ήταν  της Αθήνας, της Αλεξάνδρειας, 
της Πέλλας και της Περγάμου. 
Χρόνια:  Ως το 43 π.Χ.  
 
Σελίδα 145 
Ποσειδώνιο:  Ο Ποσειδώνιος έγραψε για τα ιστορικά γεγονότα της Πύδνας "υ-

πέρ του Περσέως απολογούμενος". 



 

157 
 

 
Σελίδα 147 
Ανάσα:  Υπάρχει κάποια ασάφεια ως προς το χρόνο θανάτου του Περσέα και 
των παιδιών του. Ο Πλούταρχος γράφει πως πέθανε δυο χρόνια μετά τη μετα-
φορά του στη Ρώμη, δηλαδή το 165 π.Χ.  
Πιο έγκυρη όμως θεωρείται η πληροφορία πως ο Περσέας πέθανε το 162 π.Χ. 
(σχεδόν αμέσως μετά το θάνατο των δυο παιδιών του) ενώ ο Λεύκιος Αιμίλιος 
Παύλος δυο χρόνια μετά (160 π.Χ.). 
Παιδιά:  Τα δυο αγόρια του Αιμίλιου Παύλου απ' το δεύτερο γάμο του πέθαναν, 
τo πρώτο πέντε μέρες πριν και το δεύτερο τρεις μέρες μετά το "θρίαμβό" του, σε 
ηλικία δεκατεσσάρων και δώδεκα χρόνων αντίστοιχα. 
Απ’ τα παιδιά του Περσέα επέζησε μόνο ο Αλέξανδρος, ο οποίος σαν γραφιάς 
κάποιας δημόσιας υπηρεσίας στη Ρώμη αφομοιώθηκε, άγνωστος ανάμεσα σ’ 
άγνωστους, απ' τη ρωμαϊκή κοινωνία.  
 



 

158 
 

                     

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 

159 
 

                                               Ο ΣΥΓΓΡΑΦΕΑΣ ΚΑΙ ΤΟ ΕΡΓΟ ΤΟΥ 

Ο Σωκράτης Σίσκος γεννή-         
θηκε στον Εμμανουήλ  Παπά του 
νομού Σερρών. 
      Περάτωσε τις γυμνασιακές του 
σπουδές στις Σέρρες και αποφοίτη-
σε από το Τμήμα Οικονομικών και 
Πολιτικών Επιστημών της Σχολής 
Νομικών και Οικονομικών Επιστη-
μών του Αριστοτέλειου Πανεπιστή-
μιου Θεσσαλονίκης. 
      Μετεκπαιδεύτηκε στο Παρίσι σε 
θέματα "οικονομίας των μεταφο-
ρών" και συνέγραψε πλήθος άρθ-
ρων και δυο βιβλία συγκοινωνιακού 
περιεχομένου. 
      Εργάσθηκε στους Ελληνικούς 
Σιδηροδρόμους και διετέλεσε πριν 
από την παραίτησή του, το 1992,                         
προϊστάμενος  Εμπορικής  Εκμε-
ταλλεύσεως στην Περιφερειακή Δι-
εύθυνση Μακεδονίας / Θράκης. 

        Υπήρξε, για οκτώ χρόνια, ειδικός σύμβουλος στην εταιρεία 
ΠΕΤΡΟΓΚΑΖ  σε θέματα διακίνησης υγραερίων και εφαρμογής της 
νομοθεσίας περί καυσίμων. 
        Συμμετείχε σε κάποιες μελέτες της Πολυτεχνικής Σχολής 
Θεσσαλονίκης και ως εισηγητής, στην έρευνα για τη διακίνηση των 
επικίνδυνων φορτίων, με βάση τους κανονισμούς και τη νομοθεσία 
της Ευρωπαϊκής Ένωσης. Την έρευνα πραγματοποίησε (1997-
1998) το Εργαστήριο Συγκοινωνιακής Τεχνικής του Αριστοτέλειου 
Πανεπιστήμιου Θεσσαλονίκης. 

Διετέλεσε μέλος της πρώτης Συντακτικής Επιτροπής και επι-
μελητής των οικονομικών και συγκοινωνιακών θεμάτων, στην εγ-
κυκλοπαίδεια "Παιδεία" του εκδοτικού οργανισμού ΜΑΛΛΙΑΡΗΣ - 
ΠΑΙΔΕΙΑ. 
      
Τα λογοτεχνικά του έργα είναι: 
 
- Ηλιαχτίδα σε ξανθά μαλλιά Θεατρικό 1962 

- Η συμμορία Μονόπρακτο 1976 

- Το στραπατσαρισμένο πορτρέτο Μυθιστόρημα 1982 



 

160 
 

    
- 0 τελευταίος βασιλιάς 
   (Α’ βραβείο "Παρνασσού" 1983) 
 

Θεατρικό               1985                                                                                                                        
 

 

 Οι ευνουχισμένοι Διηγήματα 1987 

- Η προαγωγή Πεζογράφημα 1987 

- Η ματωμένη ολυμπιάδα Μυθιστόρημα 1988 

- Στις μέρες της Χαιρώνειας Θεατρικό 1989 

- ΤΟ ΣΥΝΕΔΡΙΟ  (ή ο άλλος  Περσέας) 
    (Α' βραβείο "Παρνασσού" 1990-Επανεκδόθηκε το 
    2013 με τίτλο «ΠΕΡΣΕΑΣ, ο βασιλιάς των Μακε- 
      δόνων») 
    

Μυθιστόρημα 

1991 
 

- Ο Ιταλός, ο Ολλανδός και η                                                                                                                                                                                                                         
   Μακεδονία του Κρατερού 
     (διασκευάστηκε και σε θεατρικό)          
 

Πεζογράφημα 
 
 

1992 
 
 

- Η ταβέρνα του Κρατερού                        
   Γ" βραβείο της Εταιρείας Ελλήνων 
    Θεατρικών Συγγραφέων,1993 

   (Επανεκδόθηκε το 2013) 
 

Θεατρικό                 
 
 

1994 
 

- Οράματα, (Μέρος Α )  Πεζογράφημα 1993 

- Οι φίλοι μας απ' τη Δανία Μυθιστόρημα 1994 

- Οράματα, (Μέρος Β )  Πεζογράφημα 2006 

 - Ο γιος του ΕΜΜ. ΠΑΠΑ  στο Μανιάκι  Μυθιστόρημα         2009                                                  
 
 - Οι «Άτιμοι» ηγήτορες των Λαών                Άρθρα/Κείμενα       2011 
 
 - Το ρόπαλο του Κάιν                                    Πεζογράφημα         2011                  
 
-ΠΕΡΣΕΑΣ,ο βασιλιάς των Μακεδόνων        Μυθιστόρημα         2013 
    (Βελτιωμένη  επανέκδοση του έργου 
    «Το  Συνέδριο», με νέο τίτλο) 

 
 - Ευλογημένοι και Καταραμένοι                    Μυθιστόρημα                        

       (1ος τόμος- σελ. 260)                                                                                   2012 
             (2ος τόμος- σελ. 301)                                                                                   2013  
             (3ος τόμος - Α’ Μέρος σελ. 130)                                                                   2013 
             
 
 



 

161 
 

            ΔΙΑΦΟΡΕΣ ΚΡΙΤΙΚΕΣ ΓΙΑ ΤΟ ΣΥΓΓΡΑΦΙΚΟ  ΤΟΥ ΕΡΓΟ 
 
 
    Στη Θεσσαλονίκη το πρώτο βραβείο  
    για τη συγγραφή θεατρικού έργου 
    Το βραβείο του περσινού «63ου Καλοκαιρίνειου Θεατρικού Διαγωνισμού», 
απονεμήθηκε στον κ. Σωκράτη Σίσκο, από τη Θεσσαλονίκη, για το έργο του 
«Ο τελευταίος βασιλιάς», όπως ανακοινώθηκε από τον φιλολογικό σύλλογο 
«Παρνασσός». Πρόκειται για έργο που αναφέρεται στον ΄Αγη, πρόσωπο/ 
σταθμό της αρχαίας ιστορίας μας, γραμμένο με αίσθημα ευθύνης και δύναμη 
ψυχής. Ο απλός και κατανοητός λόγος του έργου το κάνει προσιτό σε κάθε 
αναγνώστη/ θεατή.                                        
                                                                                   ΜΑΚΕΔΟΝΙΑ, 20-3-1984 
 
 

                                                                   *  

                                 Πρώτο βραβείο σε Σαλονικιό 

              Την περασμένη Τετάρτη ανακοινώθηκαν στον «Παρνασσό» τα αποτε-
λέσματα του 63ου Καλοκαιρίνειου Θεατρικού Διαγωνισμού από την Κριτική Ε-
πιτροπή που την αποτελούσαν ο Γ. Κότσιρας(πρόεδρος) και οι: Θεοφ. Φραγ-
κόπουλος και Χρ. Κατσιγιάννης. Το βραβείο απονεμήθηκε στον κ. Σωκράτη  
Β. Σίσκο (Θεσσαλονίκη) για το έργο του «Ο Τελευταίος Βασιλιάς». Πρόκειται 
για έργο που αναφέρεται στον ΄Αγη, πρόσωπο σταθμό της αρχαίας ιστορίας 
μας, γραμμένο με αίσθημα ευθύνης και δύναμη ψυχής. Ο απλός και κατανοη-
τός λόγος του έργου το κάνει προσιτό και στον πιο αδαή αναγνώστη / θεατή.  

                                                                                     ΕΛΛ. ΒΟΡΡΑΣ, 21-3-84 

                                                                                     

                                                                     

                                                           *                                       

 

 

                                 Τα βραβεία του «Παρνασσού» 

          Ανακοινώθηκαν στον «ΠΑΡΝΑΣΣΟ» τα αποτελέσματα του 63ου Καλοκαιρί-
νειου Θεατρικού Διαγωνισμού από την επιτροπή Γ. Κότσιρα, Θεοφ. Φραγκό-
πουλο και Χρ. Κατσιγιάννη. Το βραβείο δόθηκε στον Σωκράτη Β. Σίσκο για το 
έργο του « «Ο Τελευταίος Βασιλιάς», ενώ δόθηκαν και δύο έπαινοι στους Ντί-
νο Δημόπουλο και Δημ. Καραβάκο για τα έργα τους «Φυγή στον Αμβρακικό» 
και «Η Έξωση» αντίστοιχα. 

                                                                                                                                                                                                                                                                                                      
ΕΛΕΥΘΕΡΟΤΥΠΙΑ 20-3-84                                                                                                                   

         



 

162 
 

                                                                                                                                                         

*  
                            
                          
                       ΣΩΚΡΑΤΗ ΣΙΣΚΟΥ: « Ο Τελευταίος Βασιλιάς» 

    Σε μια πολύ επιμελημένη έκδοση, κυκλοφόρησε πρόσφατα από τις εκδό-
σεις «Μαλλιάρης–Παιδεία», το θεατρικό έργο του Κ Σωκράτη Σίσκου, «Ο τε-
λευταίος Βασιλιάς», που αναφέρεται στον ΄Αγη Δ΄ της Σπάρτης.  Από τις 
πρώτες κιόλας σελίδες, ο αναγνώστης καταλαβαίνει πως έχει στα χέρια του 
ένα έργο ποιότητας, που δικαιολογημένα βραβεύθηκε, το Μάρτη του 1984, 
από το φιλολογικό σύλλογο «Παρνασσός». Αιτιολογώντας την απονομή του 
βραβείου, η κριτική επιτροπή αποφάνθηκε πως το έργο το διακρίνει ο απλός 
και κατανοητός λόγος του , πως οι χαρακτήρες των ηρώων του παρου-
σιάζονται με πλούσιους χυμούς και πειστικότητα και πως είναι γραμμένο «με 
αίσθημα ευθύνης και δύναμη ψυχής». Η τελευταία αυτή διαπίστωση αξιολογεί 
απόλυτα την πραγματικά σχολαστική δουλειά του συγγραφέα πάνω στα ιστο-
ρικά δεδομένα στα οποία βασίζεται η πλοκή του έργου. Ο αναγνώστης απο-
λαμβάνει ένα αψεγάδιαστο και συναρπαστικό λογοτεχνικό κείμενο, μα ταυ-
τόχρονα πλουτίζει και τις ιστορικές του γνώσεις για μια ελάχιστα γνωστή περί-
οδο της αρχαίας μας ιστορίας.                                             
                                                                        ΜΑΚΕΔΟΝΙΑ 16-12-84  

 

                                                            * 
«…Δυο πρώτα βραβεία από το φιλολογικό σύλλογο «Παρνασσός» στον ίδιο 
συγγραφέα, σε διάστημα επτά χρόνων, δεν είναι συνηθισμένο φαινόμενο. Αν-
τίθετα είναι μια πρωτιά μοναδική. Για το λογοτέχνη όμως Σωκράτη Σίσκο απο-
τελεί πλέον πραγματικότητα μετά την πρόσφατη βράβευση του ιστορικού μυ-
θιστορήματός του « Ο άλλος Περσέας» με το πρώτο βραβείο πεζογρα-
φήματος». 

                                                     « ΚΑΤΑΝΑΛΩΤΗΣ» τεύχος Ιουλίου 1991  

 
 
 
 

                                                              * 
«… Ευχαριστήθηκα  πολύ διαβάζοντας τα «Οράματά σας». Γραμμένο με ζων-
τανή γλώσσα , με θαυμαστή παραστατικότητα και με ξεκάθαρο το στόχο σας, 
συγκινείτε και ενθουσιάζετε τον αναγνώστη σας». 
 
                                                                        Ο Αρχιεπίσκοπος 
                                                                        Αμερικής Ιάκωβος  

                                                                                    (23-3-1993) 

                                                                                                                                                                                                                  
                                                    

                                                            * 



 

163 
 

                                                  
                              
       ΣΩΚΡΑΤΗ Β. ΣΙΣΚΟΥ: «Οράματα». 
      Ιστορικοθρησκευτική νουβέλα. Η πρωτοτυπία της πλοκής και τα συγ-   
κλονιστικά για την Ορθοδοξία και τον Ελληνισμό, μηνύματα του έργου, το 
κάνουν ένα ενδιαφέρον και χρήσιμο ανάγνωσμα. Ο Σωκράτης Σίσκος είναι 
βραβευμένος συγγραφέας: Δύο έργα του , ο «Τελευταίος Βασιλιάς» (Άγης 
Δ΄. της Σπάρτης) και το «Συνέδριο», το οποίο αναφέρεται στο ψυχορράγημα 
του βασιλείου της Μακεδονίας (το 168 π.Χ.) τιμήθηκαν με πρώτα βραβεία σε 
δυο διαγωνισμούς του φιλολογικού συλλόγου «Παρνασσός» το 1983 και 
1990  
                                                                            ΕΛΛ. ΒΟΡΡΑΣ, 7-3-1993 

                       

                         * 
 
Μυθιστόρημα του συγγραφέα Σ. Σίσκου                                      
για  την Ελλάδα και τους «φίλους» της 

 
Κυκλοφόρησε, πρόσφατα, ένα νέο βιβλίο του γνωστού συγγραφέα 
Σωκράτη Β. Σίσκου. Πρόκειται για ένα νέο μυθιστόρημά του, που φέρει 
τον τίτλο «Οι φίλοι μας απ’ τη Δανία». 
 

Τρεις Δανοί, ο ζωγράφος Αλεξάντερ Γιένσεν με τη γυναίκα του Καρίν και 
την κουνιάδα του Μόνικα, πέρασαν δυο αξέχαστους μήνες διακοπών στην 
Ελλάδα, το καλοκαίρι του 1992, καλεσμένοι του ζωγράφου Αντρέα. 

Ανάμεσα στον Αντρέα και τη Μόνικα είχε αναπτυχθεί μια δυνατή ερωτική 
σχέση. Ο αναπόφευκτος χωρισμός, με την αναχώρηση των τριών τουριστών, 
παρά την ένταση των αισθημάτων, συνέτεινε στη δημιουργία προβληματισ-
μών από την πλευρά της Μόνικας, ως προς τη δυνατότητα επιβίωσης ενός 
γάμου ανάμεσα σε μια βορειοευρωπαία και σε έναν νοτιοευρωπαίο. Η διαφο-
ρά νοοτροπίας μεταξύ «βορείων» και «νοτίων» τη φόβιζε και της δημιουργού-
σε αμφιβολίες, σε σημείο ώστε ν’ αποφασίσει να αρραβωνιαστεί έναν γνωστό 
της Δανό επιχειρηματία. 

Οι δύο άντρες, ο Αλεξάντερ κι ο Αντρέας, συνδέθηκαν με μια ειλικρινή 
φιλία κι άρχισαν να αλληλογραφούν, θίγοντας στην αρχή θέματα που είχαν 
σχέση μόνο με τις επαγγελματικές τους ενασχολήσεις (εικαστικές τέχνες), για 
να προχωρήσουν αργότερα σε κοινωνικοπολιτικές και πολιτιστικές προσεγγί-
σεις σ’ ό,τι αφορά τη σημερινή ευρωπαϊκή κοινωνία και ειδικότερα το βαλκανι-
κό χώρο. 

Στη συνέχεια της αλληλογραφίας τους, από τον Ιανουάριο και ως τον  
Ιούλιο του 1993, οι δύο φίλοι ασχολούνται, εκτός από τα άλλα συνηθισμένα 
τους θέματα (όπως το πρόβλημα των σχέσεων του Αντρέα με τη Μόνικα) και 
με την τραγωδία του πολέμου στις χώρες της πρώην γιουγκοσλαβικής ομοσ-
πονδίας, αλλά επίσης και με τη μεγαλύτερη ιστορική και πολιτιστική απά-
τη του 20ου αιώνα, δηλαδή την «κατασκευή» από τους ολοκληρωτικούς 
μηχανισμούς του Στάλιν και του Τίτο του λεγόμενου «μακεδονικού έθ-
νους» στην περιοχή της πρώην σερβικής Βαρδαρίας. 



 

164 
 

Την αφορμή γι’ αυτό τον εμπλουτισμό των θεμάτων την έδωσε ο συνο-
νόματος του Αλεξάντερ τέως υπουργός εξωτερικών της Δανίας Ούφε Έλεμαν 
Γιένσεν, ο οποίος με μια εμετική και κατάπτυστη για το ύφος της ομιλία του 
στο ευρωπαϊκό κοινοβούλιο κατηγόρησε την Ελλάδα, χρησιμοποιώντας την 
επιχειρηματολογία των επιγόνων των πλαστογράφων της ιστορίας της Μακε-
δονίας. Η ομιλία αυτή ήταν το πρώτο φανερό δείγμα μιας πολιτικής κα-
κοήθειας που αντικαθιστούσε την πρακτική της κοινοτικής αλληλεγγύης 
της ΕΟΚ προς τα κράτη – μέλη της. Αυτή η επαίσχυντη «νοοτροπία Γιέν-

σεν» ολοκληρώθηκε στις 16 Δεκεμβρίου 1993 με την ομαδική αναγνώριση 
των Σκοπίων από τη Γερμανία, Βρετανία, Γαλλία, Ιταλία, Ολλανδία και Δανία. 

Μέσα από τις ανταλλασσόμενες επιστολές εμφανίζεται ο σύγχρονος ευ-
ρωπαϊκός πολιτιστικός και πνευματικός εκφυλισμός, που οφείλεται στη συνε-
χή πλύση εγκεφάλου της ευρωπαϊκής κοινωνίας. Η καταναλωτική νοοτροπία 
κι ο πολιτικός αμοραλισμός έφεραν την Ευρώπη μπροστά σ’ έναν αβυσσαλέο 
«αγγλοσαξονικό σκοταδισμό». 

Η παραπληροφόρηση των μέσων μαζικής ενημέρωσης πήρε τη μορφή 
ενός τυφλού φανατισμού, ενταγμένου στα σχέδια μιας νέας τάξης πραγμάτων. 
Παρά την αναμφισβήτητη δημοκρατική δομή του σύγχρονου δυτικοευ-
ρωπαϊκού κράτους, η παραπληροφόρηση αυτή ανταγωνίζεται, από 
πλευράς «μονολιθικής ομοιομορφίας ιδεών και μεθόδων» ναζιστικά ή 
σταλινικά πρότυπα. 

Γενικότερα, ο εμφύλιος στα εδάφη της διαλυμένης πρώην γιουγκοσλαβι-
κής ομοσπονδίας και το μακεδονικό πρόβλημα παρουσιάστηκαν από τα δυτι-
κά μέσα μαζικής ενημέρωσης μ’ έναν τρόπο που θυμίζει εξελιγμένη μορφή 
γκεμπελικής ή κομμουνιστικής πλύσης εγκεφάλου. Η συστηματική παραπλη-
ροφόρηση στο «μακεδονικό» από πολιτικούς σαν το Γιένσεν, τον Ντε Μικέλις 
ή τον Βαν Ντεν Μπρουκ ή εφημερίδες και τηλεοπτικά δίκτυα σαν τη «Μοντ», 
τη «Ρεπούμπλικα», τη «Φραγκφούρτερ Αλγκεμάινε Τσάιτουγκ», τους «Τάιμς 
της Νέας Υόρκης» ή το «CNN», συνεχίζει με άλλες μεθόδους την τιτοσταλινική 
«ενημέρωση» των Ευρωπαίων και Αμερικανών πολιτών για τη «Μακεδονία» 
και το «μακεδονικό έθνος». Σ’ αυτό το βρόμικο πολιτικό παιχνίδι χρησιμοποι-
ήθηκε και το κύρος κάποιων πνευματικών, υποτίθεται, φορέων για να προσ-
δοθεί αληθοφάνεια σε μια αυταπόδεικτη πολιτιστική απάτη. Ένα τέτοιο «πνευ-
ματικό κέντρο παραπληροφόρησης είναι το πανεπιστήμιο του Χάρβαρντ και η 
επονείδιστη εγκυκλοπαίδειά του. 

Το έργο τελειώνει με τη διαπίστωση πως οι Ευρωπαίοι πολίτες θα πρέ-
πει ν’ αντισταθούν σ’ αυτόν το σύγχρονο πολιτιστικό σκοταδισμό και στην 
πνιγηρή νεογκεμπελική πλύση εγκεφάλου των μέσων μαζικής ενημέρωσης, 
που αλλοιώνει την ευρωπαϊκή πολιτιστική κληρονομιά. 

Οι φίλοι θα συναντηθούν και πάλι, το καλοκαίρι του 1993, ενώ η Μόνικα, 
ξεπερνώντας τους δισταγμούς της, θ’ αφήσει την καρδιά της να μιλήσει. Οι 
Έλληνες και οι Δανοί φίλοι τους έχουν κατανοήσει πως οι αντιθέσεις και η α-
ποξένωση των ευρωπαϊκών λαών (των «βορείων» και «νοτίων») οφείλεται 
στην έλλειψη (από άγνοια) αλληλοπροσέγγισης σε βασικά πολιτικά, κοινωνικά 
και πολιτιστικά προβλήματα, ενώ είναι δεδομένο το υπόστρωμα μιας κοινής 
πολιτιστικής κληρονομιάς (π.χ. στην ιστορία, στις επιστήμες, στη θρησκεία 
κ.λπ.). 

 
Εφημερίδα ΜΑΚΕΔΟΝΙΑ 
       20 Ιουλίου 1994  



 

165 
 

                                   *       
                                                               

           ΚΡΙΤΙΚΗ ΓΙΑ ΤΗ «ΜΑΤΩΜΕΝΗ ΟΛΥΜΠΙΑΔΑ»  
          από το  Θεσσαλονικιό λογοτέχνη Γιώργο  Ζωγραφάκη 

                                                                                 
                                                                              Θεσσαλονίκη 7-6-1988  

 Αγαπητέ μου κ. Σίσκο 
      « Για να μάθω σωστά  ποιος είσαι, μη μου πεις τι διαβάζεις, αλλά  τι 
ξαναδιαβάζεις». Τούτος ο χαρακτηρισμός που έχει γαλατική προέλευση, θα 
μπορούσε να έχει εφαρμογή σε μένα τον αναγνώστη. Πρώτα  ξεφύλλισα, έ-
πειτα περιέτρεξα, κατόπιν διάβασα για να έχω μια σφαιρική εικόνα του έργου 
που ξεπήδησε από μελέτη και αναπλασιακή δημιουργία για να χαρώ, στη συ-
νέχεια, σαν ένα πνευματικό πλάσμα, με απόλυτη αυθυπαρξία, με μια καταπ-
ληκτικά πειστική αυτοτέλεια, πρόσωπα, περιστατικά, εύστοχες αναφορές σε 
ονόματα, τοπωνύμια, ιστορικά γεγονότα, χρονολογικοί εντοπισμοί που αλυ-
σωτά πλαισιώνουν επεισόδια, συγκρούσεις και όλα τούτα, μέσα σε μια σφύ-
ζουσα αναβίωση ανασταίνουν , ασπαίροντα, έναν κόσμο οικείο και ξένο μαζί, 
ξέμακρο αλλά και σύγχρονο, που φέρνει ως το παρόν μηνύματα που έχουν το 
απρόσμενο χρώμα της «επικαιρότητας».  
    Ιστορία, αρχαιολογία, φιλολογία, μεγάλα έργα του λόγου και της τέχνης, 
τρόπος  ζωής, σκέψεις και συμπεριφορά, συμπλέκονται, αλληλοσυμπληρούν- 
ται και φωτίζονται  αμοιβαία μέσα από ένα τρυφερό ελληνορωμαϊκό ειδύλλιο, 
την αρμονία της ελληνικής φύσης και τέχνης και τη ρωμαϊκή πειθαρχημένη ισ-
χύ ενός κατακτητή που σημάδεψε με την απόλυτη κυριαρχία του την τελευταία 
περίοδο της ελληνιστικής ιστορίας με την οριστική επικράτηση στο μακεδονικό 
χώρο. 
    Επιθυμώ, στο σημείο αυτό, να σταματήσω για λίγο στους γενικούς χαρακ-
τηρισμούς και να προβάλω την αρχιτεκτονική του νέου πνευματικοϊστορικού 
καρπού σας. Το χαριτωμένο, το τόσο λεπτά δοσμένο επεισόδιο της 
γνωριμίας του ρωμαίου με την ελληνίδα που ανοίγει την αυλαία της μυ-
θιστορηματικής σας ιστορίας και το σκληρό πέσιμο της αυλαίας με θαυ-
μαστή, υποβλητική ζωντάνια της σύγκρουσης ανάμεσα σε λεγεωνά-
ριους – σκηνή στ’ αλήθεια συναρπαστική που φανερώνει έναν ώριμο 
και πειθαρχημένο τεχνίτη του λόγου- και το ευτυχισμένο τέλος του ει-
δυλλίου που σας βοήθησε σαν άλλος μίτος της Αριάδνης να διασχίσετε 
τη λεωφόρο μιας ελληνορωμαϊκής επαφής , κάτω απ'  την ακατάλυτη 
λάμψη μιας ολυμπιάδας, όλα τούτα αποτελούν ένα επίτευγμα που θα 
μπορούσε να προβληθεί σαν κήρυγμα ειρήνης… 

     Σημειώνω με πολλή ικανοποίηση πως η στρωτή, χωρίς ακρότητες και 
φραστικές δεξιοτεχνίες γλώσσα σας στάθηκε ένα σταθερό και πλούσιο εύ-
καμπτο στοιχείο για να μας μεταφέρετε , χωρίς επιτήδευση, με ανάλαφρη χά-
ρη, σ’ έναν κόσμο που μας ήταν και ξένος και οικείος μαζί και που το άρωμά 
του ζει πάντα στο φυλετικό και πολιτιστικό παρόν μας. Αν χρησιμοποιούσα τη 
λέξη άυλος, τούτο θα φαινόταν ίσως υπερβολή. Όμως κάθε σελίδα του βι-
βλίου σας που ιστορεί έντεχνα κάποιο επεισόδιο είναι και μια γόνιμη 
αναδρομή προσιτή στον αμύητο αναγνώστη, για να του θυμίσει την α-
κατάβλητη ιστορική συνέχεια του λαού μας, μέσα από τα εγγενή σφάλ-
ματα και τις σπάνιες αρετές μας.  

    Σας ευχαριστώ για τούτη την πνευματική πανδαισία. 



 

166 
 

                                    *                                       
 
 
 

                   ΑΠΟΨΕΙΣ ΚΑΙ ΚΡΙΣΕΙΣ ΓΙΑ ΤΟΝ «ΠΕΡΣΕΑ»    
                                                         
      Στο λογοτέχνη Σωκράτη Σίσκο απονεμήθηκε 
      το βραβείο για συγγραφή πεζογραφήματος 

 
     Πρόκειται για το ιστορικό μυθιστόρημα: «Ο άλλος Περσέας».  ΄Εγινε στον 
«Παρνασσό» η αναγγελία των βραβείων του διαγωνισμού του πεζογρα-
φήματος που προκηρύχθηκε το φθινόπωρο του 1990. Το μοναδικό βραβείο 
απονεμήθηκε στο συγγραφέα Σωκράτη Σίσκο, για το ιστορικό μυθιστόρημά 
του «Ο άλλος Περσέας». 
    Ο βραβευμένος πεζογράφος γεννήθηκε στο χωριό Εμμανουήλ Παπά των 
Σερρών, αλλά κατοικεί στη Θεσσαλονίκη. Το λογοτεχνικό έργο που διακρίθηκε 
σ’ αυτό το διαγωνισμό αναφέρεται στα συγκλονιστικά ιστορικά γεγονότα που 
διαδραματίστηκαν στην Αμφίπολη, μετά τη μάχη της Πύδνας το 168 π.Χ αλλά 
και στην προσωπική  και οικογενειακή τραγωδία του τελευταίου Μακεδόνα 
βασιλιά Περσέα.. 
    Στον ίδιο συγγραφέα απονεμήθηκε επίσης το βραβείο του «63ου Καλοκαιρί-
νειου» θεατρικού διαγωνισμού που προκήρυξε ο «Παρνασσός» το 1983. Το 
έργο που διακρίθηκε τότε ήταν ο τελευταίος βασιλιάς Άγης Δ΄. της Σπάρτης, 
στο οποίο εμφανίζεται το κλίμα της παρακμής που χαρακτηρίζει την κοινωνική 
και πολιτική ζωή της Ελλάδος στα μέσα του 3ου π.Χ. αιώνα. 
                                                                                 ΜΑΚΕΔΟΝΙΑ, 26-6-1991   

                                     *                                                                                                                                                                                                           
        Αγαπητέ φίλε Σωκράτη,  
        Σας ευχαριστώ για το βιβλίο σας «Το Συνέδριο-Ο άλλος Περσέας». 

Η χαρά μου ήταν διπλή γιατί ο συγγραφέας είναι Σερραίος κι ο μύθος του έρ-
γου ξετυλίγεται, τουλάχιστο κατά ένα μεγάλο μέρος , στον τόπο μας. Ζωντα-
νέψατε με εξαίρετο και συναρπαστικό τρόπο μια από τις τραγικότερες ιστορι-
κές περιπέτειες του έθνους μας που υπήρξε η αρχή των δεινών του ελληνικού 
κόσμου…. 
    Σας χαιρετώ φιλικά και σας σφίγγω το χέρι.  
                         
    Σέρρες, 18-6-1991 
                                                                               Γιώργος Καφταντζής 
                                                                              Συγγραφέας–Ιστορικός 
 
 
 
 

                                      *                                                                                                                                                                                                           
 
 
                               



 

167 
 

                         ΕΤΑΙΡΕΙΑ ΜΑΚΕΔΟΝΙΚΩΝ ΣΠΟΥΔΩΝ 
 

Αγαπητέ κύριε Σίσκο 
Θερμά σας ευχαριστώ για την Β’ έκδοση του βιβλίου σας «ΠΕΡΣΕΑΣ, ο 

βασιλιάς των Μακεδόνων» το οποίο δίκαια βράβευσε ο «ΠΑΡΝΑΣΣΟΣ» το 
1990. 

Αφηγείσθε με τρόπο συναρπαστικό ένα κεφάλαιο της Ιστορίας μας, το 
οποίο στους καιρούς μας είναι πιο επίκαιρο παρά ποτέ. Εγκάρδια συγχαρη-
τήρια. 
       Θεσσαλονίκη,12 Δεκεμβρίου 2013                             
                                                                              Ο Πρόεδρος 

                                                                Νικόλαος Ι. Μέρτζος 
 
         

                                       * 
 
       ΒΙΒΛΙΟΠΑΡΟΥΣΙΑΣΗ 

  
       Από τα βάθη του χρόνου,  και χωρίς εξαίρεση, η ιστορία γράφεται από 
τους νικητές στους οποίους ιστορικοί, επαγγελματίες κόλακες και κάθε είδους 
εξωνημένοι κονδυλοφόροι προσφέρουν πρόθυμα και απλόχερα τις υπηρεσίες 
τους. Έτσι, γεγονότα που δεν είναι αρεστά στους νικητές αποσιωπώνται ή δι-
αστρεβλώνονται, μέχρι σημείου παραχάραξης, ενώ πραγματικά ή κατασκευ-
ασμένα περιστατικά, που εξυπηρετούν την οπτική τους, ωραιοποιούνται, δι-
ογκώνονται και προβάλλονται με ιδιαίτερη έμφαση. Μεγάλες ιστορικές προ-
σωπικότητες, τις περισσότερες φορές, διαβάλλονται, διασύρονται, αμαυρώ-
νονται και ατιμάζονται, χωρίς, φυσικά, καμιά δυνατότητα αντίλογου από την 
μεριά τους, 
       Ο κανόνας, αυτός που εφαρμόζεται χωρίς παρεκκλίσεις διαχρονικά, πήρε 
την πιο ακραία και αποκρουστική μορφή του στα χρόνια της ρωμαϊκής παν-
τοκρατορίας, όταν το διακηρυγμένο από τους ρωμαίους δόγμα vae victis – 
αλλοίμονο στους ηττημένους- εφαρμόστηκε με τον πιο βάναυσο και απάν-
θρωπο τρόπο σ’ αυτούς που είχαν την ατυχία να πέσουν νικημένοι στα χέρια 
τους. Θύμα του δόγματος αυτού, και της ανελέητης εφαρμογής του, υπήρξε ο 
Περσέας, ο τελευταίος βασιλιάς της Μακεδονίας, που μετά τη συντριπτική και 
ταπεινωτική ήττα του στην Πύδνα, διασύρθηκε, δυσφημίστηκε και ατιμάστηκε, 
όσο λίγες άλλες ιστορικές προσωπικότητες. Και προκαλεί κατάπληξη το γεγο-
νός ότι ένας από τους πρωταγωνιστές μιας τόσο σημαντικής σελίδας της παγ-
κόσμιας ιστορίας, παρέμεινε αγνοημένος και άγνωστος στον πολύ κόσμο. 
       Την ιστορική αυτή αδικία, προσπαθεί – και σε μεγάλο βαθμό το καταφέρ-
νει – να επανορθώσει ο Σωκράτης Σίσκος, με την πρόσφατη έκδοση του βι-
βλίου του, “Περσέας ο βασιλιάς της Μακεδονίας”. Το βιβλίο αυτό αποτελεί 

αναθεωρημένη και βελτιωμένη έκδοση εκείνου που με τον, μάλλον άχρωμο, 
τίτλο “Το Συνέδριο“ τιμήθηκε με το Α’ βραβείο του “ Παρνασσού“ το 1990, και 

αποπειράται να αποκαταστήσει τον Περσέα στο ιστορικό βάθρο που δικαιω-
ματικά του ανήκει. 
       Το βιβλίο κατατάσσεται στην  ιστορική μυθιστοριογραφία, ένα είδος γρα-
φής και μια φόρμα που ο συγγραφέας υπηρετεί, με ιδιαίτερη επιτυχία, σε όλο 
το συγγραφικό του έργο. Στην αφήγηση, ο αναγνώστης παρακολουθεί, με 



 

168 
 

κομμένη την ανάσα, βήμα προς βήμα, λεπτό προς λεπτό να ξετυλίγεται το 
συγκλονιστικό δράμα του τραγικού βασιλιά, κατά το τελευταίο στάδιο της ζωής 
του, από την σύλληψη, την ομηρία, και την έσχατη ταπείνωση, μέχρι την κο-
ρύφωσή του, με τον ατιμωτικό εξευτελισμό του στον υπατικό “θρίαμβο της 
Ρώμης“. 
       Πίσω από το αβάσταχτο προσωπικό και ανθρώπινο δράμα του τραγικού 
βασιλιά και της οικογένειάς του, ξεδιπλώνονται, με κινηματογραφική ακρίβεια, 
ιστορικά γεγονότα, παρελαύνουν δεκάδες ιστορικά ονόματα, και παρεμβάλλε-
ται, πολύ επιδέξια στον κατάλληλο χρόνο της αφήγησης, χωρίς να κουράζει 
τον αναγνώστη, πληθώρα τοπωνυμίων και ιστορικών γεγονότων που συνδέ-
ονται άμεσα με τα τοπωνύμια αυτά. Μια αδιάψευστη  μαρτυρία της έκτασης 
και του βάθους της  επίπονης, συστηματικής και εξαντλητικής έρευνας που 
προηγήθηκε της συγγραφής του βιβλίου. 
       Εκείνο που, επίσης,  αναδύεται εντελώς αβίαστα από την αφήγηση, 
γεγονός άλλωστε που χαρακτηρίζει όλο το συγγραφικό έργο του Σω-
κράτη Σίσκου, είναι τόσο η παθιασμένη αγάπη του προς τη γενέθλια μα-
κεδονική γη όσο και η εκμετάλλευση κάθε ευκαιρίας στην αφήγηση, για 
να τονίσει την αδιαμφισβήτητη ελληνικότητά της. Είναι, επίσης, χαρακτη-

ριστικό της γραφής του συγγραφέα, η συνήθεια να κάνει τα απαραίτητα χρονι-
κά άλματα στον κατάλληλο τόπο και χρόνο της αφήγησης, και να μεταφέρεται 
στη σύγχρονη εποχή, κάνοντας χρήσιμους παραλληλισμούς του τότε με το 
τώρα, με ιδιαίτερη έμφαση στα πιό φθοροποιά διαχρονικά χαρακτηριστικά της 
ράτσας μας: τη μισαλλοδοξία, τη διχόνοια, το διχασμό την προδοσία και τον 
αλληλοσπαραγμό. 
       Συμπερασματικά, το βιβλίο αυτό του Σωκράτη Σίσκου, αποτελεί ένα συ-
ναρπαστικό ανάγνωσμα, που με απλή και κατανοητή γλώσσα αλλά και μεγά-
λο σεβασμό προς την ιστορική αλήθεια, αφηγείται μια σχεδόν άγνωστη πτυχή 
της ελληνικής – και γιατί  όχι της παγκόσμιας-   ιστορίας, και πρέπει να διαβα-
στεί όχι μόνο από τους Μακεδόνες αλλά και από όλους τους Έλληνες που α-
ναζητούν την ιστορική αλήθεια δοσμένη με εύληπτο και συναρπαστικό τρόπο.    
                                                                

            Αθήνα, 3-5-2013                              Στέργιος Λ. Μούργκος 
                                                                         Ομότιμος καθηγητής 
                                                                   City University of New York 

  

                      
                                      * 
 
 

Διευκρινιστικές σημειώσεις για τον «ΠΕΡΣΕΑ» 

α), Τον Αύγουστο του 2013 έγινε μια ανακοίνωσε από την ΚΗ’ Εφορεία 
Αρχαιοτήτων για την ανακάλυψη του κυκλικού περίβολου ενός, πιθανόν, βα-
σιλικού νεκροταφείου στη θέση «Καστά» της Αμφίπολης, που ανάτρεψε κά-
ποια  δεδομένα της επιτόπιας έρευνας που πραγματοποίησε ο συγγραφέας 
στην Αμφίπολη το 1988/1989 σχετικά με τη εικαζόμενη τοποθεσία στην οποία 
ήταν τοποθετημένος «Ο Λέων της Αμφιπόλεως». Η αρχαιολογική σκαπάνη 
εντόπισε αρχιτεκτονικά μέλη του εντυπωσιακού περίβολου  εγκατεσπαρμένα 
στην περιοχή του χώρου του «Λέοντα» , πολλά από τα οποία είχαν ήδη επα-



 

169 
 

ναχρησιμοποιηθεί για την κατασκευή της βάσης του. Συνεπώς, με καθαρά λο-
γικές υποθέσεις, φαίνεται πως το πέτρινο μνημείο ήταν τοποθετημένο στην 
κορυφή του χωμάτινου τύμβου. Πιο συγκεκριμένα συμπεράσματα θα υπάρξο-
υν όταν θα περατωθούν οι έρευνες των αρχαιολόγων. 

 
β) Στο οπισθόφυλλο της  έκδοσης του «ΠΕΡΣΕΑ» το 1991 υπήρχε μια 

πρόταση του συγγραφέα για τη σύγκλιση παγκόσμιου επιστημονικού συνε-
δρίου για το λεγόμενο «Μακεδονικό». Στα χρόνια που ακολούθησαν πολλοί 
γνωστοί Έλληνες πολιτικοί και «διανοούμενοι» υποστήριξαν τις πλαστογρα-
φημένες θέσεις των Σλάβων των Σκοπίων και των προστατών τους στην ΕΟΚ 
(Ε.Ε.) και στις ΗΠΑ με την επίκληση της «δημοκρατικής αρχής του αυτοπ-
ροσδιορισμού των λαών», αποσιωπώντας το κίνητρο της ιστορικής και πολι-
τιστικής απάτης. Τα ιστορικά δεδομένα είναι η αδιάψευστη απόδειξη της 
πλαστογράφησης και όπως φάνηκε καθαρά στην Έκθεση του Λούβρου για 
τον Μέγα Αλέξανδρο και την Αρχαία Μακεδονία (Δεκέμβριος 2011-Ιανουάριος 
2012)  οι ξένοι Ιστορικοί και Αρχαιολόγοι, παρά τα πολιτικά παιχνίδια των ηγε-
τών της Ευρώπης και των ΗΠΑ, δεν δίστασαν να πουν την αλήθεια χωρίς εν-
δοιασμούς και επιφυλάξεις. Πριν από μερικά χρόνια, σε μια περίοδο που η 
έννοια της «Πατρίδας» είχε ταυτισθεί στην Ελλάδα με την έννοια του σοβινι-
σμού και φανατισμού, μια τέτοια πρόταση θεωρούνταν από κάποιους της δι-
εφθαρμένης και φαυλοκρατούμενης ελληνικής ελίτ ως «φασιστική». Σήμερα, 
και κυρίως μετά την οικονομική κρίση που ξέσπασε το 2008, αυτά τα αριστε-
ρόστροφα ή δεξιόστροφα διεθνιστικά (ή παγκοσμιοποιημένα) παραληρήματα 
έχουν κάπως κοπάσει. Ίσως είναι πλέον ο καιρός για την υλοποίηση ενός τέ-
τοιου συνεδρίου για την προστασία της πολιτιστικής μας κληρονομιάς.  

Επί δεκαετίες η ελληνική πολιτική ηγεσία και η «προοδευτική διανόηση» 
σιωπούσαν εξοργιστικά και σε πολλές περιπτώσεις επικροτούσαν, σε διεθνές 
επίπεδο, την προπαγάνδα όλων όσων προγραμμάτιζαν ανακατατάξεις στην 
περιοχή των Βαλκανίων. Αν ανατρέξει κάποιος στην ειδησεογραφία των εφη-
μερίδων εκείνης της περιόδου θα διαπιστώσει, με θλίψη, ότι είχαν χαρακτηρί-
σει «ως φασιστική» ακόμα και τη μεγαλειώδη, ειρηνική και δημοκρατική δια-
μαρτυρία της Θεσσαλονίκης, το 1992. Σε διπλωματικό επίπεδο η περίεργη 
αδράνεια των ελληνικών κυβερνήσεων, μπροστά στα σχέδια πλαστογράφη-
σης της ελληνικής ιστορίας, δεν έχει προηγούμενο στη διεθνή πολιτική σκηνή. 
Παράδειγμα: Η Κίνα, με τον απαράμιλλο θαυμασμό της για τον ελληνικό πολι-
τισμό και τις μεγάλες εμπορικές της σχέσεις με τη χώρα μας, για ποιο λόγο 
αναγνώρισε τα Σκόπια «ως Μακεδονία»; Ποια κινεζικά συμφέροντα εξυπηρε-
τούσε η αναγνώριση μιας πλαστογράφησης της ελληνικής ιστορίας και του 
ελληνικού πολιτισμού, τον οποίο οι Κινέζοι πρόβαλαν με τόσο μεγαλειώδη 
τρόπο στους Ολυμπιακούς Αγώνες του Πεκίνου το 2008; Για όσους έχουν 
μνήμη και θυμούνται δεν υπήρξε καμια ενέργεια, καμια χλιαρή έστω αντίδρα-
ση γι αυτή την ακατανόητη και παράδοξη αναγνώριση μιας «Τιτοσταλινικής 
κατασκευής έθνους».  
     Παρατίθεται παρακάτω η προαναφερόμενη πρόταση όπως είχε αναγραφεί 
στο οπισθόφυλλο της έκδοσης του 1991: 
« Η ίδρυση «Μακεδονικού Κράτους» μετά το Β’ Παγκόσμιο Πόλεμο, από 
ένα καθεστώς που είχε τη δυνατότητα, λόγω του ολοκληρωτικού χαρακ-
τήρα του, να επιβάλει οποιαδήποτε ιδεοκρατικά κατασκευάσματα για να 
επιτύχει μελλοντικούς επεκτατικούς στόχους προς το Αιγαίο, αποτελεί 
τη μεγαλύτερη πολιτική απάτη στη σύγχρονη ιστορία. 



 

170 
 

     Το βουλγαρικής συγγένειας γλωσσικό ιδίωμα βαφτίστηκε επίσημα 
από τον Τίτο «μακεδονική γλώσσα» και οι κάτοικοι του νεοϊδρυθέντος 
κράτους άρχισαν να πιστεύουν πως είναι «εξ αίματος» απόγονοι του 
Αλέξανδρου και του Αριστοτέλη. 
     Πολλοί ξένοι πολιτικοί και διανοούμενοι έπεσαν σ’ αυτή την παγίδα. 
Είναι ευτύχημα, τουλάχιστο, που πως το Βατικανό αντιλήφθηκε έγκαιρα 
την απάτη  και στο λεγόμενο «μακεδονικό» και στην παραποίηση των 
ιστορικών δεδομένων γύρω απ’ τη ζωή και το έργο των Ελλήνων ιερα-
ποστόλων Κυρίλλου και Μεθοδίου, οι οποίοι εργάστηκαν για τον εκ-
χριστιανισμό των Σλάβων. 
     Μπροστά σ’ αυτή τη μακροχρόνια κι αριστοτεχνική προπαγάνδα, η 
Ελλάδα θα πρέπει να ενεργήσει αποφασιστικά και οργανωμένα για να 
ξεσκεπάσει μια μεθοδική και καλοστημένη πλεκτάνη. 
     Ο συγγραφέας πιστεύει σε μια δυναμική αντίκρουση των ψευδολο-
γιών της κυβέρνησης των Σκοπίων και σε πολιτικό/διπλωματικό επίπε-
δο αλλά και σε πολιτιστικό/επιστημονικό και προτείνει τα εξής: 
     Να συγκληθεί Διεθνές Συνέδριο (κατά προτίμηση στο Παρίσι ή στην 
Ελβετία) και να προσκληθούν οι Σκοπιανοί να προβάλλουν τα επιχειρή-
ματά τους γύρω από την ίδρυση (κατά το 1945) ενός «μακεδονικού κρά-
τους» ενταγμένου σε μια σλαβική ομοσπονδία. Να αποδείξουν ποιες θα 
μπορούσαν να είναι οι γλωσσικές, πολιτιστικές και ιστορικοκοινωνικές 
σχέσεις των Σλάβων με τους Αρχαίους Μακεδόνες για τους οποίους, 
απ’ τα βάθη των αιώνων, ο Ηρόδοτος μας δίνει αξιόπιστες πληροφορίες 
για την καταγωγή τους και την εξήγηση για την ελληνικότητα του ονόμα-
τός τους. 
     Θα πρέπει να επιδιωχθεί η παρουσία, σ’ αυτό το Συνέδριο, γνωστών 
ιστορικών, αρχαιολόγων, νομισματολόγων, γλωσσολόγων και άλλων 
ειδικών επιστημόνων και καθηγητών πανεπιστημίων και να ζητηθεί η 
συνδρομή εξειδικευμένων σε πολιτιστικά και ιστορικά θέματα διεθνών 
ιδρυμάτων και οργανισμών για την αδιαμφισβήτητη εγκυρότητα των 
αποφάσεων. 
     Η χώρα μας έχει το κατάλληλο επιστημονικό δυναμικό το οποίο, με 
τη συμπαράσταση πολλών ξένων αρχαιολόγων και ιστορικών, θα μπο-
ρούσε να δώσει αποστομωτικές απαντήσεις στους πλαστογράφους». 
 
                                                                                    

                                                         * 
                                        

                      Η ΤΑΒΕΡΝΑ ΤΟΥ ΚΡΑΤΕΡΟΥ 
 
Ένα θεατρικό έργο για τη «ΜΑΚΕΔΟΝΙΑ» 
  Διαγωνισμός 1993  της Εταιρείας Ελλήνων Θεατρικών Συγγραφέων 
« … σας γνωρίζουμε ότι η Επιτροπή Κρίσεως σας έδωσε εξ ημισείας το τρί-
το Βραβείο για το έργο σας « Η Ταβέρνα του Κρατερού», που υποβάλατε για 
τη συμμετοχή σας στο διαγωνισμό συγγραφής θεατρικό έργου με θέμα 
«ΜΑΚΕΔΟΝΙΑ», το οποίο προκήρυξε η Ε.Ε.Θ.Σ.»…Σύμφωνα με την προκή-
ρυξη του διαγωνισμού για το τρίτο βραβείο προβλέπεται το ποσό του 
1.000.000 δραχμών το οποίο  στην προκειμένη περίπτωση μοιράζεται εξ η-



 

171 
 

μισείας ανά 500.000 δραχμές στο Σωκράτη Σίσκο και Νέλλη Θεοδώρου, για 
τα έργα τους αντίστοιχα, «Η ταβέρνα του Κρατερού» και «Πάμε Μακεδονία». 
                                                      
       
  
 

                                                      *  
                    
 
ΑΠΟΣΠΑΣΜΑΤΑ ΑΠΟ ΑΠΟΨΕΙΣ ΚΑΙ ΚΡΙΤΙΚΕΣ ΓΙΑ ΤΟ ΙΣΤΟ-
ΡΙΚΟ ΜΥΘΙΣΤΟΡΗΜΑ   «Ο ΓΙΟΣ  ΤΟΥ  ΕΜΜΑΝΟΥΗΛ  ΠΑΠΑ  
ΣΤΟ  ΜΑΝΙΑΚΙ»  

 

                                                             * 
           
     Οι νέες γενιές πρέπει να γνωρίζουν όλη την αλήθεια για να εκτιμήσουν   
τους κινδύνους στους οποίους οδηγούν τα έθνη τα κομματικά πάθη, η μισαλ-
λοδοξία, η έλλειψη δημοκρατικού ήθους, η αχαλίνωτη φαυλότητα, η διασπά-
θιση του δημοσίου χρήματος, η μεθοδευμένη προπαγάνδα από τα ΜΜΕ, η 
αρχομανία πολιτικών ηγετών και η διαστροφική απατρία διανοουμένων που 
ελέγχουν την ενημέρωση, την παιδεία και τις άλλες δομές εξουσίας. Πρέπει οι 
νέες γενιές να μάθουν να κρίνουν μ' αυστηρότητα αυτούς που μαλάσ-
σουν παραμορφωτικά τις εύπλαστες κοινωνικές και εθνικές αξίες του 
λαού.  
      Οι νικητές του εμφυλίου, την ώρα που στους ευρωπαϊκούς λαούς κυριαρ-
χούσαν οι ιδέες της Γαλλικής Επανάστασης, κατάφεραν να εφαρμόσουν στην 
κρατική διοίκηση και στην πολιτική δεοντολογία, βασικές αρχές του φεουδαλι-
κού (κοτσαμπάσικου) συστήματος ανάμεικτες με πρακτικές σουλτανικής κυρι-
αρχίας. Αυτή η νοοτροπία, διακοσμημένη με δημοκρατικό μανδύα, δεσπόζει 
ακόμα και σήμερα στην οργάνωση του κομματικού και πολιτικού μας συστή-
ματος και, δυστυχώς, διαπότισε και την πολιτική συμπεριφορά του ελληνικού 
λαού. Η διαφθορά, η κοινωνική και πολιτική άνοδος με ανέντιμα μέσα, η δη-
μαγωγία, η απόκτηση πλούτου με τεχνάσματα και απατεωνίες, εξακολουθούν 
να θεωρούνται αρετές υψηλής νοημοσύνης και καπατσοσύνης. Ο έξυπνος, ο 
εύστροφος, ο μεγαλοφυής, ο επιτυχημένος, έχει ταυτιστεί με τον πανούργο, 
τον τυχοδιώκτη, τον άρπαγα και τον αδίσταχτο δημαγωγό. Ο κούφιος πολιτι-
κός αναλυτής στα τηλεοπτικά παράθυρα ή ο θεατρίνος πολιτικός του μπαλκο-
νιού (άγνωστος στη Δυτική Ευρώπη) που ηλεκτρίζει και συναρπάζει τις πα-
θιασμένες μάζες με απραγματοποίητες υποσχέσεις, είναι ακόμα παρών για να 
μας θυμίζει την ελάχιστη απόσταση ανάμεσα στο πολιτικό ήθος και στη δημα-
γωγία και τον τσαρλατανισμό.  
Θεσσαλονίκη, 18 Ιουνίου 2009  
        Σωκράτης Β. Σίσκος 

 
 

                                                             * 
 



 

172 
 

         Ο Σωκράτης Σίσκος δεν είναι ιστορικός. Όμως, οι συσχετίσεις των ιστο-
ρικών δεδομένων με επίκεντρο τον Εμμανουήλ Παπά και την οικογένειά του, 
μας οδηγούν αναμφισβήτητα σε ιστορικά γεγονότα τα οποία, μέχρι σήμερα, 
δεν έχουν επισημανθεί και καταγραφεί από την επίσημη έρευνα των Αρχείων. 
         Από την άποψη αυτή το παρόν έργο ιστορικής πεζογραφίας, είναι 
δυνατόν ν’ αποτελέσει ερέθισμα για τους ιστορικούς ώστε να επικεν-
τρώσουν το ερευνητικό τους έργο και σε γεγονότα τα οποία , ενδεχομέ-
νως, σκόπιμα έμειναν για δεκαετίες έξω από προβληματισμούς και α-
πορίες. Μόνο έτσι θα φωτιστούν όλες οι πλευρές του δράματος της επανάσ-
τασης στη Χαλκιδική  και της μεγάλης προσφοράς και θυσίας του Εμμανουήλ 
Παπά και της οικογένειάς του στον αγώνα της Εθνεγερσίας.     
 Η πολυσύνθετη και πνευματική αυτή εργασία ας θεωρηθεί ελάχιστη 
προσφορά στην οικογένεια του Εμμ. Παπά, που τα έδωσε όλα για τη Μακε-
δονία και για την Ελλάδα.  
          Εμμ. Παπάς,  Αύγουστος 2009                      
                                                                 Γεώργιος Βοζιάνης 
                                                                       Λαογράφος                                             

 
 
 

                                           * 
         Η δύναμη της περιγραφής είναι εκπληκτική και με ιδιαίτερη μαεστρία ζωντα-
νεύει χώρους και χρόνους, σκιαγραφώντας ταυτόχρονα χαρακτήρες με τρόπο 
μοναδικό. Ο αναγνώστης μένει έκπληκτος από το μέγεθος της έρευνας που 
προηγήθηκε για να μπορέσουν να αποδοθούν με τέτοια λεπτομέρεια, πιστότητα 
και εγκυρότητα ιστορικά γεγονότα που σημάδεψαν τον τόπο μας τη δεδομένη 
ιστορική στιγμή. Και μόνο η παρέλαση τόσων ονομάτων και τοπωνυμιών, μέσα σε 
ένα τεράστιο ιστορικό πλαίσιο, αφήνει τον αναγνώστη βαθιά εντυπωσιασμένο.      
        Εκείνο όμως που κάνει όλο το έργο πολυσήμαντο και ταυτόχρονα, τραγικά 
επίκαιρο, είναι η διεισδυτική ανατομία της ράτσας μας. Η κατάρα της διχόνοιας, 
του εμφυλίου σπαραγμού και της πολιτικής, κοινωνικής και πολιτιστικής  παρα-
κμής, μετά από στιγμές έξαρσης και θριάμβου, είναι το τραγικό χαρακτηριστικό 
μας που έρχεται από το βάθος του χρόνου και θρονιάζεται ολόιδιο και στις μέρες 
μας. Η αντικειμενική απεικόνιση των ιστορικών γεγονότων, χωρίς την 
ωραιοποί-ηση των σχολικών εγχειριδίων, όσο και αν πονά, αποτελεί 
απαράβατο όρο για τη διδακτική αποστολή της ιστορίας και από την άποψη 
αυτή το βιβλίο αποτελεί μια σημαντική συμβολή στην υπάρχουσα λειψή βιβλιο-
γραφία. 
        Η λεπτομερής και εμπεριστατωμένη σκιαγράφηση και περιγραφή του εμφύ-
λιου σπαραγμού, των δολοπλοκιών και μικροτήτων των διαφόρων καπετανάτων 
και του αθέμιτου πλουτισμού των επιτηδείων, σε μια τόσο κρίσιμη για την έκβαση 
του αγώνα στιγμή, αποτελεί μια δυσάρεστη αλλά απόλυτα αναγκαία υπόμνηση 
των μεγάλων τρωτών της ράτσας μας, που μέσα από την πυρά της αυτογνωσίας 
ίσως οδηγήσει στην κάθαρση και την εθνική αφύπνιση. Στο μουντό και καταθλιπ-
τικό αυτό πλαίσιο, προβάλλει πιο έντονα και καθαρά η ανιδιοτελής μορφή και 
ανυστερόβουλη στάση του Παπά, που τα θυσίασε όλα, σε αντίθεση με τους 
ταπεινούς καιροσκόπους και ιδιοτελείς πολιτικάντηδες της εποχής του και όχι 
μόνο.[…]. 



 

173 
 

        Κλείνοντας, θα πρέπει να επισημανθεί ότι το παράρτημα του βιβλίου με τις 
διακόσιες τέσσερις σημειώσεις, σχόλια κλπ. αποτελεί ένα πολυτιμότατο υλικό 
που, θα μπορούσε θαυμάσια να αξιοποιηθεί για την εκπόνηση μιας αυτοτελούς 
ιστορικής μελέτης και δεν πρέπει, σε καμία περίπτωση, να πάει χαμένο.  
       
 Αθήνα, Ιανουάριος 2010.                                                                                                                     
                                                                          Στέργιος Λ. Μούργκος 
                                                                            Ομότιμος καθηγητής 
                                                                      City University of New York 

  

                                     * 
 

        Η εκδότρια Εταιρεία, με συναίνεση και των Πολιτιστικών Συλλόγων,   
ανέλαβε την έκδοση αυτού του εξαιρετικού βιβλίου του Σωκράτη Σίσκου,  
τα πνευματικά δικαιώματα του οποίου ο συγγραφέας μας εκχώρησε αφιλο-
κερδώς.  Για τη δωρεά του αυτή τον ευχαριστούμε θερμά. Η Εταιρεία πι-
στεύει ότι με  αυτή την ενέργειά της, εμπλουτίζει περισσότερο τη σχετική 
βιβλιογραφία για τη δράση του Εμμ. Παπά και της οικογένειάς του  στην 
Επανάσταση  του 1821. Είναι μια οικογένεια που προσέφερε στην Ελλάδα 
τόσα πολλά και η Ελληνική Πολιτεία την αγνόησε επί δεκαετίες, με τόσο 
ανάλγητο και ανεπίτρεπτο τρόπο.  

 Αθήνα, Οκτώβριος 2010       
                                               ΓΙΑ ΤΗΝ «ΑΣΤΙΚΗ ΜΗ ΚΕΡΔΟΣΚΟΠΙΚΗ  
                                                 ΕΤΑΙΡΕΙΑ ΕΜΜΑΝΟΥΗΛ ΠΑΠΑΣ».                                                                     
                                                                   Ο Πρόεδρος     
                                                     της Διαχειριστικής Επιτροπής 
                                                             Αριστείδης Δράγιος                                                                                                                                                                               

                                                                 Συμβολαιογράφος       
 
 
 
 
 
 
 
 
 
 
 
 
 
 
 
 
 
 
 
 



 

174 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

 
 
 



 

175 
 

                      Β Ι Β Λ Ι Ο Γ Ρ Α Φ Ι Α                      
 

Τα βιβλία απ' τα οποία αντλήθηκαν τα περισσότερα ιστορικά στοιχεία του  
έργου είναι: 

1.- ΚΑΝΕΛΛΟΠΟΥΛΟΥ ΠΑΝΑΓΙΩΤΗ: "Ιστορία της Αρχαίας Ελλάδος" 
 2.-ΣΑΡΙΚΑΚΗ ΘΕΟΔΩΡΟΥ: "Λεύκιος Αιμίλιος Παύλος".  
3.- ΠΛΟΥΤΑΡΧΟΥ:  Τιμολέων-Αιμίλιος Παύλος". 
4.- ΕΚΔΟΤΙΚΗΣ ΑΘΗΝΩΝ Α.Ε: "Ιστορία του Ελληνικού Έθνους-Τόμος Ε". 
5.- ΣΑΜΣΑΡΗ ΔΗΜΗΤΡΙΟΥ: Τουριστικός οδηγός Νομού Σερρών". 
6.- ΓΥΙΟΚΑ ΠΑΝΑΓΙΩΤΗ: "Η καταγωγή των αρχαίων Μακεδόνων".  
7.- ΑΝΔΡΙΩΤΗ ΝΙΚΟΛΑΟΥ:  "Η γλώσσα  και η  ελληνικότητα των αρχαίων 
     Μακεδόνων". 
 8.-ΠΑΠΑΣΤΑΥΡΟΥ   ΙΩΑΝΝΟΥ: "Συμβολή της  Βορείου  Ελλάδος  εις τον 
      Αρχαίον  Ελληνικόν Πολιτισμόν".  
  9.- ΠΟΛΥΒΙΟΥ ΙΣΤΟΡΙΑΙ (εκδ. Ι.ΖΑΧΑΡΟΠΟΥΛΟΥ).                    
10.-ΓΕΩΡΓΟΠΑΠΑΔΑΚΟΥ ΑΝΑΣΤΑΣΙΟΥ:  ‘’Θουκυδίδη Ιστορία’’  (Εκδ.  ΜΑΛ- 
      ΛΙΑΡΗΣ-ΠΑΙΔΕΙΑ, 1982) 
      Έγινε επίσης χρήση των πληροφοριών από την εγκυκλοπαίδεια "ΠΥΡ-
ΣΟΣ"  (ΔΡΑΝΔΑΚΗ)  και από διάφορα άρθρα που δημοσιεύτηκαν, κατά και-
ρούς, σε εφημερίδες και περιοδικά. Οι επιτόπιες επισκέψεις στους αρχαιο-
λογικούς χώρους της Αμφίπολης, συνέτειναν στη διαμόρφωση μιας καλύτερης 
εικόνας των τοπογραφικών και γεωγραφικών συνθηκών της περιοχής  κατά   
τα έτη 168/167 π.Χ. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

176 
 

 



      

                                               

      Στο οπισθόφυλλο της  έκδοσης του «ΠΕΡΣΕΑ», το 1991, υπήρχε μια πρόταση του 
συγγραφέα για τη σύγκλιση παγκόσμιου επιστημονικού συνεδρίου για το λεγόμενο 
«Μακεδονικό». Παραθέτουμε ένα μέρος αυτής της πρότασης, ενώ ολόκληρο το κείμε-
νο βρίσκεται στις σελ. 169-170. 

«……Μπροστά σ’ αυτή τη μακροχρόνια κι αριστοτεχνική προ-
παγάνδα, η Ελλάδα θα πρέπει να ενεργήσει αποφασιστικά και 
οργανωμένα για να ξεσκεπάσει μια μεθοδική και καλοστημένη 
πλεκτάνη. 
     Ο συγγραφέας πιστεύει σε μια δυναμική αντίκρουση των 
ψευδολογιών της κυβέρνησης των Σκοπίων και σε πολιτι-
κό/διπλωματικό επίπεδο αλλά και σε πολιτιστικό/επιστημονικό 
και προτείνει τα εξής: 
     Να συγκληθεί Διεθνές Συνέδριο (κατά προτίμηση στο Παρίσι 
ή στην Ελβετία) και να προσκληθούν οι Σκοπιανοί να προβάλ-
λουν τα επιχειρήματά τους γύρω από την ίδρυση (κατά το 
1944) ενός «μακεδονικού κράτους» ενταγμένου σε μια σλαβική 
ομοσπονδία. Να αποδείξουν ποιες θα μπορούσαν να είναι οι 
γλωσσικές, πολιτιστικές και ιστορικοκοινωνικές σχέσεις των 
Σλάβων με τους Αρχαίους Μακεδόνες για τους οποίους, απ’ τα 
βάθη των αιώνων, ο Ηρόδοτος μας δίνει αξιόπιστες πληροφο-
ρίες για την καταγωγή τους και την εξήγηση για την ελληνικό-
τητα του ονόματός τους. 
     Θα πρέπει να επιδιωχθεί η παρουσία, σ’ αυτό το Συνέδριο, 
γνωστών ιστορικών, αρχαιολόγων, νομισματολόγων, γλωσ-
σολόγων και άλλων ειδικών επιστημόνων και καθηγητών πα-
νεπιστημίων και να ζητηθεί η συνδρομή εξειδικευμένων σε πο-
λιτιστικά και ιστορικά θέματα διεθνών ιδρυμάτων και οργανισ-
μών για την αδιαμφισβήτητη εγκυρότητα των αποφάσεων. 
     Η χώρα μας έχει το κατάλληλο επιστημονικό δυναμικό το 
οποίο, με τη συμπαράσταση πολλών ξένων αρχαιολόγων και 
ιστορικών, θα μπορούσε να δώσει αποστομωτικές απαντήσεις 
στους πλαστογράφους». 
                                     

                                                           ISBN 978-960-9763-05-9               

 
 
 
 


