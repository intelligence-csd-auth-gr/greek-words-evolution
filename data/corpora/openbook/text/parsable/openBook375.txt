




















































Η συγγραφή του μυθιστορήματος


Ελευθερία Δημητρομανωλάκη

η συγγραφή του μυθιστορήματος
συνομιλία με τον Franz Kafka 





η συγγραφή του μυθιστορήματος
συνομιλία με τον Franz Kafka 



η συγγραφή του μυθιστορήματος
συνομιλία με τον Franz Kafka 
Ελευθερία Δημητρομανωλάκη

ISBN: 978-618-5348-03-8
© τοβιβλίο
Αθήνα, 2018

εκδοτική επιμέλεια: Δήμος Χλωπτσιούδης
e-mail: ekdoseis@tovivlio.net
eleftheria1912@yahoo.gr

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η μελέτη της Ελευθερίας Δημητρομανωλάκη “η συγγραφή

του μυθοστορήματος” διανέμεται ελεύθερα στο διαδίκτυο
με άδεια Creative Commons. Η αναφορά του ονόματος της
συγγραφέως είναι υποχρεωτική και το έργο διατίθεται μόνο
για μη εμπορική χρήση. 

Επιτρέπεται ελεύθερα η αναδημοσίευση αποσπασμάτων
με την απαραίτητη προϋπόθεση αναφοράς προέλευσης και
δημιουργού.



Ελευθερία Δημητρομανωλάκη
ISBN: 978-618-5348-03-8

η συγγραφή του μυθιστορήματος
συνομιλία με τον Franz Kafka 



6

ΤΗΣ ΙΔΙΑΣ
μυθιστόρημα

«ο δρόμος του όρκου» 
(βορειοδυτικές εκδόσεις, 2012)

«η ηγεμονία της ευτυχίας»
(μεταίχμιο, 2006)

θεατρικό
«μπάμπουσκα» (βορειοδυτικές εκδόσεις , 2012)

(συγγραφή από κοινού με τον Μιχάλη Σπέγγο, βασισμένο 
στην ομώνυμη νουβέλα του)

δοκίμιο
«Η μορφολογία του σεναρίου. Αφήγηση, μυθοπλασία και

συγγραφή» (τοβιβλίο, 2018)

διδακτορική διατριβή
«Από τη λογοτεχνική στην κινηματογραφική αφήγηση.

Ανατομία της φιλμικής μεταφοράς της ‘‘Φόνισσας’’ του Αλέ-
ξανδρου Παπαδιαμάντη» (Πάντειο Πανεπιστήμιο Κοινωνικών
και Πολιτικών Επιστημών, Τμήμα Επικοινωνίας Μέσων και
Πολιτισμού, 2009) 



7

στον Νίκο



Ελευθερία Δημητρομανωλάκη

8



9

ΠΕΡΙΕΧΟΜΕΝΑ
ΠΡΟΛΟΓΟΣ ΓΙΑ ΤΟΝ ΑΝΑΓΝΩΣΤΗ - ΣΥΓΓΡΑΦΕΑ
ΕΙΣΑΓΩΓΗ

Η διδασκαλία της συγγραφής
Στη σκέψη του συγγραφέα

ΘΕΩΡΗΤΙΚΟ ΠΛΑΙΣΙΟ
ΜΕΘΟΔΟΣ ΓΙΑ ΤΗ ΣΥΓΓΡΑΦΗ ΤΟΥ ΠΕΖΟΥ ΛΟΓΟΥ

Α. ΣΤΑ ΙΧΝΗ ΤΟΥ ΜΥΘΟΥ
Β. ΠΡΟΣΩΠΑ ΚΑΙ ΠΡΑΞΕΙΣ

Β/Ι. Η πράξη δημιουργεί τη δράση και την εξέλιξη
Β/ΙΙ. Η πράξη εμφορείται από επιθυμία,
Β/ΙΙΙ. η πράξη διανοίγει πιθανότητες

Γ. Η ΘΕΩΡΙΑ ΓΙΝΕΤΑΙ ΜΕΘΟΔΟΣ ΓΙΑ ΤΗΝ ΠΡΑΞΗ ΤΗΣ ΓΡΑΦΗΣ
Η ΠΡΑΞΗ ΤΗΣ ΣΥΓΓΡΑΦΗΣ
1. ΕΝΑΡΞΗ

μια προσωπική συνθήκη σε ανατροπή
1/1. Έναρξη της μυθοπλασίας

Απώλεια της ανθρώπινης σωματικότητας στη «Μεταμόρ-
φωση»

2. ΑΠΑΓΟΡΕΥΣΗ -VS- ΠΑΡΑΒΑΣΗ
Εναρκτήρια σύγκρουση με το περιβάλλον

2/Ι. Απαγόρευση
2/Ι/1. Όταν όρια και κανόνες αποτελούν οικεία προσταγή

στη «Μεταμόρφωση»
2/ΙΙ. Παράβαση

2/ΙΙ/1. Παράβλεψη, χωρίς να επιθυμείται αθέτηση του
κανόνα στη «Μεταμόρφωση»

2/ΙΙ/Α) ο ρόλος του προσώπου
Α./1. Το βασικό πρόσωπο της ιστορίας
Α./2. το ανταγωνιστικό πρόσωπο της ιστορίας

3. ΔΙΕΡΕΥΝΗΣΗ -VS- ΕΚΧΩΡΗΣΗ
Η σύγκρουση προσδιορίζεται

3/Ι. Διερεύνηση
3/Ι/1. Ύπουλη διερεύνηση και καταχρηστική επιβολή

του επαγγελματικού κανόνα στη «Μεταμόρφωση»

15
17
20
23

27
29
33
38
42
45
49
53
55
55

61

66
66
70
71

73

76
79
80
82
85
85
86

89



Ελευθερία Δημητρομανωλάκη

10

3/ΙΙ. Εκχώρηση
3/ΙΙ/1. Παραχώρηση κυριαρχικών δικαιωμάτων στη

«Μεταμόρφωση»
4. ΕΞΑΠΑΤΗΣΗ -VS- ΑΣΥΝΕΙΔΗΤΗ ΣΥΝΕΝΟΧΗ

Η σύγκρουση επιδεινώνεται
4/Ι. Εξαπάτηση

4/Ι/1. Η εξαπάτηση ως κακόβουλη απειλή ή και ως εκ-
βιαστική πειθώ στη «Μεταμόρφωση»

4/ΙΙ. Ασυνείδητη συνενοχή
4/ΙΙ/1. Ένα λάθος βασισμένο σε καλή θέληση στη «Με-

ταμόρφωση»
5. ΔΟΛΙΟΦΘΟΡΑ ή ΑΔΙΚΗΜΑ -VS- ΕΛΛΕΙΨΗ ή ΣΤΕΡΗΣΗ

Η σύγκρουση εξελίσσεται σε επίθεση
5/Ι. Δολιοφθορα

5/Ι/Α.πράξη που δημιουργεί έλλειψη-στέρηση-οδύνη
(Α/α).σε ατομικό πλαίσιο («Ποπολάρος»)
(Α/β).σε οικογενειακό πλαίσιο («Η Τιμή και το Χρήμα»)
(Α/γ). Σε ευρύτερο κοινωνικό - πολιτικό πλαίσιο

5/Ι/Β. πράξη που συνιστά παράβαση ή έγκλημα
Ο αφηγηματικός ρόλος της δολιοφθοράς στην περί-

πτωση του φόνου («η Φόνισσα»)
5/ΙΙ. Έλλειψη

Σχέση της αφηγηματικής έλλειψης με την απουσία
5/ΙΙ/1. Παράλογη – τελεσίδικη μεταμόρφωση και έλλειψη

ως απομόνωση από την οικογένεια στη «Μεταμόρφωση»
6. ΓΝΩΣΤΟΠΟΙΗΣΗ ΟΔΥΝΗΡΗΣ ΑΛΗΘΕΙΑΣ -VS-  ΑΝΤΙΔΡΑΣΗ,

ΑΝΑΛΗΨΗ ΔΡΑΣΗΣ
Η σύγκρουση οδηγεί στον αγώνα

6/Ι. Μεσολάβηση και γνωστοποίηση, πληροφόρηση
6/ΙΙ. Αντίδραση στη γνωστοποίηση – ανάληψη δράσης

6/ΙΙ/1. Αντίδραση ως συνεχής μετακίνηση στο δωμάτιο
φυλακή στη «Μεταμόρφωση»

7. ΔΟΚΙΜΑΣΙΑ -VS- ΑΝΤΙΔΡΑΣΗ ΣΤΗ ΔΟΚΙΜΑΣΙΑ
Η σύγκρουση γίνεται αναμέτρηση με τον εαυτό

91

95
98
98

101

104
105

108
115
115
120
123
124
126
132
133

139
142
150

152

157
157
158
162

167
170
170



η συγγραφή του μυθιστορήματος

11

7/Ι. Δοκιμασία
7/ΙΙ. Αντίδραση στη δοκιμασία

7/ΙΙ/1. Συνεχής δοκιμασία με απολαβή μόνο υποτίμηση
και απαξίωση στη  «Μεταμόρφωση»

8. ΠΑΛΗ -VS- ΝΙΚΗ
Κορυφαία, καθοριστική σύγκρουση

8/Ι. Πάλη
8/Ι/1. Διττή πάλη, αγώνας με τον εαυτό και τους άλλους

στη «Μεταμόρφωση»
8/ΙΙ./Α. Νίκη
8/ΙΙ./Β. Μη νίκη – η ήττα του ήρωα

Μυθοπλαστικά σημεία για πιθανά λάθη του ηρώα
8/ΙΙ/1. Η εξύψωση της ήττας σε αντι-ηρωϊκή αγιότητα

στη «Μεταμόρφωση»
9. ΟΛΟΚΛΗΡΩΣΗ ΤΗΣ ΜΥΘΟΠΛΑΣΙΑΣ

Τέλος
Εξάλειψη της δυστυχίας και αίσιο ή μη αίσιο τέλος

ΤΟ ΤΕΛΟΣ ΤΗΣ «ΜΕΤΑΜΟΡΦΩΣΗΣ»
ΑΝΑΚΕΦΑΛΑΙΩΣΗ

-1- ανάγνωση ως απόλυτη προϋπόθεση γραφής
-2- αντιστροφή της θεωρίας σε συγγραφική πράξη
-3- θέμα: φιλοσοφική – κοινωνική – ιστορική πλαισίωση
-4- ανθρώπινη πράξη ως πυλώνας του μύθου

ΣΥΜΠΕΡΑΣΜΑΤΑ
ΣΥΝΟΠΤΙΚΟ ΣΧΕΔΙΑΣΜΑ ΓΙΑ ΤΟΝ ΣΥΓΓΡΑΦΕΑ

Α. Απαγόρευση – Παράβαση
Προβάλλεται μια απαγόρευση στον ήρωα
Η απαγόρευση παραβαίνεται

Β. Διερεύνηση – Εκχώρηση
Ο ανταγωνιστής κάνει ανίχνευση
Δίνονται πληροφορίες στον ανταγωνιστή για τον α-

ντίπαλό του
Γ. Εξαπάτηση – Ασυνείδητη συνενοχή

Ο ανταγωνιστής επιχειρεί να ξεγελάσει τον αντίπαλό
του και να γίνει κύριος αυτού ή των υπαρχόντων του

174
177

181
186
186
188

191
193
197
200

202
207
207
210
218
219
219
219
221
223
225

225

226

227



Ελευθερία Δημητρομανωλάκη

12

Το θύμα της εξαπάτησης ενδίδει και παρά τη θέλησή
του βοηθά τον εχθρό

Δ. Δολιοφθορά – Έλλειψη
Ο ανταγωνιστής προκαλεί φθορά ή ζημία στον ήρωα

ή σε μέλος της οικογένειάς του
Το βασικό πρόσωπο της ιστορίας επιθυμεί να έχει

κάτι, στερείται
Ε. Μεσολάβηση ή γνωστοποίηση – Αντενέργεια

Η δυστυχία ή η έλλειψη γνωστοποιείται
ΣΤ. Δοκιμασία από πλευράς δωρητή – Αντίδραση του ήρωα

στη δοκιμασία
Ο ήρωας δοκιμάζεται με γεγονότα που τον προετοι-

μάζουν για ευνοϊκές παροχές
Ο ήρωας αντιδρά στις δοκιμασίες και αποκτά ή όχι τις

παροχές.
Ζ. Πάλη – Νίκη ή Ήττα

Ήρωας και ανταγωνιστής συναντιούνται σε άμεση
πάλη

Ο ανταγωνιστής νικιέται ή νικά
Ο ΣΥΓΓΡΑΦΕΑΣ ΑΠΟΦΑΣΙΖΕΙ ΓΙΑ ΤΙΣ ΚΑΤΑΛΛΗΛΕΣ ΠΡΑΞΕΙΣ
ΑΝΤΙ ΕΠΙΛΟΓΟΥ
ΒΙΒΛΙΟΓΡΑΦΙΑ – ΠΗΓΕΣ

βιβλιογραφία στην ελληνική γλώσσα
βιβλιογραφία ξενόγλωσση
αναφορές σε λογοτεχνικά έργα

228

229

229

230

232
235
237
237
240
245



13

Όπως ο πίνακας είναι πραγματικότητα,
έτσι και το μυθιστόρημα είναι ιστορία

Henry James (Η τέχνη της μυθοπλασίας)



Ελευθερία Δημητρομανωλάκη

14



ΠΡΟΛΟΓΟΣ ΓΙΑ ΤΟΝ
ΑΝΑΓΝΩΣΤΗ - ΣΥΓΓΡΑΦΕΑ

Τα τελευταία χρόνια η σπουδή στη συγγραφή και
την ανάγνωση λογοτεχνικών κειμένων έχει απλώσει έ-
να ευρύ δίκτυο ενεργών και γόνιμων δημιουργικών α-
ναζητήσεων. Κινείται τόσο στο πλαίσιο των επιστημο-
νικών - πανεπιστημιακών ερευνών και διδακτικών πρα-
κτικών αντίστοιχα, όσο και μέσα από την ιδιωτική πρω-
τοβουλία εκδοτών και άλλων φορέων που στηρίζουν
έμπρακτα τη δημιουργική γραφή και την καλλιέργεια
της φιλαναγνωσίας. 

Εν μέσω αυτών των ζυμώσεων που παρουσιάζουν
ένα τεράστιο ενδιαφέρον μελέτης για το σύνολο των
ανθρωπιστικών σπουδών, κι όχι μόνο, η παρούσα προ-
σέγγιση στοχεύει να συγκροτήσει ένα χρηστικό και
ταυτόχρονα επιστημονικά ασφαλή χάρτη πλοήγησης
για την πορεία της συγγραφής. Η αναμέτρηση με τη
μυθοπλασία είναι απαιτητική και συχνά δύσβατη, ιδίως
για τον πρωτόπειρο συγγραφέα, ωστόσο αν ανακαλύψει
τα υλικά και τα σημαντικά σημεία της διαδρομής του,
αν κατανοήσει πώς λειτουργούν οι σχέσεις των προσώ-
πων και ιδίως οι συνυφάνσεις των πράξεών τους μέσα
στο πλέγμα του αφηγούμενου κόσμου, τότε εντέλει θα
χτίσει σε στέρεη βάση την ιστορία του, πεζογραφική ή
άλλη. 

Μέσα απ’ αυτήν την προοπτική, το κείμενο ετούτο

15



αξιοποιεί την αφηγηματική θεωρία με εντελώς πρακτικό
τρόπο για χάρη της συγγραφής. Στοχεύει στη μυθο-
πλασία, πέρα από τη θεωρητική ανάλυση –που υπάρχει
ως εισαγωγικό κεφάλαιο σα βάση τεκμηρίωσης για
κάθε ενδιαφερόμενο– και πρωτίστως επιδιώκει την
άμεση πρόσληψη από πλευράς του αναγνώστη, εν δυ-
νάμει συγγραφέα.

Πιο συγκεκριμένα, η παρούσα προσέγγιση επιχειρεί
ν’ αναδείξει με έμπρακτο τρόπο την περιπέτεια του μυ-
θιστορήματος, της νουβέλας ή του διηγήματος, μέσα
από τις παραμέτρους του μύθου, σε διακριτά βήματα,
συγκροτημένες αφηγηματικές κινήσεις επτά σταδίων
συγκρουσιακής εξέλιξης, εν μέσω μιας αρχικής και μιας
καταληκτικής κατάστασης. 

Μέσα απ’ αυτές τις διαδρομές, το παρόν κείμενο
επιδιώκει ν’ αναδείξει το πώς η μικρο-αφήγηση γίνεται
μακρο-αφήγηση και πώς ένα κεφάλαιο ή μια ενότητα
μπορεί να ολοκληρωθεί σε συμπαγή μυθοπλασία με
πλήρες και συνεπές νόημα. Παράλληλα, υπόσχεται να
υποστηρίξει τον νέο συγγραφέα, δείχνοντάς του ό,τι
είναι καθοριστικό κι επισημαίνοντας σε ποια σημεία ο-
φείλει να εστιάσει το ενδιαφέρον του για να τιθασεύσει
τις πολλαπλές ιδέες και να κινήσει τη μυθοπλασία με
κατάλληλο τρόπο, ώστε να ολοκληρώσει το πρώτο ή
το επόμενο πεζογράφημά του. 

Για τον σκοπό αυτό χρησιμοποιούνται παραδείγματα
από την ελληνική και την παγκόσμια λογοτεχνία, με
ιδανικό πρότυπο πλήρους παραδειγματικής ανάλυσης
τη «Μεταμόρφωση» του Φραντς Κάφκα.

Ελευθερία Δημητρομανωλάκη

16



ΕΙΣΑΓΩΓΗ 
Γράφουμε. Όλο και περισσότεροι γράφουμε σε όλο

το εύρος του λογοτεχνικού φάσματος, σε όλα τα γένη
και τα είδη του λόγου. Η σύγχρονη πραγματικότητα
αναδεικνύει τη συγγραφή ως δρόμο δημιουργικής πο-
ρείας, ως κατανόηση του εαυτού και των άλλων κι εν-
δεχομένως ως απάντηση στις απαιτήσεις του χρόνου
και της διαχρονικότητας, ανάγοντας τη λογοτεχνία σε
τρόπο ζωής. 

Ο ΚΑ’  αιώνας και η κρίση που έφερε, εμφανίζει μία
σημαντική άνοδο στην παραγωγή βιβλίων και τη στροφή
προς τις τέχνες σε όλον σχεδόν τον δυτικό κόσμο. Αφε-
νός μεν οι νέες τεχνολογίες που δίνουν ευκαιρίες επι-
κοινωνίας και ενημέρωσης, κι αφετέρου το ότι έχουμε
το πιο μορφωμένο πληθυσμιακά δυναμικό που είχαμε
ποτέ στη χώρα, έστρεψαν ένα σημαντικό μέρος των
ανθρώπων στις τέχνες. Και ετούτο καταγράφεται τόσο
στον εκδοτικό χώρο όσο και στα δεκάδες θεατρικά ερ-
γαστήρια και τους ερασιτεχνικούς θιάσους, όπως και
στα εικαστικά εργαστήρια και τις ποικίλες ατομικές εκ-
θέσεις. 

Οι συγγραφείς πληθαίνουν, αντίστοιχα και οι μα-
θητευόμενοι. Τα εργαστήρια δημιουργικής γραφής –
όπως επονομάζονται ακολουθώντας την έννοια του
creative writing των ευρωπαϊκών και αμερικάνικων πα-
νεπιστημίων– υποστηρίζουν και ενδυναμώνουν ένα
πολιτισμικό και ταυτόχρονα κοινωνικό φαινόμενο της

17



σύγχρονης ελληνικής πραγματικότητας. Το σπουδαιότερο
όλων είναι πως αυτές οι διαδρομές αναμοχλεύουν την
επιθυμία για αναζήτηση και έρευνα, η οποία ορμώμενη
αρχικά από το προσωπικό, ακουμπά στο διαπροσωπικό,
οδηγούμενη εντέλει κι αναπόφευκτα στη γραφή. Η
συγγραφή είναι συνάντηση και συνομιλία πριν ακου-
μπήσει στο χαρτί. 

Πανεπιστήμια της χώρας έχουν συμπεριλάβει μα-
θήματα δημιουργικής γραφής στις κατευθύνσεις των
πολιτισμικών σπουδών, αξιοποιώντας τα οφέλη που η
γραφή κομίζει στο σύνολο των μέσων επικοινωνίας,
καθώς και στις μεταξύ τους επιρροές. Μάλιστα τα τε-
λευταία χρόνια έχουν ιδρυθεί μεταπτυχιακά τμήματα
με αποκλειστικό αντικείμενο τη διδακτική της συγγραφής.
Το πεδίο είναι ανοιχτό και δείχνει μια τάση. Αντίστοιχα
προς το εύρος ενασχόλησης, έχουν εκδοθεί σημαντικά
επιστημονικά κείμενα στην ελληνική γλώσσα, καθώς
επίσης μεταφρασμένα δοκίμια, το καθένα με τη δική
του προοπτική ανάλυσης προς τη μια ή την άλλη κα-
τεύθυνση. 

Μέσα σ’ αυτό το πλαίσιο ενεργών και γόνιμων ανα-
ζητήσεων, η παρούσα προσέγγιση στοχεύει να στηρίξει
τον πρωτόπειρο συγγραφέα ν’ ανακαλύψει τα υλικά
του, να κατανοήσει το πώς λειτουργούν μέσα στο πλέ-
γμα της αφήγησης, έτσι ώστε να χτίσει σε στέρεη βάση
τον κορμό της πεζογραφικής μυθοπλασίας του. Επιδιώκει
δηλαδή να επαν-ανακαλύψει και ν’ αποκαλύψει την πε-
ριπέτεια του μυθιστορήματος, της νουβέλας ή του διη-
γήματος, μέσα από τις παραμέτρους του μύθου, ανα-
δεικνύοντας τα θεμελιώδη δεδομένα κάθε ιστορίας. Οι
χαρακτήρες, οι πράξεις, οι συγκρούσεις, τα μοιραία
συμβάντα, καθώς επίσης η διαπλοκή όλων αυτών στο
χωρόχρονο, είναι τα δομικά υλικά που θα οδηγήσουν

Ελευθερία Δημητρομανωλάκη

18



την αφήγηση στην εξελικτική συγκρότησή της, στο
αριστοτελικό «αρχή-μέση-τέλος». 

Μέσω των αφηγηματικών κατευθύνσεων, ευρύτερος
στόχος της ανάλυσης είναι να αποκαλυφθεί πως η μι-
κρο-αφήγηση γίνεται μακρο-αφήγηση και πώς ένα κε-
φάλαιο ή μια ενότητα ολοκληρώνεται σε μια συμπαγή
μυθοπλασία με πλήρες και συνεπές νόημα. Μια τέτοια
κατάκτηση του μύθου δεν είναι εύκολη, ιδίως για τον
νέο συγγραφέα και γίνεται ακόμη πιο περίπλοκη όσο
διευρύνεται το μυθοπλαστικό σύμπαν. Αποδεικνύεται
όμως από τους μεγάλους της τέχνης και του λόγου ότι
είναι πραγματεύσιμη, ενίοτε μεγαλειώδης, λυτρωτική
για κάθε παθιασμένο αναγνώστη και σίγουρα απελευ-
θερωτική για τον ίδιο τον συγγραφέα που διεκδίκησε
και πραγμάτωσε μια ολοκληρωμένη ιστορία. 

Μ’ αυτό το σκεπτικό, επιχειρείται μια έμπρακτη υπο-
στήριξη της συγγραφικής πράξης, ώστε να τιθασευτούν
οι πολλαπλές ιδέες και να συγκροτηθεί ο κορμός του
πρώτου ή του επόμενου πεζογραφήματος, με την
επιτυχή ολοκλήρωση. Με συγγραφική σιγουριά, αξιο-
ποίηση της έμπνευσης και των κανόνων, με σταθερή
πεποίθηση για ένα ολοκληρωμένο αποτέλεσμα.

Δεδομένου πως η γραφή, η κάθε γραφή, συμπυ-
κνώνει όλα όσα ενώνουν τον άνθρωπο μέσα στους αι-
ώνες, γνωρίζοντας πως τα κείμενα είναι η διατομή της
πολιτισμικής μας ταυτότητας και το ισχυρό μας χνάρι,
η παρούσα προσέγγιση στοχεύει να θέσει ένα πλαίσιο
στοχασμού πάνω στο πώς να γράφουμε ακόμη πιο δυ-
νατές ιστορίες μέσα από τη μελέτη της ανθρώπινης
πράξης, έτσι ώστε να γράφουμε κείμενα που βγαίνουν
από τον συγγραφικό νου, αλλά απευθύνονται, αφορούν
και μιλούν στον αναγνώστη, κατά τον ίδιο τρόπο που
μιλούν σ’ εμάς τους ίδιους οι ιστορίες των άλλων συγ-

η συγγραφή του μυθιστορήματος

19



γραφέων.

Η διδασκαλία της συγγραφής
Πολύ συχνά τίθεται το ερώτημα αν διδάσκεται η

συγγραφή. Η απάντηση που ακολουθεί η παρούσα
προσέγγιση είναι: ναι, διδάσκεται. Υπό όρους, προϋπο-
θέσεις και συγκροτημένη μεθοδολογία. Κι ετούτο δε
σημαίνει πως οι συγγραφείς καλούνται να διδαχθούν ή
να είναι θεωρητικοί της λογοτεχνίας, αφού με τον έναν
ή τον άλλο τρόπο διδάσκονται μόνοι τους μέσα απ’ την
αναγνωστική εμπειρία. Από την άλλη, δε σημαίνει απα-
ραίτητα πως όσοι διδαχθούν μέσα από οργανωμένη
σπουδή θα γίνουν καλύτεροι από όσους δεν έχουν πε-
ράσει από την εμπειρία της μαθητείας. Κι αυτό γιατί
στη λογοτεχνία το αυτοδίδακτο έχει την ισχύ και το
κύρος της σπουδής, καθώς τα λογοτεχνικά έργα –από
την ιδιοσυστασία τους– εμπεριέχουν απλόχερα τα
κλειδιά της γνώσης και τα εργαλεία της κατανόησής
τους, αφού ενσωματώνουν τη μετεξέλιξη από τη γλώσσα
ως κανόνα, στη γλώσσα ως ομιλία με νόημα και προ-
σωπική εκφορά. [Culler, 2003:115] 

Οι λέξεις, οι προτάσεις, οι ενότητες νοήματος, οι
ιδέες και οι ανθρώπινοι μύθοι έχουν ασύλληπτη δύναμη
πέρα από κανόνες και θεωρίες. Μια τέτοια διαπίστωση
υποστηρίζει πως ο χρόνια παθιασμένος αναγνώστης
ιστοριών, αν θελήσει πραγματικά ο ίδιος να γίνει μυθι-
στοριογράφος, σίγουρα θα τα καταφέρει και χωρίς δι-
δαχή. Θα διδαχθεί μόνος διαβάζοντας αθεράπευτα. Κι
αυτός είναι ο πρώτος κι απαράβατος όρος πριν από
κάθε διδασκαλία, όντας ταυτόχρονα η πρώτη διδασκαλία.
Η συνεχής, παθιασμένη ανάγνωση ιστοριών σε όλα τα
είδη και τις κατηγορίες, από το μυθιστόρημα και το
διήγημα, μέχρι το χρονογράφημα και την προσωπική

Ελευθερία Δημητρομανωλάκη

20



μαρτυρία, θα οδηγήσει τον εν δυνάμει συγγραφέα να
διαβεί το σύνορο της ανάγνωσης και να γράψει. Ο Frye
επισημαίνει πως η ποίηση μπορεί να δημιουργηθεί, να
αναδυθεί, μόνο μέσα από άλλα ποιήματα, τα μυθιστο-
ρήματα μέσα από άλλα μυθιστορήματα, αναδεικνύοντας
πως και γιατί η λογοτεχνία διαμορφώνει τον εαυτό της.
[Frye, 1957:97] 

Η αναγνωστική εμπειρία είναι ο απόλυτος όρος, ο
πρώτος κανόνας για τη συγγραφή. Όλα τ’ άλλα έπονται.
Υπ’ αυτήν την έννοια το ερώτημα αν η λογοτεχνία και η
γραφή διδάσκεται είναι ένα ψευδοερώτημα. [Σουλιώτης,
2009] Πάντα διδάσκεται. Γιατί κάθε γραφή εμπεριέχει
τη διδασκαλία από προγενέστερες γραφές και ενσω-
ματώνει τη δημιουργική εξέλιξη, παραδίδοντας τη σκυ-
τάλη στις επόμενες γραφές, στους επόμενους συγγρα-
φείς. Ένας αέναος κύκλος διαλογικότητας, επιρροών,
γόνιμων ανταλλαγών. [Bakhtin, 1980:203-238] 

Επομένως το ζήτημα είναι όχι το "αν", αλλά το
"πώς" μπορεί να διδαχθεί η δημιουργική γραφή πιο
συστηματικά, ως συγκροτημένη σπουδή πέραν της
διαρκούς ανάγνωσης που αποτελεί απαράβατο όρο.
Στην ουσία, η σπουδή στην αφήγηση συμπυκνώνει την
αναγνωστική εμπειρία, η οποία έχει αποθησαυρίσει τις
γραφές των άλλων, και την οδηγεί με τρόπο μεθοδικό
στη συγκεκριμένη μυθοπλαστική επιθυμία του εκάστοτε
συγγραφέα. Ο δημιουργός από πλευράς του θα κατα-
νοήσει πού κινείται η δική του στόχευση γραφής, θα
βρει το κέντρο του και θα μετατρέψει τη συλλογική
γνώση σε προσωπική ανταπόκριση, κερδίζοντας χρόνο
στην κοπιώδη διαδρομή της μυθοπλασίας.

Η παρούσα προσέγγιση δεν μπορεί να υποκατα-
στήσει την αναγνωστική επάρκεια, αλλά στοχεύει να
οδηγήσει σ’ αυτήν, να δείξει στον αναγνώστη την αγάπη

η συγγραφή του μυθιστορήματος

21



για τα κείμενα, μιλώντας για το δικό του κείμενο, για το
μυθιστόρημα που θα γράψει ή που ήδη γράφει. Δε
σκοπεύει να επιδείξει στον νέο συγγραφέα ασκήσεις
ύφους για να βρει το δικό του, γιατί θεωρεί πως αυτό
είναι μια βαθιά προσωπική υπόθεση καθενός, που ανά-
γεται σε υπαρξιακές καταβολές και πολιτισμικές προ-
γενέστερες εγγραφές, αναγνώσεις και θεάσεις. Στοχεύει
όμως να ξεκλειδώσει τα δικά του διανοήματα, όπως
αποτυπώνονται στις προϋπάρχουσες εγγραφές που μέ-
νουν κρυμμένες ακόμη, με τέτοιο τρόπο ώστε να γίνουν
ολοκληρωμένο πεζογράφημα, αξιοποιώντας τις ποικίλες
δυνατότητες που παρέχει το άπλωμα του μύθου. 

Μ’ αυτό το σκεπτικό, το κείμενο ετούτο αντλεί από
τη θεωρία της αφήγησης ιδέες και κανόνες με εντελώς
πρακτικό τρόπο για χάρη της συγγραφής, μη αποτε-
λώντας αμιγώς θεωρητική ανάλυση. Πρωτίστως στοχεύει
στην άμεση κατανόηση και από πλευράς κάθε μη εξοι-
κειωμένου με την αφηγηματολογία αναγνώστη ή/και
συγγραφέα. Τα θεωρητικά δεδομένα τίθενται μόνο
όπου κρίνεται απαραίτητο για μια πλήρη προσέγγιση
στα υπό ανάπτυξη ζητήματα, με τις βιβλιογραφικές
παραπομπές να καθιστούν ασφαλή τον ενδιαφερόμενο
και να δίνουν τα στοιχεία για μια ενδεχόμενη περαιτέρω
διερεύνηση.

Η θεωρία της αφήγησης συγκροτεί ως θεμέλιος
λίθος την τεκμηρίωση των προτεινόμενων. Ωστόσο,
αυτό που πρωτίστως προβάλλεται και εμφατικά υπο-
στηρίζεται είναι ένας συγκροτημένος χάρτης για τη
συγγραφή, πολύχρωμος, με σημεία, τόπους και στάσεις,
με πρόσωπα και συγκρούσεις, με ξαφνικές ανατροπές,
αλλά με σίγουρο προορισμό. 

Ελευθερία Δημητρομανωλάκη

22



Στη σκέψη του συγγραφέα 
Η πρώτη σκέψη στο μυαλό του συγγραφέα είναι η

ιστορία. 
Η ιστορία που θ’ αφηγηθεί μπορεί να γεννιέται

μέσα του σταδιακά σαν ένα μεγάλο παζλ, με δύσκολα
σημεία που κάπου φωτίζονται και κάπου σκοτεινιάζουν
ή να σχηματιστεί ξαφνικά από μια ιδέα, μια εμπειρία,
ένα μικρό ή μεγάλο συμβάν. Ενδεχομένως ένα πρόσωπο,
ένας χαρακτήρας να τον συνεπαίρνει τόσο ώστε να
τον οδηγήσει να φτιάξει ένα αφήγημα με τις περιπέτειες
και τα πάθη του. 

Κάθε συγγραφέας έχει το δικό του τρόπο και δρόμο
έμπνευσης. [βλ. Παπαρούση-Τσιλιμένη, 2010:7-13] Στα-
διακά η έμπνευση πλουτίζεται, γεμίζει με σκέψεις και
λέξεις, με ολότητες νοήματος. Συμβάντα φανταστικά
επισυμβαίνουν ως πραγματικά μέσα στο μυαλό του
και οι άνθρωποι που δημιουργεί με τη φαντασία του
πίνουν καφέ μαζί του το πρωί ή τον τραβάνε από το
μανίκι για ν’ ασχοληθεί μαζί τους. Συχνά αυτό αποτελεί
μια δύσβατη διαδρομή, καθώς αυτό το πλούσιο υλικό
πρέπει να τιθασευτεί και να συγκροτηθεί στο πλαίσιο
μιας ενιαίας ιστορίας με αρχή, μέση και τέλος. Τα
στοιχεία, τα δεδομένα της ιστορίας και η πιθανή εξέλιξή
τους μπορεί αρχικά να μοιάζουν ξεκάθαρα κι όταν
ξεκινά η αφήγηση να μπλοκάρουν.

Η βάσανος της λευκής σελίδας ή του επόμενου κε-
φαλαίου κατατρέχει όλους τους συγγραφείς –πρωτό-
πειρους ή έμπειρους– κι αυτό μπορεί να συμβεί για δια-
φορετικούς λόγους. Οι κυριότεροι λόγοι που μπλοκάρουν
τη συγγραφή εμφανίζονται εναλλακτικά ή σωρευτικά
και είναι οι ακόλουθοι: 

-α- Η ιστορία είναι θολή και ασχημάτιστη, με απο-
τέλεσμα την ελλιπή μυθοπλασία. Μια κομβική έλλειψη

η συγγραφή του μυθιστορήματος

23



που νωρίτερα ή αργότερα θα εμφανιστεί στο κείμενο
οδηγεί στην αναπόφευκτη επαναπροσέγγιση, για την
πιο λειτουργική επαναδιαπραγμάτευση των δεδομένων.
Αν κάποιος κρυφοκοιτάξει τις σημειώσεις και τα προ-
σχέδια των συγγραφέων, θα έρθει αντιμέτωπος μ’ αυτή
τη θολότητα, η οποία θα υποχωρήσει μόλις πάρουν
μορφή τα μυθοπλαστικά υλικά μέσα από τη συνεχή
επεξεργασία και το συνδυασμό τους. [Highsmith,
1983:199-214]

-β- Πολύ συχνά, ενώ το μεγαλύτερο μέρος της εξέ-
λιξης μιας ιστορίας είναι σχηματισμένο, εμφανίζεται
δυσκολία εύρεσης του ορθού αφηγηματικού τρόπου
απόδοσής της. [King, 2000:179-186] Για παράδειγμα,
μια μετατροπή από πρωτοπρόσωπη σε τριτοπρόσωπη
αφήγηση [Genette, 2000:257-266] επιφέρει τεράστιες
διαφορές και αλλάζει όλη τη συγκρότηση του κειμένου
και του νοήματος. [Τζούμα, 1997:136, 137]

-γ- Ένας καθοριστικός χαρακτήρας που δεν ταιριάζει
με την πορεία της ιστορίας ή το αντίστροφο, η πορεία
της ιστορίας που δε συνάδει με τις πράξεις του χαρα-
κτήρα, θα εμφανίσει μια αφηγηματική ασυνέπεια, ένα
κενό που όσο εξελίσσεται η υπόθεση θα γιγαντώνεται.
[James, 1984:43]

-δ- Προβλήματα στα μεσοδιαστήματα της εξέλιξης.
Το αφηγηματικό τμήμα Α και το τμήμα Γ είναι σταθερά
συγκροτημένα, αλλά το ενδιάμεσο τμήμα Β που θα
οδηγήσει στο Γ είναι ατροφικό. 

Αυτές οι περιπτώσεις –σίγουρα όχι οι μόνες– είναι
αντιμετωπίσιμες με τις πολλαπλές δυνατότητες που δί-
νει η θεωρία της αφήγησης. Ο συγγραφέας, μέσα από
την προσέγγιση των αφηγηματικών κανονικοτήτων και
κανόνων, μπορεί να τους ακολουθήσει, μπορεί να τους
σπάσει, μπορεί να τους εφαρμόσει εν μέρει, πάντως σί-

Ελευθερία Δημητρομανωλάκη

24



γουρα θα διευρύνει τις μυθοπλαστικές δυνατότητές
του, ως προς τις ακόλουθες παραμέτρους: 

-Α- Αποκάλυψη των κομβικών γεγονότων της ιστο-
ρίας, αυτών που θα συμβούν έτσι κι αλλιώς, ανεξάρτητα
από τη βούληση των προσώπων, αυτών που πρόκειται
να καθορίσουν την πορεία τους στον χρόνο και τη
μοίρα τους.

-Β- Διαμόρφωση συγκροτημένων χαρακτήρων
μέσα από το πλέγμα των πράξεων, των λόγων, καθώς
επίσης των αξιακών προταγμάτων τους. 

-Γ- Πρωτοκαθεδρία της ανθρώπινης πράξης σε
όλες τις μορφές και διαπλοκές της: ως απόφαση για
δράση, ως κρυφή επιθυμία, ως φανερός διακαής στόχος,
ως σύγκρουση, η πράξη θα καθορίσει και θα δομήσει
την αφηγούμενη ιστορία. 

-Δ- Πρόβλεψη των πιθανών επιπλοκών που θα εμ-
φανίσουν οι συνθήκες της πραγματικότητας και οι δια-
πλοκές μεταξύ των δρώντων προσώπων, με αποτέλεσμα
να συγκροτηθεί άρτια, και από την αρχή της, η σύνταξη
του μυθιστορήματος. 

-Ε- Πέρασμα από την ανάπτυξη της μικρο-αφήγησης,
στο χτίσιμο της μακρο-αφήγησης και η πλήρης κατα-
νόηση του πώς λειτουργεί η αριστοτελική δομή.

-ΣΤ- Με μια στιβαρή πλατφόρμα μύθου/ιστορίας,
μπορούν πιο εύκολα να επιλεγούν οι κατάλληλοι δρόμοι
της πλοκής, ώστε να μπορεί ν’ αποδοθεί σωστότερα ο
μύθος. 

η συγγραφή του μυθιστορήματος

25



Ελευθερία Δημητρομανωλάκη

26



ΘΕΩΡΗΤΙΚΟ ΠΛΑΙΣΙΟ 
ΜΕΘΟΔΟΣ ΓΙΑ ΤΗ ΣΥΓΓΡΑΦΗ
ΤΟΥ ΠΕΖΟΥ ΛΟΓΟΥ

27



Ελευθερία Δημητρομανωλάκη

28



Α. ΣΤΑ ΙΧΝΗ ΤΟΥ ΜΥΘΟΥ
η σημασία και ο ρόλος της πράξης στη μυθοπλασία

Σύμφωνα με τον Αριστοτέλη «ο μύθος είναι η αρχή
και η ψυχή της τραγωδίας.» [Αριστοτέλης: Ποιητική,
μτφρ. Στ. Δρομάζος:1982] 

Και «"...ο μύθος είναι η μίμηση της πράξης. Με τον
μύθο εννοώ τη σύνθεση των πραγμάτων." (50a, 4) Και
το κυριότερο, χωρίς μύθο, χωρίς πράξιν, χωρίς αντικει-
μενικό κόσμο δεν μπορεί να υπάρξει τραγωδία, έτι μεν
άνευ πράξεως ουκ αν γένοιτο τραγωδία. (50a, 24)»
[Αριστοτέλης, Ποιητική, 1982:70] Και ο μεταφραστής
της Ποιητικής, Στάθης Δρομάζος συμπληρώνει: «Η
ουσία του μύθου, η μεγάλη του αξία βρίσκεται ότι
μιμείται την πράξιν, δηλαδή μιμείται τη ζωή. Η ζωή
είναι πράξη. Ο σκοπός της είναι ένα είδος δραστηριό-
τητας, η ζωή δεν είναι μια ιδιότητα. Χωρίς πράξη, χωρίς
βίο δεν υπάρχει τραγωδία. Είναι σαφής η εμμονή του
Αριστοτέλη στην πράξη, στη μίμηση δρώντων ανθρώ-
πων, στη μίμηση βίου, γιατί αυτός είναι ο μόνος αντι-
κειμενικός, ο μόνος υπαρκτός κόσμος.» [Δρομάζος,
1982:70] 

Σύμφωνα μ’ αυτήν την παραδοχή και ακολουθώντας
τον αριστοτελικό στοχασμό, η παρούσα έρευνα επιλέγει
την προσέγγιση της ανθρώπινης πράξης για τις ανάγκες
της συγγραφής, αφού αυτή αποτελεί το κομβικό στοιχείο
συγκρότησης του μύθου και εγείρει τον πυλώνα από
τον οποίο εκπορεύεται κάθε αφήγηση. Έτσι, η επιστροφή
στο ανθρώπινο στοιχείο του μύθου μπορεί ν’ απλωθεί
σ’ έναν ανοιχτό διάλογο, για μια αποκάλυψη της μυθο-

29



πλασίας με στόχο τη συγγραφή. Υπό το πρίσμα της
αναδημιουργίας, τα συστήματα και η διαπλοκή των
ανθρώπινων ενεργημάτων θ’ αποκτήσουν ένα νέο πλαί-
σιο αναφοράς και ερμηνείας τους, τροφοδοτώντας με
τη σειρά τους κάθε νέα λογοτεχνική αναπαράσταση
της πραγματικότητας ή της φαντασίας. Η επιλογή του
ανθρώπινου ενεργήματος ως εργαλείου δημιουργικής
γραφής θέτει σα στόχο να διανοίξει ένα σίγουρο δρόμο
ελευθερίας και στοχασμού πάνω στη μυθοπλασία ιστο-
ριών μέσα από τον ρόλο της ανθρώπινης πράξης. 

Αφηγηματικά μιλώντας, τα θεμελιώδη στοιχεία του
μύθου συγκροτούν το περιεχόμενο αυτού και αποτελούν
τις παραμέτρους χωρίς τις οποίες δεν υφίσταται μυθο-
πλασία. [Genette, 2000:87] Σύμφωνα με τον Αριστοτέλη,
η ανθρώπινη πράξη αποτελεί την πιο καθοριστική πα-
ράμετρο της μυθοπλαστικής αφήγησης και όπως το
επισημαίνει ο μεταφραστής και μελετητής της Ποιητικής
Στ. Δρομάζος: «Αν και οι χαρακτήρες (τα ήθη) αποτελούν
συστατικά μέρη της τραγωδίας, ο Αριστοτέλης για να
δείξει τη σημασία του μύθου γράφει πως χωρίς μύθον,
πράξιν, δράση και δρώντας, δε γίνεται τραγωδία, ενώ
χωρίς χαρακτήρες γίνεται.» [Αριστοτέλης, μτφρ. Δρο-
μάζος, 1982:70]

Συνεχιστής του αριστοτελικού στοχασμού, ο πρω-
τοπόρος για τη θεωρία της αφήγησης, Vladimir Propp,
ονομάζει την πράξη ενός δρώντος προσώπου λειτουργία
και εξηγεί πως αφηγηματικά «...εννοείται η ενέργεια
ενός δρώντος προσώπου, που ορίζεται από την άποψη
της σημασίας της για την πορεία της δράσης.» [Propp,
1987:27] Ο Ρώσος μελετητής αποδεικνύεται επίγονος
του Αριστοτέλη, αφού ακολουθεί παραπλήσια μεθο-
δολογία ως προς τη σχέση προσώπου και πράξης, ανα-
δεικνύοντας την πρωτοκαθεδρία της πράξης. Η τελευταία

Ελευθερία Δημητρομανωλάκη

30



εμπεριέχει μέσα της τη βούληση, τον στόχο για κάτι,
εγείροντας έτσι την αιτιώδη σύνδεση μεταξύ παράλληλων
ή διαφορετικών εξελίξεων και συναισθηματικών ή
άλλων διαπλοκών. [πρβλ. Propp, 1987:83-86 / Bremond,
1991:129,130 / Greimas, 2000:331-340] 

Στο πλέγμα κάθε μυθοπλασίας τα ενεργήματα των
προσώπων και παράλληλα τα κομβικά γεγονότα που
συνέβησαν στην αφηγούμενη χρονική περίοδο, μαζί
με τα παράπλευρα συμβάντα αυτών, το πότε συνέβησαν,
το γιατί συνέβησαν, το πού οδηγούν και ποιους αν-
θρώπους επηρεάζουν, όλα ετούτα τα δεδομένα απο-
τελούν τις παραμέτρους εκείνες των οποίων η αλληλε-
πίδραση θα συγκροτήσει τη μυθοπλασία. [πρβλ. Propp,
1987:31-72 / Bremond, 1991:133-156 / Chatman,
1978:108-145] Κι ετούτο είναι αναπόφευκτο, αφού κάθε
πράξη, που σκοπεύει σε κάτι, δημιουργεί ευρύτερα α-
ποτελέσματα και έχει επιπτώσεις στους άλλους, οδη-
γώντας σ’ ένα γαϊτανάκι αντιδράσεων, συμπεριφορών,
συγκρούσεων και οδηγεί τη μυθοπλασία σε μια αιτιώδη
εξέλιξη όπου το ένα φέρνει το άλλο, έτσι ώστε όλα μα-
ζί, οι επακόλουθες διαδρομές γεγονότων, αντιδράσεων,
τυχαίων περιστατικών ή κοινωνικών-ιστορικών παρα-
μέτρων συνενώνονται σ’ έναν ενιαίο στοχασμό που δη-
μιουργεί έναν ολοκληρωμένο μύθο, μια ιστορία. [πρβλ.
Propp, 1987:102-106 / Bremond, 1991:126-132] 

Γίνεται διακριτό πως πέρα από τον ρόλο που επιτελεί
στη ροή της πλοκής, η ανθρώπινη πράξη είναι άρρηκτα
συνδεδεμένη με το πρόσωπο που την τελεί και αντί-
στροφα το πρόσωπο ενεργεί ό,τι είναι σύμφυτο με τον
χαρακτήρα, την ιδιοσυγκρασία του και εναρμονίζεται
μ’ αυτήν. Γι’ αυτό οι θεωρητικοί της αφήγησης αναλύουν
τα χαρακτηριστικά των προσώπων ανάλογα με το πώς
εμπλέκονται τα ενεργήματά τους στις διαφορετικές κα-

η συγγραφή του μυθιστορήματος

31



ταστάσεις στην πορεία της δράσης. [πρβλ. Propp,
1987:87-91 / Chatman, 1978:111-116] Πράξη και πρό-
σωπο συγκροτούν από κοινού κάθε μυθοπλασία. Φορέας
μιας πράξης είναι ένα πρόσωπο, ενώ ταυτόχρονα ένα
πρόσωπο χαρακτηρίζεται από τις πράξεις του. Για τον
Seymour Chatman το δίλλημα χαρακτήρας ή πλοκή
είναι ασήμαντο, καθώς οι ιστορίες υφίστανται μόνο
όταν συνυπάρχουν και τα δύο, τα πρόσωπα ως υπο-
στάσεις που δρουν και οι πράξεις ως μοχλοί της πλοκής.
[Chatman, 1978:113] 

Ο ρόλος των προσώπων είναι αναγκαστικά πολυ-
σύνθετος, καθώς προσδιορίζεται από πολυποίκιλους
παράγοντες που σχετίζονται τόσο με τις πράξεις αυτές
καθεαυτές, όσο και με το περιβάλλον που τις γεννά. Η
συνέπεια ανάμεσα στο πώς εκφέρεται ένας χαρακτήρας
μέσα από τις πράξεις του –ή τις μη πράξεις του– ανά-
λογα με τις καταστάσεις που επισυμβαίνουν κατά την
εξέλιξη μιας ιστορίας∙ είναι αυτό που θα προσδιορίσει
ολοκληρωμένα τον ίδιο τον χαρακτήρα και θα νοημα-
τοδοτήσει το ανθρώπινο ενέργημά του μέσα στον αφη-
γούμενο κόσμο. 

Εντέλει, το παιχνίδι της αφήγησης δομείται και εξε-
λίσσεται μέσα από τη σχέση αυτών των δύο παραμέτρων:
πράξεων και δρώντων προσώπων. Κάθε επιμέρους
συντακτική ενότητα μιας αφήγησης δεν είναι άλλο από
μια ανθρώπινη πράξη, όπως αυτή τελείται από το πρό-
σωπο που τη διενεργεί, ενώ ταυτόχρονα αντιστοιχεί σε
μια θεματική ενότητα δράσης η οποία εκπληρώνει και
αναδεικνύει την αλληλένδετη σχέση πράξης και χαρα-
κτήρα. Έτσι κάπως συγκροτείται μια καταστατική συν-
θήκη για τη μυθοπλασία, μορφοποιημένη πρωταρχικά
από το αφηγηματικό μοντέλο του Propp και επεξεργα-
σμένη μετέπειτα από τους επιγόνους του δομισμού,
Algirdas Greimas, Claude Bremond, Tzvetan Todorov.

Ελευθερία Δημητρομανωλάκη

32



Β. ΠΡΟΣΩΠΑ ΚΑΙ ΠΡΑΞΕΙΣ
ΔΗΜΙΟΥΡΓΟΥΝ ΤΗ ΜΥΘΟΠΛΑΣΙΑ 
«...έτι μεν άνευ πράξεως ουκ αν γένοιτο τραγωδία». 

Αριστοτέλης, Ποιητική

Η ενδελεχής προσέγγιση της ανθρώπινης πράξης
έτσι όπως την επεξεργάστηκαν οι θεωρητικοί του Φορ-
μαλισμού και του Δομισμού, ιδίως αυτοί που εστίασαν
περισσότερο στον μύθο, είναι το πρώτο σημαντικό
βήμα για την κατανόηση του πώς εξελίσσεται η αφήγηση
και πώς διαπλέκεται μια ιστορία. 

Η απάντηση στο συγγραφικό ερώτημα «Και τώρα
τι γίνεται; Τώρα τι γράφω;» και στο αναγνωστικό ερώτημα
«Τι θα γίνει παρακάτω;» μπορεί να δοθεί πρωτίστως
μέσα από τις πράξεις των προσώπων κατά την αφήγηση.
Οι θεωρητικοί της αφήγησης τις αποκαλούν λειτουργίες,
γιατί λειτουργούν ως ένα συντακτικό μικροκύτταρο
μέσα στην αφηγηματική εξέλιξη. Κάθε μυθοπλαστική
εξέλιξη προωθείται μέσα από μια σειρά ανθρώπινων
πράξεων που τελούνται από συγκεκριμένα δρώντα
πρόσωπα, δημιουργώντας μια ακολουθία συσχετισμών
και συγκροτώντας τον κορμό μιας ιστορίας. Τι είναι μια
προδοσία, μια απώλεια, μια εξαπάτηση, μια εγκληματική
ενέργεια, ένας διαρκής αγώνας, μια θυσία; Τι είναι μια
μεταμόρφωση ή μια επαναστατική πράξη;

Άπειρες είναι οι πράξεις που κάθε στιγμή διενερ-
γούνται, σηματοδοτούν την κατάσταση του ανθρώπου
και διαπλέκουν τον μύθο. Υπό το πρίσμα της μυθοπλα-
σίας και της αφηγηματικής εξύφανσης, λειτουργίες νο-

33



ούνται τα ανθρώπινα ενεργήματα, όπως τελούνται από
τους χαρακτήρες μέσα σ’ ένα αφήγημα. Η πρωτοκαθεδρία
της ανθρώπινης πράξης, η αιτιολογημένη εξέλιξη από
μια δράση σε μια άλλη, είναι τα στοιχεία που χτίζουν
μια συγκροτημένη αφήγηση.

Τα μοντέλα και οι λειτουργίες της αφήγησης (αφη-
γηματικές λειτουργίες) κατά την ανέλιξη ενός μύθου ή
αλλιώς μιας ιστορίας, έτσι όπως αυτές ορίστηκαν από
τους πρωτοπόρους Vladimir Propp και Claude Levi-
Strauss και στη συνέχεια από τους επιγόνους αυτών (C.
Bremond, A. Greimas, T. Todorov, R. Barthes, G. Genette,
P. Ricoeur), αποδεικνύεται πως παρέχουν ένα σταθερό
υπόβαθρο όχι μόνο για τη μελέτη της λογοτεχνίας,
αλλά και για την αναπαραγωγή αυτής. [Prince, 2004:161-
189, ιδίως σ. 189] 

Η πρωτοποριακή έρευνα του Claude Levi-Strauss
πάνω στους ανθρώπινους μύθους, δίνει το πρώτο
στίγμα για τη μέγιστη σημασία της εξέλιξης της πράξης
στην αφήγηση, μεταμορφώνοντας τον ίδιο τον μύθο.
[Levi-Strauss: Structural Anthropology] Ένα από τα γνω-
στότερα παραδείγματα των ανθρωπολογικών ερευνών
του είναι εξαιρετικά αποκαλυπτικό γι’ αυτές τις περιπέτειες
των ιστοριών. Ο Levi-Strauss μελέτησε τους μύθους
των Ινδιάνων της Βόρειας και Νότιας Αμερικής, σε
σχέση με την κοινωνική δομή, τους θρύλους και τις τε-
λετουργίες τους, προσπαθώντας να διακρίνει τις αλλη-
λεπιδράσεις ανάμεσα στις κοινωνικές πρακτικές και τη
δημιουργία μυθολογιών. Εστίασε στους τρόπους με
τους οποίους δημιουργείται η σημασία μέσα από τη
διαφορά των σημείων και την παρουσία δυαδικών α-
ντιθέσεων, οι οποίες με τη σειρά τους οδηγούν σε θε-
μελιώδη συστήματα ταξινόμησης μέσα στις κουλτούρες
(πχ. άτομο vs κοινωνία∙ φωτεινό vs σκοτεινό∙ καλό vs

Ελευθερία Δημητρομανωλάκη

34



κακό∙ παρουσία vs απουσία κλπ.), επισημαίνοντας: «Γε-
γονός, βέβαια, είναι ότι οι διαφορές είναι εξαιρετικά
γόνιμες. Ακριβώς μέσω της διαφοράς είναι που η πρό-
οδος έχει επιτελεστεί.» [Levi-Strauss, 1986:53,54] 

Η ταξινόμηση "μέσω της διαφοράς" είναι ακριβώς
το πρώτο βήμα στρουκτουραλιστικής ανάλυσης που
στόχο έχει όχι απλώς να μελετήσει τη δομή των μύθων,
αλλά κυρίως διαμέσου αυτής να κατανοήσει τη διαδι-
κασία της μυθικής σκέψης και τους νόμους που τη διέ-
πουν. Γιατί, όπως εξηγεί ο Levi-Strauss, αν πράγματι
υπάρχει μια ασυνείδητη επιβολή της μορφής πάνω στο
περιεχόμενο κι αν αυτή η μορφή υπάρχει ενιαία στη
σκέψη των ανθρώπων –αρχαίων ή σύγχρονων, "πρω-
τόγονων" ή πολιτισμένων (ο Levi-Strauss θέτει τη λέξη
"πρωτόγονος" σε εισαγωγικά γιατί θεωρεί τη σκέψη
του ισόβαθμη με αυτήν ενός πολιτισμένου)– τότε από
τη στιγμή που αυτή η ασυνείδητη δομή γίνει κατανοητή,
με βάση αυτήν μπορούν να μελετηθούν κι άλλοι θεσμοί
ή έθιμα. [Levi-Strauss, 1986:79-95] Έτσι αν η μελέτη
των ινδιάνικων μύθων σε όλες τις εκφάνσεις τους μέσα
από τις διαφορές τους (πχ. οι μύθοι που συνελέγησαν
απ’ έξω, από μη Ινδιάνους, σε αντιδιαστολή μ’ αυτούς
που συνελέγησαν από μέσα, από αυτόχθονες), αν λοιπόν
ιδωθούν αυτές οι ιστορίες από τη σκοπιά της αφήγησης,
εμφαίνονται δύο τάσεις σύμφωνα με τον Levi-Strauss:

α) η πρώτη τάση αντιστοιχεί με αυτό που ονομάζει
«γένεση της αταξίας», δηλαδή εξηγεί τις περιπέτειες
μιας ολόκληρης πόλης, μέσα από επιτυχίες και αποτυχίες
και το πώς τελικά αυτή η πόλη οδηγήθηκε στην κατα-
στροφή, γεγονός που κάνει αυτήν την αφήγηση να συ-
νίσταται στην «ιστορία μιας πτώσης».

β) η δεύτερη τάση, μιλώντας για την ίδια πόλη, εν-
διαφέρεται για την κοινωνική τάξη αυτής της περιόδου,

η συγγραφή του μυθιστορήματος

35



που αντανακλάται σε κάποια εξέχοντα πρόσωπα και
αφηγηματικά προσπαθεί να θέσει τη διαχρονική διαδοχή
των γεγονότων σε μια συγχρονία μέσα από την κομμάτι
κομμάτι επανασύστασή της. 

Μέσα από τη σύγκριση των δύο τάσεων ο Levi-
Strauss παρατηρεί τελικά πως πρόκειται για την ίδια
δομή και στις δύο αφηγήσεις (μια πόλη καταστράφηκε
και οι κάτοικοι περιπλανήθηκαν κατά μήκος του ποταμού
Skeena) και επισημαίνει: «Βλέπετε, λοιπόν, πως έχουμε
ένα βασικό επεξηγηματικό πυρήνα. Η βασική δομή
του είναι ίδια, αλλά το περιεχόμενο του πυρήνα δεν
είναι ίδιο, αλλά μπορεί να ποικίλει∙ είναι, σύμφωνα με
αυτά ένα είδος μικρο-μύθου, αν μπορώ να το πω έτσι,
γιατί είναι πολύ βραχύς και πολύ συμπυκνωμένος, αλλά
παρ’ όλα αυτά διαθέτει την ιδιότητα του μύθου κατά το
ότι μπορούμε να τον παρατηρήσουμε κάτω από δια-
φορετικούς μετασχηματισμούς. ...αυτές οι ιστορίες είναι
εξαιρετικά επαναλαμβανόμενες∙ ο ίδιος τύπος γεγονότος
μπορεί να χρησιμοποιηθεί αρκετές φορές για να περι-
γράψει διαφορετικά συμβάντα.» [Levi-Strauss, 1986:89,
90]

Διαφαίνεται πως οι μετασχηματισμοί ή οι μετα-
μορφώσεις των μύθων συντελούν στη δυναμική ερμη-
νεία μιας κοινωνίας και κατ’ επέκταση στον τρόπο που
αποδίδονται νέοι μύθοι ή μυθοπλαστικές αφηγήσεις γι’
αυτήν την κοινωνία. Επιπλέον, η αλληλεπίδραση δομής
και περιεχομένου φωτίζεται με νέο φως υπό το πρίσμα
του μετασχηματισμού ή της όποιας αφηγηματικής με-
ταμόρφωσης και θα μπορούσε να ειπωθεί πως η ίδια η
αφήγηση δεν είναι άλλο από μια συνεχή μεταμόρφωση,
τόσο στη συγχρονία της μέσα σε κάθε συγκεκριμένο
μυθοπλαστικό αφήγημα, όσο και στη διαχρονία της,
στο σύνολό της, ως η εξέλιξη των ανθρώπινων λογοτε-

Ελευθερία Δημητρομανωλάκη

36



χνικών μυθοπλασιών. Όπως επισημαίνει ο Ερατοσθένης
Καψωμένος: «Η μέθοδος ανάλυσης του μύθου, κατά
τον Levi-Strauss στηρίζεται στην οριζόντια και κάθετη
θεώρηση του μύθου: α. Διαπιστώνουμε ότι ο μύθος
(μυθική αφήγηση, συγκεκριμένη πραγμάτωση) αποτελεί
μια συνταγματική αλυσίδα. β. Αυτή η αλυσίδα μπορεί
να χωριστεί σε μια ακολουθία επεισοδίων (σκηνών: se-
quences). γ. Κάθε επεισόδιο (σκηνή) θεωρείται μερικός
σχηματισμός κάθε άλλου επεισοδίου.» [Καψωμένος,
1995:72]

Έτσι λοιπόν, αφού τα συστατικά στοιχεία του μύθου
αποκτούν το πλήρες νόημά τους μέσα από τη σχέση
τους ή τη διαφορά τους με τα υπόλοιπα στοιχεία του
κατά την εξέλιξη αυτού (του μύθου), καθώς επίσης
μέσα από τη σχέση τους με τις πρακτικές και τους
κώδικες της κοινωνίας στην οποία εντάσσονται, έτσι
μπορεί να ειπωθεί πως η μεταμόρφωση είναι όχι μόνο
το ενδογενές στοιχείο του μύθου, αλλά ταυτόχρονα
ένας τρόπος προσέγγισης της ίδιας της κοινωνίας που
δημιούργησε, αναπαρήγαγε, μεταμόρφωσε τον μύθο. 

Μέσα απ’ αυτές τις παραδοχές, με αφετηρία τη λει-
τουργία της ανθρώπινης πράξης, την κοινή συνισταμένη
κατά την αφηγηματική διαδικασία, προτείνεται μια δη-
μιουργική προσέγγιση της συγγραφής της λογοτεχνίας
μέσα από την εμφάνιση και την εξέλιξη των πράξεων-
λειτουργιών του μύθου, κάθε μύθου, σε κάθε έκφανσή
του. Η πράξη –ως δράση ή ως σύγκρουση– θ’ αποκαλύψει
τα στάδια της μυθοπλασίας με συγκεκριμένες αφηγη-
ματικές κινήσεις.

Η εδώ συνοπτική συγκριτική αναφορά στη θεωρία,
αποκαλύπτει πως –παρά τις αποκλίσεις ή τις διαφορές
μεταξύ των θεωρητικών– υπάρχει μια κοινή συνιστώσα
πάνω στην οποία διαρθρώνεται κάθε μύθος και την

η συγγραφή του μυθιστορήματος

37



οποία αποδέχονται όλοι ως τέτοια: πρόκειται για την
ανθρώπινη πράξη η οποία ρυθμίζει την εξέλιξη της
ιστορίας σε συντακτικό επίπεδο μέσα από συνεχείς με-
ταμορφώσεις και συγκρούσεις. 

Β/Ι. Η πράξη δημιουργεί τη δράση και την εξέλιξη
Ο πρώτος θεωρητικός που έκανε μια εκτεταμένη

λίστα ενεργημάτων όπως εμφαίνονται στα αφηγήματα
ήταν ο Vladimir Propp, μαζί με ένα βασικό διαχωρισμό
επτά ρόλων, δίνοντας έναν αξεπέραστο καταστατικό
χάρτη προς συγγραφείς όλων των ειδών λόγου. Η Μορ-
φολογία του παραμυθιού εκδόθηκε για πρώτη φορά
το 1928 και παραμένει επίκαιρη και καθοριστική μέχρι
σήμερα, αφού φωτίζει με τον πιο αναλυτικό τρόπο την
ανθρώπινη πράξη. [Propp, 1928:Λένινγκραντ]

Ο Propp ονομάζει τις πράξεις των προσώπων λει-
τουργίες, όπου με τον όρο λειτουργία «...εννοείται η
ενέργεια ενός δρώντος προσώπου, που ορίζεται από
την άποψη της σημασίας της για την πορεία της δράσης.»
[Propp, 1987:27] Συγκροτεί έτσι μια ανατομία της αν-
θρώπινης πράξης, όπως αυτή ενεργοποιείται μέσα στον
καταιγισμό των εξελίξεων, μετα-κυλίοντας την ιστορία
προς την τελείωσή της.

Η κατά Propp ανατομία του ανθρώπινου πράττειν
είναι πασίγνωστη, αναπόσπαστο τμήμα κάθε μελέτης
για τη θεωρία της αφήγησης, αναπόσπαστη αναφορά
σε κάθε δοκίμιο για τη δημιουργική γραφή. Οι πράξεις
ορίζονται στη γενική τους εκφορά μέσα από λέξεις –
ουσιαστικά που διευρύνουν την έννοια κάθε πράξης.
Οι ενέργειες της λίστας του Propp δεν είναι απλώς μια
λίστα, είναι μια επίμονη κατάθεση της έκφρασης του
ανθρώπινου, κατά τον ίδιο τρόπο που η «Λίστα του
Σίντλερ» στην ομώνυμη ταινία του Spielberg δεν είναι

Ελευθερία Δημητρομανωλάκη

38



μια λίστα ονομάτων, αλλά μια διάσωση ανθρώπινων
ζωών. [βλ. Δημητρομανωλάκη, 2018: Η μορφολογία
του σεναρίου]

Οι πράξεις-λειτουργίες του Ρώσου πρωτοπόρου
παρατίθενται εδώ συνοπτικά, μαζί με μια επιγραμματική
ερμηνεία τους, μια ελεύθερη απόδοσή τους συσχετισμένη
με τις σύγχρονες μυθοπλασίες του πραγματικού, διευ-
ρύνοντας τις παραμυθικές εκφάνσεις τους.

-1- Απουσία: μια υπόγεια έλλειψη ή μια αρνητική
ανατροπή που αποσταθεροποιεί.

-2- Απαγόρευση: τα θεμιτά ή αθέμιτα όρια των
άλλων. 

-3- Παράβαση: νόμιμη ή παράνομη παράβλεψη,
πέρασμα των θεμιτών ή αθέμιτων ορίων, παραγραφή
κωδίκων. 

-4- Διερεύνηση: αναζήτηση με στόχο μια εξέλιξη ή
ένα πρόσωπο. 

-5- Εκχώρηση: παραχώρηση προς την αίτηση της
διερεύνησης.

-6- Εξαπάτηση: οι ατελείωτες αποχρώσεις της κρυ-
ψίνοιας και του χειρισμού των άλλων, από την αθωότητα
ως το έγκλημα. 

-7- Συνενοχή: το ασυνείδητο λάθος που μπορεί να
έχει ολέθριες συνέπειες. 

-8- Δολιοφθορά: οι ατελείωτες αποχρώσεις του κα-
κού από την άδολη ενέργεια ως το έγκλημα. 

-8/α- Έλλειψη: η κρυφή έλλειψη γίνεται φλέγουσα
ανάγκη κι έρχεται στην επιφάνεια ως κυρίαρχη προτε-
ραιότητα.

-9- Μεσολάβηση: η δύσκολη γνώση. 
-10- Αντενέργεια: αντίδραση στη δύσκολη ή οδυ-

νηρή γνώση. 
-11- Αναχώρηση: μετακίνηση προς την κατάκτηση

η συγγραφή του μυθιστορήματος

39



του στόχου. 
-12- Δοκιμασία: απαιτήσεις ωριμότητας. 
-13- Αντίδραση στη δοκιμασία: αντιμετώπιση των

προκλήσεων της ζωής, διεκδίκηση ωριμότητας.
-14- Λήψη μέσου – δωρεά: ανταπόδοση για τη σω-

στή αντιμετώπιση του προβλήματος. 
-15- Τοπική μετακίνηση: μετακίνηση προς τον κο-

ρυφαίο και κρίσιμο αγώνα. 
-16- Πάλη: ο κρίσιμος αγώνας που θα καθορίσει

τις εξελίξεις.
-17- Στιγμάτισμα – Σημάδεμα: το αποτύπωμα της

μάχης. 
-18- Νίκη: δικαίωση, άνοδος, ικανοποίηση.
-19- Εξάλειψη της δυστυχίας: η ικανοποίηση του

πόθου, η απομάκρυνση του κινδύνου, η πλήρωση του
κενού. 

-20- Επιστροφή: μετακίνηση προς την ηρεμία ή τη
νοσταλγία. 

-21- Καταδίωξη – Κυνηγητό: ακόμη μια επίθεση. 
-22- Διάσωση: ακόμη μια νίκη, εδραίωση της υπε-

ροχής. 
-23- Μη αναγνωρίσιμη άφιξη: ανοίγει νέο κύκλο

περιπετειών προσομοιάζει με διερεύνηση.
-24- Αβάσιμες απαιτήσεις: στον νέο κύκλο περιπε-

τειών προσομοιάζει με την εξαπάτηση.
-25- Δύσκολο πρόβλημα: στον νέο κύκλο περιπε-

τειών προσομοιάζει με τη δοκιμασία.
-26- Λύση: στον νέο κύκλο περιπετειών προσομοιάζει

με νίκη. 
-28- Ξεμασκάρεμα: στον νέο κύκλο περιπετειών

προσομοιάζει με στιγμάτισμα. 
-29- Μεταμόρφωση: ανοίγει πολλαπλές αφηγημα-

τικές πιθανότητες μέσα από τη μετάβαση σε κάτι δια-

Ελευθερία Δημητρομανωλάκη

40



φορετικό. 
-30- Τιμωρία: στον νέο κύκλο περιπετειών προσο-

μοιάζει με ήττα ή στιγμάτισμα. 
-31- Γάμος: σηματοδοτεί το ευτυχές, αίσιο τέλος,

προβάλλεται ως τέτοιο και σε κάθε περίπτωση αντιστοιχεί
στην εξάλειψη της έλλειψης. [Propp, 1987:31-72]

Το γεγονός ότι ο Propp κινήθηκε στις δομές των
παραμυθιών δε μειώνει το πρωτοπόρο εγχείρημά του,
με τεράστια σημασία για τη θεωρία της αφήγησης και
την πράξη της δημιουργίας. [Τζιόβας, 1987:46-52, ιδίως
σ. 48] Οι επίγονοί του, ιδίως οι εντασσόμενοι στον
Γαλλικό Δομισμό, ακολούθησαν γόνιμα τις κατευθύνσεις
του και συνέβαλαν με τη σειρά τους στη συγκρότηση
της έννοιας και του ρόλου της πράξης στην αφήγηση. 

Β/ΙΙ. Η πράξη εμφορείται από επιθυμία, προωθεί την
επικοινωνία, προάγει τη συνδρομή 

Ο Algirdas Greimas, εμβαθύνει στις έννοιες της
επιθυμίας, της επικοινωνίας και της βοήθειας και αναλύει
τους τρόπους με τους οποίους αποτυπώνονται και εκ-
φράζονται στην ανθρώπινη πράξη, αναδεικνύοντας
τον γενεσιουργό τους ρόλο. Από την ενστικτώδη ανα-
γκαιότητα για κάλυψη των πιο βασικών σωματικών
αναγκών, μέχρι την εξυψωμένη επιθυμία για τον ερωτικό
άλλο, από τη γνώση ή τη δημιουργία μέχρι την ελευθερία
πνεύματος, ο πόθος για ένα αποτέλεσμα ή ένα ιδανικό
μετατρέπεται σε στόχο γι’ αυτό, και μια τέτοια στόχευση
οργανώνει τη ζωή μέχρι την κατάκτησή του. Μέσα από
τέτοιες διαδρομές χτίζεται η ίδια η Ιστορία και οι μικρές
ή μεγάλες ιστορίες των ανθρώπων, αυτές που τελικά
αποτυπώνουν τις πραγματικές μυθοποιίες. Έτσι κάπως
συγκροτείται και η αφήγηση, ακολουθώντας επιθυμίες.
Μέσα από τα ίχνη, τα ισχυρά αποτυπώματα των αν-

η συγγραφή του μυθιστορήματος

41



θρώπινων επιθυμιών, η αφήγηση γίνεται μυθοπλαστικός
λόγος: θεατρικός, πεζογραφικός, φιλμικός, σεναριακός.
[για το σενάριο βλ. και Δημητρομανωλάκη, 2018: Η
μορφολογία του σεναρίου]

Κατά την αφηγηματική διαδικασία, η επιθυμία
κατέχει δεσπόζουσα θέση και οι στόχοι των προσώπων
οδηγούν σε πράξεις, γίνονται ο εφαλτήρας εκκίνησης
των ενεργημάτων τους, άρα προτάσσονται αμφότερα
–πράξεις και πρόσωπα– ως θεμέλιος λίθος της αφήγησης.
[Greimas, 2000:320-331, ιδίως 329-331] 

Η προσέγγιση του Greimas εστιάζει στον σπουδαίο
ρόλο της βούλησης, έτσι όπως τα "θέλω" συσχετίζονται
και διαπλέκονται με την επικοινωνία ανάμεσα στα πρό-
σωπα. [Greimas, 2000:313,314] Παράλληλα και αλλη-
λένδετα διερευνά εκτενώς τις εκφάνσεις των αντιτιθέ-
μενων συμφερόντων, όπως αυτά αποκαλύπτονται κατά
τις συγκρούσεις των προσώπων ή κατά τις πράξεις αλ-
ληλοβοήθειας. [Greimas, 2000:314-319] Έτσι το τρίπτυχο
επιθυμία – επικοινωνία – συνδρομή, μετακυλύει την α-
φήγηση μέσα από διαλογικότητες –και άρα συλλογι-
κότητες– και οδηγεί τον μύθο, αποτελώντας τον βασικό
πυλώνα εξέλιξης κάθε ιστορίας. 

Ο Greimas εμβάθυνε αρχικά στις βασικές συνιστώσες
της αφήγησης όπως τις ανέδειξε ο Propp μέσα από λει-
τουργίες και δρώντα πρόσωπα. Κι έπειτα συμπύκνωσε
τη συλλογιστική του Ρώσου πρωτοπόρου, καταλήγοντας
σε ένα πιο αφαιρετικό θεωρητικό μοντέλο ανάλυσης,
το οποίο εφάρμοσε στο έργο του Bernanos. [Greimas,
2000:391 κ. επ.] Η πύκνωση των τριανταμία λειτουργιών
σε είκοσι επιτυγχάνεται μέσα από τη συνένωση σε
ζεύγη εκείνων των λειτουργιών που αποτελούν και επι-
τελούν την ολοκλήρωση μιας δράσης, μέσα από μια
θετική ή αρνητική επικοινωνία ή μέσα από μια σύγ-

Ελευθερία Δημητρομανωλάκη

42



κρουση, ως εξής: 
-1- απουσία
-2- απαγόρευση (vs) παράβαση 
-3- διερεύνηση/εκμαίευση πληροφορίας (vs) εκ-

χώρηση πληροφορίας 
-4- εξαπάτηση (vs) (ασυνείδητη) συνενοχή 
-5- αδίκημα (vs) στέρηση
-6- πληροφόρηση (vs) ανάληψη δράσης από τον

ήρωα
-7- αναχώρηση για τον τόπο του άθλου
-8- υποβολή σε δοκιμασία (vs) επιτυχής αντιμετώπιση

δοκιμασίας 
-9- εφοδιασμός, λήψη μαγικού μέσου 
-10- τοπική μετακίνηση
-11- αγώνας (vs) νίκη
-12- στιγμάτισμα/σημάδεμα
-13- εξάλειψη δυστυχίας ή στέρησης
-14- επιστροφή
-15- καταδίωξη (vs) διάσωση
-16- μυστική άφιξη
-17- πρόκληση σε δύσκολο άθλο (vs) επιτυχία 
-18- αναγνώριση
-19- ξεμασκάρεμα σφετεριστή (vs) αποκάλυψη

ήρωα
-20- τιμωρία (vs) γάμος. [Greimas, 2000:345, 346

και επ.]
Όπως γίνεται διακριτό, ο Γάλλος επίγονος κρατά

την ορολογία, τον ρόλο και τη σημασία την οποία ο
Ρώσος θεωρητικός είχε προσδώσει στις πράξεις-λει-
τουργίες, με μικρές αλλαγές όπου χρειάζεται να σημα-
τοδοτηθεί μια ευρύτερη στόχευση του μοντέλου, έτσι
ώστε να αφορά όλα τα αφηγήματα κι όχι μόνο την
αφήγηση του έπους, του ιπποτικού μυθιστορήματος ή

η συγγραφή του μυθιστορήματος

43



του παραμυθιού και των μύθων (πχ. αντί του όρου
πάλη χρησιμοποιεί τον όρο αγώνας). Η μετατόπιση
από το παραμυθικό αφήγημα, στην αξιοποίηση του
μοντέλου για τις λογοτεχνικές αφηγήσεις γίνεται εφικτή
από τη στιγμή που κάθε χαρακτήρας είναι ήρωας για
τη δική του ζωή και ακολουθεί τις πράξεις που προσι-
διάζουν στις επιθυμίες του. Μια ευρύτερη θεώρηση –
πέραν της οπτικής γωνίας του ενός και μοναδικού
ήρωα– επιβάλλει τη συνάντηση και τη σύγκρουση των
προοπτικών των προσώπων. Ο Greimas δημιούργησε
μ’ αυτόν τον τρόπο ένα μοντέλο αφήγησης που βασίζεται
στην επιθυμία και εξελίσσεται μέσα από τη σύγκρουση.
Η κάθε λειτουργία κατά Greimas είναι ένα δίπολο σύ-
γκρουσης, πχ. απαγόρευση vs παράβαση, εξαπάτηση
vs ασυνείδητη συνενοχή, αγώνας vs νίκη, καταδίωξη
vs διάσωση, κ.λ.π. [A. Greimas, 2000:341 κ. 346 κ. επ.] 

O Ε. Καψωμένος αναλύει την κομβική συνεισφορά
του Greimas στη θεωρία της αφήγησης κι επισημαίνει:
«Επιχειρεί λοιπόν να συγκροτήσει μια σημειωτική των
ηθών, όπου τα αξιολογικά συστήματα συνδέονται με
τις κατηγορίες του τρόπου (τροπικότητες: modalités)
και της οπτικής γωνίας (προοπτικής: aspect)... Τα αξιο-
λογικά κριτήρια της οπτικής γωνίας δεν εκφράζονται
με αντιθετικές κατηγορίες του τύπου άσπρο-μαύρο,
ναι-όχι, αλλά βασίζονται στην ένταση-χαλάρωση.» [Κα-
ψωμένος, 2007:133, 134]

Μέσα από το δικό του ανανεωμένο αφηγηματικό
μοντέλο, αναδεικνύεται πως ό,τι ουσιαστικά επισυμβαίνει
κατά την εξέλιξη της αφήγησης, είναι ο μετασχηματισμός
από μια αρνητική έκβαση σε μια θετική, τα πρόσωπα
περνούν, για παράδειγμα, από την απαγόρευση στην
παράβαση κι από τον αγώνα στη νίκη. Οι διπολικές,
αντιθετικές και αλληλοσυγκρουόμενες δράσεις, οι οποίες

Ελευθερία Δημητρομανωλάκη

44



λειτουργούν ως ενιαίες συνθέσεις και ως συγκρουσιακές
ενότητες, καθιστούν το σχήμα πιο ευέλικτο, ώστε να
εφαρμόζεται σε κάθε αφήγηση και όχι μόνο στην πα-
ραμυθική. [Greimas, 2000:346-359] Η μέσω των αντι-
θέσεων ανάλυση και εξέλιξη του μύθου κάνει διακριτή
την επιρροή του Greimas από το μοντέλο του Lévi-
Strauss, ενώ ταυτόχρονα ενέχει ισχυρή σύγκλιση με το
μοντέλο του Bremond. [πρβλ. Bremond, 1991:125-157]

Β/ΙΙΙ. η πράξη διανοίγει πιθανότητες για τη μυθο-
πλαστική εξέλιξη 

Ο Claude Bremond επισημαίνει πως το αφήγημα
«...είναι λόγος εμπεριέχων διαδοχή γεγονότων ανθρω-
ποκεντρικών που εκτυλίσσονται στα πλαίσια της ίδιας
ενιαίας δράσης. Όπου δεν υπάρχει διαδοχή δεν υπάρχει
και αφήγημα, αλλά περιγραφή...» [Bremond, 1991:129] 

Ακολουθεί την έννοια της λειτουργίας ως της κομ-
βικής πράξης που εξελίσσει την αφήγηση, όπως ο
Propp και ο Greimas, με τη διαφορά πως ονομάζει τις
ανθρώπινες πράξεις μοντέλα δράσης, τα οποία εναλ-
λάσσονται μέσα από συνεχείς διαδικασίες βελτίωσης ή
υποβάθμισης καθώς μια ιστορία εξελίσσεται και είναι
τα εξής:
Μοντέλα δράσης που συγκροτούν διαδικασία βελτίωσης

-1- Εκπλήρωση καθήκοντος 
-2- Παρέμβαση συμμάχου 
-3- Αποκλεισμός αντιπάλου 
-4- Διαπραγμάτευση 
-5- Επίθεση 
-6- Ανταποδόσεις: ανταμοιβή και εκδίκηση [Bremond,

1991:133-146]
Μοντέλα δράσης που συγκροτούν διαδικασία υποβάθμισης 

-1- Το λάθος 

η συγγραφή του μυθιστορήματος

45



-2- Η υποχρέωση 
-3- Η θυσία 
-4- Η επιτελεσθείσα επίθεση 
-5- Η τιμωρία [Bremond, 1991:146-157]

Παρατηρείται κι εδώ πως οι συγκεκριμένες ενέργειες
αποτελούν γενικές μορφές της ανθρώπινης συμπερι-
φοράς, εκ των οποίων κάθε μία ανταποκρίνεται στον
ρόλο μιας αφηγηματικής λειτουργίας. Ο Bremond
εστιάζει στη δράση αυτή καθαυτή και στα αποτελέσματά
της, ανεξαρτήτως της οπτικής του ήρωα –όπως κάνει ο
Propp σχεδιάζοντας μια γραμμή δράσης μέσα από την
οπτική του κεντρικού προσώπου– και ως προς αυτό
συμβαδίζει με τον Greimas. Κι εδώ εμφανίζεται το ίδιο
αποτέλεσμα, να μειώνεται δηλαδή ο αριθμός των πρά-
ξεων-λειτουργιών και να εισάγεται μια πολλαπλότητα
προοπτικών αντίστοιχη με την πολλαπλότητα των δρώ-
ντων υποκειμένων. Όπως εξηγεί ο Bremond «τα μοντέλα
που επεξεργαζόμαστε αντί, λοιπόν, να κατασκευάζουν
τη δομή ενός αφηγήματος σε αναφορά με μία προνο-
μιακή οπτική (πρόσληψης) –του ήρωα ή του αφηγη-
τή– ενσωματώνουν μέσα στην ενότητα του ίδιου σχε-
διάσματος την πολλαπλότητα των προοπτικών που
προσιδιάζουν στα διάφορα δρώντα υποκείμενα.» [Bre-
mond, 1991:132]

Η δράση δηλαδή αντιμετωπίζεται εδώ υπό το πρί-
σμα της επιτυχίας ή της αποτυχίας, όχι μόνο από την
πλευρά του βασικού προσώπου, αλλά από την πλευρά
ή την οπτική γωνία όλων των συμμετεχόντων. Παράλ-
ληλα, ο Bremond επεξεργάζεται ένα δυναμικό στοιχείο
εντός της δράσης που εξασφαλίζει την ανάπτυξη του
μύθου. Όπως αποκαλύπτει, με βάση τη συντακτική
προσέγγιση της μυθοπλασίας, κάθε ιστορία μπορεί να
διαιρεθεί σε βασικές αφηγηματικές ακολουθίες, στην

Ελευθερία Δημητρομανωλάκη

46



κάθε μια από τις οποίες ενυπάρχουν τρεις λειτουργίες
ως συστατικές δομικές μονάδες, ως εξής: 
αναγγελία μιας πιθανής πορείας 

(π.χ. ο τοξότης παίρνει το βέλος του για να ρίξει
στον στόχο)
πραγμάτωση / ή μη πραγμάτωση αυτής της πιθανότητας 

(π.χ. ο τοξότης συγκεντρώνεται και κατευθύνει το
βέλος στον στόχο / ή δεν κατευθύνει το βέλος στον
στόχο)
επιτευχθέν αποτέλεσμα 

(π.χ. το βέλος βρίσκεται στο κέντρο του στόχου / ή
το βέλος καρφώνεται στο περιθώριο του στόχου / ή το
βέλος αστοχεί παντελώς) [Bremond, 1991:126]

Διακρίνεται έτσι πως στο παράδειγμα υπάρχει μια
ελάχιστη αφήγηση μέσα από την πιθανότητα να πραγ-
ματωθεί –ή να μην πραγματωθεί– κάποιο αναμενόμενο
συμβάν. Μια ακολουθία δράσεων ή γεγονότων που
επιφέρουν ή όχι ένα αποτέλεσμα. Μ’ αυτόν τον τρόπο
δημιουργούνται αυτοτελείς ενότητες δράσης, που είναι
ανεξάρτητες αν καθοριστούν σε σχέση με το συγκε-
κριμένο στόχο της καθεμίας ξεχωριστά, αλλά αλληλε-
ξαρτώμενες από άλλες ταυτόχρονες εξελίξεις, οι οποίες
αναπόφευκτα επισυμβαίνουν σε μια σύνθετη αφήγηση
κι επηρεάζουν την πορεία του αρχικού ευρύτερου στό-
χου. Μπορεί, λοιπόν, να ειπωθεί πως ο Bremond –όπως
ο Propp και ο Greimas– μελετά ένα ευρύτερο μοντέλο
μακρο-αφήγησης και εστιάζει από μια συγκεκριμένη
πράξη στο σύνολο των πράξεων που μπορούν να ιδω-
θούν μαζί σαν ένα ενιαίο αιτιώδες σύνολο, υπό το πρί-
σμα κάθε πιθανού στοχευμένου αποτελέσματος μέσα
από το τρίπτυχο: α) αναγγελία πιθανότητας, β) πραγ-
μάτωση ή μη πραγμάτωση της πιθανότητας και γ) επι-
τευχθέν –ή μη– αποτέλεσμα.

η συγγραφή του μυθιστορήματος

47



Ο Bremond, άλλωστε, αναφέρεται με σαφήνεια
στο ζήτημα των αιτιακών σχέσεων που διαπλέκουν την
αφήγηση, οδηγώντας από ένα αίτιο σ’ ένα αποτέλεσμα,
έτσι ώστε η ίδια η εξέλιξη να βρίσκει το νόημά της
μέσα από μία τελεολογική ροή. [Bremond, 1991:129-
132] Πρόκειται γι’ αυτό που ο φιλόσοφος –και θεωρητικός
της αφήγησης επίσης– Paul Ricoeur ορίζει: «...η αναζή-
τηση κάνει δυνατή την πλοκή, δηλαδή τη διάταξη γε-
γονότων ικανών να κατανοηθούν μαζί. Η αναζήτηση
είναι το κύριο κίνητρο της ιστορίας, χωρίζοντας και ξα-
ναενώνοντας την έλλειψη και την καταστολή της έλλει-
ψης. Η αναζήτηση αποτελεί πράγματι το επίκεντρο της
διαδικασίας που χωρίς αυτήν τίποτα δε θα μπορούσε
να συμβεί.» [Ricoeur, 1990:46]

Ελευθερία Δημητρομανωλάκη

48



Γ. Η ΘΕΩΡΙΑ ΓΙΝΕΤΑΙ ΜΕΘΟΔΟΣ ΓΙΑ
ΤΗΝ ΠΡΑΞΗ ΤΗΣ ΓΡΑΦΗΣ 

Ο Αριστοτέλης έθεσε τις βάσεις για τη σύγχρονη
θεωρία της αφήγησης, αναδεικνύοντας τον γενεσιουργό
ρόλο της ανθρώπινης πράξης και της λειτουργικής σχέ-
σης που αποκτά –ή που οφείλει να αποκτά– με το όλον
του μυθοπλαστικού σύμπαντος. «Η ενότητα δράσης
είναι η μόνη ενότητα που αξιώνει ρητά ο Αριστοτέλης»,
[Ιακώβ, 2004:22] απαραίτητη για να δοθούν τα στοιχεία
εκείνα που προετοιμάζουν τη σκέψη του αναγνώστη
για τη μετεξέλιξη, όχι μόνο ως δράση, αλλά και ως
πιθανό νόημα.

Ο αριστοτελικός κανόνας περί «αρχής-μέσης-τέ-
λους», σε σχέση πάντα με την ανθρώπινη πράξη και τις
συνέπειες που επιφέρει στο περιβάλλον, υποστασιο-
ποιείται θεωρητικά από τον Propp, μέσα από μια σειρά
ενεργειών που η μία ακολουθεί την άλλη. Όπως εξελίσ-
σονται κατά τη μυθοπλασία, είτε τελούνται από τον
ήρωα, είτε από το περιβάλλον του, έχουν άμεσες συνέ-
πειες στα πρόσωπα, με αποτέλεσμα ένα γαϊτανάκι α-
ντιδράσεων που θ’ ανοίξουν πολλαπλά ενδεχόμενα και
θα οδηγήσουν την εξέλιξη μέχρι τέλους. Σε κάθε μορφή
μυθοπλασίας, μια κατάσταση έλλειψης, αδικίας ή ξαφ-
νικής επίθεσης, γίνεται ο πυλώνας για την εκπόρευση
της αφηγηματικής έκβασης. Κάθε πράξη ή συνθήκη
που δημιουργεί στερήσεις στα πρόσωπα λειτουργεί
ως συγκροτησιακός πυρήνας όλης της αφήγησης.
[Propp, 1928:37, 103] Η έλλειψη, στις πολλαπλές εκ-
φάνσεις της, ως κατάσταση στη ζωή ενός ανθρώπου,

49



μιας ομάδας ή μιας κοινωνίας, αποτελεί τη γενεσιουργό
συνθήκη της μυθοπλασίας, αφού συνιστά το κάτοπτρο
της επιθυμίας. Της όποιας επιθυμίας. Ο πόθος για ένα
αποτέλεσμα ή ένα ιδανικό μετατρέπεται σε στόχο, γι’
αυτό και μια τέτοια στόχευση οργανώνει την αφήγηση
μέχρι τη μυθοπλαστική κατάκτησή του. [Greimas, 2000,
319-323]

Απόρροια της προηγούμενης επισήμανσης είναι
πως η ιστορία και η αφήγησή της εξελίσσεται μέσα
από συνεχείς συγκρούσεις. Σε κάθε περίπτωση κάποιος
επιθυμεί κάτι και κάποιος άλλος εναντιώνεται. Τα επι-
κοινωνιακά ή συγκρουσιακά δίπτυχα, οι ζευγαρωτές
λειτουργίες ή τα ζευγαρωτά στοιχεία –όπως τα ονομάζει
ο ίδιος ο Propp– προοιωνίζουν το πιο συμπυκνωμένο
μοντέλο του Greimas που βασίζεται στην επιθυμία και
εξελίσσεται μέσα από τη σύγκρουση, πχ. απαγόρευση
vs παράβαση, διερεύνηση vs εκχώρηση, εξαπάτηση vs
ασυνείδητη συνενοχή, καταδίωξη vs διάσωση, κ.λ.π.
[Greimas, 2000:345]

Αναδεικνύεται έτσι πως ό,τι ουσιαστικά επισυμβαίνει
κατά την εξέλιξη της αφήγησης, είναι ο μετασχηματισμός
από μια αρνητική έκβαση σε μια θετική ή το αντίστροφο.
Τα πρόσωπα περνούν, για παράδειγμα, από την απα-
γόρευση στην παράβαση κι από τον αγώνα στη νίκη,
από τη δολιοφθορά (ή την έλλειψη) στην εξάλειψή της.
Κάπως έτσι η τέχνη λόγου αφηγείται ιστορίες, ενώ την
ίδια στιγμή εκφράζει σκέψεις, συναισθήματα και ιδέες.

Συνδυαστικά, λοιπόν, μέσα από τις μελέτες τους
αποδεικνύεται πως κάθε ανθρώπινη πράξη, αν ιδωθεί
όχι μόνο ως συγκροτησιακή μονάδα, διαπλεκόμενο
κύτταρο μιας αφήγησης (κατά Propp), αλλά και ως μια
ανθρώπινη επιλογή που επιδρά στο οικείο και κοινωνικό
περιβάλλον, ως επιλογή που δημιουργεί δράσεις-αντι-

Ελευθερία Δημητρομανωλάκη

50



δράσεις (Greimas), και ταυτόχρονα ως απόφαση που
επενεργεί στην πραγματικότητα με θετικά ή αρνητικά
επακόλουθα (Bremond), τότε οι σημασίες απλώνονται
πολλαπλές και ανοίγουν όλοι οι δρόμοι για τη σύγκλιση
θεωρίας της αφήγησης και πράξης της γραφής. 

Στην ανάπτυξη που ακολουθεί, οι συγκρουσιακές
ή επικοινωνιακές σχέσεις, καθώς επίσης οι αφηγηματικές
μορφές που σχηματίζουν για να εξελίξουν τη μυθο-
πλασία, θ’ αποδοθούν με τρόπο περισσότερο πρακτικό,
έχοντας πάντα σαν αφετηρία και πλαίσιο τεκμηρίωσης
τη θεωρία της αφήγησης και ιδιαίτερα τα μοντέλα των
Propp, Greimas και Bremond, τα οποία λειτουργούν αλ-
ληλοσυμπληρούμενα, δημιουργώντας από κοινού ένα
χάρτη πλοήγησης για την κατάκτηση της μυθοπλασίας. 

Στο επόμενο τμήμα της μελέτης, η θεωρία παραμένει
μεν στο κέντρο της σκέψης, αλλά τίθεται στο περιθώριο
της ανάπτυξης και γίνεται αναδρομή σ’ αυτήν μόνο
όπου κρίνεται απαραίτητο (για λόγους ερευνητικής
ασφάλειας, διευκρίνισης ή απόδοσης μιας νέας μυθο-
πλαστικής έκφανσης). 

Για την πληρέστερη κατανόηση παρατίθενται πολ-
λαπλές λογοτεχνικές αναφορές, με υπόδειγμα πλήρους
παραδειγματικής ανάλυσης τη «Μεταμόρφωση» του
Franz Kafka (1915).

Μέσα απ’ αυτές τις προοπτικές, το κείμενο που α-
κολουθεί αξιοποιεί την αφηγηματική θεωρία με εντελώς
πρακτικό τρόπο πρωτίστως για χάρη της συγγραφής. 

η συγγραφή του μυθιστορήματος

51



Ελευθερία Δημητρομανωλάκη

52



Η ΠΡΑΞΗ ΤΗΣ ΣΥΓΓΡΑΦΗΣ
εναρκτήρια κατάσταση
επτα αφηγηματικες κινησεις 
καταληκτικη κατασταση 

53



Ελευθερία Δημητρομανωλάκη

54



1. ΕΝΑΡΞΗ 
μια προσωπική συνθήκη σε ανατροπή

απουσία 
απώλεια 
αποσταθεροποίηση 
ατυχία 
έκτακτο συμβάν

Η αρχική ιδέα ή μια πρώτη σύλληψη μπορεί να
συμβεί σε απρόβλεπτο χρόνο, ενώ πιθανότατα δουλεύει
στη σκέψη του συγγραφέα για καιρό. Μπορεί ο ίδιος
να έχει μια περισσότερο ή λιγότερο διαυγή εικόνα για
ποιο θέμα θα μιλά η ιστορία του, τι θέλει να πει. Ωστόσο,
σε κάθε περίπτωση, το θέμα διαφοροποιείται από τον
μύθο, το ίδιο θέμα μπορεί να εξιστορηθεί μέσα από τε-
λείως διαφορετικές μυθοπλασίες. Για παράδειγμα, η
ιδέα για το ζήτημα μιας ξαφνικά επερχόμενης διαφο-
ρετικότητας και οι συνέπειες που μπορεί να έχει στον
κοινωνικό ιστό, μπορεί να εξιστορηθεί μέσα από μια
μυθοπλασία σαν τη «Μεταμόρφωση» του Franz Kafka,
αλλά και μέσα από το «Περί τυφλότητος» του Jose
Saramago. Η αρχική ιδέα οφείλει να βρει την ιστορία
της, οφείλει να γίνει ιστορία, να γίνει μύθος. Ο συνδετικός
ιστός που ενώνει την ιδέα, είτε ως γενικό θεματικό
κέντρο, είτε ως συγκεκριμένη ανθρώπινη πράξη, ό,τι
ενώνει την αρχική ιδέα με την επερχόμενη ιστορία
μπορεί έμπρακτα να βρεθεί μέσα από το συνδυασμό
τριών παραμέτρων: 

Ι) Μια πρώτη απόφανση για τα βασικά πρόσωπα

55



μια σκιαγράφηση σε γενικές γραμμές, που συγκεκρι-
μενοποιείται αμέσως με τη διερεύνηση της επιθυμίας
ή της ανάγκης των προσώπων. [Propp, 1928:87-91]
Μόλις βρεθεί ποια είναι η επιθυμία ενός προσώπου –ή
μιας ομάδας–, μόλις πλαισιωθεί η πρωταρχική εκείνη
βούληση που γίνεται στόχος προς επίτευξη και μόλις
αναδυθεί η φλέγουσα ανάγκη που οδηγεί τα βήματα
των προσώπων προς μια συγκεκριμένη κατεύθυνση
εκπλήρωσης, τότε αχνά θ’ αρχίσει να διαφαίνεται όχι
μόνο το θέμα ενός πεζογραφήματος, αλλά κυρίως το
πώς η αρχική ιδέα θα χτιστεί ως μυθοπλαστική αφήγηση.
[Greimas, 2000:319-323] 

ΙΙ) Διερεύνηση της καθοριστικής πράξης ή του συμ-
βάντος που δημιουργεί την επιθυμία ή την ανάγκη.
Πολύ συχνά οι επιθυμίες των προσώπων βρίσκονται
σε αδράνεια, βασανίζουν υπόγεια και ίσως ήπια, χωρίς
να έρχονται στην επιφάνεια. Και τότε συμβαίνει ένα γε-
γονός που εξωθεί την εσώτερη επιθυμία να διεκδικήσει
την εκπλήρωσή της, που δημιουργεί την ανάγκη για
αντίδραση, για διεκδίκηση, για αγώνα. Μυθοπλαστικά
αυτό το "γεγονός" μπορεί να είναι μια ατυχής συνθήκη,
μια επιθετική ή μια άδικη πράξη που εκκινεί τη δράση
των προσώπων, που εγείρει ανάγκες και επιθυμίες, και
σταδιακά δείχνει την πορεία προς την οποία θα λει-
τουργήσει καλύτερα η αφήγηση. Παρατηρείται πως
στα περισσότερα είδη μυθοπλασίας, η ιστορία ξεκινά
δυναμικά τη στιγμή ενός τέτοιου συμβάντος, ικανού
να διαταράξει την ηρεμία, τη σταθερότητα ή την πλα-
δαρότητα, ενδέχεται να είναι μεγαλύτερης ή μικρότερης
έντασης, πάντως σίγουρα εξωθεί τον ήρωα σε δράση
και αντίδραση, άρα και την ίδια την ιστορία σε εξέλιξη.
[Propp, 1928:37,103]

Σε μια τέτοια βάση, οι θεωρητικοί της αφήγησης

Ελευθερία Δημητρομανωλάκη

56



κατηγοριοποιούν τις άδικες, ανήθικες ή επιθετικές αν-
θρώπινες πράξεις. Ο ποινικός κώδικας καλύπτει όλο το
εύρος των πιθανών εγκληματικών εκφάνσεών τους,
ενώ μια μελέτη της ηθικής φιλοσοφίας τους δίνει το
βάθος και το εύρος τους. Σε κάθε περίπτωση μια επίθεση
όποιου τύπου, ασθενέστερη ή ηπιότερη, αποτελεί γε-
γονός συνταρακτικό με αναπόφευκτη εμπλοκή διαφο-
ρετικών προσώπων, είτε ως θύτες είτε ως θύματα. Ανά-
λογα με το είδος της εμφαινόμενης σύγκρουσης στην
οποία οδηγεί η επίθεση και βέβαια ανάλογα με την
αφηγηματική πρόθεση, ο επιτιθέμενος ανταγωνιστής
μπορεί να είναι ο ερωτικός άλλος, η κοινωνία, ο διαφο-
ρετικός άλλος, ο ίδιος ο εαυτός. Τόσο οι ήδη υπάρχουσες
ελλείψεις ή οι επιγενόμενες φυσικές απώλειες, όσο κι
αυτές που ανακύπτουν από μια επιθετική ενέργεια, ση-
ματοδοτούν συνολικά το μυθοπλαστικό πυρήνα του
αφηγήματος και αναδεικνύουν τις θεματικές του πα-
ραμέτρους. Μια ενδεικτική περιπτωσιολογική αναφορά
για την έναρξη του αφηγήματος θέτει ένα πρώτο πλαίσιο
σκέψης:

α) Η έλλειψη ή η απώλεια ενός έρωτα σηματοδοτεί
την πιθανότητα για μια μυθοπλασία με θέμα το ερωτικό
συναίσθημα και την ανάγκη του άλλου ως ολοκλήρωση
του εαυτού. 

β) Η έλλειψη ή η απώλεια χρήματος και υλικών
αγαθών σηματοδοτεί την πιθανότητα για ένα αφήγημα
με κοινωνικό ή πολιτικό προσανατολισμό. 

γ) Η έλλειψη ή απώλεια φίλων ή οικογένειας σημα-
τοδοτεί την πιθανότητα μιας μυθοπλασίας για τη μοναξιά
και την κοινωνικότητα ή τον αποκλεισμό, μέσα από
την αγωνία της σχέσης με τους άλλους ή μέσα από την
απώλειά τους.

δ) Η έλλειψη ή απώλεια της ελευθερίας σηματοδοτεί

η συγγραφή του μυθιστορήματος

57



την πιθανότητα μιας μαχητικής περιπέτειας για την κα-
τάκτηση της ελευθερίας ή ένα υπαρξιακό αφήγημα για
την τελεσίδικη απώλειά της. 

ε) Η έλλειψη ή απώλεια υγείας σηματοδοτεί την πι-
θανότητα ενός αφηγήματος για τη δύναμη ή την αδυ-
ναμία του ανθρώπου απέναντι στον θάνατο και την
πάλη για ζωή, αναπτύσσοντας μια μυθοπλασία σε
καθαρά υπαρξιακή βάση.

στ) Η απουσία ή απώλεια ψυχικής ηρεμίας σημα-
τοδοτεί ένα ψυχαναλυτικό ή κοινωνικό αφήγημα ή εν-
δεχομένως μια ιστορία μεταφυσικού ή μια ιστορία θρη-
σκευτικής πίστης.

Στην πιο πάνω περιπτωσιολογική αναφορά, μπορούν
να προστεθούν πολλαπλές περιπτώσεις ελλείψεων ή
απωλειών που να αντιστοιχούν στις βασικές επιθυμίες
της ανθρώπινης ύπαρξης. Είναι αυτές που θα σκεφτεί
κάθε συγγραφέας με βάση τις επιθυμίες και τις απουσίες
των χαρακτήρων του. Εμφανίζονται ως ξαφνική ανα-
γκαιότητα, μια αναγκαιότητα που θα δημιουργήσει το
αντεστραμμένο είδωλο της επιθυμίας των προσώπων.
Κι αυτό γιατί αποτελεί μια κατάσταση, μια έξωθεν κα-
θορισμένη συνθήκη, που δημιουργεί περιορισμούς στα
πρόσωπα, άρα μπλοκάρει την επιθυμία τους. 

Σύμφωνα με τον Αριστοτέλη «...η πλοκή του έργου
επιβάλλεται να έχει αρχή, πριν από την οποία δεν προ-
ηγείται τίποτε, μέση, που είναι η απόληξη της αρχής,
αλλά ταυτόχρονα και μεταβατικός αρμός προς την έκ-
βαση, και τέλος, μετά το οποίο δεν έπεται τίποτε άλλο
(1450b, 26-31)» [Ιακώβ, 2004:22]

Κατά την αφηγηματική ανάπτυξη, η πρώτη καθο-
ριστική κατάσταση που επινοεί ο συγγραφέας για τον
ήρωά του είναι εκείνη που σηματοδοτεί μια αναπάντεχη
απουσία οικείων προσώπων, κάποια έλλειψη αγαθών

Ελευθερία Δημητρομανωλάκη

58



ή οποιαδήποτε άλλη στέρηση που μπλοκάρει τη ζωή
και την επιθυμία του, αναφέρεται δηλαδή είτε στην
απώλεια ενός αγαπημένου προσώπου, είτε σε κάθε
τύπου αποστέρηση μιας ασφαλούς συνθήκης. [Propp,
1987:32] Ενδέχεται μια τέτοια απουσία να προκύπτει
εντελώς ξαφνικά (πχ. ένας θάνατος ή ένας χωρισμός) ή
ν’ ανακύπτει από παγιωμένες πρακτικές στη ζωή του
ήρωα ή λόγω συγκεκριμένων πράξεων τρίτων. Αφηγη-
ματικά η απουσία –ο όρος στην ευρεία του έννοια ει-
σάγεται από τον Propp– μπορεί ν’ αποκτήσει ποικίλες
μορφές και συμπίπτει με την αρχή της ιστορίας, εκείνο
το τμήμα της μυθοπλασίας που αποκτά ιδιάζουσα
σπουδαιότητα, κυρίως λόγω του ότι εγκαθιδρύει την
εναρκτήρια κατάσταση ή μια ευρύτερη συνθήκη και
λειτουργεί ως ακρογωνιαίος λίθος, θέτοντας προϋπο-
θέσεις, διανοίγοντας ενδεχόμενα για την περαιτέρω ε-
ξέλιξη. 

Ο συγγραφέας ανάλογα με τη στόχευση της μυθο-
πλασίας έχει τη δυνατότητα επιλογής ανάμεσα σε δύο
βασικές κατευθυντήριες: 

(α) Να δημιουργήσει συνθήκες ξαφνικής ανασφά-
λειας για τον ήρωα –ή τα βασικά πρόσωπα της ιστο-
ρίας– μέσα από μια αποσταθεροποίηση, μικρότερης ή
μεγαλύτερης εμβέλειας. Για παράδειγμα, η απώλεια ε-
νός προσώπου του άμεσου οικογενειακού περιβάλλοντος
–γονέα, παιδιού, συγγενούς– δημιουργεί μια οδυνηρή
κατάσταση πένθους, ενώ επιπλέον η ανακατανομή ρό-
λων και σχέσεων στην οικογένεια επιφέρουν έντονη
κλιμάκωση συναισθημάτων, μαζί με μια αίσθηση αβε-
βαιότητας και πλήρους αποσυντονισμού. [Propp, 1987:32]
Τα παραδείγματα βοηθούν την επινόηση και άλλων
μορφών ανατρεπτικής αποσταθεροποίησης: 

• απώλεια πολύτιμου αντικειμένου λόγω αμέλειας ή

η συγγραφή του μυθιστορήματος

59



κλοπής 
• ατύχημα, επίθεση ή φυσική καταστροφή 
• καυγάς ζευγαριού με απρόβλεπτα αποτελέσματα 
• απώλεια συγγενικού προσώπου

(β) Εναλλακτικά ο συγγραφέας μπορεί να δημι-
ουργήσει μια κατάσταση που προβάλλει τα ήδη υπο-
φώσκοντα προβλήματα του ήρωα ή προοιωνίζει τα
επακόλουθα επαχθή βάσανα που μπορεί να του συμβούν
ως αποτέλεσμα των χρόνιων ελλείψεων και των ανεκ-
πλήρωτων που κρύβει στην ψυχή του, πριν ακόμη αυτά
γίνουν πραγματική απειλή. Η περίπτωση ετούτη είναι
πιο υπαινικτική από την προηγούμενη και απαιτεί την
εύρεση των πράξεων εκείνων που θ’ αναδείξουν την
προβληματική κατάσταση που βιώνει. Για παράδειγμα,
ένας ήρωας που γυρνά μόνος στα μπαρ για να πιει,
κάτι ψάχνει ή κάποιο κενό θέλει να γεμίσει. Μια ηρωίδα
που αυτοτραυματίζεται, βασανίζεται από ενοχή ή ψυχική
αστάθεια ή και τα δύο. Σημαντικά ζητήματα που δημι-
ουργούν ανησυχία στο πρόσωπο και τα οποία μπορούν
να υπαινιχθούν ή και να προοιωνίσουν ενδεχόμενα
προβλήματα κατά την αρχή του μύθου, είναι τα ακό-
λουθα:

• φόβος μοναξιάς
• φόβος θανάτου
• φόβος χωρισμού
• φόβος απόλυσης
• αρρώστια αγαπημένου προσώπου και φόβος θα-

νάτου αυτού
• φόβος αρρώστιας 
• φόβος πτώχευσης
• φόβος γηρατειών και απώλειας ομορφιάς και σθέ-

νους. [Greimas, 2000:322,323]
Μια γενική θεώρηση δείχνει πως η πρώτη κατηγορία

Ελευθερία Δημητρομανωλάκη

60



είναι ξαφνική, μοιάζει πιο επικίνδυνη για τον ήρωα, με
την έννοια πως έχει ήδη τελεστεί αυτό που θα μπορούσε
να απεύχεται ή να φοβάται. Η αφήγηση θα εξελιχθεί
μέσα από τον στόχο του να βρει τη δύναμη να το ανα-
τρέψει ή να το διαχειριστεί, ανάλογα με το μέγεθος, τη
σημασία και τις συνέπειες του. Η δεύτερη κατηγορία
μπορεί να μην εμφανίζει τη δυναμική του απότομου
και ακαριαίου επεισοδίου της πρώτης, το οποίο μπορεί
να οδηγήσει σε πολύ εντυπωσιακή αρχή, αλλά αντ’
αυτού εσωκλείει την αγωνία της πιθανής εξέλιξης και
την αναμονή γι’ αυτήν. 

1/1. Έναρξη της μυθοπλασίας 
Απώλεια της ανθρώπινης σωματικότητας στη «Με-
ταμόρφωση»

«Όταν ο Γκρέγκορ Σάμσα ξύπνησε
ένα πρωί από ταραγμένα όνειρα, βρέ-
θηκε στο κρεβάτι του μεταμορφωμέ-
νος σ’ ένα πελώριο ζωύφιο.» [Κεφ. Ι,
&1]

Ετούτες είναι οι πρώτες φράσεις της νουβέλας. 
Χωρίς οίκτο για τον αναγνώστη, χωρίς περιστροφές,

ο αφηγητής εκθέτει μια πραγματικότητα που σηματο-
δοτεί την απώλεια της ανθρώπινης σωματικότητας. Ει-
σάγεται μια κατάσταση με τρόπο τελεσίδικο και η αφή-
γηση μοιάζει να μην αφήνει περιθώρια για υπαναχω-
ρήσεις ή λάθος εκτιμήσεις. Ο αφηγητής περιγράφει
παραστατικά, με αμεσότητα, τη νέα σωματικότητα του
Γκρέγκορ με τη «σκληρή σα θώρακας ράχη», τα «αξιο-
θρήνητα λεπτά πόδια του» κι αμέσως από τη δεύτερη
παράγραφο εξηγεί: 

«Δεν ήταν όνειρο.» [Κεφ. Ι, &2]

η συγγραφή του μυθιστορήματος

61



Το μυθοπλαστικό μοτίβο της μεταμόρφωσης υπάρ-
χει ήδη από την αρχαιότητα και στο ποιητικό έργο του
Οβίδιου «Μεταμορφώσεις». Συνδυάζονται μύθοι της
αρχαιότητας –ελληνικής και ρωμαϊκής– οι οποίοι βασί-
ζονται σ’ αυτό το στοιχείο της αλλαγής μορφής, είτε ως
υπερφυσικού συνδυασμού ανθρώπινου και ζωώδους
ή ανθρώπινου και φυτού, είτε ως πλήρης μετάλλαξη
της φύσης ενός όντος από κάτι σε κάτι άλλο, εντελώς
διαφορετικό. [βλ. Δρίβα, 2014, διδακτορική διατριβή] 

Ο ζωομορφισμός αποτελεί έντονο στοιχείο και στο
εβραϊκό ταλμούδ και θα είχε μεγάλο ενδιαφέρον μια
σημειολογική σύνδεση των συμβόλων της εβραϊκής πί-
στης με το είδος της μεταμόρφωσης που επισυμβαίνει
στον Γκρέγκορ και τις ενδεχόμενες σημασίες που προ-
βάλλονται δια μέσου αυτής της επιλογής. Η τραγική ει-
ρωνεία της Ιστορίας είναι πως τρεις δεκαετίες αργότερα
οι Εβραίοι έμελλε να ονοματίζονται κατσαρίδες από
τους Ναζί και να εξολοθρεύονται αναλόγως στα κρε-
ματόρια του Άουσβιτς. 

Η μεταμόρφωση του Γκρέγκορ Σάμσα αντιστοιχεί
στην περίπτωση πλήρους αλλαγής μορφής που φτάνει
μέχρι τη μετάλλαξη σε άλλο είδος ζωής, κατά την οποία
ο άνθρωπος Γκρέγκορ μετατρέπεται σε ζωύφιο. Σύμφωνα
με την Πέπη Ρηγοπούλου, η έννοια της μεταμόρφωσης
συνδέεται με τη Χεγκελιανή Αισθητική: «O Hegel τονίζει
πολύ εύστοχα τη νεωτερικότητα του Οβιδίου και ση-
μειώνει ότι στις Μεταμορφώσεις, ως λογοτεχνικό είδος,
έχουμε μια ξεκάθαρη αντιπαράθεση του πνευματικού
προς το φυσικό στοιχείο.» [Ρηγοπούλου, 2003:60] 

Όπως θα διαπιστωθεί, ετούτη ακριβώς η αντιπα-
ράθεση πνεύματος και σώματος επισυμβαίνει στην
αφηγηματική πορεία της «Μεταμόρφωσης». Και συνα-
κόλουθα το ερώτημα που θέτει η αφήγηση της νουβέλας

Ελευθερία Δημητρομανωλάκη

62



ευθύς εξαρχής έχει ως εξής: χωρίς ανθρώπινο σώμα,
υπάρχει άνθρωπος; Η απάντηση που δίνει ο Κάφκα θα
αποδειχθεί σπαρακτική και συνταρακτική συνάμα. 

Η μεταμόρφωση συντελείται με αμείλικτο ρυθμό
και οι πρώτες παράγραφοι εστιάζουν στα πρακτικά
αποτελέσματα της νέας –κι απ’ ό,τι φαίνεται αμετάκλη-
της– συνθήκης.

«...ήταν συνηθισμένος να κοιμάται
στη δεξιά πλευρά, δεν μπορούσε
όμως στην τωρινή του κατάσταση να
τοποθετηθεί σ’ αυτή τη θέση.» [Κεφ.
Ι,§3]

«Αισθάνθηκε μια ελαφριά φαγούρα
ψηλά πάνω στην κοιλιά του˙ σύρθηκε
σιγά με τη ράχη κοντύτερα στον
στύλο του κρεβατιού, για να μπορεί
να υψώσει καλύτερα το κεφάλι προς
το μέρος που τον έτρωγε, που ήταν
σκεπασμένο με μικρές άσπρες βουλί-
τσες, που δεν ήξερε να τις εξηγή-
σει˙...» [Κεφ. Ι,§4]

Το παράδοξο αρχίζει να κυριαρχεί στην ιστορία,
καθώς όσο προχωρά η αφήγηση γίνεται αντιληπτό πως
αυτός ο παραλογισμός που ταιριάζει μόνο στα όνειρα,
εδώ εγκαθιδρύεται ως πραγματικότητα. Μάλιστα μια
πραγματικότητα που στο μυαλό του Γκρέγκορ συμβαδίζει
με ιδιότυπη ψυχραιμία, καθώς παράλληλα με τη νέα
κατάστασή του δεν παύει ποτέ να συλλογίζεται τις
επαγγελματικές υποχρεώσεις και δυσαρέσκειες, το πώς
θα καταφέρει να μαζέψει χρήματα για να εξοφλήσει το
χρέος των γονέων. 

«...πρέπει να βαστάξει ακόμη πέντε

η συγγραφή του μυθιστορήματος

63



έξι χρόνια, θα το κάνω το δίχως άλλο.
Τότε θα γίνει η μεγάλη ρήξη. Για την
ώρα πάντως πρέπει να σηκωθώ,
επειδή το τραίνο μου φεύγει στις
πέντε.» [Κεφ. Ι,§5]

Επισυμβαίνει λοιπόν το δύστοπο –δύσμορφο για
την ακρίβεια– παράλογο συμβάν, η μεταμόρφωση σε
ζωύφιο, κι αντιμετωπίζεται μαζί με τ’ αποτελέσματά
του μ’ έναν τρόπο ακόμη πιο παράδοξο κι απ’ αυτό το
ίδιο το συμβάν. Χωρίς πανικό, με σταδιακές εσωτερικές
διευθετήσεις από πλευράς του μεταμορφωμένου, με
σχέδια για το μέλλον, με αγωνία μόνο για το αν θα προ-
λάβει το τραίνο. Ο Todorov το επισημαίνει μέσα από
τις ενδείξεις στο ίδιο το κείμενο, παρατηρώντας πως
«...το πιο εκπληκτικό πράγμα είναι ακριβώς η απουσία
έκπληξης για το ανήκουστο αυτό συμβάν, απολύτως
όπως στη «Μύτη» του Γκόγκολ, ("Η έκπληξή μας απ’
αυτήν την έλλειψη έκπληξης δε θα είναι ποτέ αρκετή"
έλεγε ο Camus με ευκαιρία τον Kafka). Σιγά σιγά ο
Γκρέγκορ αποδέχεται την κατάστασή του ως ασυνήθιστη,
αλλά, σε τελική ανάλυση, δυνατή.» [Todorov, 1991:206] 

Οι πράξεις που συντελούνται αρχικά από πλευράς
του Γκρέγκορ είναι η ανακάλυψη των ιδιαιτεροτήτων
του νέου σώματος, μετά τη μετάλλαξη του παλιού. Η
απώλεια της παλιάς ανθρώπινης σωματικής υπόστασης
και η έλευση της νέας συνδυάζεται με τη σκέψη του
για το πώς θα διευθετηθούν τα επαγγελματικά αιτούμενα.
Επομένως η σύγκρουση που εμφανίζεται εντός του
παίρνει τη μορφή: 

{επέλαση του νέου σώματος
-vs-

συνέπεια απέναντι στους άλλους}
Μέχρι ο Γκρέγκορ ν’ ακούσει τη φωνή της μητέρας,

Ελευθερία Δημητρομανωλάκη

64



που σηματοδοτεί την παρουσία της υπόλοιπης οικογέ-
νειας πίσω από την κλειστή πόρτα του δωματίου του,
επισυμβαίνει μια παράδοξη διχοτόμηση: οι πράξεις του
κινούνται γύρω από την ανακάλυψη των νόμων της
νέας προσωπικής του πραγματικότητας –από τη βαρύ-
τητα, την εν γένει κινητικότητα και την αλλαγή κέντρου
στήριξης, μέχρι την απώλεια της φωνής– και αντιδια-
στέλλονται με τις σκέψεις του που περιστρέφονται επί-
μονα γύρω από τις ευθύνες του απέναντι στην οικογένεια. 

Παρατηρείται λοιπόν ότι στη «Μεταμόρφωση» η
απουσία, παίρνει τη μορφή μιας παράδοξης, αλλόκοτης
κι ανεπανόρθωτης μετάλλαξης, που ακυρώνει το πιο
απτό, αναγνωρίσιμο, πρακτικό οντολογικό δεδομένο
της ανθρώπινης υπόστασης: το σώμα. Μπορεί λοιπόν
η 1η κατά Propp και Greimas λειτουργία να εννοηθεί
εδώ ως η πλήρης απουσία σώματος, για την ακρίβεια η
απουσία ανθρώπινου σώματος και η μετάβασή του σε
σώμα πελώριου ζωυφίου. 

η συγγραφή του μυθιστορήματος

65



2. ΑΠΑΓΟΡΕΥΣΗ -VS- ΠΑΡΑΒΑΣΗ
Άτομο, θεσμός ή συλλογικότητα απαγορεύει, ο
ήρωας παραβαίνει 
Εναρκτήρια σύγκρουση με το περιβάλλον 

Ο καταλληλότερος τρόπος για να αναδειχθεί η κα-
τάσταση της ζωής ενός ανθρώπου είναι να βρεθεί α-
ντιμέτωπος με το περιβάλλον και τη γύρω απ’ αυτόν
πραγματικότητα. Κατ’ αντιστοιχία, ο καταλληλότερος
τρόπος για ν’ αναδειχθεί το πρόβλημα, το αδιέξοδο, η
έλλειψη στη ζωή ενός προσώπου της μυθοπλασίας
είναι να βρεθεί αντιμέτωπος με την εν γένει συνθήκη
της αφηγούμενης ιστορίας. Αυτό σημαίνει πως για να
εξελιχθεί ο μύθος θα πρέπει να είναι ξεκάθαρο το ιστο-
ρικό, κοινωνικό και θεσμικό πλαίσιο, ώστε μέσα σ’ αυτό
κάθε πρόσωπο να συνοδοιπορήσει ή ν’ αντιταχθεί. Για
παράδειγμα, για να οδηγηθεί αφηγηματικά η δράση
του ήρωα μέσα σ’ ένα φασιστικό περιβάλλον, θα πρέπει
να δειχθεί –ή τουλάχιστον να υπαινιχθεί– η πολιτική
κατάσταση και οι όροι της. 

Η δημιουργία μιας σταθερής πλατφόρμας για να
σκιαγραφηθεί το όποιο αδιέξοδο του ήρωα εξαρτάται
άμεσα από τον τόπο και τον χρόνο μέσα στον οποίο
εντάσσεται η δράση, τα οποία σε κάθε περίπτωση θα
σχηματοποιηθούν από: 

• έρευνα του παρελθόντος και της Ιστορίας, αν
πρόκειται για ιστορικό μυθιστόρημα 

• έρευνα των πολύ νέων επιστημονικών εξελίξεων
που στοχεύουν σ’ ένα καινούριο αύριο, αν πρόκειται
για μελλοντολογικό μυθιστόρημα

66



• μελέτη του παρόντος, αν το θέμα της μυθοπλασίας
το απαιτεί. 

Η ευθύνη του συγγραφέα για τη χωρο-χρονική θε-
μελίωση των διαδραματιζόμενων καταστάσεων είναι
ευθύνη απέναντι στα πρόσωπά του και τις καταστάσεις
που ζουν, με την έννοια ότι η λεκτική απόδοση του πε-
ριβάλλοντος των ηρώων και της εν γένει πραγματικό-
τητάς τους, θα προβάλει ή θα συρρικνώσει τα πάθη και
τις προσδοκίες τους. [Bal, 1985:133] Μέσα από τις χωρο-
χρονικές επιλογές θ’ αναδυθεί και η πρώτη σύγκρουση
κατά τη μυθοπλασία, αυτή που θα εδραιώσει την πραγ-
ματικότητα της ιστορίας, μέσα από τους κανόνες και
τις αρχές που ισχύουν στον αναφερόμενο τόπο, την
καθορισμένη χρονική στιγμή. [Chatman, 1978:96-108
και 47,48] 

Η συγκρότηση της ευρύτερης πραγματικότητας
στην οποία επισυμβαίνει μια ιστορία διευκολύνει την
εξέλιξη της μυθοπλασίας οδηγώντας την στην πρώτη
συγκρουσιακή συνθήκη, που αποκαλύπτει ταυτόχρονα
τον ήρωα και το κοινωνικό-ιστορικό-πολιτικό περιβάλλον
του. Οι κατά περίπτωση συγκρούσεις αναδύονται μέσα
από τους απαγορευτικούς μηχανισμούς που θέτει κάθε
κοινωνία (πχ. δε γίνεται να περάσει κάποιος το φανάρι
με κόκκινο, θα τρακάρει, ίσως σκοτωθεί, ίσως σκοτώσει∙
δε γίνεται να αναρτήσει πορνογραφικό υλικό στο face-
book, θα του κατεβάσουν τη σελίδα∙ μέχρι πρόσφατα
στην Κίνα κάθε οικογένεια μπορούσε να τεκνοποιήσει
μόνο ένα παιδί).

Εάν λοιπόν τεθεί το ερώτημα «τι απαγορεύεται
στην κοινωνία που ζει ο ήρωάς μου;», τότε αυτόματα θ’
αρχίσουν να εμφανίζονται άτομο και κοινωνία μαζί, ως
ένα πεδίο αλληλοσυσχετισμών και δράσεων, έτσι ώστε
πάνω σ’ αυτήν τη σχέση ν’ απλωθεί μια στέρεη πλατ-

η συγγραφή του μυθιστορήματος

67



φόρμα για την εξέλιξη της μυθοπλασίας (πώς είναι
άραγε να επιθυμεί μια γυναίκα δεύτερο παιδί και να
μην μπορεί να κάνει ή να της το απαγορεύουν;) Η ερώ-
τηση «τι απαγορεύεται στον ήρωά μου;» είναι καθορι-
στική για την έναρξη κάθε μυθιστορήματος, αφού πέρα
από το ν’ αποκαλύπτει το γενικό πλαίσιο των κανόνων
που ισχύουν, συγκροτεί τη συγκεκριμένη κατάσταση
στην οποία βρίσκονται τα πρόσωπα τη δεδομένη στιγμή. 

Το δίπτυχο απαγόρευση vs παράβαση αποτελεί
την πρώτη σύγκρουση, τον εναρκτήριο καμβά για το
μυθοπλαστικό σύμπαν και εισάγει με το ξεκίνημα της
ιστορίας το πλαίσιο των κανόνων που ισχύουν, όσων
εφαρμόζονται ή παραβαίνονται στην πραγματικότητα
του πεζογραφήματος. [Greimas, 2000:346-348] Το σύ-
στημα των αρχών ή κοινών παραδοχών από το οποίο
προκύπτουν οι όποιες απαγορεύσεις –και αντίστοιχα
ενδεχόμενες παραβάσεις– αντανακλά τον κόσμο του
αφηγήματος, όπως αυτός συγκροτείται μέσα από το
οικογενειακό, κοινωνικό, επαγγελματικό, πολιτικό πε-
ριβάλλον ή από την ίδια τη σχέση με τον εαυτό. 

Τα θεμελιακά συστήματα που καθορίζουν τη συ-
νύπαρξη των ανθρώπων είναι διαφωτιστικά για το
χτίσιμο της αφήγησης:

Α. Το κατά περίπτωση, συνθήκη, εποχή και κράτος
ισχύον νομικό σύστημα, δημιουργεί σωρεία απαγο-
ρεύσεων και αντίστοιχα πιθανών παραβάσεων. Είναι
βεβαίως τελείως διαφορετικό να διαπράξει φόνο ένας
χαρακτήρας στην αρχή ενός μυθιστορήματος και τελείως
διαφορετικό να περάσει το φανάρι με κόκκινο και
άθελά του να προκαλέσει τον θάνατο ενός διερχόμενου
πεζού. Η απόφαση για το ένα ή το άλλο ενδεχόμενο
είναι αυτή που θα καθορίσει όχι μόνο τα ιδιαίτερα χα-
ρακτηριστικά του προσώπου που πράττει –αυτά που

Ελευθερία Δημητρομανωλάκη

68



τον κάνουν χαρακτήρα– αλλά και το πώς και πού θα κι-
νηθεί η αφήγηση στο σύνολό της.

Β. Ένα φιλοσοφικό-θεολογικό σύστημα έχει τους
δικούς του κανόνες, πιο εσωτερικούς, αλλά το ίδιο ή
και περισσότερο αυστηρούς. Η παράβαση τέτοιων κα-
νόνων μπορεί να συνεπάγεται βαθιά οδύνη για τον πα-
ραβάτη και το μέγεθος της σύγκρουσης είναι τέτοιο
που φέρνει στην επιφάνεια τις πιο μύχιες ανάγκες και τις
πιο βαθιές συνειδησιακές αποκρύψεις. Σε πολλές περι-
πτώσεις οι κανόνες τέτοιου τύπου δεν είναι άλλο από
μια διευθέτηση της συνύπαρξης σε κοινωνίες που ο
εκκλησιαστικός-θρησκευτικός νόμος επιτελούσε κανόνα
δικαίου. Μπορεί το "ου φονεύσεις" να είναι μια πρωτίστως
συνειδησιακή επιταγή –που συμπορεύεται με τον με-
τέπειτα ποινικό νόμο– αλλά το "ουκ επιθυμήσεις τη γυ-
ναίκα του πλησίον σου" ή το "ου ψευδομαρτυρήσεις"
επιτελούν περισσότερο ένα ρυθμιστικό ρόλο. 

Γ.  Κάθε κοινωνία έχει το δικό της σύστημα κανόνων
συμπεριφοράς και δεοντολογίας, που εξελίσσονται ανά-
λογα με την πρόοδο (ή την οπισθοδρόμηση) αυτής. Η
εθιμοτυπία, οι κώδικες συμπεριφοράς και πρωτίστως
το νομικό σύστημα σε όλο το εύρος του, δημιουργούν
ένα πλέγμα μέσα στο οποίο το άτομο οφείλει να κινείται
για να προστατεύει τον εαυτό του και τους άλλους, μέ-
σα στο πλαίσιο των κατοχυρωμένων ατομικών ελευθε-
ριών και δικαιωμάτων από τη μια πλευρά, και των κοι-
νών υποχρεώσεων και ευθυνών από την άλλη. Έτσι, οι
απαγορεύσεις και οι αντίστοιχες παραβάσεις μπορεί να
εμφανίζουν μια ποικιλομορφία ανάλογα με τα ήθη, τα
έθιμα και τους άγραφους ή γραμμένους κανόνες ενός
κοινωνικού συνόλου. Ανάλογα με την περίπτωση, όταν
πρόκειται για εγκαθιδρυμένους νομικούς κώδικες συ-
μπεριφοράς, η παράβαση θα επισύρει τη σαφώς οριο-

η συγγραφή του μυθιστορήματος

69



θετημένη, αναγκαστική και με συγκεκριμένες κυρώσεις
τιμωρία του ποινικού (ή ίσως εκκλησιαστικού) νόμου.
Αν όμως πρόκειται για άγραφους κανόνες διαμορφω-
μένους από τις κοινωνίες μέσα στη διαχρονία τους,
τότε η παράβαση αυτών οδηγεί σε ενδεχόμενο κοινωνικό
αποκλεισμό των προσώπων που θεωρούνται παραβάτες. 

2/Ι. Απαγόρευση
(κοινωνικό πλαίσιο, θεμιτά ή αθέμιτα όρια και κανόνες)

Μυθοπλαστικές εκδοχές
όρια του εαυτού και των άλλων
• εθιμοτυπικά όρια
• κοινωνικά όρια και απαγορεύσεις
• οικογενειακές απαγορεύσεις
• νομικές απαγορεύσεις
• θρησκευτικές απαγορεύσεις 
• συνειδησιακές απαγορεύσεις

Από αφηγηματική άποψη τα όρια που τίθενται,
αποδίδονται με τον όρο απαγόρευση μπορεί ν’ ακολουθεί
το εναρκτήριο συμβάν της απουσίας ή της απώλειας,
ωστόσο είναι πολλές οι περιπτώσεις που η αφήγηση
ξεκινά αμέσως με την απαγόρευση ως πρώτη συνθήκη.
[Propp, 1987:33] Όταν επιλέγεται κάτι τέτοιο εισάγεται
αμέσως ο συσχετισμός των προσώπων και μια προσή-
μανση των επερχόμενων καταστάσεων μέσα από το
είδος της εμφαινόμενης σχέσης ανάμεσα σ’ αυτόν που
απαγορεύει και σ’ αυτόν στον οποίο τίθεται η απαγό-
ρευση. Είναι εξαιρετικά σημαντική ως πράξη, αφού εν-
δογενώς ενέχει τη σύγκρουση δύο οπτικών, προϋποθέτει
δύο πλευρές: αυτόν που εισάγει την απαγόρευση και
αυτόν που καλείται να την ενστερνιστεί. [βλ. Bakhtin,
1980:218-224] 

Ελευθερία Δημητρομανωλάκη

70



Η απαγόρευση, ανάλογα με τον ρόλο που επιτελεί,
μπορεί να πάρει τη μορφή προστασίας του ήρωα από
τυχόν προβλήματα και τότε συνήθως το πρόσωπο που
την εκφέρει ανήκει στο άμεσο ή πιο απομακρυσμένο
οικογενειακό περιβάλλον του (ήρωα). [Propp, 1987:33]
Μια διαφοροποιημένη έκφανση της προστασίας, προ-
κύπτει όταν ο απαγορεύων εντάσσεται σ’ ένα στενότερο
ή ευρύτερο επαγγελματικό, κοινωνικό ή φιλικό κύκλο
του ήρωα, αλλά τότε συχνά εμφανίζεται και μια πιθα-
νότητα ο ρόλος του απαγορεύοντος να μην είναι μόνο
αλτρουιστικά κινούμενος προς όφελος του ήρωα, αλλά
να λειτουργεί με βάση ίδια συμφέροντα. Σε κάθε περί-
πτωση, ο τρόπος και οι ιδιαίτερες συνθήκες υπό τις
οποίες εκφέρεται μια απαγόρευση απορρέει από τις
επιδιώξεις του απαγορεύοντος για τον ήρωα και σχετί-
ζεται με τον ευρύτερο ρόλο που παίζει στη ζωή του.
Πολύ συχνά εμφανίζεται με μια ήπια μορφή συμβουλής
ή παίρνει μια αντεστραμμένη μορφή και εμφανίζεται
ως εντολή, εδραιώνοντας και σηματοδοτώντας τη θέση
ισχύος αυτού που θέτει τον μηχανισμό απαγόρευσης.
[Propp, 1987:33] 

Κατά την αφηγηματική εξέλιξη η απαγόρευση
μπορεί να εμφανίζεται εμφατικά ευθύς εξαρχής ή να
κλιμακώνεται σταδιακά από ενότητα σε ενότητα ή μέσα
στο ίδιο κεφάλαιο, πολλές φορές μάλιστα από διαφο-
ρετικά πρόσωπα, τα οποία με αυτόν τον τρόπο προ-
διαγράφουν και τη μετέπειτα στάση τους κατά την
πορεία της δράσης.

2/Ι/1. Όταν όρια και κανόνες αποτελούν οικεία προ-
σταγή

«Μεταμόρφωση», Franz Kafka

Η απαγόρευση εκφράζεται ως οικεία προσταγή

η συγγραφή του μυθιστορήματος

71



από πλευράς όλων των μελών της οικογένειας προς
τον Γκρέγκορ, με τρόπο ώστε να βγει από το δωμάτιό
του. Καθώς η ώρα έχει παρέλθει πέραν του συνηθισμένου,
η μητέρα εμφανίζεται πίσω από την κλειστή και κλει-
δωμένη πόρτα.

«..."Γκρέγκορ" φώναξαν –ήταν η μη-
τέρα–, "είναι εφτά παρά τέταρτο. Δεν
ήθελες να φύγεις; " » [Κεφ. Ι, §7]

Ο πατέρας και η μικρότερη αδελφή δεν αργούν να
εμφανιστούν πίσω από τις άλλες πόρτες.

«... Όμως τα άλλα μέλη της οικογέ-
νειας αντελήφθησαν από τη μικρή συ-
νομιλία, πως ο Γκρέγκορ παρά κάθε
προσδοκία ήταν ακόμη στο σπίτι, και
να κιόλας χτυπούσε στη μια διπλανή
πόρτα ο πατέρας, ελαφρά όμως, με τη
γροθιά. "Γκρέγκορ, Γκρέγκορ", φώ-
ναξε, "τι συμβαίνει;"...» [Κεφ. Ι, §7]

Όμως στην άλλη διπλανή πόρτα πα-
ραπονέθηκε σιγά η αδελφή: "Γκρέ-
γκορ; Δεν είσαι καλά; Χρειάζεσαι τίπο-
τε;"...» [Κεφ. Ι, §7]

Η ακουστική επαφή με τους άλλους πίσω από τις
κλειστές πόρτες θα θέσει το πρόβλημα σε όλο το εύρος
του, θα του υπενθυμίσει την ευθύνη που έχει αναλάβει
μόνος ο ίδιος για τη συντήρηση της οικογένειας και για
μια στιγμή του δημιουργεί μια φευγαλέα άρνηση της
κατάστασής του, μια στιγμιαία έλλειψη επίγνωσης ως
προς τη νέα του σωματικότητα. Σα μια εθελούσια τύ-
φλωση για να μην αποδεχθεί ότι πλέον δε θα μπορεί
να τους στηρίξει. 

Ελευθερία Δημητρομανωλάκη

72



«...κι ήταν περίεργος πώς θα δια-
λύονταν σιγά σιγά οι σημερινές του
παραστάσεις. Πως η αλλαγή της
φωνής δεν ήταν τίποτε άλλο από τον
προάγγελο ενός γερού κρυολογήμα-
τος, μιας επαγγελματικής αρρώστιας
των ταξιδιωτών, γι’ αυτό δεν είχε ούτε
την παραμικρή αμφιβολία.» [Κεφ. Ι,
§8] 

Μια σκέψη που αποτελεί σχήμα οξύμωρο, αφού
έχει πλήρη εικόνα και επαφή πότε με τη φαρδιά κοιλιά
του που τον κρατά καθηλωμένο με το βάρος της πάνω
στα σκεπάσματα, πότε με τα πολλαπλά πόδια να κι-
νούνται ασυντόνιστα προς το ταβάνι. Αναγκαστικά δη-
μιουργείται μια κατάσταση κατά την οποία ο ίδιος
εμμένει στην απομόνωση, ενώ όλοι απ’ έξω απαιτούν
πότε ήπια, πότε πιο επιτακτικά την εμφάνιση του Γκρέ-
γκορ.

Η από πλευράς της οικογένειας επαναλαμβανόμενη
απεύθυνση σ’ αυτόν και η επιταγή για άρση της απο-
μόνωσής του, αποκαλύπτει τα όρια που τίθενται σ’
αυτόν από το οικογενειακό περιβάλλον. Ιδίως η επίμονη
παρέμβαση του πατέρα, σηματοδοτεί τις απαιτήσεις
που έχει από τον γιο του κι ετούτο γίνεται αμέσως κα-
τανοητό, αφού ήδη έχει δηλωθεί από τον Γκρέγκορ
πως θα δουλέψει ακόμη πέντε έξι χρόνια για να εξοφλήσει
το χρέος των γονέων. [Κεφ. Ι, §5]

2/ΙΙ. Παράβαση
(Σχέση με όρια και κανόνες, παράβλεψη ή τήρηση) 

Μυθοπλαστικές εκδοχές 
• ξεπέρασμα των ορίων –δικαιϊκών, κοινωνικών, θρη-

η συγγραφή του μυθιστορήματος

73



σκευτικών ή άλλων– από την παραβατικότητα μέχρι
το έγκλημα 

• αδιαφορία για την εθιμοτυπία ή τους οικογενειακούς
κανόνες

• αδιαφορία για τη δεοντολογία
• θρησκευτική ανυπακοή
• παραίτηση από προσωπικές αρχές και συνειδησιακές

επιταγές

Με όρους αφήγησης, η παράβλεψη ή η μη τήρηση
των επιβεβλημένων κανόνων ορίζεται ως παράβαση
και δεν αποτελεί απαραίτητα αδίκημα ή κάποια μορφή
παρατυπίας ή παρανομίας. Μυθοπλαστικά, παράβαση
μπορεί να συνιστά και μια απλή μη τήρηση κάποιου
εθιμοτυπικού κανόνα, η οποία εγείρει τη δυσαρέσκεια
από πλευράς αυτών που αξιώνουν την τήρησή του. Ως
αφηγηματική λειτουργία, συσχετίζεται άμεσα με την
απαγόρευση που προηγήθηκε στην αρχή της ιστορίας.
[Propp, 1987:33] Κι ετούτο σημαίνει πως αν, για παρά-
δειγμα, η απαγόρευση είναι νομικής φύσης, τότε και η
παράβαση είναι νομικής φύσης. Αν είναι θρησκευτική,
αντίστοιχη είναι και η παράβαση. Πρόκειται για δυο
λειτουργίες που εμφανίζονται ως ζεύγος δράσης -vs-
αντίδρασης μέσα από τη δυναμική που εμφανίζουν οι
αντικρουόμενες διεκδικήσεις, διανοίγοντας περαιτέρω
πεδία δράσης. Χαρακτηριστικό παράδειγμα αποτελούν
οι δέκα εντολές ως ένα προαιώνιο και πρωταρχικό σύ-
στημα κανόνων πέραν της πίστης, ένα θέσπισμα απα-
γορεύσεων, κάτι μεταξύ θρησκευτικού και κοινωνικού
συμβολαίου με ισχύ νόμου.

«Ου φονεύσεις, ου μοιχεύσεις, ου κλέψεις, ου ψευ-
δομαρτυρήσεις, ουκ επιθυμήσεις τη γυναίκα του πλησίον
σου, τίμα τον πατέρα σου και τη μητέρα σου...» Κι όμως,

Ελευθερία Δημητρομανωλάκη

74



αιώνες τώρα, πολύ συχνά κάποιος φονεύει, κάποιος
άλλος μοιχεύει ή κλέβει ή ψευδομαρτυρεί ή επιθυμεί
τη γυναίκα του πλησίον, κάποιος δεν πιστεύει, ίσως
γιατί ερευνά πολύ, ίσως γιατί έτσι θέλει κι ένας άλλος
δεν τιμά τον πατέρα και τη μητέρα του... και τόσα
πολλά ακόμη που δε χωρούν οι λέξεις σ’ ένα μόνο
βιβλίο. Είναι αμέτρητες οι παραβάσεις που τελούνται
καθημερινά από τα πρόσωπα, γιατί αντίστοιχα είναι
αμέτρητες οι επιθυμίες ή τα μύχια ένστικτα που σαρώ-
νουν την ύπαρξη των ανθρώπων. Και τελικά αυτό που
δε χωρά σ’ ένα μόνο βιβλίο το πράττει διαχρονικά η
λογοτεχνία αναμοχλεύοντας πάθη, αμαρτίες, μυστικά
και ψέματα των ανθρώπων.

Κατά τον ίδιο τρόπο που εμφανίζονται ειδοποιές
διαφορές ως προς την ποιότητα, την εκφορά και τους
στόχους μιας απαγόρευσης, αντίστοιχα υπάρχουν δια-
φορές και στην εκδήλωση της παράβασης. [Propp,
1987:33] Μπορεί η ενέργεια που συνιστά παράβαση
να είναι απλά αντίδραση σε μια οικογενειακή επιταγή
ή μια επαγγελματική τυπολατρεία ή μια προσωπική
κανονιστική αρχή, μπορεί όμως να εντάσσεται στην
παραβατικότητα με την ποινική έννοια του όρου. Κι
αυτό γίνεται ακόμη πιο διακριτό στις ιστορίες όπου ο
κεντρικός ήρωας είναι αρνητικός χαρακτήρας με αρ-
νητικές ή και ποινικά κολάσιμες πράξεις. 

Μια αφηγηματική αποτίμηση της ενέργειας της
παράβασης, καταδεικνύει πως αποτελεί μια αντίδραση
του προσώπου στα όρια που του θέτει το περιβάλλον
κι ενδεχομένως προκύπτει από ένα πρώτο ξεκαθάρισμα
στόχων που συνειδητά ή ασυνείδητα εκφράζεται με
την παραβατικότητα, σε όποια μορφή κι αν εντάσσεται
αυτή. Εμφαίνεται δηλ. στην αφήγηση μια πρώτη δρά-
ση-αντίδραση η οποία αναπόφευκτα δίνει στοιχεία

η συγγραφή του μυθιστορήματος

75



τόσο για τον κεντρικό ήρωα, όσο και για τα πρόσωπα
που τον περιβάλλουν. Πολύ συχνά η παράβαση μπορεί
να συνιστά και ένα λάθος του ήρωα, μια πράξη της
οποίας τη σημασία ή τη σοβαρότητα δε συνειδητοποιεί.
[Bremond, 1991:148-150] Σε μια τέτοια περίπτωση ο
ήρωας δεν οδηγείται απαραίτητα σε ηθική απαξίωση
σα να ήταν ο δράστης μιας απεχθούς, ανάλγητης, ασυ-
νείδητης ή εγκληματικής πράξης, όπως για παράδειγμα
ένας παραβάτης του κώδικα οδικής κυκλοφορίας ή εν-
δεχομένως ένας κατά συρροή παραβάτης του κώδικα
εθιμοτυπίας και καλής συμπεριφοράς. Ο πρώτος μπορεί
να διαπράξει ποινικό αδίκημα από τραγική αβλεψία, ο
δεύτερος το πολύ να διεκδικήσει τον ρόλο ενός εκνευ-
ριστικού ατόμου που οι περισσότεροι αντιπαθούν. 

Η λειτουργία της παράβασης μέσα στην αφήγηση
γίνεται πιο καίρια και αποτελεσματική αν οργανωθεί
μυθοπλαστικά μαζί με την απαγόρευση, αφού αποτελούν
μια ενότητα σύγκρουσης αντιτιθέμενων συμφερόντων
ή προσδοκιών, σύμφωνα με τα οποία η μία εξαρτάται
από την άλλη. Ας διευκρινιστεί σ’ αυτό το σημείο πως
οι παραβατικές πράξεις μπορεί να διατρέχουν όλη τη
μυθοπλαστική πορεία και πως αυτό που διακρίνει την
πρώτη παραβατικότητα ή παρατυπία –μέσα από το δί-
πτυχο απαγόρευση vs παράβαση– είναι το ότι αναδει-
κνύει το γενικό πλαίσιο της ηθικής-κοινωνικής-πολιτικής
τάξης που ισχύει στη συγκεκριμένη ιστορία. Με ετούτη
την παράμετρο σα βάση θα αναπτυχθούν οι επερχόμενες
εξελίξεις του μύθου. 

2/ΙΙ/1. Παράβλεψη χωρίς να επιθυμείται αθέτηση
του κανόνα 

«Μεταμόρφωση», Franz Kafka

Παρά τις αρχικές στιγμιαίες αρνήσεις, η νέα σωμα-

Ελευθερία Δημητρομανωλάκη

76



τικότητα μοιάζει να μην αποστερεί καθόλου από τον
Γκρέγκορ τη συνειδητότητα πως έχει γίνει κάτι άλλο.
Έχει πλήρη επίγνωση της παράδοξης μετάλλαξης που
του έχει συμβεί, αφού μέσα από τις απρόβλεπτες και
οδυνηρές δυσκολίες του ζωυφίου, του επισημαίνεται
κάθε στιγμή η νέα του κατάσταση. Παράλληλα, κι
ετούτο είναι το εκπληκτικό, οι επιδιώξεις του σχετίζονται
με ανθρώπινους στόχους κι όχι μ’ αυτούς που μπορεί
να έχει ένα ζωύφιο. Κι ενώ η σταδιακή απώλεια των
γνώριμων ανθρώπινων αισθήσεων τον μεταβάλλει σε
κάτι διαφορετικό, σε κάτι πρωτόγνωρο που απαιτεί
νέα συγκρότηση, ο Γκρέγκορ αποφασίζει να παραμείνει
κλεισμένος στο δωμάτιό του για να μη φέρει σε ανεπα-
νόρθωτη δυσκολία την οικογένειά του. Η εμμονή να
μένει κλεισμένος, εμφανίζεται στους έξω ως μια παρά-
βαση από πλευράς του, παράβαση στην επιταγή τους
να βγει από τη σιωπή και την απομόνωση. Μόνο που
στην περίπτωση αυτή δεν υφίσταται καθόλου κάτι
τέτοιο. Μάλιστα η ίδια η έννοια της παράβασης του οι-
κογενειακού ή επαγγελματικού κανόνα γίνεται άτοπη
και χωρίς νόημα, αφού ο νέος δε συγκαταλέγεται πλέον
στο ανθρώπινο είδος, αν και έχει κρατήσει την ανθρώπινη
συνειδητότητα, μια βαθιά ευαισθησία κι ένα οξυδερκές
μυαλό, σα να μην έχει αλλάξει τίποτε.

Παρά την πρόθυμη σκέψη, παρά την επίμονη ορ-
γάνωση του νου στο να πράξει όλα όσα του ζητούν οι
οικείοι του, οι ραγδαίες σωματικές αλλαγές δεν του ε-
πιτρέπουν ν’ ανοίξει την πόρτα, αλλά ούτε καν να
σηκωθεί από το κρεβάτι. Χωρίς δυνάμεις, χωρίς γνώση
του πώς να διαχειριστεί ένα παντελώς άγνωστο και
ξένο σ’ αυτόν σώμα, που όμως είναι το δικό του, ο
ήρωας όχι μόνο δεν τελεί παράβαση, αλλά δεν μπορεί
να του καταλογιστεί ούτε ιδιοτροπία, ούτε δυστροπία.

η συγγραφή του μυθιστορήματος

77



Αν μπορούσε θα υποτασσόταν απόλυτα στις εντολές
και τις επιθυμίες του περιβάλλοντός του, επαγγελματικού
ή οικογενειακού. Ο Γκρέγκορ μέσα στην πρωτόγνωρη
και πολύπλοκη νέα σωματικότητα, δεν παύει στιγμή να
σκέφτεται με γερό και θετικό συναίσθημα για την οικο-
γένειά του. Στην προσπάθειά του να καταφέρει να
κατέβει από το κρεβάτι:

«Τους μεγαλύτερους ενδοιασμούς
τους είχε όσον αφορά το δυνατό πά-
ταγο, που θα ’πρεπε να κάνει το πέ-
σιμο και που θα προξενούσε προφα-
νώς απ’ όλες τις πόρτες αν όχι τρόμο,
τουλάχιστον ανησυχία. Όμως έπρεπε
να το αποτολμήσει.» [Κεφ. Ι, §12] 

Ο λόγος για τον οποίο αρνείται να παρουσιαστεί
μπροστά τους είναι πρωτίστως για να μην τους σοκάρει
μ’ αυτό που θα δουν και δευτερευόντως γιατί του είναι
εξαιρετικά αδύνατο από πρακτική άποψη. Παρατηρείται
έτσι μια διφυής και παράδοξη συνθήκη, σύμφωνα με
την οποία ο Γκρέγκορ έχει ν’ αντιμετωπίσει από τη μια
πλευρά τις σωματικές του δυσκολίες κι από την άλλη
τη συνείδηση, η οποία του επιβάλλει προνοητικότητα
και σεβασμό στα μέλη της οικογένειας. Οπότε η σύ-
γκρουση εντός του παίρνει την ακόλουθη μορφή:

{ανακάλυψη και επίγνωση του νέου σώματος -vs-
άγχος για επιπτώσεις στο οικογενειακό περιβάλλον}

Η έννοια της παράβασης προσλαμβάνει εδώ την
ακριβώς αντίστροφη μορφή της, την πλήρη επιθυμία
συμμόρφωσης με τον οικογενειακό-επαγγελματικό
νόμο, και την πλήρη αδυναμία τήρησης του "νόμου"
από μια ξαφνική τετελεσμένη συνθήκη που παρακάμπτει
όχι τη βούληση (η βούληση υπάρχει), αλλά τη δυνατό-

Ελευθερία Δημητρομανωλάκη

78



τητα. Ετούτο το επιγενόμενο σχίσμα ανάμεσα στη βού-
ληση και την πράξη αποτελεί ένα καταπληκτικό υπό-
δειγμα κατανόησης της έννοιας και του ρόλου της βού-
λησης και της τραγικότητας που αποκτά το πρόσωπο
όταν, ενώ έχει πλήρη συνείδηση και σθεναρή ηθική
βούληση, το σώμα του δεν ανταποκρίνεται στις εσώτερες
επιθυμίες της σκέψης και στις πραγματικές του προθέσεις.
Επιπλέον, αποκαλύπτει τα όρια της ανθρώπινης συνεί-
δησης και τη μετακίνηση αυτών των ορίων μέσα από
τη διαφορά ανάμεσα στην πρόθεση και την πράξη ή
τη μη πράξη και μέσα από τα αίτια που οδηγούν στην
πράξη ή τη μη πράξη.

2/ΙΙ/Α) ο ρόλος του προσώπου κατά την εναρκτήρια
σύγκρουση

Ένα πρόσωπο αρχίζει να διαμορφώνεται όταν
γίνεται διακριτός ο ρόλος που έχει σε μια ιστορία. Είναι
βασικός ή υποβοηθητικός; Είναι θετικός ή αρνητικός;
Είναι ενεργητικός ή παθητικός; Είναι επιτυχής ή απο-
τυγχάνει; [βλ. Κουράκη, 2008] Μέσα από αυτά τα ερω-
τηματικά μπορεί να γίνει μια διευθέτηση των ρόλων σ’
ένα αφήγημα και ο συγγραφέας να φτιάξει τη δική του
αρχική λίστα προσώπων με βάση:

-α- τη σημασία και το μέγεθος του ρόλου κατά την
αφήγηση, καθώς και τους τρόπους που μετέρχεται για
την ευόδωση των στόχων του. [βλ. Propp, 1987:87-91 /
Greimas, 2000:307-321]

-β- το είδος των πράξεων που διενεργεί, υπό το
πρίσμα μιας αξιολογικής ή και ηθικής θέσης, και η σχέ-
ση του με το κοινωνικό περιβάλλον, αν δηλαδή οι πρά-
ξεις του είναι θετικές ή αρνητικές και σε ποιο επίπεδο
τοποθετούνται στη σχέση τους με την πραγματικότητα.
[βλ. Frye, 1990:33-43] 

η συγγραφή του μυθιστορήματος

79



-γ- τη συναισθηματική ή διανοητική φόρτιση των
πράξεών του μέσα από ενεργητική στόχευση ή μέσα
από παθητική αδράνεια, και το κατά πόσο η προσωπική
ψυχική του συνθήκη φωτίζει τον ίδιο ή κατά πόσο οι
εξελίξεις είναι αυτές που τον οδηγούν στην πορεία της
δράσης. [βλ. Todorov, 1992:66-79]

-δ- την τελική αποτίμηση εκ του αποτελέσματος,
αν δηλαδή οι ενέργειές του επιφέρουν επιτυχή αποτε-
λέσματα ή αποτυγχάνουν. [βλ. Bremond, 1991:133-157
/ Chatman, 1978:108-145]

Με βάση αυτές τις παραμέτρους αναπτύσσονται
ευρύτερα ή στενότερα οι ρόλοι μέσα στην πορεία της
δράσης και αρχίζουν να γίνονται διακριτοί ήδη μέσα
από τις εναρκτήριες συγκρούσεις με τον εαυτό ή τους
άλλους και το περιβάλλον.

Α./1. Το βασικό πρόσωπο της ιστορίας: 
ο ρόλος του ήρωα στη δράση

Ήρωας στη ζωή είναι κάθε άνθρωπος για τον εαυτό
του. Ήρωας στη λογοτεχνία είναι αυτός που τα βήματά
του πρωτίστως ακολουθεί η αφήγηση, ασχέτως του
αφηγηματικού τρόπου με τον οποίο το κάνει. Είτε πρό-
κειται για πρωτοπρόσωπη, είτε για τριτοπρόσωπη αφή-
γηση, είτε πρόκειται για παντογνώστη αφηγητή που
ξέρει πολλά και τα παραθέτει ή ενώ ξέρει πολλά ακο-
λουθεί μηδενική εστίαση μέσα από τις προοπτικές των
προσώπων, [Genette, 2000:260-266] αφήνοντας τον
αναγνώστη να κάνει υποθέσεις και καλλιεργώντας του
απορίες μέσα από τις διαφορετικές οπτικές, σε κάθε
περίπτωση, όποιος κι όπως κι αν αφηγείται, ήρωας
είναι εκείνος που η ζωή ή τα παθήματά του εκτυλίσσονται
κατά την αφηγηματική πορεία. Ο Genette διακρίνει
αυτά τα επίπεδα γνώσης και πληροφόρησης και επιση-

Ελευθερία Δημητρομανωλάκη

80



μαίνει: «Ανάμεσα στην πληροφόρηση του ήρωα και
στην παντογνωσία του μυθιστοριογράφου υπάρχει η
πληροφόρηση του αφηγητή, που τη διαθέτει εδώ όπως
θέλει και τη συγκρατεί μόνο όταν έχει συγκεκριμένο
λόγο να το κάνει.» [Genette, 2000:278] 

Η υπαγωγή ενός χαρακτήρα στον ρόλο του ήρωα
δεν είναι απαραίτητο να περνά από το φίλτρο μιας
ηθικής ή αξιολογικής αποτίμησης. Κεντρικός ήρωας
μιας ιστορίας μπορεί να είναι ένας κατά συρροή δολο-
φόνος, όπως η γραία Φραγκογιαννού στη «Φόνισσα»
του Παπαδιαμάντη (1912) ή ο Norman Bates στο «Ψυχώ»
του Robert Bloch (1959). Επίσης μπορεί να είναι μια
ακραία δαιμονική προσωπικότητα όπως o Σταυρόγκιν
στους «Δαιμονισμένους» του Dostojevski [1871 (σε τεύ-
χη)–1873 (αυτόνομη έκδοση)].

Ο ήρωας αποτελεί το κεντρικό πρόσωπο μιας ιστο-
ρίας, οι πράξεις ή παραλείψεις του οποίου καθοδηγούν
τη συνολική εξέλιξή της, ενώ ταυτόχρονα γίνεται ο
αποδέκτης πράξεων ή συμβάντων που τον αφορούν
άμεσα και αλλάζουν τη ζωή του. Είναι το πρόσωπο που
θα έρθει αντιμέτωπο με δύσκολες καταστάσεις, με απο-
φάσεις τρίτων που επηρεάζουν τη ζωή του, και οδηγούν
στο να διενεργήσει δικές του πράξεις σαν απάντηση ή
σαν αντίδραση. [Propp, 1987:56]

Η αφήγηση ακολουθεί τον ήρωα πρωτίστως και
παρακολουθεί το πώς βιώνει τις απαγορεύσεις, τις επι-
θέσεις και τις διεκδικήσεις των ανταγωνιστών. Ο ίδιος
μετατοπίζεται για να βρει τα κατάλληλα εφόδια ν’ αντι-
δράσει, αντενεργεί, υπερπηδά τα εμπόδια που οι άλλοι
ή οι καταστάσεις φέρνουν μπροστά του, έρχεται σε
άμεση πάλη με τον ανταγωνιστή του, μπορεί να υποστεί
φθορές ή βαριές βλάβες και τελικά νικά ή δε νικά. Μετά
τη νίκη συνήθως επέρχεται η επιβεβαίωση και κοινωνική

η συγγραφή του μυθιστορήματος

81



δικαίωση. [Propp, 1987:42] Κάτι τέτοιο όμως δεν είναι
απαραίτητο, όπως άλλωστε δεν είναι απαραίτητο το
αίσιο τέλος. Υπάρχουν ιστορίες που τελειώνουν άδοξα,
ακραία ή διφορούμενα. Ιδίως στις ρεαλιστικές αφηγήσεις,
όσες είναι βουτηγμένες στην κοινωνική πραγματικότητα
και αναφέρονται σε περιπτώσεις αντι-ηρώων της κα-
θημερινής πραγματικότητας, σε ανθρώπους της "δι-
πλανής πόρτας", απαντάται συχνά ένα πραγματικό τέλος
πιο κοντά στην αληθινή ζωή. 

Με βάση αυτές τις προοπτικές θέασης του βασικού
ρόλου, οι ήρωες διακρίνονται σε δύο κατηγορίες: 

α) στους ήρωες-αναζητητές: είναι τα πρόσωπα που
αναζητούν κάποιο αγαθό, είτε αυτό υπάγεται στην κοι-
νωνική σφαίρα (πχ. δικαιοσύνη, αλτρουισμός, επιστη-
μονική γνώση), είτε υπάγεται στην προσωπική σφαίρα
(πχ. έρωτας, ελευθερία, ολοκλήρωση), είτε και στα δύο
μαζί. Οι αναζητητές συνήθως υπηρετούν μια πατρίδα,
μια ιδέα, ένα όραμα. [Propp, 1987:42-44]

β) στους ήρωες-θύματα: είναι τα πρόσωπα που
έχουν προσβληθεί, έχουν πάθει κάποια συμφορά, έχουν
διωχθεί ή έχουν υποστεί ακόμη και μια εγκληματική
ενέργεια. [Propp, 1987:42-44] Είναι τα πρόσωπα που
βρίσκονται αντιμέτωπα με δύσκολες πραγματικότητες,
με ανθρώπους που τους εναντιώνονται, χωρίς εύκολη
βοήθεια, απέναντι σε τρομερούς δράκους με ανθρώπινη
μορφή, απέναντι στους δράκους της πραγματικότητας.
Το αν ο αντιήρωας θα εξελιχθεί από ήρωα-θύμα σε
πραγματικό ήρωα ή σούπερ ήρωα, αυτό είναι κάτι που
η ιστορία θα αποδείξει. [Propp, 1987:42-44]

Α./2. το ανταγωνιστικό πρόσωπο της ιστορίας: 
ο ρόλος του ανταγωνιστή στη δράση

Ο ρόλος αυτός είναι εξαιρετικά σημαντικός, καθώς

Ελευθερία Δημητρομανωλάκη

82



επιτελεί την καθοριστική ενέργεια της κίνησης ενάντια
στον ήρωα με αποτέλεσμα να ξεκινά η πλοκή. Η πιο
κομβική στιγμή της έναρξης του μύθου είναι η στιγμή
που ένα πρόσωπο –ή ένας μηχανισμός– επιτίθεται με
κάποιον τρόπο στον ήρωα, αντιτίθεται στα συμφέροντά
του ή επιβουλεύεται τα κεκτημένα του. [Propp, 1987:37]
Το πρόσωπο του ανταγωνιστή αποτελεί τον εφαλτήρα
για την εκτίναξη της δράσης μπροστά, σηματοδοτεί το
αφηγηματικό σημείο που η σκυτάλη παραδίδεται στην
επόμενη φάση, εκεί όπου η ανισορροπία (πχ. η επίθεση
ενάντια στον ήρωα) πρέπει να εξισορροπηθεί. Η επίθεση
ή η εναντίωση του ανταγωνιστή θέτει τον ήρωα σε
δράση. [Propp, 1987:103] Πολύ συχνά οι ενέργειές του
ξεκινούν πολύ πρώιμα κι ενδεχομένως ύπουλα με στόχο
ν’ αλλάξει τα δεδομένα προς όφελός του ή απλά και
μόνο για να επιφέρει κάποιο κακό, ορμώμενος από
προσωπικό μίσος ή εγκλωβισμένος σε άλλα αδιέξοδα.
[Propp, 1987:34] Είναι ο άνθρωπος που αντιστρατεύεται
–κάποιες φορές κι εμμονικά– τα σχέδια του κεντρικού
χαρακτήρα, επιβουλεύεται τον ίδιο και τα κεκτημένα
του ή του επιτίθεται άμεσα. 

Σε ορισμένες μυθοπλασίες, όπως το αστυνομικό ή
το δικαστικό μυθιστόρημα, επίσης οι περιπέτειες αγωνίας
και δράσης, και βέβαια τα αφηγήματα για μικρούς ανα-
γνώστες, οι συγκρούσεις και οι διαπλοκές ακολουθούν
μια λογική ευκρινούς διάκρισης καλού και κακού, σ’ έ-
να διπολικό σχήμα όπου το καλό νικά το κακό και επι-
συμβαίνει το αίσιο τέλος. Η ευνοϊκή κατάληξη της ιστο-
ρίας σηματοδοτεί την επικράτηση στου δικαίου, της
αγάπης και της επιτυχίας των "καλών" ηρώων με αντί-
στοιχη κατατρόπωση των "κακών".

Μια αφηγηματική θεώρηση του μυθιστορηματικού
είδους δείχνει πως συχνά ακολουθείται μια προοπτική

η συγγραφή του μυθιστορήματος

83



ισορροπίας των αντίπαλων δυνάμεων, με την έννοια
ότι ο ρόλος του ανταγωνιστή αντιστοιχεί στον άνθρωπο
που έχει τα ίδια γούστα ή επιθυμίες με τον κεντρικό ή-
ρωα (εάν πρόκειται για ερωτικό αντίζηλο), τις ίδιες
διεκδικήσεις (εάν πρόκειται για επαγγελματικό ή άλλο
αντίπαλο), τις ίδιες προσδοκίες και αναμονές για κάτι
που δεν μπορεί να μοιραστεί. Οπότε από τη φύση των
πραγμάτων ορθώνεται η αντιπαλότητα και ο ανταγω-
νισμός κι όχι γιατί ο άλλος είναι κακός ή φθονερός από
τη φύση του, χωρίς βέβαια αυτό να αποκλείει ότι μπορεί
και να είναι. Υπάρχουν μυθιστορήματα που ήρωας και
ανταγωνιστής έχουν την ίδια βαρύτητα για την πορεία
της ιστορίας και αντιμετωπίζονται από την αφήγηση
με ίσους όρους, με την έννοια ότι ακολουθείται ταυτό-
χρονα η πορεία και των δύο. 

Ο ανταγωνιστής συμβολίζει τη σύγκρουση και
οδηγεί τον ήρωα στην πάλη, τη διεκδίκηση, την ανα-
μέτρηση με τον εαυτό και τους άλλους. Ακόμη κι αν
κάθε αναμέτρηση γίνεται τελικά αναμέτρηση με τον
εαυτό και τα όριά του ως προς την κατάκτηση του πο-
θούμενου στόχου, ωστόσο σε κάθε μυθοπλαστική αφή-
γηση εκφέρεται ως αναμέτρηση με το έξω από τον
εαυτό. Αυτό το έξω από τον εαυτό υποστασιοποιείται
μέσα από συγκρούσεις του ήρωα με το πρόσωπο του
ανταγωνιστή, σ’ ένα επίπεδο πιο ευρύ κι ενδεχομένως
πιο εσωτερικό, αφού σχετίζεται πάντα με τις βαθιές
επιθυμίες των προσώπων. [Greimas, 2000:319]

Στη μυθοπλασία, ο ρόλος του ανταγωνιστή μπορεί
να πάρει πολλά πρόσωπα, ακολουθώντας το είδος της
εμφαινόμενης σύγκρουσης και δημιουργώντας την
ταυτόχρονα, κι αντίστοιχα εξελίσσεται ανάλογα με το
είδος της αφήγησης και τη μυθοπλαστική προθετικό-
τητα.

Ελευθερία Δημητρομανωλάκη

84



3- ΕΚΧΩΡΗΣΗ 
Άτομο, θεσμός ή συλλογικότητα διερευνά, ο ήρωας
εκχωρεί ή απαντά 

Η σύγκρουση προσδιορίζεται 
Με το δίπτυχο διερεύνηση μιας πληροφορίας -vs-

εκχώρηση αυτής, έτσι όπως διαμορφώνεται από τον
Greimas, συντελείται μια προώθηση του μύθου ως
εξής: η σύγκρουση που έχει ήδη ξεκινήσει με το δίπολο
«απαγόρευση -vs- παράβαση», σ’ ετούτο το σημείο της
αφήγησης εξειδικεύεται τόσο ως προς τους στόχους
των αντιτιθέμενων πλευρών, όσο και ως προς τις πιθανές
επενέργειες και διαπλοκές των πράξεων από τη μια
συμμαχία στην άλλη. [Greimas, 2000:353-354] Μ’ αυτόν
τον τρόπο αρχίζουν να αποκαλύπτονται οι κρυφές
όψεις της ιστορίας και να δημιουργούν ένα πλέγμα εν-
δεχόμενου κινδύνου γύρω από τον ήρωα, τόσο δια-
κριτικό που ίσως να μην το αντιλαμβάνεται ούτε ο
ίδιος. Πολύ συχνά η προγενέστερη παράβαση από
πλευράς του –ή ακόμη και η υποταγή του στον κανό-
να– μπορεί να εγείρει πραγματικές διεκδικήσεις και
ίσως επικίνδυνες απορίες για το πρόσωπο του (ήρωα),
συμπαρασέρνοντάς τον σ’ έναν οδυνηρό κυκεώνα εξε-
λίξεων.

Μέσα από μια τέτοια προοπτική επικινδυνότητας
ο Bremond διευρύνει την έννοια της διερεύνησης του
Propp και του σύγχρονού του Greimas, εισάγοντας τον
όρο διαπραγμάτευση, στη βάση της οποίας συντελούνται
παίγνια γοητείας ή εκφοβισμού από πλευράς του προ-
σώπου που αναλαμβάνει τη διαπραγμάτευση: «Αν δια-

85



λέξει τη γοητεία, προσπαθεί να εμπνεύσει την επιθυμία
μιας υπηρεσίας που προτίθεται να προσφέρει σε αντάλ-
λαγμα αυτής που ζητά. Αν διαλέξει τον εκφοβισμό, προ-
σπαθεί να εμπνεύσει τον φόβο για κάποιο κακό που
μπορεί να προκαλέσει ή να αποτρέψει και το οποίο εί-
ναι δυνατό να χρησιμοποιηθεί ως μέσο ανταλλαγής
για την εξυπηρέτηση που το δρων υποκείμενο επιθυμεί
να πετύχει.» [Bremond, 1991:140] Γίνεται εμφανές ότι ο
Bremond εμβαθύνει στην έννοια της διαπραγμάτευσης
–που είναι πράγματι μια μορφή διερεύνησης και το α-
ντίστροφο– μέσω της ανάπτυξης των προθέσεων που
έχει το δρων υποκείμενο και των τρόπων που μετέρχεται
για να επιτύχει τα προσδοκώμενα. 

3/Ι. Διερεύνηση
(αναζήτηση, έρευνα με συγκεκριμένο στόχο) 

Μυθοπλαστικές εκδοχές
• διαπραγμάτευση ή διερεύνηση με στόχο μια εξέλιξη,

ένα πρόσωπο
• ερώτηση που επιζητεί απάντηση
• έρευνα που διεκδικεί λύσεις
• αναζήτηση που οδηγεί σε αποφάσεις

Οι άνθρωποι διαμορφώνουν τον εαυτό τους μέσα
από μια συνεχή διερεύνηση του περιβάλλοντος, οικο-
γενειακού και κοινωνικού, δημιουργώντας αλληλεπι-
δράσεις με άλλα πρόσωπα ή μηχανισμούς, εισάγοντας
ερωτήσεις και απαιτώντας απαντήσεις, ακόμη πριν τη
σταθερή συνειδητοποίηση των στόχων τους, όποιοι κι
αν είναι αυτοί.

Από αφηγηματική σκοπιά, η διερεύνηση αποτελεί
μια από τις πρώτες αποκαλυπτικές πράξεις για τις ιδι-

Ελευθερία Δημητρομανωλάκη

86



αίτερες ποιότητες των προσώπων, ακριβώς γιατί δείχνει
τη βούληση που κρύβεται πίσω απ’ αυτήν. Αρκεί να
σκεφτεί κανείς τον άνθρωπο πίσω από μια διερευνητική
ενασχόληση η οποία οδηγεί: 

• σε απόκτηση γνώσης για να βοηθήσει τρίτους 
(πχ. κάποιος παρακολουθεί διακριτικά τη ζωή των

απόρων γειτόνων του και τους στέλνει μια σημαντική
βοήθεια)

• σε διεύρυνση επιστημονικών πλαισίων 
(πχ. κάποιος μελετά ακατάπαυστα και συγκρίνει

βιολογικά δεδομένα για να βρει το φάρμακο που θα
θεραπεύσει μια αρρώστια μάστιγα ή μια επιδημία)

• σε μια εν γένει προσφορά στο κοινωνικό σύνολο 
(πχ. κάποιος δουλεύει εθελοντικά για τις ανάγκες

μιας ευπαθούς κοινωνικής ομάδας και ερευνά επίμονα
τις προτεραιότητές που τίθενται για να πετύχει περαιτέρω
αποτελεσματικότητα)

• σε επέκταση μιας επιχείρησης 
(πχ. κάποιος οργανώνει οικονομικά σχεδιαγράμματα

και συγκρίνει λογιστικά μοντέλα για να κρατήσει ή να
επεκτείνει την επιχείρησή του χωρίς να απολύσει ερ-
γαζομένους ή απολύοντας εργαζόμενους) 

• σε μια δωρεά ή ένα κληροδότημα 
(πχ. κάποιος ερευνά ποιες περιοχές δεν έχουν

επαρκή κτίρια για στέγαση σχολείων, ώστε να κάνει
σχετική δωρεά) 

Αφηγηματικά λοιπόν, η πράξη της διερεύνησης
αποτελεί μια συνθήκη ικανή για ν’ αποκαλύψει τις επι-
θυμίες του ήρωα ή άλλων προσώπων και ιδανική για
να εμφανίσει το ανταγωνιστικό πρόσωπο και το περι-
βάλλον αυτού. Στόχος της ενέργειας αυτής, με όποιον
τρόπο κι αν εκφράζεται, είναι η απόκτηση μιας συγκε-
κριμένης πληροφορίας ή γνώσης και η προσκόμιση

η συγγραφή του μυθιστορήματος

87



οφέλους μέσω αυτής, όποιο κι αν θεωρείται όφελος
για τον καθένα. [Propp, 1987:34] Οι περιπτώσεις που
εμφανίζονται κατά τη μυθοπλασία είναι πολυποίκιλες,
ακολουθώντας τις εκφάνσεις της καθημερινής πραγ-
ματικότητας. Έτσι, η διερεύνηση μπορεί να πάρει τη
μορφή μιας οποιασδήποτε απλής περιέργειας, μιας σο-
βαρής αναζήτησης ή παρακολούθησης με εστιασμένο
ενδιαφέρον σε: (α) πρόσωπα και προσωπικά δεδομένα,
με στόχο την εύρεση και τη συλλογή πληροφοριών
σχετιζόμενων μ’ αυτά, (β) αντικείμενα, έγγραφα ή
κείμενα αξίας, με σκοπό την έρευνα, την απόκτηση
γνώσης και εν γένει πληροφοριών γι’ αυτά, (γ) μυστικά
δεδομένα και στοιχεία κάθε τύπου η γνώση των οποίων
μπορεί να αποφέρει άμεση ωφέλεια στον διερευνώντα. 

Από τις αναφερόμενες περιπτώσεις γίνεται διακριτό
πως η διερεύνηση είναι θεμιτή και πολλές φορές επι-
βαλλόμενη για να προασπίσει τη γνώση, τις απολαβές
και τα εν γένει συμφέροντα των προσώπων. Το γεγονός
που την καθιστά εν δυνάμει ανταγωνιστική πράξη είναι
ο τρόπος με τον οποίο τελείται από το πρόσωπο που
διερευνά, αλλά και οι στόχοι που έχει θέσει. Τα όρια με-
ταξύ δεοντολογίας και καταχρηστικής συμπεριφοράς
πολύ συχνά είναι δυσδιάκριτα και η πράξη της διερεύ-
νησης από τη φύση της, ως προπαρασκευαστική ενέρ-
γεια για κάτι ευρύτερο, αποκαλύπτει θέσεις, προθέσεις
και πιθανές διολισθήσεις από το πρέπον στο κακόβουλο,
ή έστω καταχρηστικό. Υπ’ αυτό το πρίσμα, γίνεται εμ-
φανής ο λόγος για τον οποίο η πράξη της διερεύνησης
αποτελεί συνήθως μια πρώτη κίνηση από πλευράς του
ανταγωνιστή, η οποία υποδηλώνει προς τα πού κινούνται
οι αρχικοί στόχοι κι ενδεχομένως οι εσώτερες επιθυμίες
του. [Propp, 1987:34] Κατά κάποιο τρόπο αποτελεί μια
ασθενή προσήμανση των μετέπειτα δράσεών του, που

Ελευθερία Δημητρομανωλάκη

88



θα κλιμακωθούν μέχρι αυτός να οδηγηθεί στην καθο-
ριστική επιθετική του κίνηση ενάντια στον ήρωα. Ο
ανταγωνιστής κατέχει έναν εξέχοντα ρόλο στην αφήγηση,
καθώς εισάγει την πλοκή μέσω της πιο κομβικής ενέρ-
γειας επιβούλευσης των κεκτημένων του ήρωα, της
δολιοφθοράς, μιας πράξης που συνιστά την πιο δυναμική
επίθεση της μυθοπλασίας, είτε αυτή είναι ηπιότερης,
είτε εντονότερης μορφής. [βλ. δολιοφθορά κατά Propp,
1987:37-41 και αδίκημα κατά Greimas, 2000:355, 356
και 345]

Από την άλλη πλευρά –και συχνά παράλληλα– διε-
ρεύνηση μπορεί να κάνει και ο κεντρικός ήρωας από
την πλευρά του. Πρόκειται για μια «αντεστραμμένη
μορφή διερεύνησης» κατά Propp, [Propp, 1987:34] που
δείχνει ακριβώς τη δυναμική των πράξεων από μέρους
του κεντρικού προσώπου, με αποτέλεσμα να δημιουρ-
γείται κατά την αφήγηση μια εκατέρωθεν υπόγεια μάχη,
ένας αγώνας διεκδίκησης γνώσης και κρυμμένων χαρ-
τιών. Το πώς θα εξελιχθούν οι καταστάσεις και η μυθο-
πλασία στο σύνολό της θα εξαρτηθεί από τη συνολική
ανάπτυξη της αφήγησης και από τον χαρακτήρα των
κεντρικών προσώπων.

3/Ι/1. Ύπουλη διερεύνηση και καταχρηστική επιβολή
του επαγγελματικού κανόνα

«Μεταμόρφωση», Franz Kafka

«Ο Γκρέγκορ χρειάστηκε μόνο ν’
ακούσει την πρώτη λέξη του χαιρετι-
σμού του επισκέπτη, κι ήξερε κιόλας
ποιος ήταν – ο ίδιος ο πληρεξούσιος.
Γιατί να ’ναι μόνο ο Γκρέγκορ καταδι-
κασμένος να υπηρετεί σε μια επιχεί-
ρηση, όπου με την παραμικρότερη

η συγγραφή του μυθιστορήματος

89



καθυστέρηση καταλαμβάνονταν αμέ-
σως από τη μεγαλύτερη υποψία;»
[Κεφ. Ι, §14]

Ο τρόπος με τον οποίο εισάγεται ο επισκέπτης
κατά τη λεκτική απόδοση του αφηγητή, σηματοδοτεί
τα συναισθήματα του ήρωα (καταδικασμένος να υπηρετεί
σε μια επιχείρηση) και καθιστά σαφές ότι πρόκειται για
ένα ανταγωνιστικό πρόσωπο που η ενέργειά του να
επισκεφθεί τον ήρωα, πριν ακόμη υπάρξει καθυστέρηση,
αποτελεί μια ισχυρή μορφή διερεύνησης απ’ αυτόν για
το τι κάνει ο Γκρέγκορ. 

Ο αφηγητής αποκαλύπτει σταδιακά πως ο επισκέ-
πτης δεν εμφορείται από ενδιαφέρον για την υγεία του
υφισταμένου του, αλλά για το συμφέρον της επιχείρησης.
Παράλληλα, –πράγμα εξαιρετικά σημαντικό για τον
ήρωα– η διερεύνηση από πλευράς του "πληρεξουσίου"
δημιουργεί κλιμακούμενες διερευνήσεις από πλευράς
της οικογένειας: 

-α- Από πλευράς της αδελφής: 
«"Γκρέγκορ ο πληρεξούσιος ήρθε"»

[Κεφ. Ι, §15]
-β- Από πλευράς του πατέρα: 

«"Γκρέγκορ... ο κύριος πληρεξούσιος
ήρθε και ρωτά να πληροφορηθεί γιατί
δεν έφυγες με το πρωινό τραίνο. Δεν
ξέρουμε τι να του πούμε. Άλλωστε
θέλει να μιλήσει μαζί σου προσωπικά.
Λοιπόν άνοιξε την πόρτα, παρακαλώ.
Θα ’χει την καλοσύνη να συγχωρήσει
την ακαταστασία στο δωμάτιο."» [Κεφ.
Ι, §16]

-γ- Από πλευράς του πληρεξουσίου: 

Ελευθερία Δημητρομανωλάκη

90



«..."Καλημέρα, κύριε Σάμσα", φώναξε
ο πληρεξούσιος φιλικά παρεμβαίνο-
ντας.» [Κεφ. Ι, §16]

Από τον τρόπο διερεύνησης του καθενός συνάγεται
έμμεσα το πώς έχουν διαμορφωθεί οι σχέσεις στην οι-
κογένεια μέχρι εκείνη τη στιγμή, ενώ ταυτόχρονα
θίγονται οι αυστηρές επαγγελματικές σχέσεις, κατα-
στάσεις κομβικές για τη ζωή του ήρωα που ο αφηγητής
θ’ αναπτύξει πιο διεξοδικά στην πορεία της ιστορίας.
Μόνο η μάνα κρατά την αναμενόμενη στάση του ρόλου
της και κάνει το αυτονόητο. Υποστηρίζει το παιδί της
και δηλώνει πως δεν είναι καλά. 

«...δεν είναι καλά, πιστέψτε με, κύριε
πληρεξούσιε. Πώς θα καθυστερούσε
αλλιώς ο Γκρέγκορ το τραίνο. Το παιδί
δεν έχει αλήθεια τίποτε άλλο στο
μυαλό του από τη δουλειά. Φουρκίζο-
μαι σχεδόν που δε βγαίνει ποτέ τα
βράδυα.» [Κεφ. Ι, §16] 

Η μητέρα είναι η μόνη που κρατά την αναμενόμενη
στάση του ρόλου της, που κατανοεί τον Γκρέγκορ και
τον δικαιολογεί, εξηγώντας παραστατικά πως γι’ αυτόν
το μόνο που έχει σημασία είναι η δουλειά, άρα το να
μην ανοίγει σημαίνει πως δεν είναι καλά.

3/ΙΙ. Εκχώρηση 
(Παραχώρηση σε αιτήματα ή ερωτήσεις) 

Μυθοπλαστικές εκδοχές
• παραχώρηση προς το αίτημα διερεύνησης
• ανταπόκριση στη διαπραγμάτευση

η συγγραφή του μυθιστορήματος

91



• απάντηση στην ερώτηση
• προωθητικές ενέργειες για την έρευνα

Η πράξη της ηθελημένης ή αθέλητης παραχώρησης
σε αιτήματα, ερωτήσεις ή και απαιτήσεις –δικαιολογη-
μένες ή αδικαιολόγητες– αφηγηματικά ονομάζεται εκ-
χώρηση και εμφανίζεται σε κάθε περίπτωση που κάποιο
από τα πρόσωπα της δράσης δίνει μια πληροφορία
που αφορά τον βασικό ήρωα, σαν απάντηση στη διε-
ρεύνηση από πλευράς του ανταγωνιστή ή άλλου προ-
σώπου του ανταγωνιστικού περιβάλλοντος. Σύμφωνα
με τον Propp «ο ανταγωνιστής παίρνει αμέσως απάντηση
στην ερώτησή του... Αντίστροφη ή διαφορετική διε-
ρεύνηση προκαλεί αντίστοιχη απάντηση.» [Propp,
1987:35] 

Παρατηρείται πως οι λειτουργίες διερεύνησης– εκ-
χώρησης εμφανίζουν μια επικοινωνιακή λογική αφού
είναι «ζευγαρωτές» και «συχνά δίνονται με τη μορφή
διαλόγου». [Propp, 1987:35] 

Ο Greimas τις εντάσσει στο ευρύτερο πλαίσιο της
επικοινωνίας μέσα από το δυαδικό σχήμα «ερώτηση
vs απάντηση» και αναδεικνύει πως υπ’ αυτό το πρίσμα
οι σχέσεις αποκτούν την πολύπλευρή τους διάσταση.
[Greimas, 2000:353,354] Κι αυτό συμβαίνει γιατί μέσα
από την επικοινωνία εμφανίζεται μια παρέκκλιση από
την προοπτική του ενός και μοναδικού ήρωα και μπαί-
νουν στο πεδίο συζήτησης ή αντιδικίας οι επιθυμίες
και διαπλοκές των συμμετεχόντων και από τις δυο –ή
περισσότερες– αντιμαχόμενες πλευρές. Η επικοινωνία
γίνεται σχεδόν πάντα ο απαραίτητος διαμεσολαβητής
για την εκπλήρωση της επιθυμίας. Η καθημερινότητα
το αποδεικνύει πολλαπλά και τα παραδείγματα απλώνουν
από την ερωτική, τη συναισθηματική, την κοινωνική
μέχρι την πολιτική επικοινωνία. Στην πιο άμεση σχέση

Ελευθερία Δημητρομανωλάκη

92



μεταξύ δύο προσώπων, αν ο ένας αδυνατεί να επικοι-
νωνήσει (πχ. λόγω μια επερχόμενης τεχνικής ή πρακτικής
αδυναμίας ή μιας αρρώστιας), η σχέση αλλάζει, δια-
μορφώνεται αλλιώς. Στη βάση της επικοινωνίας οι
σχέσεις αναδεικνύουν το μέγεθος της πολυπλοκότητάς
τους, αφού πολύ συχνά η αμεσότητα επαφής μεταξύ
των απευθείας ενδιαφερόμενων είναι αδύνατον να
υπάρξει. Τότε εμφανίζεται ένας διαμεσολαβητής που
αναλαμβάνει να φέρει σε πέρας την επαφή ως εκπρό-
σωπος ή αντιπρόσωπος του ενός ή του άλλου μέρους.

Αφηγηματικά μιλώντας, διαμεσολαβητής γίνεται ο
αποστολέας ενός μηνύματος, μεσολαβώντας για χάρη
του υποκειμένου που επιζητά την επικοινωνία και τη
διερεύνηση. Ταυτόχρονα στην άλλη άκρη της επικοι-
νωνίας, ο παραλήπτης του μηνύματος θα γίνει ο απο-
δέκτης που θα διασφαλίσει ή θα ματαιώσει τη σχέση
ανάμεσα στα επικοινωνούντα πρόσωπα. [Greimas,
2000:314-316] Κι ετούτο καταδεικνύει πως ρόλος της
επικοινωνίας είναι να καθοδηγεί προς τον στόχο, στις
περιπτώσεις που ο ήρωας –ή ο ανταγωνιστής του– δεν
είναι σε θέση να επικοινωνήσουν απευθείας τις βουλήσεις
τους ή για συγκεκριμένους λόγους δε θέλουν να εμφα-
νιστούν. Τότε ο ρόλος του διαμεσολαβητή είναι να συν-
δράμει, ώστε να δρομολογηθεί και να οριοθετηθεί το
κατάλληλο πλαίσιο δράσης για την πλήρωση της επι-
θυμίας του ήρωα ή του ανταγωνιστή του. [Greimas,
2000:315]

Το δίδυμο της επικοινωνιακής σχέσης δίνει τη δυ-
νατότητα για πλούτο προσεγγίσεων στον ειδικό ρόλο
που αποκτά κάθε αποστολέας και αντίστοιχα παραλήπτης
και στο πώς αντιμετωπίζουν τα ζητήματα τρίτων. Επίσης,
στις περιπτώσεις που τα πρόσωπα ως φορείς μηνυμάτων
ή ερωτήσεων-απαντήσεων δεν αντιστοιχούν στα βασικά

η συγγραφή του μυθιστορήματος

93



αντιμαχόμενα πρόσωπα της ιστορίας, αλλά είναι εντε-
ταλμένα να μεσολαβήσουν για χάρη των βασικών προ-
σώπων, τότε παράλληλα φωτίζονται τόσο οι προθέσεις
των μεσολαβητών, όσο και οι πιθανοί στόχοι τους, με
αποτέλεσμα να δημιουργείται μια παράλληλη υπο-
πλοκή και εξέλιξη μέσα στην ιστορία, η οποία συχνά
την επηρεάζει. [Greimas, 2000:324-325] Έτσι, το δίπολο
επικοινωνίας μέσα από τη «διερεύνηση vs εκχώρηση»
δίνει μια ευκαιρία για έναν ευρύτερο στοχασμό πάνω
στις συμπεριφορές που αναπτύσσουν οι χαρακτήρες
σε μια συγκεκριμένη κοινωνική, ιστορική ή πολιτική
συνθήκη, αφού η ίδια η επικοινωνία αποτελεί άνοιγμα
στον κοινωνικό ιστό. 

Η ενέργεια της εκχώρησης αυτή καθαυτή, ενδεχο-
μένως ενέχει την πρόθεση να δοθεί η πληροφορία, εν-
δεχομένως όχι. Μπορεί να υπάρχει δόλος ενάντια στον
ήρωα, μπορεί και όχι. Εξαρτάται από το ποιος τη διε-
νεργεί και γιατί. Για παράδειγμα, ένας συνάδελφος που
εποφθαλμιά τη θέση ενός ισόβαθμού του συναδέλφου,
ίσως πει κάτι μειωτικό γι’ αυτόν στον ακόμη πιο ισχυρό
ανταγωνιστή και των δύο. Υπάρχει και η περίπτωση η
κακόπιστη παρατήρηση να προκύψει από παρορμητική
αφέλεια, χωρίς συνειδητή βούληση για βλαπτικό απο-
τέλεσμα. Ο Propp επισημαίνει αυτήν την πιθανότητα
απερισκεψίας και τη συνδέει με την περίπτωση κατά
την οποία δίνεται απάντηση χωρίς ερώτηση, δηλαδή
υπάρχει εκχώρηση χωρίς διερεύνηση: «Σ’ αυτές τις πε-
ριπτώσεις, η εκχώρηση (της πληροφορίας) παίρνει τη
μορφή μιας απερίσκεπτης ενέργειας». [Propp, 1987:35]

Σε κάθε περίπτωση μια εκχώρηση ανοίγει επικοι-
νωνιακά κι ενδεχομένως επιχειρηματικά μέτωπα έναντι
του ήρωα και πολύ συχνά κινείται ενάντια κι ανταγωνι-
στικά ως προς αυτόν. 

Ελευθερία Δημητρομανωλάκη

94



3/ΙΙ/1. Παραχώρηση κυριαρχικών δικαιωμάτων
«Μεταμόρφωση», Franz Kafka

Από πλευράς της μητέρας υπάρχει η παραδοχή:

«Δεν είναι καλά» είπε η μητέρα στον
πληρεξούσιο...» [Κεφ. Ι, §16] 

Από τη μια πλευρά η μητέρα δικαιολογεί τον γιο
της και εξάρει την αφοσίωσή του αποκλειστικά και
μόνο στη δουλειά, από την άλλη όμως εκχωρεί η ίδια
το δικαίωμα στον αντιπρόσωπο της επιχείρησης ν’ ανα-
κατευτεί στα οικογενειακά τους θέματα και να εμμένει
στις καταχρηστικές διεκδικήσεις του. Η μητέρα λέει:

«...Είμαι άλλωστε ευτυχής, που είσα-
στε εδώ, κύριε πληρεξούσιε˙ εμείς μο-
νάχοι δεν θα τον καταφέρναμε τον
Γκρέγκορ ν’ ανοίξει την πόρτα˙ είναι
τόσο ισχυρογνώμων˙ και ασφαλώς δε
θα ’ναι καλά, αν και το πρωί το αρνή-
θηκε.» [Κεφ. Ι, §16]

Οι φράσεις που χρησιμοποιεί η μητέρα ματαιώνει
την επιρροή της ίδιας στον γιο της, αφού παραχωρεί
στον ξένο την εξουσία να κάνει τον Γκρέγκορ ν’ ανοίξει
την πόρτα. Παράλληλα, ετούτη η δουλικότητα υπενθυ-
μίζει την υποτελή θέση της οικογένειας απέναντι στον
ιδιοκτήτη της επιχείρησης, σε βαθμό που να εκχωρεί
τα κυριαρχικά της πεδία. Γιατί αλήθεια τι λόγο μπορεί
να έχει ένας ξένος μπροστά στην αρρώστια ή το πιθανό
πρόβλημα του παιδιού της;

Την ίδια συμπεριφορά ακολουθεί και ο πατέρας,
που όσο επιμένει στη διερεύνηση από πλευράς του,
εκχωρεί με τη σειρά του δικαιώματα στον αντιπρόσωπο

η συγγραφή του μυθιστορήματος

95



της επιχείρησης και παραιτείται των όποιων εξηγήσεων
θα όφειλε να του δώσει εκείνος. Λέει ο πατέρας:

«..."Λοιπόν μπορεί να ’ρθει μέσα ο
κύριος πληρεξούσιος τώρα;", ρώτησε
ανυπόμονος ο πατέρας ξαναχτυπώ-
ντας την πόρτα.» [Κεφ. Ι, §16]

Όσο για τον Γκρέγκορ: 

«Για την ώρα βέβαια κείτονταν στο
χαλί και κανένας που θα γνώριζε την
κατάστασή του, δε θα ’χε σοβαρά την
απαίτηση απ’ αυτόν, ν’ αφήσει τον
πληρεξούσιο να περάσει.» [Κεφ. Ι,
§17] 

Εμφαίνεται εδώ για πρώτη φορά ξεκάθαρα η δια-
φοροποίηση της οπτικής των προσώπων, η απόκλιση
πάνω στην οποία βασίζονται οι ενέργειές τους. Οι απ’
έξω θεωρούν ότι ο Γκρέγκορ δυστροπεί, αφού δεν
έχουν ιδέα τι του συμβαίνει κι ούτε φυσικά θα μπορούσαν
να φανταστούν, κι ο ίδιος ο μεταμορφωμένος παλεύει
με νέους ρυθμούς και νέες, άγνωστες ακόμη, κινητικές
και φωνητικές δυνατότητες, που του απαγορεύουν τε-
λεσίδικα να χρησιμοποιήσει το σώμα του, όπως έκανε
μέχρι τώρα ως άνθρωπος με χέρια πόδια και πραγματική
φωνή κι όχι μ’ εκείνο το χαρακτηριστικό

«πίπισμα που δεν μπορούσε να κα-
ταπνιγεί και που άφηνε τις λέξεις κυ-
ριολεκτικά μόνο την πρώτη στιγμή
στην ευκρίνειά τους για να τις κατα-
στρέψει στην απήχησή τους σε τέτοιο
βαθμό, ώστε δεν ήξερε κανείς αν είχε

Ελευθερία Δημητρομανωλάκη

96



ακούσει καλά.» Κεφ. Ι, §7] 

Κι έτσι αναδύεται μια συγκρουσιακή κατάσταση
που προκύπτει από την ειδολογική διαφορά του μέσα
και των έξω, ειδολογική με φυσιοκρατική έννοια, αφού
οι έξω παραμένουν μέλη του ανθρώπινου είδους, ενώ
ο κλεισμένος στην κάμαρα έχει μπει –σωματικά τουλά-
χιστον– στο είδος των ζωυφίων. 

η συγγραφή του μυθιστορήματος

97



4. ΕΞΑΠΑΤΗΣΗ -VS- ΑΣΥΝΕΙΔΗΤΗ
ΣΥΝΕΝΟΧΗ 
Άτομο, θεσμός ή συλλογικότητα εξαπατά, ο ήρωας
ασυνείδητα εξαπατάται 

Η σύγκρουση επιδεινώνεται 
Το παιχνίδι των αντιθέσεων είναι το βασικότερο

συστατικό κάθε ιστορίας. Μια αφήγηση όπου όλα βαί-
νουν καλώς, μέσα σε μια ευδαιμονία που δεν έχει τέλος,
όπου όλοι οι χαρακτήρες είναι ευτυχείς και ολοκληρω-
μένοι από τις μεταξύ τους σχέσεις, ζώντας σε πληρότητα
μέσα σε απολαύσεις και αγαθά, ένας τέτοιος μύθος θα
είχε νόημα μόνο στην απόλυτη ανατροπή του. Παρα-
τηρείται πως όσο η αφήγηση βρίσκεται σε ανάπτυξη,
άλλο τόσο οι συγκρούσεις βαίνουν σε ανοδική πορεία
μέχρι τη λύση τους και το τέλος της μυθοπλασίας.
[Greimas, 2000:353-357]

Η έννοια της εξαπάτησης και η σχέση που αναπό-
φευκτα δημιουργεί με τον εξαπατώμενο, ιδίως αφού
αυτός αγνοεί δεδομένα και δεν αντιλαμβάνεται την
απάτη, εισάγει τη διττότητα στην επικοινωνία και μια
επιπλέον σύγκρουση του τύπου γνώση-άγνοια. Δημι-
ουργείται μια κατάσταση σύμφωνα με την οποία ο ή-
ρωας, χωρίς να καταλαβαίνει το παίγνιο των αντιπάλων
σε βάρος του, εμφανίζεται αρωγός των δικών τους σχε-
δίων. Μια ειρωνεία που μπορεί να κυμαίνεται από το
βαθιά τραγικό έως το κωμικό, ανάλογα με την περίπτωση.
[βλ. Jankelevitch, 1987:55-63]

Μια σφαιρική θεώρηση του δίπολου της εξαπάτησης

98



στη σχέση του με την ασυνείδητη συνενοχή, καταδεικνύει
πως αποτελεί ένα προοίμιο, έναν πρόλογο, κάτι σαν
προσήμανση αυτών που θ’ ακολουθήσουν στη μυθο-
πλαστική πορεία. Κι αυτό γιατί η ίδια η πράξη της εξα-
πάτησης μπορεί να συνιστά κάποιου τύπου επιθετική
ενέργεια, μπορεί ακόμη να φτάνει μέχρι την απάτη με
την ποινική έννοια του όρου, ταυτιζόμενη με τη ζημιο-
γόνο ενέργεια μιας δολιοφθοράς. [Greimas, 2000:355-
356]

Στις πολλαπλές εκφάνσεις της η σύγκρουση ετούτη
κυμαίνεται σε μια ευρεία γκάμα από την απλή ματαίωση
των προσδοκιών του επίσημα συμβαλλόμενου, του
ανεπίσημα συνεργαζόμενου ή του με όποια άλλη μορφή
σχέσης σχετιζόμενου άλλου. Αφηγηματικό χαρακτηρι-
στικό της είναι ότι κλείνει το προπαρασκευαστικό μέρος
της μυθοπλασίας και ωθεί τον μύθο στην αρχή της μέ-
σης. Η ενδεχόμενη σύγκλιση της εξαπάτησης με τη δο-
λιοφθορά οριοθετείται από τον Propp με την πράξη
της υποκατάστασης, η οποία αποτελεί μια εκδοχή της
δολιοφθοράς. Είναι μια μορφή απάτης, όχι απαραίτητα
με την ποινική της μορφή –αν και συχνά εμφανίζεται
ως τέτοια– αλλά με την ευρύτερη έννοια της προδοσίας
των αναμονών ενός άλλου προσώπου. [Propp, 1987:39] 

Η υποκατάσταση συντελείται μέσα από την αντι-
κατάσταση ενός προσώπου μ’ ένα άλλο ή ενός αντικει-
μένου μ’ ένα άλλο, με στόχο την επιφορά συγκεκριμένου
εξαπατητικού αποτελέσματος, επωφελούς για τον δο-
λιοφθορέα ή ανταγωνιστή και αντίστροφα επιζήμιου
για το κεντρικό πρόσωπο ή το περιβάλλον του. Σύμφωνα
με τον Propp: «...στις περισσότερες περιπτώσεις, αποτελεί
επίσης μορφή συνοδευτική». [Propp, 1987:39] Συνήθως
δηλαδή, όταν η υποκατάσταση εμφανίζει συνοδευτικό
ρόλο σε μορφές ευρύτερης απάτης ή ενδεχομένως εγ-

η συγγραφή του μυθιστορήματος

99



κληματικής ενέργειας, τότε επισυμβαίνει μυθοπλαστικά
για να υποβοηθηθεί το σχεδιασμένο πλάνο της συνολικής
ύπουλης δράσης. Για παράδειγμα, η πλαστογραφία ή η
αντικατάσταση έγκυρου εγγράφου με παράτυπο ή πα-
ράνομα συνταγμένο, μπορεί να αποτελεί μέρος ενός
ευρύτερου σχεδίου, αλλά μπορεί να λειτουργεί και αυ-
τόνομα ως κομβική δόλια φθορά. 

Μια εξαιρετικά ενδιαφέρουσα μορφή εξαπάτησης
και αντίστοιχης συνενοχής από πλευράς των "θυμάτων"
στην ερωτική εκδοχή των επικοινωνιακών σχέσεων,
δίνεται στο επιστολογραφικό μυθιστόρημα «Επικίνδυνες
σχέσεις» (1782) του Choderlos de Laclos. Η μαρκησία
Merteuil παίζει ένα συνεχές εγκεφαλικό παιχνίδι με τον
κόμη Valmon, ένα ερωτικό παίγνιο που η ίδια ελέγχει
για να ασκεί επιρροή πάνω του, για να τον έχει κοντά
της, χωρίς να του δίνεται σαρκικά. Ο καταπιεσμένος
πόθος της την οδηγεί στο να πραγματώνει το φαντασιακό
της με το να ρίχνει άλλες γυναίκες στην αγκαλιά του
Valmon, εξωθώντας τον σε σαρκικές σχέσεις μαζί τους.
Εξαπατά τον εαυτό της και τους άλλους, υποκαθιστώντας
την εκπλήρωση της επιθυμίας της με το να διαχειρίζεται
τις άλλες γυναίκες στη σφαίρα του Valmon και ν’ αντλεί
ηδονή απ’ αυτήν την υποκατάσταση. Όλοι γύρω της
μπαίνουν σ’ αυτό το αρρωστημένο παιχνίδι, ως να είναι
ένα απλό γαϊτανάκι διασκέδασης των αριστοκρατικών
σαλονιών, το οποίο όμως θ’ αντιστραφεί σε βάρος και
της Merteuil και του Valmon, όταν αυτός θα ερωτευθεί
πραγματικά την Tourvel. Μια εξαπάτηση (Merteuil) και
αντίστοιχα συνενοχή (Valmon και Tourvel) που δημιουργεί
ηθική και ψυχική αποσταθεροποίηση στα βασικά πρό-
σωπα, που όσο νομίζουν ότι ελέγχουν τους άλλους,
άλλο τόσο προσβάλλουν και αποδιαρθρώνουν τον ίδιο
τους τον εαυτό. 

Ελευθερία Δημητρομανωλάκη

100



4/Ι. Εξαπάτηση 
(υπόγεια απειλή, από τη μικρή απάτη ως το έγκλημα) 

Μυθοπλαστικές εκδοχές
• χειρισμός προσώπου με στόχο την παραπλάνηση
• υφέρπουσα απειλή με στόχο ζημία ή επίθεση
• κρυψίνοια ή παραπλάνηση με στόχο την εξαπάτηση

ή την απάτη

Η εξαπάτηση ως ενέργεια εμφανίζει εξαιρετικά πο-
λυποίκιλες μορφές, σε μια ευρεία γκάμα αποχρώσεων
από το αθώο ψέμα, τη μικρή απάτη ή την εξαπάτηση
κατά τις διαπραγματεύσεις, μέχρι το δυνητικά εγκλη-
ματικό ψέμα, την πλαστογραφία και τη μεγάλη απάτη.
[Greimas, 2000:414-426] Η προσποίηση και η υποκρισία
απλώνουν γόνιμο έδαφος για να λειτουργήσει η εξα-
πάτηση, η οποία μπορεί να κινείται μεταξύ πειθούς και
έμμεσου ή άμεσου εκβιασμού, που μπορεί να φτάσει
μέχρι τον καταναγκασμό. [Propp, 1987:34-36]

Η ανάλυση των αφηγήσεων –και της καθημερινής
ζωής– δείχνει πως η πράξη της εξαπάτησης μπορεί να
αντιστοιχεί σε εγκληματική ενέργεια με την ποινική
έννοια του όρου, αλλά μπορεί και όχι. Αφηγηματικά η
εξαπάτηση συνιστά μια ήπια μορφή δόλιας επιθετικής
ενέργειας που όμως δεν ευοδώνεται ως επίθεση, με
την έννοια πως ακόμη κι αν ο εξαπατημένος πέσει θύ-
μα της δε φτάνει μέχρι του σημείου ν’ απωλέσει τα πιο
σημαντικά κεκτημένα του ή ό,τι πολυτιμότερο έχει στη
ζωή του. [Propp, 1987:34] Αν αυτό συμβεί, τότε υπάρχει
η καθοριστική επιθετική ενέργεια της μυθοπλασίας, η
οποία στην αφηγηματική ορολογία αποδίδεται με τη
λέξη δολιοφθορά, σ’ αυτήν την περίπτωση η δολιοφθορά
έχει ήδη τελεστεί. [βλ. π.κ.] Στην ουσία, η εξαπάτηση
βρίσκεται σ’ ένα μεταίχμιο επιχειρησιακού τύπου που

η συγγραφή του μυθιστορήματος

101



σχετίζεται άμεσα με αυτόν που την τελεί και τις προθέσεις
που έχει. Μπορεί εκ των προτέρων να οργανώνει την
εξαπάτηση ως απαραίτητο προγενέστερο στάδιο για
την επερχόμενη δολιοφθορά που έχει αποφασίσει να
πράξει αργότερα, αλλά μπορεί να τη συνδέει άμεσα με
την κομβική επιθετική ενέργεια της δολιοφθοράς, η
οποία για κάποιους λόγους δεν προέκυψε ή δεν εκτε-
λέστηκε σωστά. 

Η εξαπάτηση σε κάθε περίπτωση αποτελεί μια
προσπάθεια για επιβλαβές αποτέλεσμα στη ζωή του
ήρωα, ενέχει πρόθεση κι ενδεχομένως πρόβλεψη από
πλευράς του εξαπατώντος για τα ακραία βλαπτικά όρια
στα οποία μπορεί να φτάσει η επενέργειά της και απο-
δοχή αυτών. Η έννοια της απάτης και του καταναγκασμού
που αναφέρει ο Propp ως τρίτη περίπτωση εξαπάτησης,
αναδεικνύει την πιθανότητα για την εμφάνιση ακραίων
πράξεων κι ενδεχομένως εγκληματικών, συνενώνοντας
αφηγηματικά σε ένα δυναμικό κρεσέντο το πέρασμα
από την απλή εξαπάτηση στην τέλεση της δολιοφθοράς.
[Propp, 1987:36] 

Ο Bremond δίνει μια εξαιρετική ερμηνεία της εξα-
πάτησης, αποκαλυπτική για κάθε συγγραφέα. Εντάσσει
την πράξη της εξαπάτησης στο ευρύτερο μοντέλο δρά-
σης της επίθεσης. Κατ’ αυτόν, η παγίδευση αποτελεί
την πιο σύνθετη μορφή επίθεσης, πρώτη φάση της
οποίας είναι η εξαπάτηση. [Bremond, 1991:142-144] Η
προσέγγισή του δίνει μια εμβάθυνση της έννοιας,
σχεδόν σε υπαρξιακό επίπεδο: «Μπορούμε λοιπόν να
διακρίνουμε σε κάθε εξαπάτηση το συνδυασμό δύο
διαδικασιών: μία απόκρυψη (dissimulation) και μια υπό-
κριση (simulation). Μόνη η απόκρυψη δεν επαρκεί για
να συνταχθεί η εξαπάτηση, ούτε και μόνη η υπόκριση,
γιατί μια υπόκριση που εμφανίζεται ως τέτοια –όπως

Ελευθερία Δημητρομανωλάκη

102



του ηθοποιού για παράδειγμα– δεν αποτελεί εξαπάτηση.»
[Bremond, 1991:144] 

Με βάση τη συλλογιστική του Bremond αναδύεται
μια προσέγγιση πέρα από τις εγκληματικές μορφές της
εξαπάτησης, σε όλες τις καθημερινές εκφάνσεις της
πραγματικότητας. Το ψέμα αποτελεί μια ενδιαφέρουσα
περίπτωση κατανόησης. Κάθε μορφή ψέματος μπορεί
να θεωρηθεί ένας ιδιαίτερος τύπος εξαπάτησης, πλα-
στότητας, απάτης ή προδοσίας, έτσι που το ψέμα υπο-
καθιστά την αλήθεια, κι έρχεται να παίξει έναν λειτουργικό
ρόλο, αυτόν που σε διαφορετική περίπτωση θα έπαιζε
η αλήθεια με άλλο τρόπο. Η περίπτωση του ψέματος
σε πολλές περιπτώσεις σηματοδοτεί την απομάκρυνση
από την ποινική τάξη, αφού βέβαια το ψέμα στις πε-
ρισσότερες περιπτώσεις δε στοιχειοθετεί ποινικά κο-
λάσιμη πράξη, εισάγοντας όμως την ηθική τάξη, τη συ-
νείδηση και τα όριά της. Έτσι μέσα από τις αποχρώσεις
του ψέματος δημιουργούνται ιστοί εμβάθυνσης στην
ψυχολογία του ατόμου, ιδίως στις αφηγήσεις που στο-
χεύουν σε εσώτερες ψυχικές διεργασίες και στην ηθική
ή υπαρξιακή σύγκρουση με τον εαυτό ή τους άλλους.
Εξαιρετικό παράδειγμα αφηγηματικής ανάλυσης δίνει
ο Greimas πάνω στο πώς εξελίσσεται μυθοπλαστικά
και πώς λειτουργεί σημασιολογικά το ψέμα στο έργο
του Bernanos. [Greimas, 2000:414-426] 

Σε πιο σύγχρονες εκφάνσεις, μια διαδεδομένη εκ-
δοχή του ψέματος συντελείται στα μέσα κοινωνικής
δικτύωσης, μέσα από τη διαμόρφωση ψεύτικης ταυτό-
τητας (προφίλ), είτε με στόχο μια παράνομη δραστη-
ριότητα, είτε λόγω επιθυμίας εμφάνισης μιας αναβαθ-
μισμένης εικόνας, είτε αντίστροφα λόγω επιθυμίας από-
κρυψης από συστολή ή δικαίωμα απορρήτου. 

Περνώντας από το ψέμα σε άλλες μορφές ισχυρής

η συγγραφή του μυθιστορήματος

103



εξαπάτησης, γίνεται διακριτό πως τέτοιου τύπου ενέργειες
συνιστούν αφηγηματικά ήπιες μορφές δολιότητας ή
επιθυμούμενης ζημίας, που όμως δεν ευοδώνεται ως
τέτοια. Αν πραγματωθεί η ζημιά, τότε υφίσταται αφη-
γηματική δόλια φθορά του αντιπάλου. Από την οπτική
της μακρο-αφήγησης διαφαίνεται ότι όπως μια απλή
διερεύνηση μπορεί να μετεξελιχθεί σε εξαπάτηση, κατά
τον ίδιο τρόπο μια εξαπάτηση μπορεί να εξελιχθεί σε
δολιοφθορά (όπως θα αναπτυχθεί πιο κάτω). 

4/Ι/1. Η εξαπάτηση ως κακόβουλη απειλή ή και ως
εκβιαστική πειθώ

«Μεταμόρφωση», Franz Kafka

Η εξαπάτηση εδώ παίρνει μια μορφή εκβιαστικής
πειθούς από πλευράς του αντιπροσώπου, ο οποίος
πιέζει τον Γκρέγκορ να εμφανιστεί δίνοντας προσβλητικές
ερμηνείες στον λόγο της απομόνωσής του.

«Ο προϊστάμενος υπαινίχθηκε σή-
μερα το πρωί μια δυνατή εξήγηση για
την καθυστέρησή σας – αφορούσε
την είσπραξη που σας εμπιστεύθηκαν
πριν από λίγο καιρό – όμως εγώ αλη-
θινά έδωσα τον λόγο της τιμής μου
σχεδόν, πως αυτή η εξήγηση δεν μπο-
ρούσε να ’ναι σωστή. Τώρα όμως
βλέπω εδώ την ακατανόητη ισχυρο-
γνωμοσύνη σας και χάνω ολότελα
κάθε διάθεση να μεσολαβήσω και το
ελάχιστο ακόμα για σας.» [Κεφ. Ι, §18]

Ο απεσταλμένος της εταιρείας υπαινίσσεται ανοιχτά
πως ο Γκρέγκορ είναι υπεύθυνος υπεξαίρεσης και πως

Ελευθερία Δημητρομανωλάκη

104



κάτι τέτοιο έχει υποστηριχθεί πρωτίστως από τον προ-
ϊστάμενο. Ο "πληρεξούσιος" όπως τον αποκαλούν όλοι,
σε κάθε φράση του δείχνει πως είναι ένα ανδρείκελο
που εκτελεί εντολές και παίζει τον ρόλο του. Ωστόσο, η
επίδραση που ασκεί στον Γκρέγκορ είναι μεγάλη,
ακριβώς γιατί εκπροσωπεί την εταιρεία από την οποία
εξαρτάται η επιβίωση της οικογένειάς του και στην
οποία υπάρχει χρέος του πατέρα. Ο ρόλος του αντι-
προσώπου της επιχείρησης στο σπίτι της οικογένειας
Σάμσα, συμβολίζει τον εντολοδόχο ενός συστήματος
οικονομικής επιρροής και ενδύεται την πλήρη αναισθησία
και την απρόσωπη αδιαλλαξία μπροστά στην ανθρώπινη
συνθήκη. Μπορεί να σκεφτεί κανείς πως ενώ ο Γκρέγκορ
έχει μεταμορφωθεί σε ζωύφιο, ο πληρεξούσιος είναι
αυτός που φέρεται σαν αρπακτικό ζώο, ή μάλλον σαν
κουρδισμένη μαριονέττα, που εκτελεί τις προγραμμα-
τισμένες κινήσεις της. 

4/ΙΙ. Ασυνείδητη συνενοχή 
(ασυνείδητο λάθος δυσχεραίνει τη θέση του ήρωα) 

Μυθοπλαστικές εκδοχές
• το θύμα της εξαπάτησης βοηθά άθελά του τον α-

ντίπαλο
• το θύμα της εξαπάτησης συναινεί, διευκολύνοντας

τον αντίπαλο 
• ασυνείδητο λάθος του εξαπατώμενου δίνει προ-

βάδισμα στον αντίπαλο 

Ο όρος ασυνείδητη συνενοχή που χρησιμοποιεί ο
Greimas –και που αποτελεί ανανέωση του όρου συνενοχή
του Propp– προσομοιάζει στην άδολη ανοησία ή την
αμέλεια που βλάπτει το ίδιο το πρόσωπο που πράττει
τη συνενοχή, το ίδιο το πρόσωπο που έχει δεχτεί την

η συγγραφή του μυθιστορήματος

105



εξαπάτηση χωρίς να καταλάβει ότι εξαπατάται. [Greimas,
2000:345] 

Σε κάθε περίπτωση, είτε το βασικό πρόσωπο της
ιστορίας εμπίπτει στη χαρακτηροδομή ενός αντι-ήρωα,
δηλαδή ενός πραγματικού ανθρώπου που πότε κερδίζει
και πότε χάνει, που πότε παλεύει και πότε αφήνεται,
είτε είναι ο δυναμικός ήρωας που διεκδικεί και κερδίζει
πάντα, μπορεί να ειπωθεί πως η ασυνείδητη συνενοχή
είναι η ακούσια παραμέληση του εαυτού, με αποτέλεσμα
να βγει ο αντίπαλος κερδισμένος προσωρινά. [Greimas,
2000:353-357] Ο τρόπος με τον οποίο μπορεί να πέσει
στην παγίδα ο ήρωας είναι αντίστοιχος με τον τρόπο
που γίνεται η εξαπάτηση. [Propp, 1987:36,37] Για πα-
ράδειγμα, μια συναισθηματική εμπλοκή του ήρωα –ε-
ρωτική, φιλική, οικογενειακή ή άλλη– μπορεί να τον ο-
δηγήσει σε αδυναμία ή έλλειψη κρίσης και σωστής
απόφασης, ενώ από την άλλη πλευρά συντελείται η
ερωτική, φιλική ή οικογενειακή προδοσία. Αντίστοιχα,
σε ένα πλαίσιο επιχειρηματικό ή επαγγελματικό, εκεί
όπου η πραγματικότητα αποκαλύπτει τις ποικίλες
μορφές συμφωνιών οι οποίες τελούνται καθημερινά
μεταξύ των προσώπων, δημιουργείται μια επικίνδυνη
και ρευστή πλατφόρμα για ατοπήματα από πλευράς
των διαπραγματευόμενων μερών. Οι πολλαπλές περι-
πτώσεις τους, νομικές, διαπροσωπικές, συμφωνίες κυ-
ρίων, ρητές και άρρητες, μεθοδεύονται με στόχο το
κέρδος των δύο πλευρών και συχνά είναι ανήθικες ή
αντιδεοντολογικές, παράτυπες ή και παράνομες. Σε
όλες αυτές τις περιπτώσεις, κάποιος από τους δύο αντα-
γωνιστές υπερισχύει, όταν ο άλλος έχει υποκύψει στις
προτάσεις του. [Propp, 1987:36,37]

Η πιο εμφατική και επικίνδυνη μορφή εξαπάτησης,
η οποία ρέπει περισσότερο από τις άλλες προς την πα-

Ελευθερία Δημητρομανωλάκη

106



ρανομία, την παρατυπία, κι ενδεχομένως το έγκλημα,
αποδίδεται από τον Propp ως εξής: «Μια ειδική μορφή
της εξαπατητικής πρότασης και της αντίστοιχης συναί-
νεσης εμφανίζει η εξαπατητική συμφωνία. Η συναίνεση,
με τις συνθήκες αυτές, αποσπάται εκβιαστικά και συνάμα
ο εχθρός επωφελείται από κάποια δύσκολη θέση του
θύματός του. Κάποτε αυτή η δύσκολη θέση προκαλείται
σκόπιμα από τον αντίπαλο.» [Propp, 1987:36] Η περί-
πτωση αυτή αντιστοιχεί στην πράξη του εκβιασμού
και κάνει διακριτά τα όρια και τις βαθμίδες εξαπάτησης
και αντίστοιχα της συναίνεσης. Εδώ μπορεί να συμπε-
ριληφθεί μια ευρεία γκάμα πράξεων σε όλο το φάσμα
της παρανομίας, δείχνοντας πως οι πράξεις της εξαπά-
τησης σε αυτήν ειδικά τη μορφή της, ρέπει προς τη δο-
λιοφθορά. Όταν η πράξη του εκβιασμού από πλευράς
του ανταγωνιστή οδηγεί σε συναίνεση του ήρωα-θύ-
ματος, αυτή η ανήμπορη μη αντίσταση από πλευράς
του, η εκβιασμένη συνενοχή, μπορεί να τον οδηγήσει
σε ακόμη χειρότερες εξελίξεις, απρόβλεπτες τη στιγμή
της συναίνεσης.

Μια συγκριτική αναφορά στην οπτική του Bremond
αναδεικνύει περισσότερο την έννοια της αφηγηματικής
συνενοχής. Ο Γάλλος θεωρητικός ονομάζει τη συνενοχή
«λάθος του εύπιστου θύματος» της εξαπάτησης, που
δεν αντιλαμβάνεται την παγίδα που έχει στηθεί σε
βάρος του. Αφηγηματικά την εντάσσει ως πράξη στην
ευρύτερη δράση της επίθεσης από πλευράς ανταγωνιστή
και συμπληρώνει: «...αν η διαδικασία του λάθους φτάνει
στο τέλος της, (ολοκληρώνεται) με την εκμετάλλευση
από τον απατεώνα του αποκτηθέντος πλεονεκτήματος
που θέτει στην πλήρη δικαιοδοσία του έναν αφοπλισμένο
αντίπαλο.» [Bremond, 1991:142] 

Όπως κι αν εμφανιστεί η εξαπάτηση και η εμπλοκή

η συγγραφή του μυθιστορήματος

107



σ’ αυτήν από το ανυποψίαστο θύμα, το σίγουρο είναι
ότι η σύγχρονη ζωή ρυθμίζεται συνέχεια από τέτοιες
«εξαπατητικές συμφωνίες» ή συμβάσεις, οι οποίες πολύ
συχνά εφαρμόζονται και από τα δύο αντιπαρατιθέμενα
μέρη, με το δυνατότερο να κυριαρχεί και να οδηγεί τον
αδύναμο στη συνενοχή, πολλές φορές συγγνωστή,
αφού ενδεχομένως δεν μπορεί να κάνει αλλιώς, υποκύ-
πτοντας τελικά στις βουλές του εκβιαστή ανταγωνιστή.

4/ΙΙ/1. Ένα λάθος βασισμένο σε καλή θέληση
«Μεταμόρφωση», Franz Kafka

Η συνενοχή, ως μη συνειδητή σύμπραξη του ήρωα
με τον ανταγωνιστή του, ως ένα καθοριστικό λάθος και
ως εσφαλμένος υπολογισμός που τελικά στρέφεται
ενάντιά του, εδώ παίρνει τη μορφή συγκατάθεσης. Ο
Γκρέγκορ θέλει ν’ ανοίξει την πόρτα στον απεσταλμένο
της εταιρείας, θέλει να του πει πολλά, να του εξηγήσει
ακόμη περισσότερα. Το υποτιμητικό και προσβλητικό
συνάμα λογύδριο του πληρεξουσίου ακολουθείται από
την άμεση αντίδραση του μεταμορφωμένου. 

«...ανοίγω αμέσως, στη στιγμή. Μια
ελαφριά αδιαθεσία, μια ζάλη μ’ εμπό-
δισαν να σηκωθώ. Είμαι ακόμη ξα-
πλωμένος στο κρεβάτι. Τώρα όμως
είμαι πάλι ολότελα φρέσκος. Τώρα δα
κατεβαίνω από το κρεβάτι. Μια στιγ-
μούλα μόνο υπομονή! Δεν τα κατα-
φέρνω ακόμη τόσο καλά όσο
στοχάστηκα. Όμως είμαι πια καλά, οι
γονείς μου το ξέρουν, ή μάλλον από
χτες το βράδυ είχα κιόλας μια μικρή
προαίσθηση. Θα ’πρεπε να το παρα-

Ελευθερία Δημητρομανωλάκη

108



τηρήσουν. Γιατί να μην το αναφέρω
στο κατάστημα! Όμως σκέπτεται κα-
νείς πάντα, ότι θα την περάσει την αρ-
ρώστια στο πόδι...» [Κεφ. Ι, §19] 

Και η ομιλία του συνεχίζει με παράκληση να λυπηθεί
τους γονείς του, να δει τις τελευταίες παραγγελίες, άλ-
λωστε θα φύγει με το τραίνο των οκτώ, και θα περάσει
ο ίδιος από το κατάστημα. Ο μονόλογος κλείνει με τα
σέβη στον προϊστάμενο. Αυτό που κυριαρχεί στα λόγια
του Γκρέγκορ είναι η απολογητική διάθεση και η τα-
ραγμένη συγκατάβαση. Μόνο που τα λόγια του δε φτά-
νουν εκεί που πρέπει ν’ ακουστούν. Δε φτάνουν στον
πληρεξούσιο, αφού ο Γκρέγκορ έχει πια φωνή ζώου.
Που σημαίνει πως δεν έχει δυνατότητα για καμιά επι-
κοινωνία. Η οδυνηρή γνώση του μεταμορφωμένου και
η σχεδόν γελοία και ανάρμοστη άγνοια της υπολοίπων.
Δύο προοπτικές σε πλήρη σύγκρουση. Διαφορά 180ο
μοιρών, καθώς η μία πλευρά, η μία θεώρηση, έχασε
ό,τι καθορίζει τον άνθρωπο ως τέτοιο, ενώ η άλλη
πλευρά εξακολουθεί να τον αντιμετωπίζει με τους πα-
λιούς, συνηθισμένους και εδραιωμένους όρους. Η αφή-
γηση, παραθέτοντας την προσπάθεια του Γκρέγκορ να
μιλήσει, αυτού του λόγου που δεν είναι λόγος, που
μοιάζει να εκφέρεται, αλλά αδυνατεί να βγει ως αρ-
θρωμένο γλωσσικό ανθρώπινο ιδίωμα, αποκαλύπτει
σε όλο το μέγεθός της την ειρωνεία. Γιατί εδώ επισυμ-
βαίνει αυτό που εξηγεί ο Vladimir Jankelevitch για την
ειρωνεία: «Η ειρωνεία είναι διαχωρισμός. Δείχνει πως η
διπλότητα είναι αληθινά διπλή, πως το αμφίσημο είναι
αληθινά αμφίσημο∙ αυτή που είναι ειδήμων της αμφι-
λογίας, και που είναι διπλή όπως το ίδιο το ψεύδος
(γιατί η διπλότητα είναι εκτεθειμένη στη διπλότητα).
Αυτή λοιπόν θέλει το καθετί να είναι οξύ, διακριτό και

η συγγραφή του μυθιστορήματος

109



μονοσήμαντο. Έχει δεχθεί να είναι η ίδια αμφίσημη για
να παρενοχλεί την ψευδή ειρήνη των ψευδοσυμμαχιών,
για να διαλύει τους θολούς συμβιβασμούς. Όπου περνά,
ξυπνούν η ντροπή, ο κυνισμός και η συνείδηση. Αμφι-
βάλλει ότι τα αντίθετα μπορούν να συνοικούν επί πολύ,
δίχως να γνωρίζουν ότι είναι αντίθετα, και διαχωρίζει,
όπως ένας καταλύτης, τα νόθα που έχουν τερατωδώς
συνενωθεί από μια αναλογική φιλοσοφία. Κάλλιο το
σχίσμα παρά η αμφισημία. Κάλλιο το σχίσμα παρά η
αμφισημία. Καλύτερα ο πόνος παρά η αρρώστια.»
[Jankelevitch, 1987:120-121]

Ο διάλογος έτσι καθίσταται ανέφικτος ανάμεσα
στους μεν και τους δε, αφού το εργαλείο της λεκτικής
εκφοράς, η γλώσσα και η φωνή, δεν υπάρχει πια για
τον Γκρέγκορ. Το γεγονός αυτό συνεπάγεται και οδηγεί
σε μια διάσπαση από τη στιγμή που η σκέψη του μετα-
μορφωμένου παραμένει καθόλα ανθρώπινη και ανα-
πόφευκτα συγκρούεται με την αδυναμία του σώματός
του. Εδώ η διφυής συνθήκη επιτείνεται, με αποτέλεσμα
ο Γκρέγκορ να συγκρούεται χωρίς να το θέλει τόσο με
τους έξω, όσο και με τον εαυτό του στη νέα του σωμα-
τικότητα. 

Μ’ αυτόν τον τρόπο αναδύεται μια ιδιότυπη διαλο-
γικότητα, με την έννοια που δίνει στον όρο ο Bakhtin,
αφού ο διάλογος με τους άλλους αυτοαναιρείται ως
τέτοιος μέσα από την έλλειψη της λεκτικής-γλωσσικής
εκφοράς, αλλά παραμένει ως μια διαλογική συνειδησιακή
σύγκρουση εντός του μεταμορφωμένου, αφού ο έλλογος
νους καθίσταται ισχυρός στη σκέψη του, ενώ ταυτόχρονα
βασική μέριμνά του είναι ο σεβασμός και το ενδιαφέρον
για τους αγαπημένους άλλους. 

Εντέλει μέσα από την υπερπροσπάθεια μιας ατε-
λέσφορης ομιλίας, ο μεταμορφωμένος δίνει στον άλλον

Ελευθερία Δημητρομανωλάκη

110



ικανό προβάδισμα, του δίνει τη δυνατότητα ν’ ανακαλύψει
πως έχει πια φωνή ζώου. Ο απεσταλμένος άκαρδα και
με θράσος δηλώνει στους γονείς: 

«Ήταν φωνή ζώου». [Κεφ. Ι, §21]
Κι έτσι, αφηγηματικά, γίνεται απόλυτα ανάγλυφη η

τραγική ειρωνεία στην τύχη του Γκρέγκορ. Σκέφτεται,
αισθάνεται ανθρώπινα, αλλά κανείς δεν μπορεί να τον
ακούσει ή να καταλάβει έστω κατά προσέγγιση τις προ-
θέσεις του. Όπως τα εφιαλτικά όνειρα που κάποιος
ουρλιάζει για βοήθεια, αλλά κανείς δεν τον ακούει ενώ
όλοι είναι γύρω. 

Στο βιβλίο των Deleuze και Guattari για τον Kafka,
η Reda Besmaia, στην εισαγωγική της ανάλυση, γράφει
παραστατικά πως στη «Μεταμόρφωση» ο ήχος παρεμ-
βαίνει αρχικά σαν ένα ασθενές κλαψούρισμα που ακι-
νητοποιεί τη φωνή του Γκρέγκορ και θολώνει την αντή-
χηση των λέξεων. [Deleuze-Guattari / Besmaia, σελ.
33] Η φράση «captures Gregor’s voice» σηματοδοτεί κι
αναδεικνύει ετούτο το παράδοξο σχίσμα στη νέα οντό-
τητα που έχει ανατομία ζωυφίου, φωνή ζωώδη αλλά
σκέψη ανθρώπινη, άρα επιθυμία να μετουσιώσει τη
σκέψη σε λόγο, να κατανοηθεί το νόημα των λέξεών
του, αν όχι να επικοινωνήσει. Όμως για τον Γκρέγκορ
καταλύεται πια κάθε έννοια λεκτικής επικοινωνίας, δια-
λόγου, συνομιλίας. Δε διαθέτει καν τη δυνατότητα για
ένα απλό λεκτικό ενέργημα. [Ricoeur, 2008:67,68] 

Η κυρίαρχη αντίφαση που τίθεται από την αφήγηση
είναι πως ο Γκρέγκορ αντιλαμβάνεται τις αντιδράσεις,
τις ομιλίες, τις κινήσεις των άλλων, διατηρεί όλες τις
νοητικές του λειτουργίες και καταλαβαίνει πως δεν κα-
ταλαβαίνουν τα λόγια του «αν και αυτού του φαίνονταν
αρκετά καθαρά, καθαρότερα από πριν, ίσως επειδή
συνήθισε το αυτί.» [§22] Παρά την ιδιομορφία της κα-

η συγγραφή του μυθιστορήματος

111



τάστασης –κι ίσως ακριβώς γι’ αυτό– η αφήγηση συνεχώς
επισημαίνει την επίγνωση του νέου, διαφορετικού όντος
για την κατάστασή του και δίνει στοιχεία που καταδει-
κνύουν όχι μόνο τη λογική συγκρότηση, αλλά και το
συνειδησιακό πλαίσιο. 

«Θέλησε πραγματικά ν’ ανοίξει την
πόρτα, να φανερωθεί πραγματικά και
να μιλήσει με τον πληρεξούσιο˙ δι-
ψούσε να μάθει, τι θα λέγανε οι άλλοι,
που τόσο τον ποθούσανε τώρα, όταν
τον βλέπανε. Αν τρομάζανε, τότε ο
Γκρέγκορ δεν είχε πια καμιά ευθύνη
και μπορούσε να ’ναι ήσυχος. Αν όμως
τα δέχονταν όλα ήσυχα, τότε κι αυτός
δεν είχε κανένα λόγο να ταράζεται και
μπορούσε, αν βιαζότανε, να ’ναι στις
οχτώ η ώρα πραγματικά στο σταθμό.»
[§22]

Η φράση εμφανίζει την αντιφατικότητα της κατά-
στασης και μέσα στη σκέψη του Γκρέγκορ. Η ψύχραιμη
διερώτηση από πλευράς του τι θα κάνανε οι άλλοι, η
διττή τοποθέτηση της σκέψης του είναι δηλωτική τόσο
για τη λογική, όσο και για την επιθυμία του. Η συ-
γκρουσιακή σκέψη εμφαίνεται ως εξής: 

1η εκδοχή στη σκέψη του Γκρέγκορ
Αν τρομάζανε, δεν είχε πια καμιά ευ-

θύνη και μπορούσε να ’ναι ήσυχος

2η εκδοχή στη σκέψη του Γκρέγκορ
Αν όμως τα δέχονταν όλα ήσυχα,

τότε κι αυτός δεν είχε κανένα λόγο να
ταράζεται και μπορούσε, αν βιαζό-

Ελευθερία Δημητρομανωλάκη

112



τανε, να ’ναι στις οχτώ η ώρα πραγμα-
τικά στο σταθμό.

Η διφυής συλλογιστική δείχνει πόσο ο μεταμορ-
φωμένος εξαρτά την ηρεμία του από την υποδοχή της
νέας κατάστασής του από τους άλλους. Αν τους τρομάξει
ως ζωύφιο, δε φέρει πια ευθύνη ως να ήταν άνθρωπος∙
αν τα δεχτούν όλα ήσυχα, τότε σημαίνει πως δεν έχει
αλλάξει κάτι τόσο τραγικά, άρα μπορεί ν’ αναλάβει
ξανά τις ευθύνες του. Η διττότητα στη σκέψη του Γκρέ-
γκορ, η οποία προκύπτει από τη διφυή πραγματική
συνθήκη, καταδεικνύει την ειρωνεία της τύχης στο
πρόσωπό του, αφού, για εκείνη την καθοριστική στιγμή
τουλάχιστον, μοιάζει να θεωρεί πιθανή –ή ενδεχόμε-
νη– την υποδοχή και αποδοχή του από τους άλλους
ανθρώπους. 

Ο Vladimir Jankelevitch επισημαίνει ότι «για να κα-
τανοήσουμε πως λειτουργεί η ειρωνεία, χρειάζεται να
καταλάβουμε τη διπλότητα της συνείδησης, με άλλα
λόγια τη διάζευξη που γίνεται ολοένα σοβαρότερη
ανάμεσα στο πνεύμα και τα σημεία του πνεύματος.»
[Jankelevitch, 1987:53]

Στην περίπτωση του Γκρέγκορ αυτή η διπλότητα
της συνείδησης έχει τελεστεί –και συντελείται ακόμη
κατά την αφήγηση– μέσα από πολλαπλές εμφαινόμενες
διχοτομήσεις: 

• σώμα ζωυφίου -vs- πνεύμα ανθρώπου 
• ζωώδης φωνή -vs- ανθρώπινος εσωτερικός λόγος

που επιζητεί συνομιλία
• πράξη ζωυφίου με ανθρώπινη βούληση -vs- νόηση

ανθρώπου
• σκέψη του εαυτού για τον εαυτό -vs- σκέψη για

τους άλλους 

η συγγραφή του μυθιστορήματος

113



Πάντως, τελικά, η συνένοχη κι ανήμπορη υπακοή
του Γκρέγκορ στις απαιτήσεις του απεσταλμένου φέρνει
ουσιώδη αποτελέσματα: 

α. επίγνωση της νέας φωνητικής του κατάστασης
που έχει σαν αποτέλεσμα ν’ απωλέσει κάθε δυνατότητα
επικοινωνίας με τους άλλους ή έστω και στοιχειώδους
κατανόησης.

β. συνειδητοποίηση των άλλων πως κάτι σοβαρό
συμβαίνει στον Γκρέγκορ, με αποτέλεσμα να φωνάξουν
γιατρό και κλειδαρά.

γ. αγαλλίαση του Γκρέγκορ όταν ακούει πως φωνάζουν
γιατρό και κλειδαρά.

«Αισθάνθηκε ξανά τον εαυτό του να
συμπεριλαμβάνεται μέσα στον κύκλο
των ανθρώπων και ήλπιζε από τους
δύο, απ’ το γιατρό και τον κλειδαρά,
δίχως αλήθεια να τους ξεχωρίζει ακρι-
βώς, μεγάλα κι εκπληκτικά κατορθώ-
ματα.» [§22]

Έτσι το πρώτο μέρος της αφήγησης (οι τρεις πρώτες
συγκρούσεις πριν τη δολιοφθορά) κλείνει με τον Γκρέ-
γκορ να ελπίζει πως θα συμπεριληφθεί ξανά στον κύκλο
των ανθρώπων.

Ελευθερία Δημητρομανωλάκη

114



5. ΔΟΛΙΟΦΘΟΡΑ ή ΑΔΙΚΗΜΑ
-VS- ΕΛΛΕΙΨΗ ή ΣΤΕΡΗΣΗ

Άτομο, θεσμός ή συλλογικότητα επιτίθεται, ο ήρωας
χάνει ό,τι πολυτιμότερο έχει

Η σύγκρουση εξελίσσεται σε επίθεση
Μετά την ανάλυση των πρώτων συγκρούσεων, γί-

νεται διακριτό πως η βήμα προς βήμα προσέγγιση των
δυνατών πράξεων που τίθενται σε αντιπαράθεση, απο-
καλύπτει ταυτόχρονα τα ενδιάμεσα μικρο-στάδια, τις
αφηγηματικές ενότητες-μόρια που συναπαρτίζουν την
αρχή της μυθοπλασίας. [Greimas, 2000:355-356] 

Οι αφηγηματικές λειτουργίες της δολιοφθοράς και
της έλλειψης –αντίστοιχα ο Greimas τις ορίζει ως α-
δίκημα και στέρηση– αποτελούν την πιο επικίνδυνη κι
επώδυνη στιγμή για το κεντρικό πρόσωπο της ιστορίας,
συγκροτώντας ταυτόχρονα τους βασικούς μοχλούς για
την εξέλιξή της. Ο ήρωας –ή αντιήρωας– χάνει ό,τι πιο
πολύτιμο έχει με τη δολιοφθορά του αντιπάλου ή συ-
νειδητοποιεί ξαφνικά το μέγεθος μιας έλλειψης που
του τρώει τα σωθικά. Μ’ αυτήν την έννοια ο Propp
οριοθετεί την αρχή της πλοκής με την επιθετική ενέργεια
της δολιοφθοράς ή στην περίπτωση που δεν υπάρχει
επίθεση, με το μορφολογικό της αφηγηματικό ισοδύναμο,
την έλλειψη. [Propp, 1987:40] Το ενέργημα της δόλιας
επίθεσης ή της κατάστασης της έλλειψης –εναλλακτικά
ή και τα δύο μαζί– αντιστοιχούν στην έναρξη της «...μέ-
σης, που είναι η απόληξη της αρχής» κατά Αριστοτέλη.
[Ιακώβ, 2004:22] 

115



Η δόλια φθορά ενός άλλου προσώπου –ή κοινωνικού
συνόλου– καθίσταται η πιο καθοριστική πράξη σε μια
αφήγηση, είναι το κέντρο του μύθου, ό,τι τον οδηγεί
από την αρχή μέχρι στο τέλος του. Αποτελεί μια πράξη
–και μια αφηγηματική λειτουργία– που εισάγει σε κάθε
ιστορία τη βλάβη, την προσωπική ή συλλογική ζημιά,
μια ατυχή έκβαση των καταστάσεων και των γεγονότων
για τον ήρωα και το περιβάλλον του, με αποτέλεσμα
αυτός να δραστηριοποιηθεί, να κινητοποιηθεί ώστε να
κινηθεί μαζί του και η αφήγηση της ιστορίας. [Propp,
1987:37-41] Παράλληλα γίνεται διακριτό πως με τη δο-
λιοφθορά, από πλευράς αυτού που την τελεί, δημιουρ-
γείται μια κατάσταση ανεπάρκειας, μιας έλλειψης για
τον ήρωα. Γι’ αυτό τον λόγο ο Greimas συνδέει αντιθετικά
αυτές τις δύο λειτουργίες –δολιοφθορά vs έλλειψη–
στη λογική πως η πρώτη αναγκαστικά οδηγεί στη δεύ-
τερη, εδραιώνοντας τις αντιθετικές συγκρουσιακές πο-
ρείες των προσώπων μέσα στην ιστορία. [Greimas,
2000:345 κ. 356]

Σε μια άλλη εκδοχή αφηγηματικότητας, που αντα-
νακλά την πραγματική ζωή, μπορεί να υπάρχει μια έλ-
λειψη για τα πρόσωπα, χωρίς να έχει προηγηθεί δολιο-
φθορά με την έννοια της δόλιας, ζημιογόνου κι ενδε-
χομένως εγκληματικής παρέμβασης στη ζωή ενός άλλου
ανθρώπου. Γι’ αυτό τον λόγο, στην περίπτωση που
απουσιάζει η επιβλαβής πράξη από κάποιον αντίμαχο,
ο Propp θέτει την έλλειψη ως το μορφολογικό ισοδύναμο
της δολιοφθοράς μέσα στην αφήγηση, καλύπτοντας
κάθε περίπτωση εσωτερικής ανάγκης ή προσωπικής
επιθυμίας και στόχου (η αρίθμηση 8 και 8α του Propp
επισημαίνει πως ετούτες οι αφηγηματικές μονάδες λει-
τουργούν με αντίστοιχο τρόπο ως προς το αποτέλεσμα
που επιφέρουν). [Propp, 1987:40]

Ελευθερία Δημητρομανωλάκη

116



Οι κομβικές ετούτες λειτουργίες μπορούν να συ-
μπυκνωθούν ως νόημα και να εξελιχθούν ως αφήγηση
μέσα από τον ακόλουθο συσχετισμό: 

-α- Όταν εμφανίζεται δολιοφθορά, πάντα επακολουθεί
η έλλειψη ως αναπόφευκτο αποτέλεσμα. [Greimas,
2000:345]

και
-β- Έλλειψη μπορεί να υπάρχει και χωρίς δολιοφθορά,

λόγω μιας απρόβλεπτης εξέλιξης που τη φέρνει στην
επιφάνεια. [Propp, 1987:40]

Οι επιβλαβείς ή οι επώδυνες πράξεις εκδηλώνονται
με πολλαπλούς τρόπους, σε μια ευρύτατη γκάμα επι-
νοήσεων από πλευράς του ανταγωνιστή ή της ίδιας
της πραγματικότητας, αλλά τελικά καταλήγουν σε πα-
ραπλήσιο αποτέλεσμα: τη δυσχερή κατάσταση στη
ζωή των κεντρικών προσώπων. Ο Αριστοτέλης στην
Ποιητική προϋποθέτει «ενεργό παρέμβαση του ποιητή
στην αέναη ροή και τη χαοτική μορφή της πραγματι-
κότητας, καθώς και στα πολλά και διαφορετικά γεγονότα
που είναι δυνατόν να συμβούν σ’ ένα άτομο (1451a
16κ.ε.), προκειμένου ν’ απομονωθεί ένα συμβάν-πυρήνας
που διαθέτει την απαιτούμενη ενότητα ή την αποκτά
με συμπληρώσεις που επιχειρεί η οργανωτική βούληση
του δημιουργού, ώστε να προκύψει ένα σύνολο σύμφωνα
με τους νόμους της πιθανοφάνειας ή της αναγκαιότητας.»
[Ιακώβ, 2004:22]

Σε αφηγηματικό επίπεδο οι δύο συγκρουόμενες
λειτουργίες της δολιοφθοράς και της έλλειψης μπορούν
να ιδωθούν ως πυρήνας του μύθου από τον οποίο θα
γεννηθεί η πιθανή εξέλιξη, ως αιτιώδης σύνδεσμος με
τις επιθυμίες των προσώπων. Και αυτό γιατί στη σύ-
γκρουσή τους ενσωματώνουν το εικός ή το αναγκαίο
που κατά τον Αριστοτέλη είναι απαραίτητη προϋπόθεση

η συγγραφή του μυθιστορήματος

117



του δράματος και της ποιητικής στο σύνολό της. Η ερ-
μηνεία του Στ. Δρομάζου αποκαλύπτει: «Το εικός ή το
αναγκαίον, που το μεταφράζουμε "κατά πιθανή ή ανα-
γκαία συνέπεια", στην αριστοτελική αισθητική αποτελεί
την εσωτερική, αιτιώδη, λογική συνοχή του μύθου ή
της διαδοχικής εξέλιξης των γεγονότων και των επει-
σοδίων, αποτελεί τη μεθοδολογία επεξεργασίας του
υλικού που μπορεί να δώσει την αισθητική πειθώ. Και
τούτο είτε αφορά πράγματα που έγιναν, είτε αφορά
πράγματα που μπορούσαν να γίνουν.» [Αριστοτέλης:
Ποιητική, εισαγ. μτφρ. σχολ. Στ. Δρομάζος, 1982:75] 

Αποφασίζοντας το είδος της επίθεσης ή της έλλειψης
ή συνήθως και των δύο μαζί, έχει ήδη καθοριστεί το
πλαίσιο στο οποίο θα κινηθεί μια ιστορία. Με βάση τις
παραμέτρους της έναρξης θα συνεχιστεί το μέσο τμήμα
της αφήγησης με όλες τις κομβικές πράξεις που θα δη-
μιουργήσουν την αποκάλυψη των συναισθημάτων, τις
αλήθειες και τα ψέματα των προσώπων, την ανάδυση
των βασικών θεμάτων, αναζητήσεων κι αγωνιών της
ίδιας της ζωής. Η δομή του μύθου βρίσκεται εδώ στην
πιο κρίσιμη καμπή, καθώς έχει συντελεστεί μια μεγάλη
αλλαγή στη ζωή του ήρωα, την οποία πρέπει να αντι-
μετωπίσει με τον ικανότερο τρόπο για να επιφέρει ξανά
την ισορροπία. Το κρίσιμο συμβάν της επιθετικής ενέρ-
γειας ή η αποκάλυψη μιας έλλειψης που επέρχεται ή
προϋπάρχει, θα φέρουν τη ζωή του ανάποδα και θα
τον αναγκάσουν να κινηθεί ενάντια στο κακό που του
συνέβη ή ν’ αντιμετωπίσει την έλλειψη που τον ταλανίζει,
να βγει από την αδράνεια, να περάσει στη δράση, ώστε
να επιλύσει τα προβλήματά του. 

Μέσα από τις αφηγήσεις αιώνων, γίνεται διακριτό
πως η διαμάχη που οδηγεί τον ήρωα σε σύγκρουση μ’
έναν ανταγωνιστικό μηχανισμό ή έναν ανταγωνιστή,

Ελευθερία Δημητρομανωλάκη

118



μπορεί να παίρνει διαφορετικές μορφές στη μυθοπλασία,
ώστε η πραγματικότητα ή και ο ίδιος ο εαυτός να
γίνεται αντίπαλος, μέσα από τους ακόλουθους τρό-
πους:

α) μέσα από μια κοινωνική-πολιτική διαπάλη όπου
ανταγωνιστής είναι ο κοινωνικός μηχανισμός στο σύνολό
του όπως πχ. συμβαίνει στη «Δίκη» του Franz Kafka
(1925) ή στο «1984» του George Orwell (1949).

β) μέσα από μια θρησκευτική-υπαρξιακή διαπάλη,
όπου ενάντιος είναι ο θεός και η συνείδηση, όπως συμ-
βαίνει στον Αγαμέμνονα στην «Ιφιγένεια εν Αυλίδι» του
Ευριπίδη (406 π.Χ.).

γ) μέσα από μια διαπάλη με τα στοιχεία της φύσης,
την οποία ο άνθρωπος εδώ και αιώνες προσπαθεί να
τιθασεύσει, με χαρακτηριστικό παράδειγμα το «Μόμπυ
Ντικ» του Herman Melville(1851).

δ) μέσα από μια παράλογη διαπάλη που εδράζεται
στην επαφή με το μη-φυσικό, που μπορεί να παίρνει τη
μορφή μιας υπερφυσικής διάστασης, μπορεί να εμφανίζει
κάτι το συνήθως μη-ορατό ή παράδοξο, ενδεχομένως
καταλύει τα όρια του φυσικού με το υπερβατικό, φέρ-
νοντας τα πρόσωπα αντιμέτωπα με το ανείπωτο, εγεί-
ροντας το παραξένισμα, την αγωνία, ίσως και τον τρόμο.
«Το στρίψιμο της βίδας» του Henry James (1898) απο-
τελεί έναν ιδανικό συνδυασμό για την «αμοιβαία εξάρ-
τηση του ρεαλιστικού σκοπού και της φανταστικής ψυ-
χολογίας.» [Cohn, 2001:27] 

η συγγραφή του μυθιστορήματος

119



5/Ι. Δολιοφθορά 
(Οι αποχρώσεις του κακού, από την άδολη ενέργεια ως
το έγκλημα) 

Μυθοπλαστικές εκδοχές
• κάθε είδους απόρριψη 
(συναισθηματική, οικογενειακή, επαγγελματική, κοι-

νωνική, διαπροσωπική) 
• απάτη
• κλοπή ή διάρρηξη
• καταστροφή περιουσιακών στοιχείων ή αγαθών
• απαγωγή ή αρπαγή
• εξαφάνιση 
• απειλή
• σωματική βλάβη κάθε μορφής, έντασης ή βιαιότητας
• φόνος
• φυλάκιση
• βασανισμός
• διωγμός
• πόλεμος 

Μια σημαντική διευκρίνιση καθίσταται απαραίτητη
ευθύς εξαρχής, αφού θα διευκολύνει την κατανόηση
ετούτης της καθοριστικής πράξης. Η δολιοφθορά, στην
αφηγηματική ευρύτητά της, παρά το γεγονός ότι ως
όρος παραπέμπει στο δίκαιο γενικότερα, και στο ποινικό
δίκαιο ειδικότερα, δεν πρέπει να ιδωθεί απαραίτητα
ως ποινικά κολάσιμη πράξη. Δολιοφθορά κατά την
αφήγηση είναι οποιαδήποτε πράξη κάποιου γίνεται
ικανή να δημιουργήσει έλλειψη ή στέρηση σε κάποιον
άλλον. Που σημαίνει πως από αφηγηματική άποψη
στην έννοια ετούτη μπορούν να υπαχθούν και ενεργή-
ματα που απέχουν πολύ από το να είναι ποινικά αδική-

Ελευθερία Δημητρομανωλάκη

120



ματα ή τιμωρητέες πράξεις βάσει κάποιου νομικού κώ-
δικα. Για παράδειγμα, η επιθυμία για χωρισμό και η
ανακοίνωσή του στον άλλο αφηγηματικά αποτελεί μια
δολιοφθορά για ένα ερωτευμένο υποκείμενο, που χάνει
τον κόσμο κάτω από τα πόδια του, και ασφαλώς δε συ-
νεπάγεται αδίκημα από πλευράς αυτού που επιθυμεί
το χωρισμό. 

Οι άκρως ενδιαφέρουσες περιπτώσεις δολιοφθοράς
που παραθέτει ο Propp, συνιστούν μια ευρεία γκάμα
πράξεων, μάλιστα τα ¾ εξ’ αυτών αποτελούν πράγματι
δολιοφθορές με την ποινική έννοια, όπως αναγράφονται
στον Ποινικό Κώδικα και ερμηνεύονται από το ποινικό
δίκαιο. Όμως ισχυρή η παρουσία και η ερμηνεία των
περιπτώσεων που δεν εμπίπτουν στην κατηγορία του
ποινικά κολάσιμου, επιβάλλει ετούτη τη σημαντική δι-
ευκρίνιση. [Propp, 1987:37-41] Άλλωστε τόσο αφηγη-
ματικά, όσο και από την άποψη συμπεριφοράς ή ψυ-
χολογίας, ιδιαίτερο ενδιαφέρον εμφανίζεται εκεί όπου
υπάρχουν γκρίζες ζώνες στην ανθρώπινη πράξη, εκεί
που όλα σχοινοβατούν στο μεταίχμιο της συνείδησης,
όπου δεν μπορεί να ειπωθεί με βεβαιότητα αν υπάρχει
νομικά κολάσιμη ή απλά και μόνο συνειδησιακά κολάσιμη
ενέργεια. (Εδώ χρησιμοποιείται κυρίως ο όρος του
Propp δολιοφθορά, καθώς είναι γενικότερος του όρου
αδίκημα του Greimas, ο οποίος παραπέμπει περισσότερο
στις περιπτώσεις του ποινικού νόμου). 

Η δολιοφθορά αποτελεί την πιο συγκρουσιακή και
την πιο καθοριστική πράξη σε οποιαδήποτε αφήγηση.
Πρόκειται για μια ενέργεια ή μια εν γένει συνθήκη που
ταρακουνά το κεντρικό πρόσωπο της ιστορίας και το
ωθεί στη δράση αναπόφευκτα, καθώς απειλούνται οι
πιο πολύτιμες σταθερές του, ακόμη και η ίδια η επιβίωση
ή η επιβίωση των οικείων του. Μέσα από μια δόλια επι-

η συγγραφή του μυθιστορήματος

121



θετική ενέργεια εμφανίζεται πλέον ξεκάθαρα ποιος
είναι ο ανταγωνιστής του κεντρικού προσώπου και
ποιες οι προθέσεις του, ενώ αν πρόκειται για ένα έκτακτο
τραγικό γεγονός ή μια κατάσταση επείγουσας ανάγκης,
και πάλι αυτή θ’ αναδείξει ποιοι είναι σύμμαχοι και
ποιοι ανταγωνιστές. [Greimas, 2000:316-319] 

Ο ρόλος του ανταγωνιστή καθίσταται εξαιρετικά
σημαντικός, ακριβώς γιατί επιτελεί την εναντίωση ή
την εγκληματική ενέργεια κατά του ήρωα, με αποτέλεσμα
την έναρξη της πλοκής. Ο Propp επισημαίνει πως «...αυτή
η λειτουργία είναι εξαιρετικά βασική, καθώς ουσιαστικά
μ’ αυτήν δημιουργείται η κίνηση του παραμυθιού.»
[Propp, 1987:37] Με τον όρο κίνηση νοείται η αφορμή,
ο εφαλτήρας για την εκτίναξη της δράσης μπροστά, το
αφηγηματικό εκείνο σημείο που η σκυτάλη παραδίδεται
στην επόμενη φάση, εκεί όπου η ανισορροπία (πχ. η
επίθεση ενάντια στον ήρωα) πρέπει να εξισορροπηθεί.
Η δολιοφθορά είναι η επιθετική πράξη που θέτει τον
ήρωα σε δράση [Propp, 1987:103] Κάθε τύπου και
εύρους πρόκληση ζημιάς από πλευράς του ανταγωνιστή,
μια συγκεκριμένη λεκτική αψιμαχία ή μια κανονική
μάχη, μια συμβολική ή κυριολεκτική πάλη, κάθε μορφής
καταδίωξη, αποτελούν καταστάσεις που συντηρούν
την πλοκή μέσω αντιθετικών κινήσεων ενάντια στον
ήρωα. Ο τρόπος που πραγματώνεται η δολιοφθορά
και η ιδιοσυστασία της, καθορίζει όχι μόνο την εξέλιξη
του ήρωα, αλλά και την ίδια την αφήγηση. Από τη δο-
λιοφθορά και μετά η ιστορία θα πάρει τον δρόμο της
μέσα από τις πιθανότητες που η ίδια διανοίγει. Για πα-
ράδειγμα, ένα έγκλημα τείνει στη διαλεύκανσή του και
στην τιμωρία του δράστη, μια προδοσία τείνει στη δι-
καίωση του προδομένου, μια απώλεια τείνει στην εξι-
σορρόπηση μεταξύ αυτού που υπάρχει κι αυτού που

Ελευθερία Δημητρομανωλάκη

122



δεν υπάρχει πια. Γι’ αυτό κατά την έναρξη της μέσης
της μυθοπλασίας, με τη δολιοφθορά ή την έλλειψη, η
αφήγηση πρέπει να έχει βρει τον στόχο της, να ξέρει τι
θέλει να πει. Η συγκρότηση του νοήματος, το ποια αν-
θρώπινη πορεία –ατομική ή συλλογική– σηματοδοτεί
η αφήγηση, και η σίγουρη απόφαση γι’ αυτό, θ’ αποκα-
λύψει το είδος της δολιοφθοράς που είναι το καταλλη-
λότερο ανά περίπτωση. Η διαχείριση ετούτη εμφανίζει
και το είδος στο οποίο εντάσσεται ένα πεζογράφημα.
Διαφορετικά θα εμφανιστεί η δολιοφθορά σ’ ένα ιστορικό
μυθιστόρημα, διαφορετικά σε μια προσωπική ιστορία
κοινωνικής ανέλιξης ή υπαρξιακής αναζήτησης. 

Οι τρόποι με τους οποίους μπορεί να συμβεί κάθε
επιθετική ενέργεια που αφηγηματικά συνιστά δολιο-
φθορά είναι πολυποίκιλοι και μόνο μια ενδεικτική ανα-
φορά είναι εδώ δυνατή, αποτελώντας όχι μια λίστα τυ-
πολογίας, αλλά μια λίστα φαντασίας που μπορεί να
διεγείρει την επινοητικότητα κάθε συγγραφέα. Για τις
εγκληματικές περιπτώσεις δολιοφθοράς, η αναφορά
στον ποινικό κώδικα είναι διαφωτιστική, για κάθε συγ-
γραφική προσέγγιση στα ποινικά αδικήματα. [Propp,
1928: 37-41]

5/Ι/Α. πράξη που δημιουργεί έλλειψη-στέρηση-οδύνη 
χωρισμός, απιστία, προδοσία,
απομάκρυνση, απόρριψη, απόλυση, απομόνωση 
κοινωνικός αποκλεισμός, διωγμός [Propp, 1987:39]

Οι πιο πάνω αναφερόμενες περιπτώσεις αποτελούν
μια ευρεία κατηγορία πράξεων που απαντώνται σχεδόν
σε κάθε μορφή μυθοπλασίας, με τον έναν ή τον άλλο
τρόπο, και με όρους αφήγησης συνιστούν δολιοφθορά,
χωρίς να είναι κατ’ ανάγκη ποινικά κολάσιμες ή παρα-
βατικές ενέργειες κατά την ατομική τους εκφορά. Όταν

η συγγραφή του μυθιστορήματος

123



εκδηλώνονται σε επίπεδο συλλογικότητας, μέσα σε ευ-
ρεία κοινωνικά πλαίσια, τότε εγείρουν τεράστια ζητήματα
πολιτικών και κοινωνικών ευθυνών. Ένας διαχωρισμός
υπ’ αυτό το πρίσμα δίνει μια χαρτογράφηση των πιο πι-
θανών εκφάνσεων. 

(Α/α). Σε ατομικό πλαίσιο
• αδιέξοδος έρωτας λόγω διαφορών ή συγκρούσεων 
• απόρριψη ενός προσώπου από ένα άλλο 
• συναισθηματική – ερωτική απόρριψη ή σύγκρουση

ανάμεσα στα ζευγάρια
• επαγγελματική σύγκρουση μεταξύ συνεργατών 
• απόλυση του υφισταμένου από τον προϊστάμενο 

Ο χωρισμός ή όποιου τύπου απόρριψη αποτελεί
μια κατάλληλη επιλογή φθοροποιού πράξης, στις πε-
ριπτώσεις αφηγημάτων με θέμα την κοινωνική ένταξη
ή την ανάγκη αγάπης, όταν αυτό που επιθυμεί ο ήρωας
περισσότερο απ’ οτιδήποτε άλλο είναι να κρατήσει τη
σχέση του.

Στον «Ποπολάρο» του Γρηγορίου Ξενόπουλου
(1913), ο Ζέππος, νεαρός φοιτητής Νομικής από εργατική
οικογένεια της Ζακύνθου, ερωτεύεται παράφορα στις
καλοκαιρινές διακοπές την κοντεσίνα Έλδα, νέα αρι-
στοκρατικής οικογένειας. Η νεαρή υπόσχεται αγάπη,
αφοσίωση και υπομονή να τελειώσει τις σπουδές του,
μόνο που όταν επιστρέφουν στην πόλη, όλα αλλάζουν.
Η ατέλειωτη απουσία του αγαπημένου προσώπου,
οδηγεί τον νέο σε αβάσταχτη έλλειψη. Στέλνει γράμμα
στην κοπέλα για να τη δει κι οργανώνεται ένα ραντεβού
στο σπίτι της θείας του Ζέππου, που είναι αριστοκράτισσα
και φίλη με τους κόντηδες. Μόνο που αντί να εμφανιστεί
το πολυπόθητο πρόσωπο, το αντικείμενο της επιθυμίας

Ελευθερία Δημητρομανωλάκη

124



του, η Έλδα, εμφανίζεται η εξαδέλφη της Τερέζα και
του δίνει ένα γράμμα. Με το γράμμα θα συντελεστεί
για το Ζέππο η κάθοδος από το όνειρο, η συνειδητο-
ποίηση πως τα πράγματα δεν είναι όπως τα νομίζει και
μάλιστα συνοδευόμενη από τις κρίσεις των τρίτων. Η
ξαδέλφη Τερέζα μιλά με αμείλικτη σκληρότητα:

«..."Η Έλδα δε σας αγαπά πια, να.
Ήταν μια τρέλα, ένας ενθουσιασμός
της στιγμής που της πέρασε. Και μη
νομίσετε πως την προτρέψαμε μεις,
εγώ, ή η αδελφή μου, ή η θεία σας. Όχι
σας βεβαιώνω! Μοναχή της είδε τον
γκρεμνό που ανοιγόταν μπροστά της
και σταμάτησε στο χείλος. Μα για
φανταστείτε κι εσείς αν ήταν δυνατό
να γίνει τέτοιο πράγμα! Η κόρη του
κόντε Ντιμάρα να πάρει έναν... Όχι! δε
θέλω να πω τίποτε κακό για την οικο-
γένειά σας. Καλή και άξια είναι. Μα για
θυμηθείτε και την παροιμία των πα-
λαιικών... τι λέει; "Βουρλο με βούρλο,
σπάρτο με σπάρτο." Ψέματα; Έτσι δεν
είναι το σωστό; Καμιά φορά το λησμο-
νάει κανείς, μα γρήγορα έρχεται στον
εαυτό του και το θυμάται. Έτσι και η
Έλδα."» [Ξενόπουλος, , κεφ. Β, σ.47, 48] 

Ο νέος μαθαίνει πως η αγαπημένη του μετάνιωσε
και ταυτόχρονα συνειδητοποιεί το μεγάλο τείχος της
κοινωνικής διαφοράς που υψώνεται μπροστά του και
του στερεί ό,τι περισσότερο ποθεί. Κι ετούτο αποτελεί
ένα στιβαρό, αξεπέραστο πλήγμα ενάντια στην ταυτό-
τητά του ως ερωτευμένου υποκειμένου, αλλά και στην
κοινωνική του ταυτότητα ως κύτταρο μιας κοινωνίας

η συγγραφή του μυθιστορήματος

125



που προφανώς δεν τον υπολογίζει καθόλου.

(Α/β). Σε οικογενειακό πλαίσιο 
• η απόρριψη μέλους της οικογένειας από τα υπόλοιπα

ή μόνο από τον εξουσιαστικό πατέρα ή μητέρα
• η αποκλήρωση μέλους της οικογένειας
• η απομόνωση ασθενούς μέλους της οικογένειας

από τα υπόλοιπα ή ο ιδρυματικός εγκλεισμός του 

Το «Η Τιμή και το Χρήμα» (1914) του Κωνσταντίνου
Θεοτόκη αποτελεί ιδανικό κείμενο για τη μελέτη των
κατηγοριών δράσης στη βάση της επιθυμίας και των
εκατέρωθεν ζημιογόνων ενεργειών που δημιουργούν
τα πρόσωπα στο οικείο οικογενειακών περιβάλλον,
όταν οι επιθυμίες μένουν ανεκπλήρωτες. [βλ. Μπενάτσης,
1995: 181-192] Η προβολή της επιθυμίας μέσα στον
κοινωνικό ιστό αναδεικνύει την αφηγηματική στόχευση,
καθώς όλη η ιστορία δομείται μέσα από τις πράξεις και
τις επιδιώξεις τριών προσώπων εξίσου, που πότε αλλη-
λοβοηθιούνται κα πότε αντιμάχονται. 

Τρεις κομβικοί χαρακτήρες που βρίσκονται στη
δίνη της συνεχούς διαπάλης. Τρεις άνθρωποι που ο κα-
θένας με τον τρόπο του υποστασιοποιεί την κοινωνική
συνθήκη των αρχών του 20ου αιώνα, μέσα από μια μη
εφησυχασμένη καθημερινή ιστορία, σε μη εφησυχα-
σμένες εποχές. 

• η σιόρα Επιστήμη η Τρινκούλαινα 
• η κόρης της η Ρήνη του Τρίνκουλου και 
• ο Ανδρέας ο Ξης 

Η εξέλιξη της αφήγησης μέσα από τους παλλόμενους
στόχους, τις επίμονες επιδιώξεις των τριών ηρώων/αντι-
ηρώων, έχει ενδιαφέρον να προσεγγιστεί μέσα από
την ανατομία των επιθυμιών τους, η οποία αναδεικνύει

Ελευθερία Δημητρομανωλάκη

126



για ποιους λόγους συγκρούονται και γιατί τα προτάγματα
του καθενός εμποδίζουν, δυσχεραίνουν τα προτάγματα
του άλλου, ώστε αυτός που πριν από λίγο ήταν σύμμαχος
να γίνεται αντίμαχος, κι αυτός που ήταν επιθυμητό
πρόσωπο να γίνεται ξένος κι εχθρός, σ’ ένα συνεχόμενο
γαϊτανάκι πράξεων προς την ευτυχία ή την ταπείνωση.

• Η σιόρα Επιστήμη αναζητά το χρήμα και μετέρχεται
όλων των θεμιτών τρόπων για να επιβιώσει η οικογένειά
της. Ο στόχος της είναι σαφής: επιθυμεί το χρήμα για
να στηρίξει τις κόρες της με προίκα, να μπορούν να
παντρευτούν, να έχουν δική τους μοίρα. Επιθυμεί το
χρήμα για να μπορούν να ζήσουν χωρίς να στερούνται.
Η αγωνία της είναι καθημερινή, απλή, κινείται στα ασή-
μαντα –κι όμως τόσο σημαντικά όταν λείπουν– κινείται
στα απλά πράγματα της ζωής. Το εμφαινόμενο ως
πιθανή ιδιοτέλεια καταρρίπτεται όταν δεν έχει πια επι-
λογές, όταν μπροστά στον στόχο του χρήματος αναδύεται
πιο επιτακτικός ο στόχος να σώσει την έγκυο Ρήνη από
την κοινωνική κατακραυγή, την κατάπτωση και την τα-
λαίπωρη ζωή. Όταν καταλαβαίνει πως δεν έχει κανένα
περιθώριο διαπραγμάτευσης –αυτή η άψογη διαπραγ-
ματευτής που εδώ έκανε λάθος–, τα παραδίδει όλα. 

• Ο ξεπεσμένος αριστοκράτης Ανδρέας αναζητά το
χρήμα για να σώσει το σπίτι του από την κατάσχεση
και κατά συνέπεια την υπόληψη του ονόματός του. Πα-
ράλληλα, ο Ανδρέας –ως νέος– αναζητά τον αληθινό
έρωτα, μόνο που τελικά τον συνδέει με το χρήμα. Η
επιθυμία του Ανδρέα κυριαρχείται πρωτίστως από τις
κοινωνικές επιταγές της αριστοκρατικής τάξης στην
οποία πια δεν είναι μέλος και συνθλίβεται αγωνιώντας
να κρατήσει τουλάχιστον τα κεκτημένα. Το σπίτι του
δεν είναι μόνο ο τόπος που κατοικεί, είναι κυρίως το
σύμβολο αυτού που υπήρξε κάποτε η οικογένειά του,

η συγγραφή του μυθιστορήματος

127



αυτού που ήταν ο πατέρας κι ο προ-πάππος του. Χωρίς
αυτά ο Ανδρέας ο Ξης δε θα είναι παρά ένας έμπορας
στο παζάρι. Η κατάσχεση του σπιτιού θα είναι γι’ αυτόν
η πέτρα που θα πλακώσει την ύπαρξή του. Ο Ανδρέας
είναι καθηλωμένος και δε θα μπορέσει ποτέ να κάνει
μια ηρωική μετατόπιση, γιατί οι επιβολές μιας άλλης
εποχής τον πνίγουν. Η αγάπη του για τη Ρήνη νοθεύεται
από τον φόβο για την κοινωνική ατίμωση, την απαξία
της ταξικής πτώσης. Ο Ανδρέας νικιέται, όχι μόνο επειδή
η Ρήνη τον αρνείται τελικά, αλλά γιατί ο ίδιος δεν
μπόρεσε να σηκώσει το ανάστημα και να δεχθεί αγω-
νιζόμενος τη νέα του μοίρα, απελευθερωμένος από τις
παλιές αγκυλώσεις. 

• Η Ρήνη αναζητά τον έρωτα, την αγάπη, μια δική
της οικογένεια. Η επιθυμία της στοχεύει σε μια προσωπική
εξέλιξη. Να φύγει από το πατρικό σπίτι και να στήσει
κάτι δικό της. Η επιθυμία της δεν είναι παρά η καθορι-
στική υπαρξιακή ανάγκη μιας νέας γυναίκας. Είναι μια
επιθυμία αγνή, άδολη, βαθιά μητρική κι ακόμη ανέγγιχτη
από τη σκληρή γνώση. Η Ρήνη θα δεχτεί σταδιακά,
αλλά με γοργούς ρυθμούς, τη γνώση της ζωής –μιας
σκληρής ζωής που συνδέεται, διαπλέκεται, διαμορφώ-
νεται με το χρήμα και μέσα από το χρήμα– και διαβαίνει
την πιο συγκλονιστική μετατόπιση. Εγκαταλελειμμένη
κι έγκυος από τον Ανδρέα που κάνει εκβιασμό έχοντάς
την κλεισμένη στο σπίτι του, απομακρυσμένη από τη
μάνα για λόγους περηφάνιας, ζητά δουλειά στο εργο-
στάσιο. Δουλεύει και νιώθει τη δύναμη και την αξία
της. Κι αρνείται να γίνει η ίδια αντικείμενο αγοραπωλη-
σίας. Ο μόχθος της εργάτριας μπορεί και πρέπει να
είναι αντικείμενο αγοραπωλησίας, αυτός είναι ένας κα-
νόνας του καπιταλισμού, αλλά όχι η ίδια η εργάτρια.
Και η Ρήνη προτιμά το σκληρό ανεξάρτητο δρόμο από

Ελευθερία Δημητρομανωλάκη

128



το να νιώσει πως αγοράστηκε από τον Ανδρέα τον Ξη
για χίλια τάλαρα. Για τη Ρήνη η αγάπη δεν έχει τιμή, δεν
αποτιμάται με υλικά ανταλλάγματα. Υπάρχει ή δεν
υπάρχει. Όσο για την τιμή της κοινωνικής καταξίωσης,
χάνει την αξία της όταν στηρίζεται με δεκανίκια στην
αξιοπρέπεια των άλλων. 

Η διαδραστική εμπλοκή των προσώπων της νου-
βέλας καθιστά ανάγλυφη τη σύγκρουση μεταξύ τους
ως εξής:
-1- Σύγκρουση Επιστήμης με Ανδρέα 
Δολιοφθορά για την Επιστήμη

Η μάνα συγκρούεται με τον Ανδρέα όταν το ερωτικό
παιχνίδι αρχίσει να παίρνει διαστάσεις, καθώς η γειτονιά
αρχίζει να συζητά το ειδύλλιο και τότε απαιτεί τον γάμο
της κόρης της μαζί του. Ο Ανδρέας ζητά τη Ρήνη διεκ-
δικώντας το μέγιστο δυνατό της προίκας. Η σιόρα Επι-
στήμη συγκρούεται μαζί του αρνούμενη το ποσό, ενώ
μέχρι τώρα ήταν δέκτης ενός άτυπου, αν και σιωπηρού
ακόμη, προξενιού. Η δολιοφθορά για τη μάνα, το μεγάλο
πλήγμα για τη μάνα, αλλά και για όλη την οικογένεια,
επέρχεται όταν ο Ανδρέας με συναισθηματικό εκβιασμό
παίρνει τη Ρήνη από το σπίτι το πατρικό για να την πάει
–χωρίς γάμο– στο δικό του σπίτι. Η σιόρα Επιστήμη
ξέρει πολύ καλά πως αν δεν την παντρευτεί, η υπόληψή
της κόρης της έχει μια για πάντα αμαυρωθεί και η ζωή
της θα είναι δυστυχής.
-2- Σύγκρουση Ανδρέα με Επιστήμη
Δολιοφθορά για τον Ανδρέα

Ο Ανδρέας συγκρούεται με τη μάνα όταν τίθεται
από πλευράς του το ζήτημα της προίκας. Τη θέλει τη
Ρήνη, αλλά για να βάλει στεφάνι, θέλει ανταλλάγματα
που αντιστοιχούν πάνω κάτω σε όλο το εισόδημα της
οικογένειας. Όταν η σιόρα Επιστήμη του αρνείται την

η συγγραφή του μυθιστορήματος

129



προίκα που ζητά (για λόγους δικαιοσύνης στ’ άλλα
παιδιά της), ο Ανδρέας θα πρέπει ν’ αντιμετωπίσει την
επικείμενη κατάσχεση και τον πλειστηριασμό του πα-
τρικού του σπιτιού. Η πιθανότητα απώλειας του σπιτιού
και η οικονομική δυσχέρεια σε συνδυασμό με την
άρνηση να γίνει εργάτης, αυτά αποτελούν πλήγμα για
τον Ανδρέα. 
-3- Σύγκρουση Ρήνης με σιόρα Επιστήμη και Ρήνης με
Ανδρέα 
Δολιοφθορά για τη Ρήνη

Η Ρήνη συγκρούεται με τη μάνα της και την παρα-
καλά να δώσει στον Αντρέα όσα ζητά, αφού τα ’χει
δουλέψει τα προικιά της με τα ίδια της τα χέρια. Η
σιόρα Επιστήμη αρνείται να δώσει την προίκα που ζητά
ο Ανδρέας και η νέα κοπέλα πιεσμένη από τη στάση
που κρατά η μάνα της, αλλά και υπό την επιτακτική
πίεση του Ανδρέα, εγκαταλείπει το πατρικό της και πά-
ει στο δικό του. Η ερωτική επαφή χωρίς γάμο, η εγκυ-
μοσύνη χωρίς γάμο αποτελεί το πλήγμα που επέρχεται
στη ζωή της Ρήνης, αλλά και η όλη εκβιαστική στάση
του υποτιθέμενα μελλοντικού άντρα της που την αφήνει
μόνη, φοβισμένη κι αδύναμη μ’ ένα μωρό στα σπλάχνα. 

Στην «Τιμή και το Χρήμα» κανείς από τους τρεις
βασικούς χαρακτήρες δεν είναι μονοδιάστατος, ούτε
εξ ολοκλήρου αρνητικός, αλλά όλοι, ο καθένας για δια-
φορετικούς λόγους αποτελεί τη νέμεση των άλλων
δύο, γεγονός που εγείρει τις πικρίες, εξωθεί στις απώλειες
και τα πλήγματα με αμφίβολη ανατροπή προς μια έστω
συρρικνωμένη ευτυχία και ισορροπία. Μέσα από τέτοιους
δρόμους το πεζογράφημα του Θεοτόκη εμφανίζει τη
σύγκρουση των προσώπων σε όλα τα επίπεδα, σαν
αυτό ν’ αποτελεί τον ακρογωνιαίο λίθο της αφηγηματι-
κότητάς του:

Ελευθερία Δημητρομανωλάκη

130



• σύγκρουση με τον εαυτό τους ως προς την προτε-
ραιότητα μεταξύ επιθυμιών και αναγκών.

• σύγκρουση με το άμεσο οικογενειακό περιβάλλον
ως προς την απαίτηση εκπλήρωσης επιθυμιών και ανα-
γκών ή τουλάχιστον τη βοήθεια γι’ αυτό.

• σύγκρουση με το κοινωνικό σύνολο ως προς τη
διεκδίκηση αυτών των επιθυμιών ή τη σιωπηρή μαται-
ωμένη υποχώρηση.

• σύγκρουση με την Ιστορία που συνθλίβει τα πρό-
σωπα, με τις ξαφνικές εξελίξεις της που δεν μπορούν ν’
ακολουθήσουν.

Η αφηγηματική ανάλυση του Απόστολου Μπενάτση
στο «H τιμή και το χρήμα», με βάση τις κατηγορίες δρά-
σης του Greimas, αναδεικνύει τα πάθη και τις συγκρούσεις
των προσώπων, όπως προκύπτουν από τις προσδοκίες
που το καθένα έχει σε σχέση με τους άλλους (ιδίως η
Ρήνη ως προς τον Ανδρέα) [βλ. Μπενάτσης, 1995:181-
192]

Παρατηρείται λοιπόν ότι στις αφηγήσεις με πολλά
κυρίαρχα πρόσωπα, ασχέτως του μεγέθους του κειμένου
–και βέβαια ακόμη πιο εμφατικά στις περιπτώσεις των
ογκωδών μυθιστορημάτων– το πρώτο βήμα για τη δη-
μιουργία της εξελικτικής πορείας είναι να βρεθεί τι α-
ποζητά από τα βάθη της ψυχής του κάθε πρόσωπο και
τι απεύχεται. Τι είναι γι’ αυτόν το φωτεινό και τι το σκο-
τεινό. Τι είναι αυτό που προσδοκά και τι αυτό που φο-
βάται. Στη συνέχεια αυτό που θα εγείρει τη σημασία
της μυθοπλασίας στο μέγιστο ύψος της είναι η εύρεση
των ορίων, ποια είναι τα όρια της επιθυμίας του κάθε
χαρακτήρα και μέχρι που μπορεί να φτάσει για να την
πραγματώσει. Για ν’ απαντηθεί κάτι τέτοιο με αφηγη-
ματικούς όρους μόνο ένα αντίπαλο δέος θα τον φέρει
αντιμέτωπο με αυτά τα όρια και άρα με την αλήθεια

η συγγραφή του μυθιστορήματος

131



και την πραγματική αξία της επιθυμίας του. Γιατί τελικά
ο στόχος της γραφής είναι αυτή η αλήθεια, το ίχνος της
ύπαρξης μέσα στη μη-λήθη. Ο ανταγωνιστής σε μια
αφήγηση δεν είναι πάντα ο "κακός" της υπόθεσης, αυ-
τός που πρέπει να παταχθεί ή να εξοντωθεί, όπως γίνε-
ται για λόγους απλοποίησης στα παραμύθια, αλλά αυτός
που θα πράξει το πλήγμα, ο φορέας του πλήγματος
που θα οδηγήσει τα πρόσωπα στην εξέλιξη ή την καθί-
ζησή τους. 

(Α/γ). Σε ευρύτερο κοινωνικό - πολιτικό πλαίσιο
• η όποια κοινωνική απόρριψη που φέρνει ένα πρό-

σωπο ή μια ομάδα σε κατάσταση συναισθηματικής ή
υπαρξιακής απομόνωσης 

• συλλογικές απολύσεις ή γενικότερες κοινωνικές
ανακατατάξεις με επίπτωση στον τρόπο διαβίωσης ή
συνύπαρξης με τους άλλους

• διωγμοί ομάδων προσφύγων, μεταναστών, αλλο-
θρήσκων ή αλλοφύλων 

• κάθε περίπτωση κοινωνικού αποκλεισμού μειονο-
τήτων ή ανεπιθύμητων

Κάθε διωγμός ή απόρριψη, ατομική ή συλλογική,
αποτελεί μια διαχρονική εκδοχή της βλάβης προς το
πρόσωπο με ευρύτατες πραγματώσεις στην καθημερινή
ζωή και με συνέπειες που μπορεί να μην έχουν την έμ-
φαση και την ένταση μιας άμεσα κι εντυπωσιακά τετε-
λεσμένης επιθετικής ενέργειας, αλλά απειλούν τον ιστό
μιας κοινωνίας και άρα τη συνοχή της, με μακροχρόνιες
και οδυνηρές επιπτώσεις. 

Στο «Περί Τυφλότητος», του Jose Saramago (1995),
ένας οδηγός χάνει το φως του στη μέση του δρόμου
εντελώς ξαφνικά κι αμέσως σα ντόμινο εξαπλώνεται

Ελευθερία Δημητρομανωλάκη

132



μια επιδημία τυφλότητας. Το ανεξήγητο αυτό συμβάν
ακολουθείται από πλήθος αποκλεισμών –πολιτικών,
κοινωνικών, στρατιωτικών– οι πρώτοι μολυσμένοι τί-
θενται σε καραντίνα, στα γκέτο των αποκλεισμένων
αρχίζει μια αγωνία και ένας τρομακτικός αγώνας επι-
βίωσης μέσα στην τυφλότητα, εκεί όπου οι άνθρωποι
διαχωρίζονται από τους απάνθρωπους. Μέχρι την
πλήρη τύφλωση ολόκληρης της κοινωνίας. 

5/Ι/Β. πράξη που συνιστά παράβαση ή έγκλημα και δη-
μιουργεί έλλειψη – στέρηση – οδύνη 

-α- ΚΛΟΠΗ [Propp, 1987:37,38]
Στις σύγχρονες κοινωνίες η κλοπή εμφανίζει πολυ-

ποίκιλες και πολύπλοκες μορφές. Ο Propp εισάγει την
έννοια της κλοπής αντικειμένου που έχει συγκεκριμένη
λειτουργία και αξία για ένα πρόσωπο ή μια κοινωνία.
Επισημαίνει τις πολλαπλές περιπτώσεις του αντικειμένου
κλοπής ή αρπαγής, θεωρώντας πως δε χρειάζεται να
καταλογογραφηθούν όλες οι επιμέρους υποπεριπτώσεις,
επεξηγώντας: «Λογικά, θα ήταν ορθότερο να θεωρή-
σουμε γενικά κάθε αρπαγή (κλοπή) ως μία μορφή της
αρχικής δολιοφθοράς, ενώ τις μορφές που καθορίζονται
κατά τα αντικείμενα να τις θεωρήσουμε όχι ως κατηγο-
ρίες, αλλά ως υποκατηγορίες.» [Propp, 1987:38]

Με βάση την πολυπλοκότητα των σύγχρονων τρό-
πων διάπραξης αδικημάτων, η κλοπή μπορεί να πραγ-
ματωθεί μέσα από μια ευρεία γκάμα περιπτώσεων, από
την εισβολή hackers και την υποκλοπή σημαντικών
στοιχείων ενός χρήστη υπολογιστών ή την κλοπή χρή-
ματος από τους λογαριασμούς του, μέχρι τη διάρρηξη
ενός διαμερίσματος με στόχο την κλοπή πολύτιμων
αντικειμένων ή χρηματικού ποσού. Όταν το είδος της
κλοπής περνά από την ατομική φθορά στη συλλογική,

η συγγραφή του μυθιστορήματος

133



μπορεί να θεωρηθεί πως πλησιάζει στην αφηγηματική
κατηγορία της διαρπαγής ή καταστροφής της σοδειάς.
[Propp, 1987:37] Θα είναι βέβαια διαφορετικό το αφή-
γημα στο οποίο κάποιος χακάρει και κλέβει έναν συ-
γκεκριμένο χρήστη του διαδικτύου και διαφορετικό
αν αυτή η πράξη επεκταθεί στην κλοπή μιας ολόκληρης
κοινωνίας, οπότε τότε θα ήταν ορθότερο να χαρακτη-
ριστεί ως κυβερνοτρομοκρατία ή κυβερνοεπίθεση,
ανάλογα με τις περιρρέουσες και γενεσιουργές συνθή-
κες.

-β- ΦΥΛΑΚΙΣΗ [Propp, 1987:40]
Η πράξη της νόμιμης φυλάκισης ή της παράνομης

και άδικης κράτησης κάποιου από κάποιον άλλον, ως
αφηγηματική έκφανση της δολιοφθοράς, συγκροτεί
συνήθως εκείνες τις περιπτώσεις ιστοριών που έχουν
σα στόχο ν’ αναδείξουν δύο κεφαλαιώδη ζητήματα της
ανθρώπινης υπόστασης: την ελευθερία –ή την απώλειά
της– και τη δικαιοσύνη. 

Στην εκδοχή της παράνομης κράτησης ή φυλάκισης,
δολιοφθορέας μπορεί να είναι ένα ή περισσότερα πρό-
σωπα που ως συνεργοί διαπράττουν την παράνομη
φυλάκιση, είτε ένα ολόκληρο σύστημα εξουσίας –πο-
λιτικό, αστυνομικό, ποινικό, δικαστικό, σωφρονιστικό–
που καταπατά τα όρια της δικαιοδοσίας του και κάνει
κατάχρηση εξουσίας, στρεφόμενο ενάντια στα δικαιώ-
ματα του κατηγορούμενου ή του καταδικασμένου. Μια
άδικη κατηγορία σε βάρος ενός προσώπου που το
κρατά φυλακισμένο, είτε με όρους προφυλάκισης πριν
τη δίκη, είτε με όρους καταδίκης μετά απ’ αυτήν, δημι-
ουργεί τις προϋποθέσεις για μια αφήγηση με θέμα τη
συνειδησιακή πορεία ενός αθώου προς τη δικαίωση
και την ελευθερία, ό,τι κι αν συνεπάγεται δικαίωση και
κατάκτηση της ελευθερίας γι’ αυτόν. 

Ελευθερία Δημητρομανωλάκη

134



-γ- ΑΠΑΓΩΓΗ [Propp, 1987:37]
Η πράξη της απαγωγής πλήττει πολλαπλά, καθώς

απειλείται ταυτόχρονα τόσο το ίδιο θύμα της απαγωγής,
όσο και η οικογένεια αυτού. Από τις πιο ισχυρές μορφές
εγκληματικής πράξης που μπορεί να συνοδεύεται από
κακοποίηση του θύματος αγγίζοντας τα όρια του απο-
τρόπαιου και του ειδεχθούς. 

-δ- ΣΩΜΑΤΙΚΗ ΒΛΑΒΗ [Propp, 1987:38]
Η σωματική βλάβη εντάσσεται σε μια ευρύτερη

κατηγορία πράξεων στην οποία υπάγονται επιμέρους
διακριτές περιπτώσεις διαφορετικής έντασης, έκφρασης
και τρόπου διάπραξης. Οι πιο σημαντικές εκφάνσεις
της σωματικής βλάβης είναι οι ακόλουθες:

(δ/1) Απλή σωματική κάκωση ή βλάβη της υγείας
με πρόθεση [ΠΚ: αρθρ. 308]

(δ/2) Εν δυνάμει επικίνδυνη σωματική βλάβη, που
τελέστηκε με τρόπο που θα μπορούσε να προκαλέσει
κίνδυνο για τη ζωή του παθόντα ή βαριά σωματική
βλάβη [ΠΚ: αρθρ.309]

(δ/3) Βαριά σωματική βλάβη χωρίς πρόθεση για
κάτι τέτοιο, ως αποτέλεσμα της σκοπούμενης απλής
σωματικής βλάβης [ΠΚ: αρθρ. 310,&1]

(δ/4) Βαριά σωματική βλάβη με πρόθεση για κάτι
τέτοιο [ΠΚ: αρθρ. 310, &3]

(δ/5) Θανατηφόρα βλάβη, αν η σωματική βλάβη
είχε επακόλουθο τον θάνατο του παθόντος [ΠΚ: αρθρ.
311]

(δ/6) Σωματική βλάβη ανηλίκων [ΠΚ: αρθρ. 312]
(δ/7) Συμπλοκή ή επίθεση από πολλούς με αποτέ-

λεσμα θάνατο ή βαριά σωματική βλάβη ανθρώπων
[ΠΚ: αρθρ. 313]

(δ/8) Σωματική βλάβη από αμέλεια [ΠΚ: αρθρ. 314]
(δ/9) Βιασμός [ΠΚ: αρθρ. 336]

η συγγραφή του μυθιστορήματος

135



(δ/10) Κατάχρηση σε ασέλγεια, στην περίπτωση
που κάποιος καταχράται την οποιαδήποτε αδυναμία
κάποιου άλλου για να τελέσει την ασελγή πράξη της
συνουσίας [ΠΚ: αρθρ. 338] 

(δ/11) Αποπλάνηση ανηλίκου συνίσταται στην ενέρ-
γεια ασελγούς πράξης σε ανήλικο ή σε παραπλάνηση
τέτοια ώστε να τελεστεί η ασέλγεια. Το ποινικό δίκαιο
διαβαθμίζει τη σοβαρότητα των περιπτώσεων ανάλογα
με την ηλικία του παιδιού. Όσο πιο μικρό τόσο πιο βε-
βαρημένη και ειδεχθής περίπτωση εγκλήματος. [ΠΚ:
αρθρ. 339]

Αφηγηματικά, οι περιπτώσεις σωματικής βλάβης
εμφανίζονται εξαιρετικά συχνά σε όλα τα είδη λογοτε-
χνίας, αντικατοπτρίζοντας την πραγματική ζωή και τις
εγκληματικές εκφάνσεις της. Μια αφήγηση με κέντρο
τη σωματική βία καθώς και τη βαθιά ψυχολογική βία
που αυτή συνεπάγεται, πέραν αυτού καθαυτού του ζη-
τήματος της βιαιότητας ενός προσώπου ή μιας κοινωνίας,
μπορεί να σηματοδοτεί επιπλέον τη σχέση θύτη-θύματος,
σε προσωπικό, κοινωνικό, πολιτικό επίπεδο. Σωματική
βλάβη αποτελεί ο ξυλοδαρμός μιας γυναίκας από τον
σύζυγο, τον εραστή ή τον μαστροπό της, με αποτέλεσμα
σωματικές κακώσεις∙ σωματική βλάβη αποτελεί το
γρονθοκόπημα ενός απεργού σ’ έναν απεργοσπάστη
με αποτέλεσμα το σπάσιμο των πλευρών του δεύτερου
από τον πρώτο∙ σωματική βλάβη αποτελούν τα χτυπή-
ματα με γκλομπ από την αστυνομία στους διαδηλωτές,
με αποτέλεσμα μώλωπες, θλάσεις ή κρανιοεγκεφαλικές
κακώσεις∙ σωματική βλάβη αποτελεί μια βίαιη σπρωξιά
κατά τη διάρκεια bullying στην αυλή του σχολείου, με
αποτέλεσμα το σπάσιμο της πλάτης του θύματος. Ανά-
λογα με τον τρόπο που πραγματώνεται η σωματική
βλάβη, δίνεται και το στίγμα του αφηγήματος. 

Ελευθερία Δημητρομανωλάκη

136



-ε- ΦΟΝΟΣ [Propp, 1987:39, 40]
Ο φόνος αποτελεί την πιο επιθετική και ακραία αν-

θρώπινη πράξη. Αναπόφευκτα γίνεται το κέντρο μιας
αφήγησης. Υπό ποιες προϋποθέσεις, για ποιους λόγους
και με ποιον τρόπο τελείται ένας φόνος; Η οριοθέτηση
των παραγόντων αυτών μπορεί να δώσει το θεματικό
πλαίσιο μιας αφήγησης και τις ιδεολογικές συνιστώσες
της. Μια ενδεικτική περιπτωσιολογία, για την οποία
υπάρχουν σε εύρος και βάθος αναλύσεις στο ποινικό
δίκαιο και την εγκληματολογία που φτάνουν μέχρι το
φιλοσοφικό στοχασμό, μπορεί να σχηματίσει το αφη-
γηματικό τοπίο για την έμπνευση γύρω από το έγκλημα
του φόνου. 

(ε/1) ο φόνος ως δόλια πράξη. [ΠΚ: άρθρ. 299, &1] 
Η πράξη του φόνου τελείται συνήθως με κίνητρο

τον προσπορισμό οικονομικού ή άλλου οφέλους και
τη διεκδίκηση ή τη διατήρηση συμφερόντων εξουσίας.
Συχνά εμφανίζονται και οι περιπτώσεις κατά τις οποίες
η αιτία ανάγεται σε λόγους παθιασμένης οργής, εκδί-
κησης ή βεντέτας.

(ε/2) ο φόνος ως πράξη μόνιμης ή παροδικής παρά-
νοιας ή λόγω προσωπικής αδυναμίας και στρέβλωσης.

Η περίπτωση ετούτη εγείρει το τεράστιο ζήτημα
του καταλογισμού –με την ποινική και την ηθική νοη-
ματοδότηση του όρου– και της προσωπικής ευθύνης,
σε σχέση με τα όρια της συνείδησης, της συνειδητότητας
και της ενδεχόμενης απώλειας αυτής λόγω ψυχικής ή
οργανικής διαταραχής. [π.χ. ΠΚ: άρθρ. 303, παιδοκτονία
από μητέρα στην επιλόχειο διαταραχή] 

(ε/3) ο φόνος εν βρασμώ. [ΠΚ: άρθρ. 299 &2]
(ε/4) Ανθρωποκτονία με συναίνεση ή και απαίτηση

του θύματος [ΠΚ: άρθρ. 300] 
Μια εξαιρετικά ενδιαφέρουσα περίπτωση, που εγεί-

η συγγραφή του μυθιστορήματος

137



ρει το τεράστιο ζήτημα της ευθανασίας και της ελευθε-
ρίας της βούλησης του όντος πάνω στη ζωή και τον
θάνατό του και τα όρια της εξουσίας των τρίτων επ’ αυ-
τού.

(ε/5) ο φόνος με ενδεχόμενο δόλο. [ΠΚ: άρθρ. 27,
&1] 

(ε/6) ο φόνος από καθαρή αμέλεια. [ΠΚ: άρθρ. 302]
(ε/7) ο φόνος ως αυτοάμυνα σε επιθετική ενέργεια.

[ΠΚ: άρθρ. 22] 
(ε/8) η θανάτωση προσώπου δια παραλείψεως ενέρ-

γειας. [ΠΚ: άρθρ. 307]
Οι περιπτώσεις στις οποίες η μη πράξη ισοδυναμεί

με εγκληματική ενέργεια καθορίζονται από το ποινικό
δίκαιο που διευθετεί νομικά τα όρια της ευθύνης
ανάμεσα στην ενεργητική και παθητική στάση ως προς
την απαξίωση της ανθρώπινης ζωής. 

Πέρα από τα ζητήματα ποινικής ευθύνης και ποινής
–που ξεπερνούν την παρούσα μελέτη, αλλά παρου-
σιάζουν τεράστιο ενδιαφέρον για μια ξεχωριστή έρευνα
πάνω στην αφηγηματική σχέση νομικών και ηθικών
ορίων– σε κάθε μία από τις περιπτώσεις αυτές το
μέγεθος της προσωπικής ευθύνης και τα όρια συνείδησης
του πράττοντα είναι διαφοροποιημένα και οδηγούν
την αφήγηση σε διαφορετικούς δρόμους, ενώ παράλ-
ληλα, ανάλογα με το είδος της πράξης εμφαίνονται οι
πολλαπλές επιδράσεις στο περιβάλλον και στα υπόλοιπα
πρόσωπα της αφήγησης. 

Η ακρότητα της πράξης του φόνου –καθώς και
όλων των εγκληματικών πράξεων που προσβάλλουν
την ανθρώπινη υπόσταση και σωματική ακεραιότητα–
εισάγει αναπόφευκτα ισχυρές και βίαιες ανταγωνιστικές
θέσεις των αντιμαχόμενων προσώπων, σε μια ευρεία
γκάμα που ξεκινά από την αποκατάσταση της δικαιο-

Ελευθερία Δημητρομανωλάκη

138



σύνης μέσω της τιμωρίας, μέχρι την εκδίκηση. 
-στ- ΠΟΛΕΜΟΣ [Propp, 1987:40]

Το ζήτημα του πολέμου σε μια αφήγηση θέτει θε-
μελιώδη ζητήματα ιστορικότητας, συλλογικότητας, αλ-
ληλεγγύης μέσα στο κοινό συμμαχικό μέτωπο, σχέσεις
ανάμεσα στα συμμαχικά τμήματα, τρόπους επιβολής
κι επιβίωσης. Σε ατομικό επίπεδο, κάθε πόλεμος εγείρει
την προσωπική στάση απέναντι στον έσχατο κίνδυνο,
τον φόβο και την αγωνία μπροστά στον ακαριαίο
θάνατο του εαυτού ή του εχθρού. Επιπλέον, οι θεματικές
γύρω από μια σύρραξη κάθε τύπου θέτουν τον προ-
βληματισμό για την ιδιαίτερη εγκληματικότητα που
αναπτύσσεται κατά τη διάρκεια των πολεμικών εχθρο-
πραξιών, οι οποίες ενδεχομένως νομιμοποιούνται ηθικά
από το ιδιάζον πολεμικό καθεστώς για τη σωτηρία της
πατρίδας, της φυλής, της πίστης, της ιδιοκτησίας και
όποιου άλλου προτάγματος. Αυτό όμως δε σημαίνει
πως δεν αφήνει ισχυρά, επώδυνα, απαράγραπτα απο-
τυπώματα σε όσους επιτελούν το πολεμικό καθήκον
τους, στις κοινωνίες που υπήρξαν θύτες ή θύματα ή
και τα δύο μαζί.

Το ζήτημα ηθικής του πολέμου, του όποιου πολέμου,
η στάση απέναντι στον εχθρό, ο σεβασμός του εχθρού
άλλου ή η πλήρης απαξίωση και εξόντωσή του χωρίς
όρους και όρια εγείρει φλέγοντα ζητήματα της συνει-
δησιακής ταυτότητας μιας κοινωνίας.

Ο αφηγηματικός ρόλος της δολιοφθοράς στην πε-
ρίπτωση του φόνου 

«Η Φόνισσα», Αλέξανδρος Παπαδιαμάντης (1912)

Με την ολοκλήρωση των κομβικών περιπτώσεων
δολιοφθοράς, είναι εύλογο το ακόλουθο ερώτημα: "Σ’

η συγγραφή του μυθιστορήματος

139



ένα μυθιστόρημα μπορούν να συμβούν πολλοί φόνοι
και διωγμοί και φυλακίσεις και κοινωνικές αδικίες και
προσωπικές απιστίες κι όλα τα παραπάνω μαζί. Ποιο
είναι το κριτήριο που κάνει διακριτή την κομβική δο-
λιοφθορά που θα καθορίσει τη μυθοπλασία στο σύνολό
της;" Η απάντηση σ’ αυτό το ερώτημα που επισημαίνει
τις άπειρες πιθανότητες που διανοίγονται σε κάθε αφή-
γηση είναι πως το κριτήριο επιλογής είναι διττό: 

-α- ανάλογα με το επιλεγμένο θέμα της συγκεκριμένης
ιστορίας και 

-β- ανάλογα με τη φλέγουσα επιθυμία του ήρωα (ή
μιας ομάδας προσώπων ή μιας κοινωνίας), η οποία
πλήττεται περισσότερο από οτιδήποτε άλλο και η οποία
τον καθιστά δρώντα και παθόντα. Διαφορετικά, αν δεν
υφίσταται ο επίμονος στόχος για κάτι, δεν εγείρεται ο
απαραίτητος μηχανισμός της σύγκρουσης που αποτελεί
τον κύριο μοχλό κάθε μυθοπλασίας. 

Σε κάθε περίπτωση, το θέμα για το οποίο επιθυμεί
να μιλήσει ο συγγραφέας θα υποστασιοποιηθεί μέσα
από τα πάθη, τα λάθη, τις αγωνίες και τις περιπέτειες
του κεντρικού προσώπου, επομένως εμφανίζεται μια
λογική συνεπαγωγή ανάμεσα στο θέμα της ιστορίας
και τις επιθυμίες ή τους στόχους του ήρωα. Οι πολλαπλές
αφηγηματικές προσεγγίσεις δείχνουν πως ο συγγραφέας
επιλέγει ως κορυφαία ενέργεια δολιοφθοράς που πλήττει
τον ήρωα, εκείνη ακριβώς την ενέργεια του ανταγωνιστή
ή του ανταγωνιστικού μηχανισμού που πλήττει και τη
μεγαλύτερη επιθυμία του, μετατρέποντάς την σε ανάγκη.
Όσοι φόνοι κι αν γίνουν σε μια μυθοπλασία, ο κομβικός,
σημαντικός φόνος είναι αυτός που λειτουργεί ως ο
πρωτεύων επιθετικός μηχανισμός ενάντια στον ήρωα
ή σε μια κοινωνία. Οι υπόλοιποι θα λειτουργούν είτε
ως λογικά συνεπαγόμενη ακολουθία είτε ως περιβάλ-

Ελευθερία Δημητρομανωλάκη

140



λουσα κατάσταση που τον εμπλέκει. Σ’ αυτήν την περί-
πτωση μια ενδεχόμενη σωματική βλάβη και κάθε τύπου
σωματική κακοποίηση μπορεί να επιλεγεί ως το οδυνηρό
προοίμιο του φόνου, που θα εγείρει το άγριο ένστικτο
της εκδίκησης από πλευράς του ήρωα.

Η «Φόνισσα» του Αλέξανδρου Παπαδιαμάντη (1912)
αποτελεί ιδανικό παράδειγμα για την κατανόηση της
δολιοφθοράς μέσω του φόνου και μάλιστα υπό την
προοπτική του ίδιου του εγκληματία. Η ιστορία ανα-
πτύσσεται αφηγηματικά μέσα από το καθοριστικό κι
επαναλαμβανόμενο συμβάν του θανάτου δια πνιγμού
πέντε κοριτσιών από τη γραία Φραγκογιαννού με αντί-
στοιχες σπαρακτικές ελλείψεις για τις μανάδες και τις
οικογένειες των θυμάτων. Η επιθυμία της γραίας να
φέρει θάνατο –όπως παλιά έφερνε γιατριά ως πρακτική
φαρμακοποιός– εκκινεί την αφήγηση, χτίζοντας την
εσωτερική πορεία μιας serial killer που σπέρνει το κακό
αφαιρώντας τη ζωή αθώων βρεφών και μικρών κορι-
τσιών. Οι θάνατοι-πνιγμοί αποτελούν συγκεκριμένες
πραγματώσεις ενός πανίσχυρου, παραληρηματικού και
επαναλαμβανόμενου στόχου που άρχεται με τον φόνο
της ίδιας της νεογέννητης εγγονής της [Ε΄κεφ.] σημα-
τοδοτώντας την έναρξη της μανίας του κακού. Η γραία
Φόνισσα σκοτώνει μικρά κοριτσάκια γιατί μισεί τη ζωή
της, μισεί τη ζωή της γυναίκας, κι όποτε διαπράττει το
κακό νιώθει τη στιγμιαία λύτρωση, όχι του κακοποιού,
αλλά αυτήν της απελευθέρωσης του θύματος. Ο Γιάγκος
Ανδρεάδης επισημαίνει πως η Φραγκογιαννού «σκοτώνει
για να μην αποδεχθεί τον θάνατο που θήλασε αντί για
μητρικό γάλα, όμως έτσι φέρνει μονάχα τον θάνατό
της πιο κοντά. Αυτό φωτίζει και το είδος της ψυχικής
κατάστασής της: τρέλα, ψήλωμα του νου, μανία νοσηρή,
παραλήρημα για να μη δει το δικό της τραύμα...» [Αν-

η συγγραφή του μυθιστορήματος

141



δρεάδης, 1989:234]
Θύτης και θύμα μαζί οδηγεί τα βήματά της στον

δικό της πνιγμό που είναι και το αίσιο τέλος για την
κοινωνία που πλήγηκε κι ίσως μια ελάχιστη εξισορρό-
πηση πόνου για τις διαλυμένες για πάντα μανάδες.
Στην περίπτωση της Φόνισσας –όπως και κάθε κατά
συρροήν δολοφόνου που έχει ή δεν έχει πλήρη κατα-
λογισμό, όταν πράττει ό,τι πράττει– όλοι οι φόνοι είναι
σημαντικοί κατά την αφηγηματική τους διαχείριση,
γιατί οδηγούν στο ίδιο κέντρο του συνειδησιακού
εαυτού, γιατί δίνουν ένα στίγμα ερμηνείας για το άρρητο,
το μη αποδεκτό, το αποτρόπαιο, αυτό που διαμελίζει
την ανθρώπινη ύπαρξη του θύματος και του θύτη. [Δη-
μητρομανωλάκη, διδακτορική διατριβή, 2009]

5/ΙΙ. Έλλειψη
(από την κρυφή στέρηση στη φλέγουσα ανάγκη) 

Μυθοπλαστικές εκδοχές
Κάθε έλλειψη που γίνεται ανάγκη για:

• αγάπη, ερωτική αυτοπραγμάτωση, σαρκική από-
λαυση

• καταξίωση, επιτυχία, οικονομική ευμάρεια 
• πνευματική εξέλιξη
• συναισθηματική κάλυψη
• ελευθερία
• σωματική και ψυχική υγεία
• δικαίωση
• δύναμη, εξουσία, επιβολή
• εκδίκηση

Η έλλειψη συγκροτεί τον πυρήνα του μύθου. Απο-
τελεί την πιο σημαντική λειτουργία της αφήγησης (μαζί
με τη δολιοφθορά όταν υπάρχει), καθώς εισάγει το

Ελευθερία Δημητρομανωλάκη

142



ενεργό κέντρο της ανθρώπινης ταυτότητας: την επιθυμία
για κάτι και την έλλειψη που δημιουργείται όταν αυτή
η επιθυμία μένει ανεκπλήρωτη. Ο Greimas επισημαίνει
τη σημασιολογική της στόχευση: «...η επιθυμία, που
συναντήσαμε τόσο στον Propp όσο και στον Souriau,
μοιάζει με τη φροϋδική λίμπιντο που καθορίζει τη
σχέση αντικειμένου, ενός αντικειμένου συγκεχυμένου
στην αρχή και του οποίου η σημασιακή επένδυση εξει-
δικεύει το συμβολικό σύμπαν του υποκειμένου.»
[Greimas, 2000:331] 

Η έλλειψη ως δείκτης για την υπόσταση ενός προ-
σώπου, εμφαίνεται έντονα σε κάθε τύπο αφηγηματικό-
τητας, από τον κοινωνικό ρεαλισμό και το ψυχολογικό
δράμα μέχρι το αστυνομικό ή το υπαρξιακό μυθιστό-
ρημα. Σε κάθε μυθοπλασία, η έλλειψη αποτελεί ή γίνεται
το αφηγηματικό κάτοπτρο της επιθυμίας, καθώς εγείρει
στο ίδιο το υποκείμενο της επιθυμίας το αντικείμενο
της επιθυμίας του. Ενδέχεται να προϋπάρχει ως μια
συγκεκριμένη ανεπάρκεια ή στέρηση του προσώπου
που πρέπει να εκπληρωθεί και ανακύπτει μυθοπλαστικά
μέσα από μια ισχυρή αφορμή η οποία αναμοχλεύει το
καθεστώς ανεπάρκειας σε όλο της το μεγαλείο, με απο-
τέλεσμα ο μέχρι στιγμής ελλοχεύων στόχος να γίνεται
επιτακτική προτεραιότητα. Σε μια άλλη κατευθυντήρια
εκδοχή, η έλλειψη μπορεί να μην προϋπάρχει ως κατά-
σταση που ταλανίζει το πρόσωπο, αλλά να δημιουργηθεί
ξαφνικά μέσα από μια ανατρεπτική κατάσταση ή μια
επιθετική ενέργεια που σαρώνει απειλητικά. Τότε ανα-
δεικνύεται μια σπαρακτική κι αιφνίδια αποστέρηση
αυτού που υπήρχε εκεί, που ήταν δεδομένο, που έμοιαζε
να υφίσταται ως σταθερά και που πια δεν υπάρχει ή
απειλείται να χαθεί. 

Ο Propp επισημαίνει πως στη ρωσική γλώσσα

η συγγραφή του μυθιστορήματος

143



υπάρχουν οι λέξεις «...έλλειψη... στέρηση... ανεπάρκεια»
για όλες τις περιπτώσεις των ενεργειών ή των αποτελε-
σμάτων τους που ανταποκρίνονται σημασιακά στον
τρόπο που λειτουργεί η έλλειψη κατά την αφήγηση.
Ωστόσο θεωρεί ότι αυτοί οι όροι είναι σχετικά ανεπιτυχείς
στο να αποδώσουν τις έννοιες που αντιπροσωπεύουν,
ξεχωρίζοντας τον όρο «στέρηση» ως πιο εύηχο. Και εν
τέλει, για να αποφύγει την τελεσίδικη απόφανση μιας
συγκεκριμένης γλωσσικής διατύπωσης στο πλαίσιο
μιας ορολογίας, δίνει μια παρομοίωση η οποία αφηγη-
ματικά διασαφηνίζει τον ρόλο των εννοιών αυτών:
«Αυτή την έλλειψη μπορούμε να την προσομοιάσουμε
με το μηδέν, το οποίο στη σειρά των αριθμών αντιπρο-
σωπεύει μια καθορισμένη αξία.» [Propp, 1987:41]

Στην ελληνική γλώσσα έλλειψη είναι αυτό που
λείπει, αυτό που έχει αποκοπεί, αυτό που δεν υπάρχει,
ενώ όφειλε να υπάρχει, ενώ ήταν εκεί. Έλλειψη επισυμ-
βαίνει κάθε φορά που κάτι αφαιρέθηκε από το συγκρο-
τησιακό του περιβάλλον και δημιουργεί στο άτομο το
κενό της απώλειας, της απουσίας. Υπ’ αυτήν την έννοια,
πράγματι το μηδέν έχει καθορισμένη αξία, όπως επι-
σημαίνει ο Propp, όχι μόνο ως εκκίνηση πριν από το
ένα, αλλά και ως ποιότητα του ισχυρού συναισθήματος
της φυγής από το μηδέν και της έλευσης στο ένα κι
ακόμη πιο πέρα, στη μη επαναφορά στο μηδέν.

Ο Jean Paul Sartre συλλογίζεται πάνω στην έννοια
του μηδενός, δίνοντας περιεχόμενο στην ίδια την έννοια
της αφήγησης και της ανθρώπινης πράξης στο σύνολό
της: «Αυτό που αποτελεί τη συνθήκη των ερωτήσεών
μας για το είναι, είναι η διαρκής δυνατότητα του μη-
είναι, έξω από μας και μέσα σ’ εμάς. Επίσης το μη-είναι
θα πλαισιώνει την απάντηση: αυτό που θα είναι το
είναι θα αναφανεί αναγκαστικά έχοντας σα βάθος αυτό

Ελευθερία Δημητρομανωλάκη

144



που δεν είναι.» [Sartre, 1943:52]
Ακολουθώντας αυτό τον δρόμο μπορεί κανείς να

σκεφτεί ότι ίσως κάθε αφήγηση και κάθε ανθρώπινη
πράξη μέσα στην πραγματική πραγματικότητα είναι η
μετακίνηση προς την κατάκτηση του είναι και την απο-
φυγή συνάντησης ή επιστροφής στο μη είναι, ό,τι
μπορεί να σημαίνει αυτό για τον καθένα. Κάθε κίνηση
ενός ανθρώπου βασίζεται σ’ ένα στόχο, μια επιθυμία,
κι όλες οι ενέργειες που πράττει ακολουθούν η μία την
άλλη μέχρι την εκπλήρωση της επιθυμίας και την κα-
ταστολή της έλλειψης. Επομένως, αν κάθε πρόσωπο σ’
ένα αφήγημα, ιδιαίτερα ο κεντρικός ήρωας, στοιχει-
οθετηθεί σωστά με βάση το τι επιθυμεί, άρα υπό το
διαρκές ερώτημα τι ενδεχομένως του λείπει, από ’κει κι
έπειτα θ’ αρχίσουν να ξεπηδούν αφηγηματικά όλα
εκείνα τα ενεργήματα που θα τον φέρουν κοντύτερα
στην επιθυμία του και θα καλύψουν την έλλειψή του. 

Δια μέσου της στέρησης ο ήρωας υποκινείται να
δράσει για ν’ απαλείψει τις οδυνηρές επιπτώσεις της
στη ζωή του. Όπως ήδη επισημάνθηκε, μπορεί να γίνει
αισθητή ξαφνικά και ενδεχομένως βίαια, λόγω μιας ση-
μαντικής απώλειας που επέφερε η δολιοφθορά του
ανταγωνιστή, μπορεί όμως να επισυμβεί και δίχως επι-
θετική ενέργεια, στην περίπτωση που η έλλειψη προ-
ϋπήρχε και τώρα οι συνθήκες την καθιστούν αφόρητη.
Τότε η έλλειψη γίνεται το «μορφολογικό ισοδύναμο
της δολιοφθοράς» με την έννοια ότι επιφέρει τα ίδια
αποτελέσματα μ’ αυτήν και οδηγεί τον ήρωα να πράξει
κινούμενος προς την κάλυψη του κενού του. [Propp,
1987:41,42]

Το είδος της έλλειψης, της ανάγκης για κάτι, δίνει
το στίγμα για τον χαρακτήρα ενός προσώπου, ενώ ταυ-
τόχρονα αναδεικνύει τη στόχευση της αφήγησης και

η συγγραφή του μυθιστορήματος

145



την εν δυνάμει πορεία της μυθοπλασίας με βάση τις
ενέργειες που θα πράξει για να καλύψει τις επιθυμίες
του. Υπό το πρίσμα της έλλειψης και της επιθυμίας ο
Greimas εισάγει την έννοια του προσώπου, σε μια προ-
σέγγιση που αντιστοιχεί στον ρόλο του ήρωα κατά
Propp, και ορίζεται μέσα από την ακόλουθη σχέση ανα-
ζήτησης, ως εξής: 

Υποκείμενο
Αναζητεί / επιθυμεί ένα Αντικείμενο
▼
Αντικείμενο 
είναι ο στόχος αναζήτησης /επιθυμίας του Υπο-
κειμένου

(οι όροι Υποκείμενο – Αντικείμενο με κεφαλαία
κατά Greimas) [Greimas, 2000:313, 314]

Σ’ αυτήν την περίπτωση ένα Υποκείμενο-ρόλος
αναζητεί ή επιθυμεί ένα Αντικείμενο-ρόλο, που με τη
σειρά του είναι ο στόχος αναζήτησης του Υποκειμένου.
Για παράδειγμα ένας άντρας επιθυμεί μια γυναίκα ή το
αντίστροφο. [Propp, 1987:41] Σε κάθε περίπτωση, η
έννοια του Αντικειμένου ως σκοπούμενου και επιθυ-
μούμενου αποτελέσματος, είναι διευρυμένη και μπορεί
να σηματοδοτεί μια ιδέα, μια προσωπική κατάκτηση,
μια συνθήκη ζωής, μια γνώση, μια υλική κατάκτηση,
μια κοινωνική νίκη, έναν ευρύτερο στόχο στην εξέλιξη
της ιστορίας του Υποκειμένου. [Greimas, 2000:313,314]
Δεδομένου πως το Αντικείμενο δεν αποτελεί πάντα
ένα συγκεκριμένο πρόσωπο, ο Greimas επισημαίνει
πως η διαπλοκή μεταξύ Υποκειμένου και Αντικειμένου
εξελίσσεται μέσα από την επιθυμία, βασίζεται σ’ αυτήν
και στηρίζει μια «τελεολογική σχέση», που κατεύθυνσή
της είναι η εκπλήρωση αυτής της επιθυμίας. [Greimas,
2000:314] Έτσι λοιπόν, η έννοια της επιθυμίας προσ-

Ελευθερία Δημητρομανωλάκη

146



διορίζεται μέσα από τον σκοπό, μέσα από τον στόχο
προς ένα αντικείμενο, προς ένα πρόσωπο, προς μια
ιδέα ή μια συνθήκη ζωής. Σ’ αυτή τη βάση, ο E. Souriau
πρότεινε έναν κατάλογο με «βασικές θεματικές δυνάμεις»
που αντανακλούν την επιθυμία, θεματικές στις οποίες
παραπέμπει ο Greimas. Η λίστα του Souriau, δημιουρ-
γημένη για το θέατρο και τις δραματικές καταστάσεις,
εκπλήσσει με την αμεσότητά της και αποτελεί μια απο-
κάλυψη του πώς λειτουργεί η σχέση επιθυμίας και έλ-
λειψης. [Greimas, 2000:321] Κατ’ αυτόν οι βασικές θε-
ματικές δυνάμεις είναι οι ακόλουθες:

«...• αγάπη (σεξουαλική, οικογενειακή ή φιλική –σε
συνδυασμό με θαυμασμό, ηθική ευθύνη, ψυχική φόρ-
τιση)∙

• θρησκευτικός ή πολιτικός φανατισμός∙
• απληστία, φιλαργυρία, επιθυμία για πλούτη, πολυ-

τέλεια, ευχαρίστηση, ομορφιά, τιμές, εξουσία, απολαύσεις,
περηφάνια• 

• φθόνος, ζήλια∙
• μίσος, επιθυμία εκδίκησης∙
• περιέργεια (συγκεκριμένη, ζωτική ή μεταφυσική)
• πατριωτισμός∙
• επιθυμία μιας ορισμένης εργασίας και κλίση (θρη-

σκευτική, επιστημονική, καλλιτεχνική, ταξιδιωτική, επι-
χειρηματική, για τη στρατιωτική ζωή ή την πολιτική)∙

• ανάγκη για ξεκούραση, ειρήνη, άσυλο, απελευθέ-
ρωση, ελευθερία∙

• ανάγκη για Άλλο πράγμα και για Αλλού∙
• ανάγκη για έξαψη, για δράση οποιασδήποτε μορφής• 
• ανάγκη να αισθάνεσαι ζωντανός, να πραγματώνεσαι,

να ολοκληρώνεσαι∙
• ίλιγγος για κάθε άβυσσο του κακού ή της εμπειρίας
• όλες οι φοβίες:

η συγγραφή του μυθιστορήματος

147



>φόβος θανάτου,
>της αμαρτίας, της τύψης,
>της περιρρέουσας ασχήμιας,
>της αρρώστιας,
>της πλήξης,
>της απώλειας της αγάπης,
>φόβος για τη δυστυχία των δικών μας, για τον

πόνο τους ή για τον θάνατό τους, για την ηθική τους
κατάπτωση, για την ταπείνωσή τους,

>φόβος ή ελπίδα για όσα ανήκουν στο υπερπέραν.» 
[Souriau, 1950: 258,259 και Greimas, 2000: 321,322]

Παρουσιάζει ερευνητικό ενδιαφέρον με ποιους
τρόπους ο Souriau εμβαθύνει στις δραματικές κατα-
στάσεις του θεάτρου ως δραματικές λειτουργίες, εμ-
φανίζοντας κοινούς τόπους και αντιστοιχίες με τον
Propp, κυρίως ως προς την ταξινομική λογική και τον
δομικό ρόλο της λειτουργίας (χωρίς να γνωρίζει καν το
έργο του Ρώσου θεωρητικού, αφού η Μορφολογία του
παραμυθιού μεταφράστηκε αργότερα στη Γαλλία).
[Μπενάτσης, 2010:260] Ίσως γι’ αυτό ο Greimas επιδει-
κνύει μεγάλο ενδιαφέρον για τις θεματικές δυνάμεις
του Souriau, επισημαίνοντας πως παρά την έλλειψη
πληρότητας ή την απουσία ταξινόμησης, αναδεικνύεται
στο έργο του ένας εξαιρετικά σημαντικός πυρήνας:
«Μπορούμε ωστόσο να τονίσουμε μια σημαντική διά-
κριση, η οποία σε διαφορετική περίπτωση, θα μας είχε
ίσως διαφύγει: την αντίθεση ανάμεσα στις επιθυμίες
και τις ανάγκες, από τη μια πλευρά, και "όλους τους
φόβους" από την άλλη. Βλέπουμε ότι το προτεινόμενο
μοντέλο δράσης, αρθρωμένο πάνω στη σχέση της "επι-
θυμίας", υπόκειται στον αρνητικό μετασχηματισμό...»
[Greimas, 2000:323] 

Πράγματι χωρίς την αφηγηματική προσέγγιση πάνω

Ελευθερία Δημητρομανωλάκη

148



στον φόβο, ένα μεγάλο μέρος των ανθρώπινων πράξεων,
αυτών που εδράζονται στον φόβο ή περαιτέρω στα
όποια αρνητικά συναισθήματα, θα έμενε εκτός αφηγη-
ματικής πλαισίωσης. Τα μοντέλα της ανθρώπινης πράξης
υπό το ενιαίο πρίσμα του πώς η έλλειψη για κάτι και
αντίστοιχα η επιθυμία προς αυτό μπορεί να κινείται
προς δύο κατευθύνσεις, μια θετική και μια αρνητική,
προκύπτει από την ίδια τη φύση του ανθρώπου, ο
οποίος αποδεικνύεται ικανός για τα σπουδαιότερα και
για τα πιο ποταπά.
Θετική κατεύθυνση της επιθυμίας

• επιθυμία προσφοράς και κοινωνικής δικαιοσύνης
• επιθυμία αγάπης
• επιθυμία καταξίωσης, επιτυχίας, οικονομικής ευ-

μάρειας 
• ερωτική επιθυμία
• επιθυμία γνώσης, πνευματικής εξέλιξης και καλ-

λιέργειας
• επιθυμία ελευθερίας
• επιθυμία απάλειψης του πόνου, ψυχικού ή σωματικού
• επιθυμία εξιλέωσης ή συνειδησιακής κάθαρσης

Αρνητική κατεύθυνση της επιθυμίας 
• επιθυμία για ανεξέλεγκτη δύναμη, εξουσία, επιβολή
• βουλιμία για χρήμα σε βάρος των άλλων
• επιθυμία για δόξα και προβολή με όποιο κόστος 
• επιθυμία για τέλεση κακού στον εαυτό ή τους άλλους
• επιθυμία για εκδίκηση
• ορμέμφυτη οργισμένη επιθυμία καταστροφής

Η μελέτη της λογοτεχνίας, της κοινωνίας, της Ιστο-
ρίας, της ανθρώπινης ύπαρξης και ψυχολογίας, μπορεί
ν’ αναδείξει τα πολλαπλά κέντρα της επιθυμίας των προ-
σώπων μιας αφήγησης ή των διεκδικήσεων μιας κοι-
νωνικής συλλογικότητας. Μπορεί να ειπωθεί πως στον

η συγγραφή του μυθιστορήματος

149



πυρήνα της έλλειψης βρίσκεται η κεντρική ιδέα του
μυθοπλαστικού κόσμου. Εάν βρεθεί σε τι συνίσταται ο
κόμβος της, τότε η αφήγηση θα οδεύσει στον στόχο με
επίγνωση του τι πρόκειται ν’ ακολουθήσει ώστε ν’ απο-
δοθεί το νόημα.

Σχέση της αφηγηματικής έλλειψης με την απουσία 
Μια προσεκτική θεώρηση του ρόλου των λειτουρ-

γιών και των συγκρούσεων που προωθούν, κάνει
διακριτή μια θεματική γειτνίαση της αφηγηματικής έλ-
λειψης με το εναρκτήριο συμβάν της απουσίας ή της
απώλειας, γεγονότα που συνήθως εμφανίζονται πρω-
θύστερα ως ένα πρελούδιο του μετέπειτα κρεσέντο
δράσεων προς την έλλειψη ή τη δολιοφθορά. Αυτό
που διαφοροποιεί τις δύο πράξεις είναι η ένταση και ο
ρόλος τους ως προς την εξέλιξη. Η αφηγηματική απουσία
προηγείται και είναι ασθενέστερης μορφής από την
έλλειψη, επιτελώντας έναν προοιμιακό ρόλο. Όταν
όμως εισάγεται ως η μεγαλύτερη δυνατή ζημιά, τότε
αποτελεί έλλειψη που οδηγεί στη δράση για την ανα-
τροπή της. Η διαφορά τους δηλαδή συνίσταται στην
έμφαση, στην ένταση και στο τι ακολουθεί. Ως ποιότητες
εμφανίζουν την ίδια ουσία. Η μελέτη των μυθοπλαστικών
εκφάνσεων αναδεικνύει πως αυτό που σε μια Α ιστορία
λειτουργεί ως απουσία, σε μια Β ιστορία το ίδιο ακριβώς
ενέργημα λειτουργεί ως έλλειψη ή ενδεχομένως ως
δολιοφθορά. Σε κάθε περίπτωση, κατά τη μυθοπλαστική
διαδρομή από την έναρξη ως τη μέση της ιστορίας, η
καθοριστική παράμετρος που ενώνει αφηγηματικά
αυτήν την πορεία συνίσταται πάντα στο τι χάνει ο
ήρωας ή τι του λείπει, τι είναι αυτό που θα αναζωπυρώσει
τις εφησυχασμένες δυνάμεις του ή θα του δώσει μεγα-
λύτερη ορμή να πράξει ακόμη και το αδύνατο ή πάντως

Ελευθερία Δημητρομανωλάκη

150



το επιθυμούμενο.
Όλα όσα αναπτύχθηκαν για τη δολιοφθορά –το

πλήγμα όποιας μορφής– στη σχέση της με την έλλειψη
–ή την έλλειψη αυτή καθαυτή που προϋπάρχει και τη
σχέση αυτής με την εναρκτήρια απουσία– κάνουν δια-
κριτό πως ο συγγραφέας θα πρέπει να έχει μια γενική
εικόνα του τι μυθιστόρημα, τι ιστορία θέλει να γράψει.
Θα είναι τελείως διαφορετική η έλλειψη κι επομένως η
απουσία της αρχής σ’ ένα αφήγημα κοινωνικό, απ’ ότι
σ’ ένα ερωτικό ή ένα αστυνομικό ή ένα πολιτικό ή
υπαρξιακό αφήγημα. Για παράδειγμα, είναι σίγουρο
πως ο Ζοζέ Σαραμάγκου, πριν αποφασίσει την αρχή
του «Περί Τυφλότητος» (1995), είχε προαποφασίσει
πως θα μιλήσει για μια κοινωνία σε επερχόμενη τύφλωση.
Πριν συλλάβει και αποδώσει την τύφλωση του πρώτου
τυφλού στη μέση του δρόμου κι ενώ αυτός οδηγούσε,
σίγουρα είχε σχηματίσει στο νου του τις επόμενες τυ-
φλώσεις και τις συνέπειές τους, μέχρι την τύφλωση
όλου του πληθυσμού. Αφηγηματικά μιλώντας, αυτό
σημαίνει πως αν η γενική τύφλωση του πληθυσμού α-
ντιπροσωπεύει και μπορεί να οριστεί ως η μεγάλη έλ-
λειψη του μυθιστορήματος –με ό,τι αυτό σημαίνει σε
συμβολικό επίπεδο– μια ανελέητη επιδημία τύφλωσης,
παράδοξη και καθολική, τότε η ξαφνική απουσία φωτός
στα μάτια του πρώτου τυφλού είναι σίγουρα μια έναρξη
πρώιμης, ασθενούς, ήπιας συνθήκης συγκριτικά μ’ αυτό
που συνολικά πρόκειται να συμβεί. 

Σε αντίστοιχη αφηγηματική λογική, ο Albert Camus
στην εναρκτήρια πλοκή της «Πανούκλας» (1947) σχε-
διάζει τα σωρευτικά επαναλαμβανόμενα κρούσματα
νεκρών ποντικών, τα εξελίσσει σε σταδιακή εξάπλωση
μιας θανατηφόρας επιδημίας των τρωκτικών, για να
οδηγήσει τη μυθοπλασία στην εξάπλωση πανδημίας

η συγγραφή του μυθιστορήματος

151



της πανούκλας στους ανθρώπους, με πρώτο νεκρό τον
θυρωρό που έπιασε τον πρώτο, τον δεύτερο, τον τρίτο
και τα επόμενα νεκρά ποντίκια της εξιστόρησης. 

5/ΙΙ/1. Παράλογη – τελεσίδικη μεταμόρφωση και
έλλειψη ως απομόνωση από την οικογένεια 

«Μεταμόρφωση», Franz Kafka

Στη νουβέλα δεν υπάρχει καμιά προετοιμασία,
καμιά προσήμανση για τον αναγνώστη –ούτε για τον
ίδιο τον ήρωα– για ό,τι του συμβαίνει. Η απώλεια της
ανθρώπινης σωματικότητας του Γκρέγκορ έχει ήδη τε-
λεστεί με την έναρξη της αφήγησης σηματοδοτώντας
μια ασύλληπτη παραδοξότητα, στο όριο ενός μεταιχ-
μιακού πραγματικού που φλερτάρει με το μη πραγματικό,
αν και ευθύς εξαρχής δηλώνεται πως δεν πρόκειται για
όνειρο. 

Η αφηγηματική διαδρομή από την απότομη εναρ-
κτήρια απουσία-αποστέρηση του σώματος και τη με-
τάλλαξη σε σώμα ζωυφίου, μέχρι τη δολιοφθορά-
πλήγμα συνίσταται σε μια πορεία συνειδητοποίησης
των ακραίων σωματικών αλλαγών, που οι περισσότερες
έγιναν μέσα στον ύπνο, αφού ο Γκρέγκορ ξυπνά ως
ζωύφιο, ενώ ταυτόχρονα ως αφήγηση εμμένει στην
επισήμανση της ανθρώπινης συνειδητότητας του με-
ταμορφωμένου και της πλήρους επίγνωσης που τον
διακατέχει για το τι θα προκαλέσει στους άλλους η θέα
του, ενώ την ίδια στιγμή συλλογίζεται πως πρέπει να
σηκωθεί και να πάει στη δουλειά του. Η διαδρομή από
την αφηγηματική απουσία στη δολιοφθορά, η μετάβαση
από την απώλεια στο πλήγμα δίνεται μυθοπλαστικά
μέσα από την περιγραφή μιας αναπόδραστης μετάλλαξης
που είναι τελεσίδικη. Μπορεί να ειπωθεί ότι η αφηγη-

Ελευθερία Δημητρομανωλάκη

152



ματική δολιοφθορά στη «Μεταμόρφωση» δεν είναι
άλλο παρά η συνειδητοποίηση του τελεσίδικου από
πλευράς του Γκρέγκορ, επιδεινούμενη μέσα από την
επαφή του με τους άλλους, τους δικούς που έχουν γίνει
ξένοι και δεν ανταποκρίνονται πλέον με τον ίδιο τρόπο
σ’ αυτόν. Δεν υπάρχει καμιά αμφιβολία για το εντελώς
πραγματικό του τρομακτικού συμβάντος, που για τον
μεταμορφωμένο μπορεί να είναι δυσχερές, βασανιστικό,
αλλά εντέλει γίνεται αναγκαστικά αποδεκτό, ενώ για
τους άλλους είναι κάτι φρικώδες. Η επιβολή του ανεξέ-
λεγκτου και παράλογου κανόνα μεταμόρφωσης, έχει
σαν αποτέλεσμα την αποκοπή από τους άλλους. Στη
θέα του όλοι σοκάρονται αναπότρεπτα, χωρίς περιθώρια
κατανόησης.

Αν γίνει αποδεκτό πως η απουσία, το ατυχές εναρ-
κτήριο συμβάν μιας μυθοπλασίας, στη «Μεταμόρφωση»
λειτουργεί ως η πλήρης αλλαγή μορφής σε γλοιώδες
και τρομακτικό ζωύφιο, τότε δολιοφθορά αποτελεί η
σοκαρισμένη άρνηση των άλλων να δουν τον Γκρέγκορ
ως ανθρώπινο ον και η επιμονή τους να τον αντιμετω-
πίζουν ως κάτι απεχθές και σιχαμένο. Πώς θα μπορούσαν
πράγματι να τον αναγνωρίσουν οι έξω ως το δικό τους
παιδί και αδελφό, κάτω από την απεχθή ιδιότητα του
ζωυφίου; 

Ο Paul Ricoeur επισημαίνει πως «...τα φυσικά πρό-
σωπα και τα σώματα που είμαστε αποτελούν τέτοια
βασικά επιμέρους πράγματα, υπό την έννοια ότι δεν
μπορούμε να ταυτοποιήσουμε το οτιδήποτε δίχως να
παραπέμψουμε, εντέλει, στον έναν ή στον άλλον από
τους δύο αυτούς τύπους επιμέρους πραγμάτων.» [Ricoeur,
2008:50]

Η σκέψη ετούτη θέτει μια ακόμη προοπτική ανά-
γνωσης στο ζήτημα της τελεσθείσας μεταμόρφωσης.

η συγγραφή του μυθιστορήματος

153



Δεν είναι μόνο ο τρόμος ή η ανησυχία που θα νιώσουν
οι γονείς μπροστά σ’ ένα Γκρέγκορ ζωύφιο, αλλά ίσως
τα συναισθήματα και οι σκέψεις που θα έκανε ο ίδιος ο
Γκρέγκορ αν δεν τον αναγνώριζαν, αν δεν τον "ταυτο-
ποιούσαν" ως το παιδί τους. Αυτό δε δηλώνεται από
τον αφηγητή, όμως ο αναγνώστης έχει κάθε λόγο να
το σκεφτεί, ως μια πιθανή εκδοχή των συλλογισμών
αυτού του ζωυφίου με ανθρώπινη σκέψη. Ως συνέπεια
της δολιοφθοράς, την οποία βέβαια υφίσταται έμμεσα
και η οικογένεια, η έλλειψη για το μεταμορφωμένο συ-
νίσταται στην πλήρη αποκοπή από τον κοινωνικό-οι-
κογενειακό ιστό, στην πλήρη αποξένωση από το αν-
θρώπινο υπάρχειν και γίγνεσθαι.

«Δυστυχώς αυτή η φυγή του πληρε-
ξουσίου φαινόταν τώρα να θορύβησε
εντελώς και τον πατέρα, που (...) βάλ-
θηκε χτυπώντας τα πόδια και κραδαί-
νοντας το μπαστούνι και την εφημε-
ρίδα να διώξει τον Γκρέγκορ πίσω
στην κάμαρή του. Καμιά παράκληση
του Γκρέγκορ δεν ωφέλησε, καμιά πα-
ράκληση δεν έγινε άλλωστε αντιλη-
πτή, όσο κι αν έστρεφε ταπεινά το κε-
φάλι του, άλλο τόσο ο πατέρας χτυ-
πούσε δυνατότερα με τα πόδια. (...) ο
πατέρας του ’δωσε τώρα από πίσω
ένα πραγματικά λυτρωτικό γερό χτύ-
πημα, και πετάχτηκε όλος αίματα μα-
κριά μέσα στην κάμαρή του.» [Κεφ. Ι,
&29] 

Παρά την ιδιομορφία της κατάστασης –κι ίσως
ακριβώς γι’ αυτό– η αφήγηση συνεχώς επισημαίνει την

Ελευθερία Δημητρομανωλάκη

154



επίγνωση του Γκρέγκορ για την κατάστασή του και
δίνει στοιχεία που καταδεικνύουν όχι μόνο τη λογική
συγκρότηση του διαφορετικού πλέον όντος, αλλά και
το συνειδησιακό του πλαίσιο. Παράλληλα, ο διακαής
πόθος για αποδοχή, που προηγείται και υπερισχύει α-
κόμη και της αγωνίας για τη μετάλλαξη αυτή καθαυτή,
αποτελεί την πιο τραγική ειρωνεία. 

Μέσα από τις συνεχείς παραδοξότητες και τις α-
ντικρουόμενες σκέψεις, αποκαλύπτεται η οδυνηρή σύ-
γκρουση του νέου όντος Γκρέγκορ Σάμσα με τον εαυτό
του, αφού η όποια βούληση ανατρέπεται από την πλήρη
άρνηση του σώματος να υπακούσει, η όποια επιθυμία
αναιρείται αφού προσκρούει στον τρόμο ή την απέχθεια
των άλλων κι ενδεχομένως κάθε παλιά ανάγκη να έχει
ήδη αυτοκαταργηθεί, αφού το νέο ξένο-δικό σώμα επι-
βάλλει νέες ανάγκες, νέες πραγματικότητες. Κι αν η
τρομερή περιπέτεια της «Μεταμόρφωσης» μοιάζει
ακραία, υπό το πρίσμα της αλληγορίας κατανοείται
πως δεν είναι καθόλου ακραία, καθώς μπορεί ν’ αντι-
κατασταθεί με άλλες πιο πραγματικές μεταμορφώσεις: 

• η μεταμόρφωση ή ο ακρωτηριασμός του ανθρώ-
πινου σώματος μετά από επίθεση, ατύχημα ή ασθένεια,
συμπεριλαμβανομένων και των πρόσθετων τεχνητών
μελών ή των ενδεχόμενων αλλαγών από πλαστικές
επεμβάσεις.

• η σταδιακή αλλά αναπόφευκτη μεταμόρφωση με
την έλευση των γηρατειών.

• η μεταμόρφωση που μια χρόνια ή ξαφνική ψυχική
αστάθεια ή καθήλωση δημιουργεί στο σώμα 

• η μεταμόρφωση ως θάνατος (που αντιστοιχεί στο
τέλος του Γκρέγκορ Σάμσα)

Ο Todorov αναλύει ετούτη τη διάσταση αλληγορίας
στη «Μεταμόρφωση» και την ταυτόχρονη αναίρεσή

η συγγραφή του μυθιστορήματος

155



της από το ίδιο το κείμενο: «Μπορούμε ασφαλώς να
προτείνουμε πολλές αλληγορικές ερμηνείες του κειμένου.
Αλλά το κείμενο δεν προσφέρει καμιά ρητή ένδειξη
που θα επιβεβαίωνε τη μια ή την άλλη από τις ερμηνείες
αυτές. Το έχουν πει συχνά μιλώντας για τον Kafka: οι
αφηγήσεις του πρέπει να διαβάζονται πρώτα απ’ όλα,
ως αφηγήσεις, στο κυριολεκτικό επίπεδο.» [Todorov,
1991:209] 

Είναι ακριβώς έτσι όπως το επισημαίνει ο Todorov,
«το κείμενο δεν προσφέρει καμιά ρητή ένδειξη που θα
επιβεβαίωνε τη μια ή την άλλη από τις ερμηνείες αυτές»,
ωστόσο μπορεί να σκεφτεί κανείς πως ίσως ακριβώς γι’
αυτό τον λόγο δύναται να υποστηριχθούν όλες οι
πιθανές αλληγορικές ερμηνείες ή πάντως οι αναγωγές
στην πραγματικότητα με τον έναν ή τον άλλο τρόπο,
γεγονός που καθιστά τη «Μεταμόρφωση» κορυφαίο
έργο του μοντερνισμού και ανοιχτό έργο τέχνης.

Ελευθερία Δημητρομανωλάκη

156



6. ΓΝΩΣΤΟΠΟΙΗΣΗ
ΟΔΥΝΗΡΗΣ ΑΛΗΘΕΙΑΣ -VS- 
ΑΝΤΙΔΡΑΣΗ, ΑΝΑΛΗΨΗ ΔΡΑΣΗΣ 
Άτομο, θεσμός ή συλλογικότητα γνωστοποιεί στον
ήρωα τα δυσάρεστα κι αυτός αντιδρά 

Η σύγκρουση οδηγεί στον αγώνα 
Μετά τις έντονες καταστάσεις που έχουν προηγηθεί

κατά την εξέλιξη της ζημιογόνου δολιοφθοράς, έρχεται
η επίγνωση της οδυνηρής αλλαγής, μαζί με τον κίνδυνο
που διατρέχει ή την απώλεια που βιώνει ο ήρωας. Στο
σημείο ετούτο της μυθοπλασίας εμφανίζεται αφηγη-
ματικά μια ηθελημένη χαλάρωση της έντασης, μια απο-
φόρτιση που μπορεί να είναι απαραίτητη και για τον
ήρωα, ώστε να στοχαστεί πάνω στη νέα κατάστασή του
και να ανασυγκροτηθεί. Η συνθήκη ανασυγκρότησης
μπορεί να συνδεθεί με την αναχώρηση, ώστε να βρουν
έδαφος ν’ αναπτυχθούν οι νέες δοκιμασίες του ήρωα
πριν την καθοριστική, την κομβική μάχη με τον αντίπαλό
του. 

Μια τέτοια διευθέτηση θα βοηθήσει αφηγηματικά
στο να δημιουργηθεί μια μυθοπλαστική γέφυρα για τη
μεγάλη σύγκρουση και παράλληλα θα ενδυναμώσει
την από πλευράς του συγγραφέα συγκρότηση των εν-
διάμεσων εκείνων πράξεων που σηματοδοτούν και
αποδίδουν πλήρως την κινητοποίηση του ήρωα, με τέ-
τοιο τρόπο ώστε να τον οδηγούν στον στόχο του. 

157



6/Ι. Μεσολάβηση και γνωστοποίηση, πληροφόρηση
(γνωστοποίηση από πλευράς διαμεσολαβητή) 

Μυθοπλαστικές εκδοχές
• γνωστοποίηση οδυνηρής αλήθειας 
• γνωστοποίηση απαραίτητων δύσκολων ενεργειών 
• προσωπική επίγνωση που οδηγεί σε δύσκολες απο-

φάσεις

Η στιγμή της γνωστοποίησης ενός αρνητικού, οδυ-
νηρού ή επιβλαβούς γεγονότος, σηματοδοτεί τη μέγιστη
αλλαγή της ζωής ενός προσώπου ή μιας οικογένειας,
αποτελεί ένα σημείο μηδέν, ένα συμβάν που συγκλονίζει
καθορίζοντας τις εξελίξεις. Αποτελεί τη συνδετική γέ-
φυρα που συνδέει το μέχρι εδώ παρόν της ζωής του ή-
ρωα, με ένα δυσοίωνο μέλλον. Η ξαφνική συνειδητο-
ποίηση μιας συμφοράς ή μιας αρνητικής έκβασης, υπά-
γεται σ’ αυτήν την αφηγηματική λειτουργία. Η επίγνωση
της αλλαγής, η απρόσμενη αποσταθεροποίηση, η άμεση
επαφή με τις δυσκολίες ωθεί τη γνωστοποίηση στο να
γίνει ο ακαριαίος χρόνος της μέγιστης αγωνίας ή της
βασανιστικής ανησυχίας, στην περίπτωση που ο ήρωας
δεν έχει καταλάβει ακόμη τι του έχει συμβεί ή δεν έχει
πλήρη εικόνα της νέας του πραγματικότητας. Κι έτσι,
αναπόφευκτα, αρχίζει ένας νέος τρόπος δράσης για τη
σωτηρία του εαυτού ή των άλλων. 

Ο ήρωας δεν έχει άλλα περιθώρια, από ’δω και πέ-
ρα βουτά στην περιπέτεια, βουτά στη ζωή. Το επιβλαβές
κακό ή αρνητικό συμβάν έχει τελεστεί για τη ζωή του
κι αυτός πρέπει ν’ αγωνιστεί για να πάρει πίσω την ευ-
τυχία του κι όλα όσα του ανήκαν ή να πολεμήσει για να
κατακτήσει τις νέες επιθυμίες του. Με την πληροφόρηση
από πλευράς του επιφορτισμένου από τις καταστάσεις

Ελευθερία Δημητρομανωλάκη

158



μεσολαβητή, η αφήγηση μπαίνει σε μια νέα ενότητα
που σηματοδοτεί την κεντρική δοκιμασία του ήρωα
και αποτελεί το μεσαίο τμήμα του μύθου. Απ’ αυτήν θα
εξαρτηθεί η έκβαση του αφηγήματος. Πρόκειται για μια
λειτουργία που, κατά τον Propp, εισάγει τον ήρωα στον
μύθο, με την έννοια ότι τον αναγκάζει να πράξει, ν’ α-
ποφασίσει, να κινηθεί γρήγορα, να ωριμάσει, να κατα-
λάβει τη ζωή και τι θέλει απ’ αυτήν και τον εαυτό του:
«Η δυστυχία ή η έλλειψη γνωστοποιείται, απευθύνεται
στον ήρωα παράκληση ή εντολή, τον αποστέλλουν ή
τον αφήνουν να φύγει» [Propp, 1987:42]

Η λειτουργία της γνωστοποίησης –ή πληροφόρησης
κατά Greimas– φέρνει στην επιφάνεια κι έναν άλλο
ρόλο, αυτόν του διαμεσολαβητή ή αλλιώς αποστολέα
ή πομπού. [Greimas, 2000: 309-311 κ. 314-316] Το πρό-
σωπο του αποστολέα ενημερώνει τον ήρωα για τις δυ-
σάρεστες εξελίξεις και τον κινητοποιεί να φύγει μακριά
από το σπίτι του, αμέσως μετά τη δολιοφθορά και τη
δυναμική έναρξη της πλοκής, είτε γιατί πρέπει να ξεκι-
νήσει μια δική του αναζήτηση (ήρωας-αναζητητής),
είτε γιατί πρέπει να σωθεί από μια καταδίωξη (ήρωας-
θύμα). [Propp, 1987:43-44] Ο αποστολέας πολύ συχνά
είναι ένας δυσοίωνος διαμεσολαβητής για τον ήρωα,
αφού στις περισσότερες περιπτώσεις φέρνει αρνητικές
κι ενδεχομένως οδυνηρές ειδήσεις, ενώ την ίδια στιγμή
τον προτρέπει άμεσα ή έμμεσα να δράσει για να διεκ-
δικήσει πίσω αυτό που έχασε ή αυτό που κινδυνεύει να
χάσει. [Propp, 1987:88] Σε κάθε αφήγηση συμβολίζει
τη βίαιη εξώθηση στην ωριμότητα, την ανεξαρτησία ή
την απαιτούμενη προσπάθεια για την ενεργοποίηση
του εαυτού. Ανάλογα με τα χαρακτηριστικά του ήρωα
και τον ρόλο που επιτελεί στην αφήγηση, διαφοροποι-
ούνται και οι τρόποι γνωστοποίησης κι έτσι εμφανίζονται

η συγγραφή του μυθιστορήματος

159



συνήθως οι ακόλουθες μυθοπλαστικές εκφάνσεις με
τον αποστολέα-μεσολαβητή ή πληροφοριοδότη να:

-α- απευθύνεται στα αλτρουιστικά συναισθήματα ή
τα ανθρωπιστικά ιδεώδη του ήρωα, εάν ετούτος δια-
κρίνεται από πνευματικό σθένος και ήθος, με βούληση
ν’ αγωνιστεί για το κοινό καλό. [Propp, 1987:43]

-β- εκφέρει μια εντολή που «κάποτε συνοδεύεται με
απειλές... κάποτε και από απειλές και από υποσχέσεις
μαζί.» [Propp, 1987:43]. Η περίπτωση αυτή σηματοδοτεί
την αμφίβολη θέση του ήρωα στην κοινωνική ιεραρχία,
από τη στιγμή που κάποιος μπορεί να τον απειλήσει ή
να του δώσει εντολή κι ενδεχομένως προβάλλει τις α-
ντιρρήσεις του ως προς τον τρόπο δράσης που του ε-
πιβάλλουν. Συνήθως μια τέτοια εκδοχή αναδεικνύει το
καταπιεσμένο πρόσωπο που εξωθείται να πράξει κάτι
που κείται στο μεταίχμιο της βούλησής του, είτε ως μια
προσωπικού τύπου αμφιθυμία, είτε ως μια συνειδησιακή
σύγκρουση μεταξύ καθήκοντος και ηθικών επιταγών,
χωρίς να αμφισβητείται το ενδιαφέρον του για το κοινό
καλό.

-γ- γνωστοποιεί ένα προσωπικό πρόβλημα ή να επι-
σημαίνει τον κίνδυνο μιας προσωπικής διεκδίκησης,
δεδομένα που οδηγούν τον ήρωα ν’ αναχωρήσει για
μια αναπόφευκτη μάχη ή για την εκπλήρωση των πιο
προσωπικών κι εσώτερων επιθυμιών. [Propp, 1987:43]

Σ’ ένα ευρύτερο πλαίσιο εδώ μπορεί να υπαχθεί
κάθε περίπτωση όπου το κεντρικό πρόσωπο εγκαταλείπει
την οικογένειά του, τη δουλειά του, το ευρύτερο περι-
βάλλον που ζει, για ν’ αναμετρηθεί με κάτι που του
τρώει τα σωθικά. Αποτελεί μια περίπτωση αναμέτρησης
με τον εαυτό και μοιάζει να είναι το επακόλουθο μιας
βαθιάς έλλειψης.

-δ- διαμεσολαβεί τη δολιοφθορά στην πιο αρνητική

Ελευθερία Δημητρομανωλάκη

160



της μορφή και φέρνει στο φως τις οδυνηρές εξελίξεις,
μαζί με τις νέες ευθύνες του ήρωα. Η επίδρασή της
είναι τόσο ισχυρή, λόγω του προηγηθέντος συμβάντος
(πχ. μια απαγωγή), κατά την οποία ο ήρωας δεν έχει
κανένα περιθώριο να μην αντιδράσει. Μπαίνει στη μάχη
με όσες δυνάμεις διαθέτει, αναμετριέται με ό,τι δε δια-
θέτει, πρέπει να βρει και να μάθει, προκειμένου να
σώσει ό,τι πολυτιμότερο έχει ή να χτίσει ξανά μετά από
ό,τι πολύτιμο έχασε. Είναι σημαντικό να επισημανθεί
πως η περίπτωση ετούτη εμφανίζεται αφηγηματικά με
τον ίδιο τρόπο περίπου στους ήρωες-θύματα όπως και
στους αναζητητές. Η διαφορά έγκειται στο ότι ο ήρωας-
αναζητητής δεν έχει πάθει ζημιά ο ίδιος, αλλά ένα προ-
σφιλές του πρόσωπο, είτε λόγω οικογενειακών, φιλικών
ή άλλων δεσμών, ενώ ο ήρωας-θύμα έχει αντιμετωπίσει
ο ίδιος προσωπικά τη δολιοφθορά. [Propp, 1987:43]

Σ’ ένα ευρύτερο πλαίσιο και υπό το πρίσμα της
αφήγησης, το οδυνηρό βίωμα της αλλαγής, ένα αρνητικό
συμβάν, αναδιανέμει τα συμφέροντα και τις επιδιώξεις,
οδηγεί σε μια νέα διαπραγματευτική σχέση με τους άλ-
λους, ξεπερνά ό,τι ήταν λειτουργικό και σύνηθες μέχρι
εκείνη τη στιγμή και η επώδυνη απώλεια η συνθήκη ο-
δηγεί στην ξαφνική μετάβαση από το σημείο α στο ση-
μείο ω, χωρίς προετοιμασία ψυχική ή σωματική, χωρίς
εφεδρείες. Αναδεικνύεται έτσι πως η συνειδητοποίηση
της αρνητικής εκδοχής της πραγματικότητας, είτε ως
επαχθής κι επώδυνη ζημιά, είτε ως αλλαγή συνθηκών,
συντελεί μια υπαρξιακή ή μια πραγματική μετατόπιση
και σε κάθε περίπτωση αποτελεί την αρχή για το νέο,
το καθοριστικό συγκρουσιακό πλαίσιο. Έτσι, από τις α-
ποτυπώσεις αυτής της ενέργειας στον μύθο, διαφαίνεται
πως οι περιπτώσεις διαμεσολάβησης ενός αποστολέα
ή μεσολαβητή εμφανίζει ποικίλες μορφές, ιδίως στο

η συγγραφή του μυθιστορήματος

161



μυθιστόρημα που απλώνει στις πολύτροπες εκφάνσεις
της πραγματικότητας. Από την απλή γνωστοποίηση
της δυστυχίας μέχρι την επιβολή ανάληψης δράσης
προς τον κεντρικό χαρακτήρα ή την παράκληση για
κάτι τέτοιο. Μπορεί να γίνει με τρόπο ήπιο ή έντονο
ανάλογα με τα στοιχεία του χαρακτήρα του αποστολέα.
Μπορεί να γίνει σταδιακά, μέσα από προσημάνσεις ή
προειδοποιήσεις για την έλευση της δυστυχίας, πράγμα
που οδηγεί σε μια κλιμακωτή ανάπτυξη της έντασης
κατά την αφήγηση. Μπορεί όμως να τελεστεί ξαφνικά
κι απότομα από πλευράς του αποστολέα γεγονός που
θα εκτινάξει την ένταση για τον κεντρικό χαρακτήρα
και για την αφήγηση. [Propp, 1987:43]

Σε κάθε περίπτωση αυτό που παρατηρείται και
που έχει σημασία είναι πως ο αποστολέας σα ρόλος
έχει επαφή με την πραγματικότητα της ιστορίας και τα
δεδομένα της, αυτά ακριβώς τα δεδομένα μεταφέρει,
ασχέτως του πόσο έτοιμος είναι ή δεν είναι ο ήρωας να
τα δεχτεί.

6/ΙΙ. Αντίδραση στη γνωστοποίηση – ανάληψη δρά-
σης
(αντίδραση στη οδυνηρή γνώση, μετακίνηση στο δύ-
σκολο στόχο) 

Μυθοπλαστικές εκδοχές
• επίγνωση της οδυνηρής πραγματικότητας
• συνειδητοποίηση της αλήθειας 
• επεξεργασία της πληροφορίας ή της συναισθημα-

τικής κατάστασης που οδηγεί στις δύσκολες αποφά-
σεις

Δεδομένου ότι η πράξη της γνωστοποίησης οδηγεί
στην αναγκαία ή αναγκαστική και εκ των πραγμάτων

Ελευθερία Δημητρομανωλάκη

162



εξώθηση του ήρωα στη συνειδητότητα, εκείνη την ιδι-
αίτερη στιγμή επίγνωσης του εαυτού και των άλλων, η
αντενέργεια αποτελεί τη συνέπεια της επίγνωσης, την
απόφαση για δράση, εκπεφρασμένη ή άμεσα πραγμα-
τωμένη. [Propp, 1987:45] Η εγκατάλειψη της ασφάλειας
μιας στέγης με την ευρεία της έννοια, η απομάκρυνση
από τη μέχρι τώρα σιγουριά και σταθερότητα που έχει
καταστεί επισφαλής, είναι το πρώτο βήμα για την ισχυ-
ροποίηση και τη διεκδίκηση. Έτσι η αναχώρηση γίνεται
μια πρώτη πράξη αντίδρασης και πολύ συχνά κατά την
αφήγηση συγχωνεύεται μ’ αυτήν. Αποτελεί μια κρίσιμη
πράξη που αποδίδει την απόφαση για υπέρβαση προ-
κειμένου να επιτευχθεί ο επιθυμούμενος στόχος και
ανοίγει τη βεντάλια τις αφήγησης σε εναλλακτικές πι-
θανότητες εξέλιξης. [Greimas, 2000: 352-353]

Ο τρόπος ή οι τρόποι αντενέργειας σηματοδοτούν
την προσωπικότητα του κεντρικού χαρακτήρα, ο οποίος
μπαίνει στις περιπέτειες της ζωής, χωρίς πισωγυρίσματα,
χωρίς ευκολίες. Από τις επιμέρους επιλογές του θα
κριθεί η έκβαση του προσωπικού ή συλλογικού προ-
βλήματος, καθώς και η ίδια η αφήγηση.

Η αναχώρηση, όπως και κάθε μετακίνηση, αποκτά
την πλήρη σημασία της, μέσα από τις επιμέρους συν-
θήκες που εμφανίζονται στο διάβα του ήρωα. Η μεγάλη
βαρύτητα που αποκτά εμφαίνεται ιδίως στις κομβικές
στιγμές της ζωής ενός ανθρώπου. Οι εκφάνσεις και τα
λογοτεχνικά παραδείγματα που αναφέρονται συνοπτικά,
επελέγησαν με τρόπο, ώστε να γίνει κατανοητός ο
ρόλος της αντίδρασης ως μιας μετατόπισης χωρικής ή
συναισθηματικής, επιθυμητής ή επιβεβλημένης, σημα-
τοδοτούσας σε κάθε περίπτωση το σημείο εγρήγορσης
και κάθε κρίσιμο σημείο στην πορείας ενός προσώ-
που.

η συγγραφή του μυθιστορήματος

163



• Αλλαγή γραφείου ή στέγης, από όροφο σε όροφο 
Μια μετακόμιση από τον τρίτο όροφο στο υπόγειο

ή αντίστροφα, αποτελεί μια συνηθισμένη περίπτωση
που σηματοδοτεί αλλαγή status με ιδιαίτερες επιπτώσεις
σε κάθε επαγγελματία ή ένοικο. 

Το διήγημα του Dino Buzzati «Επτά όροφοι» ε-
νταγμένο στη συλλογή «Οι επτά αγγελιοφόροι» (1942)
αποτελεί μια από τις πιο συγκλονιστικές υπαρξιακές
καταβάσεις στην αγωνία του θανάτου και στην ατελεύ-
τητη πάλη του όντος με τον χρόνο, μέσα από τη συνεχή
αλλαγή ορόφων προς τα κάτω. Ο Τζουζέπε Κόρτε εισά-
γεται στον έβδομο και τελευταίο προς τα πάνω όροφο
ενός νοσοκομείου και σταδιακά –φαινομενικά για
άσχετες από την υγεία του αιτίες– κατεβαίνει προς τα
κάτω περνώντας έναν έναν όροφο, μέχρι να φτάσει
στον τελευταίο, τον πιο κάτω όροφο, εκεί όπου «τα
ρολά, υπακούοντας σε μια μυστηριώδη διαταγή, κατέ-
βαιναν αργά, κλείνοντας το πέρασμα στο φως.» [Buzzati,
1942:54]

• Μετακόμιση ή μετακίνηση από σπίτι σε σπίτι ή
από πόλη σε πόλη. 

Η πιο συνηθισμένη αλλαγή που βιώνει κάθε οικο-
γένεια ή ζευγάρι, μια μετάβαση που επιδρά σημαντικά
σε κάθε πρόσωπο ξεχωριστά, με αποτέλεσμα πολλαπλές
συγκρούσεις μέχρι την προσαρμογή. Ενδεχομένως ση-
ματοδοτεί την επιθυμία για αλλαγή ζωής, με ιδιαίτερες
τις περιπτώσεις εκείνες που η αλλαγή χώρου ή τόπου
είναι μη ηθελημένη, ιδίως όταν συνεπάγεται και ριζική
αλλαγή του τρόπου διαβίωσης. Μια μετακίνηση από
το σπίτι στο νοσοκομείο ή από το σπίτι στη φυλακή και
το αντίστροφο, αποτελεί την πιο οδυνηρή μετάβαση,
αφού σηματοδοτεί δύσκολο αγώνα, στην πρώτη περί-
πτωση τη μάχη με το σώμα για χάρη της ζωής και στη

Ελευθερία Δημητρομανωλάκη

164



δεύτερη τη μάχη με τους δύσπιστους άλλους για χάρη
της ελευθερίας. 

Η νουβέλα «Η τιμή και το χρήμα» του Κωνσταντίνου
Θεοτόκη (1914) αποδίδει τη συναισθηματικά φορτισμένη
και υπό το καθεστώς ερωτικού εκβιασμού μετακόμιση
της ερωτευμένης Ρήνης από το πατρικό της προς το
σπίτι του άντρα Αντρέα, χωρίς αυτός να την έχει πα-
ντρευτεί, μόνο με την υπόσχεση γάμου. Στις αρχές του
Κ’ αιώνα και σε μια κοινωνία όπου μια τέτοια ενέργεια
ισοδυναμεί με πλήρη στηλίτευση και απαξίωση της γυ-
ναίκας, η Ρήνη μεταβαίνει στο σπίτι του άντρα για να
διεκδικήσει τον έρωτα, τον γάμο και μια νέα ζωή κοντά
του, ρισκάροντας τα πάντα. 

• Μετανάστευση από χώρα σε χώρα ή από περιοχή
σε περιοχή

Εδώ η έννοια της αναχώρησης παίρνει την πιο δύ-
σκολη μορφή της που είναι καθοριστική και δύσβατη
και ενδεχομένως σηματοδοτεί όχι μόνο την αλλαγή
πλεύσης του ατόμου, αλλά και την κρίσιμη κατάσταση
μιας ολόκληρης χώρας (περιπτώσεις πολέμου ή οικο-
νομικής ύφεσης). 

Μια δυστοπία της μετακίνησης σε μια δύστοπη
χώρα αποτελεί το μυθιστόρημα «Στη χώρα των έσχατων
πραγμάτων» (1987) του Paul Auster. Ένας τόπος όπου
άνθρωποι και περιοχές μοιάζουν να βουλιάζουν σε μια
σήψη και οδηγούνται στη συνεχή κίνηση, στην αποκα-
μωμένη μετατόπιση για την απολύτρωση. Μια χώρα
που αποσυντίθεται, με κατοίκους νομάδες, γίνεται ταυ-
τόχρονα τόπος διωγμού και τόπος εγκλεισμού. Τόπος
εκδίωξης και τόπος εσωτερικής συνεχούς μετανάστευ-
σης.

• Μετάβαση από το λογικό στο παράλογο
Η αλλαγή του ψυχικού και συναισθηματικού τόπου

η συγγραφή του μυθιστορήματος

165



–ή τοπίου– από το φωτεινό στο σκοτεινό και αντίστροφα,
αποτελεί μια αγωνιώδη μετάβαση που μοιάζει να μην
έχει τέλος στη σπειροειδή ή κυκλωτική μετακύλησή
της. 

Η «Φόνισσα» του Αλέξανδρου Παπαδιαμάντη (1912)
συγκροτείται μέσα από τη συνεχή κυκλωτική κίνηση
από το λογικό στο παράλογο κι από την ενοχή στη συ-
νεχή διαστρέβλωση που την κάνει να βλέπει το έγκλημα
του πνιγμού, ως σωτηρία των πνιγμένων κοριτσιών α-
πό την άδικη μοίρα που τα γέννησε «κοριτσούδια».
[Δημητρομανωλάκη, 2009, διδακτορική διατριβή]

• Αλλαγή συντρόφου, από έρωτα σε έρωτα, από
αγάπη σε αγάπη 

Η πιο συνηθισμένη μετάβαση, αλλά όχι και η πιο
εύκολη, καθώς σηματοδοτεί την πλήρη αλλαγή ζωής
μέσα από την αλλαγή συντρόφου, με όποιες διεκδικήσεις
κι όσους αγώνες αυτό συνεπάγεται. 

Δυο κλασσικά μυθιστορήματα, η «Μαντάμ Μπο-
βαρύ» του Gustave Flaubert (1856) και η «Άννα Καρένινα»
του Leon Tolstoi (1877), είναι υποδειγματικά στην από-
δοση της συναισθηματικής μετατόπισης δύο καταπιε-
σμένων γυναικών, που σπάνε να δεσμά της πουριτανικής
και υποκριτικής αριστοκρατίας του 19ου αιώνα (στη
γαλλική και στη ρωσική κοινωνία αντίστοιχα), με κόστος
την απόφαση για την πλήρη μετάβαση από τη ζωή
στον θάνατο. Η Μποβαρύ παίρνει το δηλητήριο, η Κα-
ρένινα πέφτει στις γραμμές του τραίνου, δυο γυναικείες
μορφές που θυσιάζουν τη ζωή για χάρη της απελευθέ-
ρωσης από την προσωπική οδύνη, όταν χάνεται κάθε
όραμα ελευθερίας. 

Στη γενικευμένη της μορφή η αντενέργεια σημα-
τοδοτεί μια κατάσταση δράση-αντίδραση, σύμφωνα
με την οποία δημιουργούνται αφηγηματικά δίπολα εξέ-

Ελευθερία Δημητρομανωλάκη

166



λιξης, αφού αντιδράσεις πράττουν όλα τα πρόσωπα σ’
ένα αφήγημα, είτε θετικές είτε αρνητικές για τους
εαυτούς τους ή για τους άλλους. Η αφήγηση από ’δω
και πέρα θα πάρει τη μορφή μονομαχίας στην κάθε
επιμέρους στιγμή της, θα είναι μια δράση του ενός μο-
νομάχου και μια αντίδραση του άλλου. Από την ικανό-
τητα, το μέγεθος της επιθυμίας και τη στόχευση που
έχει ο καθένας θα κριθεί και η έκβαση της νίκης ή της
ήττας. 

6/ΙΙ/1. Αντίδραση ως συνεχής μετακίνηση στο δωμάτιο
φυλακή

«Μεταμόρφωση», Franz Kafka

Στη νέα κατάσταση με όλες τις αρνητικές εκφάνσεις
της, ο Γκρέγκορ οδηγείται στην επαναδιαπραγμάτευση
με τον διαφορετικό και ανοίκειο εαυτό του για να
υπάρξει ξανά. Οι εσωτερικές συναισθηματικές μετακι-
νήσεις και οι εξωτερικές μετατοπίσεις του επιβάλλονται
αναγκαστικά και τον οδηγούν σε μια συνεχή διαπραγ-
μάτευση με τους άλλους, οι οποίοι από την πλευρά
τους έρχονται συνεχώς αντιμέτωποι με την τρομακτική
γι’ αυτούς αλλαγή του. 

«Πρωί πρωί κιόλας,... απ’ το σαλόνι
άνοιξε την πόρτα η αδελφή, σχεδόν
ολότελα ντυμένη, και κοίταξε με πε-
ριέργεια μέσα. Δεν τον ανακάλυψε
αμέσως, όταν όμως τον παρατήρησε
κάτω από τον καναπέ –έπρεπε μα το
Θεό κάπου να βρίσκεται βέβαια, δεν
μπορούσε να ’χει πετάξει–, τρόμαξε
τόσο πολύ, ώστε, δίχως να μπορεί να
συγκρατηθεί, ξανάκλεισε πάλι την

η συγγραφή του μυθιστορήματος

167



πόρτα απ’ έξω. Όμως σα να μετάνοι-
ωσε για το φέρσιμό της, ξανάνοιξε
αμέσως πάλι την πόρτα και μπήκε
ακροποδητί, σα να βρισκόταν κοντά
σ’ έναν βαριά άρρωστο ή σ’ έναν
ξένο.» [Kεφ. ΙΙ, & 7] 

Σχεδόν ποτέ δεν είναι έτοιμοι να τη δεχτούν, ούτε
καν να την αντικρίσουν κατάματα, αφού για να το κα-
ταφέρουν θα έπρεπε ν’ αλλάξουν θέση, στάση, οπτική
στη νέα πραγματικότητα του άλλου, του ξένου, που
δεν είναι παρά το παιδί τους. Έτσι η μεταμόρφωση του
Γκρέγκορ έχει δημιουργήσει μια τραγική μετακίνηση
στα συναισθήματα ολόκληρης της οικογένειας, αφού
ο μόλις μέχρι χθες αγαπημένος γιος και στυλοβάτης
της οικογένειας, υπεύθυνος των χρεών της, δεν είναι
παρά ένα άλλο, ένα ξένο κι αποκρουστικό ον. Για τον
ίδιο τον Γκρέγκορ, οι τωρινοί απόμακροι διώκτες του
δεν είναι κάποιοι φίλοι ή μακρινοί συγγενείς, δεν είναι
ένας εραστής ή σύντροφος, αλλά η ίδια η οικογένειά
του, ο πατέρας, η μητέρα, η αδελφή. 

Ο αντιήρωας, ο ήρωας-θύμα Γκρέγκορ Σάμσα είναι
φυλακισμένος στο νέο του σώμα και στην κάμαρά του
χωρίς να μπορεί να πάει πουθενά. Μετακινείται συνεχώς
μέσα στο δωμάτιο για ν’ ανακαλύψει νέους τρόπους
επιβίωσης, αυτούς που του επιβάλλει η νέα του σωμα-
τικότητα, μια νέα μορφή που τον θέλει να περπατά με
την κοιλιά στο πάτωμα, να περιδιαβαίνει το ταβάνι ή
να κάνει γύρους από τοίχο σε τοίχο. Μα τελικά, γιατί
δεν μπορεί να φύγει; Θα μπορούσε, με τον ογκώδη
τρόμο που προκαλεί στους άλλους η νέα ζωώδης ύ-
παρξή του, να επιβληθεί, ν’ ανοίξει την πόρτα και να
εξαφανιστεί από τη ζωή τους. Το ότι δε φεύγει προς την
ελευθερία, δείχνει πως η προτεραιότητά του είναι να

Ελευθερία Δημητρομανωλάκη

168



παλέψει για την αποδοχή, για την εξάλειψη του ανα-
πάντεχου στίγματος της παράδοξης μεταμόρφωσης,
για το αναστρέψιμο της έλλειψης των άλλων. 

Έτσι το δωμάτιο γίνεται το σύνορο της φυλακής
του, που πρέπει να το περνά με αγωνία και φόβο για να
διεκδικήσει τη σχέση με τους οικείους, με τους αγαπη-
μένους άλλους, μια σχέση που δεν μπορεί να έχει πια. 

η συγγραφή του μυθιστορήματος

169



7. ΔΟΚΙΜΑΣΙΑ -VS-
ΑΝΤΙΔΡΑΣΗ ΣΤΗ ΔΟΚΙΜΑΣΙΑ 

Άτομο, θεσμός ή συλλογικότητα δοκιμάζει τον ήρωα
με στόχο την παροχή βοήθειας προς αυτόν, ανάλογα
με την αντίδρασή του

Η σύγκρουση γίνεται αναμέτρηση με τον εαυτό 
Μέσα από τη διαδικασία της δοκιμασίας στο σύνολο

των εκφάνσεών της, τα πρόσωπα δοκιμάζονται και ε-
νεργοποιούν τον εαυτό και τις δυνάμεις τους. Η σχέση
με τους άλλους αποτελεί έναν ακρογωνιαίο μηχανισμό
του ανθρώπινου υπάρχειν, της εξέλιξης και της όποιας
θετικής ή αρνητικής μετάβασης. Η σύγκρουση ετούτη
οδηγεί στην κατάκτηση πολύτιμων εφοδίων για τον
ήρωα, καμιά φορά αποκαλύπτει μια κρυμμένη αδυναμία
ή ενδεχομένως οδηγεί σε αποτυχία, αλλά σε κάθε περί-
πτωση, θέτει προϋποθέσεις για την κομβική αναμέτρηση
με τον βασικό ανταγωνιστή, που τελικά δεν είναι παρά
αναμέτρηση με τον ίδιο τον εαυτό. 

Αν η δοκιμασία αντιμετωπισθεί ως μια σύγκρουση
με ήπιους όρους, ως ένα προοίμιο για τον μεγάλο
αγώνα που θ’ ακολουθήσει, τότε η αφήγηση δε θα
πάψει ούτε λεπτό να είναι συναρπαστική. Εμφανίζεται
ως μια μορφή άμεσης αλληλεπίδρασης ανάμεσα στον
ήρωα και το περιβάλλον του, που μπορεί να είναι απαι-
τητική ή δύσβατη, αλλά προοιωνίζει θετικές εξελίξεις,
προσφέροντάς του πολύτιμα εφόδια για τη συνέχιση
του αγώνα. Στην περίπτωση που το δοκιμαζόμενο πρό-
σωπο κερδίσει τα προσδοκώμενα, τότε η αφήγηση εμ-

170



φανίζει μια μορφή τρίπτυχου με τον ακόλουθο τρόπο:
-α- Δοκιμασία: κάποιος δοκιμάζει τον ήρωα για να

διερευνήσει τις ικανότητές του, με πρόθεση να τον
βοηθήσει. 

-β- Αντίδραση του ήρωα: ο ήρωας μπαίνει αποφα-
σιστικά στις δοκιμασίες που του τίθενται, σμιλεύουν την
προσωπικότητα, ωθούν τις περαιτέρω αποφάσεις του
κι έτσι κερδίζει την εμπιστοσύνη του νέου περιβάλλοντος. 

-γ- Εφοδιασμός, λήψη μέσου: ο άνθρωπος που έθεσε
τον μηχανισμό των δοκιμασιών πείθεται από τον ήρωα
και του προσφέρει τα απαραίτητα μέσα βοήθειας, ως
άμεση συνέπεια της επιτυχούς εκπλήρωσης της δοκι-
μασίας. [Greimas, 2000:348-350, ιδίως σ. 349]

Η πιο κατάλληλη αφηγηματική βάση για να δομηθεί
η πορεία δοκιμασίας και εξέλιξης για τον ήρωα, συ-
γκροτείται από την απόφαση του συγγραφέα για το
είδος της σημαντικότερης των μαχών στην ιστορία
του, που μυθοπλαστικά έπεται της δοκιμασίας. Κι ετούτο
ισχύει ακριβώς γιατί η δοκιμασία του ήρωα είναι ένα
προγενέστερο ήπιο αντίγραφο της κεντρικής πάλης,
κατά τον ίδιο τρόπο που η απουσία ή μια απώλεια στην
αρχή της αφήγησης συνήθως αποτελεί ένα διακριτικό
οιωνό, κάτοπτρο της επερχόμενης δολιοφθοράς ή πλή-
γματος. Τα παραδείγματα διεκδικήσεων και αγώνων
που ακολουθούν αναδεικνύουν εύγλωττα πως η δοκι-
μασία και η προετοιμασία του ήρωα η οποία μυθοπλα-
στικά προηγείται, είναι ανάλογη και συναφής τελεολογικά
με τη μάχη που έπεται. 

Έτσι, αν η κομβική κρίσιμη αναμέτρηση πρόκειται
να είναι:

-α- μια ξιφομαχία: η προγενέστερη δοκιμασία σίγουρα
θα συνιστά μαθήματα ξιφομαχίας. 

-β- ένας αγώνας δρόμου: η δοκιμασία σίγουρα θα

η συγγραφή του μυθιστορήματος

171



συνιστά αθλητική προπόνηση.
-γ- ένας αγώνας σκακιού: θα έχουν προηγηθεί μα-

θήματα σκακιού και σκακιστικής συμπεριφοράς.
-δ- μια διεκδίκηση της ίδιας γυναίκας από δύο άντρες,

σ’ έναν αγώνα υπεροχής: η δοκιμασία καθενός θα απο-
τελείται από συνεχείς διερευνήσεις για τις αδυναμίες
του άλλου αντεραστή, με βάση το ποιες είναι οι επιθυμίες
της αγαπημένης γυναίκας και στόχο την εξέλιξη του
εαυτού προς αυτήν την κατεύθυνση. 

-ε- μια αντιδικία στο δικαστήριο από δύο δικηγόρους:
η δοκιμασία συνίσταται σε εξαντλητική νομική και ευ-
ρύτερη επιστημονική έρευνα για μια σε βάθος γνώση
τόσο της περίπτωσης του πελάτη όσο και του αντιδίκου,
ώστε να μπορεί ο καθένας ν’ αντιπαρατεθεί και ν’ αντε-
πιτεθεί με θεμελιωμένα επιχειρήματα κι ενδεχομένως
κρυφά χαρτιά, εφόσον η νομική διαδικασία το επιτρέπει. 

-στ- μια τηλεοπτική αναμέτρηση πολιτικών αντιπάλων
ή διανοουμένων: η προετοιμασία συνίσταται στη μελέτη
των πιθανών ερωτήσεων και στην πλήρη διερεύνηση
των καταλληλότερων απαντήσεων με βάση το πρό-
γραμμα και τις επιδιώξεις του κόμματος αν πρόκειται
για πολιτικούς, με βάση τη γνώση και την προσωπική
ιδεολογική κατεύθυνση αν πρόκειται για διανοούμενους. 

-ζ- μια αμφιθυμία του εαυτού για μια σημαντική εξέ-
λιξη και απόφαση σε ελάχιστο χρόνο: η δοκιμασία εδώ
συνίσταται σε σύγκρουση με τον εαυτό και τις αντι-
κρουόμενες επιθυμίες του ή τις ριζωμένες αγκυλώσεις
του.

-η- μια συνέντευξη για πιθανή πρόσληψη: η προ-
ετοιμασία για τη μάχη ετούτη μπορεί να είναι ένας κο-
πιώδης αγώνας χρόνων συμπυκνωμένος σ’ ένα βιο-
γραφικό κι ένα παιχνίδι εντυπώσεων. Τα προ-στάδια
της δοκιμασίας –πριν τη διεκδίκηση της υπό εξέλιξη

Ελευθερία Δημητρομανωλάκη

172



πρόσληψης– θα οργανωθούν με βάση τα δεδομένα
της συγκεκριμένης ειδικότητας στη συγκεκριμένη πε-
ρίπτωση εργασίας. Αλλιώς θα προετοιμαστεί ο ήρωας
για να διεκδικήσει υψηλόβαθμη θέση σε πολυεθνική
εταιρεία, αλλιώς για μια θέση σε μια οικογενειακή επι-
χείρηση. 

-θ- μια εγχείρηση από την οποία κρίνεται η ζωή
ενός ανθρώπου: η δοκιμασία του ασθενούς είναι πολ-
λαπλή, καθώς προετοιμάζεται το σώμα του για ν’ αντα-
πεξέλθει της εγχείρησης, ενώ ταυτόχρονα δοκιμάζεται
και η ψυχική του κατάσταση έτσι που αναμετριέται μ’
ένα πιθανό πλήγμα στην έκβαση της υγείας του ή ένα
θάνατο. 

-ι- η κεντρική μάχη ενός πολέμου: οι δοκιμασίες
και οι προετοιμασίες των στρατευμάτων πριν από κάθε
κομβική και κρίσιμη μάχη, που αντανακλά εκπαίδευση
χρόνων και υπακοή στο στρατιωτικό κανόνα, ο οποίος
σφυρηλατεί συνειδήσεις στη βάση της ενότητας και
της πατριωτικής ταυτότητας και στη γενικευμένη απα-
ξίωση και το μίσος ενάντια στον εχθρό. 

-κ- μια εκλογική αναμέτρηση: οι προετοιμασίες και
οι συναρτώμενες δοκιμασίες που περνούν όσοι διεκδι-
κούν μια θέση στο Κοινοβούλιο και κυρίως οι αρχηγοί
των κομμάτων που συγκεντρώνουν τα υψηλότερα πο-
σοστά με βάση προγενέστερες εκλογές και με βάση τις
δημοσκοπήσεις της σε εξέλιξης προεκλογικής εκστρα-
τείας. 

η συγγραφή του μυθιστορήματος

173



7/Ι. Δοκιμασία 
(πρόσωπο θετικά διακείμενο προς τον ήρωα του θέτει
προκλήσεις και απαιτήσεις ωριμότητας πριν την παροχή
βοήθειας σ’ αυτόν) 

Μυθοπλαστικές εκδοχές
• προκλήσεις ικανότητας για εργασία 
• πρόκληση στην ευγένεια και τα θετικά συναισθήματα 
• διερεύνηση ανθρωπιστικών και αλτρουιστικών ιδε-

ωδών 
• αποτίμηση κρίσης και ποιότητας της κριτικής ικα-

νότητας
• αποτίμηση του περί δικαίου αισθήματος
• προκλήσεις στην ικανότητα επίλυσης καθημερινών

προβλημάτων 

Μέσα από τη διαδικασία της δοκιμασίας και τις
ενέργειες που αποτελούν συνέπειά της, ο ήρωας κοι-
νωνικοποιείται, γίνεται αποδέκτης διαφορετικών προ-
οπτικών του κόσμου ή όψεων του ίδιου του προβλήματος
του. 

Το πρόσωπο που συμβολίζει τη διαδικασία της δο-
κιμασίας είναι ο δωρητής, ένας ρόλος που θέτει τον
ήρωα ενώπιον του εαυτού και του προβλήματός του,
τον οδηγεί μέσα από δύσκολες καταστάσεις και τον ε-
ξωθεί να τις διαχειριστεί με τον καλύτερο τρόπο ώστε
να αναδειχθούν τα όρια των ικανοτήτων του. Αν ο
ήρωας αποδειχθεί άξιος, τότε ο δωρητής θα τον επι-
βραβεύσει προσφέροντάς του ένα μέσο πολύτιμο για
τον αγώνα του, όποιος κι αν είναι αυτός ο αγώνας, ανά-
λογα με τη στόχευση της μυθοπλασίας. Ο δωρητής ε-
πιτελεί περισσότερο ένα ρόλο κριτή, έναν τιμητή για
την έκβαση της δοκιμασίας, και αν ο ήρωας ανταπεξέλθει

Ελευθερία Δημητρομανωλάκη

174



σ’ αυτήν, τότε μόνο θα παραλάβει τα δώρα, τα αγαθά ή
τις υπηρεσίες που θα τον βοηθήσουν στην υπόθεσή
του. Αν δεν ανταπεξέλθει, θα μείνει πίσω για να επανε-
ξετάσει τη σχέση με τον εαυτό του και τον κόσμο. Έτσι
η διαδραστικότητα ανάμεσα στο πρόσωπο του δωρητή
και του ήρωα δημιουργεί ενότητες δράσης που στο-
χεύουν στην συνειδησιακή, ιδεολογική, ψυχολογική
αποτίμηση του κεντρικού προσώπου, με στόχο να διε-
ρευνηθεί κατά πόσο είναι ώριμος να λάβει τα προσδο-
κώμενα, ουσιαστικά δηλαδή ως ποιο βαθμό είναι έτοιμος
να εξελιχθεί και να κάνει τις υπερβάσεις του. 

Οι τρόποι δοκιμασίας υποδεικνύουν μια αφηγη-
ματική λογική ελέγχου και αποτίμησης του ήρωα και
οι σημαντικότερες περιπτώσεις σχετίζονται με τη διε-
ρεύνηση των ικανοτήτων του σχετικά με τα ακόλουθα: 

-α- Εργασία. [Propp, 1987:46] 
-β- Ευγένεια και θετικά συναισθήματα, χωρίς περισ-

σότερες απαιτήσεις από πλευράς δωρητή. [Propp,
1987:46]

-γ- Ανθρωπιστικά συναισθήματα και ιδεώδη, με
στόχο να διερευνηθεί η εσώτερη ψυχική και διανοητική
υπόσταση του ήρωα. [Propp, 1987:47] 

-δ- Κρίση του ήρωα και μέγεθος ή ποιότητες της
κριτικής του ικανότητας. [Propp, 1987:47] 

-ε- Κρίση του ήρωα όταν διακυβεύονται προσωπικά
του συμφέροντα∙ προσομοιάζει στην προηγούμενη πε-
ρίπτωση, με τη διαφορά πως εδώ η όποια αντίδρασή
του θα έχει επιπτώσεις στον ίδιο, τις επιδιώξεις του κι
ενδεχομένως στο άμεσο περιβάλλον του. [Propp, 1987:47]

-στ- Αίσθημα δικαίου και την ικανότητά του για
δίκαιες αποφάσεις∙ από τις πιο σημαντικές εκφάνσεις
της δοκιμασίας, καθώς τίθενται ενώπιον του ήρωα δια-
φορετικές οπτικές αντιτιθέμενων πλευρών κι αυτός κα-

η συγγραφή του μυθιστορήματος

175



λείται ν’ αποφασίσει ποιον θα δικαιώσει και ποιον θ’
αφήσει δυσαρεστημένο, ενώ ταυτόχρονα αποσαφηνί-
ζονται τα κριτήρια με τα οποία αποφασίζει προς τη μια
ή την άλλη κατεύθυνση. [Propp, 1987:47] 

-ζ- Δυναμική και τις αντοχές του ήρωα στην απευθείας
σύγκρουση με ένα ανταγωνιστικό πρόσωπο ή τον ίδιο
τον βασικό ανταγωνιστή του, γεγονός που δίνει μία μυ-
θοπλαστική πρόγευση για το πώς θα είναι η κομβική
αναμέτρηση μαζί του∙ η περίπτωση ετούτη παρουσιάζει
πολλά κοινά σημεία με την κομβική μάχη με τον αντα-
γωνιστή, από την οποία θα κριθεί και η ιστορία στο σύ-
νολό της, αυτήν δηλαδή την αφηγηματική εξέλιξη που
ο Greimas ονομάζει κύρια δοκιμασία. [Greimas, 2000:362-
364]

Οι εχθροί ή οι ανταγωνιστές απειλούν, δείχνουν
τις ικανότητές τους και ο ήρωας συνειδητοποιεί πως ο
αγώνας του δε θα είναι εύκολος. Κι ακριβώς γι’ αυτό
κάθε τέτοια συνθήκη δοκιμασίας δίνει το συγκριτικό
πλεονέκτημα της γνώσης των δικών του ορίων και των
ορίων των αντιπάλων του. Οι έντονες διεργασίες με
στόχο την εκμηδένιση ή την πάλη με τον ήρωα ή και τα
δύο, δίνουν σα θετικό αντίβαρο την ενδυνάμωσή του,
είτε πρακτική, είτε ηθική, γεγονός που θα καθορίσει τη
θέση του στην επερχόμενη μάχη, τη μάχη των μαχών.
[Propp, 1987:48] 

Συμπερασματικά, μπορεί να επισημανθεί πως η
λειτουργία της δοκιμασίας αποτελεί τη σύνδεση του
ήρωα με τον κόσμο, πέρα από την πραγματικότητα
του προβλήματός του. Κατά μία έννοια μέσα απ’ αυτήν
κοινωνικοποιείται ο ήρωας ή αλλιώς του δείχνονται
άλλες προοπτικές του κόσμου ή άλλες όψεις του προ-
βλήματος του. 

Ελευθερία Δημητρομανωλάκη

176



7/ΙΙ. Αντίδραση στη δοκιμασία 
(αντιμετώπιση των προκλήσεων και των δυσκολιών
από τον ήρωα) 

Μυθοπλαστικές εκδοχές
Ο ήρωας αποδεικνύεται ικανός (ή ενδεχομένως όχι)

• για εργασία 
• ευγενής με θετικά συναισθήματα 
• ανθρωπιστής με αλτρουιστικά ιδεώδη 
• ικανός στην κρίση και την εκλογίκευση 
• δίκαιος 
• ικανός στην επίλυση καθημερινών προβλημάτων 

Κάθε άνθρωπος έχει τον δικό του τρόπο και χρόνο
ν’ αντιδρά στις προκλήσεις της ζωής κι αυτό αποτελεί
ένα καθοριστικό στοιχείο του χαρακτήρα και της εν
γένει συγκρότησής του. Οι πράξεις αντίδρασης σχετί-
ζονται άμεσα με τη διαδικασία της δοκιμασίας και
απαντούν σ’ αυτήν, σ’ ένα τρίπτυχο άρρηκτα συνδεδεμένο
με τον ευρύτερο στόχο του βασικού προσώπου της
μυθοπλασίας, όπως αποτυπώνεται και στην προσέγγιση
του Bremond. Για παράδειγμα, αν η διακαής επιδίωξη
του ήρωα είναι να βρει δουλειά ή να δράσει για το
κοινό καλό, τότε μια πρόκληση ερωτικής κατάκτησης
θα του είναι αδιάφορη ή αν ενδώσει, μια τέτοια κατά-
σταση μπορεί να λειτουργήσει σαν παράλληλη υπόθεση,
σα μια υποπλοκή μέσα στο ευρύτερο μυθοπλαστικό
σύμπαν, που ακόμη κι αν γίνει μείζονος σημασίας, δε
θα εξελίξει την αφήγηση ως προς τον αρχικό στόχο.
Μπορεί βέβαια αυτή η νέα ερωτική συνθήκη να λει-
τουργήσει σαν το υπόβαθρο για να βρει ο ήρωας
δουλειά ή να πράξει κοινωφελή έργα, επομένως μπορεί
να θεωρηθεί πως η δοκιμασία εδώ παίρνει τη μορφή

η συγγραφή του μυθιστορήματος

177



συναισθηματικής πρόκλησης, γίνεται ένα αίσιο τέλος
προς όλες της κατευθύνσεις. Σε μια τέτοια περίπτωση,
η αφήγηση θα μπορούσε να κλείσει εδώ, χωρίς να φτά-
σει στην τελική κορυφαία σύγκρουση, χωρίς να αναδείξει
το μυθοπλαστικό κρεσέντο και τη δυναμική που εμπε-
ρικλείεται στο δίπολο αγώνας -vs- νίκη (ή ήττα). [βλ.
π.κ.]

Οι εκφάνσεις της αντίδρασης του ήρωα σε σχέση
με την πρόκληση ή τη δοκιμασία που έχει προηγηθεί,
μπορεί να δώσει στον συγγραφέα γόνιμες ιδέες:

-α/α- Δοκιμασία του ήρωα ως προς την ικανότητα
για εργασία. [Propp, 1987:49] 

Στην περίπτωση αυτή μπορούν να ενταχθούν οι
σχέσεις εργοδότη εργαζόμενου, σύμφωνα με τις οποίες
ο πρώτος πάντα υποβάλλει σε δοκιμασία τον δεύτερο
ώστε να καταλάβει μέχρι που φτάνουν οι ικανότητές
του και πόσο μπορεί να τον εμπιστευθεί. 

-β/β- Δοκιμασία ευγένειας και θετικών συναισθημάτων
του ήρωα [Propp, 1987:49]

Κάθε μορφή επικοινωνίας μπορεί εν δυνάμει να
δημιουργήσει μια ευνοϊκή εντύπωση για τον ήρωα, με
αποτέλεσμα να του παρασχεθεί μια σημαντική πληρο-
φορία, να του εκφραστεί ένα συναίσθημα, να εκκινήσει
μια αληθινή σχέση. 

-γ/γ- Δοκιμασία για τα ανθρωπιστικά συναισθήματα
και τα ιδεώδη του ήρωα [Propp, 1987:49]

Κάθε φορά που εγείρεται το αίτημα του ανθρωπι-
σμού για τον ήρωα απέναντι σε αδύναμα, ασθενή ή
άρρωστα πρόσωπα, αποκαλύπτεται η στάση του στην
αληθινή προσφορά, αυτήν που εκπορεύεται από πραγ-
ματικό, βαθύ αλτρουισμό κι όχι από κάποιο προσδόκιμο
αντάλλαγμα ή όφελος, αφού όσοι έχουν μεγάλη ανάγκη
ή βρίσκονται σε βεβαρημένη συνθήκη δεν μπορούν

Ελευθερία Δημητρομανωλάκη

178



να προσφέρουν τίποτε. 
Μια πολύ ενδιαφέρουσα περίπτωση του Propp

αποτελεί η προσφορά υπηρεσίας σε κάποιον νεκρό,
που ουσιαστικά στοχεύει να διαλευκάνει τη σχέση του
ήρωα με τον θάνατο και την εν γένει υπαρξιακή του
συνθήκη. Δεν αναδύεται μόνο ο σεβασμός σε όποιον
έχει αποβιώσει, αλλά πρωτίστως η ίδια η σχέση με τη
ζωή. Η σχέση με τον νεκρό στην αντεστραμμένη της
όψη είναι μια στιβαρή σχέση με τη ζωή. [Propp, 1987:49]

-δ/δ- Δοκιμασία για την κρίση του ήρωα, με επιπτώσεις
σε τρίτους

Σ’ αυτήν την κατηγορία υπάγεται κάθε δοκιμασία
που έχει σα στόχο να διερευνήσει την κριτική ικανότητα
του ήρωα και να θέσει σε λειτουργία την υπευθυνότητά
του. Ο ήρωας θα πρέπει να σταθμίσει γεγονότα και κα-
ταστάσεις πριν πάρει οποιαδήποτε απόφαση, καλείται
μάλιστα ν’ ανταποκριθεί στο ύψος των περιστάσεων
αναλαμβάνοντας μια σπουδαία ευθύνη την οποία πρέπει
να σηκώσει επάξια, αφού η όποια απόφαση ή δράση
του θα έχει άμεση επενέργεια σε τρίτα πρόσωπα. Συ-
γκριτικά με άλλες παραπλήσιες εκφάνσεις, η εδώ συν-
θήκη στηρίζεται στη θέση ισχύος του ήρωα. Μοιάζει
δηλαδή σαν η ιστορία ν’ απαιτεί απ’ το κεντρικό πρόσωπο
να εξελιχθεί, ν’ ανέβει, να έχει ισχύ και παρ’ όλα αυτά να
τη χρησιμοποιεί για θετικές και δίκαιες πράξεις. 

-ε/ε- Δοκιμασία για την κρίση του ήρωα, με επιπτώσεις
στον ίδιο [Propp, 1987:49]

Η περίπτωση ετούτη προσομοιάζει με την προ-
ηγούμενη, με τη διαφορά πως οι όποιες αποφάσεις θα
έχουν άμεσες επιπτώσεις στον ίδιο τον ήρωα. Η λάθος
κίνηση θα του στοιχίσει κάτι που ενδεχομένως χρειάζεται
για την επιβίωσή του. Μπορεί να χρειαστεί να θυσιάσει
κάτι για να κερδίσει κάτι άλλο. Κι αυτό αποτελεί μια

η συγγραφή του μυθιστορήματος

179



ακόμη πιο δύσκολη απόφαση. 
-στ/στ- Δοκιμασία ως προς την ικανότητα δικαίου

[Propp, 1987:49]
Μέσα απ’ αυτήν τη διαδικασία αποκαλύπτονται τα

κριτήρια με τα οποία ο ήρωας αποφασίζει προς τη μια
ή την άλλη κατεύθυνση. Ταυτόχρονα μέσα από το σύ-
στημα αξιών που διαθέτει διαφαίνεται και η ικανότητά
του για δικαιοσύνη . 

Έτσι μπορούν να εντοπισθούν οι ακόλουθες μυθο-
πλαστικές εκφάνσεις και να λειτουργήσουν ως παρα-
δείγματα για πολύπλευρες άλλες επινοήσεις: 

-1- ιατρική ηθική (πχ. ποιος τραυματίας θα μπει
πρώτος στο χειρουργείο σε περίπτωση τροχαίου με
πολλαπλά θύματα ή σε περίπτωση τρομοκρατικού χτυ-
πήματος), 

-2- πολιτική ηθική (πχ. ποια απόφαση θα ληφθεί
εάν ένα κερδοφόρο εργοστάσιο με χιλιάδες εργαζόμε-
νους μολύνει τους κατοίκους μιας περιοχής),

-3- κοινωνική ηθική (πχ. ποια ασθενής κοινωνική
ομάδα θα υποστηριχθεί πρώτη στην περίπτωση μιας
οικονομικής κρίσης), 

-4- προσωπική ή γονεϊκή ηθική (πχ. ποιο παιδί πο-
λύτεκνης οικογένειας θ’ αποφασιστεί να σπουδάσει,
ενώ όλα το επιθυμούν, αλλά δε γίνεται να καλυφθεί
όλων η μόρφωση).

-ζ/ζ- Δοκιμασία με το βασικό αντίπαλο / ανταγωνιστή
ή εχθρό του ήρωα

Η περίπτωση ετούτη εμφανίζει όλα τα χαρακτηρι-
στικά της κομβικής πάλης των αντιμαχόμενων πλευρών,
από τη στιγμή που οι συνθήκες φέρνουν τον ήρωα
άμεσα αντιμέτωπο με τον βασικό ανταγωνιστή ή τον
εχθρό του. Ο Propp το προσδιορίζει ως εξής: «Ο ήρωας
σώζεται από απόπειρες εναντίον του χρησιμοποιώντας

Ελευθερία Δημητρομανωλάκη

180



ο ίδιος τα μέσα του εχθρικού πλάσματος.» [Propp,
1987:49,50]

Ο ήρωας δηλαδή αντιμάχεται, αντιδρά και σώζεται,
μέσα από μια σειρά ενεργειών που τον προετοιμάζουν
για τη μάχη που θ’ ακολουθήσει, σε μια συμπλοκή που
προσομοιάζει με τη λειτουργία της επερχόμενης πάλης
και της καταδίωξης. [βλ. π.κ.] Ενδεχομένως όμως η επί-
θεση ενάντια στον ήρωα να μην έχει τα επιθυμούμενα
αποτελέσματα μιας ευνοϊκής εξέλιξης και τότε εμφανί-
ζεται μια αρνητική προοπτική γι’ αυτόν και ένα ανατρε-
πτικό σασπένς για την πορεία της μυθοπλασίας. Ο
Propp αναφέρει τη διττή πιθανότητα στη δοκιμασία με
τον ανταγωνιστή: «Ο ήρωας κατατροπώνει (ή δεν κα-
τατροπώνει) το εχθρικό πλάσμα» [Propp, 1987:50] 

Παρατηρείται για άλλη μια φορά πως ετούτη η έκ-
φανση της δοκιμασίας αποτελεί ουσιαστικά μια εκδοχή
πάλης, η οποία μπορεί να προκύπτει απροειδοποίητα
ή μη αναμενόμενα, κατά τη διάρκεια της οποίας ο
ήρωας θα νικήσει ή θα χάσει και η μυθοπλασία θα προ-
χωρήσει με αλματώδη βήματα σε κάθε περίπτωση.
Εάν ο ήρωας χάσει αλλά δεν ηττηθεί εντελώς, τότε θα
έχει την ευκαιρία για μια ακόμη μάχη με τον ανταγωνιστή
σε ένα κρεσέντο εξελίξεων και αν κερδίσει, η νίκη του
αυτή ενδεχομένως να σημάνει το τέλος της αφήγησης
σ’ αυτό ακριβώς το σημείο. 

7/ΙΙ/1. Συνεχής δοκιμασία με απολαβή μόνο υποτίμηση
και απαξίωση

«Μεταμόρφωση», Franz Kafka

Η ανακάλυψη των νέων δυνατοτήτων αποτελεί τη
συνεχή δοκιμασία και τον εξοντωτικό αγώνα του μετα-
μορφωμένου, ώστε πρώτα απ’ όλα να ενσωματωθούν

η συγγραφή του μυθιστορήματος

181



και να γίνουν συνήθεια οι νέες σωματικές ανάγκες και
ταυτόχρονα να μην επιβαρύνονται οι οικείοι. 

«Οι πληγές του εξάλλου έπρεπε να
γιατρεύτηκαν ολότελα, δεν αισθανό-
ταν πια καμιάν ενόχληση, απορούσε
γι’ αυτό και σκεφτόταν, πως πριν από
ένα μήνα και πλέον είχε κοπεί μόλις
στο δάχτυλο και πως αυτή η πληγή
τον πονούσε ακόμα προχθές αρκετά.
Μήπως είμαι τώρα λιγότερο ευαίσθη-
τος; σκέφτηκε βυζαίνοντας κιόλας με
απληστία το τυρί, που τον είχε ελκύσει
αμέσως και έντονα περισσότερο απ’
όλα τ’ άλλα φαγητά. Γρήγορα το ένα
πίσω από τ’ άλλο και με τα μάτια δα-
κρυσμένα απ’ την ευχαρίστηση κατα-
βρόχθισε το τυρί, τα λαχανικά και τη
σάλτσα.» [Kεφ. ΙΙ, & 8] 

Από την άλλη, εμφανίζεται μια σειρά απομονωτικών
κινήσεων από πλευράς της οικογένειας προς τον Γκρέ-
γκορ, δημιουργώντας αντίστοιχες δοκιμασίες γι’ αυτόν,
ανάλογες αντιδράσεις από πλευράς του για τη λήψη
των πενιχρών προσφορών και μέσων για να επιβιώσει.
Επέρχεται λοιπόν μια νέα ρύθμιση της καθημερινότητας,
σύμφωνα με την οποία η αδελφή είναι η μόνη που
μπαίνει στο δωμάτιο, ταΐζει τον Γκρέγκορ αποφάγια
συνήθως –μάλιστα αυτό γίνεται μόνο όταν οι άλλοι
κοιμούνται– καθαρίζει, φροντίζει να μένει κλειδωμένος,
ενώ ο πατέρας δε χάνει ευκαιρία να δείξει την αποστροφή
του και η μητέρα λιποθυμά στη θέα του μη μπορώντας
ν’ αντέξει. [βλ. και Todorov, 1991:207] 

Σ’ όλες αυτές τις ενέργειες της οικογένειας ο Γκρέγκορ

Ελευθερία Δημητρομανωλάκη

182



αντιδρά πάντα με διακριτικότητα, πάντα με καλοσύνη,
ακόμη κι όταν αγανακτεί μέσα του, προσπαθώντας σε
κάθε περίπτωση να τους κάνει –όσο μπορεί– πιο εύκολη
την κατάσταση. Μόνο που οι άλλοι δεν κατανοούν τις
καλές προθέσεις του, σταδιακά γίνονται αντίπαλοι∙ οι
πρώην οικείοι μεταφέρονται συναισθηματικά σ’ ένα
εχθρικό στρατόπεδο, όταν η κούραση και η απέχθεια
αρχίζει να τους καταβάλει. 

«Του αδειάζανε το δωμάτιο∙ του
παίρνανε όλα όσα του ήσαν αγαπητά∙
το σεντούκι, όπου βρίσκονταν τα
πριόνια και τ’ άλλα εργαλεία, το κου-
βάλησαν κιόλας έξω∙ 

...δεν ήξερε πραγματικά τι πρώτα να
σώσει, κ’ είδε τότε πάνω στον άδειο
κατά τ’ άλλα τοίχο να κρέμεται φαντα-
χτερή την εικόνα της κυρίας που ήταν
ντυμένη όλο με γούνες, σκαρφάλωσε
βιαστικά επάνω και κόλλησε πάνω
στο γυαλί, που τον κρατούσε γερά και
του ’κανε καλό στη ζεστή κοιλιά του.
Αυτή την εικόνα τουλάχιστο, που τη
σκέπαζε τώρα ο Γκρέγκορ ολόκληρη,
κανείς ασφαλώς δε θα του την
έπαιρνε πια.» [Kεφ. ΙΙ, & 27] 

Ετούτη αποτελεί την πρώτη και μάλλον τη μόνη
άμεση και μη διακριτική αντίδραση διεκδίκησης από
πλευράς του μεταμορφωμένου, με αποτέλεσμα τη λι-
ποθυμία της μητέρας στη θέα του και την αγανάκτηση
της αδελφής του που τρέχει να περισώσει την κατάσταση
με αιθέρια έλαια και φάρμακα, μια κατάσταση που θα
βασανίσει τον Γκρέγκορ συνειδησιακά και θα τον φέρει

η συγγραφή του μυθιστορήματος

183



σε αντιπαράθεση με τον ίδιο εαυτό του αλλά και με τον
πατέρα. 

«Ο Γκρέγκορ ήταν τώρα αποκλει-
σμένος απ’ τη μητέρα, που ίσως κό-
ντευε να πεθάνει εξ’ αιτίας του∙ ...και
στενοχωρημένος από τις αιτιάσεις
κατά του εαυτού του και τις ανησυ-
χίες, άρχισε να χαμοσέρνεται, σύρ-
θηκε πάνω απ’ όλα, τοίχους, έπιπλα
και ταβάνι, κ’ έπεσε τέλος στην απελ-
πισία του, όταν ολόκληρη πια η κά-
μαρη άρχισε να γυρίζει γύρω του,
καταμεσής πάνω στο μεγάλο τρα-
πέζι.» [Kεφ. ΙΙ, & 29]

Αφηγηματικά, η μυθοπλαστική ενότητα των δοκι-
μασιών και των αντιδράσεων του Γκρέγκορ στις απο-
μονωτικές κινήσεις της οικογένειας, αποτελούν ένα
υπόδειγμα σημειολογικής απόδοσης της πραγματικό-
τητας ενός ογκώδους ζωυφίου, με τις καταλληλότερες
αποτυπώσεις της καθημερινότητας ενός όντος που:

> αποζητά το φαγητό, όπως κάθε έμβιο ον. 
> προτιμά το τυρί και το λάδι από τα λαχανικά και τα

κόκαλα.
> έχει την ικανότητα να περπατά σε τοίχους και τα-

βάνια και να κολλά πάνω σε κορνίζες, ειδικά αν εσω-
κλείουν γοητευτικές κυρίες με γούνα. 

> παραδόξως κατανοεί πλήρως τι λένε οι άλλοι κι
αυτό του δημιουργεί ακόμη μεγαλύτερη ταραχή, αφού
ο ίδιος δεν μπορεί ούτε να γίνει κατανοητός σ’ αυτούς,
ούτε να μιλήσει με ανθρώπινο γλωσσικό ιδίωμα.

> λυπάται, αποκαρδιώνεται όταν του παίρνουν τα
εργαλεία και τα πράγματά του, όταν μετακινούν το

Ελευθερία Δημητρομανωλάκη

184



γραφείο του.
> απελπίζεται όταν άθελά του προκαλεί λιποθυμία

στην ήδη φιλάσθενη μητέρα του. 
Παρατηρείται πως η διφυής συνθήκη του μετα-

μορφωμένου ακολουθεί κάθε κίνηση και κάθε σκέψη
του. Μέχρι τέλους δεν παύει ποτέ να είναι ένα εξω-
πραγματικό ον με σώμα και οργανικές λειτουργίες ζωυ-
φίου, αλλά με σκέψη, συναίσθημα και ψυχολογία αν-
θρώπινη που συνεχίζουν να υπάρχουν στο είναι του,
ακόμη κι όταν ο πατέρας του επιτίθεται πετώντας του
μήλα.

«...ο πατέρας ήταν αποφασισμένος
να τον βομβαρδίσει. Είχε γεμίσει τις
τσέπες του από τη φρουτιέρα πάνω
στο μπουφέ και πετούσε τώρα το ένα
μήλο ύστερα από το άλλο, ....ένα ριγ-
μένο αμέσως στο κατόπι του, χώθηκε
κυριολεκτικά μέσα στη ράχη του
Γκρέγκορ... αισθάνθηκε τον εαυτό του
σαν καρφωμένο και τεντώθηκε σε μια
τέλεια σύγχυση όλων των αισθή-
σεων.» [Kεφ. ΙΙ, & 31]

η συγγραφή του μυθιστορήματος

185



8. ΠΑΛΗ -VS- ΝΙΚΗ 
Η κομβική αναμέτρηση με τον ανταγωνιστή
Κορυφαία, καθοριστική σύγκρουση 

Κατά την πορεία της μυθοπλασίας –ιδίως στις μα-
κροσκελείς αφηγήσεις– η διεκδίκηση κι ο αγώνας από
πλευράς του ήρωα είναι συνεχής, με προσήλωση στην
επιτυχία, την εκπλήρωση των πόθων ή την αντιστροφή
των επαχθών συμβάντων που ανέτρεψαν οδυνηρά την
καθημερινότητά του. Ήδη από τη συνειδητοποίηση
της έλλειψης ή υπό το βάρος μιας επιθετικής ενέργειας
ή συνθήκης, οι μάχες του ήρωα εμφαίνονται σταδιακά
εντεινόμενες, σ’ ένα κρεσέντο που ξεκινά από την ενη-
μέρωση για τις αρνητικές εξελίξεις, οδηγεί στη δοκιμασία
για να καταλήξει στην κομβική μάχη με τον βασικό α-
νταγωνιστή ή με τον κοινωνικό μηχανισμό, στην περί-
πτωση που η κοινωνία ή η οικογένεια αντιστρατεύεται
τον ήρωα. 

Έχει ήδη αναπτυχθεί με ποιους τρόπους η σύ-
γκρουση «δοκιμασία -vs- αντίδραση» αναδεικνύει μια
ασθενέστερη μάχη πριν από την καθοριστική μάχη προ-
ετοιμάζοντάς την και πώς διενεργούνται πράξεις που
έχουν σα στόχο την απόκτηση του επιθυμούμενου,
ώστε να μην είναι απαραίτητη η έλευση της μάχης.
Όπως στη ζωή οι αγώνες, μικροί ή μεγάλοι, είναι καθη-
μερινοί, έτσι και στην αφήγηση αποτυπώνονται ισχυρά
μόνο μέσα από την κατάδειξη της εξελικτικής πορείας
των ανθρώπινων ενεργημάτων, σε μια σταδιακή κλι-
μάκωση μέχρι την αιτούμενη κεντρική σύγκρουση. 

Ο Greimas επισημαίνει την επαναληπτικότητα της

Ελευθερία Δημητρομανωλάκη

186



δοκιμασίας του ήρωα και μάλιστα κάνει έναν τριπλό
διαχωρισμό που αντανακλά όλη την πορεία της αφή-
γησης απ’ αρχής μέχρι τέλους:

 -1- προκαταρκτική δοκιμασία (ή "δοκιμασία χαρακτη-
ρισμού")

αντιστοιχεί στο τρίπτυχο ↓
α} (δοκιμασία) + 
β} (αντίδραση στη δοκιμασία) + 
γ} (απόκτηση μέσου)

-2- κύρια δοκιμασία
αντιστοιχεί στο τρίπτυχο ↓

α} (πάλη) + 
β} (στιγμάτισμα) + 
γ} (νίκη και εξάλειψη της έλλειψης)

-3- δοξαστική δοκιμασία (ή "δοκιμασία δικαίωσης") 
αντιστοιχεί στο τρίπτυχο ↓

α} (δύσκολο πρόβλημα) + 
β} (λύση προβλήματος) + 
γ} (αναγνώριση ήρωα) 

[Greimas, 2000:364 κ. 349]

Ερμηνεύοντας την τριπλή δοκιμασία, επεξηγεί πως
το τρίτο σκέλος κάθε τρίπτυχου (δηλ. τα 1/γ}, 2/γ}, 3/γ})
συγκροτεί και αποκαλύπτει τις συνέπειες των τριών
διαφορετικών δοκιμασιών που είναι η απόκτηση μέσου
(ή βοηθού) για την προκαταρκτική δοκιμασία, η εξάλειψη
της στέρησης για την κύρια δοκιμασία και η αναγνώριση
για τη δοξαστική δοκιμασία. Οι λειτουργίες-πράξεις
που συνιστούν τη δικαίωση του ήρωα εμφανίζονται
στο τέλος της ιστορίας, κατά τη διάρκεια του επιλόγου,
σε μια αφηγηματική συγκρότηση που στόχο έχει να
εδραιώσει τα κεκτημένα του νικηφόρου προσώπου

η συγγραφή του μυθιστορήματος

187



της μυθοπλασίας, μέσα από την αναγνώρισή του και
παράλληλα να αποτιμήσει την ουσία, την αλήθεια και
το νόημα της ιστορίας. Ο Greimas διασαφηνίζει έτσι
πως κυρίαρχος ρόλος των δοκιμασιών είναι να οδηγή-
σουν «...στην κατάργηση των αρνητικών αποτελεσμάτων
της αποξένωσης / αλλοτρίωσης, η οποία με τη σειρά
της προκύπτει από την παραβίαση της καθιερωμένης
τάξης.» [Greimas, 2000:358, 359]

Μέσα από τον μηχανισμό της δοκιμασίας γίνεται
διακριτός και ο μηχανισμός της αφήγησης που οδηγεί
στην πάλη.

8/Ι. Πάλη 
(η πιο κρίσιμη στιγμή επιθυμίας και κινδύνου) 

Μυθοπλαστικές εκδοχές
όλες οι μορφές της απευθείας σύγκρουσης με τον

ανταγωνιστή 
• λεκτική αψιμαχία, διαφωνία, αντιπαράθεση, προ-

σβολή, καυγάς
• δικαστικός αγώνας
• επαγγελματική αναμέτρηση, διαγωνισμός, εκλογή,

αξιολόγηση
• ερωτική πάλη
• σύγκρουση με τον εαυτό και τις προσωπικές αδυ-

ναμίες
• φυλετική ή ταξική πάλη, αγώνας για ισότητα
• αγώνας για ελευθερία και κοινωνικά δικαιώματα
• πάλη με τη φύση
• αντιπαράθεση με την τεχνολογική εξέλιξη 

Η πάλη ως αφηγηματική λειτουργία και ως πράξη
των προσώπων, αποτελεί την πιο κομβική και κρίσιμη
διεκδίκηση του ήρωα και του ανταγωνιστή του (υπό

Ελευθερία Δημητρομανωλάκη

188



αντίστροφη οπτική γωνία). Η έκβαση της πάλης θα
επιφέρει θετικές ή αρνητικές εξελίξεις για τον ήρωα
και τον ανταγωνιστή. Τα ιδιαίτερα χαρακτηριστικά της
αποκαλύπτουν τον ρόλο της και το πώς λειτουργεί στη
μυθοπλασία.

-1- Η πάλη είναι άμεσα εξαρτώμενη με όσα έχουν
προηγηθεί, άμεσα καθορίζουσα όσα πρόκειται να συμ-
βούν από το σημείο ετούτο και πέρα. Μια ακόμη ανα-
φορά στην τριπλή διαδικασία δοκιμασίας (προκαταρ-
κτική, κύρια, δοξαστική) κάνει διακριτή τη σύνδεση με
το πριν και το μετά. 

Η αλυσιδωτή αφηγηματική σχέση ανάμεσα στην
προηγηθείσα δοκιμασία και την κομβική πάλη που
έπεται, ως σχέση που το ένα οδηγεί στο άλλο κατά τη
μυθοπλαστική εξέλιξη, και κατά συνέπεια ο ευρύτερος
ρόλος της στη μακρο-οικονομία της αφήγησης, απο-
καλύπτεται πλήρως στην ανάλυση του «Ερωτόκριτου»
από τον Ε. Καψωμένο, ο οποίος συνδυάζει τις προσεγ-
γίσεις των Propp και Greimas ταυτόχρονα στο έπος
του Βιτσέντζου Κορνάρου: «Ο ειρμός που συνδέει την
(προκαταρκτική) δοκιμασία χαρακτηρισμού με την
κύρια δοκιμασία αφορά το είδος και τις συνέπειές τους.
Ως προς το είδος της δοκιμασίας έχομε μια κλιμάκωση
από τον αθλητικό αγώνα στον πολεμικό αγώνα, δηλ.
από το θέαμα (πλαστή εικονική μάχη) στη δράση της
ζωής (αυθεντική μάχη). Ως προς τις συνέπειες έχομε
μια αντίστοιχη διπλή κλιμάκωση από το συμβολικό
έπαθλο ("τζόγια") στο πραγματικό έπαθλο (βασιλοπούλα)
κι από την καταξίωση του ήρωα στη συνείδηση της
Αρετής (μερικό: υποκειμενικό) στην καταξίωσή του στη
συνείδηση του ρήγα, δηλ. της κοινωνίας (γενικό-αντι-
κειμενικό).» [Καψωμένος, 1990:45,46] 

Δίνεται έτσι ένα υποδειγματικό παράδειγμα για το

η συγγραφή του μυθιστορήματος

189



νήμα που συνδέει τη σύγκρουση «δοκιμασία -vs- αντί-
δραση στη δοκιμασία (προκαταρκτική δοκιμασία)» με
τη σύγκρουση «πάλη -vs- νίκη (κύρια δοκιμασία)» που
ακολουθεί αφηγηματικά.

-2- Η πάλη συντελείται την κρίσιμη στιγμή της
απευθείας σύγκρουσης με τον βασικό ανταγωνιστή,
στο πρόσωπο του οποίου η ισχύς συμπυκνώνεται,
καθώς υποστασιοποιεί όλα όσα ο κεντρικός χαρακτήρας
αντιμάχεται ή φοβάται και η δύναμη του οποίου είναι
υπολογίσιμη. Σε κάθε πάλη, αγώνα ή κυριολεκτική
μάχη, εμφανίζεται έντονο το στοιχείο του κινδύνου,
της ματαίωσης, της απώλειας. Στην κομβική πάλη παί-
ζονται όλα για όλα και ο ήρωας ή θα κερδίσει αποδει-
κνύοντας τον ηρωικό του ρόλο ή θα χάσει μένοντας
ένας άνθρωπος με αδυναμίες, αδιέξοδα και ανεκπλή-
ρωτους στόχους. Γι’ αυτό η πάλη αποτελεί στιγμή
μεγάλης έντασης. Η πράξη ετούτη αποτελεί το τώρα
του χαρακτήρα. Όλα διακυβεύονται εδώ και τώρα ανα-
λόγως του τι θα πράξει. [Propp, 1987:58]

-3- Από την έκβασή της εξαρτάται η ικανοποίηση
της επιθυμίας ή της ανάγκης του ήρωα, εκείνου του
κορυφαίου θέλω που τον έχει θέσει εντός μάχης,
ταξιδιού και διεκδίκησης. Όποια κι αν είναι η κινητήριος
δύναμη για έναν αγώνα, μια πάλη σηματοδοτεί τις στο-
χεύσεις, τις επιθυμίες και τις ιδιότητες των βασικών
προσώπων που εμπλέκονται σ’ αυτήν, τόσο ως προς τα
επιμέρους στοιχεία της, όσο και ως προς τα στάδια
που ακολουθεί. Μια πορεία προς τη νίκη μέσα από
μάχες και διεκδικήσεις μπορεί να ενσωματώσει μεγάλες
ανατροπές, αλλά τέτοιες που να έχουν υποστηριχθεί
τόσο από την πορεία των ρόλων μέσα στην ιστορία,
όσο και από την ίδια τη μυθοπλασία ως διαπλοκή ενερ-
γημάτων, με αποτέλεσμα την αφηγηματική συνέπεια.

Ελευθερία Δημητρομανωλάκη

190



Για παράδειγμα, αν το θέμα μιας ιστορίας είναι ο αντα-
γωνισμός ανάμεσα σε δύο άντρες, θα πρέπει να βρεθεί
πάνω σε ποια βάση ανταγωνίζονται, τι διεκδικούν ο
καθένας για τον εαυτό του και με αυτό το στοιχείο ως
θεμέλιο λίθο το κριτήριο θ’ αποφασιστεί πού, πότε και
πώς θα πραγματωθεί η κομβική σύγκρουση, καθώς ε-
πίσης τι θα διακυβεύεται σ’ αυτήν. Δεδομένου ότι μυ-
θοπλασία χωρίς σύγκρουση δεν υφίσταται, όσο πιο ξε-
κάθαροι κι επίμονοι είναι οι στόχοι των ανταγωνιστών,
τόσο πιο έντονη θα είναι η μάχη ανάμεσά τους. Πα-
ράλληλα κι αλληλένδετα, το πώς μάχεται κάποιος, με τι
μέσα, με τι τρόπους, με ποιες αρχές είναι εξαιρετικά
δηλωτικό για τον χαρακτήρα του. Ο τρόπος που κάποιος
αγωνίζεται για τη νίκη σηματοδοτεί την αλήθεια του
και τις εσώτερες διεργασίες της σκέψης και του είναι
του. Πέρα όμως από την προσωπική ταυτότητα του
μαχόμενου για μια αξία ή για μια επιθυμία, η μάχη ως
ενεργητικός μηχανισμός, ως σειρά πράξεων σε ακολουθία
προσδίδει νόημα στην ίδια την ιστορία. 

Οι πιο πάνω σκέψεις οδηγούν στο συμπέρασμα
ότι τελικά οι πραξιακές ενότητες γύρω από τη μάχη
αποτελούν τον πυρήνα του μεσαίου τμήματος της αφή-
γησης και γύρω από αυτές, ως ομόκεντροι κύκλοι,
απλώνονται οι υπόλοιπες λειτουργίες. Κι ετούτο σημαίνει
πως η προώθηση της μυθοπλασίας συντελείται πιο
ομαλά εάν από την αρχή είναι αποφασισμένη η κομβική
έκβαση και τα αποτελέσματά της.

8/Ι/1. Διττή πάλη, αγώνας με τον εαυτό και τους άλ-
λους

«Μεταμόρφωση», Franz Kafka

Είναι εκπληκτική η μάχη που δίνει ο Γκρέγκορ
Σάμσα με τη νέα μεταμορφωμένη πραγματικότητα του

η συγγραφή του μυθιστορήματος

191



σώματός του. Ολόκληρη η αφήγηση μέχρι τέλους δεν
είναι παρά μια μάχη αποδοχής από την οικογένειά του.
Κι ενώ βγαίνει καθημερινά νικητής στη μάχη με τον
καινούριο ενσαρκωμένο εαυτό του, χάνει στη μάχη με
τους άλλους. Ο ίδιος αποδέχεται τη νέα κατάσταση
του ζωυφίου και όλων των πολύπλοκων σωματικών
αλλαγών, αναγκών και περιορισμών μ’ έναν τρόπο σθε-
ναρό, στωικό, υπομονετικό κι επίμονο. [Todorov,
1991:206] 

Καταφέρνει να μετακινείται, ανακαλύπτει μία μία
τις απώλειες και τις δυσκολίες, αλλά και τις νέες δεξιότητες
που ούτε θα τολμούσε να τις φανταστεί. Όμως αυτό
που τον υπερβαίνει, αυτό που τον νικά είναι η σχέση με
το περιβάλλον, αυτό που κάποτε ήταν οικογενειακό. Ο
Γκρέγκορ Σάμσα χάνει τις δυνάμεις του, όταν αντιλαμ-
βάνεται πως είναι ένα απεχθές ον που πρέπει να μένει
κλεισμένο στην κάμαρα του σπιτιού, που ταΐζεται με
αποφάγια κι αντιμετωπίζεται με τον πιο απόλυτο τρόμο,
ως να ήταν ένας βδελυρός κι ενδεχομένως επικίνδυνος
ξένος. Για τους άλλους, όλους ανεξαιρέτως, πληρεξούσιο
και εκπρόσωπο της εταιρείας, πατέρα, μάνα, αδελφή,
υπηρετικό προσωπικό, ο Γκρέγκορ ενσαρκώνει πια το
απόλυτο μίασμα και δεν είναι πια μέλος της οικογένειας.

Η τελική μάχη από την οποία θα κριθούν τα πάντα
συντελείται με την αποκάλυψη του προβλήματος-Γκρέ-
γκορ στα μάτια τρίτων. Οι ενοικιαστές στην ξαφνική
θέα του όντος –εν μέσω των ήχων του βιολιού που παίζει
η αδελφή του– αντιδρούν με έντονα προσβλητικό και
απαξιωτικό τρόπο, αρνούνται να πληρώσουν όσα μέχρι
τώρα χρωστούν κι επιπλέον απειλούν πως θα γνωστο-
ποιήσουν στον έξω κόσμο τη ζοφερή κατάσταση της
οικογένειας. Μπροστά στην απειλή απαξίωσης, η προ-
δοσία συντελείται παραδόξως από το οικογενειακό

Ελευθερία Δημητρομανωλάκη

192



μέλος που έχει προσφέρει τα περισσότερα, που όμως
είναι κι αυτό που ενδεχομένως θα χάσει τα περισσότερα
με μια πιθανή στηλίτευση του ονόματος των Σάμσα. 

«"Πρέπει να προσπαθήσουμε ν’
απαλλαγούμε απ’ αυτό", είπε η
αδελφή τώρα ρητά στον πατέρα,
επειδή η μητέρα με το βήχα της δεν
άκουγε τίποτε, "θα σας πεθάνει και
τους δυο, το βλέπω πως θα ’ρθει.
Όταν πρέπει να εργάζεται κανείς τόσο
βαριά, όπως όλοι μας, δεν μπορεί να
υποφέρει κι ετούτο το αιώνιο μαρτύ-
ριο στο σπίτι. Ούτε κ’ εγώ το μπορώ
πια." Και ξέσπασε σ’ ένα τέτοιο δυνατό
κλάμα, ώστε τα δάκρυά της κυλούσαν
πάνω στο πρόσωπο της μητέρας, που
αυτή τα σκούπιζε με μηχανικές κινή-
σεις των χεριών της.» [Kεφ. ΙΙΙ, & 16] 

Η μικρή αδελφή διεκδικεί τη ζωή και αρνείται το
θανατερό που έχει ποτίσει κάθε σημείο του σπιτιού
τους. Αυτή είναι η δική της προοπτική, η νίκη είναι με
το μέρος της.

8/ΙΙ./Α. Νίκη 
(επιτυχία, δικαίωση, άνοδος, ικανοποίηση, εκπλήρωση) 

Μυθοπλαστικές εκδοχές
όλες οι μορφές επικράτησης σε οποιονδήποτε

αγώνα 
• λεκτική αψιμαχία, διαφωνία, αντιπαράθεση, καυγά
• νίκη σε δικαστικό αγώνα
• νίκη σε εκλογική αναμέτρηση

η συγγραφή του μυθιστορήματος

193



• διορισμός, εκλογή, πρόσληψη επαγγελματία 
• τιθάσευση αδυναμιών
• ερωτική κατάκτηση
• νίκη σε κοινωνικούς-πολιτικούς αγώνες, αποδοχή

αιτημάτων με ψήφιση αντίστοιχων νόμων 
• επικράτηση στη δύναμη της φύσης
• επικερδής διαχείριση της τεχνολογίας 

Σύμφωνα με τα παραπάνω, το ακριβές περιεχόμενο,
το είδος και η πορεία ενός μυθοπλαστικού αγώνα, μιας
προσωπικής ή συλλογικής σύγκρουσης, μιας συμπλοκής
ή συγκρουσιακής διαπλοκής, εξαρτώνται από το τι δια-
κυβεύεται στο σύνολο και απ’ αρχής της ιστορίας.
Μερικές επιλεγμένες περιπτώσεις μάχης βοηθούν την
κατανόηση και δίνουν το περίγραμμα της σημασίας
μιας νίκης, αφού αυτές οι ενέργειες αποτελούν σύστοιχες,
κλιμακούμενες και παλλόμενες δυνάμεις στην πορεία
κάθε αφήγησης και είναι άρρηκτα συνδεδεμένες μεταξύ
τους, όπως ακριβώς συμβαίνει στην πορεία της ζωής. 

(α) Η κατάκτηση του ερωτικού άλλου δίνει το
στίγμα για την επιτυχία σε μια ερωτική μάχη (πχ. το
αίσιο τέλος μιας λεκτικής αψιμαχίας, η εξισορρόπηση
μιας διαφωνίας, ο κατευνασμός ενός καυγά, η αποδοχή
των συναισθημάτων του άλλου).

(β) Η διάσωση της ζωής ή της σωματικής ακεραι-
ότητας από επικίνδυνο εχθρό σηματοδοτεί το αίσιο
τέλος σε μια κυριολεκτική και άκρως επιθετική μάχη. 

(γ) Η κατάκτηση της ελευθερίας αποτελεί έναν
διαρκή αγώνα, προσωπικό και συλλογικό. Ανάλογα με
την περίσταση και τις συνθήκες, η νίκη μπορεί να συνί-
σταται σε ένα τελεσίδικο ξεκαθάρισμα λογαριασμών
με ό,τι δεσμεύει, στα ευοίωνα αποτελέσματα μιας συλ-
λογικής ενωμένης αντίδρασης ενάντια σ’ ό,τι σκλαβώνει

Ελευθερία Δημητρομανωλάκη

194



ή σ’ έναν αίσιο δικαστικό αγώνα για την απόδειξη της
αθωότητας και την απόκτηση της ελευθερίας. 

(δ) Ο αγώνας για την κοινωνική δικαιοσύνη και τα
δικαιώματα των πολιτών είναι διαρκής και οι κοινωνικές
ή πολιτικές διεκδικήσεις εκφράζονται με πολλαπλούς
τρόπους και βασίζονται σε μια συνέχεια για να έχουν
αποτέλεσμα. Ωστόσο, σε κάθε περίπτωση υπάρχει μια
ιστορική στιγμή που ένας τέτοιος αγώνας αποδεικνύεται
κορυφαίας αποφασιστικότητας. Για τις συλλογικές διεκ-
δικήσεις, νίκη συνιστά ένα δημοψήφισμα, μια μεγάλη
απεργία που οδηγεί στην επιθυμούμενη ψήφιση (ή μη)
νομοσχεδίου από το οποίο εξαρτάται η ποιότητα ζωής
των απεργούντων, μια μεγάλη συγκέντρωση διαμαρ-
τυρίας που περνά ηχηρά μηνύματα, μια λίστα υπογραφών
ως εναντίωση σε κάτι καταστροφικό, μια αντίδραση
ακτιβισμού, μια δυναμική πράξη συσπείρωσης για την
προστασία των αδικημένων, παραμελημένων άλλων. 

(ε) Η πάταξη κάποιου φόβου ως αιτούμενο και επι-
θυμούμενο του ήρωα τον φέρνει σε διαρκή σύγκρουση
και αντιπαράθεση με τον εαυτό του, αφού ο ίδιος ο
εαυτός του τον καθηλώνει. Η νίκη εδώ θα κριθεί τη
στιγμή που αντιμετωπίζει ό,τι του προκαλεί τον φόβο
κι η μάχη θα κριθεί υπέρ του ή ενάντια σ’ αυτόν ανάλογα
με την προσπάθεια που έχει κάνει ο ίδιος μέχρι την ε-
πόμενη δύσκολη στιγμή. Μάχη και νίκη για τον πρώην
αλκοολικό είναι η αποχή από το ποτό τη στιγμή ακριβώς
που το θέλει περισσότερο από οτιδήποτε άλλο. Μάχη
και νίκη για τον αγοραφοβικό είναι η στιγμή που θα
σταθεί μέσα σε πλήθος, για τον κλειστοφοβικό η στιγμή
που θα καταφέρει να μπει σε κλειστό και περιορισμένο
χώρο. 

(στ) Για κάθε προσωπική διεκδίκηση με στόχο την
επαγγελματική εξέλιξη, την απόκτηση αγαθών, την κοι-

η συγγραφή του μυθιστορήματος

195



νωνική ή οικονομική άνοδο, την απόκτηση οικογένειας,
τη δικαίωση των επιστημονικών ή άλλων προσπαθειών,
υπάρχει μια στιγμή νίκης: 

• επιτυχής εκλογική αναμέτρηση για τον πολιτικό
• επιτυχής δικαστική αναμέτρηση για τον νομικό
• κερδισμένος αθλητικός αγώνας για τον αθλητή

κάθε τύπου ή κατηγορίας
• επιτυχής επαγγελματική αναμέτρηση 
• χαρμόσυνη αποδοχή σε πρόταση γάμου

Σε κάθε περίπτωση, η νίκη συνίσταται στην επι-
βράβευση των προσπαθειών, αποτελεί την προσωπική
στιγμή δικαίωσης ή εξιλέωσης, την κατάκτηση όλων ό-
σων επιθυμήθηκαν πολύ ώστε να εκκινήσουν τους μη-
χανισμούς διεκδίκησης από πλευράς του κεντρικού χα-
ρακτήρα. Οι τρόποι νίκης του ήρωα κατά του ανταγω-
νιστή ποικίλουν. [Propp, 1987:59] Μπορεί να οφείλονται
σε δεξιότητες που διαθέτει, οι οποίες έχουν ήδη υπαι-
νιχθεί ή δειχθεί στη διαδρομή του μέχρι τη μάχη, μπορεί
όμως να προκύψει μέσα από τη συνδρομή άλλων προ-
σώπων τα οποία τον εμπιστεύονται. Σε κάποιες αφηγήσεις
αποτελεί τυχαίο γεγονός, καθώς μια αλυσίδα μικρών ή
μεγαλύτερων συμβάντων οδηγούν στη θετική έκβαση
χωρίς τη συμμετοχή του ήρωα, σε κάποιες άλλες η κο-
πιώδης διαδρομή για την κατάκτηση του ποθούμενου
στόχου είναι η μόνη αποτελεσματική. Με τη θετική έκ-
βαση της εκτόπισης του ανταγωνιστή, η αφήγηση
φτάνει στο αποκορύφωμά της και κατόπιν συντελείται
μια θεμελιώδης αντιστροφή. Ο ήρωας βαίνει σε ανοδική
πορεία επιτυχίας, η θέση του καλυτερεύει από πολλές
απόψεις και βρίσκεται λίγα βήματα πριν από την κατά-
κτηση του στόχου. Του όποιου στόχου. Εκεί κάπου ανά-
μεσα μπορεί να βρεθεί μπλεγμένος σε μια νέα περιπέτεια,
όπου και πάλι μπορεί να υπερπηδήσει τα εμπόδια,

Ελευθερία Δημητρομανωλάκη

196



μπορεί όμως όχι, κάτι που εξαρτάται από το είδος της
αφήγησης.

8/ΙΙ./Β. Μη νίκη – η ήττα του ήρωα
Αποτυχία, ματαίωση, απόγνωση, δυστυχία 

Μυθοπλαστικές εκδοχές
όλες οι μορφές ήττας

• ήττα μετά από προσωπικό αγώνα, ματαίωση από
τον ίδιο τον εαυτό

• ήττα σε αναμέτρηση με τον ανταγωνιστή

Μια προσέγγιση της ήττας, της μη νίκης, καθίσταται
απαραίτητη, καθώς αυτή αποτελεί το σημείο τομής για
τη ζωή του ηττημένου από εδώ και στο εξής. Η ήττα
μπορεί να τελεστεί σε μια μονάχα στιγμή, αλλά η ανόρ-
θωση μετά την πτώση, ενδεχομένως να χρειαστεί μια
ολόκληρη ζωή.

Ο Propp εισάγει άμεσα την έννοια της ήττας, αλλά
μέσα από τον ρόλο του ανταγωνιστή, ως γεγονός σύ-
στοιχο και συνεπακόλουθο της νίκης του ήρωα. [Propp,
1987:59] Πράγματι στο παραμύθι η ήττα είναι υπόθεση
που αφορά τον ανταγωνιστή ή τον κακοποιό, όμως
στη μυθοπλασία της πραγματικότητας η ήττα αποτελεί
καθημερινό ενδεχόμενο για τον οποιονδήποτε. Η ιστορία
που τελειώνει θετικά για τον έναν από τους ανταγωνιστές,
μπορεί να κλείσει άδοξα για τον άλλον. Κάθε πρόσωπο
είναι ο ήρωας της ζωής του κι αν αλλάξει η προοπτική
ενδιαφέροντος από το ένα πρόσωπο στο άλλο, αν αντι-
στραφούν οι ρόλοι, τότε παρατηρείται πως κάθε λει-
τουργία μπορεί να τελεστεί από οποιοδήποτε πρόσωπο.
Άρα και ο μέχρι στιγμής ήρωας μπορεί να ηττηθεί. Στη
ρεαλιστική μυθοπλασία αυτό συμβαίνει συχνά, στο πα-

η συγγραφή του μυθιστορήματος

197



ραμύθι σπάνια. 
Σε μια εναλλακτική αφήγηση η οποία θ’ ακολου-

θούσε τον ανταγωνιστή στη δική του ηττημένη πορεία
με ένα νέο κύκλο του μύθου, θα έβλεπε κατά πάσα πι-
θανότητα έναν άνθρωπο, ήρωα του εαυτού και του πε-
ριβάλλοντός του, ο οποίος θ’ αγωνιζόταν ν’ αντιστρέψει
όσα έχασε, να κερδίσει την ευτυχία που του αρπάχτηκε
από κάποιον ικανότερο, γρηγορότερο ή τυχερότερο
από τον ίδιο. Η οπτική πάνω στον χαρακτήρα του αντα-
γωνιστή οφείλει να στηρίζεται σε γερές βάσεις ψυχο-
λογίας, κοινωνικής πλαισίωσης και θέσης, ιδεολογικών
απόψεων και στάσης ζωής, ώστε όλα αυτά τα δεδομένα
ν’ αποκαλυφθούν τη στιγμή της μέγιστης σύγκρουσης. 

Επεκτείνοντας τη συζήτηση του ρόλου της νίκης ή
της ήττας του ήρωα ή του ανταγωνιστή του, ο Bremond
εστιάζει στη δράση αυτή καθαυτή και τα αποτελέσματά
της, ανεξαρτήτως της μοναδικής οπτικής του ήρωα ή
του αφηγητή πάνω στον ήρωα, με στόχο να εισαχθεί η
πολλαπλότητα των προοπτικών, αντίστοιχα με την πολ-
λαπλότητα των δρώντων υποκειμένων. [Bremond,
1991:132] Έτσι η δράση αντιμετωπίζεται υπό το πρίσμα
της επιτυχίας ή της αποτυχίας, όχι μόνο από την πλευρά
ενός προσώπου –του ήρωα και του περιβάλλοντός
του– αλλά από την πλευρά ή την οπτική γωνία του αν-
ταγωνιστή και άλλων συμμετεχόντων. Μ’ αυτόν τον
τρόπο καταδεικνύεται πως το θετικό και το αρνητικό
ως πόλοι της ανθρώπινης πράξης εναλλάσσονται διαρ-
κώς, ανάλογα με τα προτάγματα κάθε χαρακτήρα και
τον συνεχή αγώνα του για να τα διεκδικήσει, συγκρουό-
μενος με τους ανταγωνιστές άλλους (που κι αυτοί με
τη σειρά τους εμφανίζουν τις δικές τους διεκδικήσεις).
[Bremond, 1991:133-157]

Υπ’ αυτήν τη συλλογιστική, για την περίπτωση της

Ελευθερία Δημητρομανωλάκη

198



ήττας του ήρωα, εμφανίζεται το αφηγηματικό ερώτημα
"τι οδήγησε τελικά στην ήττα;", κατά τον ίδιο τρόπο
που ενυπάρχει εξαρχής το ερώτημα "τι θα οδηγήσει
τον ήρωα στη νίκη;" και η μυθοπλασία ακολουθεί τα
βήματά του για να τον οδηγήσει στον επιθυμούμενο
στόχο. Αναδύεται έτσι, ανάγλυφα σχεδόν, η πράξη του
λάθους που οδηγεί στην ήττα ή ενδεχομένως μια σειρά
γεγονότων και καταστάσεων που μπλοκάρουν τη σωστή
κρίση και την εν γένει ικανότητα του ήρωα. Ο Bremond
εντάσσει το λάθος στις μορφές υποβάθμισης του ήρωα
και επεξηγεί: «Επειδή ο κινητήριος μοχλός του λάθους
είναι ο σκοτισμός του λογικού, αυτή η μορφή υποβάθ-
μισης απαιτεί μια ειδική μορφή προστασίας: την προ-
ειδοποίηση που προορίζεται να προλάβει το λάθος ή
την έξοδο από την πλάνη η οποία το αναιρεί. Άλλοτε
είναι τα ίδια τα γεγονότα που αναλαμβάνουν να διεκ-
περαιώσουν κατάλληλα τη διαδικασία προστασίας. Σ’
άλλες περιπτώσεις οξυδερκείς σύμμαχοι επωμίζονται
αυτό το έργο: εκφέροντας ή θυμίζοντας τον κανόνα,
τείνουν να τον ενσαρκώσουν ακόμη κι αν δεν είναι οι
δημιουργοί του.» [Bremond, 1991:149]

Κι έτσι αναπόφευκτα εισάγεται ξανά ο αριστοτελικός
στοχασμός, που «...εντοπίζει τα αίτια της πτώσης όχι σε
μια εξωανθρώπινη θρησκευτική δύναμη, αλλά στον
περιορισμένο γνωστικό ορίζοντα του ανθρώπου, ο
οποίος είναι διαρκώς εκτεθειμένος στον κίνδυνο του
λάθους από άγνοια. Η αποτυχία στη σκόπευση του
ορθού και η συνακόλουθη δυστυχία γίνονται μεγέθη
καθαρά ανθρωπολογικής τάξεως.» [Δανιήλ Ιακώβ:2004,
σελ. 26 / βλ. και σ.29]

η συγγραφή του μυθιστορήματος

199



Μυθοπλαστικά σημεία για πιθανά λάθη του ηρώα
με κίνδυνο ενδεχόμενης ήττας

Μια αναδρομή στην πορεία αφήγησης κάθε ιστορίας
αναδεικνύει τα σημεία που ο ήρωας ενδέχεται να κάνει
λάθος και σε ποιες καταστάσεις ή συνθήκες ελλοχεύει
η επικίνδυνη τάση για τέτοια εξέλιξη. Εδώ εμφανίζεται
πολύτιμη η συγκρουσιακή διευθέτηση που αναπτύσσει
ο Greimas στις λειτουργίες, η δυαδική οργάνωση των
λειτουργιών, αφού μέσα απ’ αυτήν αποκαλύπτονται τα
σημεία της δράσης στα οποία υφέρπει ο κίνδυνος του
λάθους. Οι επιμέρους συγκρούσεις ή επιθέσεις –όπως
αυτές προκύπτουν μέσα από τις αλληλοδιαπλεκόμενες
επιθυμίες των προσώπων και τις επικοινωνιακές ή άλλες
απαιτήσεις τους– δημιουργούν θετικές ή αρνητικές επι-
κοινωνίες ή διαδράσεις, στις οποίες η ικανότητα του
ενός θα οδηγήσει στο λάθος του άλλου και αντίστροφα,
το λάθος του ενός θα δώσει συγκριτικό πλεονέκτημα
στον άλλο. [Greimas, 2000:344-346] 

Απαγόρευση -vs- Παράβαση: πρώτη σύγκρουση
οπτικών, η παράβαση του πλαισίου, του κανόνα, σίγουρα
αποτελεί λάθος του ήρωα, με ενδεχόμενες πολλαπλές
συνέπειες, που ίσως δεν μπορεί να προβλέψει ακόμη,
γεγονός που από μόνο του αποτελεί ένα ακόμη λάθος.
Ο Bremond αναφέρεται ρητά στην «παραβίαση του
κανόνα» [Bremond, 1991:148-150], που αποτελεί τη δι-
κή του οπτική στο δίπολο απαγόρευση -vs- παράβαση
του Greimas και τις αντίστοιχες λειτουργίες του Propp.
[Propp, 1987:32-34 και Bremond, 1991:149]

Διερεύνηση/εκμαίευση πληροφορίας -vs- Εκχώ-
ρηση: επικοινωνιακή διάδραση με επερχόμενα αποτε-
λέσματα, όχι χωρίς κινδύνους. Πολύ συχνά η διερεύνηση
γίνεται από τον αντίπαλο ή το περιβάλλον του για να
κερδίσει σε βάρος του ήρωα, επομένως αν ο ίδιος ο

Ελευθερία Δημητρομανωλάκη

200



ήρωας ή το δικό του περιβάλλον εκχωρήσουν τη ζη-
τούμενη γνώση ή ικανοποιήσουν το αίτημα διερεύνησης,
θα έχουν πράξει ένα λάθος, συνειδητά από κεκτημένη
ταχύτητα ή εντελώς ασυνείδητα. Κι αυτό ισχύει εμφατικά
αν η διερεύνηση από πλευράς του αντιπάλου πάρει τη
μορφή εκφοβιστικής διαπραγμάτευσης. [Bremond,
1991:140 και Propp, 1987:34,35]

Εξαπάτηση -vs- Συνενοχή (ασυνείδητη): ακόμη
εντονότερη σύγκρουση που ουσιαστικά καθορίζει τους
βασικούς ανταγωνιστές. Εδώ το λάθος έχει μεγαλύτερη
ένταση και έμφαση, καθώς ο εξαπατημένος αντέδρασε
βοηθώντας σε κάτι που τον βλάπτει, αγνοώντας τελείως
αυτή την πιθανότητα, πλήρως εξαπατημένος από τον
ανταγωνιστή του. Η εξαπάτηση για τον Bremond απο-
τελεί αναπόσπαστο τμήμα της επιθετικής διαδικασίας
[Bremond, 1991:142] και για τον Propp το προοίμιο της
δολιοφθοράς που δημιουργεί τις προϋποθέσεις για να
τελεστεί η δολιοφθορά ή να αναδυθεί η έλλειψη. [Propp,
1987:35-37]

Αδίκημα ή Δολιοφθορά -vs- Στέρηση ή Έλλειψη:
η συγκρουσιακή συνθήκη στην κορύφωσή της, ώστε
να τεθεί το βασικό πρόβλημα των προσώπων και να
εδραιωθεί η λύση του. Οι λειτουργίες της δολιοφθοράς
και της έλλειψης αποτελούν τους βασικούς δείκτες επι-
θυμίας του ήρωα και του ανταγωνιστή του. Η δυνατότητα
δολιοφθοράς από πλευράς του ανταγωνιστή, συνήθως
οφείλεται στα προηγηθέντα λάθη του ήρωα ή σε κατα-
στάσεις που τον έχουν αφήσει ανήμπορο κι απροστά-
τευτο. [Propp, 1987:37-41] Στην πραγματικότητα η δο-
λιοφθορά αποτελεί την πρώτη μεγάλη ήττα του ήρωα,
αυτήν την ήττα που θα πρέπει ν’ ανατρέψει.

Δοκιμασία -vs- Αντιμετώπιση της δοκιμασίας:
στην περίπτωση που ο ήρωας δεν αντιδράσει σωστά

η συγγραφή του μυθιστορήματος

201



στη δοκιμασία, τότε θα έχει κάνει ένα λάθος που μπορεί
να του στοιχίσει την έκβαση του αγώνα στο σύνολό
του. Μη κερδίζοντας δηλαδή τα κατάλληλα εφόδια, τα
μέσα εκείνα που θα τον διευκολύνουν στην καθοριστική
μάχη, υστερεί έναντι του αντιπάλου. Επιπλέον, αν η
δοκιμασία είχε σαν κύρια επιδίωξη την κατάκτηση της
ωριμότητας από πλευράς του ή την ορθή διαχείριση
της ζωής του κι αυτή λήξει άδοξα, τότε το μέλλον καθί-
σταται αβέβαιο. [Propp, 1987:46-50]

Αγώνας (Πάλη) -vs- Νίκη: το κομβικό σημείο σύ-
γκρουσης, επιθυμίας και κινδύνου σε μια αφήγηση,
είτε η μάχη τελείται με ξίφη, είτε πρόκειται για ιδεολογική
πάλη, είτε για μια διαφωνία ενός ζευγαριού από την
οποία καθορίζεται η ζωή τους. Ο ήρωας πλησιάζει στον
τόπο του πόθου του, αλλά ταυτόχρονα βρίσκεται στον
τόπο του κινδύνου του. Ένα λάθος από πλευράς του
καταστρέφει τα πάντα.

Ο Bremond εντάσσει ευθέως το λάθος ως σημαντική
παράμετρο στη διαδικασία μιας μάχης, ενός αγώνα,
μιας εμφατικής διεκδίκησης μέσω πάλης (επιτελεσθείσα
επίθεση είναι ο δικός του όρος) και η ανάλυσή του εί-
ναι ιδανική έτσι ώστε να κατανοηθεί το πού μπορεί να
έχει κάνει λάθος οποιοδήποτε πρόσωπο, ήρωας ή αντι-
ήρωας ή αρνητικός ήρωας που επιζητεί το κακό και τη
φθορά των άλλων. Επισημαίνει ιδιαίτερα τη σημασία
και τον ρόλο του προγενέστερου λάθους ή μιας υπάρ-
χουσας υποχρέωσης που εμποδίζει το θύμα της επίθεσης
να δράσει, όπως θα ήθελε ή όπως θα μπορούσε [Bre-
mond, 1991:152] και εμβαθύνει: 

«Ο υφιστάμενος την επίθεση έχει να επιλέξει μεταξύ
του να υποταχθεί σ’ αυτήν ή να προστατευθεί. Αν
διαλέξει τη δεύτερη λύση, οι τρόποι προστασίας που
έχει στη διάθεσή του μπορούν να συνοψιστούν σε

Ελευθερία Δημητρομανωλάκη

202



τρεις στρατηγικές. Η πρώτη συνίσταται στην προσπάθεια
να εκλείψει κάθε σχέση με τον επιτιθέμενο και να θέσει
τον εαυτό του εκτός της σφαίρας επιρροής του, να επι-
λέξει δηλαδή τη φυγή. 

Η δεύτερη συνίσταται στην αποδοχή της σχέσης
με παράλληλη προσπάθεια να μετατραπεί η εχθρική
σε ειρηνική σχέση∙ να υπάρξει, δηλαδή, διαπραγμά-
τευση.

Η τρίτη, τέλος, είναι η αποδοχή της εχθρικής σχέσης
κατά την οποία κάθε επίθεση ακολουθείται από μιαν
αντεπίθεση. Αν αυτοί οι τρόποι προστασίας αποδειχθούν
αναποτελεσματικοί, ο επιτιθέμενος επιβάλλει την προ-
βλεπόμενη ζημιά. Η υποβάθμιση που κάτι τέτοιο συνε-
πάγεται μπορεί να σημαίνει για το θύμα το τέλος της
αφήγησης.» [Bremond, 1991:153] 

Στις τρεις αφηγηματικές πιθανότητες που εισάγει
ο Bremond ως πραξιακές δυνατότητες μέσα στην ίδια
τη μάχη, δηλαδή τη φυγή, τη διαπραγμάτευση και την
αντεπίθεση, σ’ αυτές μπορούν ν’ αναζητηθούν τα στιγ-
μιαία λάθη του ήρωα, που κατά περίπτωση θα εμφανί-
ζουν και διαφορετικές αιτιάσεις. Εκτός όμως τα καθο-
ριστικά, στιγμιαία λάθη στη μάχη, είναι πάντα παρόντα
τα λάθη του παρελθόντος, με την παράβαση, με μια
άστοχη εκχώρηση, μέσα από μια ασυνείδητη συνενοχή,
με τη λάθος αντίδραση στη δοκιμασία. 

Οι παράμετροι που επισημάνθηκαν δημιουργούν
το αφηγηματικό υπόβαθρο, ώστε ν’ αναπτυχθεί μυθο-
πλαστικά η ήττα σε μια ιστορία, ως το αρνητικό αντί-
στοιχο της νίκης, μια κατεύθυνση εξίσου σημαντική,
καθώς η πτώση των προσώπων, οι δύσκολες στιγμές
τους εσωκλείουν και ταυτόχρονα αποκαλύπτουν ό,τι
πιο ανθρώπινο, ό,τι πιο βαθιά υπαρξιακό.

η συγγραφή του μυθιστορήματος

203



8/ΙΙ/1. Η εξύψωση της ήττας σε αντι-ηρωϊκή αγιό-
τητα

«Μεταμόρφωση», Franz Kafka

Με αφορμή τις απειλές των νοικάρη-
δων και την αντίδραση της οικογέ-
νειας σε βάρος του, ιδίως της αδελφής
του που τον είχε τόσο φροντίσει από
την αρχή της μετάλλαξής του, ο
Γκρέγκορ συνειδητοποιεί ξεκάθαρα
αυτό που μέχρι τώρα αναγνώριζε,
αλλά ίσως δεν ήθελε να δει την πραγ-
ματική σημασία του. Αμέσως μόλις
συνειδητοποιεί πως είναι εμπόδιο για
την ευτυχία της οικογένειάς του και
πως κανείς δεν τον θέλει πια, αποφα-
σίζει να πεθάνει. Οδηγεί τον εαυτό του
στον θάνατο, με τον ίδιο απλό, αδια-
πραγμάτευτο και μη αναστρέψιμο
τρόπο με τον οποίο είχε τελεστεί η με-
ταμόρφωση στην αρχή της αφήγη-
σης, τόσο απαλά και ξαφνικά όπως θα
έπεφτε για ύπνο.

«...Αναλογιζόταν με συγκίνηση και
αγάπη την οικογένειά του. Η γνώμη
του, πως έπρεπε να εξαφανιστεί, έγινε
κατά το δυνατό αποφασιστικότερη
από τη γνώμη της αδελφής του. Σε
τούτη την κατάσταση της άδειας και
ειρηνικής συλλογής έμεινε ώσπου το
ρολόι του πύργου χτύπησε την τρίτη
πρωινή ώρα. Πρόφτασε ακόμα να ιδεί
την αρχή του γενικού ξημερώματος
έξω μπροστά από το παράθυρο.

Ελευθερία Δημητρομανωλάκη

204



Ύστερα το κεφάλι του έγειρε ολότελα
προς τα κάτω χωρίς τη θέλησή του, κι
απ’ τα ρουθούνια του βγήκε η τελευ-
ταία του αδύνατη πνοή.» [Κεφ. ΙΙΙ,&21] 

Η μεταμόρφωση στην αρχή της ιστορίας εμφαίνεται
κυριολεκτικά ως μια πλήρης και αναπόδραστη αλλαγή
μορφής και μετουσιώνεται αφηγηματικά στις επακό-
λουθες μετατοπίσεις, αλλαγές και ανατροπές του ίδιου
του μεταμορφωμένου και της οικογένειάς του∙ μια συ-
νεχής δοκιμασία, μια εξοντωτική πάλη του αντιήρωα-
θύματος, ώστε πρώτα απ’ όλα να ενσωματωθούν και
να γίνουν συνήθεια οι νέες οργανικές ανάγκες και ταυ-
τόχρονα να μην επιβαρύνονται οι οικείοι. 

Η ήττα του Γκρέγκορ Σάμσα στη μάχη με τους άλ-
λους τον οδηγεί στη μεταμόρφωση του θανάτου ως
ίδια πράξη, ως αυτοκαθορισμός, ως την απόλυτη θυσία
για να μπορέσουν τ’ αγαπημένα του πρόσωπα να υπάρ-
ξουν χωρίς αυτόν. Η κυριολεκτική και παράλογη μετα-
μόρφωση σε ζωύφιο ως ένας παράδοξος κι ανυπέρ-
βλητος ετεροκαθορισμός στην έναρξη της αφήγησης,
γίνεται στο τέλος απόφαση για τη μεταμόρφωση του
θανάτου, ως αυτοκαθορισμός, ως μια μέγιστη πράξη
ελεύθερης βούλησης. Ως μια πράξη μέγιστης θυσίας.

Τελικά στην περίπτωση της «Μεταμόρφωσης» ο
κύκλος της ιστορίας ανοίγει και κλείνει ως μεταμόρφωση.
Στην έναρξη ως απουσία ανθρώπινης σωματικότητας,
ως έλλειψη κάθε πιθανής ανθρώπινης ευτυχίας και ως
δολιοφθορά από πλευράς του ίδιου του οικογενειακού
περιβάλλοντος που είναι ανίκανο να υπερβεί τον φόβο
του διαφορετικού και στο τέλος ως κλείσιμο του κύκλου
αγωνίας του κοινωνικού θανάτου και το σπάσιμο του
κύκλου της αγωνίας με τον θάνατο ως θυσία. 

Ο Γκρέγκορ έχασε το σώμα του, αλλά κέρδισε τη

η συγγραφή του μυθιστορήματος

205



συνείδησή του. Ο μεταμορφωμένος σε ζωύφιο απέδειξε
πως η συνείδηση, που τόσο εξαρτάται από το σώμα,
τις οργανικές λειτουργίες και τους φόβους που η δυσ-
λειτουργία εγείρει, μπορεί να παραμείνει ανθρώπινη
και εναργής. 

Ελευθερία Δημητρομανωλάκη

206



9. ΟΛΟΚΛΗΡΩΣΗ ΤΗΣ ΜΥΘΟΠΛΑΣΙΑΣ 
η προσωπική συνθήκη σε ευνοϊκή (ή μη) τροπή 

Τέλος 
Το τέλος της αφήγησης, το τέλος κάθε πεζογραφικού

ή άλλου κειμένου αποτελεί το πιο σημαντικό τμήμα σε
σχέση με τη νοηματοδότηση ολόκληρης της ιστορίας
απ’ αρχής μέχρι τέλους. Σύμφωνα με τον Αριστοτέλη:
«Τέλος, απεναντίας, είναι αυτό που υπάρχει μετά από
κάτι άλλο κατά αναγκαία ή πιθανή συνέπεια. Ύστερα
απ’ αυτό δεν υπάρχει τίποτ’ άλλο.» [Αριστοτέλης, Ποιητική,
εισαγ. μτφρ. σχολ. Στ. Δρομάζος, 1982:233]

Μετά το τέλος δεν υπάρχει τίποτε άλλο ως αφήγηση.
Γι’ αυτό τον λόγο το τέλος, κάθε μυθοπλαστικό κλείσιμο,
δεν μπορεί παρά να γίνει η διατομή της αλήθειας. Η
μη-λήθη. Η επινοημένη ή πραγματική ιστορία και η
πλοκή αυτής πράγματι τελειώνουν, αλλά αναπόφευκτα
υπάρχει μια συνέχεια στη σκέψη του αναγνώστη, που
αναμετράται μ’ αυτό που διάβασε, ιδίως αν αυτό ήταν
μεστό νοημάτων. 

Το κομβικό μεσαίο μέρος της αφήγησης κρατά μια
ανοδική πορεία ενεργητικού κρεσέντο, με τα νοήματα
να βαίνουν ως παράλληλα σημαινόμενα δίπλα στα εμ-
φατικά σημαίνοντα της δράσης. Στο τέλος της αφήγησης
έρχεται η στιγμή ν’ αποκαλυφθούν τα νοήματα ως τέ-
τοια μέσα από ηπιότερες και επαναληπτικές μορφές
των προηγούμενων πράξεων των προσώπων, οι οποίες
επισημαίνουν ξανά τους επιτυχημένους στόχους, εδραι-
ώνουν δοξαστικά τις κατακτήσεις ή σιωπούν αναμε-

207



τρώντας τις ήττες. Στο τέλος της μυθοπλασίας, το ενέρ-
γημα αυτό καθαυτό ατονεί ως εξελικτική μορφή της
αφήγησης –αφού στόχοι και ανάγκες έχουν καλυφθεί
θετικά ή αποκαλυφθεί αρνητικά– και η πράξη εξαίρεται
ως καθαρό νόημα. 

Ο Ricoeur συνδέει το τέλος της ιστορίας και την
κατανόηση αυτής με όλη την προηγηθείσα εξέλιξη: «Η
κατάληξη της ιστορίας είναι ο πόλος έλξης της όλης
ανάπτυξης ...Κοιτάζοντας προς τα πίσω, από την έκβαση
προς τα επεισόδια που οδήγησαν σ’ αυτήν, πρέπει να
μπορούμε να πούμε πως αυτό το τέλος απαιτούσε αυτό
το είδος των επεισοδίων κι αυτό το είδος των πράξεων.
Αλλά αυτή η προς τα πίσω ματιά γίνεται δυνατή από
την τελεολογική κίνηση που κατευθύνεται από τις ανα-
μονές μας όταν παρακολουθούμε μια ιστορία. Αυτό
είναι το παράδοξο του ενδεχόμενου –που κρίνεται απο-
δεκτό "κατόπιν όλων τούτων"– που χαρακτηρίζει την
κατανόηση κάθε αφηγημένης ιστορίας.» [Ricoeur,
1990:106, βλ. κ. 133,134]

Αν παραλληλιστεί η αφήγηση μιας ιστορίας με μια
διαδρομή που έχει αφετηρία και προορισμό, έστω μια
διαδρομή με τραίνο ή με λεωφορείο με ενδιάμεσες
στάσεις, θα είναι αδύνατον να ταξιδέψει κάποιος αν
δεν ξέρει πού πάει, αν δεν ξέρει το καταληκτικό σημείο
προορισμού και γιατί πάει εκεί. Μόλις βρει το σημείο
του τέλους της διαδρομής και τον σκοπό αυτής της κα-
τάληξης, τότε μόνο μπορεί να βρει τον καταλληλότερο
δρόμο και τρόπο για να πάει εκεί. Τότε θ’ αποκτήσουν
νόημα και θ’ αναδυθούν οι ενδιάμεσες στάσεις. Τότε
μόνο θα μπορεί ν’ αποφασίσει αν θα πάει δια της ευ-
θείας οδού ή δια της τεθλασμένης, αν θα κάνει πολλές
στάσεις για ν’ απολαύσει το τοπίο ή αν θα ταξιδέψει ex-
press. Ο Ricoeur το επισημαίνει με το φιλοσοφικό αφη-

Ελευθερία Δημητρομανωλάκη

208



γηματικό στοχασμό του: «Η κατάληξη της ιστορίας
είναι ο πόλος έλξης της όλης ανάπτυξης.» [Ricoeur,
1990:106]

Η τέχνη του κινηματογράφου δίνει πολλαπλά πα-
ραδείγματα που αναδεικνύουν τη μεγάλη σημασία του
τέλους, το οποίο τελικά καθορίζει και την πορεία όλου
του αφηγήματος. Λόγω της συμπυκνωμένης δίωρης ή
τρίωρης αφήγησης, στα φιλμ γίνεται άμεσα και ανάγλυφα
διακριτό πως ο δημιουργός –σεναριογράφος ή σκηνο-
θέτης– οφείλει να γνωρίζει την κατάληξη της μυθοπλα-
σίας έστω και σχηματικά, να την έχει αποφασίσει, ώστε
με βάση αυτήν να κινήσει και να διαμορφώσει τους
ήρωές του. Για να ειπωθεί διαφορετικά –κι αν υποτεθεί
ότι δεν υπάρχει συγγραφέας, αλλά ότι η ίδια η ζωή
γράφει από μόνη της– τα πρόσωπα δεν μπορούν να
ξέρουν τι θα τους συμβεί στο τέλος της πορείας που έ-
χουν χαράξει, παρά μόνο να υποθέτουν και να διαμορ-
φώνουν κάθε βήμα τους. Μόνο σαν βρεθούν στη λήξη
μιας κατάστασης μπορούν να προσμετρήσουν και ν’
αποτιμήσουν ό,τι τους έχει συμβεί ή όσα έχουν πράξει,
προς θετική ή προς αρνητική κατεύθυνση. 

Εξαίρετη περίπτωση παραδειγματικής αναφοράς
αποτελεί το «Στάλκερ» (1979) του Αντρέι Ταρκόφσκι.
Κι ο ίδιος ο σκηνοθέτης, μιλώντας για την ταινία του,
δίνει ταυτόχρονα ένα μάθημα συγγραφής:

«Θυμίζω στους αναγνώστες ότι τα πρόσωπα της
ταινίας ξεκινούν το ταξίδι τους για τη Ζώνη, με προορισμό
κάποιο δωμάτιο όπου θα πραγματοποιηθεί, λέει, η πιο
κρυφή επιθυμία καθενός. Κι ενώ ο Συγγραφέας και ο
Επιστήμονας διασχίζουν την επικίνδυνη και παράξενη
έκταση της Ζώνης, ο Στάλκερ, ο οδηγός τους, τους διη-
γείται κάποια στιγμή μια ιστορία –αληθινή ή θρύλο,
άγνωστο– για κάποιον άλλο Στάλκερ, με το παρατσούκλι

η συγγραφή του μυθιστορήματος

209



Ντικομπράζ [Σκαντζόχοιρος]. Ο Ντικομπράζ πήγε στο
μυστικό μέρος και ευχήθηκε να γυρίσει στη ζωή ο
αδελφός του, που είχε σκοτωθεί από δικό του σφάλμα.
Όταν όμως γύρισε σπίτι, ανακάλυψε πως είχε γίνει πά-
μπλουτος. Η Ζώνη, αγνοώντας της ευχή του, που ο ί-
διος ήθελε να πιστεύει πως εκφράζει ό,τι πιο πολύτιμο
γι’ αυτόν, εκπλήρωσε το βαθύτερο και πραγματικό του
πόθο. Κι ο Ντοκομπράζ πήγε και κρεμάστηκε. 

Τελικά οι δυο άντρες φτάνουν στον προορισμό
τους. Πέρασαν πολλά, σκέφτηκαν για τον εαυτό τους,
αναθεώρησαν τις απόψεις τους για τον εαυτό τους, και
δεν έχουν τώρα το θάρρος να περάσουν το κατώφλι
του δωματίου που για να φτάσουν έβαλαν σε κίνδυνο
τη ζωή τους. Καταλαβαίνουν ότι στο τραγικό, το πιο βα-
θύ επίπεδο της συνείδησής τους είναι όντα ατελή. Ζή-
τησαν τη δύναμη να κοιτάξουν μέσα τους, και τρόμαξαν.
Στο τέλος όμως τους λείπει το πνευματικό σθένος να
πιστέψουν στον εαυτό τους.» [Ταρκόφσκι, 1987:268]   

Ο Συγγραφέας και ο Επιστήμονας στο «Στάλκερ»
αποδεικνύονται ατελείς στο τέλος κι αυτή ακριβώς
είναι η τραγωδία του ανθρώπου. Ο Ταρκόφσκι από την
πλευρά του, ως δημιουργός, για να μιλήσει γι’ αυτήν
την τραγωδία του ανθρώπου, είχε από την αρχή επιλέξει
πως οι δύο αυτοί ήρωές του, ενώ ακολουθούν τη δύ-
σβατη διαδρομή, δειλιάζουν κι αναστρέφουν την προ-
ϋπολογισμένη πορεία στο τέλος, αποκαλύπτοντας και
στους ίδιους τους εαυτούς τους αυτήν την τραγικότητα. 

Αντίστοιχα με τον Ταρκόφσκι, ο κάθε συγγραφέ-
ας-δημιουργός, ακόμη κι αν μιλά για "ατελή" πρόσωπα,
οφείλει να χαράξει την πορεία του μέχρι τέλους.

Εξάλειψη της δυστυχίας και αίσιο τέλος ή μη αίσιο τέλος
Οι ελλείψεις προς εκπλήρωση είναι ανεξάντλητες,

Ελευθερία Δημητρομανωλάκη

210



όσο και οι επιθυμίες των ανθρώπων. Η φλέγουσα σπου-
δαιότητα της έλλειψης ορθώνεται αφηγηματικά στην
αρχή του μύθου και εκκινεί την αφήγηση. Με τη λει-
τουργία της εξάλειψης της έλλειψης ή της κάλυψης
του κενού, ο κύκλος κλείνει. 

Η μυθοπλασία τείνει στο αποκορύφωμά της τη
στιγμή που η νίκη σηματοδοτεί τις κατακτήσεις του
ήρωα και κορυφώνεται πλήρως με την εκπλήρωση της
επιθυμίας, όποια κι αν είναι αυτή, πράγμα που σημαίνει
πως ό,τι επιθυμήθηκε εκπληρώνεται. Έτσι ανάλογα με
την αρχική στόχευση εμφανίζεται το τελικό ευνοϊκό
αποτέλεσμα. Από εδώ και πέρα συντελείται η αντίστροφη
πορεία προς την επιτυχία, προς την ολοκλήρωση, την
πληρότητα, ενώ αποδίδεται στα πρόσωπα ό,τι διακαώς
επιζητούσαν. Έτσι, η πιο σημαντική λειτουργία πριν το
οριστικό κλείσιμο της αφήγησης είναι η εξάλειψη της
δυστυχίας ή της έλλειψης, που αποτελεί το απτό, το
άμεσο αποτέλεσμα και επακόλουθο της νίκης. Το απο-
τέλεσμα ετούτο είναι σύστοιχο τόσο με την κεντρική
μάχη ανάμεσα στα αντικρουόμενα μέρη, όσο και με το
είδος της έλλειψης που αποκαλύφθηκε ή της δολιο-
φθοράς που συνέβη κατά την αρχή της μυθοπλασίας.
[Propp, 1987:59-62] 

Στην πορεία της ιστορίας, ο τρόπος εξάλειψης της
δυστυχίας συνίσταται και συναπαρτίζεται από όσες
ενέργειες αντιτίθενται και πολεμούν τη δολιοφθορά ή
από μια σειρά μεθοδευμένων πράξεων που οδηγούν
στην εκπλήρωση των επιθυμιών. Εμφανίζουν έτσι μια
ροπή αντίστασης, αντίδρασης, ενάντιας κίνησης με στό-
χο την απάλειψη του εναρκτήριου βλαπτικού γεγονότος,
και συνήθως οδηγούν στο αίσιο τέλος, στη νίκη που
επιτυγχάνεται κατά τη διαδικασία της πάλης. 

Όλη η αφήγηση, κάθε ξεχωριστή πράξη και από-

η συγγραφή του μυθιστορήματος

211



φαση του κεντρικού προσώπου, στοχεύει στη στιγμή
της ευτυχίας, της εκπλήρωσης των επιθυμιών, όποιες
κι αν είναι σε κάθε περίπτωση. Ανάλογα λοιπόν με το
είδος της προϋπάρχουσας επιθυμίας ή της συντελε-
σθείσας έλλειψης, η εκπλήρωση αυτής της επιθυμίας ή
η εξάλειψη της έλλειψης θα πρέπει να δοθεί αφηγηματικά
με τρόπο αντίστοιχο, βασισμένο σε μια σχέση λογικής
συνέπειας ανάμεσα στη στοχευμένη συνθήκη και στην
εκπλήρωση του στόχου. Ο Propp επισημαίνει τη σχέση
αυτή όταν ορίζει για την εξάλειψη της έλλειψης: «Η λει-
τουργία αυτή αποτελεί ζεύγος με την επιφορά της
βλάβης ή με τη δυστυχία στην αρχή της πλοκής...» και
τονίζει πως «...μ’ αυτή τη λειτουργία η διήγηση φτάνει
στο αποκορύφωμά της». [Propp, 1987:59] 

Η διακειμενική προσέγγιση των Greimas, Souriau
και Propp διαμορφώνει μια λίστα εκπλήρωσης επιθυμιών,
ανάλογα με την αρχική στόχευση του βασικού προσώπου
του μύθου:
Θετική κατεύθυνση της επιθυμίας 

(στην περίπτωση θετικού ήρωα)
• προσφορά και κοινωνική δικαιοσύνη → επίτευξη

προσφοράς
• επιθυμία αγάπης → πραγμάτωση αγάπης 
• ερωτική επιθυμία → εκπλήρωση ερωτικής επιθυ-

μίας
• επιθυμία καταξίωσης, επιτυχίας, ευμάρειας → επί-

τευξη ανόδου 
• πνευματική εξέλιξη, γνώση → κατάκτηση πνευμα-

τικής εξέλιξης
• επιθυμία ελευθερίας → κατάκτηση ελευθερίας
• απάλειψη πόνου, ψυχικού ή σωματικού → επίτευξη

απάλειψης 
• επιθυμία εξιλέωσης ή συνειδησιακής κάθαρσης →

Ελευθερία Δημητρομανωλάκη

212



εξιλέωση
Αρνητική κατεύθυνση της επιθυμίας 

(στην περίπτωση αρνητικού ήρωα)
• επιθυμία για ανεξέλεγκτη δύναμη, επιβολή →

πάταξη των άλλων
• βουλιμία για χρήμα → κερδοφορία σε βάρος τρί-

των
• επιθυμία για δόξα με όποιο κόστος → απόκτηση

δόξας 
• επιθυμία αυτοκαταστροφής → επιτέλεση αυτοκα-

ταστροφής 
• επιθυμία για ζημιάς σε τρίτους → πραγμάτωση ζη-

μιάς τρίτων
• επιθυμία για εκδίκηση → πραγμάτωση εκδίκησης 
• οργισμένη επιθυμία καταστροφής → ανεξέλεγκτη

καταστροφή 
Παρατηρείται πως η εκπλήρωση της επιθυμίας

στην περίπτωση του αρνητικού ήρωα, αποτελεί μια
επιφορά δολιοφθοράς ενός ανταγωνιστή δολιοφθορέα
προς ένα πρόσωπο ή προς το κοινωνικό σύνολο. Εμ-
φαίνεται λοιπόν εδώ ότι ένας αφηγηματικός κύκλος
τείνει να κλείσει κι ότι ο μύθος στοχεύει σ’ ένα αρνητικό
τέλος. Πράγματι κάτι τέτοιο συμβαίνει συχνά, ακόμη κι
αν αποσταθεροποιεί τον αναγνώστη, ιδίως στις περι-
πτώσεις που το αρνητικό τέλος είναι ενταγμένο στη
σημασία του μύθου, ως καθοριστικό και αποκαλυπτικό
σημαινόμενο, όπως για παράδειγμα συμβαίνει στη
«Δίκη» του Kafka. 

Εκτός όμως από τις περιπτώσεις του τελεσίδικα
αρνητικού τέλους, μέσα από την επικράτηση ενός αρ-
νητικού ή εγκληματικού προσώπου ή μηχανισμού, πολύ
συχνότερα στο σημείο αυτό μπορεί να δημιουργηθεί
μια νέα αφηγηματική εξέλιξη, ένας νέος κύκλος ενεργειών,

η συγγραφή του μυθιστορήματος

213



με στόχο ν’ ανατραπεί η ζημιά που επιτελέσθηκε με τη
νίκη του αρνητικού ή εγκληματία αντιπάλου και να
επέλθει η ισορροπία και η δικαιοσύνη. Ο Propp επιση-
μαίνει πως πολύ συχνά: «Ξαναεμφανίζεται ο εχθρός
του, αυτό που έχει πάρει ο ήρωας του το αρπάζουν, ο
ίδιος ο ήρωας σκοτώνεται, κ.ο.κ. Κοντολογίς, επανα-
λαμβάνεται η αρχική δολιοφθορά, κάποτε με τις ίδιες
ακριβώς μορφές, με τις οποίες απαντά και στην αρχή,
κάποτε με άλλες, καινούργιες για το συγκεκριμένο πα-
ραμύθι... Το φαινόμενο αυτό σημαίνει ότι πολλά παρα-
μύθια αποτελούνται από δύο σειρές λειτουργιών, που
μπορούμε να τις ονομάσουμε κινήσεις...» [Propp, 1987:65] 

Αποκαλύπτεται ακόμη μια φορά πως η αφηγημα-
τικότητα του μύθου, σε επίπεδο συντακτικής δομής,
δε διαφέρει σε τίποτε απ’ αυτήν της πραγματικότητας.
Η καθημερινή πάλη του ανθρώπου στη ροή του χρόνου
καθορίζεται από στιγμές ευτυχίας και στιγμές δυστυχίας
και το λεγόμενο τέλος δεν είναι παρά η στιγμή που ο
αφηγητής θ’ αποφασίσει να πει πως εδώ τελειώνει η
ιστορία και "ζήσαν αυτοί καλά κι εμείς καλύτερα" ή
ίσως αποφασίσει να πει "αυτοί δεν έζησαν πια, αλλά
εμείς θα τα καταφέρουμε". 

Ο Propp το αναδεικνύει επισημαίνοντας πως «κάθε
νέα επιφορά δυστυχίας ή βλάβης, κάθε νέα έλλειψη,
συγκροτεί νέα κίνηση.» [Propp, 1928:103] Κίνηση ονο-
μάζεται ο αφηγηματικός μηχανισμός που κινεί τη δράση,
που τη μετατοπίζει στο επόμενο μυθοπλαστικό στάδιο,
μέχρι την τελείωσή της. Ένας πάντα παρών συντακτικός
μοχλός που μεταθέτει τη δολιοφθορά ή την έλλειψη
προς την τελική έκβαση ή τη λύση, αναπτυσσόμενος
κατά το εύρος της μακροσκοπικής αφήγησης. Μέσα
από μία ή πολλές κινήσεις, η αφηγηματική ακολουθία
δράσεων ή γεγονότων επιφέρει ένα αποτέλεσμα. Μέσα

Ελευθερία Δημητρομανωλάκη

214



από τον συσχετισμό λειτουργιών και πράξεων συντελείται
μια κλιμακούμενη μετακίνηση του μύθου και της αφή-
γησης με στόχο ετούτη την ολοκλήρωση προς ένα
αποτέλεσμα και ένα νόημα, ένα αποτέλεσμα που μπορεί
να είναι θετικό ή αρνητικό κι ένα νόημα που μπορεί να
είναι ελπιδοφόρο ή σκληρό.

Σε κάθε περίπτωση, το τέλος, το κλείσιμο της ιστο-
ρίας και της αφήγησης, συντελείται αντίστοιχα με την
απαρχής οριοθετημένη έλλειψη ή απουσία κατά την
έναρξη του μύθου και ως εξέλιξη ενσωματώνει μια δυ-
ναμική για θετική ή αρνητική έκβαση, η οποία θα εμ-
φανίσει λογικά και τελεολογικά επακόλουθες τροπές,
ανάλογα με τις αρχικά στοχευμένες επιθυμίες. 

Η παραδειγματική περιπτωσιολογία που ακολουθεί
δεν μπορεί να καλύψει το αστείρευτο εύρος των επι-
θυμιών, αλλά να δώσει μια αεροφωτογραφία των πιο
σημαντικών κατηγοριών-πλαισίων μέσα στα οποία κι-
νείται η ανθρώπινη επιθυμία και πώς πραγματώνεται ή
δεν πραγματώνεται. 

Όταν η μυθοπλασία δομείται στην απουσία ερωτικού
συναισθήματος 

Α. οδηγεί σε ξαφνικό έρωτα (αρχή)
Β. πλήττει ως απόρριψη (αρχή μέσης)
Γ. οδηγεί στην αποδοχή (μέση)
Δ. καταλήγει με γάμο ή με σχέση (αίσιο τέλος)

ή καταλήγει με μοναξιά και συναισθηματική απου-
σία (μη αίσιο τέλος)

Όταν η μυθοπλασία δομείται στην απουσία χρήματος
ή υλικών αγαθών 

Α. δείχνει ή υπαινίσσεται την οικονομική ανασφάλεια
και αστάθεια (αρχή) 

η συγγραφή του μυθιστορήματος

215



Β. πλήττει με μια ξαφνική οικονομική ή κοινωνική
υποβάθμιση (αρχή μέσης)

Γ. οδηγεί τις εξελίξεις σε ανατροπή με σκληρή δου-
λειά (μέση)

Δ. οδηγεί σε μια προαγωγή ή κοινωνική άνοδο
(αίσιο τέλος)

ή καταλήγει σε πλήρη αποτυχία και οικονομική
καταστροφή (μη αίσιο τέλος)

Όταν η μυθοπλασία δομείται στην απουσία φίλων ή
οικογένειας 

Α. δείχνει ή υπαινίσσεται τη μοναξιά και εμφανίζει
έναν φίλο (αρχή)

Β. πλήττει τον φίλο με κάποια αρνητική έκβαση
(αρχής μέσης)

Γ. οδηγεί τον ήρωα να συμπαρασταθεί στο νεοα-
ποκτηθέντα φίλο (μέση)

Δ. φέρνει σαν αποτέλεσμα την εδραίωση της φιλίας
(αίσιο τέλος)

ή προβάλλει την αχαριστία και την προδοσία (μη
αίσιο τέλος)

Όταν η μυθοπλασία δομείται στην απουσία ελευθερίας 
Α. περιγράφει την ασφυκτική κατάσταση σκλαβιάς

ενός προσώπου (αρχή)
Β. δημιουργεί μια αχνή πιθανότητα ελευθερίας που

καταλύεται (αρχή μέσης) 
Γ. οδηγεί τον ήρωα ν’ αγωνιστεί γι’ αυτήν την πιθα-

νότητα που του ’δωσε ελπίδα και δύναμη να σπάσει τα
δεσμά (μέση)

Δ. το αυτόβουλο κατακτιέται (αίσιο τέλος)
ή η δουλεία συνεχίζεται μπορεί με χειρότερους

όρους (μη αίσιο τέλος)

Ελευθερία Δημητρομανωλάκη

216



Και κάπως έτσι, ο κύκλος της αφήγησης κλείνει. 
Παρατηρείται πως μέχρι το κλείσιμο του κύκλου

διαμορφώνεται ένας καταστατικός χάρτης ενεργειών
υπό το πρίσμα της θετικής ή αρνητικής εξέλιξης. Είτε
θετικά, είτε αρνητικά οι ανθρώπινες πράξεις οδηγούν
τη μυθοπλασία στην τελείωσή της και νοηματοδοτούν
με τον ένα ή τον άλλο τρόπο την ανθρώπινη συνθήκη
και την αλήθεια της. 

η συγγραφή του μυθιστορήματος

217



ΤΟ ΤΕΛΟΣ ΤΗΣ «ΜΕΤΑΜΟΡΦΩΣΗΣ»
Η αφήγηση στη «Μεταμόρφωση» δεν τελειώνει με

τον θάνατο του Γκρέγκορ Σάμσα. Ο αφηγητής συνεχίζει
τη διήγησή του, περιγράφοντας τη ζωή της οικογένειας
μετά το συμβάν του θανάτου, που γι’ αυτούς δεν
αποτελεί καθόλου απώλεια. Μάλιστα δεν τον θάβουν
καν. Η υπηρέτρια δηλώνει πως καθάρισε τα ίχνη και ξε-
φορτώθηκε το πτώμα κι αντί να πάρει τα εύσημα, όπως
ίσως περίμενε, απολύθηκε. Προφανώς δεν ήθελαν να
τη βλέπουν και να τους θυμίζει αυτήν την αλλόκοτη
οδυνηρή ιστορία που ήθελαν να ξεχάσουν. 

Μετά απ’ αυτό αρχίζουν να ζουν ξανά. Οι τελευταίες
φράσεις του αφηγήματος είναι οι ακόλουθες:

«Σιωπηλότεροι και σχεδόν ανεπαί-
σθητα συνεννοούμενοι με τα βλέμ-
ματα, συλλογίστηκαν, πως θα ’ρθει ο
καιρός να ζητήσουν γι’ αυτήν έναν
άξιο άντρα. Κι ήταν σα μια επιβεβαί-
ωση των καινούργιων τους ονείρων
και των καλών τους προθέσεων, όταν
στο τέρμα της διαδρομής τους η κόρη
σηκώθηκε πρώτη και τάνυσε το νέο
κορμί της.» [Κεφ. ΙΙΙ. τελευταία &] 

Η οικογένεια συνεχίζει τη ζωή της με νέες ελπίδες,
η περιπέτεια έληξε ευοίωνα γι’ αυτούς, γεγονός που δι-
καιώνει τον Γκρέγκορ και την απόφασή του να εξαφα-
νιστεί από τη ζωή τους πεθαίνοντας. 

218



ΑΝΑΚΕΦΑΛΑΙΩΣΗ 
Με την ολοκλήρωση της παρούσας προσέγγισης,

τίθενται συνοπτικά τα κομβικά σημεία της, ως ένα σχε-
δίασμα περιπέτειας για κάθε λάτρη της γραφής και της
ανάγνωσης.

-1- ανάγνωση ως απόλυτη προϋπόθεση γραφής
Η συνεχής, παθιασμένη ανάγνωση και η εν γένει

αναγνωστική εμπειρία είναι ο απόλυτος όρος, ο πρώτος
κανόνας για τη συγγραφή. Όλα τ’ άλλα έπονται. Γι’ αυτό
η απάντηση στο ερώτημα αν η λογοτεχνία και η γραφή
διδάσκεται είναι θετική. Πάντα διδάσκεται μέσα από
έναν αέναο κύκλο διαλογικότητας, επιρροών, γόνιμων
ανταλλαγών.

-2- αντιστροφή της θεωρίας σε συγγραφική πράξη
Ο Αριστοτέλης έθεσε τις βάσεις για τη σύγχρονη

θεωρία της αφήγησης, αναδεικνύοντας τον γενεσιουργό
ρόλο της ανθρώπινης πράξης και της λειτουργικής σχέ-
σης που αποκτά –ή που οφείλει να αποκτά– με το όλον
του μυθοπλαστικού σύμπαντος. «Η ενότητα δράσης
είναι η μόνη ενότητα που αξιώνει ρητά ο Αριστοτέλης»
[Ιακώβ, 2004:22] κι αυτό καθίσταται απαραίτητο για να
δοθούν τα στοιχεία εκείνα που προετοιμάζουν τη σκέψη
του θεατή/αναγνώστη για τη μετεξέλιξη, όχι μόνο ως
δράση, αλλά και ως πιθανό νόημα.

Η αριστοτελική θεώρηση περί «αρχής-μέσης-τέ-

219



λους», σε σχέση πάντα με την ανθρώπινη πράξη και τις
συνέπειες που επιφέρει στο περιβάλλον, υποστασιο-
ποιείται αφηγηματικά από τον Propp με μια σειρά ενερ-
γειών που η μία ακολουθεί την άλλη. Κάθε μία απ’
αυτές, έτσι όπως εξελίσσονται κατά τη μυθοπλασία,
είτε τελούνται από τον ήρωα, είτε από το περιβάλλον
του, έχουν άμεσες συνέπειες εκατέρωθεν στα πρόσωπα,
με αποτέλεσμα ένα γαϊτανάκι αντιδράσεων που θ’ ανοί-
ξουν τα πολλαπλά ενδεχόμενα της ιστορίας και θα την
οδηγήσουν προς την εξέλιξη και το τέλος.

Σε κάθε μορφή μυθοπλασίας, η κατάσταση έλλειψης,
αδικίας ή ξαφνικής επίθεσης, γίνεται ο πυλώνας για
την εκπόρευση της αφηγηματικής έκβασης. Κάθε πράξη
ή συνθήκη που δημιουργεί στερήσεις στα πρόσωπα
λειτουργεί ως συγκροτησιακός πυρήνας όλης της αφή-
γησης. Η έλλειψη, στις πολλαπλές εκφάνσεις της, ως
κατάσταση στη ζωή ενός ανθρώπου, μιας ομάδας ή
μιας κοινωνίας, αποτελεί τη γενεσιουργό συνθήκη της
μυθοπλασίας, αφού συνιστά το κάτοπτρο της επιθυμίας.
Της όποιας επιθυμίας. Από την ενστικτώδη τάση για
κάλυψη των πιο βασικών αναγκών, μέχρι την εξυψωμένη
επιθυμία για τον ερωτικό άλλο, τη γνώση, τη δημιουργία
ή την ελευθερία πνεύματος, ο πόθος για ένα αποτέλεσμα
ή ένα ιδανικό μετατρέπεται σε στόχο γι’ αυτό, και μια
τέτοια στόχευση οργανώνει τη ζωή μέχρι την κατάκτησή
του. 

Σε κάθε περίπτωση κάποιος επιθυμεί κάτι και κά-
ποιος άλλος εναντιώνεται και αντίστοιχα η αφήγηση
μιας ιστορίας εξελίσσεται μέσα από συνεχείς συγκρού-
σεις. Τα επικοινωνιακά ή συγκρουσιακά δίπτυχα, οι ζευ-
γαρωτές λειτουργίες ή τα ζευγαρωτά στοιχεία του προπ-
πιανού μοντέλου προοιωνίζουν το πιο συμπυκνωμένο
μοντέλο του Greimas, που βασίζεται στην επιθυμία και

Ελευθερία Δημητρομανωλάκη

220



εξελίσσεται μέσα από τη σύγκρουση σε αντιτιθέμενες
σχέσεις ως εξής: 

απαγόρευση vs παράβαση,
διερεύνηση vs εκχώρηση,
εξαπάτηση vs ασυνείδητη συνενοχή,
μεσολάβηση vs αντίδραση,
δοκιμασία vs αντίδραση στη δοκιμασία και αποδοχή

μέσου 
αγώνας vs νίκη, 
καταδίωξη vs διάσωση κ.λ.π. 

Αναδεικνύεται έτσι πως ό,τι ουσιαστικά επισυμβαίνει
κατά την εξέλιξη της αφήγησης, είναι ο μετασχηματισμός
από μια αρνητική έκβαση σε μια θετική∙ τα πρόσωπα
περνούν, για παράδειγμα, από την απαγόρευση στην
παράβαση κι από τον αγώνα στη νίκη, από τη δολιο-
φθορά (ή την έλλειψη) στην εξάλειψή της. Κάπως έτσι
η τέχνη λόγου αφηγείται ιστορίες, ενώ την ίδια στιγμή
εκφράζει σκέψεις, συναισθήματα και ιδέες. 

Συνδυαστικά, μέσα από τις μελέτες τους αναδει-
κνύεται πως αν κάθε ανθρώπινη πράξη ιδωθεί όχι μόνο
ως συγκροτησιακή μονάδα, κύτταρο μιας αφήγησης
(Propp), αλλά και ως μια ανθρώπινη επιλογή που επιδρά
στο οικείο και κοινωνικό περιβάλλον, μια επιλογή που
δημιουργεί δράσεις-αντιδράσεις (Greimas), μια απόφαση
που επενεργεί στην πραγματικότητα με θετικά ή αρνητικά
επακόλουθα (Bremond), τότε οι σημασίες απλώνονται
πολλαπλές και ανοίγουν όλοι οι δρόμοι για τη σύγκλιση
θεωρίας της αφήγησης και πράξης της γραφής. 

-3- θέμα: φιλοσοφική – κοινωνική – ιστορική πλαισίωση
Πριν την έναρξη μιας ιστορίας ο συγγραφέας κα-

λείται να σκεφτεί τι θέλει να πει, ποιο φιλοσοφικό, κοι-
νωνικό, πολιτικό ή άλλο θέμα τον απασχολεί. Ακόμη

221



και το πιο απλό άρθρο έχει ένα θεματικό στόχο και ένα
ιδεολογικό κέντρο. Κατ’ αντιστοιχία, στην πεζογραφική
μυθοπλασία, γίνεται ακριβώς το ίδιο με τη διαφορά ότι
το ιδεολογικό κέντρο θα εκφραστεί και θ’ αναδυθεί
μέσα από την ιστορία, δηλαδή τα πρόσωπα, τις πράξεις
και τα λόγια τους και τον τρόπο με τον οποίο ο συγγρα-
φέας τα διαχειρίζεται. 

Η θέση μιας απαγόρευσης κατά την έναρξη της
αφήγησης, βοηθά τον συγγραφέα να οδηγήσει την
ιστορία του στις ακόλουθες πολύτιμες αποτιμήσεις, σ’
ένα πρώτο ξεκαθάρισμα τόσο ως προς τον ήρωα, όσο
και ως προς την πραγματικότητα που τον περιβάλλει:

• Ποια είναι η εν γένει πραγματικότητα της ιστορίας,
το ιστορικό-κοινωνικό-πολιτικό περιβάλλον, μέσα από
τους κανόνες και τους περιορισμούς που θέτει. 

• Πώς ο ήρωας τοποθετείται σ’ αυτήν την πραγματι-
κότητα, σε σχέση με το αν τηρεί ή αν παραβαίνει τους
κανόνες και μέσα από ποιες διαδρομές. Αν δηλαδή επι-
θυμεί να παραβεί κάποιον κανόνα ή τον παραβαίνει
γιατί δεν μπορεί να κάνει αλλιώς.

• Ποιες διαπροσωπικές ή κοινωνικές σχέσεις δημι-
ουργούνται μέσα από την τήρηση των κανόνων.

• Ποιες διαπροσωπικές ή κοινωνικές σχέσεις δημι-
ουργούνται μέσα από την παράβαση των κανόνων.

• Μέχρι πού φτάνει η παραβατικότητα του ήρωα ή η
σύμπλευσή του με τον κανόνα.

• Πώς εμφανίζεται η παραβατικότητα που πράττεται
ενάντια στον ήρωα.

• Πώς διαμορφώνονται οι πρώτες συγκρούσεις μέσα
από τις παραβιάσεις των ορίων των άλλων, σε σχέση
με τα όρια και τις επιθυμίες του εαυτού.

Έτσι κάπως θ’ αρχίζουν να διαμορφώνονται στη
μυθοπλασία οι επιθυμίες των προσώπων, γιατί βέβαια

Ελευθερία Δημητρομανωλάκη

222



κανείς δε συγκρούεται και δεν παραβαίνει, εάν δεν επι-
θυμεί κάτι, και σκιαγραφούνται οι προσδοκίες και τα
συμφέροντα, δημιουργώντας δίπολα μιας εν δυνάμει
πολεμικής εξέλιξης. Κι ετούτο σημαίνει πρακτικά πως
μέσα από αυτήν την πρώτη σύγκρουση που σχετίζεται
με όποιο κανόνα παραβαίνεται ή δεν παραβαίνεται,
εμφανίζονται πρόσωπα ή μηχανισμοί εναντίωσης προς
τον ήρωα, σα να ξυπνούν οι ανταγωνιστές για να διεκ-
δικήσουν τα κεκτημένα τους.

-4- ανθρώπινη πράξη ως πυλώνας του μύθου
Η πρωτοκαθεδρία της ανθρώπινης πράξης, η αι-

τιολογημένη εξέλιξη από μια δράση σε μια άλλη, είναι
τα στοιχεία που χτίζουν μια συγκροτημένη αφήγηση.
Ο συγγραφέας καλείται να συλλογιστεί και ν’ αποφασίσει
για τις πράξεις των προσώπων. Πράξεις και πρόσωπα
πάνε μαζί κι αν διαχωρίζονται γίνεται για τις ανάγκες
της κατανόησης σ’ ένα ευκρινές σχήμα: 

ΠΡΟΣΩΠΟ + ΠΡΑΞΗ = ΙΣΤΟΡΙΑ
Δεν υφίσταται το πρώτο συστατικό (Πρόσωπο)

χωρίς το δεύτερο (Πράξη) κι αντίστροφα, δεν υφίσταται
το δεύτερο χωρίς το πρώτο. Μια αφήγηση φυσικών γε-
γονότων που κάπου κάποτε συνέβησαν, συνιστούν μια
περιγραφή συμβάντων στην πορεία του χρόνου. Όταν
θα προστεθεί το ανθρώπινο ενέργημα υπό το πρίσμα
μιας συγκεκριμένης στόχευσης ως τελεολογική πορεία,
τότε θα μπορούν τα γεγονότα αυτά να ιδωθούν ως
Ιστορία (με Ι κεφαλαίο), αν πρόκειται για πραγματικά
γεγονότα, και ως μυθοπλασία, αν πρόκειται για επινοήσεις
ενός συγγραφικού μυαλού.

Μετά την πρώτη αχνή πλαισίωση του κεντρικού
θέματος της μυθοπλασίας, οι πρώτες συγγραφικές απο-
φάσεις κινούνται γύρω από το πρόσωπο ή τα πρόσωπα

η συγγραφή του μυθιστορήματος

223



της δράσης. Ο συγγραφέας μπορεί να θέσει το ρήμα
επιθυμώ μπροστά από κάθε ενεργητικό ή παθητικό
ρήμα, με βάση την επιθυμία του βασικού ήρωά του, με
βάση δηλαδή το ποια είναι η στόχευση του δρώντος
υποκειμένου στην εν δυνάμει μυθοπλασία. Για παρά-
δειγμα:

• ο ήρωας επιθυμεί να αγαπά (ή επιθυμεί να τον
αγαπούν) 

• ο ήρωας επιθυμεί να διατάζει (ή επιθυμεί να τον
διατάζουν)

• ο ήρωας επιθυμεί να εκδικηθεί (ή επιθυμεί να τον
εκδικηθούν) κλπ.

Ελευθερία Δημητρομανωλάκη

224



ΣΥΜΠΕΡΑΣΜΑΤΑ 
Η προσέγγιση της συγγραφής του μυθιστορήματος

υπό το πρίσμα της αφήγησης, αναδεικνύει με πρακτικούς
όρους –και μέσα από τις θεωρίες που έχουν αποδείξει
αντίστοιχους συσχετισμούς– με ποιους τρόπους η σύ-
γκρουση ανάμεσα στα πρόσωπα και τις κοινωνίες απο-
τελούν το συγκροτησιακό πλέγμα για τη δημιουργία
ιστοριών.

Περαιτέρω προτείνει μια αφηγηματική διαδρομή
κατά την πορεία της συγγραφής, μέσα από τις σημαντι-
κότερες συγκρούσεις, αυτές που αλυσιδωτά, και πε-
ρισσότερο ή λιγότερο εμφατικά, θεμελιώνουν διαφο-
ρετικά είδη πεζογραφίας. 

Το συνοπτικό σχεδίασμα που ακολουθεί μπορεί ν’
αποτελέσει, εκτός από συμπύκνωση της μελέτης, κι
έναν εύχρηστο οδηγό για πλοηγούς της συγγραφής.

ΣΥΝΟΠΤΙΚΟ ΣΧΕΔΙΑΣΜΑ ΓΙΑ ΤΟΝ ΣΥΓΓΡΑΦΕΑ

ολοκλήρωση του πεζογραφήματος σε συγκρουσιακές
κινήσεις

Α. Απαγόρευση – Παράβαση
Προβάλλεται μια απαγόρευση στον ήρωα 

Η απαγόρευση αποτελεί επιθυμία αυτού που απα-
γορεύει. Μπορεί ν’ αποτελεί σύμμαχο, φίλο του ήρωα
ή άνθρωπο του άμεσου οικογενειακού του περιβάλ-
λοντος ο οποίος με την απαγόρευση θέλει να διασφαλίσει

225



τα συμφέροντα του δικού του ανθρώπου ή ακόμη και
τη σωματική του ακεραιότητα, αν διακυβεύεται κάτι
τέτοιο. 

Σ’ αυτήν την περίπτωση, έχει την έννοια της προ-
στασίας από τυχόν προβλήματα και έμμεσα υποδεικνύει
την ανησυχία ενός προσώπου για κάτι. Το μέγεθος και
η ένταση της απαγόρευσης καταδεικνύει και την ένταση
της ανησυχίας που είναι μια αντιστροφή της επιθυμίας,
πχ. ανησυχώ μην πάθεις κακό, γιατί επιθυμώ να είσαι
καλά. 

Αντίστροφα, μπορεί η απαγόρευση να εμφορείται
από ανταγωνιστικά κίνητρα, περιβαλλόμενη από χα-
λαρότητα ή εμφατική επιμονή, ανάλογα με τα προτάγ-
ματα του απαγορεύοντος ατόμου ή μηχανισμού εξου-
σίας. 
Η απαγόρευση παραβαίνεται

Η παράβαση αποτελεί μέτρο επιθυμίας, αλλά ταυ-
τόχρονα και φίλτρο ηθικής αποτίμησης όποιου την
τελεί. Πρόκειται για μια ενέργεια που αφηγηματικά
αποτιμά τον χαρακτήρα του κεντρικού προσώπου, αμέ-
σως από την αρχή της μυθοπλασίας, αφού συνήθως
εστιάζει στο τι τον ενδιαφέρει να πράξει ή για χάρη
ποιας επιθυμίας παρατυπεί ή παραβαίνει, καταδεικνύο-
ντας ενδεχόμενους στόχους, πόθους προσδοκίες του
ήρωα.

Β. Διερεύνηση – Εκχώρηση
Ο ανταγωνιστής κάνει ανίχνευση

Συνήθως αποτελεί την πρώτη πράξη από πλευράς
του ανταγωνιστή, η οποία υποδηλώνει προς τα πού κι-
νούνται οι στόχοι, κι ενδεχομένως οι επιθυμίες του.
Κατά κάποιο τρόπο αποτελεί μια ασθενή προσήμανση
των μετέπειτα δράσεων του ανταγωνιστή, που θα κλι-

Ελευθερία Δημητρομανωλάκη

226



μακωθούν μέχρι η αφήγηση να οδηγηθεί στη δολιο-
φθορά ενάντια στον ήρωα. 
Δίνονται πληροφορίες στον ανταγωνιστή για τον αντί-
παλό του

Η εκχώρηση αποτελεί απάντηση ή κάποιου τύπου
εκχώρηση ή παραχώρηση στη διερεύνηση από πλευράς
του ανταγωνιστή. Κάποιος ηθελημένα ή αθέλητα, εν
γνώσει ή εν αγνοία του, δίνει εκείνες τις πληροφορίες
που χρειάζεται ο ανταγωνιστής για να προωθήσει τα
προγράμματά του, ικανοποιώντας έτσι την επιθυμία
γνώσης από πλευράς του, πριν αποφασίσει επερχόμενες
κινήσεις του. 

Γ. Εξαπάτηση – Ασυνείδητη συνενοχή
Ο ανταγωνιστής επιχειρεί να ξεγελάσει τον αντίπαλό
του και να γίνει κύριος αυτού ή των υπαρχόντων του

Μια επιθετική πράξη από πλευράς του ανταγωνιστή,
που σίγουρα ενέχει και βούληση και επιθυμία να πλήξει
τον ήρωα με κάποιο τρόπο, έστω και ανώδυνο. Το
είδος της εξαπάτησης που επιχειρεί ή που καταφέρνει
να πράξει, αποτελεί κριτήριο αποτίμησης του ανταγω-
νιστή ή του ενός ανταγωνιστικού μηχανισμού στο
σύνολό του και προοιωνίζει τις μετέπειτα εξελίξεις. Υπό
το πρίσμα μιας κλίμακας ηθικής αποτίμησης, η εξαπά-
τηση δεν είναι απαραίτητο να φτάνει μέχρι του σημείου
ν’ αποτελεί και ποινικά κολάσιμη πράξη. 
Το θύμα της εξαπάτησης ενδίδει και παρά τη θέλησή
του βοηθά τον εχθρό

Πρόκειται για μια αμέλεια, μια αφέλεια, ένα λάθος
του κεντρικού χαρακτήρα που δυσχεραίνει τη θέση
του, ενώ δίνει συγκριτικό προβάδισμα στον αντίπαλο.
Η έννοια της συνενοχής εδώ παίρνει τη μορφή της
αθέλητης, ακούσιας σύμπραξης, που οφείλεται σε

η συγγραφή του μυθιστορήματος

227



εσφαλμένο υπολογισμό των στόχων του άλλου, του
αντιπάλου και σε καμιά περίπτωση δεν αποτελεί συ-
νειδητή επιλογή. 

Δ. Δολιοφθορά – Έλλειψη
Ο ανταγωνιστής προκαλεί φθορά ή ζημία στον ήρωα ή
σε μέλος της οικογένειάς του 

Πρόκειται για την πιο καθοριστική πράξη από πλευ-
ράς του ανταγωνιστή, μεγαλύτερης έμφασης και έντασης
από την εξαπάτηση. Ενέχει επιθετική βούληση και
συχνά επιθυμία να πληγεί ο ήρωας, για να ευοδωθούν
οι σκοποί του δολιοφθορέα. Ως αφηγηματική πράξη
συνιστά το κέντρο κάθε μυθοπλασίας, αφού είναι ο
μοχλός εξέλιξης της ιστορίας μέσα από την αναπόφευκτη
δραστηριοποίηση του ήρωα που πλήττεται. Παράλληλα,
δίνεται το στίγμα της ιστορίας. 
Το βασικό πρόσωπο της ιστορίας επιθυμεί να έχει κάτι,
στερείται 

Η έλλειψη αποτελεί το πραγματικό κάτοπτρο της
επιθυμίας. Επιτελεί κομβικό ρόλο κατά την αφηγηματική
πορεία, καθώς μέσω αυτής υποκινείται ο ήρωας να
δράσει για ν’ απαλείψει τις οδυνηρές επιπτώσεις της
στη ζωή του. Η έλλειψη μπορεί να γίνει αισθητή ξαφνικά
και ενδεχομένως βίαια, λόγω μιας σημαντικής απώλειας
που επέφερε η δολιοφθορά του ανταγωνιστή στον
κεντρικό χαρακτήρα. Μπορεί όμως να επισυμβεί και
χωρίς δολιοφθορά, στην περίπτωση που μια έλλειψη
προϋπήρχε και τώρα οι συνθήκες την καθιστούν αφό-
ρητη. Τότε η έλλειψη γίνεται το μορφολογικό ισοδύναμο
της δολιοφθοράς με την έννοια ότι επιφέρει τα ίδια
αποτελέσματα μ’ αυτήν και οδηγεί τον ήρωα να πράξει
κινούμενος προς την κάλυψη του κενού του.

Το είδος της έλλειψης, της ανάγκης για κάτι, αποδίδει

Ελευθερία Δημητρομανωλάκη

228



την ύπαρξη ενός προσώπου και οι ενέργειες που θα
πράξει για να καλύψει τις επιθυμίες και ανάγκες του
σηματοδοτούν τόσο τον χαρακτήρα, όσο και τα βαθύ-
τερα νοήματα της αφήγησης. 

Ε. Μεσολάβηση ή γνωστοποίηση – Αντενέργεια
Η δυστυχία ή η έλλειψη γνωστοποιείται

Μια πράξη επικοινωνιακής αποφασιστικότητας γι’
αυτόν που γνωστοποιεί τα δυσάρεστα ή απαιτητικά
συμβάντα. Αντίστοιχα μια στιγμή συνειδητότητας γι’
αυτόν που μαθαίνει ο οποίος προετοιμάζει την αμέσως
επόμενη πράξη της αντενέργειας. Πρόκειται για μια
δύσκολη στιγμή όπου το κεντρικό πρόσωπο συνειδη-
τοποιεί τη δύσκολη θέση του, τον κίνδυνο να απωλέσει
αυτό το οποίο επιθυμεί, αυτό για το οποίο αγωνίζεται,
ότι κι αν είναι αυτό.
Ο ήρωας-αναζητητής συμφωνεί ή αποφασίζει για την
αντενέργεια

Η αντενέργεια αποτελεί μέτρο επιθυμίας αυτού
που την αποφασίζει. Όποιος δεν επιθυμεί να κατακτήσει
έναν στόχο, δεν μπαίνει στη διαδικασία αντίδρασης.
Σημασία εδώ έχει ο δρόμος που ακολουθείται κι αυτός
ο δρόμος θα γίνει ισοζύγιο σοφίας και ωριμότητας του
χαρακτήρα. Ουσιαστικά πρόκειται για την πράξη εκείνη
που λειτουργεί σαν εναρκτήριος μοχλός για τις πράξεις
του από ’δω και πέρα.

ΣΤ. Δοκιμασία από πλευράς δωρητή – Αντίδραση
του ήρωα στη δοκιμασία
Ο ήρωας δοκιμάζεται, ρωτιέται, δέχεται επίθεση κλπ.,
γεγονότα που τον προετοιμάζουν για ευνοϊκές παροχές

Οι ενέργειες τρίτων που έχουν αντίκτυπο στον ή-
ρωα μπορεί να τον φέρουν πιο κοντά στην επιθυμία

η συγγραφή του μυθιστορήματος

229



του ή να τον απομακρύνουν απ’ αυτήν. Κάθε δοκιμασία
οδηγεί τον ήρωα –ή αντιήρωα– στην αυτογνωσία, τον
εξοικειώνει με τις ευθύνες που πρέπει να πάρει ή με τις
σημαντικές αποφάσεις στις οποίες οφείλει να κατα-
σταλάξει. Πρόκειται για μια διαδικασία ωρίμανσης του
ήρωα, από τη στιγμή που τα όποια αγαθά δίνονται από
τον δωρητή μέσα από την κριτική αποτίμηση των πρά-
ξεών του.
Ο ήρωας αντιδρά στις δοκιμασίες και αποκτά ή όχι τις
παροχές

Αντίστοιχα προς τη φύση των δοκιμασιών του δω-
ρητή, ο ήρωας πράττει, αντιδρά, ανταπαντά. Ανάλογα
με τις αποφάσεις που παίρνει ως προς την εξέλιξη της
προσωπικής του πορείας, ανάλογα με τη δυναμική που
δίνει στα συμβάντα που έρχονται στο διάβα του, ανάλογα
με τις ιδιαίτερες ποιότητες που διαθέτει ως άνθρωπος
ή την ιδεολογία του, αντίστοιχα θα κινηθεί και η αντί-
δρασή του, δίνοντάς του (ή όχι) τα προσδοκώμενα
μέσα για την αίσια λήξη του αγώνα του.

Ζ. Πάλη – Νίκη ή Ήττα
Ήρωας και ανταγωνιστής συναντιούνται σε άμεση πάλη

Το κομβικό σημείο επιθυμίας και κινδύνου σε μια
αφήγηση. 

Όσο μεγαλύτερος ο κίνδυνος, τόσο μεγαλύτερη η
επιθυμία. Ο ήρωας πλησιάζει στον τόπο του πόθου του,
αλλά ταυτόχρονα βρίσκεται στον τόπο του κινδύνου
του. Υπάρχει δηλαδή μια κλιμάκωση έντασης, καθώς
διενεργεί την πάλη με τον ανταγωνιστή, χωρίς καμιά
πιθανότητα να κάνει πίσω. Το σημείο που ή κερδίζει τα
επιθυμούμενα ή χάνεται. 

Κάθε πάλη, κάθε αγώνας, αποτελεί το πιο έντονο
σημείο κάθε αφήγησης, είτε η σύγκρουση επισυμβαίνει

Ελευθερία Δημητρομανωλάκη

230



με ξίφη αλλοτινών εποχών, είτε πρόκειται για ιδεολογική
μάχη ανάμεσα σε συγκρουόμενους πιστούς διαφορε-
τικών ιδεών, είτε για διαφωνία ζευγαριού η οποία θα
καθορίσει τη ζωή τους από δω και πέρα. Η πάλη είναι
το κρίσιμο σημείο που ό,τι έχει επιθυμηθεί περισσότερο
χάνεται ή κερδίζεται. Ο ήρωας φεύγει με το κεφάλι
ψηλά ή ματαιώνεται.
Ο ανταγωνιστής νικιέται ή νικά

Η νίκη εξασφαλίζει την επιθυμία του νικητή, είτε
πρόκειται για τον κεντρικό ήρωα, είτε για τον ανταγω-
νιστή του. Στην περίπτωση που νικήσει ο ανταγωνιστής,
ο κεντρικός ήρωας θα υπομείνει την ήττα του και θα
βρει τρόπο να συνεχίσει τη ζωή του μ’ αυτήν, μέχρι που
να καταφέρει τη δική του προσωπική νίκη, είτε μετα-
τοπίζοντας τους στόχους του, είτε χαμηλώνοντάς τους,
είτε διαφοροποιώντας τον τρόπο που βλέπει τα πράγ-
ματα.

η συγγραφή του μυθιστορήματος

231



Ο ΣΥΓΓΡΑΦΕΑΣ ΑΠΟΦΑΣΙΖΕΙ ΓΙΑ ΤΙΣ
ΚΑΤΑΛΛΗΛΕΣ ΠΡΑΞΕΙΣ

Ο συγγραφικός νους μπορεί να επιλέξει τις πράξεις
που τον ενδιαφέρουν περισσότερο, αυτές που θεωρεί
πως θα βρουν τον παλμό τους στο μυθιστόρημά του.
Μπορεί να σκεφτεί τις πράξεις σε σχέση με τα πρόσωπα
και να κυκλώσει αυτές που πιθανόν να συμβούν. 

Δοκιμάζω – με δοκιμάζουν (δοκιμάζομαι)
Εμπιστεύομαι – με εμπιστεύονται 
Εξαπατώ – με εξαπατούν (εξαπατώμαι)
Ερωτεύομαι – με ερωτεύονται
Ζηλεύω – με ζηλεύουν 
Ψεύδομαι – ψεύδονται σ’ εμένα κ.λ.π.

Τα ρήματα που σε κάθε περίπτωση επιλέγονται
σκιαγραφούν έναν πιθανό μυθοπλαστικό χάρτη. Θα
είναι άναρχος σα σκόρπιο παζλ χωρίς συνοχή, αλλά σε
κάποια σημεία του θ’ αρχίσουν να διαφαίνονται κάποιες
συνδέσεις. Και κυρίως θα αποκαλυφθεί προς τα πού
επιθυμεί ο συγγραφέας να εστιάσει το μυθοπλαστικό
ενδιαφέρον του. Επιτυχημένες είναι οι αφηγήσεις οι
οποίες χαρακτηρίζονται από: 

-α- Συνέπεια στις πράξεις των προσώπων. Ετούτο
μπορεί να πραγματωθεί εάν για κάθε πρόσωπο που
δρα στη μυθοπλασία υπάρχει ένα υπόβαθρο για τις
ενέργειές του και ένας στόχος να λειτουργεί ως κινητήριος
δύναμη γι’ αυτές.

-β- Λογική συνεπαγωγή στην εξέλιξη από μια πράξη
σε μια άλλη. Τα συγκρουσιακά μοντέλα δράσης δίνουν
την απαραίτητη στήριξη για να υπάρχει η λογική συνε-

232



παγωγή, αφού κάθε δράση προς ένα σκοπό φέρνει μια
αντίδραση, εισάγοντας νέες παραμέτρους και εκλογι-
κεύοντας την εξέλιξη μέσα από την ανάπτυξη των δυ-
νατών πιθανοτήτων. 

-γ- Αληθοφάνεια των πράξεων ή στιβαρή πλαισίωση
των αναληθοφανών ή παράδοξων πεπραγμένων στην
περίπτωση δημιουργίας ενός νέου, παράξενου ή μελ-
λοντικού κόσμου. Η αληθοφάνεια απαιτεί έρευνα και
μελέτη για κάθε βασική θεματολογία που αναπτύσσεται
σε μια μυθοπλασία. Μόνο η γνώση του "για τι πράγμα
μιλάμε" μπορεί να οδηγήσει σε στέρεες και ολοκληρω-
μένες ιστορίες. 

-δ- Επιλογή της καταλληλότερης κάθε φορά πράξης
σε σχέση με τη στόχευση της αφήγησης. Οι επιλογές
που έχει ο συγγραφέας για τις πράξεις των ηρώων του
είναι κυριολεκτικά άπειρες. Οι πράξεις –όπως έχουν
αποδοθεί από τους θεωρητικούς– δεν είναι παρά ένας
εφαλτήρας για το άνοιγμα της σκέψης, μέσα από την
προσέγγιση των βασικών πιθανών ενεργημάτων. Πώς
όμως και με τι κριτήριο θα τις ανασύρει από το άπειρο
των πιθανοτήτων; Κλειδί εδώ αποτελεί η δύναμη που
εναντιώνεται στα σχέδια και τις επιθυμίες του κεντρικού
προσώπου της ιστορίας. Χωρίς σύγκρουση η αφήγηση
δεν προχωρά. Ο όποιος ανταγωνιστής, αντίπαλος, αντί-
ζηλος, εγκληματικός δολιοφθορέας ή όποια συνθήκη
αντιμάχεται το κεντρικό πρόσωπο ή μια ομάδα προ-
σώπων, αυτή θα καθορίσει την εξέλιξη. Επομένως,
δίπλα στη λίστα των πιθανών πράξεων του ήρωα θα
πρέπει να μπει και η λίστα των αντιδράσεων του αντα-
γωνιστή σε κάθε περίπτωση και κάθε εξέλιξη. Μ’ αυτόν
τον τρόπο θ’ ανοίγει ένα παράθυρο στον πλουραλισμό
μέσα από τη διαφοροποίηση της σημασίας ανάλογα
με τον εκάστοτε συνδυασμό ενεργημάτων. 

η συγγραφή του μυθιστορήματος

233



Ο Στ. Δρομάζος αποδίδει τον αφηγηματικό πλου-
ραλισμό γράφοντας για την Ποιητική του Αριστοτέλη
(στον πρόλογο της μετάφρασης και ερμηνείας του): 

«Η Ποιητική δεν είναι κανονολογία, όπως πλατιά
επικρατεί τέτοια άποψη, αλλά θεωρητική και πρακτική
εμπειρία που αποχτήθηκε από μελέτη κειμένων, από
συζητήσεις και από πλούσιο υλικό παραστάσεων.» [Αρι-
στοτέλους, Ποιητική, εισαγ. μτφρ. σχολ., Στ. Δρομάζος,
1982:11] 

Κι ετούτο περαιτέρω σημαίνει ότι πίσω από κάθε
πράξη-λειτουργία του Propp, κάθε σύγκρουση του
Greimas και κάθε βελτίωση ή υποβάθμιση του Bremond,
κρύβεται η ανθρώπινη επιθυμία, η αγωνία της ζωής
και του θανάτου, η σύγκρουση των ατόμων και των
κοινωνιών, ό,τι ανθρώπινο βρίσκεται εκεί και παλεύει
για την ύπαρξή του. 

Ελευθερία Δημητρομανωλάκη

234



ΑΝΤΙ ΕΠΙΛΟΓΟΥ 
Στην πράξη της συγγραφής δεν υπάρχει επίλογος. 
Ο επίλογος είναι πάντα ανοιχτός, φέρων τον σπόρο

μιας επόμενης γέννησης. 
Οι αφηγήσεις απλώνουν στον χρόνο διεκδικώντας

τη διαχρονικότητα και πολλαπλασιάζονται μέσα από
συζεύξεις και διακειμενικότητες. Κάθε μυθοπλασία,
ακόμη και μετά το τέλος της, απλώνει τη δυναμική της
για σκέψεις πάνω στην ανθρώπινη κατάσταση, δίνει το
στίγμα για νέες προσεγγίσεις, για νέες ιδέες μεταμορ-
φώνοντας τις ιστορίες, με τον ίδιο τρόπο που μεταμορ-
φώνεται η Ιστορία των ανθρώπων. 

Η ίδια η έννοια της αφήγησης ως πολιτισμική έκ-
φανση του ανθρώπινου νου είναι ατέρμονη και αέναα
αναγεννώμενη. Στο επόμενο βήμα η σκυτάλη παραδί-
δεται στον συγγραφέα, που καλείται να εκφραστεί μέσα
από τις πράξεις των ανθρώπων που θα επινοήσει, που
καλείται να μιλήσει ηχηρά μέσα από την ιστορία που
θα ολοκληρώσει. 

Ο συγγραφέας εκ των πραγμάτων θα γίνει ο ιστο-
ρικός της επινοημένης του πραγματικότητας, κατά τον
ίδιο τρόπο που η Ιστορία του ανθρώπου γράφεται από
έργα ανθρώπων και κοινωνιών. 

Και η γραφή συνεχίζεται...
και θα συνεχίζεται όσο υπάρχουν ανθρώπων έργα.

Καλή συγγραφή...

235



Ελευθερία Δημητρομανωλάκη

236



ΒΙΒΛΙΟΓΡΑΦΙΑ – ΠΗΓΕΣ
σημείωση: 

Η βιβλιογραφική λίστα που ακολουθεί συμπερι-
λαμβάνει τα κείμενα που ευρύτερα ή στενότερα αξιο-
ποιήθηκαν κατά την πορεία της έρευνας και εντίθενται
ως παραπομπές στο βασικό σώμα του παρόντος (με τη
συνοπτική μέθοδο του Harvard).

βιβλιογραφία στην ελληνική γλώσσα
ΑΝΔΡΕΑΔΗΣ ΓΙΑΓΚΟΣ, Τα παιδιά της Αντιγόνης: Μνήμη
και Ιδεολογία στη νεώτερη Ελλάδα,1989, εκδ. Καστα-
νιώτης.
ΑΝΔΡΕΑΔΗΣ ΓΙΑΓΚΟΣ, Ο Ηλίθιος του Ντοστογιέφσκι
και το μηδέν της γραφής, 1994, εκδ. Πλέθρον. 
ΑΝΔΡΕΑΔΗΣ ΓΙΑΓΚΟΣ, Εγχειρίδιο Εγκληματολογίας,
2004, εκδ. Πολύτρπον.
ΑΡΙΣΤΟΤΕΛΗΣ, Ποιητική, εισαγ.-μτφρ.-σχόλ. Στάθης
Δρομάζος, εκδ. Κέδρος, 1982. 
ΒΑΓΕΝΑΣ ΝΑΣΟΣ, Η ειρωνική γλώσσα, κριτικές μελέτες
για τη νεοελληνική γραμματεία, 2004, εκδ. Στιγμή.
ΒΕΛΟΥΔΗΣ ΓΙΩΡΓΟΣ, Γραμματολογία, 1997, εκδ. Δω-
δώνη.
ΒΕΛΟΥΔΗΣ ΓΙΩΡΓΟΣ, Ψηφίδες για μια θεωρία της λογο-
τεχνίας, 1992, εκδ. Γνώση. 
ΔΗΜΗΡΟΥΛΗΣ ΔΗΜΗΤΡΗΣ, Το φάντασμα της θεωρίας,
1993, εκδ. Πλέθρον. 

237



ΔΗΜΗΤΡΟΜΑΝΩΛΑΚΗ ΕΛΕΥΘΕΡΙΑ, Από τη λογοτε-
χνική στην κινηματογραφική αφήγηση: ανατομία της
φιλμικής μεταφοράς της “Φόνισσας” του Α. Παπαδια-
μάντη, από τον Κ. Φέρρη, διδακτορική διατριβή, 2009,
Πάντειο Πανεπιστήμιο.
ΔΡΙΒΑ ΑΝΔΡΙΑΝΗ, Λογοτεχνία και θέατρο για παιδιά: η
έννοια της μεταμόρφωσης στη γραφή και τα πρόσωπα
του Ευγένιου Τριβιζά, διδακτορική διατριβή, 2014, Δη-
μοκρίτειο Πανεπιστήμιο Θράκης, Σχολή Επιστημών
Αγωγής, Τ.Π.Δ.Ε. 
ΖΟΥΜΠΟΥΛΑΚΗ ΜΑΝΙΝΑ, Πώς να γράψεις. Άρθρο, βι-
βλίο, σενάριο, 2012, εκδ. Παπαδόπουλος.
ΘΕΟΣ ΔΗΜΟΣ, Φορμαλισμός: Γλώσσα - Λογοτεχνία -
Κινηματογράφος, 1981, εκδ. Αιγόκερως.
ΙΑΚΩΒ ΔΑΝΙΗΛ, Ζητήματα λογοτεχνικής θεωρίας στην
“Ποιητική” του Αριστοτέλη, 2004, εκδ. Στιγμή.
ΚΑΚΑΒΟΥΛΙΑ ΜΑΡΙΑ, Μελέτες για τον αφηγηματικό
λόγο, 2003, εκδ. Ψυχογιός
ΚΑΨΩΜΕΝΟΣ ΕΡΑΤΟΣΘΕΝΗΣ, Αφηγηματολογία. Θεω-
ρία και μέθοδοι ανάλυσης της αφηγηματικής πεζογρα-
φίας, 2007, εκδ. Πατάκη.
ΚΑΨΩΜΕΝΟΣ ΕΡΑΤΟΣΘΕΝΗΣ, Κώδικες και Σημασίες,
1990, εκδ. Αρσενίδης.
ΚΟΜΝΗΝΟΥ ΜΑΡΙΑ, «”Νύφες” και “Αμέρικα Αμέρικα”:
Παραλλαγές στο μεγάλο θέμα της μετανάστευσης: Σύγ-
χρονες αναγνώσεις της “Οδύσσειας: ματαιωμένοι νό-
στοι”», στο συλλογικό τόμο Ιστορία και Πολιτική στο
έργο του Παντελή Βούλγαρη, 2007, εκδ. Παπαζήση.
ΚΟΥΡΑΚΗ ΧΡΥΣΑ, Αφήγηση και λογοτεχνικοί χαρακτή-
ρες. Τα μυθοπλαστικά πρόσωπα στο πεζογραφικό έργο
της Ζωρζ Σαρή (1969-1995), 2008, εκδ. Πατάκη.
ΜΑΥΡΟΛΕΩΝ ΑΝΝΑ, Η έρευνα στο Θέατρο. Ζητήματα
Μεθοδολογίας, 2010, εκδ. Ι. Σιδέρης. 

Ελευθερία Δημητρομανωλάκη

238



ΜΕΡΑΚΛΗΣ Μ. Γ., Έντεχνος λαϊκός λόγος, εκδ. Καρδαμί-
τσα, 1993 (1η έκδοση) / 2007.
ΜΗΛΙΩΡΗ ΠΟΛΥ, Δημιουργική γραφή για μελλοντικούς
ομότεχνους, 2006, εκδ. Ψυχογιός.
ΜΠΑΜΠΙΝΙΩΤΗΣ ΓΕΩΡΓΙΟΣ, Γλωσσολογία και Λογοτε-
χνία - από την Τεχνική στην Τέχνη του λόγου, Αθήνα,
1991.
ΜΠΑΜΠΙΝΙΩΤΗΣ ΓΕΩΡΓΙΟΣ & ΚΛΑΙΡΗΣ ΧΡΗΣΤΟΣ,
Γραμματική της νέας ελληνικής. Δομολειτουργική-επι-
κοινωνιακή. ΙΙ. Το ρήμα. Η οργάνωση του μηνύματος,
1999, εκδ. Ελληνικά γράμματα. 
ΜΠΕΖΑΝΤΑΚΟΣ Ν.Π., Το αφηγηματικό μοντέλο του
Greimas και οι τραγωδίες του Ευριπίδη, 2004, εκδ. Καρ-
δαμίτσα.
ΜΠΕΝΑΤΣΗΣ ΑΠΟΣΤΟΛΟΣ, Θεωρία λογοτεχνίας: δομι-
σμός και σημειωτική, 2010, εκδ. Καλέντης.
ΜΠΕΝΑΤΣΗΣ ΑΠΟΣΤΟΛΟΣ, Κωνσταντίνος Θεοτόκης:
πάθη - δράση - κώδικες, 1995, εκδ. Επικαιρότητα.
ΜΠΕΝΑΤΣΗΣ ΑΠΟΣΤΟΛΟΣ, Το σημειωτικό τετράγωνο:
σύγχρονες ερμηνευτικές προσεγγίσεις στη λογοτεχνία,
1994, εκδ. Επικαιρότητα. 
ΝΙΚΟΛΑΪΔΟΥ ΣΟΦΙΑ, Πώς έρχονται οι λέξεις, 2014, εκδ.
Μεταίχμιο.
ΡΗΓΟΠΟΥΛΟΥ ΠΕΠΗ, Το σώμα: ικεσία και απειλή, 2003,
εκδ. Πλέθρον.
ΡΗΓΟΠΟΥΛΟΥ ΠΕΠΗ, Ο Νάρκισσος: στα ίχνη της εικό-
νας και του μύθου, 1994, εκδ. Πλέθρον.
ΡΟΖΑΝΗΣ ΣΤΕΦΑΝΟΣ, Η ερμηνευτική ως πράξη και θε-
ώρηση, 1996, εκδ. Ελληνικά Γράμματα.
ΡΟΖΑΝΗΣ ΣΤΕΦΑΝΟΣ, Η λύτρωση μέσω της απουσίας:
ένα δοκίμιο για τη γραφή, 1994, εκδ. Παρουσία.
ΣΟΥΛΙΩΤΗΣ ΜΙΜΗΣ, «Για το ταλέντο και την έμπνευση»,
περ. Κείμενα, τευχ. 15, Ιούνιος 2012. 

η συγγραφή του μυθιστορήματος

239



ΤΖΙΟΒΑΣ ΔΗΜΗΤΡΗΣ, Μετά την αισθητική: θεωρητικές
δοκιμές και ερμηνευτικές αναγνώσεις της νεοελληνικής
λογοτεχνίας, 1987, εκδ. Γνώση.
ΤΖΙΟΒΑΣ ΔΗΜΗΤΡΗΣ, Το παλίμψηστο της ελληνικής
αφήγησης, 1993, εκδ. Οδυσσέας.
ΤΖΟΥΜΑ ΑΝΝΑ, Εισαγωγή στην Αφηγηματολογία,
1997, εκδ. Συμμετρία.
ΤΖΟΥΜΑ ΑΝΝΑ, Η διπλή ανάγνωση του κειμένου, 1991,
εκδ. Επικαιρότητα.
ΤΣΑΤΣΟΥΛΗΣ ΔΗΜΗΤΡΗΣ, Η περιπέτεια της Αφήγησης.
Δοκίμια Αφηγηματολογίας για την Ελληνική και Ξένη
Πεζογραφία, 1997, εκδ. Ελληνικά Γράμματα. 
ΤΣΙΛΙΜΕΝΗ ΤΑΣΟΥΛΑ - ΠΑΠΑΡΟΥΣΗ ΜΑΡΙΤΑ, Η τέχνη
της μυθοπλασίας και της δημιουργικής γραφής. Συγ-
γραφείς και θεωρητικοί μιλούν για την τέχνη του μυθι-
στορήματος, 2010, εκδ. Επίκεντρο.
ΦΑΡΙΝΟΥ-ΜΑΛΑΜΑΤΑΡΗ Γ., Αφηγηματικές τεχνικές
στον Παπαδιαμάντη 1887-1910, 1985, εκδ. Κέδρος.

βιβλιογραφία ξενόγλωσση
(μεταφρασμένη στα ελληνικά και μη μεταφρασμένη)
ADAM JEAN-MICHEL, Τα κείμενα: τύποι και πρότυπα.
Αφήγηση, περιγραφή, επιχειρηματολογία, εξήγηση και
διάλογος, (1992) μτφρ. Γιάννης Παρίσης, επιμ. Ερατο-
σθένης Καψωμένος, 1999, εκδ. Πατάκη. 
BAKHTIN MIKHAIL, Προβλήματα λογοτεχνίας και αισθη-
τικής, (1924), μτφρ. Γιώργος Σπανός, 1980, εκδ. Πλέ-
θρον. 
BAKHTIN MIKHAIL, Ζητήματα της ποιητικής του Ντο-
στογιέφσκι, (1929), μτφρ. Αλεξάνδρα Ιωαννίδου, επιμ.
Βαγγέλης Χατζηβασιλείου, επίμ. Δημήτρης Τζιόβας,
2000, εκδ. Πόλις. 
BARTHES ROLAND, Η απόλαυση του κειμένου, (1973),

Ελευθερία Δημητρομανωλάκη

240



μτφρ. Φούλα Χατζιδάκη - Γιάννης Κρητικός, 1973, εκδ.
Ράππα. 
BARTHES ROLAND, Απόλαυση - Γραφή - Ανάγνωση,
μτφρ. Αρχοντή Κόρκα, πρόλογος Μυρτώ Ρήγου, επιμ.
Τάσος Μπέτζελος, επίμετρο Umberto Eco, 2005, εκδ.
Πλέθρον. 
BARTHES ROLAND, S/Z, (1970), μτφρ. Μαργαρίτα Κου-
λεντιανού, 2007, εκδ. Νήσος. 
BARTHES ROLAND, Εικόνα - Μουσική - Κείμενο, (1968),
μτφρ. Γιώργος Σπανός, 1988, εκδ. Πλέθρον. 
BEER GILLIAN, Μυθιστορία, (1970), μτφρ. Γιώργος Δ. Πα-
πακωνσταντίνου, 1989, εκδ. Ερμής.
BENNETT TONY, Φορμαλισμός και Μαρξισμός, (1979),
μτφρ. Σπύρος Τσακνιάς, 1983, εκδ. Νεφέλη. 
BREMOND CLAUDE, Η λογική των αφηγηματικών πιθα-
νοτήτων, (1966), μτφρ. Καίτη Παπουτσά, στο συλλογικό
τόμο «Θεωρία της Αφήγησης», 1991, Εξάντας.
CASSIRER ERNST, Γλώσσα και Μύθος, (1946), μτφρ. Γε-
ράσιμος Λυκιαρδόπουλος, πρόλογος Μάριος Μαρκί-
δης, 1989, εκδ. Έρασμος.
CHATMAN SEYMOUR, Story and Discourse: Narrative
Structure in Fiction and Film, (1978), Ithaca, NY: Cornell
University Press.
CHATMAN SEYMOUR, Coming to terms: The Rhetoric of
narrative in Fiction and Film, 1990, Ithaca: Cornell Uni-
versity Press.
COHN DORRIT, Διαφανή πρόσωπα: αφηγηματικοί τρό-
ποι για την παρουσίαση της συνείδησης στη μυθοπλα-
σία, (1978), μτφρ. – επιμ. Δήμητρα Γ. Μπεχλικούδη,
2001, εκδ. Παπαζήση.
CULLER JONATHAN, Pursuit of signs, 1981, London:
Routledge and Kegan Paul.
CULLER JONATHAN, Λογοτεχνική θεωρία. Μια συνο-

η συγγραφή του μυθιστορήματος

241



πτική εισαγωγή. (1997), μτφρ. Καίτη Διαμαντάκου,
2003, Πανεπιστημιακές Εκδόσεις Κρήτης.
EAGLETON TERRY, Εισαγωγή στη θεωρία της Λογοτε-
χνίας, εισαγ.-θεώρ.-μτφρ. Δημήτρης Τζιόβας, μτφρ. Μι-
χάλης Μαύρωνας, 1996, εκδ. Οδυσσέας. 
ECO UMBERTO, Έξι περιπλανήσεις στο δάσος της αφή-
γησης, 1994, μτφρ. Αναστασία Παπακωνσταντίνου, εκδ.
Ελληνικά Γράμματα. 
ECO UMBERTO, Τα όρια της ερμηνείας, (1990), μτφρ.
Μαριάννα Κονδύλη, 1993, εκδ. Γνώση. 
ECO UMBERTO, Ερμηνεία και Υπερ-ερμηνεία, (1992),
μτφρ. Αναστασία Παπακωνσταντίνου, 1993, εκδ. Ελλη-
νικά Γράμματα. 
FISKE JOHN, Η Ανατομία του Τηλεοπτικού Λόγου,
(1989-1995), μτφρ. Βαρβάρα Σπυροπούλου, 2000, εκδ.
Δρομέας.
FOKKEMA DOUWE - IBSCH ELROUD, Θεωρίες λογοτε-
χνίας του 20ου αιώνα, (1978), μτφρ. Γιάννης Παρίσης,
επιμ. Ερατοσθένης Καψωμένος, 1993, εκδ. Πατάκη.
FOUCAULT MICHEL, Οι λέξεις και τα πράγματα: μια αρ-
χαιολογία των επιστημών του ανθρώπου, (1971), μτφρ.
Κωστής Παπαγιώργης, 2008, εκδ. Γνώση. 
FRYE NORTHROP, Anatomy of Criticism, (1957), 1990,
Penguin Books. 
GENETTE GERARD, Σχήματα ΙΙΙ: ο λόγος της αφήγησης:
δοκίμιο μεθοδολογίας, (1972), μτφρ. Μπάμπης Λυκού-
δης, 2000, εκδ. Πατάκη.
GENETTE GERARD, Εισαγωγή στο Αρχικείμενο, μτφρ.
Μηνά Πατεράκη-Γαρέφη, 2001, εκδ. Εστία. 
GREIMAS J. ALGIRDAS, Δομική σημασιολογία. Αναζή-
τηση μεθόδου, (1966), μτφρ. Γιάννης Παρίσης, 2000,
εκδ. Πατάκη. 
HAWTHORN GEREMY, Ξεκλειδώνοντας το κείμενο: Μια

Ελευθερία Δημητρομανωλάκη

242



εισαγωγή στη θεωρία της λογοτεχνίας, (1987), μτφρ.
Μαρία Αθανασοπούλου, 1993, Πανεπιστημιακές Εκδό-
σεις Κρήτης.
HIGHSMITH PATRICIA, Πως να γράψετε ένα μυθιστό-
ρημα αγωνίας και δράσης, (1983), μτφρ. Αγγελική Βα-
σιλάκου, 2007, εκδ. Πατάκη.
JAMES HENRY, Η τέχνη της μυθοπλασίας, εκδ. Άγρα.
JANKELEVITCH VLADIMIR, Η ειρωνεία, (1936), μτφρ. Μι-
χάλης Καραχάλιος, 2005, εκδ. Πλέθρον.
KING STEPHEN, Περί Συγγραφής. Το χρονικό μιας τέ-
χνης, (2000), μτφρ. Μιχάλης Μακρόπουλος, 2006, εκδ.
Bell.
LÉVI-STRAUSS CLAUDE, Μύθος και νόημα, (1978), μτφρ.
Βαγγέλης Αθανασόπολος, 1986, εκδ. Καρδαμίτσα.
LÉVI-STRAUSS CLAUDE, Structural Anthropology,
(1967), μτφρ. Clair Jacobson and Brooke Grundfest
Schoepf, NY: Doubleday. 
E.M. MELETINSKI, Δομικο-τυπολογική μελέτη του παρα-
μυθιού, ανάλυση στο έργο του Vladimir Propp (εντιθέ-
μενο στο «Η μορφολογία του παραμυθιού», μτφρ.
Αριστέα Παρίση, 1987, εκδ. Καρδαμίτσα). 
MUECKE D.C., Ειρωνεία, 1970, εκδ. Ερμής. 
PRINCE GERALD, Αφηγηματολογία, (στον συλλογικό
τόμο «Από το φορμαλισμό στο μεταδομισμό», επιμ.
Raman Selden, 1995, Cambridge University Press / ελ-
ληνική έκδοση 2004, θεώρηση-μτφρ. Μίλτος Πεχλιβά-
νος, Μιχάλης Χρυσανθόπουλος, Ινστιτούτο Νεοελλη-
νικών Σπουδών). 
PRINCE GERALD, Narratology. The Form and Function-
ing of Narrative, 1982, Berlin. 
PROPP VLADIMIR, Η μορφολογία του παραμυθιού,
1928, μτφρ. Αριστέα Παρίση, 1987, εκδ. Καρδαμίτσα.
RICOEUR PAUL, Η αφηγηματική λειτουργία, 1979, μτφρ.

η συγγραφή του μυθιστορήματος

243



Βαγγέλης Αθανασόπουλος, 1990, εκδ. Καρδαμίτσα.
RICOEUR PAUL, Ο ίδιος ο εαυτός ως άλλος, (1990), μτφρ.
Βίκυ Ιακώβου, επίμετρο Γιώργος Ξηροπαϊδης, 2008,
εκδ. Πόλις.
RICOEUR PAUL, Η ζωντανή μεταφορά, (1975), μτφρ. Κω-
στής Παπαγιώργης, επίμετρο Γιώργος Ξηροπαϊδης,
1998, εκδ. Κριτική.
RIMMON-KENAN SLOMITH, Narrative Fiction: Contem-
porary Poetics, 1983, London and New York Methuen.
RUTHVEN K.K., Μύθος, (1976), μτφρ. Ιουλιέττα Ράλη –
Καίτη Χατζηδήμου, 1988, εκδ. Ερμής.
SAUSSURE FERDINAND, Μαθήματα Γενικής Γλωσσολο-
γίας, 1916, μτφρ/σχόλια: Φ.Δ. Αποστολοπούλου, 1979,
εκδ. Παπαζήση.
STEINER PETER, Ρώσικος Φορμαλισμός (στον συλλογικό
τόμο «Από το φορμαλισμό στο μεταδομισμό», επιμ.
Raman Selden, 1995, Cambridge University Press / ελ-
ληνική έκδοση 2004, θεώρηση-μτφρ. Μίλτος Πεχλιβά-
νος, Μιχάλης Χρυσανθόπουλος, Ινστιτούτο Νεοελλη-
νικών Σπουδών). 
TARKOWSKI ANDREI, Σμιλεύοντας το χρόνο, μτφρ. Σε-
ραφείμ Βελέντζας,1987, εκδ. Νεφέλη.  
TODOROV TZVETAN, Ποιητική, 1973, μτφρ.-επίμετρο:
Αγγέλα Καστρινάκη, 1989, εκδ. Γνώση.
TODOROV TZVETAN, Κριτική της κριτικής: ένα μυθιστό-
ρημα μαθητείας, 1984, μτφρ. Γιάννης Κιουρτσάκης,
1994, εκδ. Πόλις.
TODOROV TZVETAN, Εισαγωγή στη φανταστική λογο-
τεχνία, 1987, μτφρ. Αριστέα Παρίση, 1991, εκδ. Οδυσ-
σέας.
TODOROV TZVETAN, Η λογοτεχνία σε κίνδυνο, εισ.
Νάσος Βαγενάς, μτφρ. Χρύσα Βαγενά, 2013, εκδ. Πόλις.
WALLACE MARTIN, Recent Theories of Narrative / chap-

Ελευθερία Δημητρομανωλάκη

244



ter 5: Narrative structure: A Comparison of Methods,
1986, / Αφηγηματική δομή: Μια σύγκριση μεθόδων,
μτφρ. Αγγέλα Κουφού, 1991, εκδ. Εξάντας. 

αναφορές σε λογοτεχνικά έργα
λογοτεχνικό πρότυπο πλήρους ανάλυσης

FRANZ KAFKA, «Η Μεταμόρφωση», (1916), μτφρ. Δη-
μήτρης Στ. Δήμου, 2001, εκδ. Ροές. 

(Στα παρατιθέμενα αποσπάσματα κατά την ανάλυση
της νουβέλας, αξιοποιείται η μετάφραση του Δημήτρη
Στ. Δήμου). 

λογοτεχνικές αναφορές
ΕΥΡΙΠΙΔΗΣ, «Ιφιγένεια εν Αυλίδι» (406 π.Χ.)
ΞΕΝΟΠΟΥΛΟΣ ΓΡΗΓΟΡΙΟΣ: «Ποπολάρος» (1913)
ΘΕΟΤΟΚΗΣ ΚΩΝΣΤΑΝΤΙΝΟΣ: «Η τιμή και το χρήμα»

(1914)
ΠΑΠΑΔΙΑΜΑΝΤΗΣ ΑΛΕΞΑΝΔΡΟΣ: «Η Φόνισσα» (1903

περιοδική έκδοση, 1912, εκδ. Φέξη)
AUSTER PAUL: «Στη χώρα των έσχατων πραγμάτων»

(1987)
BLOCH ROBERT: «Ψυχώ» (1959)
BUZZATI DINO: «Οι επτά αγγελιοφόροι» (1942)
DOSTOJEWSKIJ FIODOR: «Οι δαιμονισμένοι» (1871 σε

τεύχη / 1873 αυτόνομη έκδοση)
FLAUBERT GUSTAVE: «Μαντάμ Μποβαρύ» (1856)
JAMES HENRY: «Το στρίψιμο της βίδας» (1898)
KAMUS ALBERT: «Η πανούκλα» (1947)
KAFKA FRANZ: «Η δίκη» (1925)
LACLOS CHODERLOS DE: «Επικίνδυνες σχέσεις» (1782)
MELVILLE HERMAN: «Μόμπυ Ντικ» (1851)
ORWELL GEORGE: «1984» (1949)
SARAMAGO JOSE: «Περί τυφλότητος» (1995)
TOLSTOI LEON: «Άννα Καρένινα» (1877)

η συγγραφή του μυθιστορήματος

245





Η ΜΕΛΕΤΗ “Η ΣΥΓΓΡΑΦΓΗ ΤΟΥ ΜΥΘΙΣΤΟ
ΡΗΜΑΤΟΣ, ΣΥΝΟΜΙΛΙΑ ΜΕ ΤΟΝ FRANZ
KAFKA” ΤΗΣ ΕΛΕΥΘΕΡΙΑΣ ΔΗΜΗΤΡΟΜΑ
ΝΩΛΑΚΗ ΣΧΟΙΧΕΙΟΘΕΤΗΘΗΚΕ ΑΠΟ ΤΟΝ
ΔΗΜΟ ΧΛΩΠΤΣΙΟΥΔΗ ΓΙΑ ΛΟΓΑΡΙΑΣΜΟ 

ΤΩΝ ΕΚΔΟΣΕΩΝ  ΤΟΒΙΒΛΙΟ.

ΤΗΝ ΕΚΔΟΣΗ ΕΠΙΜΕΛΗΘΗΚΕ 
Ο ΔΗΜΟΣ ΧΛΩΠΤΣΙΟΥΔΗΣ

ISBN: 978-618-5348-03-8







Για κάθε συγγραφέα η αναμέτρηση με τη μυθοπλασία
είναι απαιτητική και συχνά δύσβατη, ιδίως για τον πρω-
τόπειρο συγγραφέα που μπορεί ν’ αποθαρρύνεται από
τον τεράστιο όγκο των μυθοπλαστικών και δομικών δε-
δομένων. Ωστόσο, παρότι ο δρόμος για την αφήγηση ι-
στοριών απαιτεί εγρήγορση, σκέψη και συνέπεια, ταυτό-
χρονα φέρει πλουσιοπάροχα δώρα έμπνευσης και δημι-
ουργίας. 

Μ’ αυτήν την πεποίθηση, η παρούσα προσέγγιση
υπόσχεται να στηρίξει τον συγγραφέα στο ν’ ανακαλύψει
τα υλικά του και τα σημαντικά σημεία της μυθοπλαστικής
διαδρομής του, να κατανοήσει το πώς λειτουργούν οι
σχέσεις των προσώπων και οι συνυφάνσεις ή οι συγ-
κρούσεις των πράξεών τους στο πλέγμα του αφηγούμενου
κόσμου και εντέλει να χτίσει σε στέρεη βάση την ιστορία
του, πεζογραφική ή άλλη. 

Μέσα από τέτοιες διαδρομές, το κείμενο ετούτο επι-
διώκει ν’ αναδείξει το πώς η μικρο-αφήγηση γίνεται μα-
κρο-αφήγηση και πώς ένα κεφάλαιο ή μια ενότητα μπορεί
να ολοκληρωθεί σε συμπαγή μυθοπλασία με πλήρες και
συνεπές νόημα.


