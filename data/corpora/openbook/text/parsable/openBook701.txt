








































 

  



  



 
  

 

 

 

 

Η Κουλτούρα  του Διαδικτύου 

 

  



Κοσκινάς Κ. - Μπράϊλας Α.Β. (Επιμελητές) 
Η κουλτούρα του διαδικτύου: 
Η συλλογική αφήγηση μιας δικτυωμένης ζωής 
 
ISBN (print):   978-960-7943-15-6 
ISBN (eBook): 978-960-7943-19-4 
 
Revision: IS-1-003-IC 
 
 Έκδοση: Εργαστήριο  Δυνητικής Πραγματικότητας,  

Διαδικτυακής Έρευνας και Εκπαίδευσης 
Τμήμα Ψυχολογίας 
Πάντειο Πανεπιστήμιο 
http://vrlab.panteion.gr/ 
 

 
 
 
 
 
Σχεδίαση εξωφύλλου: Χριστίνα Γκίνη 
 
1η Έκδοση: 2015 
 
Copyright © 2015 Εργαστήριο δυνητικής πραγματικότητας 
All rights reserved. Με επιφύλαξη παντός δικαιώματος.  

Απαγορεύεται η μερική ή ολική αναδημοσίευση του έργου αυτού, καθώς και  η 
αναπαραγωγή του με οποιοδήποτε μέσο, χωρίς την προηγούμενη έγγραφη άδεια 
του εκδότη. Μια online έκδοση αυτού του τόμου διατίθεται με άδεια Creative 
commons για μη εμπορική χρήση. Οι όροι της άδειας αυτής βρίσκονται στη 
διεύθυνση: http://creativecommons.org/licenses/by-nc-sa/4.0/  Για ένα αντίγραφο 
αυτού του τόμου σε ψηφιακή μορφή, παρακαλώ επισκεφτείτε τον ιστότοπο του 
εκδότη:  http://vrlab.panteion.gr/   



 

 

 

Η Κουλτούρα   
του  

Διαδικτύου 
 

Η συλλογική αφήγηση  
μιας δικτυωμένης ζωής 

 
 
 
 
 

 
 

Εργαστήριο Δυνητικής Πραγματικότητας, 
Διαδικτυακής Έρευνας και Εκπαίδευσης 

Πάντειο Πανεπιστήμιο 
Μάιος 2015 

  



 

 

 

 

 

 

 Ο τόμος αυτός είναι ένα συμμετοχικό ψηφιακό 
artifact, αποτελεί το προϊόν ενός πειραματισμού 
groupsourcing παραγωγής. Δημιουργήθηκε από 

συγγραφική ομάδα φοιτητών του τμήματος 
Ψυχολογίας του Παντείου πανεπιστήμιου και τους 

διδάσκοντες στο πλαίσιο του μαθήματος: Η 
Κουλτούρα του Διαδικτύου, κατά τη διάρκεια του 

εαρινού εξαμήνου 2014-15. 

 

 

 

 

  



 

 

 

 

My best teaching, when I make the 
greatest contribution to the growth of my 
students, always comes when I enter the 
classroom completely empty-headed, 
when I am fully present and listening to 
them, rather than to the voices in my 
head that are full of teaching plans and 
assumed truths.  

— Marty Linsky  

 

  



  



 

 
 
 
 

ΕΥΧΑΡΙΣΤΙΕΣ 
 

 
Οι επιμελητές του τόμου ευχαριστούμε θερμά τους φοιτητές 
του μαθήματος Η Κουλτούρα του Διαδικτύου: Κοινωνιο-
ψυχολογικές προσεγγίσεις για την προσήλωσή τους στην 
κοινή συλλογική προσπάθεια και την εμπιστοσύνη με την 
οποία μας περιέβαλαν κατά τη διάρκεια του εξαμήνου της 
παιδαγωγικής παρέμβασης, προϊόν της οποίας αποτελεί ο 
παρόν τόμος. Μαθαίνοντας σε ένα πλαίσιο διαφορετικό από 
το συνηθισμένο, μακριά από τη ζώνη ασφαλείας του 
παραδοσιακού, η ενεργητική συμμετοχή στο συγκεκριμένο 
μάθημα απαιτούσε ρίσκο και από τους διδάσκοντες και από 
τους φοιτητές. Σας ευχαριστούμε θερμά για το ρίσκο που 
αναλάβατε. Ελπίζουμε το αποτέλεσμα να μας δικαιώνει 
όλους για τις επιλογές μας. Ανεξάρτητα από το αποτέλεσμα, 
ήταν μια συναρπαστική διεργασία. Διεργασία και 
αποτέλεσμα μαζί είναι η εκπαίδευση. 

 

 

 

 

  



 



 

 

 

ΠΕΡΙΕΧΟΜΕΝΑ 

Πρόλογος επιμελητών                                                                                15 

Η διεργασία του μαθήματος #hub6301                                                  21 

Το ίντερνετ, ο ντίλερ και ο χρήστης                                                         37 

Το Bullying γίνεται Cyber                                                                           51 

Digilove! Μοναξιά ή επαφή;                                                                     65 

Κουλτούρα και υποκουλτούρα                                                                 73 

Cyborgs, Transhumanism, σημείο Ωμέγα                                               93 

Μια καταιγίδα από πληροφορίες                                                          109 

Crowd-δημιουργία, Wiki-κουλτούρα & Κινήματα Πολιτών              123 

Η διαδικτυακή εγκυκλοπαίδεια                                                             131 

Διαδικτυακή Εκπαίδευση και MOOCs                                                   151 

Βιβλιογραφία                                                                                            173 

 



 

 

 

 

  



 

 

 

Qui si convien lasciare ogni 
sospetto; ogni viltà convien 
che qui sia morta.1 

 

  

                                                           
1 Dante Alighieri 



 

  



15 

 

 

 

 

 

Πρόλογος επιμελητών 
 

Research in service of meaningful 
practice. -  Rachel A. Lotan 

 

Ο τόμος αυτός είναι ένα συμμετοχικό ψηφιακό artifact, αποτελεί το προϊόν 
ενός πειραματισμού groupsourcing συνεργατικής παραγωγής. 
Δημιουργήθηκε  κατά τη διάρκεια του εαρινού εξαμήνου 2014-15 από 
συγγραφική ομάδα φοιτητών του τμήματος Ψυχολογίας του Παντείου 
πανεπιστήμιου και τους διδάσκοντες στο πλαίσιο του μαθήματος: Η 
Κουλτούρα του Διαδικτύου. Σε αυτό το μάθημα οι συμμετέχοντες 
μετατράπηκαν από παθητικοί καταναλωτές έτοιμης γνώσης σε 
συμπαραγωγοί της γνώσης. Το αποτέλεσμα αυτής της ομαδικής 
συμμετοχικής διεργασίας αποτελεί μια εξαιρετικά ενδιαφέρουσα ισόμορφη 
συμβολή στην κατανόηση του ανθρώπινου βιώματος στο διαδίκτυο στη 
σημερινή εποχή. 

Στο εισαγωγικό κεφάλαιο με τίτλο: Η διεργασία του μαθήματος #hub6301 
παρουσιάζεται από τον Αλέξη Μπράιλα και τη συγγραφική ομάδα ο 
παιδαγωγικός σχεδιασμός του μαθήματος και η τεχνολογική του υποδομή. Η 
ομαδική, συμμετοχική, μαθησιακή διεργασία με τον διδάσκοντα στο ρόλο 
του guide on the side, αποτελεί το βασικό πυλώνα του μαθήματος. Το 



16 

αντικείμενο MacGuffin, οι εργασία σε μικρές ομάδες και στην ολομέλεια, ο 
συγκεντρωτής των ιστολογημάτων hub6301 και το συλλογικό αφήγημα στο 
διαδικτυακό νέφος αποτελούν τις βασικές πρωτοποριακές ιδέες της 
διεργασίας του μαθήματος οι οποίες οδήγησαν μέσα σε ένα ακαδημαϊκό 
εξάμηνο, στη συγγραφή του συλλογικού τόμου που διαβάζεται τώρα. Στον 
προτεινόμενο παιδαγωγικό σχεδιασμό συνδυάζεται η πρόσωπο με πρόσωπο 
ομαδοσυνεργατική διεργασία με πολλά χαρακτηριστικά που δανειζόμαστε 
από την ομαδική ψυχοθεραπεία με τα συμμετοχικά διαδικτυακά μέσα. Η 
επιστημολογία των πολύπλοκων ζωντανών συστημάτων, που αποτελεί το 
πλαίσιο αναφοράς του Αλέξη Μπράιλα, αποτέλεσε το υπόστρωμα της 
επιτυχίας του παρόντος εγχειρήματος. 

Στο πρώτο κεφάλαιο με τον πρωτότυπο τίτλο: Το ίντερνετ, ο ντίλερ και ο 
χρήστης, γίνεται μια εισαγωγή στη ζωή μας με το διαδίκτυο σήμερα. Αν 
υπάρχουν χρήστες στο διαδίκτυο, ποιός είναι ο ντίλερ; Οι λέξεις είναι 
σημασιολογικά φορτισμένες και επηρεάζουν τη νοηματοδότηση της ζωής μας 
με το διαδίκτυο. Με αφορμή μια τεχνοφοβική καμπάνια ενημέρωσης των 
μαθητών στην Ελλάδα, επιχειρείται η ανάδειξη της πολυπλοκότητας του 
ζητήματος και τονίζεται η αναποτελεσματικότητα των απλοϊκών, 
τεχνοφοβικών και γραμμικών προσεγγίσεων στην κατανόηση της 
διαδικτυακής μας ζωής. 

Στο δεύτερο κεφάλαιο, To Bullying γίνεται Cyber, η συγγραφική ομάδα των 
φοιτητών προσεγγίζει το ευαίσθητο και πάντα επίκαιρο ζήτημα του bullying 
μέσα από τα ιδιαίτερα χαρακτηριστικά του διαδικτύου. Στο κεφάλαιο αυτό 
τονίζονται τα κοινά χαρακτηριστικά του bullying εντός και εκτός 
κυβερνοχώρου και αναδεικνύεται η διαφοροποίηση του cyber-bullying που 
οφείλεται στα ιδιαίτερα affordances των ψηφιακών κοινωνικών μέσων. 

Στο τρίτο κεφάλαιο, Digilove! Μοναξιά ή επαφή;, προσεγγίζονται τα ζητήματα 
του έρωτα στην εποχή των social media και του διαδικτυακού φλερτ, με 
ποιοτικό τρόπο, μέσα από τους αναστοχασμούς των συμμετεχόντων 
φοιτητών. Πως ερωτεύονται οι νέοι σήμερα και πως το διαδίκτυο επηρεάζει 
την εκδήλωση της ερωτικής συμπεριφοράς; Μέσα από ένα σύντομο 
κεφάλαιο παρουσιάζονται διαφωτιστικές δυστοπικές και ουτοπικές 
προσεγγίσεις στο ζήτημα αυτό. 



17 

Στο τέταρτο κεφάλαιο, Κουλτούρα και υποκουλτούρα, μέσα από τη μελέτη 
ορισμένων προβληματικών συμπεριφορών στο διαδίκτυο, αναλύονται οι 
έννοιες της κουλτούρας του διαδικτύου, του τρόπου ζωής στο διαδίκτυο και 
η έννοια της υποκουλτούρας, δηλαδή της κουλτούρας που αναπτύσσεται σε 
μια επιμέρους διαδικτυακή κοινότητα. Ο κυβερνοχώρος διευκόλυνε την 
ανάπτυξη σύμπλοκων δυνητικών κοινοτήτων με ιδιαίτερα χαρακτηριστικά 
και κανόνες (netiquette) και με το δικό τους μοναδικό τρόπο ζωής, με τη δική 
τους υποκουλτούρα, στο πλαίσιο της ευρύτερης και εν τω γίγνεσθαι 
κουλτούρας του διαδικτύου. 

Στο πέμπτο κεφάλαιο, Cyborgs Transhumanism και σημείο Ωμέγα, 

αναλύονται με σχολαστικό τρόπο βασικές έννοιες της κουλτούρας του 

διαδικτύου και του μετά-μεταμοντέρνου. Το σημείο Ωμέγα που  

οραματίστηκε έναν αιώνα πριν ο Pierre Teilhard de Chardin, αποτέλεσε για 

χρόνια έμβλημα και μέρος του ονόματος του ερευνητικού κέντρου “Ωμέγα” 

για την Ψυχο-Κοινωνιολογική Έρευνα της Διακυβέρνησης των Δυνητικών 

Κοινοτήτων, που δημιούργησε και διεύθυνε στο τμήμα ψυχολογίας του 

Παντείου πανεπιστημίου ο Κωνσταντίνος Κοσκινάς. Τώρα το ερευνητικό 

κέντρο Ωμέγα έχει παραχωρήσει τη θέση του στο εργαστήριο Δυνητικής 

Πραγματικότητας, Διαδικτυακής Έρευνας και Εκπαίδευσης που εκδίδει και το 

παρόν τόμο (http://vrlab.panteion.gr/). 

Στο έκτο κεφάλαιο, Μια καταιγίδα από πληροφορίες, διερευνάται το κρίσιμο 

ζήτημα του information overdose στον χρονότοπο του διαδικτύου. 

Προφορικότητα, εγγραμματοσύνη και ψηφιακή εγγραμματοσύνη. Η 

τεχνολογία συνεξελίσσεται με τον ανθρώπινο εγκέφαλο. Νέες ιδιότητες 

αναδύονται και παλιές χάνονται. Στην αποσταθεροποίηση που υπάρχει στο 

ενδιάμεσο ο σύγχρονος άνθρωπος δυσκολεύεται. 

Στο έβδομο κεφάλαιο, Crowd-δημιουργία, Wiki-κουλτούρα & Κινήματα 

Πολιτών, εξετάζεται το φαινόμενο της συμμετοχικής δημιουργίας στο 

διαδίκτυο. Μέσα από τη διεργασία της συγκεκριμένης ενότητας αναδύθηκε ο 

όρος group-sourcing για να περιγράψει την παραγωγή αυτού του τόμου. Το 

παρόν εγχείρημα στηρίζεται στην εθελοντική συνεργασία μιας σχετικά μικρής 

http://vrlab.panteion.gr/


18 

ομάδας φοιτητών και αποτελεί groupsourcing παραγωγή, σε αντιδιαστολή με 

την μαζική crowdsourcing παραγωγή από μια “στρατιά” συντακτών, όπως 

στο παράδειγμα της Wikipedia. 

Στο όγδοο κεφάλαιο, Η διαδικτυακή εγκυκλοπαίδεια, αναλύεται από τον 

Αλέξη Μπράιλα η κουλτούρα της διαδικτυακής εγκυκλοπαίδειας Wikipedia 

(απόσπασμα από το βιβλίο του: Στο Χρονότοπο του Διαδικτύου). Στο ένατο 

κεφάλαιο, Διαδικτυακή εκπαίδευση & MOOCS, αναλύεται η κουλτούρα του 

κοινοτικού e-learning σήμερα ( απόσπασμα από το βιβλίο του Αλέξη 

Μπράιλα: Στο Χρονότοπο του Διαδικτύου). 

Στο παρόν τόμο οι βιβλιογραφικές παραπομπές και αναφορές δίνονται πάντα 

ως υποσημειώσεις στη βάση των σελίδων. Ο λόγος για αυτή την επιλογή 

είναι ότι τα κείμενα αυτού του τόμου γράφηκαν συλλογικά από τη 

συγγραφική ομάδα στο διαδικτυακό νέφος (Google Drive) και οι 

υποσημειώσεις διευκόλυναν ουσιαστικά την επικοινωνία ανάμεσα στους 

συμμετέχοντες.  

Διαθέτουμε τον παρόν τόμο ελεύθερα στο διαδίκτυο με την ελπίδα ότι η ίδια 

η διεργασία παραγωγής του θα αποτελέσει χρήσιμο παράδειγμα για την 

εφαρμογή της ομαδοσυνεργατικής διεργασίας στην εκπαίδευση σήμερα, στο 

χρονότοπο του διαδικτύου.  

Καθηγητής Κωνσταντίνος Κοσκινάς 
Τμήμα Ψυχολογίας, Πάντειο Πανεπιστήμιο 

Διευθυντής Εργαστηρίου Δυνητικής Πραγματικότητας, 
 Διαδικτυακής Έρευνας και Εκπαίδευσης 

 
Δρ. Αλέξης Β. Μπράιλας 

Εκπαιδευτικός, Ψυχολόγος 
Ερευνητής Εργαστηρίου Δυνητικής Πραγματικότητας 

Διαδικτυακής Έρευνας και Εκπαίδευσης 
 

Επιμελητές έκδοσης 



19 

  

 

 

Midway upon the journey of our life I 
found myself within a forest dark, For 
the straightforward pathway had 
been lost.2 

 

 

 

 

 

 

 

 

 

 

  
                                                           
2 Dante Alighieri 



20 

 

 

 

it is the narcissistic individualism in our 
culture that is at the root of taking things 
personally; that is this same narcissism 
that group-centered approaches reduce, 
and that taking things personally is the 
source of the anguish which takes people 
into therapy more often than the life 
events that trouble them.3 

 

 

 

 

 

 

 

 

  

                                                           
3 Yvonne Agazarian 



21 

 

 

@ 

Η διεργασία του μαθήματος 
#hub6301 

 

Have you noticed that you learn more about 
concepts and ideas when you talk about them, 
explain them, and argue about them with others 
than when you listen to a lecture or read a 
textbook? Although many of us as adults realize 
that this is so, often not enough class time is 
spent allowing students to talk and work 
together.4 

Συγγραφική ομάδα κεφαλαίου 

Αλέξης Μπράιλας 

Χριστίνα Γκίνη 

Ελισάβετ Θραβάλου 

Αλεξάνδρα Βαλαβάνη 

Παρασκευή Σταύρου 

Χρυσούλα Ηλιοπούλου 

                                                           
4 A.G. Cohen & R.A. Lotan (2014). Designing Groupwork: Strategies for the 
Heterogeneous Classroom. New York: Teachers College Press 



22 

1ο στάδιο: Το βιωματικό εργαστήριο κατά τη διάρκεια του μαθήματος στο 
χώρο του πανεπιστημίου. 

 

Προβολή/βίωμα αντικειμένου MacGuffin 

Η διεργασία του μαθήματος ξεκινάει με μια θεωρητική εισαγωγή-διάλεξη 
του εκπαιδευτή. Αυτή η εισαγωγή είναι προαιρετική αλλά απαραίτητη αν 
υπάρχουν νέα μέλη στην ομάδα τα οποία χρειάζονται περισσότερο χρόνο για 
να εγκλιματιστούν και να γίνουν μέλος της εν τω γίγνεσθαι διεργασίας. 
Ακολουθεί εστίαση της ομάδας σε μια θεματική του γνωστικού αντικειμένου 
μέσω της επεξεργασίας ενός ψηφιακού τεχνήματος (artifact) MacGuffin 5. Το 
ερέθισμα MacGuffin μπορεί να είναι ένα βίντεο στο YouTube, μια ιστοσελίδα, 
ένα ιστολόγημα, μια επιστημονική δημοσίευση, ένα βιβλίο ή ένα 
οποιασδήποτε άλλης μορφής ψηφιακό τέχνημα που μπορεί να γίνει 

                                                           
5 “In fiction, a MacGuffin (sometimes McGuffin or maguffin) is a plot device in the form 
of some goal, desired object, or other motivator that the protagonist pursues, often 
with little or no narrative explanation. The specific nature of a MacGuffin is typically 
unimportant to the overall plot. The most common type of MacGuffin is an object, 
place, or person; other, more abstract types include money, victory, glory, survival, 
power, love, or some unexplained driving force. The MacGuffin technique is common in 
films, especially thrillers. Usually the MacGuffin is the central focus of the film in the 
first act, and thereafter declines in importance. It may re-appear at the climax of the 
story, but sometimes is actually forgotten by the end of the story. Multiple MacGuffins 
are sometimes derisively identified as plot coupons.” -From Wikipedia, the free 
encyclopedia. 

http://en.wikipedia.org/wiki/Plot_device
http://en.wikipedia.org/wiki/Protagonist
http://en.wikipedia.org/wiki/Narrative
http://en.wikipedia.org/wiki/Film
http://en.wikipedia.org/wiki/Thriller_(genre)
http://en.wikipedia.org/wiki/Act_(theater)


23 

αντιληπτό μέσω διαδικτύου και να βιωθεί από τους συμμετέχοντες στην 
αίθουσα του εργαστηρίου. Το τέχνημα MacGuffin αποσκοπεί στην 
προσέλκυση του ενδιαφέροντος και στην εστίαση της προσοχής της ομάδας 
σε μια θεματική του μαθήματος. MacGuffin δεν είναι αυτοσκοπός αλλά 
εξυπηρετεί την κινητοποίηση των συμμετεχόντων ώστε να μπουν σε μια 
ομαδική διεργασία στη συνέχεια. 

 

“Πάρτε λίγο προσωπικό χρόνο και …” 

Ακολουθεί ατομικός αναστοχασμός από κάθε φοιτητή πάνω στο ερέθισμα 
MacGuffin. Κάθε συμμετέχοντας σημειώνει ατομικά στο χαρτί τα σημεία που 
του προκάλεσαν εντύπωση, τις σκέψεις του, τους προβληματισμούς και τα 
συναισθήματά του. Σε αυτό το σημείο ο εκπαιδευτής κάνει στο πλάι και δίνει 
χώρο στους συμμετέχοντες φοιτητές, αναλαμβάνοντας τον ενεργό ρόλο του 
συντονιστή/διευκολυντή της διεργασίας. Είναι εκεί για να δίνει οδηγίες και 
διευκρινήσεις όταν χρειάζονται και να τηρεί το πλαίσιο και το 
χρονοπρογραμματισμό της διεργασίας. 

 

Εργασία σε δυάδες: “Επιλέξτε έναν συνάδελφό 
σας με τον οποίο σχετίζεστε λιγότερο και…” 



24 

 

Στο επόμενο στάδιο ακολουθεί εργασία των συμμετεχόντων σε δυάδες. 
Δίνεται η οδηγία στα μέλη να σχηματίσουν δυάδες, να μοιραστούν και να 
συζητήσουν τους αναστοχασμούς τους. Μέσω της εργασίας σε δυάδες, οι 
σκέψεις των συμμετεχόντων οργανώνονται περισσότερο και ο πλούτος των 
ιδεών αυξάνει με την αλληλεπίδραση. 

Students working together in a group small 
enough so that everyone can participate on a 
clearly assigned learning task6 

 

 

Εργασία σε μικρές ομάδες: “Τώρα ενωθείτε με 
ένα άλλο ζευγάρι, σχηματίστε τετράδες και ...” 

Ακολουθεί εργασία σε μικρές ομάδες. Δίνεται η οδηγία στους συμμετέχοντες 
να ενωθεί κάθε δυάδα με μια άλλη, ώστε να σχηματιστούν τετράδες. Σε κάθε 
τετράδα, κάθε αρχική δυάδα μοιράζεται και συζητά τις σκέψεις που 
αναδύθηκαν στη διεργασία της μαζί με την άλλη δυάδα. Σε κάθε τετράδα 
δίνεται ένα pad με χαρτί Α4 και τους ζητείται να καταγράψουν μια σύνθεση 
των απόψεων, των ιδεών, των συζητήσεων, των προβληματισμών και των 
συναισθημάτων που αναδύθηκαν από τη συναλλαγή τους μέχρι τότε. Η 
ζητούμενη σύνθεση δεν συνίσταται στην εύρεση του  κοινού παρονομαστή, 
δεν περιορίζεται στα επικρατέστερα σημεία. Σύνθεση είναι η ολοκλήρωση 

                                                           
6  A.G. Cohen & R.A. Lotan (2014). Designing Groupwork: Strategies for the 
Heterogeneous Classroom. New York: Teachers College Press 



25 

των επιμέρους ιδεών σε ένα νέο, διαφορετικό και πλουσιότερο σύνολο. 
Τέλος, από κάθε μικρή ομάδα ζητείται να δώσει έναν τίτλο στη σύνθεσή της. 

 

 

Στην ολομέλεια της ομαδικής διεργασίας 

Στη συνέχεια ακολουθεί η συζήτηση στην ολομέλεια. Τα μέλη των μικρών 
ομάδων κάθονται δίπλα δίπλα και ένα μέλος κάθε τετράδας διαβάζει τη 
σύνθεση της ομάδας που εκπροσωπεί. Ο εκπαιδευτής κάνει μια πρώτη 
σύνθεση των αναστοχασμών των μικρών ομάδων και το μοιράζεται με τους 
συμμετέχοντες. Ο εκπαιδευτής κλείνει το πρώτο στάδιο της διεργασίας και 
δίνονται οδηγίες για το επόμενο στάδιο. Η σταδιακή πορεία της διεργασίας, 
ξεκινώντας από τον ατομικό αναστοχασμό, πηγαίνοντας στη δυάδα και,  
ακολούθως, στη μικρή ομάδα και,  τελικά, στην ολομέλεια, εξυπηρετεί τη 
βαθμιαία αύξηση της συμπλοκότητας της διεργασίας. Μια ενδεχόμενη 
απαίτηση να μοιραστούν οι ατομικοί αναστοχασμοί απευθείας στην 
ολομέλεια θα συνιστούσε σκληρή δοκιμασία για πολλούς συμμετέχοντες. Με 
τη σταδιακή μετάβαση στην ολομέλεια εξασφαλίζεται ότι όλες οι φωνές 
ακούγονται και η τελική σύνθεση θα είναι πολύ πιο πλήρης και πλούσια. 

Η διαδικασία μετάβασης από το άτομο, στη δυάδα, στην μικρή ομάδα και 
στην ολομέλεια μεταβάλλεται από τον συντονιστή, ανάλογα με τη σύνθεση 
και το στάδιο ανάπτυξης της ομάδας και το διαθέσιμο χρόνο. Για 
παράδειγμα, αν το επιτρέπουν οι συνθήκες της ομάδας και αν ο χρόνος είναι 
περιορισμένος μπορεί να γίνει εργασία μόνο σε δυάδες και στην ολομέλεια ή 
μόνο στην ολομέλεια. Ωστόσο, η τελευταία επιλογή είναι επιλογή ανάγκης, 
γιατί χάνονται πολλές ενδιάμεσες φωνές και προβληματισμοί. 



26 

2ο στάδιο: Η εξέλιξη της διεργασίας στο διαδίκτυο. 

Μετά την ολοκλήρωση του βιωματικού εργαστηρίου με φυσική παρουσία, 
κάθε συμμετέχοντας καλείται να γράψει μέσα στις επόμενες δύο με τρεις 
μέρες ένα ιστολόγημα στο προσωπικό του ιστολόγιο. Κάθε φοιτητής μπορεί 
να χρησιμοποιήσει ένα ιστολόγιο που ήδη έχει ή να δημιουργήσει ένα σε 
οποιαδήποτε πλατφόρμα Blogs (wordpress, tumblr, blogger ή οπουδήποτε 
αλλού). Η διεύθυνση του κάθε προσωπικού ιστολογίου χρειάζεται να έχει 
αποσταλεί προηγουμένως στον εκπαιδευτή. Στον τίτλο που δίνει κάθε 
συμμετέχοντας στο ιστολόγημά  του χρειάζεται να συμπεριλάβει ένα 
hashtag. Το hashtag είναι μια προσυμφωνημένη κωδική λέξη που ξεκινάει με 
το σύμβολο ‘#’ . Για το συγκεκριμένο μάθημα το hashtag που θα 
χρησιμοποιούμε είναι το #hub6301. Η χρήση του hashtag στον τίτλο του 
ιστολογήματος είναι απαραίτητη για τεχνικούς λόγους, ώστε να γίνει δυνατή 
η μαζική ανάκτηση και συγκέντρωση όλων των επιμέρους αναστοχασμών σε 
έναν ιστότοπο που λειτουργεί ως συλλέκτης – συγκεντρωτής της ροής. 
(τεχνικά, ο συλλέκτης της ροής των ιστολογημάτων είναι ένα απλό ιστολόγιο 
που τροφοδοτείται με μια συνδυασμένη ροή RSS, η οποία δημιουργείται 
μέσω των σωληνώσεων Yahoo Pipes ή άλλης τεχνολογίας, από τα επιμέρους 
ιστολόγια των φοιτητών που συμμετέχουν στο εγχείρημα. Ο συλλέκτης της 
ροής των ιστολογημάτων βρίσκεται στη διεύθυνση 
https://hub6301.wordpress.com  

When the unspeakable remains 
unspoken, important business may be 
neglected. Worse yet, everybody knows 
but nobody can do anything, for the 
issues never come up officially. Open 
Space can change all that. Everybody has 
the right and responsibility to place items 
on the agenda, which allows the 
unspeakable to be spoken.    

— Harrison Owen 

https://hub6301.wordpress.com/


27 

 

Μια απεικόνιση της διαδικασίας σύνθεσης των σημειώσεων του μαθήματος. Από τα 
επιμέρους ιστολογήματα, σε μια ενιαία σύνθεση, σε ένα συλλογικό αφήγημα: listen 
deeply, tell one story. 

      



28 

Η εξέλιξη της διεργασίας του μαθήματος κατά τη διάρκεια του εξαμήνου 

 Το σύνολο των εβδομαδιαίων σημειώσεων θα αποτελέσει τις σημειώσεις 
του μαθήματος. Συνολικά θα πραγματοποιηθούν εννέα εβδομαδιαία 
βιωματικά εργαστήρια, οπότε οι σημειώσεις του μαθήματος θα 
αποτελούνται από εννέα κεφάλαια-ενότητες. Η αξιολόγηση του μαθήματος 
θα γίνει με γραπτές εξετάσεις. Η εξεταστέα ύλη είναι οι σημειώσεις του 
μαθήματος. Η συμμετοχή των φοιτητών στη διεργασία του μαθήματος, στη 
συγγραφή των ιστολογημάτων και στη συν-συγγραφή των σημειώσεων του 
μαθήματος δεν αξιολογείται, ούτε βαθμολογείται, είναι προαιρετική και 
εθελοντική. Ωστόσο, η συμμετοχή αυτή αποτελεί το πιο ουσιαστικό μέρος 
τους μαθήματος. Ο λόγος που δεν αξιολογείται είναι γιατί δεν μπορεί να 
αξιολογηθεί. Αν η συμμετοχή στη διεργασία του μαθήματος είναι αυθεντική, 
τότε η αξιολόγηση ισοδυναμεί με την προσπάθεια να επιλέξεις ανάμεσα σε 
μια ομάδα λουλουδιών τα ομορφότερα, να τα κατατάξεις σε μια κλίμακα. Τα 
ζωντανά συστήματα δεν παράγουν απόβλητα, όλα τα λουλούδια έχουν τη 
δική τους ομορφιά και το δικό τους χρόνο για να ανθίσουν. Συχνά συμβαίνει 
η ομορφιά να βρίσκεται στα μάτια του παρατηρητή.  Επίσης, όλα τα 
λουλούδια συμμετέχουν στην ομορφιά μιας σύνθεσης και το πιο ‘ταπεινό’ 
ανάμεσά τους, μπορεί να κάνει τη διαφορά. Ή διαφορετικά, όπως το έθεσε ο 
Viktor Frankl: ακόμα και ένας νάνος στους ώμους ενός γίγαντα, βλέπει 
μακρύτερα από τον γίγαντα. Αντίθετα, αν η συμμετοχή βαθμολογούνταν, 
αυτό είναι πολύ πιθανό να οδηγούσε σε τυπικές, επιφανειακές, μη 
αυθεντικές συνεισφορές, πιθανά και σε ανούσια αντιγραφή/επικόλληση 
κειμένων από το διαδίκτυο (λογοκλοπή). Αυτού του είδους η τυποποιημένη 
συμμετοχή, πιο πολύ αποτελεί θόρυβο στο κανάλι επικοινωνίας της ομάδας 
και συσκοτίζει τη διαδικασία, παρά συνιστά ουσιαστική συνεισφορά με 
νόημα. Όσοι δεν έχουν χρόνο και διάθεση να συμμετέχουν σε αυτή τη 
σύμπλοκη διαδικασία, το οποίο είναι απόλυτα σεβαστό (θυμηθείτε ότι τα 
ζωντανά συστήματα δεν παράγουν απόβλητα) μπορούν να συμμετέχουν 
κανονικά στις γραπτές εξετάσεις του μαθήματος. 



29 

 

Ένα πρόχειρο πρώτο σχεδιάγραμμα της συνολικής διαδικασίας (Α. Μπράιλας) 

 

 



30 

Θεωρητικό πλαίσιο - Συζήτηση 

Στο παραπάνω πλαίσιο, το μάθημα γίνεται με ένα ιδιαίτερα διαδραστικό 
τρόπο που εμπλέκει τους συμμετέχοντες σε μια ομαδική συναλλαγή σε 
πολλά επίπεδα: δυάδα, μικρή ομάδα, ολομέλεια. Η κυκλική διάταξη των 
συμμετεχόντων δημιουργεί κλίμα οικειότητας και προάγει την ισότιμη 
συμμετοχή φοιτητών και καθηγητή. Έτσι, το μάθημα αυτό ξεφεύγει από το 
συνηθισμένο -καθιερωμένο πλαίσιο διδασκαλίας του σοφού επί σκηνής 
(sage on the stage) και της διάταξης της αίθουσας σε καθίσματα λεωφορείου, 
όπου καθίσταται σαφές ποιος είναι αυτός που πρέπει να μιλήσει και ποιοι 
είναι αυτοί που πρέπει να ακούσουν. Επίσης ξεφεύγει από τις κλασσικές 
προτάσεις ομαδοσυνεργατικής διδασκαλίας ή ομότιμης παραγωγής7, όπου οι 
συμμετέχοντες καλούνται να μπουν σε μια συναλλαγή, προτού ‘δέσουν’ ως 
ομάδα και προτού συγκροτήσουν ένα ενιαίο όλον και χωρίς σταδιακή 
μετάβαση από τη δυάδα, στη μικρή ομάδα και, τελικά, στην ολομέλεια. Στην 
πρότασή μας ο εκπαιδευτής έχει ιδιαίτερα ενεργό ρόλο, από διακριτή θέση, 
στο ρόλο του ενεργητικού συντονιστή/διευκολυντή αλλά όχι ‘δικτάτορα’-
ελεγκτή μιας ομαδικής διεργασίας: .  

When the teacher gives students a group task 
and allows them to struggle on their own and 
make mistakes, she has delegated authority. 
This is the first key feature of groupwork. 
Delegating authority in an instructional task is 
making students responsible for specific parts 
of their work; students are free to accomplish 
their task in the way they decide is best, but 
are still accountable to the teacher for the 
final product.8 

Ένας τέτοιος τρόπος “διδασκαλίας” στοχεύει στη μεταβολή ενός παγιωμένου 
πυρήνα της αναπαράστασης για την εκπαίδευση εν γένει, αλλά και για το 
ρόλο εκπαιδευτών και εκπαιδευομένων. Όπως αναφέρει χαρακτηριστικά μια 

                                                           
7 Βλέπε και το πρόσφατο μοντέλο Peeragogy του Howard Rheingold 
http://peeragogy.org/  
8  A.G. Cohen & R.A. Lotan (2014). Designing Groupwork: Strategies for the 
Heterogeneous Classroom. New York: Teachers College Press 

http://peeragogy.org/


31 

συμμετέχουσα φοιτήτρια: “Από την Παρασκευή το απόγευμα έως τώρα 
σκέφτομαι εξαιρετικά επιφυλακτικά. Κυρίως γιατί ο τρόπος με τον οποίο 
πρόκειται να γίνει το συγκεκριμένο μάθημα μου είναι τελείως ξένος. Και 
περίεργος. Όχι καλός ή κακός – δε θα ήθελα να δημιουργήσω στον εγκέφαλό 
μου αυτοεκπληρούμενες προφητείες – αλλά σίγουρα περίεργος”9. Η 
μεταβολή αυτή είναι καθαυτή μια εκπαιδευτική διαδικασία, καθώς ενισχύει 
τα άτομα να τοποθετήσουν τον ίδιο τους τον εαυτό ως πυρήνα της 
εκπαιδευτικής διεργασίας: “Χθες, πήγα πρώτη φορά στο μάθημα επιλογής ‘Η 
κουλτούρα του διαδικτύου: κοινωνιοψυχολογικές προσεγγίσεις και 
εφαρμογές’ με σκοπό να δω περί τίνος πρόκειται, χωρίς συστάσεις και 
ομολογώ με χαμηλές προσδοκίες  παρόλο που δεν γνώριζα απολύτως τίποτα) 
σκεπτόμενη πως είναι ένα μάθημα επιλογής από τον τελευταίο τομέα 
(συναφών κοινωνικών επιστημών) που γενικά το κλίμα είναι κάπως ράθυμο… 
Καθώς, λοιπόν, πήγα κουβαλώντας μια μικρή προκατάληψη εκεί ένιωσα  τα 
πράγματα να αλλάζουν... Και πως αλλιώς, αφού συνάντησα ένα μάθημα 
εξαιρετικά οργανωμένο (μας μοιράστηκαν χαρτιά πριν ξεκινήσουμε με την 
περιγραφή των αναγκών του μαθήματος - νόμιζα πως ήμουν σε άλλο 
πανεπιστήμιο-), με ζεστό, φιλικό και πρωτίστως δημιουργικό κλίμα, ένα 
μάθημα που ΙΣΩΣ υπάρξουν διαλέξεις και εξαιρετικά συνεργατικό καθώς  θα 
γράφουμε όλοι μαζί τις σημειώσεις στις οποίες θα εξεταστούμε στο τέλος 
(εντάξει, πλέον νόμιζα πως ήμουν σε άλλη χώρα)! Ένα μάθημα στο οποίο 
καλούμαστε να φτιάξουμε δικό μας ιστολόγιο όπου θα δημοσιεύουμε μετά 
από κάθε μάθημα τους στοχασμούς μας σχετικά με αυτό (τι πράγμα;). Και 
κάπως έτσι, βρίσκομαι τώρα εδώ μπροστά από την οθόνη του υπολογιστή να 
συμπυκνώνω τις δικές μου σκέψεις για ένα μάθημα που – ξέχασα να σας πω- 
προσπαθεί να απαθανατίσει το στιγμιότυπο ενός διαρκώς μεταβαλλόμενου 
τόπου, αυτόν του διαδικτυακού… Καλή μας αρχή…”10. 

Η προτεινόμενη διεργασία ομάδας πρόκειται περισσότερο για ένα μοίρασμα, 
για μία συμμετοχική εμπειρία με στόχο να ταξιδέψουμε στον κόσμο του 
διαδικτύου και να μάθουμε πως εμπλέκεται με την επιστήμη της 
Ψυχολογίας. Όπως αναφέρει χαρακτηριστικά μια συμμετέχουσα στο 
προσωπικό της ιστολόγιο: “Η συζήτηση αυτή αν και σύντομη μου γέννησε 

                                                           
9 https://chrichriliop.wordpress.com/2015/03/09αρχή-του-παραμυθιού-καλησπέρα-
σας--hub6301/ 
10 https://syndedemenoi.wordpress.com/2015/03/07/πρώτες-πρώιμες-εντυπώσεις/ 



32 

πολλά ερωτήματα, τα οποία θα ήθελα πολύ να συζητήσω λεπτομερέστερα με 
τους υπολοίπους, να ακούσω τη δική τους οπτική και να μοιραστώ και τη δική 
μου άποψη. Αυτό που παρατήρησα έντονα είναι ότι σχεδόν συνέχεια μου 
γεννιόταν κάποιο ερώτημα για το οποίο ήθελα να εκφράσω τη γνώμη μου και 
να μοιραστώ τη δική μου εμπειρία. Λόγω του ότι ήταν ένα εισαγωγικό 
μάθημα , τα ερωτήματα αυτά δεν μπορούσαν να διατυπωθούν ούτε φυσικά 
να αναλυθούν, τα κράτησα όμως στην άκρη του μυαλού μου με την 
αισιοδοξία και τη χαρά ότι θα έχουμε την ευκαιρία να τα συζητήσουμε στην 
πορεία των συναντήσεων.”. 

Τι μπορεί να είναι πιο παραγωγικό σε μια εκπαιδευτική δραστηριότητα από 
τη σύνθεση θεωρίας; Μια ομάδα μπορεί και παράγει θεωρία, όταν μπει σε 
μια βαθειά συμμετοχική διεργασία, όταν καταφέρει και συγκροτήσει ένα 
ενιαίο όλον το οποίο μπορεί να παράγει σύνθετες αναδυόμενες ιδιότητες, 
προϊόν της αλληλεπίδρασης των μερών, της συναλλαγής τους στο εδώ και 
τώρα και της μεταξύ τους συνέργειας. Ενώνοντας φωνές και απόψεις πάνω 
σε ένα πλαίσιο μελετών και δομημένων θεωριών, μπορούμε και συνθέτουμε 
διαφορετικές γωνίες θέασης των φαινομένων, δημιουργούμε, 
ανασκευάζουμε και βελτιώνουμε τη γνώση. Η γνώση όμως δεν είναι ούτε 
αποκρυσταλλωμένη, ούτε έξω από εμάς, η γνώση είναι ενσώματη. Για να 
βρούμε τρόπους να δώσουμε σε αυτή “ρέουσες” ιδιότητες, είναι απαραίτητο 
να ξεκινήσουμε από τη βαθύτερη γνώση του ίδιου μας του εαυτού και των 
αντιστάσεων που αυτός υψώνει: 

Τα πρώτα μου εγκεφαλικά κύτταρα συνδέθηκαν με τέτοιο τρόπο 
ώστε να μου δημιουργήσουν ένα αίσθημα άμυνας μπροστά στο 
“νέο-περίεργο-ιδιόμορφο-έξω- από-ό,τι-κουτί-έχω-γνωρίσει-έως-
τώρα,  τρόπο. -- Δε θέλω να φτιάξω μπλογκ. Αν ήθελα θα το έκανα 
μόνη μου. Ποιος είσαι εσύ να μου πεις τι να φτιάξω και πότε; -- Να 
αναστοχαστώ; Και να σου καταγράψω τον αναστοχασμό μου; Άρα 
όχι απλά τη σκέψη μου, αλλά τη σκέψη πάνω στη σκέψη μου θέλεις 
να μάθεις. Αυστηρά προσωπικό μου δεδομένο. Δεν επιθυμώ να τη 
διατυμπανίσω. -- Θεωρία να φτιάξουμε είπατε; Θεωρίες έχουμε. Ο 
καθένας κάμποσες δικές του. Και; Δε θα έπρεπε το διαδίκτυο να 
μπορεί να μας παρέξει ‘αντικειμενικά’ ή έστω αντικειμενικόμορφα 



33 

στοιχεία; Θεωρία στη θεωρία και ερώτημα στο ερώτημα εμένα 
μάλλον δυσφορία μου προκαλεί. Ούτε αυτό το θέλω11 

Μελετώντας μόνο το παρατηρούμενο οι θεωρίες μας, όσο χρήσιμες και αν 
είναι, θα βλέπουν μονάχα τη μία πλευρά του βουνού. Μελετώντας όμως και 
τον παρατηρητή (ακόμη καλύτερα, τους -πληθυντικός αριθμός- παρατηρητές) 
μοιάζει πιθανότερο να σκαρφαλώσουμε μαζί σε μια κορυφή όπου θα 
μπορέσουμε να ατενίσουμε πανοραμικά το τοπίο γύρω μας:  “Τρεις ημέρες 
μετά ευχαριστώ την ανθρώπινη πρωτοβουλία που αποφάσισε τη διεξαγωγή 
του συγκεκριμένου μαθήματος με το συγκεκριμένο τρόπο. Γιατί  – ας είμαι 
ειλικρινής – έχοντας ακόμα την ανασφάλεια και την επιφύλαξη της 
Παρασκευής, μπορώ εν τούτοις να αντιληφθώ ότι τα κύτταρα του εγκεφάλου 
μου αποφάσισαν να συμμετάσχω σε αυτή την περίεργη διαδικασία έως το 
τέλος. Ακόμα κι αν δε λειτουργήσει, νιώθω ήδη λίγο λιγότερο 
κλειστόμυαλη”12. Οι προσδοκίες από μια τέτοια δραστηριότητα είναι 
μεγάλες, ευελπιστώ για όλους μας.  

Η χρήση ενός δημόσιου διαδικτυακού χώρου θεωρούμε ότι είναι μια 
ιδιαίτερη πλευρά της διαδικασίας αυτής για δύο βασικούς λόγους. Ο πρώτος 
είναι ότι καλούμαστε να είμαστε 'προσεκτικοί', οργανωμένοι και 
συγκεκριμένοι όταν γράφουμε τους αναστοχασμούς μας, τα σχόλια και τις 
απόψεις μας στα προσωπικά μας ιστολόγια, λόγω της δημόσιας φύσης του 
μέσου αυτού. Επομένως, αποκτούμε μια περισσότερο συγκροτημένη 
ενημερότητα για το τι σκεφτόμαστε και τι νιώθουμε. Ο δεύτερος και 
σημαντικότερος λόγος είναι ότι 'τα γραπτά μένουν'. Ένα blog δεν είναι απλά 
κάτι παραπάνω από ένα ημερολόγιο, γραμμένο μονάχα με λίγο διαφορετικό 
τρόπο και περισσότερο 'φιλτραρισμένο' σε κάποιο βαθμό. Δείχνει ένα 
κομμάτι του εαυτού μας στο χρόνο και στο δεδομένο ιστορικό-πολιτισμικό 
συγκείμενο που ζούμε και μας ωθεί, σε κάποιο βαθμό, να αναγνωρίσουμε τη 
'συνέχεια' της σκέψης μας, να θυμηθούμε πλευρές του εαυτού μας, να 
γελάσουμε με αυτόν είτε για τα λάθη του, είτε για την ευφυΐα του, είτε για 
τις σκέψεις που αναδύονταν υπό συγκεκριμένες συνθήκες στη ζωή μας. Η 
διεργασία της ομάδας είναι ζωντανή και εξελίσσεται στο χρόνο, περνάει από 

                                                           
11 https://chrichriliop.wordpress.com/2015/03/09αρχή-του-παραμυθιού-καλησπέρα-
σας--hub6301/ 
12 https://chrichriliop.wordpress.com/2015/03/09αρχή-του-παραμυθιού-καλησπέρα-
σας--hub6301/ 



34 

πολλές φάσεις ανάπτυξης, έχει σκαμπανεβάσματα και εξυπηρετεί το Λόγο, το 
σκοπό της ομάδας. Το ίδιο συμβαίνει και με την προσωπική διεργασία του 
καθενός μας. Έχει χρονική διάρκεια και μια όψη της εξέλιξής της σε σχέση με 
το μάθημα, αποτυπώνεται διαχρονικά μέσα από τα ιστολογήματά μας. 
Πιστεύουμε και ελπίζουμε ότι και ο 'μελλοντικός μας εαυτός' θα κοιτά με 
συμπάθεια και ενδιαφέρον τις δραστηριότητες του τωρινού μας '#hub6301' 
εαυτού, με τον ίδιο τρόπο που αυτός ο τωρινός εαυτός κοιτά (μετά από 
καιρό) τις δραστηριότητες του 'παρελθοντικού εαυτού' και θυμάται, 
αναγνωρίζει και μαθαίνει ξανά από αυτόν. Ή όπως λέει κι η Αφροδίτη "How it 
all started".  

Είναι ιδιαίτερα σημαντικό το ότι οι συμμετέχοντες γράφουν στα δικά τους 
προσωπικά ιστολόγια και όχι σε ένα ιστολόγιο του μαθήματος. Έτσι, οι 
φοιτητές “κατέχουν τα προσωπικά μέσα παραγωγής” της γνώσης, είναι 
ιδιοκτήτες των ιστολογημάτων τους και μετά την ολοκλήρωση του 
μαθήματος. Ο πλούτος των σκέψεών τους δεν θα χαθεί στο διαδικτυακό 
“συρτάρι” ενός ακαδημαϊκού ιστότοπου, που αύριο μπορεί να μην 
λειτουργεί με απόφαση του εκπαιδευτή-ιδιοκτήτη της ιστοσελίδας, ενώ η 
εξέλιξη της σκέψης τους, όπως αποτυπώνεται μέσα στα ιστολογήματά τους, 
θα είναι πάντα στην προσωπική τους διάθεση και κρίση. 

Το βασικότερο είναι η επικοινωνία. Επικοινωνώ = έχω επαφή, συνεννοούμαι, 
συνδέομαι, μεταδίδω. Επικοινωνώ άρα υπάρχω. Επικοινωνώ και ρίχνω 
γέφυρα, φτιάχνω σχέση. Υπάρχουν πράγματα που θες να μοιραστείς, άλλα 
επώνυμα κι άλλα ανώνυμα. Επίσης, θες να τα σκεφτείς λιγάκι, ξέρεις ότι το 
“σερβίρισμα” παίζει ρόλο. Τέλος, (μα πώς να αποφύγουμε αυτή την 
κοινοτοπία), τα γραπτά μένουν.  

Και τι αξία έχουν οι σκέψεις αν δεν “επικοινωνούνται”; (idiot=ηλίθιος, 
ιδιώτης στα αρχαία Ελληνικά, αυτός που δεν επικοινωνεί). Σημείωσε μια 
σκέψη σου σ’ ένα κομμάτι χαρτί. Ένα ημερολόγιο, ένα σημειωματάριο, 
κάπου τέλος πάντων. Διάβασέ το μετά από μήνες. Σίγουρα σου έχει ήδη 
συμβεί. Ε, λοιπόν, δεν το είδες με άλλο “μάτι”; Πιθανόν να το θεώρησες 
ανοησία, ίσως πάλι να προσέθεσες ή να διόρθωσες κάτι. Σαν να συζητάς με 
τον εαυτό σου. Και πάλι κάτι είχες να πεις. Φαντάσου τι θα προέκυπτε αν 
έβαζες στο “παιχνίδι” και κάποιον τρίτο… 



35 

Small groups are not a panacea for all 
instructional problems. they are only one 
tool, useful for specific kinds of teaching 
goals...13 

Πιστεύουμε ότι αυτή η ομαδική διεργασία έχει να μας δώσει πάρα πολλά και 
ότι θα είναι ένα συναρπαστικό και ευχάριστο ταξίδι σε έναν χώρο που 
επηρεάζει όλο και περισσότερο τη ζωή μας. Ας ξεκινήσουμε λοιπόν αυτή την 
περιπλάνησή μας παρέα κάθε Παρασκευή. Μία προσδοκία που έχουμε από 
το μάθημα είναι να μας φέρει λίγο πιο κοντά, να μας ενδυναμώσει ως ομάδα 
και να μας κάνει πιο ανθεκτικούς και πιο αποτελεσματικούς σε ένα 
περιβάλλον όλο και περισσότερο διαμεσολαβούμενο από την τεχνολογία, 
όπου το άγνωστο, το αναπάντεχο και η αποσταθεροποίηση αποτελούν τον 
κανόνα. Σε ένα τοπίο διαρκών ανατροπών, όπου τα άτομα μόνα τους δεν 
μπορούν να βρουν εύκολα λύσεις, αλλά οι συντονισμένες ομάδες, οι 
συγκροτημένες συλλογικότητες μπορούν ίσως να το καταφέρουν 
ευκολότερα. 

  

                                                           
13  A.G. Cohen & R.A. Lotan (2014). Designing Groupwork: Strategies for the 
Heterogeneous Classroom. New York: Teachers College Press 



36 

 

 

 

 

What I think I did learn, though was the 
importance of context in communication. 
It’s not so much the words and syntax we 
use, but the way we interact that defines 
how we understand something.14 

 

 

 

 

 

 

 

 

 

 
                                                           
14 Jerome Bruner-Interview to Guardian 



37 

 

1 

Το ίντερνετ, ο ντίλερ και ο 
χρήστης  

 

Νιώθω μια βαθιά και σφοδρή επιθυμία (craving) να 
ανοίξω τον υπολογιστή, να συνδεθώ... Ανοίγω τον 
υπολογιστή και κάνω κλικ στο ποντίκι… Νιώθω σαν 
το ποντίκι που του προκαλούν ενδοκρανιακό 
ερεθισμό στα κέντρα ανταμοιβής του εγκεφάλου του 
και εξαναγκάζεται να πιέζει τον μοχλό για να πάρει 
περισσότερη δόση ευχαρίστησης… “Κλείσε το 
επιτέλους”, φωνάζω στον εαυτό μου. Και τι θα κάνω 
χωρίς βαρβάρους; Είμαι ο χρήστης και είσαι ο ντίλερ 
μου… 

Συγγραφική ομάδα κεφαλαίου 

Μαριλίνα Αβάνη 

Χριστίνα Γκίνη 

Ελισάβετ Θραβάλου 

Αλεξάνδρα Βαλαβάνη 

Ελένη-Νεκταρία Παπαμιχάλη 

Αλέξης Μπράιλας  



38 

Εισαγωγή 

Το διαδίκτυο προσφέρει αμέτρητες δυνατότητες. Σου λύνει τα χέρια. Από 
ειδήσεις κι επικοινωνία μέχρι συνταγές και την άχρηστη πληροφορία της 
ημέρας. Οποιαδήποτε στιγμή, αναρίθμητες αλτερνατίβες. Από ένα σημείο 
και μετά γίνεται ο κόσμος σου, Ο Κόσμος. Ο υπολογιστής είναι η νέα 
τηλεόραση, με προδιαγραφές για ανυπολόγιστη μακροβιότητα. Μπορείς να 
φανταστείς τη ζωή σου χωρίς το σμάρτφοουν ή το λάπτοπ; Όχι. Άντε, το πολύ 
για μία μέρα, όταν μπουχτίσεις, ίσως να προσπαθήσεις για ένα 
εικοσιτετράωρο να μείνεις μακριά. Διαφορετικά, στο μετρό, στην καφετέρια, 
στο σχολείο, στη δουλειά, το βράδυ πριν κοιμηθείς, το πρωί μόλις ξυπνήσεις 
ή ακόμα ενδέχεται να μην κοιμηθείς και να τη βγάλεις μπροστά από μια 
οθόνη. Αναρωτιέσαι αν είναι υγιές αυτό, αλλά το κάνεις. 

Κι αποφασίζεις αποχή για μερικές ώρες. 

Ουφ, σου φάνηκε αιώνας. Μα πώς στο καλό περνούσαν οι ώρες πριν 
δημιουργήσεις λογαριασμό στο facebook;  

Η μνήμη μας φθίνει, γιατί ξέρουμε ότι όλες οι απαντήσεις βρίσκονται 
κυριολεκτικά στην τσέπη μας. Από τα σκάνδαλα διαφθοράς στη Βραζιλία 
μέχρι την κόντρα της Βίσση με την κουνιάδα του Νταλάρα. (-πώς τη λένε 
είπαμε; -κάτσε, θα το γκουγκλάρω και θα σου πω). 

Καταιγισμός πληροφοριών. Προλαβαίνεις να τα επεξεργαστείς όλ’ αυτά; 
ΘΕΛΕΙΣ να τα επεξεργαστείς; Προλαβαίνεις να τα διασταυρώσεις; 

Η οριοθέτηση είναι μια σημαντική λειτουργία που τα άτομα μαθαίνουν 
μεγαλώνοντας. Τα ανθρώπινα συστήματα είναι δομικά κλειστά και 
επικοινωνιακά ανοικτά. Δηλαδή οι άνθρωποι ενώ έχουν την ανάγκη να 
οριοθετήσουν τη δομή τους, είτε αφορά το ατομικό σώμα είτε αφορά τα όρια 
μιας ομάδας, μιας κοινότητας, ταυτόχρονα, έχουν την ανάγκη να 
επικοινωνήσουν εξωτερικά, να έρθουν σε αλληλεπίδραση και συνδιαλλαγή. 
Στη διαδικτυακή εποχή τα όρια είναι ιδιαίτερα σημαντικά. Στη 'διαφανή' 
(transparent) λειτουργία του κυβερνοχώρου, εναπόκειται στο άτομο να θέσει 
τους προσωπικούς του περιορισμούς στη χρήση του μέσου. Πασχίζουμε 
συχνά και με διάφορους τρόπους, να ορίσουμε μια "ιδιωτικότητα", έναν 



39 

"προσωπικό χώρο", ο οποίος παρότι εκμεταλλεύεται τις παροχές του 
διαδικτύου, προσπαθεί να αποφύγει και τις παγίδες του. 

Χρησιμοποιούμε πολλές στρατηγικές για να επιτύχουμε την οριοθέτηση αυτή 
της ιδιωτικής μας ζωής ως χρηστών του διαδικτυακού χώρου, αποφεύγοντας 
παγίδες, χρησιμοποιώντας εργαλεία με συγκεκριμένους τρόπους ή και 
αρνούμενοι εντελώς τη χρήση κάποιων μέσων ή κάποιας πλευράς αυτών. 
Ένα ζήτημα όμως που προκύπτει είναι το κατά πόσο η αντίληψή μας είναι 
"αληθινή". Πόσο αθώα είναι μέσα που θεωρούμε οτι δεν προσβάλλουν την 
ιδιωτικότητά μας; Πόσο άκακα είναι μέσα που πιστεύουμε ότι μας κάνουν να 
εκτιθέμεθα πέραν των ορίων μας; Απαντήσεις σε ερωτήσεις σαν κι αυτές 
μπορούν να απαντηθούν μόνο μέσω μιας διαδικασίας δοκιμής-και-
σφάλματος στον νέο -σχετικά- κυβερνοχώρο, και μόνο εάν το άτομο 
καταφέρνει να διατηρεί μια διαρκή κριτική διεργασία στοχασμού πάνω στο 
μέσο καθ' αυτό και κυρίως στον εαυτό του ως χρήστη του μέσου. 

Αυτή η δοκιμή και μάθηση μέσω σφαλμάτων εντός του διαδικτύου είναι 
αντίστοιχη με αυτή που πραγματοποιείται στον πραγματικό κόσμο ή είναι 
τελικά περισσότερο επίπονη; Για τα νέα άτομα, τα οποία πιθανόν κάνουν 
πολλές από τις πρώτες δοκιμές-και-σφάλματα της ζωής τους εντός αυτού του 
μέσου, η ωρίμανση που συνεπάγεται αυτή η διεργασία είναι πιθανόν να 
είναι βιαιότερη; Και τέλος, τι είναι αυτό που μας κάνει τελικά να βάζουμε τα 
όριά μας σε ένα σημείο πάνω στο συνεχές της χρήσης του κυβερνοχώρου και 
όχι σε κάποιο άλλο και ποιά στοιχεία του μέσου αυξομειώνουν τη θέση του 
σημείου αυτού; 

Ήδη από το πρώτο μάθημα τέθηκαν πολύ ενδιαφέροντα ερωτήματα, όπως 
“Ποιός θα βλέπει αυτά που θα γράφουμε στο blog ;” και “Μέχρι ποιό σημείο 
ανοιγόμαστε σε κείμενα τα οποία θα βρίσκονται σε δημόσια θέα;”. Τα 
ερωτήματα αυτά έθεσαν τις βάσεις για μία πολύ ενδιαφέρουσα συζήτηση 
αναφορικά με το απόρρητο και τη δημοσιοποίηση προσωπικών δεδομένων 
στο διαδίκτυο. Η συζήτηση αυτή αν και σύντομη μας γέννησε πολλά 
ερωτήματα, τα οποία θα ήθελα να συζητήσουμε και θα προσπαθήσουμε να 
διατυπώσουμε και να αναπτύξουμε σε αυτό το κεφάλαιο και στα επόμενα. 
Το ότι το ζήτημα της ιδιωτικότητας τέθηκε και συζητήθηκε από την πρώτη 
εισαγωγική συνάντηση,  πρωτού ξεκινήσει η συζήτηση για το περιεχόμενο 
του μαθήματος, αποτελεί ένδειξη για τη δυναμική της ομάδας που 



40 

αναπτύσσεται και για τη σημασία που έχει αυτό το ζήτημα για το σύγχρονο 
άνθρωπο. Η ομάδα επέλεξε να ξεκινήσει τη διεργασία της από αυτή τη 
θεματική. Το αν θα προχωρήσει προς τα εκεί δεν είναι βέβαιο ούτε 
ζητούμενο. Η διεργασία της είναι εν τω γίγνεσθαι.. 

Αναστοχασμοί επί των κινδύνων 

Πόσο εύκολα εκθέτουμε τα προσωπικά μας δεδομένα στο διαδίκτυο και 
πόσο εύκολο είναι να τα προστατεύσουμε; Μήπως τελικά νομίζουμε ότι το 
κάνουμε; Προτιμάμε να έχουμε την ψευδαίσθηση ότι είμαστε ασφαλείς, ενώ  
δεν είμαστε; Υπάρχει κίνδυνος οικονομικής εξαπάτησης στο διαδίκτυο; Κατά 
πόσο βγάζουμε τον πραγματικό μας εαυτό στο διαδίκτυο, κατά πόσο είμαστε 
αυθεντικοί; Και οι πληροφορίες που βρίσκουμε είναι αληθινές ή απλά 
αληθοφανείς; Μήπως τελικά στο διαδίκτυο βρίσκει πεδίο δόξης λαμπρό η 
ανασφάλεια των ανθρώπων και η ανάγκη για επιβεβαίωση διαμέσου μιας 
εξιδανικευμένης προβολής ή αποδοχής; Και τελικά τι; Και αν το άτομο 
αποξενώνεται σταδιακά στο διαδίκτυο; Τελικά είναι ένας ψεύτικος και 
απατηλός κόσμος, όπου κυριαρχεί η αυταπάτη της μη απομόνωσης; 

Όλοι έχουμε μια αίσθηση πιθανών κινδύνων στο διαδίκτυο. Προβληματική 
χρήση, κάποιες φορές στα όρια εθιστικής συμπεριφοράς, παιδική 
πορνογραφία και παιδοφιλία , fake προφίλ στα κοινωνικά δίκτυα, έκθεση 
προσωπικών δεδομένων που ίσως χρησιμοποιηθούν από κακοπροαίρετους, 
“ρηχές” φιλίες. Μήπως συμβαίνει μια υπερ-απλούστευση των ανθρωπίνων 
σχέσεων; “έχω πληροφορίες αλλά δεν ξέρω τον άνθρωπο”. Όμως όλοι αυτοί 
οι κίνδυνοι, δεν υπάρχουν και εκτός διαδικτύου; Οπωσδήποτε υπάρχουν 
πολλοί λόγοι που κάποιος γονέας, παραδείγματος χάρη, μπορεί να 
τρομοκρατηθεί από όλους αυτούς τους κινδύνους που παραμονεύουν πίσω 
από ένα λανθασμένο κλικ, μία λανθασμένη στιγμή. Η σαγήνη του τρόμου. 
Μήπως τελικά πρέπει να κάνουμε κάτι τελείως απλό: μήπως πρέπει να 
επιλέξουμε power-off και να ζήσουμε την πραγματική ζωή; 

Οι δύο όψεις του νομίσματος 

Το διαδίκτυο μας προσφέρει τη δυνατότητα να αποκτήσουμε ευκολότερα 
οτιδήποτε θελήσουμε χωρίς να εκτεθούμε, από την ασφάλεια του καναπέ 
μας. Η ευκολία αυτή, όσο θεμιτή και αν είναι, μπορεί να δημιουργεί μια 



41 

προστατευτική "φούσκα" αποφυγής, η οποία, τελικά, να αποτρέπει το άτομο 
να έρθει αντιμέτωπο με κάποιο φοβικό ερέθισμα ώστε να το 
"αντιμετωπίσει". Είναι αλήθεια ότι όλοι ερχόμαστε συχνά σε επαφή με 
κάποιες "άβολες" καταστάσεις στο περιβάλλον. Αντιμετωπίζοντάς τις όμως, 
είναι πιθανότερο να νιώθουμε σταδιακά λιγότερο άβολα ή ακόμη και 
ευχάριστα όταν ερχόμαστε σε επαφή με αυτές. Μαθαίνουμε. Συχνά με έναν 
κάπως δύσκολο τρόπο, αλλά μαθαίνουμε. Αν όμως γυρίσουμε πίσω, στην 
αρχή αυτής της αλυσίδας μάθησης, στις πρώτες επαφές με αυτό το "άβολο", 
"φοβογόνο", "απειλητικό" (κλπ) ερέθισμα, θα θυμηθούμε εύκολα πόσο 
άγχος μας προκαλούσε η επαφή με αυτό και κυρίως πόσο θα θέλαμε να το 
αποφύγουμε! Μην έχοντας επιλογή όμως, το αντιμετωπίσαμε όπως 
μπορούσαμε, ξεκινώντας αυτόν τον "κύκλο" έκθεσης και μάθησης. Το 
διαδίκτυο μπορεί να παρεμβαίνει στον κύκλο αυτό, κρατώντας μας 
"εγκλωβισμένους" στις φοβίες μας και, πιθανά, επιτείνοντάς τις. Αν και αυτό 
μπορεί να αφορά περισσότερο νεαρά σε ηλικία άτομα, δεν περιορίζεται εκεί. 
Σε περιπτώσεις, για παράδειγμα, κάποιας ήπιας κοινωνικής φοβίας ή 
αγοραφοβίας, το άτομο μπορεί να έρθει εύκολα σε επαφή μέσω της οθόνης 
του υπολογιστή του με κάποια από τα ερεθίσματα που προτιμά να αποφύγει 
στην πραγματική του ζωή, διατηρώντας ή και αυξάνοντας με τον τρόπο αυτό 
τις φοβίες του. Σε αυτή την περίπτωση, το άτομο επιλέγει να συσχετίζεται με 
τους άλλους μόνο μέσα από την ασφάλεια που του προσφέρει η τεχνολογική 
διαμεσολάβηση, πίσω από την περσόνα ενός ψηφιακού avatar, ενός 
φαντασιακού εαυτού του. 

Στην άλλη άκρη ενός συνεχούς, η προστατευμένη επαφή που το διαδίκτυο 
μπορεί να προσφέρει, είναι πιθανό να ενεργοποιήσει μια διαδικασία που 
προσομοιάζει αυτό που οι συμπεριφοριστές ονομάζουν "σταδιακή 
απευαισθητοποίηση". Ένα άτομο που φοβάται, ή δεν ενδιαφέρεται, για τις 
κοινωνικές επαφές παραδείγματος χάριν, μπορεί ίσως μέσω των social media 
να αρχίσει να επικοινωνεί με άλλα άτομα, "προστατευμένο" από την 
απόσταση που του προσφέρει το διαδίκτυο. Μια δυνητική προστασία που 
την έχει ίσως ανάγκη, για να κάνει τα πρώτα του βήματα. Νιώθοντας όλο και 
περισσότερο άνετα με αυτές τις επαφές (και ίσως και με κάποια 
παρέμβαση/καθοδήγηση), μπορεί το άτομο να θελήσει να τις "επεκτείνει" 
και εκτός του μέσου. Μια τέτοια "υπέρβαση" για ένα άτομο που έχει κάποια 
έντονη φοβία, μπορεί να είναι πιθανή, καθώς η απομακρυσμένη 
(διαδικτυακή) επαφή με τα άλλα άτομα μπορεί να μην είναι αρκετή πια για 



42 

να τον ικανοποιήσει ή καθώς μπορεί απλά η ασφάλεια που νιώθει με αυτά 
τα άτομα να κάνει την επαφή μαζί τους στο φυσικό κόσμο λιγότερο 
απειλητική. Με τη σειρά τους, αν αυτές οι "ασφαλείς" επαφές οδηγήσουν σε 
θετικά συναισθήματα, τότε είναι πιθανό το άτομο να θέλει στη συνέχεια να 
έρθει σε επαφή και με άλλους ανθρώπους, χωρίς να χρειάζεται πια να νιώθει 
την ασφάλεια του υπολογιστή του όταν τους γνωρίζει. Και πάλι, μάθηση. 
Αλλά αλλιώς. 

Είναι πλέον σημαντικό οι έρευνες σχετικά με το διαδίκτυο να σταματήσουν 
να εξετάζουν μόνο τον εθισμό από αυτό ως μια νοσολογική οντότητα, αλλά 
να αρχίσουν να μελετούν και το πώς άλλες νοσολογικές οντότητες (ειδικά σε 
ό,τι μας αφορά, οι ψυχιατρικές νοσολογικές οντότητες ή/και τα έντονα 
ψυχολογικά “προβλήματα”) αλληλεπιδρούν με τη χρήση του διαδικτύου. 
Πρέπει να εντοπίσουμε τις νέες δυνατότητες που το διαδίκτυο μπορεί να 
παρέχει στα άτομα, ειδικά σε αυτόν τον “ευαίσθητο” πληθυσμό, 
προσπαθώντας παράλληλα να αναγνωρίσουμε -ώστε να αποφύγουμε- και 
τους σχετικούς κινδύνους. Θα πρέπει όμως να είμαστε ιδιαιτέρως 
προσεκτικοί με τα ερευνητικά μας αποτελέσματα, καθώς είναι αρκετά συχνή 
η “μετάφραση” συσχετισμών σε αιτιώδεις σχέσεις. Αντι δεδομένων που 
υπερασπίζονται για παράδειγμα ότι η χρήση κάποιου μέσου προκαλεί 
κατάθλιψη, είναι σκοπιμότερο να ορίσουμε τους τρόπους με τους οποίους 
κάποιες μορφές χρήσεις ενός μέσου συσχετίζονται με κλινικά συμπτώματα 
της κατάθλιψης. 

Κινδυνολογία ή ενημέρωση για σωστή χρήση; 

Το διαδίκτυο διαθέτει τα πάντα, είναι ένα ελκυστικό πλαίσιο. Έχει το 
φάρμακα για πάσα νόσο και @!$*(@@$. Υπάρχει απουσία ελέγχου στο 
“παντοπωλείο” του ιντερνέτ. Στο διαδίκτυο είσαι ό,τι δηλώσεις. Και 
υπάρχουν ποιοτικές διαφορές στο βίωμα μέσα και έξω από το διαδίκτυο. 
Είναι διαφορετικό, δεν λέμε καλύτερο ή χειρότερο, αλλά σίγουρα 
διαφορετικό να αντιλαμβάνεσαι κάποιον με όλες σου τις αισθήσεις σε σχέση 
με το διαδικτυακό διαμεσολαβούμενο βίωμα της όρασης και της ακοής. 

Βλέπουμε ένα βίντεο για την ασφαλή χρήση του διαδικτύου, ένα βίντεο που 
αποσκοπεί στην ενημέρωση και στην προφύλαξη, ιδιαίτερα των παιδιών, 



43 

από το διαδίκτυο15. Ένα βίντεο με αγαθές προθέσεις. Ένα βίντεο που τελικά 
τρομοκρατεί, κινδυνολογεί και αποτρέπει τη χρήση του διαδικτύου. Είναι 
μονόπλευρο, για παράδειγμα, δεν αναφέρει τίποτα για αναμφισβήτητα 
θετικές διαστάσεις του διαδικτύου, όπως η συμβολή του στην επιστημονική 
έρευνα (βλέπε Google Scholar). Φαίνεται να υπάρχει μια προκατάληψη 
σχετικά με το ίντερνετ που προβάλλεται έντονα στο δημόσιο λόγο μέσα από 
τα παραδοσιακά ΜΜΕ.  Δεν σας έχει τύχει μέχρι και η ηλικιωμένη σας γιαγιά 
ή θεία να γνωρίζει τους περιβόητους κινδύνους του διαδικτύου; Αυτή η 
τεχνοφοβική στάση των μέσων μαζικής ενημέρωσης μας βάζει σε σκέψεις. 

Το διαδίκτυο δαιμονοποιείται. Και η δαιμονοποίηση δεν αποτελεί λύση, 
αντίθετα συσκοτίζει τις πιθανές λύσεις. Μας αγχώνει η μονόπλευρη 
παρουσίαση, παρόλο που μπορούμε να κατανοήσουμε το λόγο. Και μας 
αγχώνει ότι οι σημερινοί digital natives, μπορεί να είναι και digital naive. 
Αυτοί που μάθαμε να αποκαλούμε ψηφιακούς ιθαγενείς, όσοι γεννήθηκαν 
και μεγάλωσαν με τo διαδίκτυο και, επομένως, δεν έχουν γνωρίσει έναν 
κόσμο χωρίς ιντερνέτ και τεχνολογικά gadgets, σε αντιδιαστολή με τους 
ψηφιακούς μετανάστες, δηλαδή όσους μπήκαν αργότερα στη ζωή τους στο 
διαδίκτυο και ουσιαστικά “μετανάστευσαν” στον κυβερνοχώρο. Τελικά και οι 
ψηφιακοί ιθαγενείς μπορεί να είναι ψηφιακά αδαείς, τόσο όσο και οι 
ψηφιακοί μετανάστες - και μάλιστα χωρίς την προστατευτική, ίσως, 
καχυποψία και τεχνοφοβία των τελευταίων. 

Γεγονός είναι πως όπως και παρόμοιες καμπάνιες αυτού του σιναφιού που 
διακινούν τόσο έντονα συναισθήματα, σε καθίζουν, σε κεντράρουν και σε 
απειλούν κουνώντας σου το δάχτυλο για τους κινδύνους (βλ. κάπνισμα), 
καταλήγουν κυρίως να σε κατακλύζουν με τρόμο και να σε οδηγούν σε 
οριστικές ολιγόλεπτες αποφάσεις όσο θα βγάζεις το modem απ’την μπρίζα, 
θα κλείνεις παντζούρια, κουρτίνες, φώτα (ή θα πετάς όλα τα πακέτα τσιγάρα, 
τους αναπτήρες, τα σπίρτα και θα σκαρφίζεσαι διαδρομές να ξεφύγεις απ’τη 
θέα της διαφήμισης της θεάς που καπνίζει ανηλεώς και παθιασμένα στη 
γειτονιά σου).  

                                                           
15 “Το παντοπωλείον”: Η ταινία μικρού μήκους (10') του Άλκη Σδούγκου με την Τζέση 
Παπουτσή. Μια παραγωγή της Safer Internet Hellas (saferinternet.gr) και της art 
productions. https://vimeo.com/65148460  

https://vimeo.com/65148460


44 

Αλλά το ολιγόλεπτο ήταν λέξη κλειδί στο προαναφερθέν σκηνικό, αφού πόσο 
θα αντέξεις χωρίς να τσεκάρεις τα inbox, τα mail, τα tweet, το προφίλ στο 
instagram, στο tinder/grindr, ν’ανανεώσεις το blog σου, να διαβάσεις την 
πρωινή σου ιντερνετική εφημερίδα με τον ελληνικό καφέ (για κάθε hipsterι 
που σέβεται τον εαυτόν του)… Πόσο; Κι η απάντηση κείτεται κάπου μεταξύ 
νυχτερινού ύπνου και πρωινού ξυπνήματος, μιας που άπαξ και είσαι σε 
κατάσταση συνειδητότητας δίχως το ιντερνέτι δεν γίνεται mademoiselle! 

Τα καλά του λατρεμένου μας συντρόφου, όπως και τα κακά του γνωστά τα 
έχουμε πλέον (για το ίντερνετ μιλώ, σε βλέπω…) οπότε δε θα πω για χιλιοστή 
φορά τα τετριμμένα… Άλλο να ευαισθητοποιείς, να ενημερώνεις, κι άλλο να 
τρομοκρατείς τον θεατή που καταλήγει βουρκωμένος σε εμβρυακή στάση. 
Πρότεινε τρόπους προστασίας, ενημέρωσε επαρκώς τους γονείς, μίλα για την 
ουσία και δείξε εναλλακτικές για την ασφαλή χρήση του. Οι σύλλογοι γονέων 
και κηδεμόνων ας γίνουν πιο χρήσιμοι. Ας κινητοποιηθούν οι άμεσα 
ενδιαφερόμενοι. Ας επινοήσουμε τον τρόπο. Βαυκαλίζονται οι θεωρητικοί, 
βαυκαλίζονται στις τέχνες, να βαυκαλίζονται οι ΜΚΟ και το ουσιαστικό, πολύ 
συγκεκριμένο πρόβλημα απλά θα υφίσταται δημιουργώντας μία αίσθηση run 
or freeze. “Κουνηθείτε επί του πρακτέου, άνθρωποι.”. 

Ναι αλλά είναι ασφαλές; 

Λέμε πως το διαδίκτυο κρύβει πολλούς κινδύνους. Με το “κρύβει” τι ακριβώς 
εννοούμε; Είναι Κάποιος που τους καμουφλάρει ή μήπως είναι θέμα τύχης 
αν θα πέσουμε σε αυτές τις παγίδες; Αν αποδεχτούμε αυτές τις μεταφυσικές 
διαστάσεις, θα πρέπει ή να κάνουμε το σταυρό μας κάθε φορά που 
ανοίγουμε τον υπολογιστή ή να μην τον ανοίγουμε καθόλου. Ναι, υπάρχουν 
κακόβουλοι χρήστες, οι οποίοι είναι υπεύθυνοι για phishing, pharming, 
hoaxes, ιούς κ.λπ. Η παιδική πορνογραφία δε, αποτελεί το πλέον 
ανησυχητικό κυβερνοέγκλημα των ημερών. Δεν μπορεί κανείς ίσως να 
εξασφαλίσει μια εκατό τοις εκατό ασφαλή πρόσβαση στο διαδίκτυο. 
Ασφάλεια υπάρχει μόνο μέσα στη γυάλα, αλλά έχει το τίμημά της.  Μπορεί ο 
καθένας ωστόσο να προστατεύσει σε μεγάλο βαθμό τον υπολογιστή του, τα 
προσωπικά του δεδομένα και κυρίως την οικογένειά του. Η ασφαλής 
πλοήγηση δεν είναι θέμα τύχης, είναι θέμα ενημέρωσης. Δυστυχώς, αυτό 
που παρατηρούμε τον τελευταίο καιρό είναι πως οι σχετικές «εκστρατείες» 
δεν περιλαμβάνουν τόσο την ενημέρωση όσο την τρομοκράτηση. Ξέρουμε τι 



45 

συμβαίνει «εκεί έξω». Δεν γνωρίζουμε όμως επαρκώς πώς μπορούμε να 
προστατευθούμε και απλώς αποφεύγουμε ό,τι μας φαίνεται ύποπτο. Και το 
«ύποπτο» είναι κάπως ρευστό, δεν είναι; 

Λοιπόν, προφανώς δεν δίνουμε διευθύνσεις, κωδικούς, αριθμούς καρτών, 
τηλέφωνα κ.λπ. Αναφέρουμε παράνομο περιεχόμενο, ενημερώνουμε τα 
παιδιά για τους κινδύνους γύρω από αγνώστους που ενδέχεται να 
συναντήσουν στο διαδίκτυο -ΧΩΡΙΣ όμως να τα τρομοκρατούμε- και τα 
ενθαρρύνουμε να μας μιλάνε όταν εντοπίζουν κάτι ύποπτο ή κάτι που τα 
έφερε σε δύσκολη θέση. Πέρα από antivirus λογισμικά και συμβουλές 
ειδικών, βέβαια, η προστασία προϋποθέτει και κάποιον… σκεπτικισμό… Αν, 
για παράδειγμα, εκεί που παρακολουθείς μια ταινία… ρεαλιστικού 
κινηματογράφου, εμφανιστεί ένα υποτιθέμενο μήνυμα της ελληνικής 
αστυνομίας, το οποίο σε ενημερώνει ότι το περιεχόμενο του βίντεο είναι 
παράνομο και σε καλεί να καταθέσεις ως πρόστιμο ένα x ποσό στον τάδε 
λογαριασμό… ε, μάντεψε τι ΔΕΝ θα κάνεις! 

Ωστόσο. Μήπως γινόμαστε junkies; 

Η εικόνα του παντοπωλείου το διαδίκτυον που διαθέτει τα πάντα μας θυμίζει 
τον ντίλερ στο έργο του Μπερνάρ-Μαρί Κολτές “Στη μοναξιά των κάμπων με 
βαμβάκι”. Είναι το διαδίκτυο ο ντίλερ που διαθέτει τα πάντα και ο χρήστης ο 
πελάτης του ντίλερ που εκτίθεται “γυμνός” μπροστά στο μέσο-πωλητή; 

<Δεξί κλικ, Άνοιγμα συνδέσμου σε νέα καρτέλα.> 

Αυτή είναι η πιο κοινή παγίδα. Εθιζόμαστε. Ζούμε μέσα από διαδικτυακές 
κοινότητες. Επικοινωνούμε, ενημερωνόμαστε, σκοτώνουμε τον ελεύθερο 
χρόνο μας. Και καλά κάνουμε. Μέχρι να γίνουμε δυσλειτουργικοί. 
Κατακλυζόμαστε από πληροφορίες τις οποίες δεν έχουμε το χρόνο ούτε να 
τις επεξεργαστούμε ούτε να τις διασταυρώσουμε. Η μία καρτέλα φέρνει την 
άλλη και ακόμα κι αν τις κλείσουμε χωρίς να τους αφιερώσουμε τελικά 
χρόνο, αγχωνόμαστε, γιατί… μόλις απορρίψαμε πληροφορίες… Διαβάζουμε, 
διαβάζουμε, βλέπουμε μια φωτογραφία, διαβάζουμε λίγο ακόμη, 
«ξεφυλλίζουμε» ένα άλμπουμ, γράφουμε, στέλνουμε, διαβάζουμε την 
απάντηση, σχολιάζουμε και πάει λέγοντας μέχρι να πονέσουν τα μάτια μας 



46 

και να ανακατευτεί το στομάχι μας από το σκρολάρισμα, τις εικόνες και τα 
χρώματα. 

Το διαδίκτυο είναι εξαιρετικό εργαλείο όταν το αξιοποιούμε εκ παραλλήλου, 
επιπρόσθετα, όταν απλώς διευκολύνει και δεν κυριαρχεί. Και κυρίως όσον 
αφορά στην επικοινωνία. 

Δεν παρατηρούμε πια τον κόσμο, δεν φλερτάρουμε σε πραγματικό χρόνο, 
δεν ακούμε την κίνηση γύρω μας. 

Γιατί δεν ακούμε την κίνηση γύρω μας16; 

Πώς να ξορκίσεις το Ιντερνέτ; 

Κάθε εφεύρεση κάποιου "εργαλείου" και κάθε πιθανή αλλαγή στις 
κοινωνικές δομές και σχέσεις που το εργαλείο αυτό επιφέρει, κάθε τι στην 
πορεία της ιστορίας που μπορεί να ονομάζεται πια "επανάσταση", 
προκάλεσε στην εποχή του ερωτηματικά και αντιδράσεις. Πλέον, θεωρούμε 
δεδομένο (σε κάποιο βαθμό έστω) ότι κάθε μια από αυτές τις 
"επανάστασεις" έφερε πολυποίκιλες αλλαγές στη ζωή, την καθημερινότητα 
και τις σχέσεις των ανθρώπων, αλλαγές που κανείς δε μπορούσε να είχε 
προβλέψει και οι οποίες εξυπηρετούσαν πολλούς, αλλά απειλούσαν και 
κάποιους. Όπως και να 'χει, οι αλλαγές αυτές καθόρισαν το "ποιοί είμαστε", 
καθόρισαν το πώς σκεφτόμαστε, πώς δρούμε και πώς αλληλεπιδρούμε, 
καθόρισαν ακόμη και την ίδια την ανάπτυξη του εγκεφάλου μας, τα 
νευρωνικά μας δίκτυα. Η ιδιαιτερότητα της επανάστασης του διαδικτύου 
είναι απλά το γεγονός ό,τι "συμβαίνει τώρα". Και, ναι, έχει αλλάξει ήδη 
πολλά, αλλά το πιθανότερο είναι τελικά να αλλάξει τα πάντα. Τυγχάνει απλά 
να είμαστε εδώ και να προσπαθούμε να "ακουμπήσουμε" το φαινόμενο και 
να κάνουμε προβλέψεις γι' αυτό. Τίποτα παραπάνω και τίποτα λιγότερο. Η 
ιστορία θα αναλάβει δουλειά αργότερα. Και εμείς τώρα γράφουμε για ένα 
φαινόμενο εν τω γίγνεσθαι, μέσα από μια διεργασία εν τω γίγνεσθαι. 

Η δαιμονοποίηση τη τεχνολογίας αποτελεί μια υπερ-απλούστευση αυτού 
που συνήθως συμβαίνει. Μάλιστα, κάποιους ακραίους φανατικούς 

                                                           
16 Άκου και “Rapunzel” από Novak. Ένα home made video για αυτό το κομμάτι εδώ: 
https://www.youtube.com/watch?v=-xlgs_6NF5I  

https://www.youtube.com/watch?v=-xlgs_6NF5I


47 

υποστηρικτές και λάτρεις του κυβερνοχώρου τους φέρνει σε μία θέση 
εκνευρισμού: “άντε πάλι να λέμε για το ‘κακό’ το ίντερνετ, τους δαίμονες και 
τα χτικιά του.”. 

Με το διαδίκτυο υπάρχει πράγματι σήμερα ένας καταιγισμός πληροφορίας, 
ένα information overdose, που τελικά μπορεί να μας παραλύσει και να μας 
αφήσει με μια αίσθηση κενού. Οι σχέσεις στο διαδίκτυο μπορεί να 
εμφανίζονται πιο επιφανειακές, αλλά αυτό δεν αποτελεί ίσως απλά μια 
αντανάκλαση αυτού που συμβαίνει στον πραγματικό κόσμο; Πράγματι 
υπάρχει ένα κενό προστασίας λόγω της ανωνυμίας ή της ψευδωνυμίας στο 
διαδίκτυο. Και ενώ ξεκινάς αρχικά για να ευαισθητοποιήσεις τελικά 
καταφέρνεις να τρομοκρατήσεις. Προκαλείς μια γενικευμένη αίσθηση 
απειλής, χωρίς να δίνεις λύσεις σε κάτι που προσφέρει πλήθος χρήσιμων 
εργαλείων και αποτελεί πλέον κατεστημένη κοινωνική πραγματικότητα, 
ιδιαίτερα για τους έφηβους και τους νέους. Ενώ στόχος είναι η 
ευαισθητοποίηση, μέσω της δαιμονοποίησης προκαλείται ένα συναίσθημα 
τρόμου, μια γενικευμένη τεχνοφοβία. Είναι ανάγκη να προκρίνεται ο σωστός 
τρόπος αξιοποίησης του διαδικτύου, χωρίς να καταφεύγουμε στην 
τρομοκρατία, που πιο πολύ συσκοτίζει παρά προσφέρει διεξόδους ή 
εναλλακτικές. Απαιτούνται δράσεις εκπαίδευσης και κατάρτισης, δράσεις 
ουσιαστικές και με περιεχόμενο, ώστε οι digital natives, οι σημερινοί νέοι και 
έφηβοι, και όλοι οι digital immigrants  να μετατραπούν από digital naive, σε 
digital literate, ψηφιακά εγγράμματοι. Με μια σημαντική παρατήρηση: 

Το ποιός είναι ο σωστός τρόπος χρήσης του διαδικτύου δεν είναι γνωστό. Δεν 
υπάρχει μια αλήθεια έξω από εμάς, που λέγεται “Ο σωστός τρόπος χρήσης 
του διαδικτύου”. Χρειάζεται να τον επινοήσουμε, να τον εφεύρουμε. 

  



48 

Ο ντίλερ και ο χρήστης 

Ο ΝΤΗΛΕΡ: Αν βαδίζετε έξω, αυτή την 
ώρα και σ’ αυτό το μέρος, είναι επειδή 
ποθείτε κάποιο πράγμα που δεν έχετε, κι 
αυτό το πράγμα, εγώ, μπορώ να σας το 
προμηθεύσω17. 

Και κάπως έτσι λοιπόν το πρώτο μας ταξίδι ξεκινά…, καθισμένοι κυκλικά στη 
μικρή αυτή αίθουσα με τη ζεστή ατμόσφαιρα, είδαμε το πρώτο μας βίντεο18. 
Το βίντεο αναφερόταν στους κινδύνους του διαδικτύου τονίζοντας τις 
αρνητικές συνέπειες που προκύπτουν από την άκριτη χρήση του. 
Τοποθετημένο σε ένα παντοπωλείο που πουλά ό,τι μπορεί κανείς να 
φανταστεί , το διαδίκτυο ως μεταφορά εμφανίζεται απειλητικό, επικίνδυνο, 
ύπουλο και έτοιμο να εξυπηρετήσει τους πελάτες του ζητώντας πάντα ένα 
αντίτιμο, φυσικά. Η ιδιωτική ζωή, τα προσωπικά δεδομένα, οι διαδικτυακές 
συναλλαγές, το σεξ και η φιλία, η υγεία και η εικόνα του σώματος… Όλα 
θέματα επίκαιρα, στενά συνδεδεμένα με το ίντερνετ που τόσο φοβόμαστε, 
τόσο αγαπάμε, τόσο χρειαζόμαστε... Μπορεί άραγε ένα μήνυμα να πείσει 
κινδυνολογώντας με αυτό τον τρόπο; Ένα συναίσθημα άγχους και ένα 
σφίξιμο στο στομάχι όταν ένας μεσήλικας άντρας ζητά να βρει νεαρά παιδιά 
καταχωρώντας στο ίντερνετ το όνομά του ως Μαρία 15. Ταυτόχρονα, ένα 
αμυδρό αίσθημα ελπίδας, όταν έπειτα το μικρό κοριτσάκι απορρίπτει το 
απειλητικό αυτό μέσο και φεύγει χωρίς να πέσει στην παγίδα. Ακόμη όμως κι 
αν αυτό το κοριτσάκι απομακρύνθηκε από τους κινδύνους που 
παραμόνευαν, κατά πόσο άραγε αυτό το περιστατικό ανταποκρίνεται στην 
πραγματικότητα; Και από την άλλη, ποιά είναι η λύση σε αυτό το φαινόμενο, 
παρουσιαζόμενο ως αδιέξοδο; Απομάκρυνση από το διαδίκτυο και τη χρήση 
του; Ή εκπαίδευση πάνω στους ορθούς τρόπους χρήσης ; Πολλά ερωτήματα, 
πολλά μυαλά να σκέφτονται ταυτόχρονα σε ένα μικρό χώρο όπου χωρούν 
όμως πολλές ιδέες. Το βίντεο αυτό μας προβλημάτισε και μας έβαλε σε 
διαδικασία σκέψης. Το facebook και ο ρόλος του πρωταγωνίστησε ξανά στη 
συζήτηση. Οι απόψεις διίστανται και τα πρόσωπά μας σκεπτικά να 

                                                           
17 Bernard-Marie Koltes, “Στη μοναξιά των κάμπων με βαμβάκι”, 1986, Εκδόσεις Άγρα 
18 “Το παντοπωλείον”: Η ταινία μικρού μήκους (10') του Άλκη Σδούγκου με την Τζέση 
Παπουτσή. Μια παραγωγή της Safer Internet Hellas (saferinternet.gr) και της art 
productions. https://vimeo.com/65148460  

https://vimeo.com/65148460


49 

αναρωτιούνται ποιά είναι τελικά τα όρια σε όλο αυτό; Παίρνοντας το λόγο 
μίλησα για ένα συναίσθημα που το facebook μου έχει προκαλέσει κατά 
καιρούς. ΚΑΤΑΙΓΙΣΜΟΣ! από ειδήσεις, νέες τάσεις, εκδηλώσεις, συναντήσεις, 
διακοπές, ατάκες, γνώμες και πολλά άλλα 500, και βάλε, φίλων 
συσσωρευμένα σε μία οθόνη. Τι είπαν, τι έκαναν, πού πήγαν, με ποιούς, 
γιατί, πώς πέρασαν, πώς γύρισαν, πώς ήρθαν, πού θα πάνε….. ΗΣΥΧΙΑ 
παρακαλώ! Και κει ακριβώς έρχεται το ερώτημα γιατί να πρέπει να τα ξέρω 
εγώ όλα αυτά για όλους αυτούς; Ποιοι είναι; Γιατί να έχω τόσες πληροφορίες 
για τη ζωή τους; Ποιος θεός μας έπεισε να είμαστε τόσο γενναιόδωροι με 
αυτά που κοινοποιούμε στο ευρύ κοινό; Πώς τα κατάφερε να θέλουμε από 
μόνοι μας να εκχωρούμε αυτή την ιδιωτικότητα; Η μάλλον ποια ΑΝΑΓΚΗ μας, 
μάς κάνει τόσο άμεσους σε ένα τόσο έμμεσο δίκτυο; Μόνο με ερωτήματα 
μπορούν να προσεγγιστούν αυτά τα ζητήματα, συνεχή ερωτήματα… Δεν ξέρω 
πώς ακριβώς λειτουργεί ηλεκτρονικά αυτό το μέσο που λέγεται διαδίκτυο, 
αυτό που ξέρω όμως είναι ότι αυτό που το τροφοδοτεί, αυτό που του δίνει 
ζωή και ύπαρξη είναι η πανανθρώπινη ανάγκη για επικοινωνία, μια 
επικοινωνία που μάλλον ψάχνουμε σε λάθος μονοπάτια… ή ίσως και όχι… 
Καλό μας βράδυ!  



50 

 

 

 

Students entered the classroom to find 
not a row of chairs facing a podium but a 
circle with their teacher sitting in it.Once 
seated,they uneasily waited in vain for 
the teacher to teach. The teacher stayed 
silent.This created a power vacuum and 
elicited ever more chaotic responses from 
the group members.19 

 

 

 

 

 

 

 

 

  
                                                           
19 Agazarian & Gantt 



51 

 

 

 

2 

Το Bullying γίνεται Cyber  
 

We create our lives, and we can 
recreate them too. Your 
biography is not your destiny20. 

 

Συγγραφική ομάδα κεφαλαίου 

Χριστίνα Γκίνη 

Ελένη-Νεκταρία Παπαμιχάλη 

Χρυσούλα Ηλιοπούλου 

Ελισάβετ Θραβάλου 

Αφροδίτη Δεϊλόγκου 

Αλέξης Μπράιλας 

  

                                                           
20 Sir Ken Robinson 



52 

Εισαγωγή 

Σύμφωνα με τον ορισμό του Dan Olweus (1993), μια πράξη μπορεί να 
χαρακτηριστεί ως bullying όταν συνυπάρχουν τα εξής: 

● Επιθετικότητα 
● Επανάληψη 
● Διαφορά ισχύος ανάμεσα στο θύμα και στον θύτη 

Όπως αναφέρει χαρακτηριστικά ο Olweus: “Πρέπει να τονίσουμε ότι ο όρος 
bullying δεν χρησιμοποιείται (ή δεν θα έπρεπε να χρησιμοποιείται) όταν δύο 
μαθητές του ίδιου επιπέδου δύναμης (είτε σωματικής είτε ψυχολογικής) 
παλαίουν ή τσακώνονται. Προκειμένου να χρησιμοποιήσουμε τον όρο 
bullying, χρειάζεται να υπάρχει διαφορά ισχύος: ο μαθητής που υφίσταται τις 
αρνητικές συνέπειες να έχει δυσκολία άμυνας και να είναι ουσιαστικά 
ανυπεράσπιστος απέναντι στον μαθητή ή στους μαθητές που τον 
παρενοχλούν”21. 

O Olweus (1993) διακρίνει, επίσης, το bullying σε άμεσο, όταν υπάρχει μια 
απροκάλυπτη επίθεση, και σε έμμεσο, όταν το θύμα απομονώνεται και 
περιθωριοποιείται σκόπιμα από μια ομάδα ομηλίκων. 

O όρος Bullying έχει επικρατήσει να αποδίδεται στα Ελληνικά ως σχολικός 
εκφοβισμός. Ωστόσο το Bullying μπορεί να συμβαίνει και εκτός σχολικού 
πλαισίου, επομένως δεν είναι κατ’ ανάγκη σχολικός εκφοβισμός. Σύμφωνα 
και με τον ορισμό του Olweus θεωρούμε ότι θα ήταν καλύτερη η απόδοση 
του όρου ως “κοινωνικός βασανισμός” που μεταφέρει καλύτερα την ουσία 
του φαινομένου. 

Όσον αφορά το cyber-bullying, το ερώτημα είναι κατά πόσο χρειάζεται ο 
όρος αυτός. Χρειάζεται η διάκριση του διαδικτυακού bullying ή δεν έχει 
νόημα και απλά το bullying συμβαίνει σε όλα τα πεδία της ανθρώπινης 
δράσης; Το κρίσιμο ερώτημα είναι τι αλλάζει με το διαδίκτυο; Τι επιπτώσεις 
έχουν στο φαινόμενο του bullying τα ιδιαίτερα χαρακτηριστικά του 
διαδικτύου (persistence, visibility, spreadability, searchability); 

                                                           
21 Olweus, D. (1993). Bullying at School: what we know and what we can do. UK: 
Blackwell Publishing 



53 

Σχολικός, εξωσχολικός, διαδικτυακός, κοινωνικός, σεξιστικός, μνημονιακός, 
αντιμνημονιακός, το bullying είναι πάντα παρών. Μορφές αλλάζει, αλλά δεν 
αλλάζει ποτέ στην ουσία του, στην απομόνωση του αδύναμου κρίκου και 
στην παρενόχλησή του. Κι εμείς ισορροπούμε μεταξύ θυτών και θυμάτων. 
Έχουμε εκφοβιστεί, εκφοβίζουμε και εκφοβιζόμαστε. Σε τέτοια ισότιμη 
αναλογία που σε κάνει να αναρωτιέσαι: Υπάρχει τελικά ή “αυτο-
εξουδετερώνεται”; Αν ο ίδιος άνθρωπος είναι εναλλασσόμενα θύτης και 
θύμα, μήπως τελικά δεν είναι τίποτα από τα δύο; Αν δεχτούμε ότι μεγάλα 
ποσοστά θυτών έχουν υποστεί εκφοβισμούς και βιαιότητες και τις 
αναπαράγουν μιμούμενοι ή αμυνόμενοι, αυτό δε συνεπάγεται αμέσως ότι τις 
εξουδετερώνουν; Όπως αναφέρει χαρακτηριστικά η Danay Boyd (2014): 

Bullying has serious consequences, both for the recipient 
and for the bully. Bullies are not evil people who decide to 
torment for fun; Those are sociopaths. Most bullies react 
aggressively because they’re struggling with serious issues 
of their own. Like Chris, many teens lash out when they 
are trying to negotiate serious identity or mental health 
issues. Others are reacting to abuse at home. It’s easy to 
empathize with those who are on the receiving end of 
meanness and cruelty. It’s much harder—and yet perhaps 
more important—to offer empathy to those who are 
doing the attacking. 

Σε αυτή την περίπτωση το ερώτημα που γεννιέται είναι πώς σπάει αυτός ο 
φαύλος κύκλος κακοποίησης, όπου το θύμα γίνεται με τη σειρά του θύτης; 
Και πως το φαινόμενο του bullying εντάσσεται σε μια γενικότερη κουλτούρα 
απάνθρωπου ανταγωνισμού; 

Η Κουλτούρα της ανταγωνιστικότητας 

Το bullying ταλαιπωρεί για καιρό τις κοινωνίες και ιδιαίτερα τα θύματά του22, 
πολύ προτού αρχίσει να χρησιμοποιείται ευρέως ο όρος στον Ελληνικό 
δημόσιο λόγο. Τα θύματα του bullying, ενός κοινωνικού βασανισμού, 
συνήθως δεν έχουν πολλές επιλογές αντίδρασης. Το να εναντιωθούν 
ανυπεράσπιστα, ολομόναχα σε μία παρέα “νταήδων” είναι πράγμα δύσκολο. 

                                                           
22 Βλέπε και ταινία μικρού μήκους στο YouTube (MacGuffin της αντίστοιχης ομάδας): 
https://www.youtube.com/watch?v=stqswTez1bw 



54 

Αν ενημερώσουν τους καθηγητές τους ή τους γονείς τους είναι πιθανό η 
πράξη τους αυτή να χαρακτηριστεί ως “ρουφιανιά” από τους υπόλοιπους 
μαθητές, σε μια χώρα που έχει υποφέρει από δοσίλογους και καταδότες. Το  
να προσπαθήσουν τα θύματα να ανοίξουν μόνα τους μία συζήτηση με την 
παρέα των “νταήδων” κατά την διάρκεια της επίθεσης είναι σχεδόν 
ανέφικτο. Έτσι, η σιωπή με σκυμμένο το κεφάλι και η υπομονή μέχρι να 
σταματήσουν οι νταήδες, μέχρι να περάσει η “μπόρα” φαντάζει συχνά 
μονόδρομος για τα θύματα. Όμως, αυτή η παθητική στάση ενδέχεται να 
χειροτερεύει την κατάσταση, να τροφοδοτεί τον φαύλο κύκλο. Η καταγγελία 
του bullying δεν είναι ρουφιανιά, η επίθεση στον αδύναμο είναι επιλήψιμη.  

Ο εκφοβισμός μπορεί να έχει πολλές μορφές. Λεκτικός εκφοβισμός, όταν 
κοροϊδεύουν άμεσα το θύμα για την εμφάνισή του, για τις επιδόσεις του στα 
μαθήματα, έμμεσος εκφοβισμός χρησιμοποιώντας τρίτους, όπως όταν 
διαδίδουν φήμες και ντροπιαστικές ιστορίες για το θύμα και φυσικά 
σωματικός εκφοβισμός, όταν του ασκούν σωματική βία, το χτυπούν, το 
φτύνουν. Οι επιπτώσεις είναι εξίσου ποικίλες. Το θύμα μπορεί να γίνει πιο 
εσωστρεφές, αντικοινωνικό, να δυσκολεύεται να συνάψει σχέσεις, να κάνει 
φιλίες, να βρει ταίρι, να θυμάται τα σχολικά του χρόνια με απογοήτευση ως 
χρόνια χαμένα γεμάτα πληγές. Οι πληγές μπορεί να είναι ψυχοσωματικές, 
μπορούν να οδηγήσουν στο θάνατο, σε μία δολοφονία, σε μία αυτοκτονία. 
Υπάρχει στίγμα για το Bullying; Σίγουρα υπάρχει μέσα στην κοινωνία του 
σχολείου. Μέσα σ’ αυτήν, θα είσαι πάντα αυτός που κοροϊδεύουν. Πιθανόν 
το στίγμα να σε ακολουθεί και μετ’ έπειτα στη ζωή σου, άμα το κουβαλήσεις 
μαζί σου. Οι Bullies δεν στιγματίζονται συνήθως, εκτός απροόπτου. Πιθανόν 
να προχωρήσουν σε μικρά αδικήματα  ή σε μεγάλα αδικήματα μελλοντικά. 
Πιθανόν και να θυμούνται με έπαρση τις πράξεις τους σε ένα μελλοντικό 
reunion της τάξης τους μετά από πολλά χρόνια. Το στίγμα και το αντι-στίγμα 
σε μια κουλτούρα ανταγωνιστικότητας. 

Το bullying ζει και αναπτύσσεται με την έλλειψη παιδείας και ουσιαστικής 
μόρφωσης των μαθητών, των δασκάλων και της κοινωνίας, σε μια κουλτούρα 
ανταγωνισμού και επικράτησης του ισχυρότερου. Το πρότυπο του “ισχυρού” 
, του “δυνατού”  του “δημοφιλούς”  υπάρχει και μέσα στη σχολική κοινότητα 
όπως και στον “έξω κόσμο”. Απλά στην ευρύτερη κοινωνία συναντάμε αυτό 
το πρότυπο πιο συχνά στο επαγγελματικό πλαίσιο όπου ένας διευθυντής, ένα 
αφεντικό θα εκμεταλλευτεί, θα υποτιμήσει το “υπαλληλάκι” του και φυσικά 



55 

οι περισσότεροι θαυμάζουν αυτό το αφεντικό λόγω της υψηλής του 
κοινωνικής θέσης και πολλοί θα ήθελαν να είχαν την θέση του, ενώ στο 
σχολείο βλέπουμε την όλη διαδικασία αναπλαισιωμένη, όπου πάλι όμως ο 
ισχυρός, ο δημοφιλής μαθητής θα φερθεί άσχημα στον αδύναμο και θα έχει 
το σεβασμό, ή μάλλον τον φόβο, των υπολοίπων.  

Το θύμα κάνει ό,τι μπορεί για να αποφύγει τον κοινωνικό βασανισμό, το 
bullying. Είναι αλήθεια όμως αυτό; Δεν είναι λίγες οι φορές που 
αναρωτιόμαστε γιατί το θύμα δεν ζητάει υποστήριξη. Μπορεί κάποιος να 
ισχυριστεί ότι: it takes two to tango, υπάρχουν θύτες γιατί κάποιοι θέλουν να 
αναλαμβάνουν το ρόλο του θύματος. Μπορεί κάποια άτομα, λόγω των 
συνθηκών, του οικογενειακού και κοινωνικού πλαισίου στο οποίο 
μεγάλωσαν, να επιδιώκουν να αναλαμβάνουν το ρόλο του θύματος. Αυτό 
όμως δεν μπορεί να αποτελεί δικαιολογία για τον θύτη. Κάποιος, κάποια 
στιγμή βρέθηκε πιο ευάλωτος. Τότε είναι που χρειάζεται βοήθεια, όχι 
σπρωξιά.  

Όταν μιλάμε για το σχολείο δεν θα πρέπει να παραλείψουμε τον κρίσιμο, 
σημαντικό, αλλά, δυστυχώς, συχνά διακοσμητικό ρόλο των δασκάλων. Για 
πολλούς εκπαιδευτικούς, το μοναδικό τους μέλημα είναι η διδασκαλία του 
μαθήματός τους, αδιαφορώντας για την συμπεριφορά των μαθητών. 
Ωστόσο, δεν μπορούμε να αγνοήσουμε το πλαίσιο. Τελικά, μήπως οι 
δάσκαλοι για αυτό πληρώνονται και όχι για να φτιάξουν σωστούς 
ανθρώπους; Τελικά, δεν έχουν εκπαιδευτεί για να αντιμετωπίζουν το 
bullying, δεν τους έχει ζητηθεί  και δεν τους αφορά εκτός από ελάχιστους που 
το βλέπουν παντελώς ανθρωπιστικά. Αλλά και αυτοί οι τελευταίοι, όταν 
καταβάλλονται από το burn out, παραιτούνται αναπόφευκτα από κάθε 
προσπάθεια για μια ουσιαστικότερη παρουσία. 

Στο χώρο του σχολείου είναι σημαντική η παρέμβαση των καθηγητών. Το να 
είσαι δάσκαλος είναι ένας ρόλος που απαιτεί τη μέγιστη υπευθυνότητα και 
ενσυναίσθηση. Είναι απαραίτητες οι γνώσεις ψυχολογίας και οι δεξιότητες 
στη διεργασία ομάδας και στη δυναμική των ανθρώπινων συστημάτων για 
έναν καθηγητή. Οι καθηγητές οφείλουν να βρίσκονται κοντά στα παιδιά και 
να τα βοηθάνε να ενισχύσουν την αυτοεκτίμηση τους. Το bullying δεν είναι 
μόνο κοινωνικό φαινόμενο, είναι μια έκφραση ατομικών προβλημάτων που 
απασχολούν τα παιδιά. Η ενδυνάμωση της οικογένειας και των ίδιων των 



56 

μαθητών θα μπορούσαν να μειώσουν την ανάγκη τους να υποβαθμίζουν 
άλλους για να νιώθουν καλά, αλλά αυτό δεν περνάει μόνο από το χέρι των 
εκπαιδευτικών. Ωστόσο, μπορούν να συνεισφέρουν και οι δάσκαλοι στη 
διαμόρφωση των μαθητών. Και εδώ ερχόμαστε στο κρίσιμο ερώτημα. 

Το ερώτημα που χρειάζεται να απαντήσουμε είναι τί είδους άνθρωπο 
θέλουμε να φτιάξουμε; Αν δεν απαντήσουμε σε αυτό το ερώτημα, δεν 
μπορούμε να κατηγορούμε τους εκπαιδευτικούς για οτιδήποτε. Ή μήπως 
έχουμε απαντήσει έμμεσα αλλά με σαφή τρόπο; Ακούμε συχνά στα ΜΜΕ 
“έγκριτους” “δημοσιογράφους” να αναφέρονται στο σχολείο και στην 
ανάγκη να είναι ανταγωνιστικό ώστε τα παιδιά να βγαίνουν ανταγωνιστικά 
στην αγορά εργασίας. Ένας buller μπορεί να είναι εξαιρετικά 
ανταγωνιστικός… Ο Krishnamurti έλεγε ότι η πιο μεγάλη τέχνη είναι η τέχνη 
της ζωής. Θέλουμε ένα τέτοιο σχολείο; Ένα σχολείο που θα μαθαίνει στους 
ανθρώπους την τέχνη της ζωής; 

Cyber-Bullying 

Το διαδίκτυο μας φέρνει αντιμέτωπους με ένα νέο ερώτημα: τελικά το 
ίντερνετ, τα social media διευκολύνουν τις συμπεριφορές κοινωνικού 
βασανισμού, διευκολύνουν τον σχολικό εκφοβισμό; Η απάντησή μας είναι 
και ναι και όχι. Ναι γιατί αποτυπώνεται στα social media, στο Facebook, η 
σχολική πραγματικότητα. Μία φωτογραφία, ένα “πείραγμα” ή μία 
δημοσίευση ενός θύματος μπορεί να χρησιμοποιηθεί εύκολα κακοπροαίρετα 
από τους “μπούληδες” και να διαδοθεί με ένα απλό κλικ σε ένα μεγάλο 
κοινό23. Από την άλλη, μέσω του διαδικτύου μπορεί να υπάρξει μία 
υποστήριξη και επικοινωνία του θύματος με άλλους μαθητές που 
ενδεχόμενα συμπάσχουν. Στη σχολική πραγματικότητα, οι μαθητές 
λειτουργούν συχνά υπό το πρίσμα της απόλυτης λογικής της εφηβείας: «Αν 
δεν είσαι μαζί μου, είσαι εχθρός μου.» Αυτό συντηρεί και ενισχύει το φόβο 
περιθωριοποίησης των παιδιών-παρατηρητών, που τελικά δεν επεμβαίνουν. 
Στο διαδίκτυο, μπορούν να βρεθούν δίκτυα υποστήριξης, τυπικά ή άτυπα, και 
τα θύματα να ζητήσουν βοήθεια, να πουν ότι νιώθουν άσχημα με αυτό που 
γίνεται και να βρουν στήριξη, ίσως και από συμμαθητές τους που την ώρα 

                                                           
23 Για μια από τις πρώτες περιπτώσεις μεγάλης έκτασης cyber-bullying, βλ.την ομιλία 
της Monica Lewinsky “The price of shame” στο www.ted.com  



57 

του bullying σάστισαν ή δίστασαν να βοηθήσουν, φοβούμενοι τις επιπτώσεις, 
την οργή των bullers ή την περιθωριοποίησή τους από την ομάδα των 
ισχυρών. Έτσι το θύμα θα ενδυναμωθεί, και ίσως δημιουργήσει μικρές 
κοινότητες υποστήριξης και φιλίες με άτομα που είναι και εκείνα θύματα 
εκφοβισμού. Με αυτόν τον τρόπο κοινωνικοποιείται, σχηματίζει δίκτυα 
ασφάλειας και υποστήριξης, δεν νιώθει πια τόσο μόνος και έχει ίσως 
“συντρόφους” σε μία μελλοντική επίθεση. Επιπλέον, μέσω του διαδικτύου 
και των social media διαμοιράζονται ανάμεσα στους χρήστες πολλά βίντεο με 
περιεχόμενο κατά του bullying τα οποία ενημερώνουν και ίσως 
ευαισθητοποιούν το ευρύτερο κοινό.  

Είναι σημαντικό κάθε φορά που εξετάζουμε ένα πιθανό φαινόμενο cyber-
bullying, να επιστρέφουμε στον ορισμό του Olweus. Αν δεν υπάρχει 
επαναληψιμότητα στην επιθετική συμπεριφορά ή αν δεν υπάρχει διαφορά 
δυναμικού ανάμεσα στους εμπλεκόμενους, δηλαδή αν το θύμα μπορεί να 
απαντήσει με “ισότιμο” τρόπο στην επίθεση, τότε είναι πιθανότερο να 
βρισκόμαστε μπροστά σε ένα φαινόμενο διαδικτυακού Drama, σύμφωνα με 
την ορολογία που χρησιμοποιούν οι Alice Marwick και Danah Boyd (2011)24: 

Drama: performative, interpersonal conflict that takes 
place in front of an active, engaged audience, often on 
social media. 

Το διαδικτυακό Drama είναι ένα είδος “ξεκατινιάσματος” που συμβαίνει στα 
social media και αφορά περισσότερο κορίτσια (Boyd, 2014). Το αντίστοιχο για 
τα αγόρια είναι το punking  ή το pranking, διαδικτυακές πλάκες που γίνονται 
viral στα social media. Οι συμπεριφορές αυτές είναι επιθετικές και μπορεί να 
έχουν άσχημα αποτελέσματα, αν υπάρχει διαφορά δυναμικού και μια ομάδα 
στοχοποιήσει ένα συγκριτικά αδύναμο άτομο, που δεν μπορεί να απαντήσει 
στο δράμα ή στην πλάκα. Τότε το δράμα γίνεται bullying και μπορεί να έχει 
δραματικές συνέπειες. 

Και πως πολεμάμε το θεριό; 

Μπορεί ο εκφοβισμός και ο βασανισμός που υφίσταται το θύμα, να το 
οδηγήσουν ακόμη και στην αυτοκτονία; Πριν τα πρόσφατα γεγονότα με την 

                                                           
24 http://papers.ssrn.com/sol3/papers.cfm?abstract_id=1926349 



58 

αυτοκτονία του φοιτητή στα Γιάννενα25, πολλοί ίσως θα το θεωρούσαν 
ακραίο. Κι όμως, βλέπουμε ότι οι συνέπειες μπορεί να είναι ολέθριες, 
πράγμα που σημαίνει ότι η πολιτεία οφείλει να παρέμβει δραστικά. Η 
αντιμετώπιση του bullying είναι δύσκολη και σίγουρα για να είναι 
αποτελεσματική χρειάζεται να είναι συνδυαστική. Η ενημέρωση, η παιδεία, 
οι ικανοί καθηγητές, οι προσγειωμένοι γονείς που ενδιαφέρονται για το 
παιδί τους και η αλλαγή της δομής του σχολείου μπορούν να συμβάλλουν 
στον περιορισμό του.  

Οι αλλαγές χρειάζεται να είναι βαθιές. Όχι μόνο για το Bullying βέβαια, 
καθώς υπάρχει ένα ολόκληρο δάσος από πίσω, μια κουλτούρα και μια 
κοινωνία πολύ “ζόρικη” για όλους και αβάσταχτη για πολλούς. Πρέπει να 
αρχίσουμε να αλλάζουμε, η ανάγκη είναι επιτακτική και όλο και 
περισσότεροι άνθρωποι φαίνεται να το καταλαβαίνουν αυτό. Σ’ ένα κόσμο 
διαρκούς τιμωρίας από άνθρωπο σε άνθρωπο, σ’ έναν ανταγωνιστικό κόσμο 
που μας βάζει να μεταφράσουμε ο,τι αντιλαμβανόμαστε ως μειονεξία μας σε 
επίθεση προς τον άλλον, τον “καλύτερο”, τον “διαφορετικό”, μήπως απλά ο 
όρος “bullying” είναι μια νέα επινόηση για μια παλιά πραγματικότητα; 
Μήπως ονομάζουμε bullying δράσεις στις οποίες όλοι προβαίνουμε 
καθημερινά, αλλά καταδικάζονται μόνο όταν τα αποτελέσματα τους είναι 
τραγικά σε άμεσο επίπεδο; Χρειάζεται να επιστρέψουμε σε πιο ουσιαστικούς 
και συλλογικούς τρόπους ζείν και σχετίζεσθαι, για να ανθρωπεύσουμε 
περισσότερο. Μόνος τρόπος είναι να αναδιαμορφώσουμε την παιδεία. Να 
μειώσουμε τον ανταγωνισμό και να βάλουμε τα παιδιά να δουλεύουν μαζί. 
Άραγε πόσες φορές στα παιδικά μας χρόνια μας παρώθησε κάποιος 
δάσκαλος να δουλέψουμε μαζί με κάποιον άλλον; Συνήθως, η μόνη ομαδική 
δραστηριότητά ήταν τα ανταγωνιστικά αθλήματα. 

“Να ενισχύσουμε τη διαφορετικότητα. Απλά και πρακτικά. 
Ένα διαολεμένο μπράβο για τα ιδιαίτερα ταλέντα κάθε 
παιδιού. Έβλεπα κάποιες εικόνες όπου παιδιά είχαν κάνει 
ζωγραφιές ή είχαν γράψει κάποια έξυπνα αστεία σε κάποιο 
σχολικό τεστ που δεν ήξεραν τη σωστή απάντηση. Έβλεπα 

                                                           
25 Αναφέρεται στην αυτοκτονία του φοιτητή Βαγγέλη Γιακουμάκη, θύμα bullying, τους 
πρώτους μήνες του 2015. Για αντιδράσεις χρηστών των social media, βλ. 
http://www.efsyn.gr/arthro/oso-ta-stomata-menoyn-kleista-oi-ohthes-tha-gemizoyn-
ptomata 



59 

εκεί κάποιους υπέροχους δασκάλους που σχολίαζαν θετικά, 
έγραφαν χιουμοριστικές απαντήσεις ή συμπλήρωναν αυτές 
τις ζωγραφιές των παιδιών. Φαντάζομαι το χαμόγελο των 
παιδιών που θα πήραν αυτή την "απάντηση" στη 
δημιουργικότητα τους, καθώς θυμάμαι το δικό μου χαμόγελο 
σε αντίστοιχες καταστάσεις.” 

Να ελέγξουμε όχι τα παιδιά, αλλά αυτούς που αλληλεπιδρούν με τα παιδιά. 
Ο Ken Robinson26 υποστηρίζει ότι υπάρχει τεράστια διαφορά ανάμεσα στο 
να κάνεις κάτι και στο να ΚΑΝΕΙΣ κάτι. Κάνεις  δίαιτα, αλλά αν δε χάνεις κιλά 
τότε μάλλον δεν τα καταφέρνεις και πολύ καλά στο να κάνεις δίαιτα. Πολλοί 
δάσκαλοι λοιπόν, όπως αναφέρει ο Robinson: "are engaged in the act of 
teaching but not actually fulfilling it". Δε χρειαζόμαστε τέτοιους ανθρώπους, 
υπάρχουν πολύ καλύτερες δουλειές για αυτούς. Ας μιλούν οι εκπαιδευτικοί 
και μεταξύ τους ΚΑΙ με τα παιδιά (και με τις οικογένειες σαφώς), 
δημιουργώντας νέες ιδέες και εξετάζοντας παραδείγματα που οδήγησαν σε 
καλύτερα αποτελέσματα. Το ίδιο ισχύει και για τις οικογένειες. Είναι 
απαράδεκτο να μη μορφώνουμε τις οικογένειες για τις συνέπειες των 
πράξεών τους στα παιδιά. Εκπαιδευτικοί και ψυχολόγοι, με δημιουργικό 
διάλογο, στο κατάλληλο πλαίσιο, οφείλουν να βοηθούν τις οικογένειες ώστε 
να βοηθήσουν τα παιδιά. 

Μια λέξη κλειδί είναι η ενσυναίσθηση. Τα παιδιά μαθαίνοντας να 
διαχειρίζονται τα συναισθήματά τους και να συναισθάνονται αυτό που 
βιώνουν οι υπόλοιποι, αποθαρρύνονται από το να εκφράσουν βίαιη 
συμπεριφορά. Με το νιώσουν ενσυναισθητικά τον πόνο του άλλου και να 
κατανοήσουν τη θέση του, αποδυναμώνεται η επιθετικότητα εναντίον του. 
Το ερώτημα που προκύπτει στο σημείο αυτό: Είναι όντως τόσο 
αποτελεσματικό το να μπεις “στα παπούτσια” του άλλου; Είναι αυτό αρκετό; 
Ίσως δεν είναι από μόνο του αρκετό, ούτε υπάρχουν μαγικές λύσεις, θα 
μπορούσε όμως να είναι μια αρχή. Το ερώτημα παραμένει: τι είδους 
άνθρωπο θέλουμε να πλάθει το σχολείο;  

Η ψυχολογική επιστήμη μπορεί να μας δώσει πολλές κατευθυντήριες 
γραμμές για την αντιμετώπιση του φαινομένου, μέσα από τις διαφορετικές 

                                                           
26 
https://www.ted.com/talks/ken_robinson_how_to_escape_education_s_death_valley  

https://www.ted.com/talks/ken_robinson_how_to_escape_education_s_death_valley#t-364491


60 

σχολές που τη συγκροτούν: Για τις τιμωρητικές επιδράσεις του 
περιβάλλοντος και τις θετικές ή αρνητικές ενισχύσεις των αλληλεπιδράσεων 
του ατόμου (συμπεριφορική προσέγγιση) ή για τη δομή του κοινωνικού ιστού 
/ συστήματος (κοινωνιολογική προσέγγιση), ή για τη σημασία του 
συγκείμενου, του πλαισίου (συστημική προσέγγιση) κλπ. Οι διαφορετικές 
προσεγγίσεις φωτίζουν διαφορετικές όψεις του ίδιου φαινομένου, της ίδιας 
ρίζας. Προτείνουμε τα παιδιά να μάθουν να δουλεύουν μαζί, να 
συνεργάζονται, να αλληλο-υποστηρίζονται και να βοηθούν το ένα το άλλο 
ώστε να περιοριστούν φαινόμενα σαν το bullying. Ο Olweus (1993) προτείνει 
μια σειρά δράσεων στα σχολεία, όπως μια σχολική ημέρα ευαισθητοποίησης 
με ενημέρωση για το bullying, προσεκτική επιτήρηση των σχολικών χώρων 
(δυστυχώς οι τουαλέτες γίνονται συχνά χώρος εκφοβισμού στα Ελληνικά 
σχολεία, όπως φαίνεται από πολλά βίντεο που ανεβαίνουν στα social media) 
και τηλεφωνική γραμμή υποστήριξης. Επίσης, προτείνει ομάδες 
ενδυνάμωσης εκπαιδευτικών και μεικτές ομάδες συζήτησης ανάμεσα σε 
γονείς μαθητών και εκπαιδευτικούς. 

Ένα φαινόμενο που έχει μελετηθεί ιδιαίτερα από τους κοινωνικούς 
ψυχολόγους είναι το bystander effect. Μπροστά σε ένα επικίνδυνο γεγονός, 
μια βίαιη επίθεση σε έναν συνάνθρωπο ή ένα ατύχημα, το πλήθος παγώνει 
και δεν αντιδρά, δεν επεμβαίνει κανείς. Έτσι, έχουν συμβεί φρικτά εγκλήματα 
μπροστά σε δεκάδες μάτια, χωρίς κανείς να αντιδράσει. Σύμφωνα με μια 
πρόσφατη μετά-ανάλυση σχετικών ερευνών (Fisher et al, 2011)27 οι 
παθητικοί bystanders σε κρίσιμα περιστατικά μειώνουν την πιθανότητα να 
κάνει κάποιος ένα βήμα μπροστά και να αντιδράσει, ίσως με σωτήριο τρόπο. 
Οι περιπτώσεις σχολικού bullying μοιάζουν σε πολύ με τις κρίσιμες 
καταστάσεις όπου έχει μελετηθεί το φαινόμενο των bystanders. Στα 
περιστατικά bullying μπορεί να υπάρχουν δεκάδες απαθείς παρατηρητές - 
bystanders. Οι απάθεια των παρατηρητών δυσκολεύει τη δράση του 
οποιουδήποτε από αυτούς, γιατί σημαίνει ότι κάποιος πρέπει να βγει 
μπροστά και να εμποδίσει την παρενόχληση, δηλαδή να κάνει κάτι αντίθετα 
προς όλους τους άλλους. Αρκεί ένας να βγει μπροστά, για να μετατραπεί μια 

                                                           
27 Fischer P., Krueger J.I., Greitemeyer T., Vogrincic C., Kastenmuller, A., Frey, D., Heene, 
M., Witcher, M., & Kainbacher, M. (2011). The bystander-effect: A meta-analytic review 
on bystander intervention in dangerous and non-dangerous emergencies. Psychological 
Bulletin, 137 (4), 517-537.  



61 

ομάδα ανθρώπων από παθητική σε ενεργητική. Η ενημερότητα ενός ατόμου 
για το φαινόμενο bystander effect, μπορεί να διευκολύνει τη δράση του 
μπροστά σε ένα κρίσιμο γεγονός, όπως ένα περιστατικό σχολικού 
εκφοβισμού. Είναι ανάγκη να μελετηθεί το Bystander-effect και σε σχέση με 
τα social media. Τι συμβαίνει όταν γινόμαστε μάρτυρες σε μια απάνθρωπη 
συμπεριφορά στο διαδίκτυο και κανείς δεν φαίνεται να αντιδρά, ίσως και 
κάποιοι να την υποστηρίζουν; Πόσο ευκολότερο ή δυσκολότερο είναι σε 
σχέση με τον φυσικό κόσμο να κάνει κάποιος το βήμα μπροστά και να 
αντιδράσει, κόντρα στη φαινομενική απάθεια των υπολοίπων;  

Το διαδίκτυο αποτελεί έναν πολλαπλασιαστή δυνατοτήτων και για το bullying 
και για την αντιμετώπισή του. Δυνατότητες για να βελτιώσουμε και 
δυνατότητες για να χειροτερέψουμε τα πράγματα. Γονείς, εκπαιδευτικοί και 
μαθητές μπορούν να αλληλεπιδράσουν προς την κατεύθυνση που μας 
ανθρωπεύει. Σε αντίθετη περίπτωση, αν προσθέσουμε τα χαρακτηριστικά 
του κοινωνικού διαδικτύου (persistence, visibility, spreadability, searchability) 
στους "λανθασμένους" τρόπους αλληλεπίδρασης, τα αποτελέσματα μπορεί 
να είναι καταστροφικά. 

Τι μπορεί να κάνει το διαδίκτυο για όλα αυτά;  

Συχνά, αυτό που μπορεί να μετασχηματίσει μια δύσκολη ή και τραγική 
εμπειρία είναι ο λόγος. Άλλωστε, το μοίρασμα, το άνοιγμα προς τον κόσμο, η 
δυνατότητα να λεκτικοποιήσουμε τις κρυφές μας εμπειρίες και τα ακόμη πιο 
κρυφά συναισθήματά μας πίσω από αυτές, βρίσκονται στο κέντρο πολλών 
θεραπευτικών προσεγγίσεων. Το διαδίκτυο μπορεί να προσφέρει αυτή τη 
δυνατότητα του ανοίγματος προς τα έξω ευκολότερα από τα παραδοσιακά 
μέσα και, αν το άτομο το επιθυμεί, ακόμη και ανώνυμα ή ψευδώνυμα. 
Κάποιος μπορεί να μοιραστεί την εμπειρία του σε ειδικά Forum ή 
συγκεκριμένες ομάδες στα Social Media και να έρθει με τον τρόπο αυτό σε 
επαφή με πολλούς άλλους ανθρώπους που έχουν παρόμοιες εμπειρίες. Μια 
τέτοια αλληλεπίδραση είναι πολύ πιθανό να προσφέρει στήριξη, κατανόηση, 
συμβουλές και πολλά άλλα, κυρίως όμως να δείξει στο άτομο ότι δεν είναι 
μόνο του. Πριν από 30 χρόνια, το θύμα bullying στην Ελλάδα, αν δεν 
μπορούσε ή δεν ήθελε να μιλήσει στην οικογένειά του ή στην τοπική 
κοινότητα, βρισκόταν μόνο του να αντιμετωπίσει το θεριό. Σήμερα μπορεί να 
έχει ένα παράθυρο επικοινωνίας. Θα το χρησιμοποιήσει; Θα ακουστεί; Δεν 



62 

είναι δεδομένο. Στην περίπτωση του Βαγγέλη Γιακουμάκη δεν βρέθηκε 
κάποιο στήριγμα. Όμως, τουλάχιστον υπάρχει ένα ακόμα παράθυρο 
επικοινωνίας. 

Αν παρατηρήσουμε τα πολλά ψηφιακά artifacts που δημιουργούν άτομα για 
να μοιραστούν μια τέτοια εμπειρία (για παράδειγμα videos στο YouTube), θα 
δούμε συχνά έναν κοινό παρονομαστή: τη φράση “You are not alone”. Η 
δύναμη αυτής της έκφρασης μπορεί να είναι πολύ μεγάλη. Οι εμπειρίες, ο 
λόγος και τα μηνύματα που συνθέτουν ένα τέτοιο artifact, μπορούν να 
μιλήσουν απ’ ευθείας στο θυμικό μας, με τρόπο ώστε ο δημιουργός, ο άμεσα 
εμπλεκόμενος θεατής-παθών, και εμείς οι περιφερειακοί παρατηρητές, να 
επικοινωνήσουμε για μια στιγμή. Βρισκόμαστε μαζί, πάσχουμε και 
συμπάσχουμε, μιλάμε και ακούμε, επικοινωνούμε χωρίς λόγια και χωρίς 
επαφή, συνδεόμαστε μέσω του διαδικτύου. Με τον τρόπο αυτό, το άνοιγμα 
ενός ανθρώπου δημόσια μπορεί να οδηγήσει σε ένα ιδιωτικό “άνοιγμα” 
πολλών άλλων ανθρώπων. Μιλάμε συχνά για την ενσυναίσθηση και για το 
πώς μπορεί να βοηθήσει να κατανοήσουμε κατ’ αρχάς τον Άλλον, αλλά και 
να μειώσουμε τις δικές μας επιβλαβείς ή και στιγματιστικές για αυτόν 
δράσεις. Μοιάζει πράγματι να είναι μια λέξη-κλειδί. Όμως για να βρεθείς 
"στα παπούτσια του άλλου", πρέπει να δεις αυτόν τον Άλλον. Πρέπει να τον 
ακούσεις, να τον νιώσεις, να τον συμπαθήσεις και, συχνά, να τον αγαπήσεις. 
Όπως στη ταινία V for Vendetta ανέφερε το γράμμα της Valerie απ' το 
διπλανό κελί: 

“But what I hope most of all is that you understand what I 
mean when I tell you that, even though I do not know you, 
and even though I may never meet you, laugh with you, cry 
with you, or kiss you, I love you. With all my heart, I love you." 

Η καθημερινότητα του 21ου αιώνα συχνά δεν αφήνει χρόνο για μια 
ουσιαστική επαφή με τον Άλλον, ειδικά τον διαφορετικό Άλλο. Όμως, τέτοιου 
είδους ψηφιακά artifacts, τέτοιου είδους ιστορίες και “ανοίγματα” μπορούν 
συχνά να δημιουργήσουν μια μικρή ρωγμή σε αυτή την καθημερινότητα, 
χτυπώντας αυτή την έλλειψη ενσυναίσθησης που συχνά χαρακτηρίζει την 
εποχή μας.  

If people could believe that each of us lacks something that only an other 
can fill -if we could be communicative bodies- then empathy would no longer 



63 

be spoken of as something one person “has for” another. Instead, empathy 
is what a person “is with” another: a relationship in which each understands 
herself as requiring completion by the other.28 

Ουτοπία vs. Δυστοπία 

Η επίδραση του διαδικτύου γενικότερα και των social media ειδικότερα στα 
συναισθήματα μας είναι πλέον και τυπικά μελετημένη29. Γιατί λοιπόν να μη 
στρέψουμε την επίδραση αυτή προς τη κατεύθυνση της ανθρωπιάς; Κάτι 
τέτοιο μπορεί να φαίνεται συχνά δύσκολο στον -γιγαντιαίων διαστάσεων- 
διαδικτυακό κόσμο, καθώς, όπως αναφέρει και ο Σολζενίτσιν30: 

 
Και μέσα σ' αυτό το σώριασμα των ανθρώπων δεν μπορούσες 
ν' αποφασίσεις πάντα ποιον να εμπιστευτείς και δεν έβρισκες 
πάντα ποιόν να συμβουλευτείς. 

Πώς λοιπόν να ξεπεράσουμε αυτό το "σώριασμα" που συχνά είναι το 
διαδίκτυο; Πώς να επικεντρωθούμε και να επιλέξουμε απ' όλη την 
πληροφορία, αυτή που θα μας κάνει περισσότερο "ανθρώπους"; Αν όλοι μας, 
βάλουμε ένα task στον εαυτό μας ως social -media- agents, μια φορά πχ. την 
εβδομάδα, να βρίσκουμε και να μοιραζόμαστε στο προφίλ μας ένα τέτοιου 
είδους video ή μια τέτοιου είδους ιστορία, κάποιου ατόμου που ανοίχτηκε, 
που μοιράστηκε την εμπειρία του και τη δυσκολία του, που μιλά για το τι 
ένιωσε, πώς πέρασε και ξε-πέρασε κάτι, μπορεί να έχουμε μια μικρή 
πιθανότητα να ακουμπήσει αυτή η ιστορία και έναν ακόμη άνθρωπο του 
δικτύου μας; Γιατί να γίνονται viral μόνο τα "αστεία" (ή και τα "γελοία" 
ακόμα) και τα "τραγικά"; Γιατί να μη προσπαθήσουμε να γίνονται viral και τα 
"ανθρώπινα"; Δεν είναι τυχαία η επιλογή της λέξης “χιονοστιβάδα” για τη 
διάχυση της πληροφορίας στο διαδίκτυο. Πρέπει να έχουμε κατά νου, ως 
διαδικτυακοί δράστες, ότι μια χιονοστιβάδα έχει συγκεκριμένες ιδιότητες: να 
διαχέεται, να παρασύρει και να αναδιαμορφώνει το τοπίο, εν ολίγης να 
δημιουργεί αλλαγές στον κόσμο γύρω μας. Ας αφήσουμε για λίγο στο πλάι τη 
-συχνά “σκληρή”- διαδικτυακή περσόνα μας και ας παραδεχτούμε στο 

                                                           
28 Arthur W. Frank (2013), The Wounded Storyteller. Second Edition, The University of 
Chicago Press (p.150) 
29 http://www.pnas.org/content/111/24/8788.full 
30 Αλεξάντρ Σολζενίτσιν: Αρχιπέλαγος Γκουλάγκ 



64 

κοινωνικό μας δίκτυο πόσο μας συγκινεί ο Λόγος των ανθρώπων που βίωσαν 
κάποια δύσκολη εμπειρία, που έπεσαν θύματα bullying, που στιγματίστηκαν, 
που ζουν με μια ψυχική διαταραχή κλπ. Reclaiming Agency - Reclaiming 
Empathy. 
 
Εκεί, ακόμη κι ένα like μπορεί να είναι πολύ σημαντικό. Σε μια κουλτούρα 
των likes, ακόμη κι ένα like μπορεί να κάνει τη διαφορά. Τα αποτελέσματα 
αυτής της χιονοστιβάδας μπορεί να μας εκπλήξουν ευχάριστα. Μας αρέσει η 
ιδέα να δούμε το διαδίκτυο ως ένα μέσο επικοινωνίας και συνάντησης 
ανθρώπων με σκοπό τη στήριξη και την ενδυνάμωση της παγκόσμιας 
κοινότητας. Οι εμπειρίες των ατόμων μπορούν να έρθουν στο φως. Ακόμα κι 
αν είμαστε απλοί γνώστες μπορούμε να συμμετέχουμε στο διάλογο για να 
επιλύσουμε το πρόβλημα. Τώρα τα θύματα μπορούν να έρθουν πιο κοντά 
σου. Κι αν ήσουν κάποτε μάρτυρας, τώρα έχεις την ευκαιρία να μιλήσεις. 
Αυτό βέβαια συνιστά μια ουτοπική θεώρηση του διαδικτύου. Υπάρχουν και 
δυστοπικές θεωρήσεις... 
 
 

A positive projection on someone can be 
just as dangerous as a negative 
projection. All of your body experience is 
still projected outside yourself. In fact, a 
positive projection is even more difficult 
to integrate than a negative one because 
it is so pleasant.31 

 

  
                                                           
31 Arnold Mindell 



65 

 

 

 

 

 

3 

Digilove! Μοναξιά ή επαφή;  
 

We create our lives, and we can 
recreate them too. Your 

biography is not your destiny32. 

 

 

Συγγραφική ομάδα κεφαλαίου 

Ελισάβετ Θραβάλου 

Χριστίνα Γκίνη 

Αλέξης Μπράιλας 

  

                                                           
32 Sir Ken Robinson 



66 

 

 

 

 

Εικόνα με άδεια χρήσης CC: "Glass Tiles (16895112948)" by Tony Webster from 
Portland, Oregon, United States - Glass Tiles. Licensed under CC BY 2.0 via  33 

  

                                                           
33  via Wikimedia Commons - http://commons.wikimedia.org/wiki/File: 
Glass_Tiles_(16895112948).jpg#/media/File:Glass_Tiles_(16895112948).jpg 



67 

Αποξένωση ή Επικοινωνία; Μοναξιά ή Επαφή; 

Τι είναι τελικά το ίντερνετ και πως έχει αλλάξει τις ανθρώπινες σχέσεις 
σήμερα; Ζώντας στην ψηφιακή εποχή, παρατηρούμε ότι το παιχνίδι του 
φλερτ και ο έρωτας αλλάζουν υπόσταση. Οι ίδιοι “παίκτες” αλληλεπιδρούν 
στον κυβερνοχώρο, δίνοντάς του φυσική υπόσταση, πλάθουν το avatar, την 
ψηφιακή τους περσόνα, ώστε να γίνει το “είναι” τους. Ψάχνουν τον έρωτα 
κοιτώντας μια οθόνη, ερωτεύονται, αστειεύονται και χαμογελούν σε ένα 
αντικείμενο, έναν υπολογιστή. Φαινομενικά μπροστά σε μια οθόνη, δυνητικά 
στο πρόσωπο πίσω από αυτήν. Περιμένοντας τι; Μήπως, ένα ηλεκτρονικό 
σήμα ως μια επιβεβαίωση ότι είναι αποδεκτοί, αρεστοί, ερωτεύσιμοι, σε μια 
κουλτούρα των likes; Πού είναι όμως η άμεση ανθρώπινη επαφή; Τι αλλάζει 
με τη διαμεσολάβηση του υπολογιστή και του ιστού; Και γιατί πολλές φορές 
σήμερα οι άνθρωποι προτιμούν να φλερτάρουν διαδικτυακά; Τι είναι αυτό 
που τους φοβίζει; Η απόρριψη; Η έκθεση του εαυτού τους; Ίσως. Αν είναι 
όμως έτσι, αυτό είναι μια πανανθρώπινη ανάγκη και δεν μπορούμε να πούμε 
ότι δημιουργήθηκε σήμερα. 

Συναισθήματα που πάντα είχε ο άνθρωπος, σήμερα αλλάζουν τρόπο 
έκφρασης. Είναι τα ίδια αλλά αφορούν έναν άλλον τόπο. Το χρονότοπο του 
διαδικτύου, όπου η απόρριψη είναι πιο light και ο έρωτας με 
διαμεσολάβηση. Από την άλλη όμως οι σχέσεις είναι από μόνες τους 
εικονικές και ψεύτικες αν οι άνθρωποι δεν έχουν τη διάθεση για γνήσια 
επικοινωνία. Είτε σε κοινό φυσικά χώρο, είτε στον κόσμο του διαδικτύου, και 
στους δύο τόπους μπορεί να υπάρξει δυσλειτουργική σχέση. Άρα, το 
διαδίκτυο δεν επηρεάζει μέσω μιας γραμμικής συσχέτισης το ίδιο το 
συναίσθημα ή τον τρόπο που αυτό εκδηλώνεται. Αν τα ανθρώπινα 
συναισθήματα βιώνονται και στο διαδικτυακό φλερτ, δεν μεταμορφώνονται 
σε ψεύτικα λόγω της διαδικτυακής επικοινωνίας. Πόσο μάλιστα όταν ο 
έρωτας δεν μπορεί να εκφραστεί από κοντά, λόγω απόστασης. Εκεί ο έρωτας 
ακόμη υπάρχει και δεν τον μειώνει κανένα μέσο. 

Πόσο αρκετό μπορεί να είναι όμως σε δυο ανθρώπους να χαμογελούν σε μια 
οθόνη; Πόσο ικανό είναι αυτό το μέσο που λέγεται ίντερνετ να καλύψει την 
ανάγκη μας για ένωση; Δεν υπάρχουν άνθρωποι να σχετιστούμε ουσιαστικά 
εκτός κυβερνοχώρου; Τι παραπάνω προσφέρει το διαδίκτυο; 



68 

Αλλάζει ο έρωτας στη διαδικτυακή εποχή;  

Μπορεί ένα τόσο 'βασικό' ανθρώπινο συναίσθημα να αλλάξει με την 
εισαγωγή στη ζωή μας ενός νέου μέσου; Social Media Profiles, Dating Apps, 
Avatars, Virtual Reality... Όσο προχωρά η τεχνολογία τόσο προσπαθεί να 
οδηγήσει το χρήστη σε μια ενσώματη πραγματικότητα και να εισάγει εξίσου 
ενσώματα και τον Άλλον. Αυτό δείχνει ότι η βασική, εξελικτικά σταθερή 
ανθρώπινη ποιότητα γίνεται κατανοητή και χρησιμοποιείται ώστε να αυξηθεί 
περαιτέρω η χρήση της τεχνολογίας. Τι είναι ο έρωτας όμως; 

Ξεκινώντας από το φλερτ, σε μια προσπάθεια να αποδομήσουμε τα 'βήματα', 
μπορούμε ίσως να πούμε ότι το φλερτ ξεκινά από το να δούμε τον Άλλον και 
να ενδιαφερθούμε για κάποιον λόγο γι' αυτόν. Συνεχίζει σ' έναν αγώνα με 
την αυτοπεποίθηση μας ώστε να τον προσεγγίσουμε και περνά, τέλος, σε μια 
προσπάθεια αλληλεπίδρασης με αυτόν, σ' ένα 'παιχνίδι', στο οποίο θα 
περάσουμε στην επόμενη πίστα αν καταφέρουμε να είμαστε ενδιαφέροντες, 
να μη πούμε κάτι πολύ λάθος ή περίεργο, να παρουσιάσουμε μια ωραία 
εικόνα του εαυτού μας, ξέρετε... 

Σε καθένα από τα βασικά αυτά βήματα όμως ο καθένας μας είναι 
διαφορετικός. Άλλοι ενδιαφέρονται για κάποιον που είναι απλά πολύ 
ελκυστικός, άλλοι για κάποιον με τον οποίο βρίσκονται στην ίδια ομάδα 
θεάτρου. Ακόμα και εμείς οι ίδιοι σε διαφορετικές περιόδους της ζωής μας 
ενδιαφερόμαστε για διαφορετικούς ανθρώπους, έχουμε διαφορετικά 
επίπεδα αυτοπεποίθησης για διαφορετικούς τομείς της ζωής μας 
(διαφορετική αν έχω χάσει 5 κιλά και διαφορετική αν έχω διαβάσει 10 πολύ 
ενδιαφέροντα βιβλία) και θα μιλήσουμε και θα παρουσιαστούμε 
διαφορετικά, σύμφωνα και με τα δύο παραπάνω βήματα. 

Ήδη αρχίζει να μοιάζει κάπως πολύπλοκο το σχήμα. Ας προσθέσουμε τώρα 
και το διαδίκτυο. 

α) Πώς βλέπω τον Άλλον; Πόσα βλέπω για τον Άλλον; Κοιτάζω τις 
φωτογραφίες του, τα ενδιαφέροντά του, τι ομάδα είναι, σε τι εκδηλώσεις 
πάει, τι βιβλία διαβάζει, ποιός δείχνει να είναι. Μ' αρέσει ή όχι τελικά; Και σε 
αυτή τη περίπτωση, το ποιός θα μ' αρέσει και γιατί είναι καθαρά προσωπικό 
θέμα, όμως εδώ κρατάω στο χέρι μου ένα πολύ μεγάλο μέρος πληροφορίας, 



69 

συχνά διανοητικοποιημένης πληροφορίας. Σε αυτό το στάδιο νιώθω κάποιες 
φορές σαν να ψωνίζω συσκευές σε κατάστημα ηλεκτρικών ειδών. Συγκρίνω 
τεχνικά χαρακτηριστικά και τιμές για να διαλέξω το καλύτερο πλυντήριο για 
μένα. Έτσι συγκρίνω τα χαρακτηριστικά και τη προσβασιμότητα των 
ανθρώπων στο Facebook; Αν από αυτά που βλέπω πιστεύω ότι μου αρέσει 
και ότι μπορώ να τον φλερτάρω (“he 's not out of my league”), προχωρώ στο 
β. 

β) Πόσο διαφορετικός είναι ο ψηφιακός μου εαυτός από τον πραγματικό 
μου; Όλοι δείχνουμε μια πλευρά του εαυτού μας, μια ωραιοποιημένη εικόνα. 
Κρυφοκοιτάμε το προφίλ μας και φουσκώνουμε με περηφάνια. Εδώ, το 
πλυντήριο είμαι πια εγώ και προσπαθώ να μοιάζω όσο δυνατόν πιο 
ελκυστικό στη διαφημιστική μπροσούρα. Σύμφωνα και με ερευνητικά 
δεδομένα, το διαδίκτυο μπορεί να αυξομειώσει την αυτοπεποίθησή μας, 
βελτιώνοντας την ή και καταποντίζοντας την (το "persistence" του διαδικτύου 
μπορεί να είναι πολύ σκληρό άλλωστε). Η ψηφιακή μας περσόνα, το avatar 
μας, μπορεί να επηρεάσει εντούτις και τη συμπεριφορά μας, εντός και εκτός 
κυβερνοχώρου: 

Οι συμμετέχοντες στους οποίους εκχωρήθηκαν ελκυστικοί 
ψηφιακοί χαρακτήρες κράτησαν μια πολύ μικρότερη 
διαπροσωπική απόσταση απ' ό,τι εκείνοι που είχαν πιο 
απλούς χαρακτήρες: τα ελκυστικά άβαταρ πλησίασαν στο 
ένα μέτρο τους άλλους, ενώ τα λιγότερο ελκυστικά δεν 
πέρασαν τα δύο μέτρα. Οι χειριστές των ελκυστικών άβαταρ 
έδειχναν μεγαλύτερη αυτοπεποίθηση και με άλλους 
τρόπους, όπως μεγαλύτερη διάθεση να μιλήσουν για τον 
εαυτό τους. Με άλλα λόγια, οι άνθρωποι απέκτησαν μια 
αυτοπεποίθηση που συμβάδιζε με το πόσο ελκυστικοί ήταν 
οι ψηφιακοί χαρακτήρες τους παρά με το πόσο ελκυστικοί 
ήταν πραγματικά οι ίδιοι [...] Ακόμα πιο εντυπωσιακό είναι 
το γεγονός ότι οι αλληλεπιδράσεις στον εικονικό κόσμο 
μπορούν να συνεχιστούν στον πραγματικό κόσμο. Αφότου 
έπαιξαν το παιχνίδι με τα εκχωρημένα άβαταρ, αυτοί με τα 



70 

ελκυστικά άβαταρ έδειξαν μεγαλύτερη αυτοπεποίθηση και 
στον πραγματικό κόσμο.34 

γ) Συνδυάζοντας λοιπόν τα α και τα β, τις πληροφορίες για τον Άλλον και τον 
ωραιοποιημένο, γεμάτο αυτοπεποίθηση εαυτό μου, προχωρώ. Όπως και στη 
πραγματική ζωή, προσπαθώ να εντυπωσιάσω, να θέλξω, να δείξω έτι είμαι ο 
ιδανικός σύντροφος (άλλα είδη χτυπούν τα φτερά τους, εγώ λέω ανέκδοτα). 
Η διαφορά εδώ είναι αφενός στα μεγέθη τόσο της πληροφορίας (για τον 
άλλον) όσο και της ωραιοποίησης (του εαυτού μου και του άλλου) και 
αφετέρου, στο ότι χάνω όλο το εξωλεκτικό κομμάτι της αλληλεπίδρασης και 
το παιχνίδι γίνεται περισσότερο διανοητικό. Δε προσπαθώ να κάνω τον 
άλλον να γελάσει με μια γκριμάτσα μου, αλλά με τη παράθεση-ενός-
αστεϊσμού και δε γελάω με τα χείλη μου αλλά με το διαδοχικό πάτημα των 
πλήκτρων “h” και “a”. Δε δείχνω τον ενθουσιασμό μου με τις κινήσεις μου, 
αλλά με την παράθεση περισσότερης πληροφορίας, δεν κομπιάζω ποτέ, δεν 
κοκκινίζω ποτέ. Ο Λόγος αντικαθιστά την εξωλεκτική δράση, τουλάχιστον σε 
κάποιο βαθμό (όλα τα εμότικονς του κόσμου προσπαθούν να περιορίσουν 
άλλωστε τον Λόγο, μα του κάκου). 

Τελικά, flirt is really complicated. Αλλά τι γίνεται με τον έρωτα; Μπορεί ο 
έρωτας να μείνει στο διαδικτυακό περιβάλλον; Στη σακούλα35; Η άμεση 
ανθρώπινη επαφή δε μπορεί να αντικατασταθεί. Το πόσο χρόνο θα πάρει να 
μεταφερθεί ένα διαδικτυακό φλερτ στο φυσικό κόσμο εξαρτάται από πολλά, 
αλλά η μετάβαση αυτή θα γίνει ειδάλλως το φλερτ θα τελειώσει άδοξα. 
Απόδειξη μας προσφέρουν οι περιπτώσεις επιτυχημένων διαδικτυακών “love 
story” που εμφανίζονται κατά καιρούς, αλλά και αυτές των αποτυχημένων 
προσπαθειών σύναψης σχέσης με τον “πρίγκιπα του chatroom”. H Ειμι 
Τέιλορ, η οποία έπιασε τον άντρα της να συνευρίσκεται ερωτικά με ένα 
άβαταρ κατά τη διάρκεια ενός διαδικτυακού παιχνιδιού, κατέθεσε αίτηση 
διαζυγίου με αιτιολογία "μοιχείας" (Christakis & Fowler, 2007, σ. 373). Δεν 
ήταν όμως η μόνη. Και πολλές άλλες περιπτώσεις διαδικτυακού 'φλερτ' (άνευ 

                                                           
34 N. Yee & J. Bailenson, "The Proteus Effect: The Effect of Transformed Self-
Representation on Behavior", Human Communication Research 33 (2007): 271-290, 
αναφέρεται στο N. A. Christakis & J.H. Fowler. "Συνδεδεμένοι" Εκδόσεις Κάτοπτρο 
(2010) 
35 Βλέπε ταινία μικρού μήκους Inbox (2012). 
https://www.youtube.com/watch?v=75wNgCo-BQM  

https://www.youtube.com/watch?v=75wNgCo-BQM


71 

άβαταρ, κυρίως μέσω των social media) καταλήγουν σε συγκρούσεις και 
χωρισμούς. Αυτό μπορεί να αποτελεί μια απόδειξη ότι κανείς μας δεν 
πιστεύει πως "ό,τι γίνεται στο διαδίκτυο, μένει στο διαδίκτυο". 

Και μετά, τι γίνεται μετά; Οι ερωτικές σχέσεις είναι περίπλοκες, αυτό το 
γνωρίζουμε όλοι. Η εξάπλωση του διαδικτύου σίγουρα επιδρά σε αυτές με 
πολλούς τρόπους. Η ιδιωτικότητα του κάθε ατόμου σε μια σχέση μπορεί να 
πληγεί, καθώς η τεχνολογία βοηθά στο να είμαστε πάντα "εύκαιροι", πάντα 
δυνητικά διαθέσιμοι. Ακόμα και όταν εμείς κοιμόμαστε, το προφίλ μας στο 
Facebook είναι online και αλληλεπιδρά με άλλους ανθρώπους: "Σου έστειλα 
στο facebook, γιατί δεν απάντησες; Δεν είσαι σπίτι; Που είσαι; Γιατί δε μου 
απαντάς;". Ακόμη, η πληροφορίες του παρόντος και του παρελθόντος είναι 
πάντοτε εκεί. Παλιές σχέσεις στο timeline, φωτογραφίες στα profile μας και 
σε αυτά των άλλων, posts παρελθοντικών ερωτικών απογοητεύσεων, αλλά 
και τα τωρινά comments του προηγούμενου έρωτα, μια δημοσιευμένη 
αφιλτράριστη σκέψη για το παρελθόν ή μια προσωπική συνομιλία...ουδέν 
κρυπτόν τελικά36. 

Το διαδίκτυο κατέστησε άχρηστους τους παλιούς ντεντέκτιβ ερωτικών 
υποθέσεων και φαίνεται να μείωσε δραματικά την πώληση καπαρντινών και 
τρυπημένων-στο-επίπεδο-των-ματιών εφημερίδων. No need for that 
anymore! Μείωσε επίσης δραματικά τη χρήση του ταχυδρομείου και των 
μουτζουρωμένων-από-το-κλάμα επιστολόχαρτων, όπως και τη χρήση του 
χαρτιού περιτυλίγματος προς όφελος αυτών-των-καφέ-χαρτόκουτων που 
χρησιμοποιεί κάθε e-shop. Ακόμα και τα μυριάδες χαρτάκια με πληροφορίες 
που "πρέπει οπωσδήποτε να θυμηθώ να του πω" έχασαν στη μεγάλη μάχη 
με το copy/paste (Τα δέντρα του Αμαζονίου δηλώνουν πολύ ευχαριστημένα 
με αυτή την εξέλιξη). 

Εν ολίγοις, και πέρα από κάθε προσπάθεια διακωμώδησης της κατάστασης, 
τα πράγματα μοιάζουν στη βάση τους ίδια. Ζήλεια, επαφή, απόσταση, 
ενδιαφέρον. Απλώς τώρα φαίνονται όλα πολύ πιο εύκολα, καθώς απέχουν 
συνήθως μόνο ένα ή λίγα περισσότερα "κλικ". Η ευκολία αυτή δεν είναι 
ουσιαστική όμως, παρά μοιάζει τελικά να περιπλέκει τα πράγματα και να τα 
δυσχεραίνει. Οι αισθήσεις, οι ορμόνες και οι δεσμοί μας, ακριβώς όπως και 

                                                           
36 βλ. και το 3ο επεισόδιο της πρώτης σεζον της Αγγλικής σειράς “Black Mirror”. 



72 

του ανθρώπου του Neanderthal ενεργοποιούνται από την κίνηση και την 
αντιμετώπιση εχθρών και δυσκολιών. Κάνοντας τα πράγματα "εύκολα", 
μπορεί να χάνουμε το ουσιαστικό δέσιμο και, αν αυτό δεν είναι παρόν, τότε 
είναι που όλα γίνονται πολύ πιο δύσκολα. (Ή όπως περιγράφεται πολύ 
όμορφα σε κάποιο ελληνικό άσμα "Άμα δε λιώσουμε μαζί πώς θες να 
γίνουμε ένα;") 

Τελικά, είναι σημαντικό να θέτουμε τα όρια μας και κάποιες φορές να 
θυμόμαστε το κοινό πλήκτρο όλων των ηλεκτρονικών μας συσκευών: "The 
Off-Button". 

 

 

 

 

What’s come to perfection perishes.37 

 

 

 

 

 

  
                                                           
37 Robert Browning (Old pictures in Florence) 



73 

 

4 

Κουλτούρα και υποκουλτούρα  
 

The natural question for a scientist to 
ask about any proposed belief is not 
‘Is it reasonable?’, as if we felt we 
knew beforehand the shape 
rationality had to take, but rather 
‘What makes you think that might be 
the case?’ This form of enquiry is open 
to surprise and it does not seek to lay 
down beforehand the character of an 
acceptable account of reality.38 

Συγγραφική ομάδα κεφαλαίου 

Αλεξάνδρα Βαλαβάνη 

Χριστίνα Γκίνη 

Παρασκευή Σταύρου 

Ελένη-Νεκταρία Παπαμιχάλη 

Μαρία Θεριανού  

Αλέξης Μπράιλας 

  

                                                           
38 John Polkinghorne 



74 

 

Προβληματικές συμπεριφορές ή συμπεριφορές που προβληματίζουν; 

Τέσσερα διαφορετικά YouTube vids, τέσσερις προβληματικές συμπεριφορές 
ή τέσσερις συμπεριφορές που προβληματίζουν; Τελικά, μήπως πρόκειται για 
υποκουλτούρες στις οποίες είμαστε αμέτοχοι και, επομένως, 
δυσκολευόμαστε να κατανοήσουμε; Μήπως απαιτείται επαρκής χρόνος 
εθνογραφικής εμβύθισης στο δυνητικό πεδίο, προκειμένου να βγάλουμε 
ασφαλή συμπεράσματα; Και όμως, αυτά τα φαινόμενα είναι κομμάτι, 
μεγαλύτερο ή μικρότερο, της ψηφιακής μας ζωής. Μιας ψηφιακής ζωής στην 
οποία αποτελεί σοκ το να γράφεις συμμετοχικά στα Google docs, χωρίς 
“κορέκτορα” για τα Ελληνικά. Ένα αίσθημα ανασφάλειας για τον κορέκτορα 
και χαράς για το μαζί. Αναζητώντας το μετά του μετα-μοντέρνου. 

Συμπεριφορές που μας μπερδεύουν. Το κοριτσάκι που περιγράφει τι έχει η 
κασετίνα του39 . Ένα κοριτσάκι που αν αγνοήσουμε αυτά που λέει, ο τρόπος 
που τα λέει μας θυμίζει tv περσόνα της μεσημεριανής ζώνης. Ένα αγοράκι 
που τσαλακώνεται, αυτο-διακωμωδείται για να προκαλέσει προσοχή και 
likes, κάνοντας αλλόκοτες γκριμάτσες40 . Η νεαρή κοπέλα που αυτο-
ξευτιλίζεται, άραγε θελημένα ή άθελα; 41. Αν ο λόγος είναι ότι είναι πολλά τα 
λεφτά από τα Like, τότε αυτά τα βίντεο ανήκουν σε μια trash υποκουλτούρα 
του διαδικτύου. Αν ο λόγος δεν είναι οικονομικός, ίσως πρόκειται για μια 
ψυχοπαθολογία που βρίσκει πρόσφορο έδαφος στον κυβερνοχώρο. Και το 
τελευταίο βίντεο, μια θλιβερή ιστορία42. Η κατάθλιψη και το Facebook. Αν 
βρεθείς ευάλωτος, μπορεί εύκολα να πέσεις θύμα εξαπάτησης. Η ανάγκη για 
διαπροσωπική επικοινωνία, η ανάγκη να ξεφύγεις από την μοναξιά σου, να 
νιώσεις για λίγο καλύτερα, μπορούν να σε κάνουν να αγοράσεις 
οποιοδήποτε παραμύθι σου πωλήσουν, ακόμα και αν κοστίζει 1000 δολάρια 
ή τη ζωή σου. 

Στο διαδίκτυο υπάρχουν πολλοί κίνδυνοι. Όπως και εκτός διαδικτύου. Και 
ίσως λιγότερη κατάντια. Αν επιχειρήσουμε να κάνουμε έναν ωμό 

                                                           
39 https://www.youtube.com/watch?v=rQxUamGOQEM 
40 https://www.youtube.com/watch?v=jMRa5mM8HBU 
41 https://www.youtube.com/watch?v=aQDzA7jl0XI 
42 https://www.youtube.com/watch?v=rQxUamGOQEM 

https://www.youtube.com/watch?v=rQxUamGOQEM
https://www.youtube.com/watch?v=jMRa5mM8HBU
https://www.youtube.com/watch?v=aQDzA7jl0XI
https://www.youtube.com/watch?v=rQxUamGOQEM


75 

παραλληλισμό ανάμεσα στη διαδικτυακή πραγματικότητα και στην 
πραγματικότητα εκτός διαδικτύου, το κορίτσι με την κασετίνα μοιάζει με 
τηλεπαρουσιάστρια μεσημεριανής εκπομπής που έχει βάλει τους δήθεν 
δημοσιογράφους της να βγάζουν από μια τσάντα σκουπιδιών ενός 
“διάσημου” τα σκουπίδια που έχει μέσα. Το αγοράκι με την πορτοκαλάδα 
θυμίζει παιδιά δημοτικού, γυμνασίου αλλά και λυκείου να κάνουν παρόμοια 
και χειρότερα στις σχολικές αυλές κατά τη διάρκεια του διαλείμματος, ενώ η 
κοπέλα που τραγουδούσε θυμίζει τις άφωνες, ελαφρώς ντυμένες 
“τραγουδίστριες” γνωστών “μπουζουκτζίδικων” που τυπικά πληρώνονται για 
τη φωνή τους. Και ο χρήστης του Facebook που δεν διστάζει να στείλει 
χρήματα στο προφίλ μιας κοπέλας, προκειμένου να εξασφαλίσει συνοδό για 
το γεύμα των γενεθλίων του, παρά τον πόνο που εμπεριέχει και την αγωνία 
του να συνδεθεί, θυμίζει τους έφηβους, τους νέους και τους μεγαλύτερους, 
που πάνε στα στούντιο, στα στριπτιζάδικα και χαλούν τα λεφτά τους εκεί 
διαιωνίζοντας αυτό το σύστημα. Επομένως, μιλάμε για συμπεριφορές που 
υπήρχαν διαχρονικά Offline και συνεχίζονται Online. 

Αλλά πως διαπλέκονται τα χαρακτηριστικά του διαδικτύου (visibility, 
searchability, spreadability, persistence)43 με συμπεριφορές που όντως 
προϋπήρχαν; Τι αλλάζει και τι παραμένει το ίδιο; Το παιδί που έκανε 
“καραγκιοζιλίκια” πριν το διαδίκτυο, δεν κατέγραφε τις συμπεριφορές αυτές 
με τόση ευκολία, ούτε υπήρχε περίπτωση να φτάσουν σε ένα ευρύτερο 
ακροατήριο (spreadability) ή να το ακολουθούν είκοσι χρόνια μετά 
(persistence). Και αν τα παιδάκια βιντεοσκοπήθηκαν με τη βοήθεια κάποιων 
άλλων μεγάλων, των γονιών ίσως; Υπάρχει πιθανότητα να βγάζουν οι γονείς 
τα παιδιά τους στο “κλαρί”, αγνοώντας τη δυναμική του νέου μέσου; 

Από τη χρήση στην κατάχρηση του μέσου; Και πως ορίζεται η σωστή χρήση 
και πως η κατάχρηση; Αυτό που για μένα είναι κατάχρηση, για κάποιον άλλον 
μπορεί να είναι ελευθερία, η εν τω γίγνεσθαι υποκουλτούρα ή αντι-
κουλτούρα μιας διαδικτυακής κοινότητας. Έχει όμως ο καθένας την ψηφιακή 
εγγραμματοσύνη, να αντιλαμβάνεται τη κοινωνική δυναμική του 
κυβερνοχώρου; Για τους ενήλικες τουλάχιστον η άγνοια δεν συγχωρείται. 
Άλλο digital immigrants και άλλο digital natives. Όμως και οι δύο ομάδες 
μπορεί να είναι digital naives. Ψηφιακά αγράμματοι. Αλλά πως αποκτούμε 

                                                           
43 Boyd D. (2014). It’s complicated: the social lives of networked teens. Yale Press 



76 

ψηφιακή εγγραμματοσύνη, όταν οι δάσκαλοί μας δεν την έχουν; Πως 
αποκτούμε μια δεξιότητα που δεν την έχει μέχρι τώρα κανένας, πως 
μαθαίνουμε να πλέουμε σε άγνωστα νερά; Social media is a moving 
landscape υπογραμμίζει εύστοχα η Danah Boyd. Δεν υπάρχει ενημερωμένος 
χάρτης για αυτά τα νερά και, όμως, η άγνοια δεν συγχωρείται εκ των 
πραγμάτων. Πως ενδυναμώνουμε τους ανθρώπους σε κάτι άγνωστο το οποίο 
δεν γνωρίζουμε; Ζητείται απεγνωσμένα απάντηση σε αυτό το ερώτημα. Η 
διεργασία αυτού του μαθήματος αυτού ίσως αποτελεί απάντηση, γιατί 
καλλιεργεί τη δεξιότητα να αντιμετωπίζουμε μαζί το αναπάντεχο, να 
επινοούμε από κοινού την ψηφιακή μας εγγραμματοσύνη44. 

Είναι πολλά τα likes Άρη... 

Αξίζει να σημειώσουμε ότι ο λόγος που πολλοί χρήστες του YouTube 
επιδιώκουν πολλά views, συχνά με οποιοδήποτε τρόπο, είναι τα έσοδα από 
τις διαφημίσεις που προβάλλονται στην αρχή κάθε βίντεο. Πρόσφατα η New 
York Times έκανε ένα αφιέρωμα45 στην Olga Kay46. Σύμφωνα με το προφίλ 
της στο YouTube, η Olga Key έχει μέχρι σήμερα (8 Απριλίου 2015) 76.816.511 
προβολές και 786.456 εγγεγραμμένους θεατές στο κανάλι της (στο YouTube). 
Σύμφωνα με το άρθρο των New York Times, η Olga Kay κέρδισε 100.000 με 
130.000 δολάρια σε κάθε ένα από τα τελευταία τρία χρόνια από έσοδα των 
διαφημίσεων στο κανάλι της. 

On YouTube, the average rate for pre-roll ads, 
those 30-second commercials that you must 
watch before seeing a video, is $7.60 per 1,000 
ad views, down from $9.35 in 2012, according to 
TubeMogul, a video ad-buying software 
company.47 

                                                           
44 Βλέπε και ένα σχετικό βίντεο: https://www.youtube.com/watch?v=9nkZmo4IElM. Η 
δημιουργικότητα ως απάντηση σε ένα συνεχώς μεταμορφούμενο τοπίο, στο πλαίσιο 
της προσέγγισης του Sir Ken Robinson 
45 Chasing their star, on YouTube: 
http://www.nytimes.com/2014/02/02/business/chasing-their-star-on-youtube.html 
46 https://www.youtube.com/user/olgakay/about 
47 Πηγή: New York Times:  Chasing their star, on YouTube, ο.π. 

https://www.youtube.com/watch?v=9nkZmo4IElM


77 

Η κοπέλα που τραγουδά παράφωνα με στοιχεία trash media στο vid που 
παρακολουθήσαμε48, δεν ανήκει σε αυτή την κατηγορία. Στο προφίλ της στο 
YouTube49 βλέπουμε ότι έχει 1.608 συνδρομητές στο κανάλι της και 793.164 
συνολικές προβολές στα vids της. Ωστόσο, δεν έχει διαφημίσεις σε αυτά. 
Αυτό σημαίνει ότι επέλεξε κατά τη μεταφόρτωση των βίντεο να μην 
προβάλλονται διαφημίσεις και να μην λαμβάνει, επομένως, έσοδα50. Και το 
ερώτημα παραμένει, ποιος είναι ο Λόγος; 

Κουλτούρα και υποκουλτούρα51  

Έχουν οι αλυσίδες φαστφούντ συγκεκριμένη κουλτούρα; Υπάρχει η 
κουλτούρα των φαστφουντάδικων; Τι είναι κουλτούρα;  

Κουλτούρα είναι ένας τρόπος ζωής και αποδεκτής συμπεριφοράς, ένα 
σύνολο αξιών, ρητών και άρρητων κανόνων δράσης, πλαισιοθετημένων σε 
ένα συγκεκριμένο κοινωνικό-πολιτισμικό συγκείμενο. Υπό αυτή τη θεώρηση, 
τα φαστφουντάδικα έχουν τη δική τους κουλτούρα. Ο τρόπος που 
συμπεριφέρεσαι εντός του χώρου, οι ουρές αναμονής για να παραγγείλεις, 
να πληρώσεις και να πάρεις την παραγγελία διέπονται από ένα σύνολο 
άρρητων αλλά αυστηρών κανόνων. Αυτό γίνεται ιδιαίτερα εμφανές όταν 
ένας ερευνητής, στο πλαίσιο μιας εθνομεθοδολογικής προσέγγισης, 
παραβιάζει σκόπιμα αυτούς τους πολιτισμικούς κανόνες52. Για παράδειγμα 
όταν κάποιος πάρει τηλέφωνο για να κάνει κράτηση τραπεζιού, όταν κάποιος 
απαιτήσει εξυπηρέτηση από σερβιτόρο ή όταν κάποιος ζητήσει 
συγκεκριμένες πληροφορίες για τα συστατικά του γεύματος και τη 
διαδικασία μαγειρέματος. Τα άτομα μαθαίνουν τις πολιτισμικές νόρμες της 
κοινότητας ανατροφής τους μέσα από μια διαδικασία που αναφέρεται στη 

                                                           
48 https://www.youtube.com/watch?v=aQDzA7jl0XI 
49 https://www.youtube.com/user/peasewp/about 
50 Διαφημίσεις έχουν μόνο τα βίντεο στα οποία ακούγεται μουσική με εμπορικά 
δικαιώματα. Σε αυτή την περίπτωση η Google βάζει αυτόματα διαφημίσεις και τα 
έσοδα πηγαίνουν αυτόματα στην εταιρεία που έχει τα εμπορικά δικαιώματα του 
μουσικού κοματιού. 
51 Αυτή ενότητα αποτελεί προσαρμογή αποσπάσματος από το βιβλίο: Μπράιλας, Α. 
(2015). Η μάθηση στο χρονότοπο του διαδικτύου: κοινότητες, ψηφιακή κουλτούρα, 
Wikipedia και MOOCs. Έκδοση: Εργαστήριο Δυνητικής Πραγματικότητας, Πάντειο 
Πανεπιστήμιο. 
52 OpenStax College, Introduction to Sociology. OpenStax College. 21 June 2012. 
<http://cnx.org/content/col11407/latest/> 



78 

σχετική βιβλιογραφία ως enculturation. Η επαφή με ένα νέο πολιτισμικό 
πλαίσιο κάνει το άτομο κοινωνό της κουλτούρας του μέσα από μια 
διαδικασία που αναφέρεται στη βιβλιογραφία ως acculturation.  

Ο όρος acculturation αποδίδεται στα Ελληνικά ως επιπολιτισμός, που 
αποτελεί νεολογισμό53. Παλαιότερα, η έρευνα της πολιτισμικής ένταξης 
εστιαζόταν στη μελέτη του εποικισμού της Αμερικής και άλλων περιοχών από 
τους Ευρωπαίους. Αργότερα, ακολουθώντας τα μεταναστευτικά ρεύματα 
από τον τρίτο κόσμο προς τον πλούσιο βορρά, το ενδιαφέρον επικεντρώθηκε 
στην πολιτισμική ένταξη των μεταναστών στις κουλτούρες υποδοχής. Πιο 
πρόσφατα, λόγω της εμφάνισης πολυπολιτισμικών κοινωνιών, το ενδιαφέρον 
εστιάσθηκε στη μελέτη της αμοιβαίας πολιτισμικής προσαρμογής, ανάμεσα 
σε διαφορετικές εθνοπολιτισμικές ομάδες54. Στην κοινωνία της πληροφορίας, 
η πολιτισμική ένταξη αφορά, πλέον,  την ένταξη του υποκειμένου στην 
κουλτούρα του διαδικτύου και στις επιμέρους δυνητικές κουλτούρες των 
διαφόρων δυνητικών κοινοτήτων και social media. 

Τα άτομα στα social media καλούνται να προσαρμοστούν, να τροποποιήσουν 
τη δράση τους και να ενσωματώσουν τη νέα πληροφορία που εισάγεται στο 
πολιτισμικό τους σύστημά, συχνά αντιστεκόμενα και συνεισφέροντας με 
αυτό τον τρόπο στη συγκρότηση μιας νέας κουλτούρας. Όπως παρατηρεί ο 
Valsiner, το άτομο δέχεται διαρκώς κοινωνικές επιρροές, ενώ συχνά 
αντιστέκεται σε αυτές, παράγοντας τα “αντισώματα της προσωπικής του 
κουλτούρας”55. Η προσαρμογή του ατόμου, αλλάζει το περιβάλλον 
υποδοχής56. 

Η αλληλεπίδραση ανάμεσα σε άτομο και social media, διαμορφώνει την 
εικόνα που έχει το άτομο για τον εαυτό του. Η εικόνα του ατόμου για τον 
εαυτό του, είναι αυτό που η κοινότητα του αντικατοπτρίζει μια δεδομένη 

                                                           
53 Άλλες αποδόσεις του acculturation: πολιτιστική αφομοίωση, πολιτιστική επαγωγή, 
πολιτιστική διαπίδυση 
54 Berry, J. W. (2005). Acculturation: Living successfully in two cultures. Special Issue: 
Conflict, negotiation, and mediation across cultures: highlights from the fourth biennial 
conference of the International Academy for Intercultural Research, 29(6), 697–712. 
55 Παπαμιχαήλ,  Γ. (2003). Μάθηση και Κοινωνία. Η εκπαίδευση στις θεωρίες της 
γνωστικής ανάπτυξης. Αθήνα: Εκδόσεις Οδυσσέας. σ. 114. 
56 Haviland, W. A., Prins, H. E. L., McBride, B., & Walrath, D. (2010). Cultural 
Anthropology: The Human Challenge. Cengage Learning. 



79 

χρονική στιγμή, γιατί αυτή μπορεί και αντιλαμβάνεται το άτομο μέσα στο 
δυνητικό τρόπο ζωής, μέσα στη δυνητική κουλτούρα. Η εικόνα αυτή που έχει 
το άτομο, είναι μια δυνητική εικόνα, πραγματική ως προς τις συνέπειές της: 

Ο εαυτός συγκροτείται διαμέσου της εσωτερίκευσης του 
άλλου, αλλά επίσης και διαμέσου της διαφοροποίησης από 
τον άλλο. Η αυτοσυνείδηση που συγκροτείται με την άρνηση 
του εαυτού και του άλλου, επιτρέπει τη δημιουργία ενός 
χώρου ο οποίος καταλαμβάνεται από νοήματα και σύμβολα, 
μέχρι πιστεύω και ιδεολογίες, αλλά και με γνώσεις, 
εμπειρίες και συναισθήματα που στην πρακτική έκφρασή 
τους ως αισθητική δημιουργία συγκροτούν την κουλτούρα 
που διαπερνά και συγχρόνως υποστασιοποιεί τον Εαυτό και 
τον Άλλο.57 

Ο επανακαθορισμός και η συγκρότηση του εαυτού ως διεργασία συμμετοχής 
σε μια κουλτούρα, συμμετέχει στη διεργασία επαναπροσδιορισμού και 
συγκρότησης της κουλτούρας αυτής. Η κοινότητα, ως συλλογικά 
συγκροτημένος καθρέπτης, διαμορφώνει την αυτοεικόνα του ατόμου, τη 
στιγμή που το άτομο με το είδωλό του συνδιαμορφώνει το συλλογικά 
συγκροτημένο καθρέπτη, σύμφωνα και με τη θεωρία the Looking Glass Self  
του Charles Horton Cooley58. 

Η κατανόηση της υποκουλτούρας που αναπτύσσεται σε κάποια κοινότητα 
χρηστών του YouTube, όπως την ομάδα των χρηστών που ανεβάζουν vids στα 
οποία αυτοτσαλακώνονται για να προσελκύσουν likes και views και η ομάδα 
των χρηστών που σχολιάζουν, “τρολάρουν” ή παρωδούν αυτά τα vids, 
προϋποθέτει την παράλληλη κατανόηση της γενικότερης κουλτούρας του 
διαδικτύου και των δυνητικών κοινοτήτων, της οποίας μέρος είναι και η εν 
τω γίγνεσθαι κουλτούρα του YouTube. Η κουλτούρα του YouTube έχει 
διαμορφωθεί μέσα από μια δεκαετία και πλέον ζωής αυτού του μέσου59. Το 
YouTube ιδρύθηκε το Φεβρουάριο του 2005 από τρεις πρώην εργαζόμενους 

                                                           
57 Κοσκινάς,  Κ. (1996). Η Κοινωνιολογία της Εξουσίας. Αθήνα: Εκδόσεις Συμεών. 
58 Μπράιλας, Α. (2013). Η δυνητική μαθησιακή κοινότητα: κοινωνιο-ψυχολογικές και 
παιδαγωγικές προσεγγίσεις. Διδακτορική διατριβή, Πάντειο Πανεπιστήμιο. 
59 πολύ μεγάλο χρονικό διάστημα για τα μέτρα του διαδικτύου – αποτελεί το ένα τρίτο 
του χρόνου ύπαρξης του www – παγκόσμιου ιστού! 



80 

του PayPal, ενώ το 2006 εξαγοράσθηκε από την Google60 στη βάση της 
αλληλεπίδρασης μεταξύ ομότιμων (peers). Μελετώντας συγκριτικά τις 
διαφορετικές κουλτούρες του διαδικτύου και τον τρόπο που οι χρήστες 
χρησιμοποίησαν το συγκεκριμένο μέσο, μπορούμε να κατανοήσουμε εν μέρη 
τη συγκρότηση της κουλτούρας του YouTube, τη κουλτούρα των likes και την 
κουλτούρα των vids-pranking των παρωδιών και των ιντερνετικών trolls61 

 
Look at them, troll mother said. Look at my sons! You won't find more 
beautiful trolls on this side of the moon. (1915) by John Bauer 

                                                           
60 http://en.wikipedia.org/wiki/YouTube 
61 http://en.wikipedia.org/wiki/Internet_troll,  
    http://en.wikipedia.org/wiki/Troll 



81 

Εκτός από το πλαίσιο και την εν γένει κουλτούρα του διαδικτύου που 
επηρεάζει από “πάνω προς τα κάτω” την κουλτούρα του YouTube σημαντικό 
ρόλο παίζουν και οι υποκουλτούρες των υποομάδων που συγκροτούνται 
εντός της κοινότητας: “Ο βαθμός αποδοχής ή απόρριψης της επίσημης 
οργανωτικής κουλτούρας, καθώς και ο βαθμός ανάδειξης εναλλακτικών 
συλλογικών «μύθων», προσδιορίζει κατά πόσο οι διάφορες υποκουλτούρες 
των ομάδων (στελεχών ή μελών του οργανισμού), εντάσσονται στην κυρίαρχη 
κουλτούρα ή σε κάποια αντί κουλτούρα."62. Στο YouTube αναπτύσσονται 
διάφορες υποομάδες, όπως είναι οι άγνωστοι καλλιτέχνες που επιζητούν 
αναγνώριση63, συλλογικότητες υπεράσπισης μειονοτήτων, εθνικιστικά 
γκρουπ ή άτομα με ψυχολογικές δυσκολίες που επιζητούν στήριξη ή 
ακροατήριο, ομάδες trolls64 και πλήθος άλλων ομάδων, συγκροτώντας 
συμμετοχικά κοινωνικά μορφώματα με διαφορετικές εν τω γίγνεσθαι 
υποκουλτούρες. 

Γενόσημη επικοινωνία 

Ό,τι δεν βλέπουμε δεν σημαίνει πως δεν υπάρχει. 

Ένα κορίτσι που περιγράφει το περιεχόμενο της κασετίνας του65 δεν θυμίζει 
κατ’ ανάγκη τηλεπαρουσιάστρια της μεσημεριανής ζώνης. Μήπως, τελικά, 
είναι η τηλεπαρουσιάστρια της μεσημεριανής ζώνης η οποία θυμίζει το 
κορίτσι που περιγράφει το περιεχόμενο της κασετίνας του; Η ικανοποίηση 
του να βρίσκεται κάποιος στο επίκεντρο της προσοχής και να θαυμάζεται σαν 
κάτι ξεχωριστό δεν επινοήθηκε μαζί με την τηλεόραση ή το διαδίκτυο. Ήταν 
μάλλον ο σκοπός παρά κάτι από τα συμπαρομαρτούντα. Και φυσικά υπήρχαν 
και θα υπάρχουν και οι Άλλοι που θα κοιτούν απ’ την κλειδαρότρυπα και είτε 
θα θαυμάζουν είτε θα γιουχάρουν, ως θεατές μιας διαχρονικής Ρωμαϊκής 

                                                           
62 Κοσκινάς,  Κ. (1995). Η Πολιτική της Εργασίας. Αθήνα: Εκδόσεις Συμεών. σ. 129 
63 π.χ. Παντελίδης. Βλέπε και Rise of the YouTube Star, by Advik Shreekumar: 
http://harvardpolitics.com/covers/rise-youtube-star/ 
64 Το ψευδώνυμο, η ψηφιακή “περσόνα”, το avatar, συνιστούν μια νέα κατασκευή του 
σώματος σε δυνητικό επίπεδο: “Το δυνητικό σώμα αποτελεί έκφραση της δυνατότητας 
κατασκευής νέων μορφών σωματοποίησης, οι οποίες προσφέρουν τη δυνατότητα 
συμμετοχής στις κοινωνικές σχέσεις με ένα νέο πρόσωπο, με μια νέα ταυτότητα και 
υπόσταση.” στο: Αλεξιάς,  Γ. (2011). Κοινωνιολογία του σώματος: Από τον “Άνθρωπο 
Νεάντερνταλ”  στον “Εξολοθρευτή”. Αθήνα: Εκδόσεις Πεδίο. σ. 291 
65 https://www.youtube.com/watch?v=jxSJIZfhnAg 



82 

αρένας του θεάματος. Πάντα όμως θα συγκρίνονται. Και η αυτοπεποίθηση 
δεν ανταποκρίνεται πάντα στην πραγματικότητα (και ποια πραγματικότητα 
εν τέλει είναι η πιο αξιόπιστη;), τη χτίζουμε και μας τη χτίζουν οι άλλοι στον 
κοινωνικό μας καθρέπτη. 

Από το δημοτικό ήδη γίνεται αντιληπτό ότι κάποια παιδιά έχουν μεγαλύτερη 
αυτοπεποίθηση από άλλα, ανεξάρτητα από ικανότητες, ταλέντα και 
προσανατολισμούς. Είναι εκείνα που νιώθουν άνετα «στη σκηνή», δεν 
φοβούνται να μιλήσουν, να αντιδράσουν, να απαιτήσουν, ακόμα κι όταν το 
κοινό είναι μεγάλο και αυστηρό. Διεκδικούν ευκαιρίες, κάποτε και αδίκως, 
είναι τα «ψώνια» για τις μαθητικές παρέες. Ήταν η συμμαθήτριά μας που 
ήθελε πάση θυσία την προσοχή όλων στραμμένη πάνω της όταν μας 
περιέγραφε με αηδιαστικές λεπτομέρειες πότε και πώς απέκτησε τον 
καινούργιο της φωσφοριζέ μαρκαδόρο και ποια…αστεία, αλλά τόσο 
«μοναδική όσο και η ίδια», ιστορία την οδήγησε στο να αλλάξει τις γόμες 
απ΄τα μηχανικά μολύβια της. 

Μια γρήγορη “ανάγνωση” των βίντεο με το κορίτσι και την κασετίνα καθώς 
επίσης και το αγόρι που παραδίδει μαθήματα πόσης πορτοκαλάδας, οδηγεί 
σε ένα πρώτο συμπέρασμα, σε αυτό που ίσως θέλουμε να δούμε: μικρά 
παιδιά που όχι μόνο αντιλαμβάνονται αλλά επιπλέον διακωμωδούν την τάση 
της εποχής να αναλαμβάνουμε οικειοθελώς το ρόλο συμμετέχοντα σε ριάλιτι 
με χιλιάδες κόσμου για κοινό να μας παρακολουθεί να πίνουμε την 
πορτοκαλάδα μας, κάτι που πρωτύτερα κανένα ενδιαφέρον δεν είχε, όμως 
«για νια κοιτάνε κάτι θα ξέρουν, κάτι θα βλέπουν σ’ εμένα»… 

Αν εξαιρέσουμε τον παράγοντα του ταλέντου, η επιθυμία αυτή δεν έχει 
μεγάλη διαφορά από εκείνη του ηθοποιού, του πολιτικού ή του συγγραφέα. 
“A man writes because he is tormented, because he doubts. He needs to 
constantly prove to himself and the others that he’s worth something. And if I 
know for sure that I’m a genius? Why write then? What the hell for?”, λέει ο 
Συγγραφέας στο Stalker του Tarkovsky. Ο άνθρωπος το θέλει το κοινό του, 
φυσικό ή δυνητικό… Του δίνει (ή όχι) την επιβεβαίωση ότι αξίζει κάτι, ότι 
αξίζει αυτό που κάνει. Το πρόβλημα είναι ότι η προβολή, ο αριθμός των 
views και οι εγγεγραμμένοι στο κανάλι ενός χρήστη στου YouTube, δεν είναι 
πάντα συνάρτηση της ποιότητας. Είτε γιατί τον κόσμο τον κουράζει το 
«δύσκολο» θέαμα και το χλευάζει ως «κουλτουριάρικο» προκειμένου να 



83 

απενοχοποιήσει την τεμπελιά του, είτε γιατί τα κριτήρια του «ουσιαστικού», 
του «ποιοτικού» απλώς δεν είναι τα ίδια για όλους μας. 

 
Γυναίκα τροφοσυλλέκτης και άντρας κυνηγός. Σκίτσο από τον Pierre Barrere (1743). Ο 
ανθρωπολόγος Robin Dunbar ανέπτυξε τη θεωρία του αριθμό Dunbar τη δεκαετία του 
1990. Σύμφωνα με αυτή τη θεωρία ο άνθρωπος δεν μπορεί να διατηρήσει ουσιαστικές 
και βαθιές σχέσεις με περισσότερους από 150 άλλους ανθρώπους. Το 150 αντιστοιχεί 
στο μέγιστο μέγεθος μιας φυλής νομάδων και είναι αυτό που μας επιτρέπει να 
χειριστούμε η γνωστική μας σκευή. 

Αυτό που προβληματίζει στα δύο πρώτα βίντεο δεν είναι το ότι επέλεξαν να 
«ανεβάσουν» κάτι ασήμαντο, αλλά το ότι δεν είχαν κάτι σημαντικό να πουν. 
Δεν έδειξαν κάποια ψυχοπαθολογία, έδειξαν την ηλικία τους, δεν 
φοβήθηκαν, τσαλακώθηκαν. Θα γελούσαμε πιθανόν ή θα 
δυσανασχετούσαμε αν ήταν οικεία πρόσωπα και το έκαναν στο πλαίσιο ενός 
οικογενειακού τραπεζιού, αλλά έτσι αυτό που εισπράττουμε είναι απλώς να 
ικετεύουν αγνώστους για λίγη προσοχή, για μερικά Likes, κάνοντας 
ουσιαστικά τίποτα. Το τρίτο βίντεο είναι ίσως το πιο τραγικό66. Η κοπέλα που 

                                                           
66 https://www.youtube.com/watch?v=aQDzA7jl0XI 



84 

τραγουδά παράφωνα και δεν το κάνει για τα χρήματα. Πέρα από τους 
προφανείς λόγους, το ίντερνετ επιπλέον αποτελεί το εργαλείο το οποίο 
συμβάλλει στην ανυπολόγιστη έκθεση στην οποία υποβάλλεται ο καθείς ο 
οποίος θεωρεί ότι έχει κάτι αξιοθαύμαστο να επιδείξει ή ίσως έχει μια ενεργή 
ψυχοπαθολογία. 

Το τελευταίο βίντεο67 ήταν και το πιο «πλούσιο». Ένα αίτημα φιλίας στο 
Facebook, μια προσδοκία, η ελπίδα για κάποιον που βρίσκεται ευάλωτος και 
αποζητά έναν διαδικτυακό φίλο, μια σύντροφο, την τέλεια γυναίκα. Αν το 
καλοσκεφτείς, είναι πολύ ελκυστικό το να μπορείς να συνδεθείς σε ένα από 
τα πολλά Online κοινωνικά δίκτυα και να έρθεις σε επαφή με ένα πολύ 
μεγάλο πλήθος εν δυνάμει φίλων ή εραστών. Στον κυβερνοχώρο οι 
δυνατότητες για διασύνδεση αποκτούν άλλη δυναμική και ο αριθμός 
Dunbar68, κατάλοιπο της νομαδικής μας κληρονομιάς, εύκολα καταπατείται.  

Το βίντεο καταπιάνεται με την απομόνωση και την αποξένωση που λιγότερο 
ή περισσότερο βιώνει ο καθένας μας σήμερα, με τη σημαντική διαφορά ότι 
δεν έχουμε όλοι τις ίδιες διεξόδους και τα ίδια μέσα για να ανταπεξέλθουμε 
στις δυσκολίες. Το ίντερνετ και συγκεκριμένα τα μέσα κοινωνικής δικτύωσης 
προσφέρουν ένα βίωμα με διαφορετικά ποιοτικά χαρακτηριστικά, με 
διαφορετικά affordances. Είναι διαφορετικό το βίωμα με μια φωτογραφία κι 
ένα τσεκ ιν. Μπορείς να έχεις 1500 φίλους στο Facebook αλλά με πόσους 
από αυτούς μπορείς να έχεις ουσιαστική επικοινωνία; Με περισσότερους 
από 150; δύσκολο. Και με τι κόστος; είναι το τίμημα για την ανάπτυξη 
πολλών οριζόντιων και επιφανειακών σχέσεων εις βάρος των λίγων και 
καθέτων σε βάθος σχέσεων, που επισημαίνει ο Kenneth Gergen στο βιβλίο 
του Ο κορεσμένος εαυτός. Για ορισμένους ανθρώπους ωστόσο, αυτού του 
είδους η επικοινωνία σημαίνει πολύ περισσότερα, αφού για διαφορετικούς 
λόγους δεν είναι το ίδιο εύκολο για όλους μας να σχετισθούμε, να 
επικοινωνήσουμε, να αλληλεπιδράσουμε, να γίνουμε αποδεκτοί. 
Κοινωνικοποιούμαστε σύμφωνα με τα κριτήρια που πιστεύουμε ότι 
αναγνωρίζουν οι άλλοι ως αποδεκτά και αναμενόμενα. Αν έχω πεισθεί πως 
θα γίνω αποδεκτός όπως είμαι, θα αλληλεπιδράσω με αυτοπεποίθηση. Αν 
όχι, ή θα απομονωθώ ή θα αλλάξω αυτό που είμαι. Και τα μέσα κοινωνικής 

                                                           
67 https://www.youtube.com/watch?v=rQxUamGOQEM 
68 Dunbar’s number: http://en.wikipedia.org/wiki/Dunbar%27s_number 



85 

δικτύωσης αυτό ακριβώς πουλάνε. Ένα alter ego, μια ψηφιακή περσόνα, ένα 
avatar, μία Second Life69. Είμαι εγώ αλλά όχι ακριβώς εγώ. Δεν υποκρίνομαι 
κάποιον άλλον, απλώς με διορθώνω λίγο, επιλέγω την καλύτερη 
φωτογραφία για προφίλ, στην ανάγκη τη ρετουσάρω και λίγο. Και οι 
άνθρωποι που βασίζουν την καθημερινότητά τους πάνω σ’ αυτό, μπορεί να 
γίνουν πολύ ευάλωτοι και να μπερδευτούν ανάμεσα στις ψηφιακές τους 
περσόνες. 

Είναι αυτό που ζούμε στο διαδίκτυο πραγματικό ή εικονικό;70  

Σε αυτό το σημείο κρίνεται απαραίτητο να διασαφηνίσουμε τον όρο 
δυνητικός, που χρησιμοποιούμε συνεχώς για να αποδώσουμε στα Ελληνικά 
τον Αγγλικό όρο virtual (σε αντίθεση με τον όρο εικονικός που εσφαλμένα 
χρησιμοποιείται συνήθως). Ο όρος virtual σήμερα στα Αγγλικά σημαίνει: 
“being such in essence or effect though not formally recognized or 
admitted.”71. Δηλαδή αυτό που είναι στην ουσία ή στο αποτέλεσμα όμοιο με 
κάτι αντίστοιχο: 

Virtual: Latin 1. Virtus 2. Virtuosus. Possessed of certain 
physical virtues or capacities; effective in respect of 
inherent natural qualities or powers capable of exerting 
influence by means of such qualities (rare)72  

Ο όρος virtual στα Ελληνικά μεταφράζεται από το αγγλοελληνικό λεξικό του 
Σταυρόπουλου ως ουσιαστικός, κατ’ ουσίαν: 

Virtual επ. ουσιαστικός, πραγματικός, κατ’ ουσίαν: he is 
the virtual head of the business, αυτός είναι ο 

                                                           
69 Βλέπε και το ομώνυμο social media. http://en.wikipedia.org/wiki/Second_Life 
70 Αυτή ενότητα αποτελεί προσαρμογή αποσπάσματος από το βιβλίο: Μπράιλας, Α. 
(2015). Η μάθηση στο χρονότοπο του διαδικτύου: κοινότητες, ψηφιακή κουλτούρα, 
Wikipedia και MOOCs. Έκδοση: Εργαστήριο Δυνητικής Πραγματικότητας, Πάντειο 
Πανεπιστήμιο. 
71 Πηγή: (Merriam-Webster’s Collegiate Dictionary: Eleventh Edition, 2004). 
72 Πηγή: (Oxford English Dictionary) 



86 

πραγματικός διευθυντής της επιχειρήσεως. a virtual  
defeat/confession, μια κατ’ ουσίαν ήττα/ομολογία73  

Ετυμολογικά ο όρος virtual προέρχεται από το Λατινικό virtus74 που σημαίνει 
ισχύς ή δύναμη: 

Virtue was the power to produce results, to have an 
effect. Some even argue that ‘the virtue of something 
is its “capacity” or efficacy (Haraway, 1992: 325). But 
Virtu is more an open, creative potentiality.75  

Δηλαδή μια virtual πραγματικότητα έχει την ισχύ και τη δυνατότητα να είναι 
μια ισχυρή πραγματικότητα, και είναι τέτοια και στην ουσία και στο 
αποτέλεσμά της. Ο όρος virtual reality μπορεί να αποδοθεί καλύτερα στα 
Ελληνικά ως δυνητική πραγματικότητα76, γιατί  έχει τη δύναμη να είναι 
πραγματικότητα και στην ουσία της και στο αποτέλεσμά της, ανεξάρτητα από 
το χώρο ανάπτυξης και ανθρώπινης κοινωνικής δράσης που μπορεί να είναι 
το διαδίκτυο ή οποιοσδήποτε άλλος τεχνολογικά διαμεσολαβημένος χώρος 
πραγματικών κοινωνικών αλληλεπιδράσεων77. Η απόδοση του όρου virtual 
στα Ελληνικά ως εικονικός (π.χ. εικονική πραγματικότητα, εικονική 
κοινότητα) δεν έχει καμία σημασιολογική ή ετυμολογική βάση και είναι 
εξαιρετικά προβληματική. Το εικονικός έχει αποκτήσει τη σημασία του 
πλασματικού, του όχι πραγματικού78. Η δυνητική πραγματικότητα δεν 
αποτελεί πλασματική απεικόνιση, “φθηνή” απομίμηση μιας 
πραγματικότητας του φυσικού χώρου: είναι μια αυθύπαρκτη 
πραγματικότητα στην ουσία της και στην ισχύ της, η οποία αναπτύσσεται 
στον κυβερνοχώρο ή σε ένα άλλο διαμεσολαβούμενο χώρο. Πολλές 
                                                           
73 Stavropoulos, D. N., & Hornby, A. S. (1977). Oxford English-Greek Learner’s Dictionary 
(Fourteenth impression 1997.). Oxford University Press. 
74 Στο μεσαίωνα το virtus εξελίχθηκε σε virtualis και απέκτησε το νόημα που έχει το 
virtue σήμερα: αρετή και ενάρετος (R. Shields, 2003, p. 3). 
75 Shields, R. (2003). The virtual: Key ideas. Routledge Chapman & Hall. σ. 3. 
76 Βλέπε και το επίσημο ερευνητικό εργαστήριο του τμήματος Ψυχολογίας στο Παντειο 
Πανεπιστήμιο: Εργαστήριο Δυνητικής Πραγματικότητας, Διαδικτυακής Έρευνας και 
Εκπαίδευσης (http://vrlab.panteion.gr/). 
77 Δυνητικός: που μπορεί να γίνει ή να μη γίνει σε ορισμένη περίπτωση, που εκφράζει 
την έννοια του δυνατού να συμβεί. Πηγή: Ελληνικό Λεξικό Τεγόπουλος-Φυτράκης, 
Εκδόσεις Αρμονία, 1997. 
78 Βλέπε και εικονικός γάμος. Πηγή: Ελληνικό Λεξικό Τεγόπουλος-Φυτράκης, Εκδόσεις 
Αρμονία, 1997. 



87 

δυνητικές κοινότητες υπάρχουν αποκλειστικά στον κυβερνοχώρο και δεν 
δημιουργήθηκαν ως ψεύτικη προσομοίωση μιας κοινότητας του φυσικού 
χώρου. Τέτοιο παράδειγμα αποτελεί η κοινότητα των συντακτών της 
Wikipedia. Η κοινότητα αυτή αναπτύχθηκε και έχει τη δική της ζωή 
αποκλειστικά στο διαδίκτυο. Δεν πρόκειται για εικονική κοινότητα: είναι 
πραγματική, αναπτύσσεται στο διαδίκτυο και τα αποτελέσματά της είναι 
περισσότερο από εμφανή: η παραγωγή της μεγαλύτερης εγκυκλοπαίδειας 
στην ανθρώπινη ιστορία. Αντίστοιχα, η δυνητική πραγματικότητα δεν είναι 
μια εικονική πραγματικότητα: είναι και στην ουσία της και ως προς τα πιθανά 
αποτελέσματά της μια πραγματική πραγματικότητα, που βιώνεται από το 
ανθρώπινο ψυχολογικό υποκείμενο στον κυβερνοχώρο. Η δυνητική 
πραγματικότητα είναι τόσο πραγματική, που σύμφωνα με τον Jean 
Baudrillard είναι πιο πραγματική από πραγματική (Baudrillard, 1994, p. 81)79.  
Η απόδοση του όρου virtual στα Ελληνικά ως εικονικός ευθύνεται 
ενδεχόμενα για την υποτίμηση της πραγματικής διάστασης του ανθρώπινου 
βιώματος στον κυβερνοχώρο. 

Ακόμα και αν μια δυνητική κοινότητα δημιουργηθεί ως προσομοίωση μιας 
κοινότητας του φυσικού χώρου, στο τέλος εξελίσσεται, όπως όλες οι 
προσομοιώσεις, σε μια αυτόνομη οντότητα με το δικό της ανεξάρτητο τρόπο 
ζωής (R. Shields, 2003)80, τη δική της δηλαδή κουλτούρα (Κοσκινάς, 1996)81. 
Η προσομοίωση μιας πραγματικότητας, είναι πλέον μια αυθύπαρκτη 
πραγματικότητα που συγκροτεί δυνητικά αυτό του οποίου αποτελεί 
“προσομοίωση”: 

Today abstraction is no longer that of the map, the 
double, the mirror or the concept. Simulation is no 
longer that of a territory, a referential being or a 
substance. It is the generation by models of a real 
without origin or reality: a hyperreal. The territory no 
longer precedes the map, nor does it survive it. It is 
nevertheless the map that precedes the territory… 
(Baudrillard, 1994, p. 1)82 

                                                           
79 Baudrillard, J. (1994). Simulacra and simulation. University of Michigan Press. 
80 ο.π. 
81 ο.π. 
82 ο.π. 



88 

Σύμφωνα με τον μετανεωτερικό Baudrillard, η απλή προσομοίωση μιας 
κοινωνικής αλληλεπίδρασης δεν συνιστά εικονικότητα ή ψευδαίσθηση83. 
Μια δυνητική αλληλεπίδραση γεννιέται σε μια δεδομένη κουλτούρα και στη 
συνέχεια συγκροτεί τη δική της κουλτούρα που δεν χρειάζεται να έχει 
αντίστοιχη στο φυσικό κόσμο. Η crowdsourcing κουλτούρα της Wikipedia δεν 
υπήρχε σε κοινότητα του φυσικού χώρου, πριν την κατασκευή του wiki 
λογισμικού και πριν τη Wikipedia. Ωστόσο, δεν μπορούμε να αποκλείσουμε 
την πιθανότητα κάποια “πραγματική” κοινότητα του φυσικού χώρου να 
αποτελέσει στο μέλλον προσομοίωση της “εικονικής” κοινότητας της 
Wikipedia. 

Το δυνητικό βίωμα, το ανθρώπινο βίωμα στο διαδίκτυο, στον κυβερνοχώρο, 
στα social media είναι πραγματικό βίωμα δεν είναι ψεύτικο, καλύτερο ή 
χειρότερο. Ωστόσο, έχει διαφορετικά ποιοτικά χαρακτηριστικά που 
δημιουργούν νέα affordances, νέες δυναμικές, πρωτόγνωρες για τον 
άνθρωπο, έναν οργανισμό που κουβαλάει τα γονίδια του νομά-
τροφοσυλλέκτη σε ένα διαφορετικό τοπίο προσαρμογής, στον κυβερνοχώρο. 

Τα ψηφιακά ίχνη του άγνωστου Χ  

Οι ανθρώπινες σχέσεις δεν δύναται να ιδωθούν να ανθίζουν μα μήτε να 
καρποφορούν λίγο αργότερα δίχως να υπάρχει στις ρίζες τους  η 
εμπιστοσύνη, η ασφάλεια, δίχως αυτό το συναίσθημα του οποίου η εγγενής 
φύση- μιας και επισφαλής- έρχεται σε αντίθεση με το περιεχόμενό του, όπως 
αναδεικνύεται και μέσα από τη δουλειά του John Bowlby για τον ασφαλή 
δεσμό στα βρέφη. Ενώ το αίσθημα της εμπιστοσύνης παρέχει ασφάλεια στα 
πλαίσια μιας ανθρώπινης σχέσης επειδή ταυτόχρονα αποτελεί επένδυση, την 
τόσο πρωταρχική όσο και επιτακτική στον άνθρωπο, επιφυλάσσει τον 
κίνδυνο -αν υπάρχει η ανασφάλεια- να διαψευστεί κανείς, να πληγωθεί γιατί 
εμπιστεύομαι σημαίνει αφήνομαι, αφήνομαι στον άλλο… 

Πόσο εύκολο είναι η επιτακτική ανάγκη για διαπροσωπική επαφή να 
οδηγήσει σε υπέρμετρη εμπιστοσύνη χωρίς λογικά ερείσματα, χωρίς να 
αρμόζει στο χώρο, στο χρόνο και στα ιδιαίτερα χαρακτηριστικά του 

                                                           
83 Gane, M. (1991). Baudrillard: critical and fatal theory. Routledge, Chapman & Hall, 

Incorporated. 



89 

κυβερνοχώρου;84 Και γιατί τόση αδυναμία να  αναζητηθεί αυτή η ανθρώπινη 
αλληλεπίδραση πρόσωπο με πρόσωπο στο τρέχον ρεαλιστικό κοινωνικό 
πεδίο; “Μα γιατί το διαδίκτυο είναι ένας εύκολος και άμεσος τρόπος” θα μου 
αντιτείνει κάποιος. “Μα αξίζει το ενδεχόμενο ψυχικό κόστος, η τόσο 
επισφαλής έκθεση του εαυτού για μια διευκόλυνση και μάλιστα ποιοτικά όχι 
πολλά υποσχόμενη;” μπορεί να αναρωτηθεί ξανά κάποιος… Κι αν ακόμα για 
κάποιον δεν είναι σοβαρή η έκπτωση στα ποιοτικά χαρακτηριστικά του 
ανθρώπινου βιώματος, αξίζει αυτή η απώλεια της βλεματικής επαφής, των 
λεπτών αποχρώσεων της φωνής, του χαμόγελου του άλλου για τη 
διευκόλυνση, την ταχύτητα ή τη μαζικότητα και την ποσοτικοποίηση που 
προσφέρει η επικοινωνία στο διαδίκτυο; 

Φαίνεται όντως να ζούμε σε μια εποχή που το ασήμαντο γίνεται σημαντικό. 
Αν και πάντοτε υπήρχαν σύμβολα και τρόποι να προωθήσουμε τον εαυτό 
μας, την κοινωνική μας τάξη και τα ιδιαίτερα ταλέντα μας, ένα πέπλο 
προστασίας κάλυπτε σε κάποιο βαθμό το μεγαλύτερο κομμάτι της 
προσωπικής μας ζωής. Σταδιακά το πέπλο αυτό, συχνά παθολογικό, άρχισε 
να χάνει την αξία του έναντι του μοιράσματος, του ανοίγματος, της έκθεσης. 
Τα "ταμπού" άρχισαν να πέφτουν, το ένα μετά το άλλο και ο άνθρωπος 
άρχισε να επιζητά ένα βήμα στο οποίο να εναποθέσει τη προσωπική του 
εμπειρία, την ιδιαίτερή του άποψη for everyone to witness. Η επιδίωξη των 
"15 λεπτών δημοσιότητας" άρχισε να κερδίζει έδαφος, φτάνοντας σε 
ορισμένες περιπτώσεις να γίνει και αυτό-σκοπός. Ταυτόχρονα και 
αλληλένδετα, αρχίσαμε να ενδιαφερόμαστε όλο και περισσότερο για τα 15 
λεπτά δημοσιότητας των άλλων. Πάντοτε ο άνθρωπος κοιτούσε τους γύρω 
του για να επιβεβαιωθεί, να νιώσει καλύτερος, σωστότερος και ανώτερος 
από αυτούς, κι έτσι δε μπορούσε να αντισταθεί όταν η κλειδαρότρυπα 
άρχισε να μεγαλώνει. Η ζωή των άλλων, είτε τη μοιράζονταν δημόσια 
ηθελημένα, είτε "ξετρυπωνόταν" από τους παπαράτσι, μας ενδιέφερε όλο 
και περισσότερο και ταυτόχρονα, ανατροφοδοτούσε τη διάθεση μας να 
μοιραστούμε κι εμείς τη δική μας ζωή, ή ακόμη και τη κρυφή μας επιθυμία 
να είμαστε τόσο σημαντικοί που να προσπαθούν να "ξετρυπώσουν" και εμάς. 

                                                           
84 όπως επισημαίνει η Danay Boyd (βλέπε παραπομπή στην αρχή του κεφαλαίου), τα 
ιδιαίτερα χαρακτηριστικά των social media που επηρεάζουν δραματικά την ανθρώπινη 
δράση σε αυτά, είναι: visibility, searchability, spreadability και persistence. 



90 

Κι έπειτα ήρθε το διαδίκτυο. 

Είναι άραγε τυχαίο που το YouTube επιτρέπει, ως μέγιστη διάρκεια του 
βίντεο που μπορεί κανείς να ‘ανεβάσει’, τα 15 λεπτά;85 Θεωρούσαμε πάντα 
ότι αυτό στόχευε στη προστασία πνευματικών δικαιωμάτων, αλλά μήπως η 
επιλογή αυτή δεν είναι τόσο "αθώα", μήπως έχει κάτι να μας πει; Για όποιο 
λόγο κι αν συνέβη αυτό, είτε εμπρόθετα είτε τυχαία, ο περιορισμός στη 
μέγιστη διάρκεια, οδήγησε από το βίντεο στο vid, δημιουργώντας νέα 
affordances86. Όποιος κι αν ήταν ο στόχος, φαίνεται ότι η συγκεκριμένη 
πλατφόρμα έδωσε τη δυνατότητα στον καθένα να κυνηγήσει το "όνειρο" που 
έως τότε φυλαγόταν στενά από τα τηλεοπτικά συνεργεία. Απ' τα “τηλε-
παράθυρα” στις "νέες καρτέλες" του Chrome και του Firefox (Internet 
explorer R.I.P.), η μεγαλύτερη διαφορά είναι στην έκταση. Στο κανάλι του 
καθένός -στο YouTube- παρακολουθείς το προσωπικό του ριάλιτι. Κατανοητά 
όλα από το απλό αξίωμα: Monkey see, monkey do. Και όσο τα προβαλλόμενα 
πρότυπα, τα "είδωλα", οι διασημότητες γίνονται όλο και χαμηλότερου 
επιπέδου, τόσο περισσότερο ανησυχητικά θα γίνονται και τα διαδικτυακά 
βίντεο. It's viral. 

Ένα σημαντικό ερώτημα είναι όμως πώς μπορεί να νιώθει κανείς τόσο άνετα 
ώστε να ανοίγεται, να κριτικάρεται και, πολύ συχνά, να γελοιοποιείται μόνος 
του; Το αντιλαμβάνεται άραγε, όπως μπορεί να το αντιληφθεί ο θεατής ή όχι; 
Και ακόμα και αν το αντιλαμβάνεται, μήπως το να βρίσκεται στο επίκεντρο 
της προσοχής εξυπηρετεί μια πιο σημαντική του ανάγκη, ανάγκη για την 
οποία το να γελοιοποιηθεί δε μοιάζει και τόσο μεγάλο τίμημα; Άλλωστε, σε 
αυτό ακριβώς τρέφεται η δημοτικότητα της νέας ατάκας-του-μήνα: "Με 
κράζεις; Με θαυμάζεις!". Εδώ πιστεύω είναι καίριο να εξετάσουμε τι είναι 
                                                           
85  “All YouTube users can upload videos up to 15 minutes each in duration. Users who 
have a good track record of complying with the site's Community Guidelines may be 
offered the ability to upload videos up to 12 hours in length, which requires verifying 
the account, normally through a mobile phone. When YouTube was launched in 2005, it 
was possible to upload long videos, but a ten-minute limit was introduced in March 
2006 after YouTube found that the majority of videos exceeding this length were 
unauthorized uploads of television shows and films. The 10-minute limit was increased 
to 15 minutes in July 2010. If an up-to-date browser version is used, videos greater than 
20 GB can be uploaded”. Πηγή: Wikipedia, http://en.wikipedia.org/wiki/YouTube 
86 Σήμερα εμφανίζεται και η μόδα να διαμοιράζονται οι χρήστες μέσω Facebook vines, 
αστεία βίντεο πολύ μικρής διάρκειας (μερικών δευτερολέπτων). 
http://en.wikipedia.org/wiki/Vine_%28service%29 

http://en.wikipedia.org/wiki/Gigabyte


91 

αυτό που θαυμάζει το ίδιο το άτομο στον εαυτό του. Αν στο βάθος δεν 
υπάρχει κάτι που όντως να θαυμάζει, τότε είναι πιθανό το "κράξιμο" να 
παίζει ένα σημαντικό ρόλο για τη ψυχική του επιβίωση. We are living in 
brand new times, maybe sad… 

Στην αντίπερα όχθη, συχνά στο διαδίκτυο ακολουθείται και η αντίθετη 
πορεία και το σημαντικό γίνεται ασήμαντο. Μια σημαντική δυσκολία του 
ατόμου μπορεί να του μοιάζει πια σχεδόν ασήμαντη αν την επικοινωνήσει σε 
ένα άνοιγμα προς τον Άλλον. Ακόμη, ένα "σημαντικό" πολλών, μπορεί να 
κάνει το "σημαντικό" του ενός να φαίνεται ασήμαντο και κάτι τέτοιο μπορεί 
να είναι ιδιαίτερα υποστηρικτικό. Η αίσθηση της μοναξιάς και της απαξίας 
συχνά περνά από την αντίληψη του ατόμου ότι το μόνο σημαντικό είναι ο 
εαυτός του. Οτιδήποτε μπορεί να μειώσει αυτή την γιγαντιαία σημασία που 
αποδίδουμε στον εαυτό, ίσως μπορεί να οδηγήσει σε μια αποδοχή αυτού ως 
ένα κράμα ιδιαιτεροτήτων, δυνατοτήτων και περιορισμών, στο οποίο δεν 
είναι απαραίτητο να επικεντρωνόμαστε σε τόσο μεγάλο βαθμό τελικά. Ακόμη 
και μια παθητική επικοινωνία συχνά βοηθά να χαμηλώσουμε την ένταση των 
δυσκολιών μας, πόσο μάλλον μια ενεργητική. Και το διαδίκτυο μπορεί να μας 
προσφέρει και τους δύο αυτούς τύπους. Κίνδυνοι; Χιλιάδες. Όπως παντού 
και όπως πάντοτε. Όσο μεγαλύτερη η δυνατότητα, τόσο μεγαλύτερη και η 
πιθανότητα. And that works both ways. Μεγαλύτερη πιθανότητα να βρούμε 
αλήθεια και μεγαλύτερη πιθανότητα να βρούμε ψέμα. Μεγαλύτερη 
πιθανότητα να βοηθηθούμε και μεγαλύτερη να εκμεταλλευτούμε. 
Μεγαλύτερο κέρδος και μεγαλύτερη χασούρα. 

Μοιάζει σαν να βρισκόμαστε σε μια διαρκή αποσταθεροποίηση, μακράν της 
ισορροπίας, στο κατώφλι του Χάους, χρησιμοποιώντας όρους της θεωρίας 
του Prigogine για τα πολύπλοκα συστήματα: “Οι δομές έκλυσης (dissipative 
structures) είναι φυσικές θερμοδυναμικές οντότητες που εμφανίζονται όταν 
ένα σύστημα βρίσκεται μακράν της ισορροπίας. Οι δομές έκλυσης είναι ο 
όρος που χρησιμοποιείται στη χημεία, για να περιγράψει μια ιδιαίτερη 
κατηγορία πολύπλοκων συστημάτων (Davis & Sumara, 2006). Το 
εντυπωσιακό σε αυτές τις δομές είναι ότι έχουν την ικανότητα εξελικτικής 



92 

συμπεριφοράς (Prigogine & Stengers, 1997).”87 . Μήπως η ζωή μας στην αρχή 
του 21ου αιώνα βρίσκεται μπροστά σε μια διχαλωτή διακλάδωση 
(bifurcation point), όπου και το ρίσκο και οι δυνατότητες είναι τεράστιες; 

Το βασικό χαρακτηριστικό των συστημάτων που 
βρίσκονται μακράν της ισορροπίας δεν είναι η 
ομοιόσταση και η αρνητική ανατροφοδότηση, αλλά η 
εξέλιξη διαμέσου των βρόχων θετικής 
ανατροφοδότησης. Οι βρόχοι θετικής 
ανατροφοδότησης πολλαπλασιάζουν τη δράση ενός 
συστήματος. Για παράδειγμα, η αύξηση της ταχύτητας 
σε ένα σύστημα που επιταχύνει, προκαλεί αύξηση του 
ρυθμού επιτάχυνσης. Μια ρόδα που κυλάει στην 
κατηφόρα, κυλάει όλο και πιο γρήγορα. Η θετική 
ανατροφοδότηση ενός συστήματος έχει πάντα 
μεταβατικό και προσωρινό χαρακτήρα (Skyttner, 
2001).88 

Το συνεχές είναι αδυσώπητο. Choose sides and... may the Force be with 
you89. 

 

 

 

 

 

  
                                                           
87 Μπράιλας, Α. (2015). Πολύπλοκα συστήματα και Χάος: κοινωνιο-ψυχολογικές και 
παιδαγωγικές προσεγγίσεις. Έκδοση: Εργαστήριο Δυνητικής Πραγματικότητας, Πάντειο 
Πανεπιστήμιο. 
88 ο.π. 
89 “The expression "May the Force be with you" has achieved cult status and is symbolic 
of the Star Wars legacy. The line has been said by at least one character in each of the 
Star Wars movies”. Πηγή: Wikipedia, 
http://en.wikipedia.org/wiki/May_the_Force_be_with_you 

http://en.wikipedia.org/wiki/Star_Wars


93 

 

 

5 

Cyborgs, 
Transhumanism, 

σημείο Ωμέγα  
 

Tragedy, he perceived, belonged to 
the ancient time.90 

 

Συγγραφική ομάδα κεφαλαίου 

Χριστίνα Γκίνη 

Ελισάβετ Θραβάλου 

Μαρία-Αφροδίτη Δεϊλόγκου 

Σοφία Καρανάσου 

Αλέξης Μπράιλας 

 

  

                                                           
90 George Orwell, 1984. (1949) 



94 

 

Από το humanism στο transhumanism 

Σύμφωνα με το λήμμα της αγγλόφωνης Wikipedia: “Transhumanism is an 
international cultural and intellectual movement with an eventual goal of 
fundamentally transforming the human condition by developing and making 
widely available technologies to greatly enhance human intellectual, physical, 
and psychological capacities” 91. Και σύμφωνα με το βίντεο στο YouTube του 
British Institute of Posthuman Studies 92, στόχος του κινήματος αυτού είναι: 
“To edit our genes, to abolish sufferings”.  

Μία από τις λεγόμενες "ανώτερες λειτουργίες" του ανθρώπου είναι η 
ικανότητα του να οραματίζεται και να στοχάζεται για το μέλλον. Αυτή η ματιά 
προς το μέλλον αλλάζει ποσοτικά και ποιοτικά ανάλογα με τις κοινωνικές 
συνθήκες, τα επιτεύγματα και τους φυσικούς περιορισμούς που ισχύουν για 
την ανθρωπότητα σε κάθε διαφορετική χωρική και χρονική συνθήκη. Η 
ικανότητα αυτή φαίνεται να έπαιζε πάντοτε πολύ σημαντικό ρόλο σε κάθε 
επίτευγμα του ανθρώπου, οδηγώντας τον να χτίσει σπίτια και πόλεις για να 
προστατευτεί από έναν μελλοντικό χειμώνα ή κάποιους μελλοντικούς 
θηρευτές, να στοχαστεί, να φιλοσοφήσει και να δημιουργήσει πολιτεύματα 
για να βελτιώσει τις μελλοντικές συνθήκες, να πολεμήσει για νέα εδάφη. Ο 
Θεός έχτισε την επί γης "βασιλεία" του προσφέροντας μια μελλοντική, μετά 
θάνατον ζωή, σε περιόδους που η αξία της ζωής των ανθρώπων ήταν αρκετά 
περιορισμένη. Μεσαίωνας. Βασανισμοί, θάνατοι, λοιμώδεις ασθένειες, 
δημόσια ικριώματα, δεν έχουν καμία σημασία, η μόνη αξία της ζωής είναι 
μετά τον θάνατο.  

God is dead. God remains dead. And we have 
killed him. How shall we comfort ourselves, the 
murderers of all murderers? What was holiest and 
mightiest of all that the world has yet owned has 
bled to death under our knives: who will wipe this 
blood off us? What water is there for us to clean 
ourselves? What festivals of atonement, what 
sacred games shall we have to invent? Is not the 

                                                           
91 http://en.wikipedia.org/wiki/Transhumanism 
92 https://www.youtube.com/watch?v=bTMS9y8OVuY 



95 

greatness of this deed too great for us? Must we 
ourselves not become gods simply to appear 
worthy of it? 93  

Όταν "σκοτώσαμε το Θεό" αρχίσαμε και πάλι να ασχολούμαστε με τον 
άνθρωπο. Όσο το βιοτικό επίπεδο και το προσδόκιμο ζωής αυξανόταν, δεν 
υπήρχαν πια ικανοί λόγοι να επιζητούμε πια την επουράνια βασιλεία, ήταν 
καιρός να επικεντρωθούμε και πάλι στην επί γης παρουσία μας. Τα νέα 
πιστεύω, η νέα "θρησκεία" θα έπρεπε να έχει στο κέντρο της τον άνθρωπο, 
όμως αυτή τη φορά ο πήχης είχε ανέβει πολύ. Ο χριστιανικός Θεός, τον οποίο 
θα διαδεχόταν πλέον ο άνθρωπος, δεν είχε καμία σχέση με τους παλιούς ημι-
ανθρώπινους θεούς. Αυτός ήταν εξαιρετικά δύσκολο να ξεπεραστεί, μα κάτι 
τέτοιο δεν θα εμπόδιζε τον άνθρωπο από το να προσπαθήσει. Το μόνο που 
φαινόταν να τον κρατά πίσω ήταν η μισή ζωώδης φύση του, η ίδια του η 
εξέλιξη. Αν ήθελε να γίνει ποτέ θεός, αυτή θα έπρεπε να ξεπεραστεί. Θα 
έπρεπε να ξεκινήσει να ελέγχει το μυαλό του. Με το βλέμμα στραμμένο προς 
το μέλλον, ξεκίνησε να οραματίζεται τη βασιλεία του Νου, το σημείο οπού δε 
θα ήταν πια ένας φθαρτός, πεπερασμένος άνθρωπος, κατευθυνόμενος από 
το ένστικτο επιβίωσης, αλλά θα μπορούσε να αποδώσει στον εαυτό του τα 
σκήπτρα της απόλυτης Γνώσης, της απόλυτης Δύναμης και Ευμάρειας και, 
φυσικά, της Αιωνιότητας, Ο μετά-μοντέρνος αυτός Φαραώ κατάλαβε πως τα 
εργαλεία που θα χρειαστεί για τη νέα αυτή του βασιλεία δε μπορούσαν να 
είναι πια πέτρες, τσεκούρια, σπαθιά, ούτε καν ο Λόγος. Έπρεπε να 
δημιουργήσει μια νέα επανάσταση που θα τον βοηθούσε να επικρατήσει, 
την τεχνολογική επανάσταση. 

We are in the process of redesigning what it is to be human94 

Από τις αρχές του 20ου αιώνα, πολλοί δημιουργοί, κυρίως συγγραφείς και 
φιλόσοφοι, άρχισαν να ανησυχούν για το τι θα επιφύλασσε το μέλλον του 
ανθρώπου. Ακόμη και σήμερα, τέτοια έργα βρίσκονται κάτω από τη ταμπέλα 
του "Sci-Fi" (συντομογραφία του "Science Fiction"). Όμως, έναν αιώνα μετά, 
δε μοιάζουν πια "Επιστημονική Φαντασία", μα "Επιστημονικό Μέλλον". Και 
αν ο 20ος αιώνας φαίνεται εξαιρετικά μακρινός, αρκεί να θυμηθούμε τα 
καλλιτεχνικά έργα των προηγούμενων δεκαετιών και να αναλογιστούμε πόσο 
μη ρεαλιστικά μας φαίνονταν επιτεύγματα που πλέον αναγνωρίζουμε ότι δεν 
                                                           
93    Friedrich Nietzsche, The Gay Science. (1882), emphasis added 
94   https://www.youtube.com/watch?v=bTMS9y8OVuY 

https://www.youtube.com/watch?v=bTMS9y8OVuY


96 

βρίσκονται πολύ μακριά. Τα Cyborgs δεν απέχουν ποιοτικά από τα πλήρως 
ελεγχόμενα από το μυαλό "βιονικά" προσθετικά μέλη. Τα ρομπότ γίνονται 
ολοένα και πιο πολύπλοκα και ικανά για περισσότερη αυτονομία. Η "εικονική 
πραγματικότητα"; Η "τεχνητή νοημοσύνη"; 95 Δεν είναι η διαφορά μεταξύ 
"επιστημονικής φαντασίας" και πραγματικότητας μονάχα ποσοτική πια; Ένα 
ιδιαίτερα από τα κοινά χαρακτηριστικά των καλλιτεχνικών αυτών 
δημιουργημάτων ήταν η υπόσχεση που φαίνεται να παρείχε το εκάστοτε 
καθεστώς ή κοινωνική δομή, της μακροβιότητας, της ευτυχιας ή συχνότερα 
της έλλειψης δυστυχίας, της παραγωγικότητας ή της ισότητας, του τέλους εν 
γένει των “δεινών” της ανθρωπότητας (με εξάιρεση ίσως τη ματιά της ταινίας 
“Matrix” όπου ένας “τέλειος ανθρώπινος κόσμος” όπου “κανείς δεν υπέφερε 
και όλοι ήταν χαρούμενοι” περιγράφεται από τον “Agent Smith” ως 
“καταστροφή”). Αυτες οι ουτοπικές υποσχέσεις κατέληγαν σε δυστοπικές 
κοινωνίες, σύμφωνα τουλάχιστον με έργα όπως το “1984”, το “Fahrenheit 
451”, το “Θαυμαστό Νέο Κόσμο”, το “THX 1138”, το “Equilibrium” και πολλά 
άλλα. Ήταν άραγε τέτοιοι δημιουργοί “προφήτες” ή απλά απαισιόδοξοι; Ήταν 
ρεαλιστές ή πεσιμιστές; Πώς θα είναι τελικά ο κόσμος του Transhuman; 

 

Cyborg ή το σημάδι της τεχνολογίας 

 

                                                           
95 Μια απλή αναζήτηση στο Google όλων των παραπάνω όρων αρκεί για να πείσει 
οποιονδήποτε πως οι τεχνολογίες αυτές είναι πλέον εδώ. Αν μπορούσαμε να 
αναπαράγουμε την αναζήτηση των ίδιων όρων πριν δέκα χρόνια τα αποτελέσματα θα 
περιορίζονταν σε "μελλοντολογικές" υποθέσεις, πλέον όμως δε θα δούμε φιλοσοφικές 
αναζητήσεις, αλλά προϊόντα. 



97 

Εικόνα "Creación de Adán (Miguel Ángel)" by Michelangelo Buonarroti. Τοποθεσία: 
Sistine Chapel ceiling. Η εικόνα απεικονίζει τον ανθρώπινο εγκέφαλο ως υπόβαθρο της 
θεϊκής φιγούρας.. 

  

Εικόνα βασισμένη στη “Δημιουργία του Αδάμ” του Μικελάντζελο. Το ανθρώπινο χέρι 
έχει αντικασταθεί από έναν τεχνητό βραχίονα. Η παράγωγη εικόνα κυκλοφορεί ευρέως 
στο διαδιαδίκτυο σε σελίδες που αναφέρονται στο transhumanism και το technological 
singularity. Η παράγωγη εικόνα κυκλοφορεί σε διαφορετικές παραλλαγές, συνιστώντας 
ένα “διαδικτυακό μιμίδιο” (internet meme), όπως φαίνεται και στην επόμενη εικόνα. 

Τι είναι το Cyborg; Μήπως είναι ένα ρομπότ με ανθρώπινα χαρακτηριστικά; Ή 
είναι το αντίθετο; Ένας άνθρωπος με τα σημάδια της τεχνολογίας πάνω του. 
Ναι, είναι ωραίο να τα αποκαλούμε σημάδια. Ο άνθρωπος δεν είναι cyborg, 
απλά κουβαλάει πάνω του κάποια σημάδια της εποχής του, σημάδια της 
τεχνολογίας. Το είδος μας από την αρχαιότητα χρησιμοποιούσε αντικείμενα 
ως προέκταση του σώματος, αντικείμενα που ήταν χρήσιμα στο κυνήγι και σε 
άλλες σημαντικές διαδικασίες επιβίωσης. Στην ψηφιακή εποχή την οποία 
διανύουμε, το ανθρώπινο είδος περνά από μία διαφορετική δοκιμασία και 
προσαρμογή με τις ηλεκτρονικές συσκευές να αποτελούν πλέον την 
προέκταση του σώματός μας. Ένας τεράστιος όγκος πληροφοριών 
αποθηκεύεται σε μία συσκευή η οποία χωρά στην παλάμη μας και η φωνή 
μας μπορεί να φτάσει στην άλλη άκρη του πλανήτη μέσα σε κλάσματα του 
δευτερολέπτου. Εκμηδενίζοντας τις αποστάσεις, μία σκέψη μας ή μία ευχή 
μας ή μία εικόνα είναι δυνατόν να μεταφερθεί στην άλλη άκρη της γης… ή 



98 

ίσως ακόμα παραπέρα, στη νοόσφαιρα96, στο σημείο Ωμέγα του Teilhard de 
Chardin. Μπορούμε πλέον να μιλήσουμε για μία επίγεια σκουληκότρυπα97 
όπου ο χρόνος αποκτά μία άλλη διάσταση; “It’s not that machines are taking 
over, they are helping us to be more human” σημειώνει με αισιοδοξία η 
Amber Case98. Η ανθρώπινη μας διάσταση, με τη βοήθεια των μηχανών 
βελτιώνεται, δεν κινδυνεύει. Η επικοινωνία μεταξύ των ανθρώπων 
εξακολουθεί να υπάρχει και να είναι ουσιαστική, και ας αλλάζει ο τρόπος. 

Εκπληκτικό είναι το πως ο ανθρώπινος εγκέφαλος επινόησε τεχνολογία που 
άλλαξε την ίδια του την εξέλιξη και την εξέλιξη ολόκληρου του πλανήτη. Αν 
αναλογιστεί κανείς την πορεία του ανθρώπου στη γη, θα διαπιστώσει ότι οι 
τεχνολογικές εξελίξεις συνέβαιναν σε σύντομα χρονικά διαστήματα και οι 
νέες αυτές ανακαλύψεις επηρέαζαν αλυσιδωτά και ταχύτατα τη ζωή μας99. Τι 
πιο εφευρετικό λοιπόν θα ανακαλύψει ακόμα ο άνθρωπος και τι αλλαγές 
άραγε μας επιφυλάσσει το μέλλον; 

 

                                                           
96 http://en.wikipedia.org/wiki/Noosphere 
97 http://en.wikipedia.org/wiki/Wormhole 
98 http://www.ted.com/talks/amber_case_we_are_all_cyborgs_now 
99 σε αντιστοιχία με την φυλογένεση των ειδών και την οντογένεση των οργανισμών. 
Βλέπε και τη θεωρία περί της διάστικτης ισορροπίας (Punctuated equilibrium) του 
Stephen Jay Gould (http://en.wikipedia.org/wiki/Punctuated_equilibrium).  



99 

Ένα cyborg, ένας κυβερνο-οργανισμός (“cybernetic organism”), είναι 
σύμφωνα με τη Wikipedia: “a theoretical or fictional being with both organic 
and biomechatronic parts“100. Κυβερνο-οργανισμός είναι μία μείξη 
ανθρώπου και μηχανής. Οι συσκευές αντί για προέκταση του σώματός μας 
θα είναι τοποθετημένες κυριολεκτικά μέσα στον οργανισμό μας. 
Φανταστείτε για παράδειγμα ένα “τσιπάκι” τοποθετημένο στον εγκέφαλο με 
δυνατότητες ηλεκτρονικού υπολογιστή, ένα είδος τεχνητής νοημοσύνης. 
Σύμφωνα με την ομιλία της ανθρωπολόγου Amber Case στο TED: We are all 
cyborgs now 101, τώρα πια είμαστε όλοι cyborg. Έχουμε μηχατρονικές 
επεκτάσεις. Προέκταση της παλάμης μας είναι το smartphone. Δεν μπορούμε 
να το αποχωριστούμε… Αν το χάσουμε, βιώνουμε την απώλεια ενός μέλους 
του σώματός μας, έχουμε άγχος και ανησυχία, νιώθουμε ότι κάτι μας λείπει, 
δεν είμαστε ολόκληροι.  

Οι ερευνητές περιγράφουν αυτή τη νέα πραγματικότητα με τον όρο 
“Phantom Text Syndrome102” ή “Phantom Vibration Syndrome103”, 
περίπτωση όπου ακούς τον ήχο του τηλεφώνου σου ή το νιώθεις να δονείται 
ενώ δεν υπάρχει καμία ειδοποίηση ή κανένα ‘νέο μήνυμα’. Αυτά τα ψευδή 
ερεθίσματα του νέου μας άκρου δεν είναι τόσο σπάνια όσο θα θέλαμε 
πιθανά να πιστεύουμε, ιδιαίτερα στους νεότερους και φαίνεται εν τέλει να 
μην προκαλούν ιδιαίτερη δυσφορία στα άτομα (βλ. Drouin,et al. 2012)104. Το 
1998, ο Vilayanur S. Ramachandran βρήκε μια απάντηση για να σταματήσει 
τις συνέπειες ενός παραδόξου του ανθρώπινου εγκεφάλου, του 
ονομαζόμενου Phantom Limb. Ο εγκέφαλος ενός ακρωτηριασμένου ατόμου 
συνεχίζει να πιστεύει πως το χαμένο άκρο βρίσκεται ακόμη στη θέση του. Το 
"σφάλμα" αυτό του εγκεφάλου δημιουργεί έντονους πόνους στο άτομο, τους 
οποίους κανείς δεν είχε καταφέρει μέχρι τότε να ανακουφίσει. Η λύση ήταν 
απλή: Ένα κουτί και ένα κάτοπτρο105. Το υπάρχον άκρο καθρεφτιζόταν ώστε 
ο εγκέφαλος να παραπλανηθεί πιστεύοντας ότι το καθρέφτισμα αυτό ήταν το 
χαμένο άκρο. Οι ελεύθερες κινήσεις που το άτομο μπορούσε να κάνει με το 

                                                           
100 http://en.wikipedia.org/wiki/Cyborg 
101 http://www.ted.com/talks/amber_case_we_are_all_cyborgs_now 
102 http://time.com/3855911/phone-addiction-digital-distraction/ 
103 http://www.npr.org/sections/alltechconsidered/2013/09/30/226820044/phantom-
phone-vibrations-so-common-they-ve-changed-our-brains 
104 Drouin, M., Kaiser, D. H., & Miller, D. A. (2012). Phantom vibrations among 
undergraduates: Prevalence and associated psychological characteristics.Computers in 
Human Behavior, 28(4), 1490-1496. 
105 http://en.wikipedia.org/wiki/Mirror_box 

http://en.wikipedia.org/wiki/Vilayanur_S._Ramachandran
http://en.wikipedia.org/wiki/Mirror_box


100 

ένα του άκρο, οδηγούσαν στο να "χαλαρώσει" το άκρο-φάντασμα και να 
σταματήσει να στέλνει σήματα πόνου στον εγκέφαλο. Τι γίνεται στην εποχή 
που το χαμένο μου άκρο είναι το smartphone; Τι καθρέφτη θα πρέπει να 
χρησιμοποιήσω για να μειώσω τον πόνο που μου προκαλεί αυτός ο χαμός;  Ή 
μήπως ήταν ο χαμός κάποιου άλλου άκρου που το smartphone ανακουφίζει 
μέσω του “μαύρου καθρέφτη” του;  

Πόσο cyborgs είμαστε; Πόση τεχνητή νοημοσύνη κουβαλάμε στη τσέπη μας; 
Πόσα ρομπότ μας υπηρετούν; Η τεχνολογία έχει γίνει μια προέκταση του 
εαυτού μας, Ο υπολογιστής λίγο παλιότερα και πλέον το κινητό τηλέφωνο, 
βρίσκονται πάντα εκεί για να μας υπηρετήσουν. Οι εφαρμογές που 
κουβαλάμε μαζί μας μπορούν να μας ενημερώσουν για τους παλμούς της 
καρδιάς μας και για τις θερμίδες που μόλις χάσαμε, να μας ταξιδέψουν 
τρισδιάστατα στα μεγαλύτερα αξιοθέατα του κόσμου, να μας επιτρέψουν να 
βρούμε και να επικοινωνήσουμε με κάποιον που κατοικεί στην άλλη άκρη 
της Γης. Και τίποτα από αυτά δεν είναι κάτι το εξεζητημένο, είναι μονάχα οι 
εφαρμογές που χρησιμοποιούμε λίγο-πολύ όλοι μας.  

We are already in a symbiotic relationship with technology 106  

Αυτή η συμβιωτική σχέση φαίνεται να περιλαμβάνει σε μεγαλύτερο βαθμό 
το μυαλό μας και συνάμα, να το αναδιαμορφώνει 107. Βασιζόμαστε όλο και 
περισσότερο στη τεχνολογία για να θυμηθούμε τα ραντεβού μας, για να 
αναζητήσουμε οποιαδήποτε πληροφορία, να ενημερωθούμε και να 
μορφωθούμε. Δε χρειάζεται πλέον να προσπαθούμε να συγκρατήσουμε και 
πολλά. Σίγουρα αυτό μοιάζει απελευθερωτικό. Γιατί να στηριχτώ σε ένα 
ατελές εργαλείο όπως το μυαλό μου και στο κάτω-κάτω γιατί να το κουράσω 
με περιττές λεπτομέρειες; Έχω έναν νέο, εξωτερικό λοβό στον εγκέφαλο μου 
ο οποίος, πολύ σαν τους εσωτερικούς, είναι παντού και πάντα μαζί μου. 
Σύντομα δε, θα υπερνικήσω τους περιορισμούς που η εξωτερική του ύπαρξη 
μου προκαλεί, εμφυτεύοντας τον εντός μου108. Τεχνητή Νοημοσύνη, ή 
αλλιώς η απόλυτη Γνώση.109  

                                                           
106  https://www.youtube.com/watch?v=bTMS9y8OVuY 
107 Λόγω της πλαστικότητας του εγκεφάλου. Βλ. 
http://en.wikipedia.org/wiki/Neuroplasticity 
108 Βλ. και http://www.ted.com/talks/ray_kurzweil_get_ready_for_hybrid_thinking 
109 Matrix - I know kung fu,  https://www.youtube.com/watch?v=6vMO3XmNXe4 

https://www.youtube.com/watch?v=bTMS9y8OVuY
http://en.wikipedia.org/wiki/Neuroplasticity


101 

Όμως δεν είναι μόνο πληροφορία που η τεχνολογία μου παρέχει. Είναι και 
εμπειρία, εικόνες, νέα περιβάλλοντα. Αυτή τη στιγμή μπορώ να βρίσκομαι 
ταυτόχρονα σε τρία συνέδρια, να χαζεύω κάθε γωνία του "Βασιλείου του 
Bhutan", και να βλέπω σε πραγματικό χρόνο τον φίλο μου να λιάζεται στις 
παραλίες της Καραϊβικής. Όπως λέει το μότο του Google Sightseeing: “Why 
bother seeing the world for real?”110.Σύντομα, θα μπορώ να κατέχω 
εξοπλισμό και πόρους ώστε να βλέπω λίγο πιο ρεαλιστικά όλα όσα ήδη 
απολαμβάνω. Θα μπορώ να “βρίσκομαι εκεί” και ακόμη, να δημιουργώ εγώ 
ο ίδιος αυτό το "εκεί", να δημιουργώ το δικό μου κόσμο, σταδιακά όλο και 
πιο ρεαλιστικό και πραγματικό. Και θα μπορώ να δω τους κόσμους των 
άλλων και να προσκαλέσω και άλλους στον δικό μου κόσμο, να 
επικοινωνήσω με έναν εντελώς διαφορετικό τρόπο το βίωμα μου, τη 
πραγματικότητα και τη φαντασία μου111. Ως εικόνα πλέον. Και μια εικόνα δεν 
αξίζει όσο χίλιες λέξεις; 

Όχι πολλά χρόνια πριν, αρχίσαμε να ασχολούμαστε με τις δυνατότητες του 
σώματος μας. Θελήσαμε να ελέγξουμε το σώμα μας και τους πληθυσμούς, 
ώστε να προάγουμε την υγεία και την ευμάρεια. Τώρα φαίνεται να 
απασχολούμαστε ξανά με τους περιορισμούς του φυσικού, βιολογικού μας 
σώματος. Η αποκωδικοποίηση του γονιδιώματος έγινε η νέα δυνατότητα για 
τον άνθρωπο. Έκτοτε προσπαθεί να αναγνωρίσει της πηγές της δυστυχίας, 
όχι πια στον πολιτισμό όπως έκανε ο Freud στα 1930 112, αλλά στα γονίδια 
μας. Η ψυχοφαρμακολογία υπόσχεται εδώ και χρόνια να μας κάνει πιο 
ευτυχείς. Οι αμέτρητες έρευνες που διεξάγονται αυτή τη στιγμή στοχεύουν 
να επιτύχουν το τέλος της δυστυχίας χτυπώντας την στο βασικό της επίπεδο: 
πριν καν εκδηλωθεί. Έχουμε καταφέρει να γεννούμε ανθρώπους σε 
περιπτώσεις όπου η φυσική επιλογή δε θα το επέτρεπε.  Έχουμε καταφέρει 
να αναγνωρίζουμε ήδη μέσα από τη μήτρα αρκετές ασθένειες και να 
τερματίζουμε μια δύσκολη και πιθανά σύντομη ζωή πριν αυτή εκδηλωθεί. 
Κάθε νέα ανακάλυψη θα υπηρετεί το στόχο της βελτιωμένης εικόνας του 
πληθυσμού. Το τέλος της δυστυχίας. 

Ο άνθρωπος θα έχει πλέον τη δυνατότητα να σκέφτεται τόσο γρήγορα και 
άριστα όσο ακριβώς και ενσώματος, πρόσθετος υπολογιστής του. Το σώμα 

                                                           
110 http://googlesightseeing.com/ 
111 Για μια ανάλυση των δυνατοτήτων της εικονικής πραγματικότητας, βλ. 
https://www.youtube.com/watch?v=GWcn6yc8HT0 
112 Sigmund Freud, Πολιτισμός, πηγή δυστηχίας. (1η έκδοση, 1930). 

http://googlesightseeing.com/
https://www.youtube.com/watch?v=GWcn6yc8HT0


102 

του γίνεται άφθαρτο. Θα μας ρωτούν : “Πόσα χρόνια θα θέλατε να ζήσετε 
κύριε; Στα 100 γίνεται καλύτερη τιμή, για τα 200 θα χρειαστεί να πληρώσετε 
κάτι παραπάνω, αλλά 100 χρόνια επιπλέον είναι αυτά!” , ” Και τα παιδιά σας 
τι χρώμα μάτια θέλετε να έχουν; Σε ποιον να μοιάζουν; Και πόσο 
ευτυχισμένα να είναι; ” . Όλα θα μπορούμε να τα παραγγείλουμε. Ακόμη και 
την ψυχολογική διάθεση των απογόνων μας. Φανταστείτε έναν κόσμο με 0 
κατάθλιψη, 0 φόβο, 0 πόνο. Η τέλεια συνταγή... Σαν μια καλοκουρδισμένη 
μηχανή, σαν ένα ρομπότ δημιουργημένο για την τελειότητα… Μοιάζει σαν η 
ανθρωπότητα να παλεύει να ξεχάσει το σκληρό εαυτό της. Όμως, γιατί να 
μας ενδιαφέρει να φτιάξουμε τις σούπερ τροφές και να έχουμε τη σούπερ 
ζωή αφού ακόμα δεν έχουμε λύσει πολύ βασικά μας θέματα. (φτώχια, 
εγκληματικότητα, εκμετάλλευση); Γιατί να μην υπάρχουν και γι’ αυτά τα 
θέματα οι σούπερ λύσεις; 

Ύβρις 

Και ο άνθρωπος που είναι σε όλα αυτά; Μόνο στο στύψιμο του μυαλού για 
τη δημιουργία των νέων μηχανών; Μόνο σε αυτό θα συμβάλλουμε; Μήπως 
κυνηγώντας τόσο τις μηχανές χάνουμε τον άνθρωπο; Μήπως ξεχνάμε τη 
βιολογική μας προέλευση και την ουσία της ύπαρξής μας; Με όλους αυτούς 
και με πολλούς άλλους τρόπους προσπαθούμε να υπερβούμε τη φυσική μας 
ύπαρξη, τους περιορισμούς του ανθρώπινου είδους.  Η δίψα του ατόμου για 
συνεχή βελτίωση ή ίσως και η απληστία του, έχει φέρει την ανθρωπότητα 
μπροστά στο μεγάλο όραμα του transhumanism που μπορεί να μετατραπεί 
σε ένα νέο εφιάλτη ευγονικής. Super Longevity, Super Intelligence, Super Well 
Being. Αυτά τα τρία θεμέλια του transhumanism υπόσχονται να μεταφέρουν 
τον άνθρωπο σε έναν νέο πιο βελτιωμένο κόσμο όπου τα γερατειά δεν θα 
αποτελούν πλέον έναν επερχόμενο κίνδυνο, η ατομική  νοημοσύνη θα έχει 
υπερβεί κατά πολύ τα ανθρώπινα όρια της και η ευδαιμονία θα εξαρτάται 
από την οικειοθελή γενετική τροποποίηση των απογόνων μας. Μπροστά σε 
έναν υπεράνθρωπο με περισσότερη τεχνολογία από κάθε προηγούμενη 
εποχή ενσωματωμένη πάνω του, ικανό να εναντιωθεί ακόμα και στο χρόνο. 

Η ύβρις ήταν βασική αντίληψη της κοσμοθεωρίας των 
αρχαίων Ελλήνων. Όταν κάποιος, υπερεκτιμώντας τις 
ικανότητες και τη δύναμή του, συμπεριφερόταν με βίαιο, 
αλαζονικό και προσβλητικό τρόπο απέναντι στους άλλους, 
στους νόμους της πολιτείας και κυρίως απέναντι στον 
άγραφο θεϊκό νόμο -που επέβαλλαν όρια στην ανθρώπινη 
δράση-, θεωρούνταν ότι διέπραττε «ὕβριν», δηλ. 



103 

παρουσίαζε συμπεριφορά με την οποία επιχειρούσε να 
υπερβεί τη θνητή φύση του και να εξομοιωθεί με τους 
θεούς, με συνέπεια την προσβολή και τον εξοργισμό τους.Η 
βίαια, αυθάδης και αλαζονική αυτή στάση/συμπεριφορά, 
που αποτελούσε για τον αρχαίο ελληνικό κόσμο παραβίαση 
της ηθικής τάξης και απόπειρα ανατροπής της κοινωνικής 
ισορροπίας και γενικότερα της τάξης του κόσμου, 
πιστευόταν ότι (επαναλαμβανόμενη, και μάλιστα μετά από 
προειδοποιήσεις των ίδιων των θεών) οδηγούσε τελικά 
στην πτώση και καταστροφή του «ὑβριστοῦ»113 

Όπως λέει κι ο Joel Oesch, “Consider how transhumanist terminology echoes 
classic religious thought about the afterlife: a place that is eternal, where one 
understands all things, and sadness is no more”114. Αυτή η υπόσχεση της 
μεταθάνατον ζωής φαίνεται να περνά πλέον στα χέρια του ανθρώπου, μέσω 
της τεχνολογίας. Το δαγκωμένο μήλο που τον έδιωξε απ’ τον Παράδεισο 
αναπαρίσταται πλέον πάνω σε ηλεκτρονικούς υπολογιστές, μήπως για να του 
δώσει την υπόσχεση ότι θα του επιστρέψει τον Παράδεισο εδώ, στη Γη;  

Ίσως αυτό το "ζοφερό" μέλλον που φανταζόμαστε να είναι αποτέλεσμα των 
ερεθισμάτων όλης αυτής της καλλιτεχνικής κατηγορίας που ονομάζουμε 
"Επιστημονική Φαντασία". Μπορεί ο νέος, μελλοντικός άνθρωπος να είναι εν 
τέλει καλύτερος απ' τον παλιό, να είναι χαρούμενος και ελεύθερος, και 
ενσυναισθητικός και λίγο-πολύ οτιδήποτε θελήσει να είναι. Μπορεί να μην 
είναι τελικά και τόσο κακό για τον άνθρωπο να γίνει ο νέος, αλάθητος, 
τέλειος, απόλυτος θεός. Το να σκέφτεσαι έτσι το μέλλον ίσως είναι 
απελευθερωτικό. Σκέφτεσαι ότι εκεί μπορεί να υπάρχουν οι δυνατότητες και 
οι λύσεις που ζητάς. Λες πάντα το μέλλον θα είναι κάπως καλύτερο. Και ναι 
ίσως αυτό να ισχύει. Ίσως η ιδέα του transhumanism εκφράζει αυτή την 
ανθρώπινη ανάγκη. Αυτή τη συνεχή πίστη και ελπίδα ότι η ζωή είναι μια 
αέναη γραμμή που πυκνώνει όσο μεγαλώνει… όπως πυκνώνουν οι εμπειρίες, 
οι πληροφορίες, οι σελίδες της ιστορίας του κόσμου. Η ανθρώπινη φύση 
όμως είναι πιθανό να μην είναι πλασμένη για μια τέτοια δυνατότητα, να μη 
μπορεί να ελέγξει τη Δύναμη που με τόσο πάθος επιζητεί να κατακτήσει στο 
μέλλον, μπορεί να είναι ακόμη πολύ νέα γι' αυτήν. Είναι πιθανό να πετάξει 

                                                           
113 Πηγή: Βικιπαίδεια 
114 Πηγή: http://blogs.cui.edu/core/2015/04/27/ what-does-it-mean-to-be-
transhuman/#more-2106  

http://blogs.cui.edu/core/2015/04/27/what-does-it-mean-to-be-transhuman/#more-2106
http://blogs.cui.edu/core/2015/04/27/what-does-it-mean-to-be-transhuman/#more-2106
http://blogs.cui.edu/core/2015/04/27/what-does-it-mean-to-be-transhuman/#more-2106


104 

πολύ κοντά στον ήλιο. Και τα φτερά της φαίνεται να μην έπαψαν ποτέ να 
είναι κέρινα. 

 

Αν πραγματικά πούμε ότι στο επίκεντρο αυτής της συζήτησης βρίσκεται η 
τεχνολογία, ίσως η τεχνολογία να υπάρχει για να μας κάνει πιο ανθρώπινους. 
Για παράδειγμα, η βίωση της ψηφιακής μας περσόνας, του avatar μας. Συχνά 
η digital ζωή μας αναλώνεται σε μια συνεχή προσπάθεια ελέγχου και 
προβολής του ποιοι νομίζουμε ότι είμαστε ή πως θα θέλαμε να 
παρουσιαζόμαστε. Το θέμα είναι πως θα αντιστρέψουμε την κατάσταση. Πως 
αντί να προβάλουμε online το ποιοι νομίζουμε ότι είμαστε ή θα θέλαμε να 



105 

δείχνουμε, να χρησιμοποιούμε το σύνολο των εμπειριών μας (face-to-face 
και virtual) για να καταλάβουμε ποιοι είμαστε. Ας κάνουμε ένα νοητικό 
πείραμα. Ας φανταστούμε όλοι μια απώλεια. Μια ψηφιακή απώλεια. Έστω 
ότι μια μέρα χάνουμε όλα τα ψηφιακά μας αρχεία, φωτογραφίες, κείμενα και 
άλλα ψηφιακά αποτυπώματά μας. Χάνουμε ολοκληρωτικά τα ψηφιακά μας 
αρχεία. Πράγματι όταν όλα τα αρχεία σου είναι σε μια ακριβή μικρή 
συσκευούλα, τότε μπορεί να χαθούν κάποτε. Το κρίσιμο ερώτημα είναι γιατί 
να είμαστε τα αρχεία μας? Γιατί οι διακοπές, οι στιγμές, τα γενέθλια έγιναν οι 
φωτογραφίες μας? Οι στιγμές και οι ζωή είναι κάτι που υπάρχει ανεξάρτητα 
από το αν κάποιος το καταγράφει ή το αποτυπώνει. Πολλοί άνθρωποι 
σήμερα δεν ζούμε τις στιγμές μας, απλά τις αποτυπώνουμε σε φωτογραφίες 
με στημένα χαμόγελα. 

Ο Sir Ken Robinson επισημαίνει εύστοχα:  

We really live in two worlds, don't we? There's a world 
that exists whether or not you exist [...] But there's 
another world that exists only because you exist [...] The 
world that came into being when you did.115   

Αυτός ο δεύτερος κόσμος στον οποίο αναφέρεται ο Robinson, δε 
περιλαμβάνει μόνο το μυαλό μας, αλλά το σύνολο της εμπειρίας μας, των 
αλληλεπιδράσεων μας, των ερεθισμάτων όλων των αισθήσεων μας. Τα 
δημιουργήματα αυτού του κόσμου δεν είναι μονάχα νοητικά, αλλά ένα 
συνονθύλευμα ενσώματης δραστηριότητας, βιωμάτων, περιορισμών, παθών, 
λαθών και μη λεκτικών ερεθισμάτων. Είμαστε σίγουροι πως αυξάνοντας τις 
δυνατότητες του μυαλού μας ο κόσμος αυτός δε θα χαθεί; Ότι η 
"ατομικότητα" θα διατηρηθεί ώστε να συνεχίσει να ανανεώνει τον πρώτο 
από τους δυο αυτούς κόσμους; Μα, αυτή η ίδια η ατομικότητα δεν είναι που 
προκαλεί συχνά πόνο; 

How intelligent are you? or How are you intelligent? και τελικά How are we 
intelligent? Ένα εκπληκτικό βίντεο 8 λεπτών πάνω σε μια ομιλία του Ken 
Robinson116. Ένα βίντεο που μας κάνει να θέλουμε να είμαστε περισσότερο 
human και λιγότερο transhuman. Η, ίσως, να είμαστε transhuman, αλλά με 
έναν διαφορετικό τρόπο από αυτό με τον οποίο ορίζεται σήμερα σε κάποια 

                                                           
115 https://www.youtube.com/watch?v=5oS9h3S3VK0 
116 https://www.youtube.com/watch?v=5oS9h3S3VK0 

https://www.youtube.com/watch?v=5oS9h3S3VK0


106 

φιλοσοφικά σαλόνια της Βρετανίας. Και όπως σημειώνει ο Ken Robinson: 
“Civilization is a race between education and catastrophe… And the more 
standardized our education systems become, the less amenable they are to 
allowing us to make those explorations”. 

Αυτά που μας ανθρωπεύουν είναι η γέννηση, ο έρωτας, η αρρώστια και ο 
θάνατος. Και πετάμε έξω το μισό μας εαυτό. Προσπαθούμε να ξορκίσουμε 
τον πόνο, τη θλίψη και τη δυσκολία, ξεχνώντας πως αυτά είναι που μας 
αναγεννούν. Αυτά μας διδάσκουν και μας ενώνουν με την ανωτερότητα της 
ύπαρξής μας.  

Heartbreak is how we mature; yet we use the word 
heartbreak as if it only occurs when things have gone 
wrong: an unrequited love, a shattered dream… But 
heartbreak may be the very essence of being human, of 
being on the journey from here to there, and of coming to 
care deeply for what we find along the way […] There is 
almost no path a human being can follow that does not 
lead to heartbreak.117 

Η ατέλειά μας είναι η ομορφιά μας. Η μοναδικότητά μας είναι το αντίδοτο 
στη  μονότονη ομοιομορφία της τελειότητας. Προσπαθώντας να γίνουμε θεοί 
, χάνουμε την ουσία του να είμαστε άνθρωποι. Και γινόμαστε transhuman, 
και χάνουμε το human. Από το δρόμο για το σημείο Ωμέγα, για τη νοόσφαιρα 
και την ολοκλήρωση του ανθρώπου, όπως το οραματίστηκε ο Teilhard de 
Chardin στις αρχές του 20ου αιώνα, στο transhumanism. Η συνέχεια στις 
οθόνες μας… Αυτός ο κόσμος που αλλάζει με τρομάζει… 

They now have computers that can take all the words that 
appear in print and perform massive analyses of how the 
use of language has changed. What these analyses show 
is that, contrary to what we think in our psychologized 
culture, we aren’t using more emotional words now than 
we used in the early part of the century, and the words 
we actually use have changed. The roaring ’20s were the 
high point for words that expressed happiness; the World 
War II years were the era in which sadness was most 

                                                           
117 David Whyte (2015) Consolations: The Solace, Nourishment and Underlying Meaning 
of Everyday Words 

http://en.wikipedia.org/wiki/Omega_Point
http://en.wikipedia.org/wiki/Pierre_Teilhard_de_Chardin
http://en.wikipedia.org/wiki/Pierre_Teilhard_de_Chardin


107 

frequently expressed. But the last part of the 20th century 
saw a dramatic increase in the use of words 
communicating fear. In 2008, the last year of the study, 
we used more fearful words than during any year in the 
last century.118 

  

                                                           
118 Mary Pipher on Psychotherapy in the Age of Overwhelm, 
http://www.psychotherapynetworker.org/magazine/currentissue/item/2632-
psychotherapy-in-the-age-of-overwhelm   
 

http://www.psychotherapynetworker.org/magazine/currentissue/item/2632-psychotherapy-in-the-age-of-overwhelm
http://www.psychotherapynetworker.org/magazine/currentissue/item/2632-psychotherapy-in-the-age-of-overwhelm


108 

 

Αντί επιλόγου: από τη γνώση στο συν-ειδέναι 

Το φόρεμα είναι μπλε-μαύρο ή άσπρο-χρυσό; 
(The dress - viral phenomenon). Ξεκινήσαμε με 
μια αποκάλυψη που με τάραξε συθέμελα. 
Ήμουν βέβαιος ότι το φόρεμα είναι άσπρο-
χρυσό. Όταν είχα δει τη φωτογραφία να 
κυκλοφορεί στα social media πριν δυο μήνες 
είχα πει μέσα μου: “τους ηλίθιους, με τι 
ασχολούνται, άλλη δουλειά δεν έχουν, ναι 
καλά..”. Για να καταλάβω τώρα, ότι αυτό που 
για μένα ήταν προφανές, ότι είναι άσπρο-
χρυσό, όχι απλά δεν ήταν προφανές για 
πολλούς άλλους, αλλά με έκπληξη με άκουσαν 
να το λέω. Γιατί για κάποιους άλλους ήταν 
προφανές ότι είναι μπλε-μαύρο. Ένας, δύο, 
τρεις, τέσσερις, και εγώ να περιμένω 
τουλάχιστον έναν να συμφωνήσει μαζί μου για 
να μη βγω τρελός…119  

Και ύστερα αναζητούμε την αντικειμενική αλήθεια και επιδιώκουμε να 
είμαστε αντικειμενικοί ερευνητές. Μόνοι μας, κλεισμένοι ο καθένας στο 
κουτάκι του, στον υποκειμενικό του μικρόκοσμο, προσπαθούμε να 
καταλάβουμε τον κόσμο έξω από εμάς. Μόνοι μας, νομίζαμε όλοι ότι 
γνωρίζαμε το χρώμα του φορέματος120. Τώρα μαζί με την ομάδα το 
γνωρίζουμε καλύτερα, μέσα από τη διεργασία της ομάδας, διά της ομάδας. 
Βγήκαμε από το κουτάκια μας, τολμήσαμε να ψάξουμε κάτι μαζί με άλλα 
πρόσωπα που βγήκαν επίσης από το κουτάκια τους και αυτό που γνωρίσαμε 
ήταν έκπληξη, αποκάλυψη, κάτι “μαγικό”. Ενώ θα μπορούσε ο καθένας μας 
να είναι ο σοφός στον κόσμο του, κλεισμένος στο κουτάκι του και στην 
ασφάλεια του ρόλου. Και να σταματάγαμε εκεί. 

  

                                                           
119 Ιστολόγημα Cyborgs, http://abrailas.tumblr.com/post/117499228996/cyborgs 
120 http://en.wikipedia.org/wiki/The_dress_%28viral_phenomenon%29# 

http://en.m.wikipedia.org/wiki/The_dress_%28viral_phenomenon%29


109 

 

 

6 

Μια καταιγίδα από πληροφορίες  
 

Attention is time. One of my yoga 
instructors once said that love is 
attention, and definitely from my 
grandmother, love and attention were 
one and the same thing. The digital 
world cannibalizes time, and in doing 
so, I want to suggest that what it 
threatens is the completeness of 
ourselves.121 

 

Συγγραφική ομάδα κεφαλαίου 

Χριστίνα Γκίνη 

Μαριλίνα Αβάνη 

Μαρία Θεριανού 

Αφροδίτη Δεϊλόγκου 

Αλέξης Μπράιλας 

  

                                                           
121 Abha Dawesar, TED talk LIfe in the “digital now”. 



110 

Error, Error. Δεν χωρά άλλη πληροφορία 

Ειδήσεις, νέα, ηλεκτρονικές εφημερίδες, άρθρα, βιβλία, πληροφορίες, posts, 
ειδοποιήσεις στο κινητό “κάποιος δημοσίευσε στον τοίχο σας”, “έχετε e - 
mail”, ωπ κι ένα like στο instagram, αναζήτηση βιβλιογραφίας για την 
εργασία, διάβασμα… διάβασμα… εεπ! κι άλλο μέιλ, κι άλλη ειδοποίηση! 
Ξεκινάς να γράφεις την εργασία, εεεπ! το messenger δονείται “ποιός να 
στέλνει και τί θέλει τώρα;”, μέιλ, κι άλλο μέιλ, κι άλλη ειδοποίηση… 
Ααααααα! ΣΤΟΠ!  

Our brains are busier than ever before. We’re assaulted 
with facts, pseudo facts, jibber-jabber, and rumour, all 
posing as information. Trying to figure out what you need 
to know and what you can ignore is exhausting. At the 
same time, we are all doing more. Thirty years ago, travel 
agents made our airline and rail reservations, salespeople 
helped us find what we were looking for in shops, and 
professional typists or secretaries helped busy people with 
their correspondence. Now we do most of those things 
ourselves. We are doing the jobs of 10 different people 
while still trying to keep up with our lives, our children and 
parents, our friends, our careers, our hobbies, and our 
favourite TV shows 122 

Ανοίγεις το ένα, απαντάς στο άλλο, ενημερώνεσαι για το παρ’ άλλο και 
τρέχεις να προλάβεις τις δουλειές σου, τις υποχρεώσεις, τις προθεσμίες, τις 
εργασίες, τα διαβάσματα… Μετά από καμιά ώρα multitasking, κλείνεις όλα 
τα tabs, κλείνεις το wifi του κινητού και κοιτάς τον τοίχο, προσπαθώντας να 
ηρεμήσεις και να συγκεντρωθείς σε ένα και μοναδικό πράγμα. Να, ένας 
τοίχος και μόνο ένας τοίχος. Ουφ, ανάσα. 

Πόσες φορές δεν έχουμε χαθεί στην αρχική σελίδα, στα μέιλς, τα sms, τα 
viber, τα messenger και παράλληλα να πρέπει να ολοκληρώσουμε το 
διάβασμα, την εργασία ή την οποιαδήποτε υποχρέωση που απαιτεί προσοχή, 
ηρεμία, προσήλωση! Πότε η προσοχή σε ένα και μόνο πράγμα έγινε τόσο 
                                                           
122 Απόσπασμα από το βιβλίο του Daniel J. Levitin The Organized Mind: Thinking 
Straight in the Age of Information Overload, όπως δημοσιεύεται στην ηλεκτρονική 
έκδοση της εφημερίδας The Guardian. 
http://www.theguardian.com/science/2015/jan/18/modern-world-bad-for-brain-
daniel-j-levitin-organized-mind-information-overload 

http://www.theguardian.com/science/2015/jan/18/modern-world-bad-for-brain-daniel-j-levitin-organized-mind-information-overload
http://www.theguardian.com/science/2015/jan/18/modern-world-bad-for-brain-daniel-j-levitin-organized-mind-information-overload


111 

δύσκολη; Τόσο δυσεύρετη; Γιατί δεν αντέχεται να περνά η ώρα χωρίς να 
τσεκάρεις έστω 5 φορές τί νέο μπορεί να υπάρχει στις ειδοποιήσεις σου, στα 
μέιλ σου, στον έξω κόσμο, όσο εσύ ασχολείσαι με ένα μόνο πράγμα 
(υποθετικά)…; Πόσες φορές σε εξουθενώνει, σε αγχώνει και νοιώθεις να 
πολτοποιείσαι γνωστικά με όλη αυτή την προσπάθεια να τα κάνεις/τσεκάρεις 
όλα παράλληλα/ενδιάμεσα…  

 

Εικόνα με άδεια χρήσης CC. By Jorge Franganillo 123 

Υπάρχουν στιγμές που μόλις τελειώνει αυτό ακριβώς το multitasking 
νοιώθεις να καίγεσαι. Νοιώθεις ειλικρινά πως το μυαλό σου έχει καεί. Τα 
κλείνεις όλα και βάζεις μία ταινία, μία σειρά. Κάτι που δεν απαιτεί άλλο από 
σένα το να σκέφτεσαι ή να προσπαθείς. (Και μόλις τώρα κι ενώ έχω κλείσει 
τα tabs για να γράψω αυτό το κείμενο στην ησυχία μου, μού ήρθε 
ειδοποίηση για άλλο ένα μέιλ! Το να πατήσεις να δεις τί είναι, αποτελεί μία 
κίνηση αυθόρμητη και αυτόματη πλέον. Επιστρέφω σε 5 λεπτά. Πρέπει και 
να απαντήσω). … Επομένως, πού το χάνουμε; Όλα συνέβησαν με την 
προοπτική της διευκόλυνσης! Εύκολη επικοινωνία, συνεργασία, 
πληροφόρηση… Όλα στα χέρια μας, στην άνεση του σπιτιού μας, πατώντας 

                                                           
123 (Flickr: Information overload) [CC BY 2.0 
(http://creativecommons.org/licenses/by/2.0)], via Wikimedia Commons 



112 

λίγα πλήκτρα και κάνοντας κάμποσα κλικ. Πότε κατέληξε τόσο διασπαστικό 
και κουραστικό; Ταυτόχρονα παραείναι εθιστικό για να το μειώσεις.  

Ίσως κάπου ανάμεσα στην επιθυμία και τη φιλοδοξία του να μπορούμε να 
χρησιμοποιούμε το ίντερνετ για όλες τις πλευρές που αφορούν τη ζωή μας 
(ποιά συνταγή να φτιάξω σήμερα; πού να πάω το βράδυ; τί νέα απ’ τους 
φίλους μου; να κανονίσω sex date online! τί μου έχουν στείλει για δουλειά; 
να πληρώσω τους λογαριασμούς μου online! να τσεκάρω τα φορολογικά μου 
online! να βρω τις βιβλιογραφίες μου online! να διαβάσω για τη σχολή στο 
pc!) και στην ικανότητα του νου μας, να αντέξει όλον αυτόν τον καταιγισμό 
που βιώνουμε ανοίγοντας την οθόνη ή που κουβαλάμε συνεχώς στην τσέπη 
μας, στο κινητό μας, βρισκόμαστε στη μέση εμείς ζαλισμένοι και 
λαχανιασμένοι. Για εσάς δεν γνωρίζω, αλλά πλέον στις διακοπές μου το 
ίντερνετ αποτελεί εχθρό στην ηρεμία και τη γαλήνη μου. Το αποφεύγω 
συστηματικά, περίτεχνα και με μεγάλη ανακούφιση! (Αφού πρώτα 
ειδοποιήσω στα social media την απουσία μου μέχρι νεωτέρας… Οld habits 
die hard. Ας μην κοροϊδευόμαστε.) 

Too Long, Didn’t Read  

TL;DR, an abbreviation for "Too long; didn't read", is 
Internet slang used in reply to a lengthy online message. It 
is also used at the beginning of a summary of such a 
message. The phrase dates back to at least 2003, and was 
added to the Oxford Dictionaries Online in 2013.124 

A generic, and sometimes humorous, reply to someone 
who took way too much time describing something, while 
the description would've been sufficiently clear and 
complete with less words. The term is both used by 
impatient kids when they can't concentrate long enough 
to read more than two sentences, and the more intelligent 
generation-X poster when the "long post" in question 
could've been described just as well, but much shorter, 
this comment can be taken either way.125 

                                                           
124 Πηγή: Wikipedia. http://en.wikipedia.org/wiki/TL;DR 
125 Πηγή: Το διαδικτυακό crowdsourcing λεξικό URban Dictionary. 
http://www.urbandictionary.com/define.php?term=Too+long+didn%27t+read 

http://en.wikipedia.org/wiki/Internet_slang
http://en.wikipedia.org/wiki/Oxford_Dictionaries_Online


113 

Ειδήσεις, νέα, ηλεκτρονικές εφημερίδες, άρθρα, βιβλία, πληροφορίες, posts, 
ειδοποιήσεις στο κινητό “κάποιος δημοσίευσε στον τοίχο σας”, “έχετε e - 
mail”, ωπ κι ένα like στο instagram, αναζήτηση βιβλιογραφίας για την 
εργασία, διάβασμα… διάβασμα. Το διαδίκτυο ήρθε ως ένα νέο εργαλείο να 
μας βοηθήσει να ανταπεξέλθουμε στις ανάγκες του αυξανόμενα περίπλοκου 
περιβάλλοντος του 21ου αιώνα και να απαντήσει στη θέληση μας για 
περισσότερη και ευκολότερη επικοινωνία, για περισσότερη και ευκολότερη 
γνώση, για μια παγκοσμιοποιημένη οικονομία σε όλα τα επίπεδα. Και η 
αλήθεια είναι ότι το κατόρθωσε. Αυτό που φαίνεται ότι δεν είχαμε 
υπολογίσει, ήταν οι παράπλευρες συνέπειες. Άραγε στη σημερινή εποχή, 
ποιος έφηβος μπορεί να διαβάσει τους Αδελφούς Καραμαζώφ του 
Ντοστογιέφσκι; Η απάντηση είναι: TL;DR 

Orality, Literacy, Digitalism 

Many of the features we have taken for granted in 
thought and expression in literature, philosophy and 
science, and even in oral discourse among literates, are 
not directly native to human existence as such but have 
come into being because of the resources which the 
technology of writing makes available to human 
consciousness. We have had to revise our understanding 
of human identity126 

Βρισκόμαστε πράγματι σε μια μεταβατική περίοδο, όπου είμαστε ακόμη με 
το ένα πόδι στην εποχή που δε μπορούσες να μιλήσεις στο σταθερό 
τηλέφωνο και να είσαι ταυτόχρονα στο διαδίκτυο, που η χρέωση μέτραγε με 
το λεπτό και που δε μπορούσες καλά-καλά να κατεβάσεις ένα τραγούδι σε 
μορφή mp3. Το άλλο πόδι μας όμως έχει πατήσει αρκετά γερά στη νέα 
εποχή, όπου το γρήγορο ίντερνετ βρίσκεται πλέον μέχρι και στις τσέπες μας. 
Κάθε μετάβαση είναι παραπάνω από μια απλή χρήση μιας νέας 'τεχνολογίας' 
κατά τον Walter Ong, ο οποίος υποστηρίζει ότι μια αντίστοιχη προηγούμενη, 
δραματική αλλαγή του μέσου της επικοινωνίας (από τον προφορικό στο 
γραπτό λόγο) άλλαξε ριζικά την ανθρώπινη σκέψη, τροποποίησε τον 
ανθρώπινο εγκέφαλο.  

                                                           
126 Από το βιβλίο του Walter Ong Orality and Literacy: The technologizing of the word. 
(1982). O Walter Ong ήταν μαθητής του Marshall McLuhan (“το μέσο είναι το 
μήνυμα”). 



114 

Αντίστοιχα και εδώ, οι διαφορές των παλαιότερων μέσων επικοινωνίας, 
μάθησης, αγαθών και υπηρεσιών με τα ανάλογα διαδικτυακά μέσα, δεν είναι 
μονάχα ποσοτικές. Είναι, πάνω απ' όλα, ποιοτικές. Το διαδίκτυο έχει αλλάξει 
την ίδια τη φύση των δραστηριοτήτων αυτών, τις έχει αναδιαμορφώσει 
ριζικά, μέσω της ευκολίας που μας προσφέρει να τις πραγματοποιήσουμε. 
Με τον τρόπο αυτό έχει αλλάξει και πάλι την σκέψη του ανθρώπου. Ο 
Αλεξιάς127 υποστηρίζει πως “Η τεχνολογία δεν ικανοποιεί απλώς τις επιλογές 
μας, αλλά ταυτόχρονα τις μορφοποιεί. Προσδιορίζει την ίδια την ύπαρξη μας, 
καθώς είναι αναπόφευκτα συνδεδεμένη με αυτές τις επιλογές και φυσικά με 
την απαραίτητη για την υλοποίηση τους τεχνολογία. Η τεχνολογία δεν είναι 
απλώς το μέσο, το εργαλείο ικανοποίησης των επιθυμιών, εφόσον 
διαδραματίζει σημαντικό ρόλο στην κατασκευή τους ευθύς εξαρχής”. 
Άνθρωπος και τεχνολογία, προφορικότητα, εγγραμματοσύνη και ψηφιακή 
εγγραμματοσύνη, βρίσκονται σε σχέση αμοιβαίου καθορισμού: σε αλλάζω τη 
στιγμή που με αλλάζεις. Ο συμπλοκολόγος επιστήμονας (complexologist) 
Stuart Kauffman περιγράφει με ιδιαίτερα γλαφυρό τρόπο το φαινόμενο της 
συνεξέλιξης στα πολύπλοκα συστήματα: 

The edge-of-chaos image arises in coevolution as well, for 
as we evolve, so do our competitors; to remain fit, we 
must adapt to their adaptations. In coevolving systems, 
each partner clambers up its fitness landscape toward 
fitness peaks, even as that landscape is constantly 
deformed by the adaptive moves of its coevolutionary 
partners. Strikingly, such coevolving systems also behave 
in an ordered regime, a chaotic regime, and a transition 
regime. It is almost spooky that such systems seem to 
coevolve to the regime at the edge of chaos. As if by an 
invisible hand, each adapting species acts according to its 
own selfish advantage, yet the entire system appears 
magically to evolve to a poised state where, on average, 
each does as best as can be expected” (Kauffman, 1996, p. 
24)128 

                                                           
127 Αλεξιάς,  Γ. (2011). Κοινωνιολογία του σώματος: Από τον “Άνθρωπο Νεάντερνταλ”  
στον “Εξολοθρευτή”. Αθήνα: Εκδόσεις Πεδίο. σ. 296-7 
128 Kauffman, S. (1996). At Home in the Universe: The Search for the Laws of Self-
Organization and Complexity. USA: Oxford University Press. 



115 

Άνθρωπος και τεχνολογία συγκροτούν ένα πολύπλοκο σύστημα που 
συνεξελίσσεται και συμεταβάλλεται  Όπως χαρακτηριστικά αναφέρει και ο 
Daniel J. Levitin στο άρθρο του “Why the modern world is bad for your brain”: 

Before email, if you wanted to write to someone, you had 
to invest some effort in it. [...] Because the very act of 
writing a note or letter to someone took this many steps, 
and was spread out over time, we didn't go to the trouble 
unless we had something important to say. Because of 
email immediacy, most of us give little thought to typing 
up any little thing that pops in our heads and hitting the 
send button. [...] Until recently, each of the many different 
modes of communication we used signalled its relevance, 
importance, and intent. [...] The medium was a clue to the 
message. All of that has changed with email 129 

Τέτοιες “κατακλυσμιαίες” αλλαγές έχουν γίνει πολλές φορές στην ιστορία, 
μάλιστα συχνά αναφερόμαστε σε αυτές ως 'επαναστάσεις', προσδίδοντας 
τους μια αρκετά θετική χροιά. Το ζητούμενο δεν είναι λοιπόν να τις 
καταδικάσουμε, αλλά σίγουρα καλούμαστε να τις παρατηρήσουμε, να τις 
μελετήσουμε. Πράγματι το ίντερνετ και οι τεχνολογία, μέσα σε λίγα χρόνια, 
χώρεσαν όλο τον κόσμο στις παλάμες μας, σε ένα δικτυωμένο smartphone. 
Όμως είμαστε βιολογικά -και συναισθηματικά- έτοιμοι να κρατήσουμε όλο 
τον κόσμο στα χέρια μας; Ο ίδιος συγγραφέας παρατηρεί: 

Our brains are busier than ever before. We're assaulted 
with facts, pseudo facts, jibber-jabber, and rumour, all 
posing as information. Trying to figure out what you need 
to know and what you can ignore is exhausting. At the 
same time, we are all doing more. Thirty years ago, travel 
agents made our airline and rail reservations, salespeople 
helped us find what we were looking for in shops, and 
professional typists or secretaries helped busy people with 
their correspondence. Now we do most of those things 
ourselves. We are doing the jobs of 10 different people 
while still trying to keep up with our lives, our children and 
parents, our friends, our careers, our hobbies, and our 
favorite TV shows. 

                                                           
129 http://www.theguardian.com/science/2015/jan/18/modern-world-bad-for-brain- 
daniel-j-levitin-organized-mind-information-overload 

http://www.theguardian.com/science/2015/jan/18/modern-world-bad-for-brain-daniel-j-levitin-organized-mind-information-overload
http://www.theguardian.com/science/2015/jan/18/modern-world-bad-for-brain-daniel-j-levitin-organized-mind-information-overload


116 

Σαν ένα μπαλόνι που φουσκώνει… 

Πρόσφατα έμαθα ότι πριν  είκοσι χρόνια περίπου το να συνδεθείς στο 
ίντερνετ ήταν ένας άθλος. “Τότε, μου είπαν, για να καταφέρουμε να μπούμε 
στο διαδίκτυο, συνδεόμασταν μετά τις δέκα το βράδυ και μην φανταστείς ότι 
είχαμε και καμία φοβερή σύνδεση… Δεν είχαμε κι άλλη επιλογή γιατί 
διαφορετικά έπεφτε η γραμμή του τηλεφώνου. Άσε που για να μείνουμε 
συνδεδεμένοι στο ίντερνετ  για ώρες οι λογαριασμοί έρχονταν 
παραφουσκωμένοι”. 

Έτσι ακριβώς μου είπαν… Κι ένιωσα λίγο σαν να μου περιγράφει, για 
παράδειγμα, κάποιος ηλικιωμένος αυτά που έζησε στο Β’ Παγκόσμιο 
πόλεμο… Τόσο μακρινή μου φάνηκε αυτή η εποχή!!! Δικαιολογημένα??? Αν 
σκεφτούμε ότι σήμερα μπορούμε να είμαστε 24 ώρες στο ίντερνετ και να 
απασχολούμαστε ταυτόχρονα με τόσα διαφορετικά ζητήματα: αυτή τη 
στιγμή ακούω μουσική ενώ παράλληλα γράφω… έχω και κάποιες καρτέλες 
για κάτι άλλα πράγματα που ψάχνω στο ίντερνετ και κτυπάει και το κινητό 
μου! Όλα μαζί, λίγο θα κοιτάξω το ένα, λίγο το άλλο… Νιώθω σαν να κάνω 
πολλά και τίποτα μαζί! Γιατί ναι μεν ασχολούμαι με όλα αλλά είναι κάπως 
επιφανειακό αφού δεν μπορώ να συγκεντρωθώ ολοκληρωτικά. Μπίνγκο! 

Απ’ το πρωί που θα σηκωθούμε μέχρι την τελευταία στιγμή πριν πέσουμε για 
ύπνο, αμφιβάλλει κανείς αν θα υπήρχε έστω και μια στιγμή στη μέρα που 
απλώς θα μέναμε ήρεμοι χωρίς να σκεφτόμαστε τίποτα ή σκεφτόμενοι ένα 
μόνο πράγμα για ώρα. Βρισκόμαστε σε ένα διαρκές τρέξιμο, συνοδευόμενο 
από ένα αέναο βομβαρδισμό πληροφοριών κυριολεκτικά από παντού. Δεν 
είναι τυχαίο ότι ο αριθμός των ατόμων και των παιδιών που έχουν 
διαγνωστεί με διαταραχή ελλειμματικής προσοχής έχει αυξηθεί τα τελευταία 
χρόνια 130. 

Τι σημαίνει αυτό για τον εγκέφαλο; Και γιατί δεν μπορώ να κάτσω να 
συγκεντρωθώ σε αυτό που θέλω μεν να κάνω αλλά νιώθω λες και το μυαλό 
μου δεν συνεργάζεται; Διάσπαση της προσοχής μου σε αμέτρητες 

                                                           
130 Για τη ΔΕΠΥ και τα δημογραφικά στοιχεία που καταδεικνύουν τη συσχέτιση 
ανάμεσα στη διάγνωση της διαταραχής και το κυρίαρχο εκπαιδευτικό παράδειγμα, 
βλέπε και το vid Changing Education Paradigms του Sir Ken Robinson, 
https://www.youtube.com/watch?v=zDZFcDGpL4U 



117 

πληροφορίες που τις περισσότερες πιθανότατα δεν προλαβαίνω να 
επεξεργαστώ και περνάνε έτσι σε οριζόντιο και επιφανειακό επίπεδο.131 

Που πήγε ο χρόνος μου;  

Αυτή τη στιγμή έχω ανοιχτές περισσότερες από είκοσι 'καρτέλες', 
μοιρασμένες σε δύο προγράμματα περιήγησης. Γνωρίζω ότι κατά μέσο όρο 
θα ανοίξω ανά δύο καρτέλες άλλη μια ακόμη. Θα βρω τόσες πληροφορίες 
που είναι πιθανό να αναδιαμορφώσω ή και να ξεχάσω ακόμη την αρχική μου 
ιδέα η οποία οδήγησε στις πρώτες δέκα καρτέλες. Έχω και ένα μαγικό 
κουμπί, το “Restore Tabs” που μου επιτρέπει πια να διατηρήσω αυτές τις 
ίδιες καρτέλες ανοιχτές για όσο καιρό θέλω να τις αποφύγω, μέχρι να βρω 
χρόνο, ήδη κουρασμένη απ' το να τις βλέπω συνεχώς μπροστά μου, να τις 
'σκανάρω' γρήγορα-γρήγορα για να βρω την πληροφορία που θα χρειαστεί 
να αντιγράψω, τις γνώσεις που πρέπει να μάθω, τις συμβουλές που πρέπει 
να πάρω. Είμαι ήδη κουρασμένη με το να τις βλέπω ανοιχτές. Είμαι ήδη 
κουρασμένη από την τόσο μεγάλη δυνατότητα πρόσβασης στην πληροφορία 
που διαθέτω. I am overwhelmed. Όπως σημειώνει χαρακτηριστικά η Mary 
Pipher στο άρθρο της on Psychotherapy in the Age of Overwhelm: 

The daily bombardment of information overload is 
absolutely overwhelming to us. Humans aren’t built to 
absorb, process, and act on the amount of information we 
get every day. The result is that we’re warier and more 
compartmentalized than ever before. Therapy needs to 
acknowledge how increasingly fragmented we’re 
becoming and explore how to help people connect 
different parts of themselves 132 

Η αντίληψη του χρόνου έχει αλλάξει ήδη πολύ στο δυτικό αστικό περιβάλλον. 
Το διαδίκτυο φαίνεται να επέτεινε αυτή τη συνθήκη. Ίσως όμως ο άνθρωπος 
να μην έχει καταφέρει να προσαρμοστεί -ομαλά- σε αυτές τις αλλαγές 
ταχύτητας. Βρισκόμαστε σίγουρα σε μια εξελικτική περίοδο. Βιώνουμε μια 
διαρκή αποσταθεροποίηση. Κάποιες αλλαγές φαίνεται να έχουν ήδη 

                                                           
131 Βλέπε: Gergen, K. (1991). The Saturated Self: Dilemmas of Identity in Contemporary 
Life. Basic Books. 
 
132 http://www.psychotherapynetworker.org/magazine/currentissue/item/2632-
psychotherapy-in-the-age-of-overwhelm  

http://www.psychotherapynetworker.org/magazine/currentissue/item/2632-psychotherapy-in-the-age-of-overwhelm
http://www.psychotherapynetworker.org/magazine/currentissue/item/2632-psychotherapy-in-the-age-of-overwhelm


118 

επισυμβεί στον εγκέφαλο μας 133, όμως είναι πιθανό κάποιες λειτουργίες να 
μη μπορούν να προσαρμοστούν τόσο γρήγορα ώστε να ανταποκριθούν στο 
πολιτισμικό σοκ. Οι περιορισμοί της φυσιολογίας μας θα πρέπει να 
λαμβάνονται σοβαρά υπόψιν όταν προσπαθούμε να προσδιορίσουμε τις 
συνέπειες των τεχνολογικών εξελίξεων στην ανθρώπινη συμπεριφορά. 

Τι είναι αυτό που μου προσφέρει η τεχνολογία τελικά; Επιλογές. Ένα 
τεράστιο αριθμό επιλογών για κάθε μου επιθυμία, επιλογών που 
περιορίζονται από όλο και λιγότερους παράγοντες και που 
πολλαπλασιάζονται καθημερινά. Για τον Barry Schwartz οι επιλογές αυτές 
φαίνεται να έχουν και αρνητικές πλευρές:  

One effect, paradoxically, is that it produces paralysis, rather than liberation. 
With so many options to choose from, people find it very difficult to choose 
at all [...] The second effect is that even if we manage to overcome the 
paralysis and make a choice, we end up less satisfied with the result of the 
choice than we would be if we had fewer options to choose from. And there 
are several reasons for this.One of them is that with a lot of different salad 
dressings to choose from, if you buy one, and it's not perfect -- and what 
salad dressing is? -- it's easy to imagine you could have made a different 
choice that would have been better. [...] One consequence of buying a bad-
fitting pair of jeans when there is only one kind to buy is that when you are 
dissatisfied, and you ask why, who's responsible, the answer is clear: the 
world is responsible. What could you do? When there are hundreds of 
different styles of jeans available, and you buy one that is disappointing, and 
you ask why, who's responsible? It is equally clear that the answer to the 
question is "you." You could have done better. With a hundred different 
kinds of jeans on display,there is no excuse for failure. And so when people 
make decisions, and even though the results of the decisions are good, they 
feel disappointed about them; they blame themselves. 134 

Όλος αυτός ο φαινομενικά αυξανόμενος έλεγχος του περιβάλλοντος που μας 
προσφέρει το διαδίκτυο οδηγεί σε μια αναλογικά αυξανόμενη εμπιστοσύνη 
στις δυνάμεις μας και με τον τρόπο αυτό σε μια παράλληλη αύξηση των 
απαιτήσεων από τον εαυτό μας. Όπως αναφέρει και η Helen Lewis για την 
Brigit Schute: “Not only is she doing too much - she feels she should always be 

                                                           
133 http://www.dailymail.co.uk/sciencetech/article-2885213/Are-smartphones-
changing-shape-BRAINS-Area-controls-thumbs-larger-people-use-touchscreens-
daily.html 
134 http://www.ted.com/talks/barry_schwartz_on_the_paradox_of_choice 

http://www.dailymail.co.uk/sciencetech/article-2885213/Are-smartphones-changing-shape-BRAINS-Area-controls-thumbs-larger-people-use-touchscreens-daily.html
http://www.dailymail.co.uk/sciencetech/article-2885213/Are-smartphones-changing-shape-BRAINS-Area-controls-thumbs-larger-people-use-touchscreens-daily.html
http://www.dailymail.co.uk/sciencetech/article-2885213/Are-smartphones-changing-shape-BRAINS-Area-controls-thumbs-larger-people-use-touchscreens-daily.html


119 

doing more” 135. Αν υιοθετήσουμε την ανάλυση του Alain Ehrenberg136, ο 
οποίος υποστηρίζει ότι η αύξηση της καταθλιπτικής συμπτωματολογίας στη 
σύγχρονη εποχή οφείλεται σε μεγάλο βαθμό στην πίεση του ανθρώπου να 
είναι περισσότερο αποτελεσματικός, αυτόνομος και  όσο καλύτερος γίνεται, 
μπορούμε εύκολα να σκεφτούμε ότι οι δυνατότητες του διαδικτύου δεν είναι 
απαραίτητα ό,τι καλύτερο για τη ψυχική μας υγεία. Πράγματι, πως μπορώ να 
μη νιώσω ανεπαρκής και κατώτερος όταν οι δυνατότητες που μου 
προσφέρονται είναι απεριόριστες; Πως μπορώ να μη κατηγορήσω τον εαυτό 
μου που δεν μπορώ να είμαι ενήμερος για τα πάντα, που δε μπορώ να 
επικοινωνήσω με όλους, να μελετήσω σε βάθος ό,τι με ενδιαφέρει, να δω, να 
ακούσω, να γνωρίσω όλα όσα πλέον μπορώ; Έχω όλα τα μέσα, αλλά και πάλι 
δεν καταφέρνω να είμαι όσα θα μπορούσα να είμαι. Σίγουρα, θα πρέπει να 
φταίω εγώ γι' αυτό. 

Για να ανταπεξέλθουμε πρέπει να βρούμε τρόπους να διαχειριστούμε τη νέα 
αυτή 'επανάσταση'. Ως ψυχολόγοι πρέπει να αναγνωρίσουμε τη νέα εποχή 
και, κυρίως, να εφεύρουμε μια “γιατρειά” γι' αυτό που υποτίθεται ότι θα 
ήταν η “γιατρειά μας”. Πρέπει να αναγνωρίσουμε το νέο βίωμα και να το 
επικοινωνήσουμε μεταξύ μας. Άλλωστε, πληρώνουμε αυτό το τίμημα 
ακριβώς για να έχουμε τη δυνατότητα της ευκολότερης, αμεσότερης και 
απεριόριστης επικοινωνίας. Είναι σημαντικό να εκπαιδεύσουμε τους εαυτούς 
μας αλλά και τις νεότερες γενιές, ώστε να μπορούμε να πατάμε, ανάμεσα σε 
όλα τα άλλα πλήκτρα, το 'Pause', όποτε το έχουμε ανάγκη. Όπως λέει και ο 
Pico Iyer:  

It's only by stepping back and holding still that we can 
begin to see what the canvas means. 137   

Είναι όμως αυτό εύκολο; Ακόμη κι αν οποιαδήποτε υποχρέωση που απαιτεί 
από το άτομο να βρίσκεται στο διαδίκτυο (εργασιακή, εκπαιδευτική, 

                                                           
135 http://www.theguardian.com/books/2014/mar/25/overwhelmed-work-love-play-
no-one- 
time-review-brigid-schulte 
136 Alain, E. (1998). La fatigue d’être soi. Dépression et société. Μεταφρασμένο στα 
αγγλικά υπό τον τίτλο "The weariness of the self: Diagnosing the History of Depression 
in the Contemporary Age", αν και ο ελληνικός τίτλος "Η κούραση του να είσαι ο εαυτός 
σου" ίσως αποδίδει καλύτερα τις προθέσεις του συγγραφέα. Για ένα review βλ. και στο 
http://www.ephemerajournal.org/sites/default/files/11-1johnsen.pdf  
137 https://vimeo.com/110792530 

http://www.theguardian.com/books/2014/mar/25/overwhelmed-work-love-play-no-one-time-review-brigid-schulte
http://www.theguardian.com/books/2014/mar/25/overwhelmed-work-love-play-no-one-time-review-brigid-schulte
http://www.theguardian.com/books/2014/mar/25/overwhelmed-work-love-play-no-one-time-review-brigid-schulte
http://www.ephemerajournal.org/sites/default/files/11-1johnsen.pdf
https://vimeo.com/110792530


120 

επικοινωνιακή κ.α.) εξαφανιστεί για λίγο, μήπως έχουμε συνηθίσει τόσο 
πολύ σε ένα περιβάλλον που μας επιβραβεύει άμεσα και με μικρή 
προσπάθεια, που δε μπορούμε πια να αφιερώσουμε πολύ ενέργεια σε τίποτε 
άλλο; Είναι καιρός να αρχίσουμε να απαντάμε σε αυτά τα ερωτήματα. Οι 
αλλαγές δεν μπορούν ποτέ να σταματήσουν για να μας περιμένουν.  

What we need to do is be sure that the current generation 
of children has the attentional capacities that other 
generations had naturally before the distractions of digital 
devices. It’s about using the devices smartly but having 
the capacity to concentrate as you need to, when you 
want to.138 

 

  

                                                           
138 Απόσπασμα από το βιβλίο του Daniel Goleman Focus The Hidden Driver of 
Excellence, σε άρθρο της Katrina Schwartz στο Mind/Shift. Πηγή: 
http://ww2.kqed.org/mindshift/2013/12/05/age-of-distraction-why-its-crucial-for-
students-to-learn-to-focus/ 
 

http://ww2.kqed.org/mindshift/2013/12/05/age-of-distraction-why-its-crucial-for-students-to-learn-to-focus/
http://ww2.kqed.org/mindshift/2013/12/05/age-of-distraction-why-its-crucial-for-students-to-learn-to-focus/


121 

 

Έχει και άλλη όψη το νόμισμα; 

Ο Mathhew Nisbet θέτει το πρόβλημα με ένα δυιστικό ερώτημα: 

On one hand, cyber-optimists such as Clay Shirky have 
heralded the unprecedented opportunity for the public to 
up-end political power, organize to solve problems, 
express themselves through independently produced 
media, and gain control over the decisions of 
corporations. On the other hand, cyber-pessimists such as 
Nicholas Carr worry that the many choices of the digital 
age distract us from public affairs and personal 
relationships, eroding our ability to engage with big ideas, 
altering even the way we think and process information. 
[...] Do we live in an Age of Engagement and participation 
or an Age of Distraction and control? 

Ζούμε στην εποχή της έντονης συμμετοχής στα κοινά και της διαδικτυακής 
ουσιαστική ανθρώπινης επικοινωνίας; ή ζούμε την εποχή των διασπάσεων 
από ένα όγκο πληροφοριών που δεν μπορούμε να διαχειριστούμε; 

 

  

http://online.wsj.com/article/NA_WSJ_PUB:SB10001424052748704025304575284973472694334.html
http://www.theatlantic.com/magazine/archive/2008/07/is-google-making-us-stupid/6868/


122 

 

 

 

 

The kind of things you accomplish during 
an internship or post-doc counts more 
than official certifications of expertise: 
this is the potential to be effective vs. 
meaningless qualifications.139 

 

 

 

 

 

 

 

 

 

  
                                                           
139 Alexios Brailas 



123 

 

7 

Crowd-δημιουργία, Wiki-
κουλτούρα & Κινήματα 

Πολιτών  
 

Πιστεύω ότι το μέλλον της ανθρωπότητας 
εμπεριέχει δημιουργικές ουτοπίες που οδηγούν 

σε διακλαδώσεις και ευελπιστώ ότι αυτές οι 
διακλαδώσεις θα οδηγήσουν στη βελτίωση της 
κοινωνίας… Είμαστε στην απαρχή της ιστορίας. 
Ελπίζω ότι περισσότερα απρόβλεπτα πράγματα 
θα συμβούν στην υπόλοιπη ζωή μου, καθώς και 

στις επόμενες γενιές.140 

 

Συγγραφική ομάδα κεφαλαίου 

Χριστίνα Γκίνη 

Μαρία Θεριανού 

Αλέξης Μπράιλας 

  

                                                           
140 Ilya Prigogine 



124 

Εισαγωγή 

Ο όρος crowdsourcing επινοήθηκε από τον Jeff hove το 2006 σε άρθρο του 
στο περιοδικό Wired141. Λίγα χρόνια νωρίτερα είχε εμφανιστεί το φαινόμενο 
του outsourcing: παραδοσιακές εταιρίες λογισμικού, αντί να παράγουν οι 
ίδιες εφαρμογές αξιοποιώντας το δικό τους έμψυχο προσωπικό, ανέθεταν με 
φασόν (out-sourcing) τη δημιουργία των προγραμμάτων σε προγραμματιστές 
από την Κίνα ή την Ινδία, αγοράζοντας και τα προγράμματα αυτά και τα 
πνευματικά τους δικαιώματα. 

 

Εικόνα με άδεια χρήσης CC: "Polistes May 2013-2" by Alvesgaspar - Own work. Licensed 
under CC BY-SA 3.0 142 

Ένα χαρακτηριστικό παράδειγμα crowdsourcing εγχειρήματος είναι η 
διαδικτυακή εγκυκλοπαίδεια Wikipedia. Τα λήμματα της Wikipedia δεν 
γράφονται από τους λίγους έμμισθους εργαζόμενους του ιδρύματος 
Wikimedia (είναι ο μη κερδοσκοπικός οργανισμός που προσφέρει την 

                                                           
141 http://archive.wired.com/wired/archive/14.06/crowds.html 
142  via Wikimedia Commons - http://commons.wikimedia.org/wiki/ 
File:Polistes_May_2013-2.jpg#/media/File:Polistes_May_2013-2.jpg 

http://archive.wired.com/wired/archive/14.06/crowds.html


125 

τεχνολογική υποδομή) αλλά από “στρατιές” άμισθων εθελοντών που 
συνεισφέρουν εθελοντικά, όσο θέλουν, όποτε θέλουν, σε όποια λήμματα 
επιθυμούν. Χάρη σε αυτή την αυτο-οργανούμενη κοινότητα των εθελοντών 
συντακτών αναπτύχθηκε και συντηρείται η μεγαλύτερη εγκυκλοπαίδεια στην 
ιστορία της ανθρωπότητας με σχεδόν πέντε εκατομμύρια λήμματα, μόνο 
στην Αγγλική γλωσσική της έκδοση. 

Το βιβλίο του James Surowiecki The Wisdom of Crowds: Why the Many Are 
Smarter Than the Few and How Collective Wisdom Shapes Business, 
Economies, Societies and Nations (2004) αναδεικνύει τη σοφία της μάζας ως 
ένα κρίσιμο παράγοντα κοινωνικής και οικονομικής ανάπτυξης στην εποχή 
του διαδικτύου. Τα νέα συμμετοχικά κοινωνικά μέσα στο διαδίκτυο 
προσφέρουν την υποδομή για να συντονιστούν και να δράσουν από κοινού 
πάρα πολλά άτομα. Άτομα που πριν από τα social media θα ήταν εξαιρετικά 
δύσκολο να δικτυωθούν και να δράσουν μαζί και ταχύτατα. Σύμπλοκες 
συνδιαλλαγές και μαζικές συνέργειες διευκολύνονται στον κυβερνοχώρο. 
Δυνητικές συλλογικότητες συγκροτούνται, με αναδυόμενες ιδιότητες που δεν 
μπορούν να αναχθούν σε οποιοδήποτε γραμμικό συνδυασμό των ιδιοτήτων 
των επιμέρους μερών. 

Communi(ti)sm 143 

Καταιγισμός από καινοφανείς όρους που επινοήθηκαν μέσα από τη 
σύγχρονη αναδυόμενη κουλτούρα: Crowdsourcing,Crowdfunding, 
Crowdfixing, Crowdcomputing … και πίσω από αυτά όροι όπως Social 
Collaboration, Collective Intelligence, Virtual Collective Consciousness.  

"Power to the People". Ένα 'σλόγκαν' που ακούστηκε τόσες πολλές φορές και 
σε τόσες διαφορετικές εποχές στην παγκόσμια ιστορία, που φαίνεται να είναι 

                                                           
143 "Communitism is nothing but community doing sense-full business where 
community power and sense-full business are in a stable equilibrium. If you vest too 
much power to the community it become communism and if you give too much control 
over business it gets capitalism by large both of these systems are in unstable 
equilibrium. Communitism is not an utopia system where everything is Ideal, neither it 
is a barter based system. The basic idea behind communitism is distributing political and 
economical power all across. Communitism works very much like cloud computing 
where not only storage or memory is distributed the processing power is also 
distributed". Πηγή: http://neocommunitism.blogspot.gr/ 

http://en.wikipedia.org/wiki/Wikipedia:Size_of_Wikipedia
http://en.wikipedia.org/wiki/Wikipedia:Size_of_Wikipedia
http://en.wikipedia.org/wiki/Crowdsourcing
http://en.wikipedia.org/wiki/Crowdfunding
http://en.wikipedia.org/wiki/Crowdfixing
http://en.wikipedia.org/wiki/Crowdfixing
http://en.wikipedia.org/wiki/Crowd_computing
http://en.wikipedia.org/wiki/Social_collaboration
http://en.wikipedia.org/wiki/Social_collaboration
http://en.wikipedia.org/wiki/Collective_intelligence
http://en.wikipedia.org/wiki/Virtual_Collective_Consciousness
http://neocommunitism.blogspot.gr/


126 

τελικά μια διαχρονική, πανανθρώπινη επιδίωξη. Πως οριοθετείται η η 
συλλογική δράση στην εποχή του διαδικτύου, στην εποχή των participatory 
media; 

Κάθομαι μπροστά στον υπολογιστή μου, ενημερώνομαι, ενδιαφέρομαι, 
σκέφτομαι και οραματίζομαι, κατέχω πληροφορία, κατέχω γνώση. Θέλω να 
την επικοινωνήσω όμως, να τη μεταδώσω, να τη συζητήσω, να βρω κάποιον 
να επικυρώσει το όραμα μου, να συνδιαλαγεί και να συν-δημιουργήσει μαζί 
μου, είναι μια ανθρώπινη ανάγκη μου, ένα ένστικτο. Το διαδίκτυο μου 
προσφέρει νέους τρόπους να το κάνω αυτό, νέα μέσα και τη δυνατότητα να 
έχω κι εγώ Λόγο ανάμεσα σε όλους τους άλλους Λόγους. Αρχικά παρέθετα 
περισσότερο το δικό μου λόγο, ένας 'δημοσιογράφος' σε ένα ελεύθερο 
πεδίο, ένα blog, ένα διαδικτυακό μέσο ενημέρωσης, οτιδήποτε. Σιγά-σιγά 
όμως περάσαμε σε έναν ακόμη καλύτερο τρόπο που περιλαμβάνει 
μεγαλύτερη αλληλεπίδραση και περισσότερο spreadability του Λόγου αυτού 
που έχω να 'προσφέρω'. Crowdsourcing, (aka "Power to the People"!) ή 
αλλιώς ένας συλλογικός Λόγος, μια συλλογική Γνώση που αναδύεται από τις 
ατομικές φωνές αλλά αποκτά τελείως νέα χαρακτηριστικά, προϊόντα της 
συνέργειας ανάμεσα στις πολλές διαφορετικές φωνές. Σύμπλοκες 
συνέργειες, νέες δυνατότητες, εξού και η αύξηση των όρολογιών με πρώτο 
συνθετικό τη λέξη 'crowd' (η γλώσσα ακολουθεί τις ανάγκες της κοινωνικής 
δράσης, μια ματιά στη γλωσσική παραγωγή μιας εποχής μπορεί να μας 
αποκαλύψει πολύ ενδιαφέροντα στοιχεία για αυτήν).  

Το πλήθος, ο 'δήμος’, παίρνει πάλι το λόγο χρησιμοποιώντας τα νέα 
τεχνολογικά μέσα, πετώντας έξω κάθε είδους 'μεσάζοντες' και 'ειδικούς', 
αυτοοργανώνεται και ανοίγεται στον κόσμο διατηρώντας τη πνευματική του 
ιδιοκτησία και την τελική ευθύνη της γνώμης, της γνώσης και της 
ιδέας/πατέντας (στη περίπτωση του crowdfunding). Και όταν αυτή η 
συλλογική δύναμη εστιάζεται σε συγκεκριμένο στόχο, τον καταφέρνει 
καλύτερα απ' ότι ένα-δύο άτομα θα μπορούσαν μόνα τους. Οι εταιρείες, 
ακόμη και τα κράτη, έχουν αρχίσει να αντιλαμβάνονται αυτή τη δύναμη του 
συλλογικού Λόγου και να τη χρησιμοποιούν για να βελτιώσουν τις παροχές 
και τις υπηρεσίες τους, χωρίς παράλληλη αύξηση του κόστους αυτών. Η 
Φινλανδική κυβέρνηση μάλιστα έχει εκδώσει και ένα βιβλίο με τίτλο 
"Crowdsourcing for democracy: New era in policy making", για να περιγράψει 
με παραδείγματα τις αρετές αυτής της νέας μορφής συλλογικού Λόγου και 
μάλιστα έχει προχωρήσει και στην έκδοση του "Design for crowdsourced 
policy-making" στο οποίο αναλύονται πέντε συγκεκριμένες αρχές για την 

http://thefinnishexperiment.com/2015/01/31/crowdsourcing-for-democracy-new-era-in-policy-making/
http://thefinnishexperiment.com/2015/02/04/design-for-crowdsourced-policy-making/
http://thefinnishexperiment.com/2015/02/04/design-for-crowdsourced-policy-making/


127 

εφαρμογή του crowdsourcing στην διαμόρφωση ενός κρατικού νόμου. 
Ψηφιακή ζωή, συμμετοχικά μέσα, νέα κουλτούρα... 

 

The cover artwork for the Contributoria issue of April 2015 which has the theme art, 
politics and protest. It was written by members of the Contributoria platform for 
independent journalists. Εικόνα με άδεια χρήσης CC: "Contributoria Aptil 2015" by 
Dean Vipond - Contributoria. Licensed under CC BY 2.5 144 

Και μέσα σε αυτό το πλαίσιο, η ομογενοποίηση της γνώσης, η πολιτισμική 
ισοπέδωση, η Wikipedia. Ή μήπως είναι μια καταπληκτική ιδέα, μια ιδέα που 
εκμεταλλεύτηκε τη σοφία του πλήθους, αξιοποιώντας τη wiki τεχνολογία; 
Ποιός θα μπορούσε να πιστέψει ότι εκατομμύρια άνθρωποι θα μπορούσαν 
να συνεργαστούν για να δημιουργήσουν μια τη μεγαλύτερη εγκυκλοπαίδεια 
στην ιστορία της ανθρωπότητας; Η μεγαλύτερη προσφορά αυτής της 
κουλτούρας βρίσκεται στην 'κρυμμένη' σελίδα, τη σελίδα της συζήτησης, εκεί 
που ο συντάκτης του εγχειρήματος πρέπει να μάθει τα εξής αξιώματα: Γνώση 
δεν είναι η γνώμη, η γνώμη πρέπει να υποστηρίζεται με γνώση, η διαφωνία 
βοηθά τον κοινό σκοπό. Υπάρχουν κανόνες που πρέπει να ακολουθούμε αν 
θέλουμε να εργαστούμε συλλογικά. Το εγκυκλοπαιδικό εγχείρημα είναι 
μεγαλύτερο από τον εαυτό. Και ναι, μπορείς. Ναι, μπορούμε. Μαθαίνω 

                                                           
144  via Wikimedia Commons - http://commons.wikimedia.org/wiki/File: 
Contributoria_Aptil_2015.jpg#/media/File:Contributoria_Aptil_2015.jpg 



128 

λοιπόν, στην πράξη, να σέβομαι και να αλληλεπιδρώ με τον διαφορετικό 
άλλο και να εργάζομαι μαζί του υπό έναν κοινό σκοπό, να υποστηρίζω 
τεκμηριωμένα τη γνώμη μου και παράλληλα να εμβαθύνω σε αυτή και 
κυρίως, να αντιλαμβάνομαι ότι είμαι ένα μέρος του Όλου και όχι ένα Όλον 
μόνος μου. Αυτό είναι ψηφιακή εγγραμματοσύνη, η αντίληψη ενός 
τεράστιου συλλογικού, παγκόσμιου κοινωνικού Όλου, με τα ιδιαίτερα 
χαρακτηριστικά και τις ιδιότητες του.  

Όμως η διαδικτυακή συλλογικότητα δε σταματά εκεί. Όχι πολλά χρόνια πριν 
στην Ελλάδα (μια χώρα με ένα μέσο, θα λέγαμε, επίπεδο 'διαδικτυακής 
εμπλοκής'), είδαμε για πρώτη φορά μια διαφορετική ιστορία 
συλλογικότητας. Αιτία δυστυχώς ένας θάνατος ενός -πολύ-νέου παιδιού από 
σφαίρα αστυνομικού. Για πρώτη φορά τότε γίναμε μάρτυρες της δύναμης 
του διαδικτύου. Η ενημέρωση και η κινητοποίηση που συντελέστηκε κυρίως 
μέσω διαδικτυακών μέσων ήταν κάτι που η χώρα δεν είχε ξαναδεί. Για τρείς 
ημέρες η Αθήνα είχε παραδοθεί ολοκληρωτικά σε αυτή τη συλλογικότητα. Τα 
μέλη αυτής της συλλογικότητας γνώριζαν. Μιλούσαν, μετέδιδαν145. Έκτοτε, η 
διαδικτυακή οργάνωση και ενημέρωση έχει παίξει πολύ μεγάλο ρόλο και σε 
άλλα συλλογικά κινήματα. Οι "Αγανακτισμένοι" έγιναν ένα μέγιστο 
διαδικτυακό-κοινωνικό γεγονός146. Όλοι έπρεπε να βρίσκονται σε αυτή τη 
συνάθροιση, σε αυτό το δημόσιο κάλεσμα και να αναμεταδίδουν τα 
τεκταινόμενα. Ακόμη και η βίαιη καταστολή έγινε αντικείμενο 
δημοσιοποίησης, διαπραγμάτευσης και σύγκλισης, χάνοντας έτσι ένα μέρος 
από τη δύναμη της να τρομοκρατεί147. Η ενημέρωση, αλλάζοντας μέσο, είχε 
αλλάξει τα όρια της. Τα βλέμματα των ανθρώπων που συμμετείχαν σε αυτή 
τη mixed-media 'αντίδραση' μαρτυρούσαν την σκέψη που φαίνεται να 
υπήρχε στο μυαλό τους: ως συλλογικότητα, έχουμε τη Δύναμη.  

Η μετα-νεωτερικότητα χαρακτηρίζεται από την έλλειψη των μεγάλων Λόγων, 
των μεγάλων αφηγήσεων, ιδεολογιών και κινημάτων. Ίσως, τελικά, ο 
άνθρωπος να μην μπορεί να ζήσει χωρίς αυτές. Θα τις δημιουργήσει τώρα με 

                                                           
145 βλέπε "Ο Αλέξης και τα μαθήματα δημοσιογραφίας του Indymedia"  
146 Για μια ανάλυση βλ. Yannis Theocharis. Every Crisis is a Digital Opportunity: The 
Aganaktismenoi Movement's use of Social Media and the Emergence of Networked 
Solidarity in Greece. (Διαθέσιμο ηλεκτρονικά στο academia.edu). Ακόμη βλ. 
"'Αγανακτισμένοι'. Τα social media δείχνουν τα δόντια τους. Μια ανάλυση" κ.α. 
147 βλέπε "Riot Grandad". Ακόμη, ενα ιδιαίτερο κείμενο για την αλλαγή του τρόπου 
σκέψης αναφορικά με τη βία της περιόδου από την Νίκη Λατινάκη, με τίτλο "Η 
προσωπική μου εμπειρία με τους 'αναρχοάπλυτους'." 

http://info-war.gr/2013/12/%CE%BF-%CE%B1%CE%BB%CE%AD%CE%BE%CE%B7%CF%82-%CE%BA%CE%B1%CE%B9-%CF%84%CE%B1-%CE%BC%CE%B1%CE%B8%CE%AE%CE%BC%CE%B1%CF%84%CE%B1-%CE%B4%CE%B7%CE%BC%CE%BF%CF%83%CE%B9%CE%BF%CE%B3%CF%81%CE%B1%CF%86%CE%AF/
https://www.academia.edu/9669498/Every_Crisis_is_a_Digital_Opportunity_The_Aganaktismenoi_Movement_s_Use_of_Social_Media_and_the_Emergence_of_Networked_Solidarity_in_Greece
http://baas.gr/el/2011/05/31/%CE%B1%CE%B3%CE%B1%CE%BD%CE%B1%CE%BA%CF%84%CE%B9%CF%83%CE%BC%CE%AD%CE%BD%CE%BF%CE%B9-%CF%84%CE%B1-social-media-%CE%B4%CE%B5%CE%AF%CF%87%CE%BD%CE%BF%CF%85%CE%BD-%CF%84%CE%B1-%CE%B4%CF%8C%CE%BD/
https://www.youtube.com/watch?v=Y89dIL8P78Y
http://agonaskritis.gr/%CE%B7-%CF%80%CF%81%CE%BF%CF%83%CF%89%CF%80%CE%B9%CE%BA%CE%AE-%CE%BC%CE%BF%CF%85-%CE%B5%CE%BC%CF%80%CE%B5%CE%B9%CF%81%CE%AF%CE%B1-%CE%BC%CE%B5-%CF%84%CE%BF%CF%85%CF%82-%CE%AC%CE%BD%CE%B1%CF%81%CF%87/
http://agonaskritis.gr/%CE%B7-%CF%80%CF%81%CE%BF%CF%83%CF%89%CF%80%CE%B9%CE%BA%CE%AE-%CE%BC%CE%BF%CF%85-%CE%B5%CE%BC%CF%80%CE%B5%CE%B9%CF%81%CE%AF%CE%B1-%CE%BC%CE%B5-%CF%84%CE%BF%CF%85%CF%82-%CE%AC%CE%BD%CE%B1%CF%81%CF%87/


129 

έναν διαφορετικό τρόπο στο διαδικτυακό τοπίο, με μια bottom-up λογική, σε 
μια συλλογική προσπάθεια; Ένα τελευταίο παράδειγμα, πιο κοντινό χρονικά: 
Νίκος Ρωμανός. Κρατούμενος και απεργός πείνας με αίτημα τη χορήγηση 
εκπαιδευτικών αδειών. Ένας -όχι πια- πιτσιρικάς που ενεργοποίησε ένα 
συναισθηματικό μηχανισμό του μέσου Έλληνα και έβαλε το διαδίκτυο να 
ασχολείται ολημερίς μαζί του. Διαδικτυακή συλλογή υπογραφών, ενημέρωση 
για την πορεία της υγείας του (και από τον ίδιο) και για τις δράσεις στήριξης 
του αγώνα του, συζητήσεις επί συζητήσεων υπέρ και κατά της λογικής που 
παρουσιαζόταν από τα διακεκριμένα, παραδοσιακά μέσα ενημέρωσης (ίσως 
η περίπτωση του Νίκου Ρωμανού να ήταν από τις φορές που τα 
παραδοσιακά ΜΜΕ έχασαν το παιχνίδι από τα διαδικτυακά). Άλλα ένα 
ιδιαίτερα σημαντικό σημείο ήταν και τα κείμενα που άρχισαν να 
εμφανίζονται στα διαδικτυακά μέσα, από ανθρώπους που δε περιέγραφαν 
τόσο τη γνώμη τους ή ακόμη και τη συμπαράσταση τους, αλλά μιλώντας με 
έναν βιωματικό, συναισθηματικό τρόπο, έκαναν κάτι που θα μπορούσε να 
χαρακτηριστεί μια δημόσια 'αυτοανάλυση'. Είπαν πράγματα για τους 
εαυτούς τους που κατά πάσα πιθανότητα δε θα μπορούσαν να εκφράσουν 
διαμέσου του προφορικού λόγου, που δε θα μπορούσαν να μοιραστούν ίσως 
ούτε ακόμη με τα πιο οικεία τους πρόσωπα. Φαίνεται ότι το γραπτό μέσο 
επέτρεψε, έδωσε τη δυνατότητα μιας πιο συναισθηματικής έκφρασης, ενός 
'ανοίγματος' στον κόσμο148.  

Διαβάζοντας τέτοια κείμενα συν-κινείσαι, συν-μετέχεις στο συναίσθημα, 
συναντιέσαι με τον Άλλον (υπό τη σκιά ενός συγκεκριμένου 'ζητήματος'), 
κινητοποιείσαι προς μια δική σου 'αυτοανάλυση' και έρχεσαι σε επαφή με 
αυτή του άλλου (Crowdfeeling, Crowdanalysis, Crowdempathy; -θα φτιαχτεί ο 
όρος αν δεν υπάρχει-). Κυρίως όμως, δε νιώθεις μόνος, δε νιώθεις 
διαφορετικός, δε νιώθεις ανόητος. Ίσως, τελικά, μόνο όταν δε νιώθουμε 
μόνοι μπορούμε πραγματικά να εμπλακούμε σε κάτι και να 
αναδιαμορφώσουμε τον κόσμο γύρω μας. Η πρόκληση είναι ανοικτή. Ή όπως 
το διατυπώνει ο Ilya Prigogine: 

Ας δούμε τη βιολογική εξέλιξη. Υπάρχουν πολλές 
διαφορετικές κοινωνίες μυρμηγκιών, κάποιες είναι 
μικρές, με μερικές εκατοντάδες μέλη, άλλες είναι μεγάλες 
με μερικά εκατομμύρια μέλη. Η κοινωνική ζωή σ’ αυτές 

                                                           
148  Βλέπε  για παράδειγμα δημοσιεύσεις όπως "Ή δρούμε ή σκάμε", "Για τον Ρωμανό", 
αλλά ιδιαίτερα το κείμενο της Νίκης Λατινάκη "Νικόλα, παιδί μου, Δύναμη". 

http://pitsirikos.net/2014/12/%CE%AE-%CE%B4%CF%81%CE%BF%CF%8D%CE%BC%CE%B5-%CE%AE-%CF%83%CE%BA%CE%AC%CE%BC%CE%B5/
http://pitsirikos.net/2014/12/%CE%B3%CE%B9%CE%B1-%CF%84%CE%BF%CE%BD-%CF%81%CF%89%CE%BC%CE%B1%CE%BD%CF%8C/
http://agonaskritis.gr/%CE%BD%CE%B9%CE%BA%CF%8C%CE%BB%CE%B1-%CF%80%CE%B1%CE%B9%CE%B4%CE%AF-%CE%BC%CE%BF%CF%85-%CE%B4%CF%8D%CE%BD%CE%B1%CE%BC%CE%B7-%CF%84%CE%BF-%CE%B1%CE%B3%CF%89%CE%BD%CE%B9%CF%83%CF%84%CE%B9%CE%BA/


130 

τις δύο κοινότητες είναι πολύ διαφορετική. Στις μικρές 
κοινωνίες τα μυρμήγκια συμπεριφέρονται ανεξάρτητα, 
αναζητούν μόνα την τροφή τους. Στις μεγάλες κοινωνίες 
βλέπουμε συλλογικές δραστηριότητες. Ο ρόλος της 
προσωπικής δράσης είναι σημαντικά μειωμένος. Οι 
ανθρώπινες κοινωνίες μπορούν να έχουν την ίδια εξέλιξη, 
όταν δικτυωθούν. 

 

Εικόνα με άδεια CC: "Wikipedia Michelangelo" by Wikimedia Foundation. Licensed 
under CC BY-SA 3.0 149 

  

                                                           
149 via Wikimedia Commons - http://commons.wikimedia.org/wiki/ 
File:Wikipedia_Michelangelo.JPG#/media/File:Wikipedia_Michelangelo.JPG 



131 

 

 

8 

Η διαδικτυακή εγκυκλοπαίδεια 150  
 

The whole is not ‘more’ than the sum 
of its parts, but it has different 
properties. The statement should be: 
The whole is different from the sum of 
its parts. In other words, there does 
not exist a superiority of value of the 
whole. Both whole and parts are 
equally real…  the whole has definitive 
properties of its own.151 

 

 

Αλέξης Μπράιλας 

  

                                                           
150 Αυτό το κεφάλαιο αποτελεί προσαρμογή αποσπάσματος από το βιβλίο: Μπράιλας, 
Α. (2015). Η μάθηση στο χρονότοπο του διαδικτύου: κοινότητες, ψηφιακή κουλτούρα, 
Wikipedia και MOOCs. Έκδοση: Εργαστήριο Δυνητικής Πραγματικότητας, Πάντειο 
Πανεπιστήμιο 
151 Kurt Lewin 



132 

 

Το βικιπαιδικό εγχείρημα 

Η Wikipedia αποτελεί σήμερα τη μεγαλύτερη διαδικτυακή εγκυκλοπαίδεια με 
περισσότερα από 25 εκατομμύρια λήμματα152 σε 285 διαφορετικές 
γλώσσες153. Η αγγλική έκδοση της Wikipedia είναι η μεγαλύτερη σε μέγεθος 
με περισσότερα από 4.2 εκατομμύρια λήμματα154. Η κοινότητα της Wikipedia 
στην Αγγλική γλώσσα υποστηρίζεται από περισσότερους από 31.000 
ενεργούς συντάκτες (εγγεγραμμένα μέλη με τουλάχιστον 5 συνεισφορές 
κάθε μήνα), από περίπου 5.700 πολύ ενεργούς συντάκτες (εγγεγραμμένα 
μέλη με τουλάχιστον 100 συνεισφορές κάθε μήνα) (Εικόνα 8.1) και από ένα 
σύνολο ανώνυμων συντακτών που συνεισφέρουν χωρίς λογαριασμό 
χρήστη155. Το Φεβρουάριο το 2013, οι επισκέψεις σελίδων μόνο στην Αγγλική 
Wikipedia ανήλθαν στο “αστρονομικό” νούμερο των 8.541.911.078 (ανά 
μήνα)156. H Ελληνική έκδοση περιέχει περισσότερα από 82.000 λήμματα, ενώ 
υποστηρίζεται δυναμικά από μια κοινότητα 243 ενεργών συντακτών και 40 
πολύ ενεργών συντακτών (Εικόνα 8.1)157. Κάθε μήνα στην Ελληνική  
γλωσσική έκδοση της Wikipedia γίνονται περισσότερες από 29.000.000 
επισκέψεις σελίδων158. 

Η Wikipedia στηρίζεται τεχνολογικά στη πλατφόρμα mediawiki, ένα wiki 
λογισμικό ανοικτού κώδικα, που επιτρέπει την online συνεργατική παραγωγή 
κειμένων159. Σύμφωνα με το ομώνυμο λήμμα της Ελληνικής έκδοσης  της 
Wikipedia160: 

                                                           
152 Πηγή: http://stats.wikimedia.org/EN/TablesWikipediaZZ.htm, 12 Απριλίου 2013. Το 
ίδρυμα Wikimedia, που υποστηρίζει τεχνικά τη Wikipedia, ακολουθεί το ανοικτό 
μοντέλο οργάνωσης σε όλα τα επίπεδα. Τα λεπτομερή στατιστικά δεδομένα της 
λειτουργίας της Wikipedia και των αδελφών εγχειρημάτων του ιδρύματος είναι 
ελεύθερα στον οποιοδήποτε, κυρίως μέσω της ιστοσελίδας: http://stats.wikimedia.org/ 
153 Πηγή: http://en.wikipedia.org/wiki/List_of_Wikipedias, 12 Απριλίου 2013. 
154 Πηγή: http://en.wikipedia.org/wiki/Wikipedia:Size_of_Wikipedia, 12 Απριλίου 2013. 
155 Πηγή: http://stats.wikimedia.org/EN/SummaryEN.htm, 12 Απριλίου 2013. 
156 Πηγή: http://stats.wikimedia.org/EN/SummaryEN.htm, 12 Απριλίου 2013. 
157 Πηγή: http://stats.wikimedia.org/EN/SummaryEL.htm, 12 Απριλίου 2013. 
158 Πηγή: http://stats.wikimedia.org/EN/SummaryEL.htm, 12 Απριλίου 2013. 
159 Πηγή:  http://www.mediawiki.org/wiki/MediaWiki, 12 Απριλίου 2013. 
160 Πηγή: http://el.Wikipedia.org/wiki/Wikipedia, 12 Απριλίου 2013. 



133 

Η Βικιπαίδεια (ο όρος προήλθε από το Αγγλικό Wikipedia σε 
ελεύθερη μεταγραφή) είναι μία διεθνής, ελεύθερου 
περιεχομένου, εξελισσόμενη δια συνεργασίας εγκυκλοπαίδεια, η 
οποία βρίσκεται στη διεύθυνση http://www.Wikipedia.org στο 
Διαδίκτυο. Γράφεται σε συνεργασία από εθελοντές με το 
λογισμικό wiki, κάτι που σημαίνει ότι λήμματα μπορεί να 
προστεθούν ή να αλλάξουν από τον καθένα. Το έργο ξεκίνησε στις 
15 Ιανουαρίου 2001 ως συμπλήρωμα στη γραμμένη από 
ειδήμονες Nupedia, με ιδρυτή τον Τζίμι Γουέιλς και λειτουργεί 
τώρα από το μη κερδοσκοπικό Ίδρυμα Wikimedia. 

Η Wikipedia δεν αποτελεί μια εγκυκλοπαίδεια με την κλασσική σημασία του 
όρου. Η Wikipedia αντιπροσωπεύει ένα μοντέλο συμμετοχικής παραγωγής 
της γνώσης. Στην πράξη η σημασία του όρου εγκυκλοπαίδεια αλλάζει και οι 
επόμενες γενιές θα νοηματοδοτούν διαφορετικά τον όρο σε σχέση με εμάς. 
Τώρα βρισκόμαστε στη μετάβαση. Στο συγκεκριμένο κεφάλαιο γίνεται μια 
εισαγωγή στην ιδέα της συμμετοχικής δημιουργίας μιας εγκυκλοπαίδειας, 
που αποτελεί ένα νέο παράδειγμα crowd-sourcing παραγωγής. Επίσης, 
αναλύεται το ζήτημα της εγκυκλοπαιδικής εγκυρότητας, ως συνάρτηση ενός 
νέου είδους ψηφιακής εγγραμματοσύνης. Τα λήμματα της Wikipedia δεν 
αποτελούν απλά τα προϊόντα μιας συμμετοχικής δραστηριότητας, μιας 
συνεργατικής δημιουργίας. Αναπτύσσονται συνέχεια, είναι τα στιγμιότυπα 
μιας διεργασίας εν εξελίξει. 

Η μεγαλύτερη εγκυκλοπαίδεια 

Η Wikipedia είναι μια ελεύθερη, διαδικτυακή και συνεργατική πολύγλωσση 
εγκυκλοπαίδεια η οποία υποστηρίζεται από έναν μη κερδοσκοπικό 
οργανισμό, το ίδρυμα Wikimedia. Η Wikipedia δημιουργήθηκε το 2001 από 
τους Jimmy Wales και Larry Sanger. Το περιεχόμενο συντηρείται από μια 
κοινότητα εθελοντών συντακτών που αυτοαποκαλούνται Βικιπαιδιστές 
(Wikipedians)161. Υπολογίζεται ότι τα λήμματα της Αγγλικής Wikipedia, αν 
εκτυπώνονταν σήμερα, θα καταλάμβαναν 1.535 τόμους, ύψους 25 εκ. και 
πάχους 5 εκ., με περιεχόμενο 1.600.000 λέξεις ο καθένας (τυπικό μέγεθος 

                                                           
161 Πηγή: http://en.wikipedia.org/wiki/Wikipedia:Wikipedians, 12 Απριλίου 2013. 



134 

τόμου εγκυκλοπαίδειας Britannica)162, όπως απεικονίζεται στην εικόνα 8.2. 
Το ίδρυμα Wikimedia εκτός από την Wikipedia υποστηρίζει και μια σειρά από 
αδελφά εγχειρήματα (Breslin, Passant, & Decker, 2009), όπως είναι το 
Wiktionary (Βικιλεξικό), το Wikibooks (Βικιβιβλία), το Wikiquote 
(Βικιφθέγματα), το Wikiversity (Βικιεπιστήμιο) και αρκετά άλλα συνεργατικά 
περιβάλλοντα, που συχνά “επωάζονται” μέσα στους  διαδικτυακούς 
“επωαστήρες” του ιδρύματος WMF μέχρι να αποφασιστεί η αυτόνομη 
λειτουργία τους163.  

 

 
Εικόνα 8.1 Ρυθμός αύξησης των λημμάτων της Αγγλικής έκδοσης της Wikipedia (πάνω) 
και της Ελληνικής (κάτω), από το 2001, έτος έναρξης του εγχειρήματος, μέχρι σήμερα 
(Φεβρουάριος του 2013). Συγκριτικά υπάρχει παρόμοιος ρυθμός αύξησης των 

                                                           
162 Πηγή: στατιστικά της Wikipedia: http://en.Wikipedia.org/wiki/Special:Statistics, 18 
Μαΐου 2011. 
163 Πηγή: http://incubator.wikimedia.org/wiki/Incubator:Main_Page, 12 Απριλίου 2013. 



135 

λημμάτων, με τα μεγέθη της Ελληνικής Wikipedia να είναι περίπου πενήντα φορές 
μικρότερα. (πηγή: Στατιστικά του ιδρύματος Wikimedia164. 

Η εγκυκλοπαίδεια Wikipedia ανήκει στην κατηγορία των εγχειρημάτων 
ανοικτού περιεχομένου (open-content projects) και είναι το μεγαλύτερο 
εγχείρημα αυτού του είδους (Nov & Kuk, 2008). Αυτό σημαίνει ότι το 
περιεχόμενο του εγχειρήματος μπορεί να χρησιμοποιηθεί, τροποποιηθεί και 
αναδιανεμηθεί ελεύθερα. Ειδικότερα, τα λήμματα της Wikipedia διέπονται 
από την άδεια χρήσης CC-BY-SA (Creative Commons Attribution-Share 
Alike)165 που σημαίνει ότι το περιεχόμενο είναι ελεύθερο προς αντιγραφή, 
αναδιανομή και τροποποίηση (ακόμα και για εμπορικούς σκοπούς) με την 
προϋπόθεση ότι θα γίνεται αναφορά στην πηγή του υλικού (Wikipedia) και το 
νέο υλικό θα διέπεται από την ίδια άδεια χρήσης (CC-BY-SA).  

 

Εικόνα 8.2 Μια αναπαράσταση του μεγέθους της Αγγλικής έκδοσης της Wikipedia, σε 
υποθετική έντυπη μορφή. Σύνολο 1535 τόμοι, ενώ συνέχεια προστίθενται νέα λήμματα 
αυξάνοντας το συνολικό μέγεθος166.  

Ο όρος Wikipedia συνοψίζει τις δυο βασικές ιδέες του εγχειρήματος. Το 
πρώτο συνθετικό του όρου (wiki) προέρχεται από μια τοπική διάλεκτο της 

                                                           
164 Πηγή: Στατιστικά του Ιδρύματος Wikimedia 
(http://stats.wikimedia.org/EN/SummaryEL.htm και http://stats.wikimedia.org/ 
EN/SummaryEN.htm), ανακτήθηκε στις 12 Απριλίου 2013 
165 http://creativecommons.org/licenses/by-sa/3.0/ 
166 Πηγή: http://en.Wikipedia.org/wiki/Wikipedia:Size_of_Wikipedia#  Hard_copy_size, 
ανακτήθηκε στις 18 Μαΐου 2011. 



136 

Χαβάης και σημαίνει γρήγορο (Tapscott & Williams, 2008). Καταρχήν η 
Wikipedia βασίζεται στο λογισμικό wiki το οποίο επιτρέπει στον επισκέπτη 
μιας ιστοσελίδας να την τροποποιήσει ή να προσθέσει νέες σελίδες, 
διατηρώντας ένα πλήρες ιστορικό μεταβολών, ώστε να είναι δυνατή η 
αναίρεση οποιασδήποτε κακόβουλης ή λανθασμένης επεξεργασίας. Η 
δεύτερη ιδέα του εγχειρήματος αποτυπώνεται στον όρο pedia και αποτελεί 
τον σκοπό της Wikipedia, τη δημιουργία μιας εγκυκλοπαίδειας (Schroer & 
Hertel, 2009). Ο συνδυασμός αυτών των δύο ιδεών οδήγησε στην δημιουργία 
μιας συνεργατικής – συμμετοχικής  εγκυκλοπαίδειας ανοικτού περιεχομένου. 
Θεωρητικά και πρακτικά, ο καθένας μπορεί να συνεισφέρει σε ένα λήμμα της 
Wikipedia. Αν το λήμμα δεν υπάρχει, μπορεί να το δημιουργήσει.  

Οι περισσότεροι χρήστες της Wikipedia είναι απλοί επισκέπτες. 
Χρησιμοποιούν την Wikipedia για ενημέρωση πάνω σε οποιοδήποτε θέμα. 
Εκτός από τους απλούς αναγνώστες, που αποτελούν και τη συντριπτική 
πλειοψηφία, υπάρχει ένα σύνολο χρηστών που συνεισφέρουν με πολλούς 
διαφορετικούς τρόπους, όπως δημιουργώντας, διορθώνοντας ή 
βελτιώνοντας τα ήδη υπάρχοντα εγκυκλοπαιδικά λήμματα. Αυτοί οι χρήστες 
αυτοπροσδιορίζονται συνήθως ως Βικιπαιδιστές ή Βικιπαίδες (Wikipedians) 
και συγκροτούν μια ενεργή δυνητική κοινότητα γύρω από το εγχείρημα167. 
Υπάρχουν Βικιπαιδιστές που δεν δημιουργούν λογαριασμό χρήστη και 
συνεισφέρουν ανώνυμα με μόνο στοιχείο αναγνώρισής τους τη διεύθυνση IP 
που χρησιμοποιεί ο υπολογιστής τους. Ωστόσο, οι περισσότεροι συντάκτες 
δημιουργούν λογαριασμό. Οι εγγεγραμμένοι χρήστες έχουν μια σειρά από 
συγκριτικά πλεονεκτήματα. Για παράδειγμα, μπορούν να διατηρούν 
προσωπική σελίδα με τις συνεισφορές τους, να είναι ψηφιακά 
αναγνωρίσιμοι στην κοινότητα της Wikipedia και να εκλέγονται σε αιρετές 
θέσεις ευθύνης. Από τους εγγεγραμμένους χρήστες κάποιοι επιλέγουν να 
χρησιμοποιούν ένα ψευδώνυμο που δεν παραπέμπει στην πραγματική τους 
ταυτότητα, ενώ άλλοι επιλέγουν να χρησιμοποιούν το πραγματικό τους 
όνομα. Κάποιοι Βικιπαιδιστές διατηρούν προσωπική σελίδα χρήστη στην 
Wikipedia στην οποία μπορούν να έχουν συνδέσεις σε προσωπικές σελίδες ή 
ιστολόγια, εκτός της Wikipedia (Rafaeli & Ariel, 2008). Στην Wikipedia 
παρατηρείται η αρχή του Pareto (κανόνας 80%-20%), δηλαδή ένα μικρό 

                                                           
167 Πηγή: http://en.wikipedia.org/wiki/Wikipedia:Wikipedians, 12 Απριλίου 2013. 
 



137 

ποσοστό των μελών της κοινότητας ευθύνεται για τις περισσότερες 
συνεισφορές στο περιεχόμενο (Rafaeli & Ariel, 2008; Shirky, 2008). 

Στη Wikipedia υπάρχουν χρήστες που εκλέγονται από την κοινότητα ως 
Διαχειριστές και έχουν επιπλέον αρμοδιότητες αναφορικά με την εύρυθμη 
λειτουργία της κοινότητας και την αντιμετώπιση πιθανών προβλημάτων 
(όπως ο αποκλεισμός χρηστών και ip που προχωρούν συστηματικά σε 
βανδαλισμούς περιεχομένου). Ωστόσο, δεν θεωρούνται ιεραρχικά ανώτεροι 
από τους άλλους χρήστες και η γνώμη τους ή η ψήφος τους δεν έχει 
αυξημένη βαρύτητα, με εξαίρεση το σεβασμό που απολαμβάνουν από την 
κοινότητα ως παλαιότερα μέλη της. Πιθανές διενέξεις ως προς το 
περιεχόμενο ενός λήμματος επιλύονται με ένα διαφανή τρόπο στη σελίδα 
συζήτησης του λήμματος, επιτρέποντας την ανάδυση ενός συλλογικού 
περιεχομένου και την αυτορρύθμιση της κοινότητας (Breslin et al., 2009). Σε 
αντίθεση με τις παραδοσιακές εγκυκλοπαίδειες, η Wikipedia δεν έχει 
προσλάβει ειδικούς επιστήμονες για να επιμελούνται τα λήμματά της (Rafaeli 
& Ariel, 2008). Την επιμέλεια των λημμάτων αναλαμβάνουν τα χιλιάδες μάτια 
των εθελοντών συντακτών, που εντοπίζουν τα ενδεχόμενα λάθη, τις 
ελλείψεις ή τους βανδαλισμούς και προβαίνουν στις ανάλογες διορθώσεις-
βελτιώσεις, με τις δυνατότητες που προσφέρει το λογισμικό wiki. Ο κάθε 
χρήστης της Wikipedia έχει τη δυνατότητα να κάνει διορθώσεις ή να 
εμπλακεί σε έναν διάλογο με άλλους χρήστες, στη σελίδα συζήτησης 
οποιουδήποτε λήμματος, με σκοπό τη βελτίωση του περιεχομένου και την 
επίλυση πιθανών συγκρούσεων. 

Η διαδικασία επιμέλειας από ειδικούς (peer review) ήταν αυτή που εμπόδισε 
την ανάπτυξη της Nupedia, μιας πρόδρομης προσπάθειας για μια 
διαδικτυακή εγκυκλοπαίδεια δωρεάν περιεχομένου. Η Nupedia 
δημιουργήθηκε το 2000 από τους Jimmy Wales και Larry Sanger. Το 
εγχείρημα της Nupedia εγκαταλείφθηκε το 2003, όταν η Wikipedia έκλεινε τα 
δύο χρόνια λειτουργία της. Η Nupedia δεν κατάφερε ποτέ να προσελκύσει 
ικανό αριθμό ακαδημαϊκών και άλλων ειδικών, ώστε να συγκροτήσουν μια 
κρίσιμη μάζα συντακτών, ικανή να συντηρήσει το εγχείρημα. Αντίθετα, η 
ελεύθερη και ανοικτή επιμέλεια των λημμάτων της Wikipedia από την 
κοινότητα των χρηστών της ήταν το βασικό συστατικό της επιτυχίας της. Ο 
συνιδρυτής της Wikipedia Larry Sanger προχώρησε στη δημιουργία της 



138 

Citizendium 168 το 2007, προσπαθώντας να συνδυάσει στοιχεία της Wikipedia 
(ανοικτή πρόσβαση στο περιεχόμενο και συμμετοχική ανοικτή παραγωγή του 
περιεχομένου) και της Nupedia (επιμέλεια από ειδικούς), για να 
δημιουργήσει μια πιο αξιόπιστη διαδικτυακή εγκυκλοπαίδεια. Μέχρι 
σήμερα, 16 Μαΐου 2011, η Citizendium απαριθμεί 15.801 λήμματα, εκ των 
οποίων τα 156 έχουν εγκριθεί από πιστοποιημένους ειδικούς (πηγή: 
Citizendium.org). 

Παρόλο που υπάρχει μια δημόσια συζήτηση σχετικά με την ποιότητα του 
περιεχομένου της Wikipedia, είναι γενικά αποδεκτό ότι η Wikipedia 
(τουλάχιστον η Αγγλική έκδοση) είναι μια σχετικά αξιόπιστη εγκυκλοπαίδεια, 
καθώς μια κρίσιμη μάζα χρηστών βελτιώνει συνεχώς τα λήμματά της (Rafaeli 
& Ariel, 2008). Η Κοινότητα της Wikipedia, το σύνολο των χρηστών που 
εργάζονται χωρίς εμφανή οικονομικά οφέλη και συναντιόνται είτε στην 
Αγορά της Ελληνικής Wikipedia, είτε στην Βρύση του Χωριού (Village Pump) 
της Αγγλικής έκδοσης, αποτελεί αναπόσπαστο μέρος του συνολικού 
εγχειρήματος, μαζί με το περιεχόμενο που παράγεται, μαζί με τους 
ανθρώπους που συνεισφέρουν ανώνυμα, χωρίς να γίνονται μόνιμα μέλη της 
Κοινότητας, και μαζί με το ίδρυμα Wikimedia που υποστηρίζει τεχνικά, υλικά 
και νομικά το εγχείρημα. 

Συμμετοχική δημιουργία 

Το αεί ζητείν δεν έχει τέλος. Είναι διαρκής κίνηση προς κάτι 
που ίσως ο σκεπτικός αισθάνεται ότι δεν θα φθάσει ποτέ. 
Αυτό το άπιαστο, που θέλει επίμονα να πιάσει, φαίνεται 
στον ανοιχτό ορίζοντα ως ένα ιδεώδες προς το οποίο τείνει 
ο σκεπτικός, γνωρίζοντας, ίσως, ότι ο κύκλος της ζητήσεως 
δεν θα κλείσει ποτέ (Πεντζοπούλου-Βαλαλά, 2002). 

Ο O'Sullivan υποστηρίζει ότι η Wikipedia ήταν ένα προσδοκώμενο εγχείρημα, 
πολύ πριν τη δημιουργία της, πολύ πριν την εποχή του διαδικτύου και αυτό 
είναι εμφανές από προηγούμενες προσπάθειες στην ιστορία της 
ανθρωπότητας οι οποίες περιελάμβαναν μέρος των χαρακτηριστικών και των 
στόχων της Wikipedia. Η βιβλιοθήκη της Αλεξάνδρειας αποτελούσε μια 

                                                           
168 Πηγή: http://en.citizendium.org, ανακτήθηκε στις 16 Μαΐου 2011. 
 



139 

πρώτη σημαντική προσπάθεια για τη συσσώρευση του συνόλου της γραπτής 
ανθρώπινης γνώσης υπό την ίδια στέγη. Η Βασιλική Εταιρεία του Λονδίνου 
ιδρύθηκε το 1660 από μια ομάδα δώδεκα ατόμων που αποσκοπούσαν στην 
διάδοση ενός μηνύματος, χωρίς εμφανή εμπορικά κίνητρα. Η 
Εγκυκλοπαίδεια του Ντιντερό είχε ως στόχο το διαμοιρασμό της γνώσης και 
το διαφωτισμό. Οι εκδότες του Αγγλικού Λεξικού της Οξφόρδης στηρίχθηκαν 
σε πλήθος άμισθων εθελοντών. Η Λέσχη του Αριστερού Βιβλίου (Left Book 
Club) ενέπνευσε τα μέλη της χάρη στο κοινό όραμα που έθεσε (O’Sullivan, 
2009). Όλα τα παραπάνω αποτελούν ιδιότητες οι οποίες απαρτιώθηκαν στο 
εγχείρημα της Wikipedia με έναν τρόπο που επέτρεψαν οι νέες τεχνολογίες 
και η Κοινωνία της Πληροφορίας, αλλά και που ήταν ζητούμενο της 
ανθρωπότητας από πολύ πριν. Η Wikipedia είναι το αποτέλεσμα των νέων 
τεχνολογιών, του διαδικτύου, του λογισμικού wiki και της ανθρώπινης 
δράσης στο πλαίσιο μιας δυνητικής Κοινότητας (Shirky, 2008). 

Το εγχείρημα της Wikipedia μοιάζει απολύτως ξένο με τη σημερινή 
κουλτούρα της γνώσης: “Η Wikipedia δεν αποτελεί απλά ένα ακόμα νέο είδος 
διαμοιρασμού της υπάρχουσας γνώσης, αλλά μια αλλαγή στην ίδια τη φύση 
της γνώσης - κάτι που μπορεί να περιγραφεί με τον όρο συμμετοχική” 
(O’Sullivan, 2009). Για να θεωρηθεί ένα έργο γνώσης αξιόλογο και να γίνει 
ευρέως αποδεκτό, απαιτείται να έχει δημιουργηθεί από αναγνωρισμένους 
επιστήμονες οι οποίοι είναι θεσμικά πιστοποιημένοι φορείς της γνώσης 
αυτής (O’Sullivan, 2009). Αυτοί οι ειδικοί παρέχουν την εγγύηση της 
αξιοπιστίας και παράλληλα εισπράττουν την αναγνώριση του έργου τους. Η 
Wikipedia αποτελεί με διαφορά τη μεγαλύτερη εγκυκλοπαίδεια σε πλήθος 
λημμάτων στην ιστορία της ανθρωπότητας η οποία δεν γράφεται επίσημα 
από ειδικούς (παρόλο που πολλοί βικιπαιδιστές μπορεί και να είναι ειδικοί 
σε κάποια πεδία γνώσης), αλλά όπου ο καθένας μπορεί να συνεισφέρει στη 
δημιουργία των λημμάτων της. Στη Wikipedia o οικοδόμος αντιμετωπίζεται 
ισότιμα με τον καθηγητή του Πανεπιστημίου στη βάση επιχειρημάτων και όχι 
τίτλων. Αυτό αποτελεί ένα εντελώς νέο παράδειγμα δημιουργίας και 
διαμοιρασμού της γνώσης. Επιπρόσθετα, οι συντάκτες των λημμάτων δεν 
πληρώνονται για την συνεισφορά τους ούτε αποκτούν πνευματικά 
δικαιώματα στο παραγόμενο έργο. Το παραγόμενο έργο ανήκει συλλογικά 
και για πάντα στην ανθρωπότητα, αφού καλύπτεται από άδεια ελεύθερης 
χρήσης, τροποποίησης και διαμοιρασμού με μόνη προϋπόθεση να 



140 

αναφέρεται η Wikipedia ως πηγή και το παράγωγο έργο να είναι επίσης 
ελεύθερο (άδεια CC-BY-SA). 

Η ανάδυση του περιεχομένου 

Η δημιουργία των λημμάτων στη Wikipedia γίνεται συνεργατικά. Οι 
αναγνώστες διαβάζουν τα λήμματα, ενώ μερικοί από αυτούς γίνονται 
συντάκτες και συνεισφέρουν στο περιεχόμενο που έτσι βελτιώνεται169, 
προσελκύοντας ακόμα περισσότερους αναγνώστες. Η διαδικασία μοιάζει 
περισσότερο με τη δημιουργία ενός κοραλλιογενούς υφάλου, παρά με την 
κατασκευή ενός αυτοκινήτου (Shirky, 2008). Σύμφωνα με τον Castells, στις 
σύγχρονες δυτικές κοινωνίες μπορούμε να διακρίνουμε δύο αντίθετες 
τάσεις, τον ατομικισμό και τον κοινοτισμό. Ατομικισμός (Individualism) είναι 
το αξιακό σύστημα που δίνει προτεραιότητα στην ικανοποίηση των 
προσωπικών επιθυμιών και αναγκών του ατόμου. Κοινοτισμός 
(communalism) είναι το σύνολο των αξιών και των πεποιθήσεων που δίνει 
προτεραιότητα περισσότερο στο συλλογικό συμφέρον της κοινότητας, παρά 
στο συμφέρον του ατόμου (Castells, 2009). Η συμμετοχική δημιουργία ενός 
λήμματος ή μιας ολόκληρης εγκυκλοπαίδειας είναι κάτι ξένο προς την 
ατομοκεντρική διάσταση της κουλτούρας του δυτικού πολιτισμού, όπου το 
ατομικό κέρδος και όφελος αποτελούν κυρίαρχη αξία. Η ίδια η έννοια της 
πνευματικής ιδιοκτησίας απορρέει από την ανάγκη να καρπωθεί ο 
δημιουργός (άτομο ή μικρές ομάδες) την ωφέλεια από το ατομικό του έργο. 
Στη κουλτούρα της σύγχρονης κοινωνίας, ο επώνυμος θεωρείται 
σημαντικότερος από τον ανώνυμο. Η αξία του ατομισμού είναι τόσο διάχυτη, 
ώστε όταν κάποιοι δημοσιογράφοι κάνουν ρεπορτάζ για τη Wikipedia, 
αναζητούν τον “άγνωστο συγγραφέα”, προσπαθούν να βρουν ποιος κρύβεται 
από πίσω, στο πλαίσιο ενός σεναρίου ανακάλυψης της μυστικής συνταγής 
(O’Sullivan, 2009). Αδυνατούν να συλλάβουν την ιδέα της συλλογικής 
δημιουργίας η οποία είναι αδύνατον να αποδοθεί στις συνεισφορές των 
επιμέρους συντακτών ξεχωριστά ή στο  απλό άθροισμά τους, αλλά προκύπτει 
από την αλληλεπίδραση τους και αποτελεί αναδυόμενη ιδιότητα του 
συστήματος. 

                                                           
169 Πρόκειται για έναν βρόχο θετικής ανατροφοδότησης (positive feedback loop) 



141 

Η Wikipedia είναι μια εγκυκλοπαίδεια αλλά όχι σαν τις παραδοσιακές 
εγκυκλοπαίδειες. Η Wikipedia συγκροτείται από το περιεχόμενο, ένα 
τεράστιο σύνολο λημμάτων, και από την κοινότητα των χρηστών και 
συντακτών της. Χωρίς την κοινότητα να υπερασπίζεται τα λήμματα, η 
εγκυκλοπαίδεια δεν μπορεί να επιβιώσει. Χωρίς την κοινότητα, τα λήμματα 
δεν θα ενημερώνονταν με τις τελευταίες εξελίξεις και θα γίνονταν στόχος 
βανδαλισμού και σκόπιμης φθοράς, χωρίς να υπάρχει η κρίσιμη μάζα 
συντακτών για να αναστρέφει τις κακόβουλες επεξεργασίες. Αν η εταιρεία 
που εκδίδει την εγκυκλοπαίδεια Britannica κλείσει, η εγκυκλοπαίδεια θα 
είναι χρήσιμη για ένα ή δύο χρόνια, μέχρι να ξεπεραστεί η γνώση που 
παρέχει. Αν η Wikipedia χάσει την κοινότητα των χρηστών της, μέσα σε 
ελάχιστο χρόνο, ίσως μέρες, θα είναι αναξιόπιστη και διαβρωμένη (Shirky, 
2008). 

Σύμφωνα με τον Castells, στη σημερινή ψηφιακή εποχή τα ψηφιακά πλέον 
media συγκεντρώνονται σε μεγάλες πολυεθνικές εταιρείες με έδρα κυρίως 
την δύση. Ωστόσο, οι περισσότερες μιντιακές επιχειρήσεις ανά τον κόσμο 
παραμένουν τοπικού χαρακτήρα. Αυτό που παγκοσμιοποιείται είναι τα 
δίκτυα που διασύνδεουν τις μιντιακές χρηματοδοτήσεις, παραγωγές και 
διανομές στα κράτη και μεταξύ των κρατών. Σε αυτό το δίκτυο υποστήριξης 
των μιντιακών επιχειρήσεων υπάρχουν κυρίαρχοι κόμβοι που ασκούν 
κεντρικό έλεγχο στη ροή των απαραίτητων πόρων. Ωστόσο, παρόλο που ο 
έλεγχος των οικονομικών πόρων (χρηματοδοτήσεις, παραγωγές) είναι 
παγκοσμιοποιημένος, το περιεχόμενο των μίντια παραμένει προσαρμοσμένο 
στις τοπικές κουλτούρες (Castells, 2009).  

Ένα ανάλογο οργανωτικό μοντέλο φαίνεται να ισχύει και για την Wikipedia. 
Το εγχείρημα γνώσης της Wikipedia είναι παγκοσμιοποιημένο με τις 
κεντρικές κατευθύνσεις να δίνονται από το ίδρυμα Wikimedia, ένα ιδιωτικό 
μη κερδοσκοπικό οργανισμό με έδρα τις Η.Π.Α. Η κοινότητα της Αγγλικής 
Wikipedia είναι η μεγαλύτερη με περισσότερα από 100,000 ενεργά μέλη. Τα 
τοπικά γλωσσικά εγχειρήματα δημιουργούν τις δικές τους τοπικές 
κουλτούρες, όπως αυτές διαμορφώνονται από τα μέλη των τοπικών 
κοινοτήτων. Ωστόσο, όλα τα τοπικά εγχειρήματα συμμορφώνονται στους 
γενικούς κανόνες του ιδρύματος Wikimedia και στις επιρροές της 
επικρατούσας Αγγλικής κοινότητας, παρά τη σημαντική τους αυτονομία. 
Άλλωστε, όλοι οι εξυπηρετητές (web servers) όλων των τοπικών 



142 

εγχειρημάτων ανά τον κόσμο, βρίσκονται στις Η.Π.Α και ανήκουν στο ίδρυμα 
Wikimedia. Ο Manuel Castells αναφέρει χαρακτηριστικά για την οργάνωση 
των παγκόσμιων μίντια:  

H ψηφιοποίηση των επικοινωνιών έχει προωθήσει τη 
διάχυση ενός τεχνολογικά ολοκληρωμένου μηντιακού 
συστήματος στο οποίο τα προϊόντα και οι διαδικασίες 
αναπτύσσονται σε διάφορες πλατφόρμες που 
υποστηρίζουν μια ποικιλία περιεχομένου και μηντιακής 
έκφρασης εντός του ίδιου παγκόσμιου/ τοπικού 
επικοινωνιακού δικτύου (Castells, 2009). 

Αυτή η περιγραφή ταιριάζει απόλυτα στη Wikipedia, όπου τα τοπικά 
εγχειρήματα εκφράζουν την τοπική κουλτούρα μέσα σε ένα 
παγκοσμιοποιημένο εγχείρημα γνώσης. Στην παρακάτω εικόνα φαίνεται η 
έκφραση της τοπικής κουλτούρας μέσα στο παγκοσμιοποιημένο εγχείρημα 
γνώσης της Wikipedia. Κάθε τοπική κοινότητα, για κάθε γλωσσική έκδοση της 
Wikipedia έχει έναν αντίστοιχο και παρόμοιο δυνητικό χώρο συνάντησης και 
συζήτησης για θέματα που αφορούν την κάθε κοινότητα, χαρακτηριστικό της 
παγκοσποιημένης διάστασης του μέσου. Ωστόσο, η ονομασία αυτού του 
χώρου, πηγάζει από την τοπική ιστορική-πολιτισμική κληρονομιά κάθε 
κοινότητας. Έτσι, στην Ελληνική Wikipedia το όνομα αυτού του δυνητικού 
χώρου είναι Αγορά, ένα όνομα που στην Ελληνική κουλτούρα είναι δηλωτικό 
ενός χώρου συνάντησης και ελεύθερης συζήτησης. Στην Ισπανική Wikipedia ο 
αντίστοιχος χώρος ονομάζεται Cafe και στην Αγγλική Wikipedia ονομάζεται 
Village Pump (Εικόνα 8.3). Οι ενοποίηση των τοπικών εγχειρημάτων σε ένα 
παγκοσμιοποιημένο δίκτυο οδηγεί σε οικονομίες συνέργειας (economies of 
synergy) (Castells, 2009). Το συνολικό Εγχείρημα της Wikipedia αναπτύσσεται 
περισσότερο από το άθροισμα των τοπικών εγχειρημάτων λόγω της μεταξύ 
τους συνέργειας. Οποιαδήποτε θετική δράση σε μια τοπική κοινότητα μπορεί 
να μεταδοθεί μέσα από το καθολικό δίκτυο και στις υπόλοιπες κοινότητες. 

 



143 

 

Εικόνα 8.3. Ο κεντρικός τόπος διαδικτυακής συνάντησης των μελών μιας τοπικής 
κοινότητας. Ο Χώρος αυτός ονομάζεται Αγορά στην Ελληνόφωνη Wikipedia (σαν την 
αρχαία Αγορά των Ελληνων)170, Cafe για την αντίστοιχη Ισπανόφωνη κοινότητα171 και 
Village Pump (“η βρύση του χωριού”) για την Αγγλόφωνη  κοινότητα172. Ένα 
χαρακτηριστικό παράδειγμα έκφρασης της τοπικής κουλτούρας μέσα στο ίδιο 
παγκόσμιο δίκτυο. 

Εγκυρότητα 

                                                           
170 http://el.Wikipedia.org/wiki/Wikipedia:Αγορά 
171 http://es.Wikipedia.org/wiki/Wikipedia:Café 
172 http://en.Wikipedia.org/wiki/Wikipedia:Village_pump 



144 

Η Wikipedia αποτελεί ένα νέο παράδειγμα εγκυκλοπαιδικής παραγωγής, ένα 
ανοικτό, συμμετοχικό, δυνητικό μοντέλο crowdsourcing δημιουργίας. Τα 
εγκυκλοπαιδικά λήμματα γράφονται συνεργατικά από τους χρήστες σε ένα 
διαδικτυακό χώρο επεξεργασίας. Το περιεχόμενο ουσιαστικά αναδύεται 
μέσα από την αλληλεπίδραση των συντακτών και των συνεισφορών τους. Τα 
λήμματα δεν βρίσκονται ποτέ σε τελική μορφή αλλά σε μια διαδικασία 
αέναης εξέλιξης, σε μια διεργασία αεί ζητείν. Αυτό το νέο παράδειγμα 
δημιουργίας της γνώσης αντιμετωπίζεται συχνά από τους ακαδημαϊκούς 
καθηγητές ως κάτι άγνωστο και επικίνδυνο που απειλεί την κατεστημένη 
ισορροπία στην παραγωγή της επιστημονικής γνώσης. “Πώς μπορεί να αξίζει 
και να είναι αξιόπιστη μια εγκυκλοπαίδεια στην οποία μπορεί να γράψει ο 
καθένας ότι θέλει, χωρίς να υπογράφει τις θέσεις του και, επομένως, να 
αναλαμβάνει την ευθύνη των απόψεών του;”. “Δεν δέχομαι οι φοιτητές μου 
να χρησιμοποιούν παραπομπές στην Wikipedia γιατί δεν είναι έγκυρη, εκεί ο 
καθένας μπορεί να γράψει ότι θέλει.” (Εικόνα 8.4). Απόψεις όπως οι 
παραπάνω αντανακλούν μια δικαιολογημένη ανησυχία των ακαδημαϊκών 
δασκάλων (και όχι μόνο) αλλά οφείλονται και στην άγνοια για το τι είναι 
πραγματικά η Wikipedia, τι κινδύνους κρύβει και τι δυνατότητες προσφέρει. 
Μέσα από τις σχετικές εκπαιδευτικές παρεμβάσεις γίνεται φανερό ότι οι 
φοιτητές που έχουν γράψει λήμματα στη Wikipedia και έχουν κατανοήσει τον 
τρόπο λειτουργίας της, συμμετέχοντας οι ίδιοι ενεργητικά στο εγχείρημα, 
χρησιμοποιούν πλέον αυτό το εργαλείο με ένα νέο και ποιοτικά διαφορετικό 
τρόπο (Brailas, 2011). Το νέο παράδειγμα δημιουργίας και διαμοιρασμού της 
γνώσης που πρεσβεύει η Wikipedia απαιτεί από το χρήστη ένα καινούργιο 
είδος ψηφιακής εγγραμματοσύνης και ενημερότητας. Αυτή η ψηφιακή 
εγγραμματοσύνη στη Wikipedia είναι αναγκαία, και για να χρησιμοποιείται 
με ασφάλεια, αλλά και για να αξιοποιείται στο έπακρο των δυνατοτήτων της. 

Σύμφωνα με τη διαδικτυακή υπηρεσία καταγραφής επισκεψιμότητας 
alexa.com (18 Μαΐου, 2011) η Wikipedia είναι ο έβδομος ιστότοπος σε 
επισκέψεις παγκοσμίως και ο πρώτος που αφορά εγχείρημα γνώσης (οι 
υπόλοιποι ιστότοποι στις δέκα πρώτες θέσεις είναι μηχανές αναζήτησης, 
portals και ιστότοποι κοινωνικής δικτύωσης). Το 51% των επισκέψεων στον 
ιστότοπο είναι μόνο για την ανάγνωση μιας σελίδας. Οι επισκέπτες της 
Wikipedia ξοδεύουν περίπου πέντε λεπτά σε κάθε επίσκεψη στον ιστότοπο 
και 59 δευτερόλεπτα σε κάθε σελίδα που βλέπουν. Σε σχέση με την κατανομή 
του συνολικού πληθυσμού των χρηστών του διαδικτύου, οι χρήστες της 



145 

Wikipedia την επισκέπτονται κυρίως από το σχολείο ή από τη δουλειά 
τους173. 

 
Εικόνα 8.4. Σατυρική εικόνα που κυκλοφορεί στο διαδίκτυο. Στα κοινωνικά μέσα web 
2.0 κυκλοφορούν πλήθος γνωμικών που αποδίδονται σε μεγάλες προσωπικότητες. Στο 
διαδίκτυο η εγκυρότητα μιας πληροφορίες δεν μπορεί να θεωρείται δεδομένη επειδή 
κάποιος ισχυρίζεται ότι έτσι είναι. Στη Wikipedia η εγκυρότητα μιας πληροφορίας δεν 
στηρίζεται στο ονοματεπώνυμο του χρήστη που την προσέθεσε. Αυτό το 
ονοματεπώνυμο μπορεί να είναι ψεύτικο και δεν μπορεί να ελεγχθεί η αλήθεια του. 
Ωστόσο υπάρχουν άλλοι μηχανισμοί, κανόνες και πολιτικές που διασφαλίζουν την 
εγκυρότητα του εγχειρήματος σε συνάρτηση πάντα με το βικιπαιδικό αλφαβητισμό των 
τελικών αναγνωστών. 

Στην πράξη η Wikipedia αποτελεί σήμερα μια από τις πρώτες πηγές 
πληροφόρησης ενός φοιτητή στο διαδίκτυο παρά τις ανησυχίες των 
καθηγητών για την εγκυρότητα του περιεχομένου. Σε κάθε αναζήτηση με τη 
μηχανή της Google, το αντίστοιχο λήμμα της Wikipedia είναι το πρώτο ή ένα 
από τα πρώτα αποτελέσματα της αναζήτησης. Ο φοιτητής που αναζητά 
πληροφορίες για οποιοδήποτε θέμα, συνήθως διαβάζει το σχετικό λήμμα για 
μια πρώτη γρήγορη ενημέρωση (Head & Eisenberg, 2009). Σε αυτό το σημείο, 
η βαθιά γνώση για το τι ακριβώς είναι η Wikipedia και πως γράφεται το 
περιεχόμενό της μπορεί να αξιοποιηθεί από τον ενήμερο αναγνώστη.  Ο 
ψηφιακά εγγράμματος φοιτητής χρησιμοποιεί το οποιοδήποτε λήμμα ως 
αφετηρία και όχι ως κατάληξη της αναζήτησής του για τη γνώση, 
αξιοποιώντας παράλληλα τις κρίσιμες μετά-πληροφορίες που συνοδεύουν 
κάθε λήμμα, όπως είναι η σελίδα συζήτησης και το ιστορικό μεταβολών του 
λήμματος. Οι παραπομπές κάθε λήμματος προσφέρουν άμεση δυνατότητα 
για προσπέλαση στις πρωτογενείς πηγές και αξιολόγησή τους. Αν υπάρχουν 
σκοτεινά σημεία, ο αναγνώστης μπορεί να τα διορθώσει άμεσα ή να 

                                                           
173 Πηγή: στατιστικά alexa.com: http://www.alexa.com/siteinfo/wikipedia.org , 5 
Σεπτεμβρίου 2011. 



146 

προκαλέσει μια σχετική συζήτηση στην κοινότητα. Σε αυτό το πλαίσιο, η 
εγκυρότητα ενός λήμματος είναι συνάρτηση της προσωπικής ψηφιακής 
εγγραμματοσύνης του αναγνώστη. 

Είναι ιδιαίτερα χαρακτηριστικό το επιχείρημα που χρησιμοποιείται συνεχώς 
από τους υπέρμαχους της Wikipedia σε διάφορες ομιλίες, συζητήσεις, 
ιστολογήματα και άρθρα: σύμφωνα με μια έρευνα του επιστημονικού 
περιοδικού Nature (Giles, 2005), η εγκυρότητα των λημμάτων της Wikipedia 
είναι αντίστοιχη της εγκυρότητας των λημμάτων της έγκριτης 
εγκυκλοπαίδειας Britannica. Επομένως, η ένσταση των ακαδημαϊκών 
δασκάλων για τη χρήση των λημμάτων της Wikipedia σε παραπομπές έχει 
νόημα στο βαθμό που οποιαδήποτε εγκυκλοπαίδεια δεν πρέπει να 
χρησιμοποιείται σε παραπομπές επιστημονικών εργασιών. Η εν λόγω έρευνα 
του περιοδικού Nature δημοσιεύτηκε στις 15 Δεκεμβρίου 2005. Η ερευνητική 
ομάδα του περιοδικού επέλεξε τυχαία 42 διαφορετικά λήμματα 
επιστημονικού περιεχομένου που υπήρχαν και στις δυο εγκυκλοπαίδειες. 
Κάθε ζεύγος λημμάτων στάλθηκε σε ένα ειδικό επί του θέματος που τα 
αξιολόγησε χωρίς να γνωρίζει την προέλευσή τους. Βρέθηκε ότι κατά μέσο 
όρο τα λήμματα της Wikipedia περιείχαν τέσσερις ανακρίβειες ενώ της 
Britannica τρεις. Συνολικά υπήρχαν οκτώ σοβαρά λάθη, τέσσερα σε κάθε 
εγκυκλοπαίδεια και το συμπέρασμα από την ερευνητική ομάδα ήταν ότι οι 
δύο εγκυκλοπαίδειες είναι εφάμιλλης εγκυρότητας (Giles, 2005). Η εταιρεία 
που εκδίδει την εγκυκλοπαίδεια Britannica απάντησε στο δισέλιδο άρθρο του 
Nature με ένα κείμενο είκοσι σελίδων τον Μάρτιο του 2006, αμφισβητώντας 
την εγκυρότητα της έρευνας του Nature. Σύμφωνα με την απάντηση της 
Britannica, η έρευνα του Nature ήταν ολοσχερώς εσφαλμένη από την 
σχεδίασή της, μέχρι την ερμηνεία των αποτελεσμάτων της. Είναι 
χαρακτηριστική η κατηγορία της Britannica ότι το Nature δεν έκανε ποτέ 
διαθέσιμα τα πρωτογενή ερευνητικά δεδομένα, προκειμένου να διευκολύνει 
την επανάληψη της έρευνας και την επαλήθευσή της. Όμως, ακόμα και με τα 
επεξεργασμένα δεδομένα της έρευνας, η επιστημονική ομάδα της Britannica 
βρήκε πλήθος μεθοδολογικών σφαλμάτων στην εν λόγω έρευνα (Britannica, 
2006). Παρά την απάντηση της Britannica και την αμφισβήτηση της 
εγκυρότητας της έρευνας του περιοδικού Nature, ακόμα και σήμερα στο 
δημόσιο λόγο γίνεται επίκληση της συγκεκριμένης έρευνας ως επιστημονική 
απόδειξη για την εγκυρότητα της Wikipedia. Η “αντικειμενική” μέτρηση της 



147 

εγκυρότητας της Wikipedia και η σύγκρισή της με αυτή της Britannica δεν 
αποτελεί αντικείμενο της συγκεκριμένης εργασίας.  

Άλλωστε αυτό δεν έχει ουσιαστική σημασία, γιατί το ερώτημα έχει τεθεί 
εξαρχής λάθος. Η εγκυρότητα της Wikipedia δεν μπορεί να συγκριθεί με αυτή 
της Britannica, γιατί η Wikipedia δεν είναι μια εγκυκλοπαίδεια με την 
κλασσική σημασία του όρου (ή ακριβέστερα: δεν είναι μια εγκυκλοπαίδεια 
με την κλασσική έως σήμερα σημασία του όρου). Η Wikipedia είναι ένα νέο 
παράδειγμα συμμετοχικής δημιουργίας της γνώσης και προϋποθέτει 
διαφορετική ψηφιακή εγγραμματοσύνη για την έγκυρη χρήση της (βλέπε και 
εικόνα 8.5) αλλά και για την αξιοποίηση των δυνατοτήτων που προσφέρει οι 
οποίες είναι ριζικά διαφορετικές από αυτές μιας κλασσικής εγκυκλοπαίδειας. 
Τα λήμματα της Wikipedia δεν είναι σταθερά, αλλά αλλάζουν διαρκώς και 
εξελίσσονται. Ένα συγκεκριμένο λήμμα δεν αποτελεί το τελικό προϊόν μιας 
συνεργατικής διαδικασίας οικοδόμησης της γνώσης, αλλά το στιγμιότυπο 
μιας διεργασίας εν τω γίγνεσθαι.  

Το κάθε λήμμα της Wikipedia περιέχει ένα σύνολο μετά-πληροφοριών, όπως 
την ιστορική του διαδρομή, πως έφτασε δηλαδή στην τρέχουσα κατάσταση 
και από ποια στάδια πέρασε, τις διαφορετικές απόψεις που ενδεχόμενα 
υπήρξαν και τις ζυμώσεις, προϊόν των οποίων είναι η τρέχουσα μορφή του. 
Οι προσπάθειες βανδαλισμού που δέχτηκε ένα λήμμα, το είδος των 
βανδαλισμών, το μέγεθος της σελίδας συζήτησης και η οξύτητα των 
απόψεων που διατυπώνονται σε αυτήν, οι συντακτικοί “πόλεμοι” που 
ενδεχόμενα έχουν ξεσπάσει για αυτό το λήμμα. Όλα αυτά αποτελούν 
σημαντικά στοιχεία μιας διεργασίας εξέλιξης του λήμματος. Η σημασία μιας 
τέτοιας διεργασίας είναι θεμελιώδης για την πρόοδο της επιστημονικής 
σκέψης, όπως επισημαίνει ο Vygotsky:  

Η επιστήμη δεν είναι κατά κανένα τρόπο μόνο ένα 
άθροισμα απόλυτων αληθειών που κάποιοι ανακάλυψαν. 
Πάνω απ’ όλα είναι μια ζωντανή διεργασία. Μόνο έτσι 
μπορεί να γίνει κατανοητό και να εξηγηθεί κάθε στάδιο 
ανάπτυξή της (Λεβίτιν, 1990). 

 



148 

Και σε αυτή τη διεργασία μπορεί να συμμετέχει ο οποιοσδήποτε το επιθυμεί, 
αλλάζοντας και συν-διαμορφώνοντας το λήμμα της Wikipedia. Όπως 
αναφέρει χαρακτηριστικά ο Richard Feynman στην ομιλία του κατά την 
απονομή του βραβείου Νόμπελ Φυσικής, στις 11 Δεκεμβρίου 1965: 

Έχουμε τη συνήθεια, όταν γράφουμε άρθρα σε 
επιστημονικά περιοδικά, η εργασία μας να είναι όσο 
περισσότερο ολοκληρωμένη γίνεται, να καλύπτουμε όλες 
τις περιπτώσεις, να μην ανησυχούμε για τα αδιέξοδα ή για 
να περιγράψουμε πως είχαμε μια λάθος ιδέα αρχικά και τι 
συνέβη. Τελικά, δεν υπάρχει ένα μέρος στο οποίο να 
μπορείς να δημοσιεύσεις, με έναν αξιοπρεπή τρόπο, τι 
ακριβώς έκανες προκειμένου να καταφέρεις να 
ολοκληρώσεις την τελική σου εργασία. …174 

Η εκπαιδευτική αξία της Wikipedia δεν έγκειται στην πληροφόρηση του 
φοιτητή για ένα θέμα και στη χρήση της σε παραπομπές (είτε αυτή η χρήση 
είναι αποδεκτή, είτε όχι) για αυτό το θέμα σε μια πανεπιστημιακή εργασία. 
Αυτή ήταν η αδιαμφισβήτητη εκπαιδευτική αξία μιας κλασσικής 
εγκυκλοπαίδειας από την εποχή του Ντιντερό μέχρι σήμερα. Η εκπαιδευτική 
αξία της Wikipedia βρίσκεται στην ενεργό συμμετοχή του φοιτητή σε αυτό το 
νέο παράδειγμα γνώσης σε αυτή τη διεργασία δημιουργίας. Όσοι 
χρησιμοποιούν σήμερα τη Wikipedia για πληροφόρηση και ενημέρωση την 
αντιμετωπίζουν ως κλασσική εγκυκλοπαίδεια, ως μια πληρέστερη και 
δωρεάν προσφερόμενη εναλλακτική της Britannica, εφάμιλλης ή όχι 
εγκυρότητας. Αυτή η χρήση της Wikipedia αποτελεί την κορυφή του 
παγόβουνου η οποία είναι άμεσα ορατή δεν συγκρίνεται με το μέγεθος που 
υπάρχει από κάτω. Μόνο όσοι συμμετέχουν στη διεργασία συγγραφής των 
λημμάτων και στην κοινότητα των συντακτών μπορούν να αντιληφθούν τη 
διάσταση που κρύβεται κάτω από την επιφάνεια. 

  

                                                           
174 Πηγή: http://www.nobelprize.org/nobel_prizes/physics/laureates/1965/feynman-
lecture.html 



149 

 

 

 
Εικόνα 8.5. Το λήμμα για τον παίκτη του χόκεϋ Rick Rypien που αυτοκτόνησε τον 
Αύγουστου του 2011, η σελίδα συζήτησης και το ιστορικό μεταβολών του λήμματος. Οι 
μετά-πληροφορίες που συνοδεύουν κάθε λήμμα μπορούν να αποτελέσουν εργαλεία 
για τον ψηφιακά εγγράμματο αναγνώστη, ώστε να αξιολογήσει την εγκυρότητα των 
πληροφοριών που παρουσιάζονται. Λίγο μετά την αυτοκτονία του Rick Rypien, ο 
ασκούμενος δημοσιογράφος Michael Woods στην online εφημερίδα thestar.com, στην 
προσπάθειά του να γράψει άμεσα ένα άρθρο για τον Rypien, αναμετάδωσε μια 
εσφαλμένη πληροφορία από το αντίστοιχο λήμμα της Wikipedia, χωρίς προηγουμένως 
να τη διασταυρώσει, προκαλώντας οργή στην οικογένειά του και στους οικείους του. 
Μια προσεκτική ματιά στο ιστορικό μεταβολών, θα μπορούσε να αποκαλύψει τον 
βανδαλισμό στο λήμμα της Wikipedia, που είχε συμβεί στις 3 Ιουλίου του 2011, και 
πέρασε απαρατήρητος, μέχρι τις 16 Αυγούστου του 2011, όταν αποκαλύφθηκε με 
αφορμή το εσφαλμένο άρθρο του ασκούμενου δημοσιογράφου175.  

  

                                                           
175 Ανακτήθηκε από http://www.thestar.com/ opinion/publiceditor/article/1041612--
english-don-t-trust-Wikipedia, στις 16 Δεκεμβρίου 2012. 



150 

 

 

 

 

The test frames we choose for clarifying 
our ideas tell volumes about our 
presuppositions.176 

 

 

 

 

 

 

 

 

 

 

  
                                                           
176 Jerome Bruner 



151 

 

 

9 

Διαδικτυακή Εκπαίδευση  
και MOOCs 177 

 

Διότι όλοι στην εποχή μας έχουν 
χωριστεί σε μονάδες, ο καθένας μας 
απομονώνεται στην ακρούλα του, ο 
καθένας μας απομονώνεται από τον 
άλλο, κρύβεται και κρύβει αυτό που 
κατέχει και καταλήγει να απωθείται 
από τους ανθρώπους και να απωθεί 

τους ανθρώπους.178 

 

 

Αλέξης Μπράιλας  

                                                           
177 Αυτό το κεφάλαιο αποτελεί προσαρμογή αποσπάσματος από το βιβλίο: Μπράιλας, 
Α. (2015). Η μάθηση στο χρονότοπο του διαδικτύου: κοινότητες, ψηφιακή κουλτούρα, 
Wikipedia και MOOCs. Έκδοση: Εργαστήριο Δυνητικής Πραγματικότητας, Πάντειο 
Πανεπιστήμιο 
178 Ντοστογιέφσκι, Αδελφοί Καραμαζώφ 



152 

Η κοινότητα είναι το μήνυμα 

Στο πρώτο στάδιο ανάπτυξης του παγκόσμιου ιστού (WWW), ο μέσος 
χρήστης ήταν παθητικός καταναλωτής του υλικού που κάποιος άλλος 
τοποθετούσε στις διάφορες ιστοσελίδες. Το περιεχόμενο των διαδικτυακών 
ιστοτόπων δεν μπορούσε να διαμορφωθεί από τους τελικούς χρήστες. Η 
πρώτη φάση του ιστού (τώρα χαρακτηρίζεται ως ιστός πρώτης γενιάς - web 
1.0) μοιάζει με την προσέγγιση της προγραμματισμένης διδασκαλίας στην 
εκπαίδευση: μια αυτόματη μηχανή που ουσιαστικά προγραμματίζει τον 
μαθητή, μεταφέροντάς του πληροφορίες και προβλήματα προς επίλυση 
(Παπαμιχαήλ, 2003).  

 
Εικόνα 9.1. Η Γαλλία το έτος 2000: μια σειρά φουτουριστικών εικόνων από τον Jean-
Marc Côté και άλλους καλλιτέχνες που εκδόθηκε στη Γαλλία τα έτη 1899, 1900, 1901 
και 1910. Η εκπαιδευτική διαδικασία αποτελεί μια διαδικασία προγραμματισμού των 
μαθητών. Το μόνο που αλλάζει είναι ότι ο ενήλικας-δάσκαλος δεν προγραμματίζει 
απευθείας τους μαθητές, αλλά αξιοποιεί ένα μηχάνημα που εκείνος τροφοδοτεί με 
πληροφορίες, διαμέσου βιβλίων και ενός μηχανήματος που μοιάζει με “μύλο που τα 
αλέθει”.179 

 

                                                           
179 Εικόνα με άδεια ελεύθερης χρήσης. Πηγή: http://commons.wikimedia.org 



153 

Αυτή η προσέγγιση στη διδασκαλία απεικονίζεται με ευρηματικό τρόπο σε 
μια φουτουριστική εικόνα του 1900, για τον τρόπο που φαντάζονταν  τότε τη 
διδασκαλία στο μέλλον, το 2000 (Εικόνα 9.1). Ο μαθητής εμφανίζεται ως 
παθητικός δέκτης πληροφοριών, που διοχετεύονται απευθείας στο κεφάλι 
του από το δάσκαλο, μέσω μιας εξειδικευμένης μηχανής.  

Στην ουσία, ο μαθητής προγραμματίζεται από τον ενήλικα-δάσκαλο, σαν να 
ήταν απλός υπολογιστής. Σε αυτή την απεικόνιση, το μόνο που φαίνεται να 
αλλάζει το έτος 2000 σε σχέση με το 1900 είναι το στοιχείο της τεχνολογικής 
διαμεσολάβησης: ο δάσκαλος χρησιμοποιεί ένα μηχάνημα για να μεταφέρει 
τις γνώσεις από τα βιβλία, στα κεφάλια των μαθητών του. Αυτό το μοντέλο 
διδασκαλίας εφαρμόζεται σταθερά καθ’ όλη τη διάρκεια του 20ου αιώνα, στα 
περισσότερα εκπαιδευτικά συστήματα του κόσμου, και συνεχίζεται μέχρι 
σήμερα με διαφορετικές παραλλαγές της ίδιας μορφής. Πολλές σύγχρονες 
πλατφόρμες ηλεκτρονικής μάθησης, που συχνά “πλασάρονται” με 
τυμπανοκρουσίες ως καινοτόμες, ακολουθούν ακριβώς το υπόδειγμα της 
εικόνας 9.1. Ο σύγχρονος δάσκαλος, που χρησιμοποιεί πίνακα και κιμωλία, 
δεν είναι επαρκής, ενώ αντίθετα αυτός που χρησιμοποιεί διαδραστικό 
πίνακα, πλατφόρμες moodle και ipads, ακριβώς με τον ίδιο τρόπο που 
χρησιμοποιούν άλλοι τον μαυροπίνακα, αντιμετωπίζεται ως μοντέρνος, 
καταρτισμένος και ικανός. 

Η προγραμματισμένη διδασκαλία: “περιελάμβανε την κατάτμηση σύνθετων 
αντιδράσεων σε απλές και πιο εύληπτες αντιδράσεις, τις οποίες στη συνέχεια 
διδασκόταν ο μαθητής σε διαδοχικά και ιεραρχημένα βήματα, ξεκινώντας 
από τα ευκολότερα και προχωρώντας στα συνθετότερα” (Γενά, 2007, p. 48). 
Κάθε σωστό βήμα του μαθητή ακολουθούσε επιβεβαίωση της απάντησης, 
ενώ τα λάθος βήματα τα ακολουθούσε διδασκαλία, μέχρι να επιτευχθεί η 
επιθυμητή απάντηση. Η εφαρμογή της προγραμματισμένης διδασκαλίας 
οδήγησε αρχικά στην εξατομικευμένη διδασκαλία και στη συνέχεια στην 
αυτοκαθοδηγούμενη διδασκαλία. Στην πιο ακραία μορφή της 
αυτόκαθοδηγούμενης διδασκαλίας, ο δάσκαλος μπορούσε ακόμα και να 
αντικατασταθεί από ένα αυτοματοποιημένο μηχάνημα ή έναν ηλεκτρονικό 
υπολογιστή. (Γενά, 2007).  

Το παραπάνω υπόδειγμα της προγραμματισμένης και της 
αυτοκαθοδηγούμενης διδασκαλίας είναι σήμερα κυρίαρχο στην ηλεκτρονική 



154 

μάθηση (e-learning) και στις πιο μοντέρνες εκδοχές της. Η Daphne Coller, 
στην ομιλία της το 2012 στο TED για το Coursera, έναν ιστότοπο που 
προσφέρει μαζικά διαδικτυακά μαθήματα από κορυφαία πανεπιστήμια –
κυρίως των ΗΠΑ- (Βλέπε και MOOCs παρακάτω) αναφέρει χαρακτηριστικά:  

Διότι, ως κοινωνία, δεν έχουμε τα μέσα να παρέχουμε σε κάθε 
φοιτητή ατομικό δάσκαλο. Μπορούμε ίσως να παρέχουμε σε κάθε 
φοιτητή έναν υπολογιστή ή ένα έξυπνο κινητό τηλέφωνο… Ο έλεγχος 
της γνώσης είναι εύκολο να επιτευχθεί με τη χρήση ενός 
υπολογιστή, διότι ο υπολογιστής δεν κουράζεται να σου δείχνει το 
ίδιο βίντεο πέντε φορές. Ούτε κουράζεται να βαθμολογεί την ίδια 
εργασία πολλές φορές, το είδαμε σε πολλά από τα παραδείγματα 
που σας έδειξα. Και μπορεί αυτή η εξατομίκευση να είναι στο αρχικό 
της στάδιο, αλλά ο στόχος είναι να την προωθήσουμε ακόμα 
περισσότερο.180. 

Ο Papert, προσέφερε μια σημαντική ουσιαστική αναστροφή στο παραπάνω 
υπόδειγμα της προγραμ- ματισμένης διδασκαλίας του μαθητή: μέσω της 
γλώσσας προγραμματισμού Logo, ο μαθητής προγραμματίζει το μηχάνημα, 
αντί να προγραμματίζεται από αυτό (Παπαμιχαήλ, 2003). Η καινοτομία του 
Papert έγκειται στο ότι εκμεταλλεύεται την τεχνολογική πρόοδο, 
προκειμένου να προκαλέσει στην τάξη μια παιδαγωγική επανάσταση, και όχι 
για να διευκολύνει την αναπαραγωγή του ίδιου προβληματικού 
υποδείγματος της προγραμματισμένης διδασκαλίας (Παπαμιχαήλ, 2003). 
Ωστόσο, όπως σημειώνει ο Παπαμιχαήλ, ο Papert θεωρεί ότι ο μαθητής 
μπορεί να κατακτήσει τις ανώτερες γνωστικές λειτουργίες αποκλειστικά στη 
βάση των δικών του χειρισμών και ανακαλύψεων επί των μικρόκοσμων της 
Logo (Παπαμιχαήλ, 2003). Έτσι, ο Papert παραγνωρίζει την καταλυτική δράση 
των άλλων ενηλίκων στην ανάπτυξη του μαθητή, όπως ανέδειξε ο Vygotsky 
με την έννοια της ζώνης επικείμενης ανάπτυξης.  Παρά τη δημιουργία της 
Logo το 1967 και τη σημαντική συνεισφορά του Papert, έστω και αν 
παραγνωρίζει το στοιχείο της κοινωνικής διαμεσολάβησης στη μάθηση, 
ακόμα και σήμερα οι περισσότερες πλατφόρμες ηλεκτρονικής μάθησης 
στηρίζονται σε ένα μοντέλο προγραμματισμού του μαθητή. Το μόνο που 

                                                           
180 Πηγή: http://www.ted.com/talks/daphne_koller_what_we_re_ 
learning_from_online_education.html, ανακτήθηκε στις 14.5.2013. 



155 

αλλάζει είναι ότι o προγραμματισμός αυτός διαμεσολαβείται πλέον από τους 
υπολογιστές και το διαδίκτυο (Εικόνα 9.1). 

 

Εικόνα 9.2. Η Γαλλία το έτος 2000: μια σειρά φουτουριστικών εικόνων από 
τον Jean-Marc Côté και άλλους καλλιτέχνες που εκδόθηκε στη Γαλλία τα έτη 
1899, 1900, 1901 και 1910. Διαδραστικός κινηματογράφος ή web 2.0; Ο 
θεατής αλληλεπιδρά με τον ηθοποιό και συνδιαμορφώνει το φιλμ.181 

 

Το μοντέλο που ακολουθείται, στο μέχρι σήμερα κυρίαρχο υπόδειγμα 
ηλεκτρονικής μάθησης, είναι ένας καθηγητής και μικρός αριθμός μαθητών οι 
οποίοι συγκροτούν μια ολιγομελή δυνητική κοινότητα γύρω από ένα μάθημα 
ή μια σχολική τάξη, ώστε να είναι εύκολη η παρακολούθηση και η 
υποστήριξη των μαθητών από τον καθηγητή. Σε αυτό το μοντέλο υπάρχει 
οριζόντια οργάνωση και επικοινωνία ανάμεσα στους μαθητές αλλά ο 
πυρήνας παραμένει δάσκαλο-κεντρικός. Ο εκπαιδευτής ευθύνεται 
αποκλειστικά για το εκπαιδευτικό υλικό, τις εργασίες, την ανατροφοδότηση 
και την αξιολόγηση των εκπαιδευομένων. Παρά την ευρεία χρήση 
συστημάτων δυνητικών περιβαλλόντων εκπαίδευσης (VLΕs), φαίνεται ότι 
αυτά έχουν μικρή ως ελάχιστη επίδραση στη διαμόρφωση νέων 

                                                           
181 Εικόνα με άδεια ελεύθερης χρήσης Πηγή: http://commons.wikimedia.org 



156 

παιδαγωγικών διεργασιών στη τάξη (Dalsgaard, 2006). Οι μαθητές της 
δυνητικής κοινότητας είναι λίγοι, όσοι συγκροτούν και τη φυσική τάξη, και 
δεν είναι αρκετοί για να εμπλακούν σε οριζόντιες δράσεις μεταξύ τους, χωρίς 
την άμεση συνέργεια του καθηγητή τους. Στις διαδικτυακές κοινότητες ισχύει 
ο νόμος του Pareto: περίπου το 20% των μελών είναι υπεύθυνο για το 80% 
της κοινοτικής δράσης (Kollock, 1999). Αν δεν υπάρχουν αρκετοί 
συμμετέχοντες, οι συνεισφορές τους δεν είναι ικανές να συντηρήσουν το 
ενδιαφέρον για συμμετοχή. 

 

 
Εικόνα 9.3. Γκράφιτι  ψαριού που πηδά έξω από τη γυάλα του. Αν η γυάλα αντιστοιχεί 
στο “προστατευόμενο” περιβάλλον της σχολικής τάξης και στην κουλτούρα που 
αντιπροσωπεύει η τυπική εκπαίδευση, η έξοδος του ψαριού αντιστοιχεί στο άνοιγμα 
της τάξης σε μια ευρύτερη περιβάλλουσα ψηφιακή κουλτούρα, σε ένα τεχνολογικά 
διαμεσολαβούμενο χρονότοπο πραγματικών κοινωνικών αλληλεπιδράσεων.182 

 

                                                           
182 Φωτογραφία του Pelle Sten, μέσω flickr, με άδεια  CC-BY-SA 2.0. 



157 

Το web 2.0 (ή read/write web ή ιστός δεύτερης γενιάς) αποτέλεσε ένα 
σημαντικό στάδιο εξέλιξης του διαδικτύου που σηματοδοτήθηκε από την 
ανάπτυξη των ιστολογίων και των διαφόρων μορφών social media (Tsekeris & 
Katerelos, 2012). Ο οποιοσδήποτε χρήστης του διαδικτύου μπορούσε πλέον 
να συνεισφέρει ενεργητικά υλικό στα ιστολόγια, στους ιστότοπους 
κοινωνικής δικτύωσης και στο σύνολο των διαδικτυακών κοινωνικών μέσων. 
Η φάση αυτή του παγκόσμιου ιστού είναι ανάλογη με την προσέγγιση του 
Papert στην εκπαιδευτική διαδικασία (γλώσσα LOGO) και συνιστά μια 
ουσιαστική και σημαντική εξέλιξη: ο χρήστης του διαδικτύου μπορεί και 
διαμορφώνει τον ιστό, όπως ο μαθητής μπορεί και προγραμματίζει το 
μηχάνημα. Στην εικόνα 9.2 φαίνεται μια ακόμα φουτουριστική εικόνα των 
αρχών του 20ου αιώνα: ο θεατής αλληλεπιδρά με τον ηθοποιό στο 
κινηματογράφο και, επομένως, συνδιαμορφώνει την παράσταση. Αυτό που 
λείπει από την εικόνα 9.2, και από το υπόδειγμα του Papert εν γένει, είναι το 
κοινωνικό στοιχείο, η κοινωνική ομάδα, η κοινότητα. O μαθητής εξακολουθεί 
να αλληλεπιδρά με ψηφιακά τεχνουργήματα (digital artefacts) στη βάση μιας 
δυαδικής σχέσης, έστω και αν τα “προγραμματίζει” αυτός, έστω και αν αυτά 
μπορούν να αντιδράσουν απρόβλεπτα. 
 

Το άνοιγμα του σχολείου στην κοινότητα 

Το επόμενο στάδιο στην εξέλιξη του διαδικτύου διαφαίνεται ήδη με 
αφετηρία τις τεχνολογίες web 2.0, τα social media και τους αναπάντεχους 
τρόπους με τους οποίους οι χρήστες χρησιμοποιούν αυτές τις τεχνολογίες και 
αυτο-οργανώνονται183 σε συλλογικότητες. Είναι το εθελοντικό, ανοικτό, 
συνεργατικό, κοινοτικό διαδίκτυο με εφαρμογές σε ένα πλήθος κοινωνικών 
δραστηριοτήτων και στην εκπαίδευση:  

Για πρώτη φορά στην ιστορία της ανθρώπινης επικοινωνίας το 
ακροατήριο «audience» αυτονομείται, από-μαζικοποιείται, 
εξατομικεύεται και κινητοποιείται, κατά τρόπο διαλογικό/διαδραστικό, 
γνήσια δημοκρατικό και ουσιαστικά συμμετοχικό (Τσέκερης, 2009). 

                                                           
183 “Με την αυτο-οργάνωση, ίσως μια άλλη λέξη για την ανάδυση, σχηματίζονται 
πολύπλοκα κοινωνικά μορφώματα όπως οι ομάδες (ή υποσυστήματα) και αυτές 
συνεχίζουν να αλληλεπιδρούν μεταξύ τους πιθανώς σε μορφώματα ανώτερου 
επιπέδου” (Κατερέλος, 2013, σ. 23). 



158 

Στο χρονότοπο του διαδικτύου, ομάδες χρηστών σχηματίζουν κοινωνικά 
δίκτυα και δυνητικές κοινότητες, συνήθως σε ανοικτή και εθελοντική βάση.  

McLuhan taught us that “the medium is the message”. Perhaps what 
we are seeing here is another step in a different direction: the 
community is the message – Stefano Mirti184 

Η Wikipedia αποτελεί ένα ζωντανό παράδειγμα μιας δυνητικής κοινότητας 
εθελοντών που δημιούργησε και εξελίσσει τη μεγαλύτερη διαδικτυακή 
εγκυκλοπαίδεια στην ιστορία της ανθρωπότητας (πάνω από 4.200.000 
λήμματα μόνο στην Αγγλική έκδοση185). Οι κοινότητες αυτές είναι 
ανομοιογενείς, αποτελούμενες από μέλη σε διαφορετικά στάδια μύησης: 
newbies, παλαιοί χρήστες και όλες οι ενδιάμεσες αποχρώσεις. Οι 
ανομοιογενείς ομάδες, σύμφωνα με τον Vygotsky, δημιουργούν τις βέλτιστες 
συνθήκες μάθησης (Δαφέρμος, 2002). Η αξιοποίηση αυτών των δυνητικών 
κοινοτήτων στην τυπική εκπαίδευση, οδηγεί στη δημιουργία ακόμα πιο 
ανομοιογενών ομάδων με τα τυπικά μέλη των κοινοτήτων να καθοδηγούν 
τους μαθητές στην κοινοτική διεργασία και να επικοινωνούν σε αυτούς την 
κοινοτική κουλτούρα. Αυτή η διαδικασία, σύμφωνα με την κοινωνιο-
γνωστική θεωρία του Vygotsky, διευκολύνει το σχηματισμό ζωνών 
επικείμενης ανάπτυξης186, δηλαδή οι μαθητές πραγματοποιούν με τη 
συνδρομή των μελών της κοινότητας αυτό που αργότερα θα μπορέσουν να 
κάνουν μόνοι τους (Δαφέρμος, 2002; Παπαμιχαήλ, 2003). 

                                                           
184 Stefano Mirti - http://www.abitare.it/en/internet-2/the-community-is-the-message/ 
(Ανακτήθηκε 5 Απριλίου 2014) 
185 Πηγή: http://en.wikipedia.org/wiki/Wikipedia:Size_of_Wikipedia (Ανακτήθηκε 12 
Απριλίου 2013). 
186 Όπως παρατηρεί ο Παπαμιχαήλ, η απόδοση του όρου ως ζώνη της επόμενης 
ανάπτυξης ενέχει τον κίνδυνο να συνδεθεί η θεωρία του Vygotksy με τη σχολή των 
σταδίων και του λειτουργικού εμφυτισμού της Γενεύης. Για αυτό ο Παπαμιχαήλ 
προτείνει την απόδοση του όρου ως ζώνη της πλησίας ανάπτυξης (Παπαμιχαήλ, 2003, 
p. 211). Ο Δαφέρμος χρησιμοποιεί κατ’ αντιστοιχία την απόδοση του όρου ως ζώνη 
εγγύτερης ανάπτυξης (Δαφέρμος, 2002, p. 197). Η χρήση του όρου επικείμενης 
αποδίδει με πιο εύστοχο τρόπο τη διάσταση της χρονικής ακολουθίας ανάμεσα σε 
αυτό που πραγματοποιεί τώρα το παιδί με τη συνδρομή ενός άλλου και  το οποίο 
δυνητικά θα πραγματοποιεί μόνο του στο μέλλον. Ωστόσο, το επικείμενος δεν πρέπει 
να συγχέεται με οποιαδήποτε αναπόφευκτη διαδικασία ωρίμανσης, βάση 
προκαθορισμένων βιολογικών σταδίων. 



159 

Οι προσπάθειες για τη δημιουργία περιβαλλόντων συνεργατικής μάθησης 
βασισμένα σε κλασσικά μαθηματο-κεντρικά συστήματα VLΕs δεν απέφεραν 
τα αναμενόμενα αποτελέσματα, γιατί δεν μεταβλήθηκε ουσιαστικά η 
παιδαγωγική διαδικασία. Τα διάφορα συστήματα VLΕs εξακολουθούσαν να 
είναι δάσκαλο-κεντρικά και οι μαθητές δεν είχαν τον απαιτούμενο 
ενεργητικό ρόλο στο πλαίσιο μιας κοινωνικά πλαισιοθετημένης διεργασίας. 
Αυτό που φαίνεται να έλειπε είναι η ενεργή κοινότητα που θα άλλαζε το 
δάσκαλο-κεντρικό μοντέλο διδασκαλίας, μετασχηματίζοντάς το σε ένα νέο 
συμμετοχικό και κοινοτικό. Ένας τρόπος για να ξεπεραστεί αυτή η δυσκολία 
και που αναδεικνύεται σε αυτό το βιβλίο (στο προηγούμενο κεφάλαιο) είναι 
να αξιοποιηθούν στην τυπική εκπαίδευση ήδη συγκροτημένες και 
δραστήριες διαδικτυακές κοινότητες. Σχετικό παράδειγμα αποτελεί η 
αξιοποίηση της Wikipedia στην εκπαίδευση: οι εκπαιδευόμενοι μετέχουν στη 
βικιπαιδική κοινοτική διεργασία και κερδίζουν από την προστιθέμενη αξία 
της, συγκροτώντας μια δυνητική μαθησιακή κοινότητα. Η συγκρότηση της 
δυνητικής μαθησιακής κοινότητας, αξιοποιώντας μια υπάρχουσα εξωτερική 
δυνητική κοινότητα εκμεταλλεύεται την κρίσιμη μάζα που διαθέτει αυτή η 
κοινότητα, ώστε να παράγει προστιθέμενη αξία. Η δυνητική μαθησιακή 
κοινότητα δεν αποτελεί απλά μια κοινότητα στην οποία οι μαθητές 
μαθαίνουν, συμμετέχοντας στη δυνητική κουλτούρα, αλλά αποτελεί έναν 
οργανισμό μάθησης187, μια κοινότητα που μαθαίνει και εξελίσσεται 
(Μπράϊλας, 2013). 

Η περίπτωση των MOOCs και η κοινοτική τους διάσταση 

 Ένας άλλος τρόπος εμπλοκής του κοινοτικού στοιχείου στην ηλεκτρονική 
μάθηση είναι η επί τούτου δημιουργία μιας κοινότητας γύρω από ένα 
μάθημα, μια τάξη ή ένα ακαδημαϊκό τμήμα, χωρίς δηλαδή να αξιοποιηθεί 
μια υπάρχουσα εξωτερική κοινότητα. Αυτή η ad hoc κοινότητα θα πρέπει να 
διαθέτει μια ικανή κρίσιμη μάζα συμμετεχόντων για να είναι 
αποτελεσματική. Σύμφωνα με τον Stuart Kauffman, όταν μια δομή δικτύου 
γίνει επαρκώς πολύπλοκη, δηλαδή όταν ένας μεγάλος αριθμός κόμβων 
μπορεί να αλληλεπιδρά με τους υπόλοιπους και να τους επηρεάζει, τότε 
δημιουργούνται οι συνθήκες για την αυτο-οργάνωση και την ανάδυση 

                                                           
187 Με τη σημασία του οργανισμού μάθησης όπως την προσδιορίζει ο  Senge (Senge, 
2006/1990, p. 5) και περιγράφεται στο πρώτο κεφάλαιο (ενότητα 1.5). 



160 

πολύπλοκων συμπεριφορών (Mitchell, 2009). Στην περίπτωση της δυνητικής 
μαθησιακής κοινότητας, ενός οργανισμού μάθησης που συγκροτείται με την 
αξιοποίηση μιας υπάρχουσας δυνητικής κοινότητας, τα μέλη της εξωτερικής 
κοινότητας έχουν ήδη διαμορφώσει μια πολύπλοκη δικτυακή δομή και αρκεί 
να ενταχθούν στο δίκτυο και τα μέλη της εκπαιδευτικής ομάδας (μαθητές και 
καθηγητές), για να σχηματίσουν ένα νέο πολύπλοκο δίκτυο (Μπράϊλας, 
2013). 

 Ένας άλλος αποτελεσματικός τρόπος για τη δημιουργία μιας ικανής σε 
μέγεθος κοινότητας με άξονα ένα μάθημα φαίνεται να είναι το μοντέλο των 
μαζικών, διαδικτυακών, ανοικτά προσφερόμενων, μαθημάτων MOOCs 
(Massive Open Online Courses), που τελευταία (ξεκίνησαν το 2012) 
υιοθετούν το Coursera, το edX και το Udacity, σε συνεργασία με μεγάλα 
πανεπιστήμια, κυρίως των ΗΠΑ. Η έννοια του ανοικτού (open) στα MOOCs 
είναι σχετική. Μερικοί πάροχοι επιτρέπουν στον οποιοσδήποτε επιθυμεί να 
εγγραφεί στην πλατφόρμα τους και να παρακολουθήσει τα μαθήματα 
δωρεάν αλλά όσοι από τους μαθητές επιθυμούν επίσημη πιστοποίηση της 
παρακολούθησης πρέπει να καταβάλουν ένα τίμημα (κάτι σαν free και pro 
έκδοση ενός λογισμικού – η pro έκδοση έχει πιο πολλά χαρακτηριστικά αλλά 
κοστίζει). Επίσης, μερικοί πάροχοι επιτρέπουν την υπό όρους 
επαναχρησιμοποίηση του εκπαιδευτικού υλικού που χρησιμοποιείται για τα 
μαθήματα (δηλαδή με άδειες creative commons), ενώ άλλοι διατηρούν τα 
πνευματικά δικαιώματα και επιτρέπουν μόνο την οριοθετημένη χρήση του, 
εντός των ιδιόκτητων ιστοτόπων. Στην πρώτη περίπτωση μπορεί ο 
οποιοσδήποτε να συνδυάσει εκπαιδευτικό υλικό από υπάρχοντα μαθήματα 
MOOCs και να δημιουργήσει νέα μαθήματα, τα οποία θα μπορεί να 
προσφέρει ελεύθερα στον οποιοδήποτε, μέσω μιας τρίτης ηλεκτρονικής 
πλατφόρμας για τη δημιουργία μαθημάτων αυτής της μορφής (για 
παράδειγμα μέσω εξειδικευμένων ιστοτόπων, όπως είναι το www.canvas.net 
ή το www.udemy.com, όπου ο καθένας μπορεί να δημιουργήσει μαθήματα 
MOOCs υπό όρους). Στη δεύτερη περίπτωση αυτό απαγορεύεται188. 

                                                           
188 Για παράδειγμα, το courserα στους όρους χρήσης αναφέρει ρητώς ότι: “You may 
download material from the Sites only for your own personal, non-commercial use. You 
may not otherwise copy, reproduce, retransmit, distribute, publish, commercially exploit 
or otherwise transfer any material, nor may you modify or create derivatives works of 
the material. The burden of determining that your use of any information, software or 



161 

Παράλληλα, το Coursera προχωρεί σε συμπράξεις με εκδοτικές εταιρείες και 
το Ghegg, για να προσφέρει ηλεκτρονικά βιβλία στους φοιτητές με κλείδωμα 
DRM μόνο για όσο διάστημα διεξάγεται ένα MOOC. Αυτό σημαίνει ότι αν οι 
φοιτητές κάνουν σημειώσεις και σχόλια στα ηλεκτρονικά βιβλία και θέλουν 
να έχουν πρόσβαση σε αυτά και μετά το τέλος του προγράμματος θα πρέπει 
να αγοράσουν τις πλήρεις εκδόσεις. Διαφαίνεται ήδη λοιπόν, η τάση των 
κυρίαρχων σήμερα “παικτών” του χώρου να εγκλείσουν τους χρήστες στα 
ψηφιακά τους “εκπαιδευτικά τείχη”, προκειμένου να αποκομίσουν 
οικονομικά οφέλη. Σε αυτή την περίπτωση κάποιες πολυδιαφημιζόμενες 
πλατφόρμες MOOCs, παρά το όνομα, είναι απόλυτα κλειστές στην 
κουλτούρα τους. 

Το 2013 στο χώρο των παρόχων MOOCs μαθημάτων, προστέθηκαν το 
FutereLearn και το iversity στην Ευρώπη και το OpenLearning στην 
Αυστραλία, σε συνεργασίες με αντίστοιχα τοπικά πανεπιστήμια. Σταδιακά 
προστίθενται πολλοί άλλοι πάροχοι μικρότερου ή μεγαλύτερου μεγέθους. Η 
εισαγωγή της προσέγγισης των MOOCs στην εκπαιδευτική πρακτική σε αυτή 
την κλίμακα είναι πολύ πρόσφατη, παρόλο που προγράμματα eLearning στο 
διαδίκτυο υπάρχουν εδώ και πολλά χρόνια. Το 2012 ήταν η χρονιά των 
MOOCs. Οι διαστάσεις του μοντέλου των MOOCs τώρα διαμορφώνονται, 
είναι εν τω γίγνεσθαι, και δεν υπάρχουν αξιόπιστες αναφορές σε 
επιστημονικά περιοδικά. Δεν είναι ξεκάθαρο ποιος εισήγαγε πρώτος τον όρο 
και τι ακριβώς περιγράφει189. Σύμφωνα με τον ιστότοπο του πανεπιστημίου 
Georgia Tech, που ανακοίνωσε πρώτο στις 14 Μαΐου 2013 την προσφορά 
ολοκληρωμένου μεταπτυχιακού προγράμματος αποκλειστικά μέσω του 
μοντέλου MOOCs: 

Ένα MOOC είναι ένα Μαζικό Ανοικτό Διαδικτυακό Μάθημα (massive 
open online course). Είναι ένα μάθημα που προσφέρεται 
διαδικτυακά, σε μεγάλη κλίμακα και με παγκόσμια συμμετοχή, σε 

                                                                                                                   
any other content on the Site is permissible rests with you.” (Πηγή: 
https://www.Coursera.org/about/terms, ανακτήθηκε στις 11 Μαΐου 2013).  
189 Η Audrey Watters αποτυπώνει τη δημόσια διαμάχη και τα συμφέροντα πίσω από 
την προσέγγιση των MOOCs στο ιστολόγημά της Expletive Deleted: 
http://www.hackeducation.com/2013/05/04/ed-tech-argo-f-k-yourself/, ανακτήθηκε 17 
Μαΐου 2013. Επιπλέον πληροφορίες μπορούν να αναζητηθούν στην εν εξελίξει σελίδα 
του ιστότοπου The Chronicle of Higher Education: http://chronicle.com/article/What-
You-Need-to-Know-About/133475/ 



162 

οποιονδήποτε διαθέτει πρόσβαση στον ιστό. Επιπρόσθετα στο υλικό 
διδασκαλίας, όπως βίντεο, τεστ και ασκήσεις, τα MOOCs παρέχουν 
διαδραστικά φόρουμ συζήτησης τα οποία βοηθούν στο χτίσιμο μιας 
κοινότητας για τους φοιτητές, τους καθηγητές και το ευρύτερο 
μαθησιακό οικοσύστημα. Παρέχοντας ένα ανοικτό πλαίσιο για τη 
μάθηση, οι εκπαιδευτικοί στόχοι επιτυγχάνονται καλύτερα. Ενώ τα 
προσφερόμενα μαθήματα είναι δωρεάν, κάποιες φορές απαιτείται 
πληρωμή για τη λήψη πιστωτικών μονάδων, πιστοποιητικών ή για 
την πρόσβαση σε υπηρεσίες ταυτοποίησης και αξιολόγησης190.  

Μέχρι σήμερα τα προσφερόμενα διαδικτυακά μαθήματα eLearning από 
πανεπιστήμια ή άλλους φορείς διεθνώς ήταν συνήθως επί πληρωμή και 
επέτρεπαν την εγγραφή μικρού αριθμού εκπαιδευομένων (έως λίγες 
δεκάδες), σχηματίζοντας, συνήθως, ασθμαίνουσες μαθησιακές κοινότητες. 
Το Coursera υιοθετεί ένα νέο μοντέλο: ανοικτές εθελοντικές κοινότητες 
χιλιάδων εκπαιδευόμενων, που αναπτύσσονται γύρω από δωρεάν (προς το 
παρόν) μαθήματα τα οποία προσφέρονται από αναγνωρισμένα 
πανεπιστήμια και τα οποία παρακολουθούνται και από τους κανονικούς 
φοιτητές των αντίστοιχων ιδρυμάτων. Δεν υπάρχουν προϋποθέσεις 
εγγραφής, δεν υπάρχει ανώτατο όριο φοιτητών. Οι διαδικτυακοί φοιτητές 
έχουν δωρεάν (τουλάχιστον μέχρι σήμερα – ωστόσο το Coursera είναι for 
profit organization) πρόσβαση σχεδόν στους ίδιους πόρους, απολαμβάνουν 
την προστιθέμενη αξία της κοινότητας που οι ίδιοι συναποτελούν, αλλά δεν 
λαμβάνουν επίσημη πιστοποίηση (δίπλωμα), όπως οι κανονικοί φοιτητές 
(προβλέπεται στο μέλλον ένα είδος επίσημης πιστοποίησης, κατόπιν 
συμμετοχής σε εξετάσεις από εξεταστικά κέντρα, με πληρωμή εξέταστρων – 
κάτι σαν τις εξετάσεις γλωσσομάθειας). Οι εθελοντές φοιτητές επωφελούνται 
από τη διδασκαλία κορυφαίων ακαδημαϊκών δασκάλων. Δεν υπάρχει όριο 
στο πλήθος των διαδικτυακών φοιτητών που παρακολουθούν το μάθημα 
μέσω διαδικτύου. 

Σε αυτή την περίπτωση, γύρω από το μάθημα δημιουργείται μια κοινότητα 
με ικανό αριθμό μελών, για να σχηματίσουν την κρίσιμη μάζα που 
απαιτείται, ώστε να συγκροτηθεί μια μαθησιακή κοινότητα και να παράγει 
προστιθέμενη αξία. Αλλιώς, χωρίς τους διαδικτυακούς εθελοντές φοιτητές, οι 
ακαδημαϊκά εγγεγραμμένοι φοιτητές θα ήταν πολλοί λίγοι για να 

                                                           
190 Πηγή: http://www.omscs.gatech.edu/mooc/, ανακτήθηκε στις 19 Μαΐου 2013. 



163 

σχηματίσουν μια ενεργή λειτουργική κοινότητα γύρω από το μάθημα. Είκοσι 
φοιτητές δεν είναι αρκετοί. Διακόσιες χιλιάδες είναι. Το όφελος είναι 
αμοιβαίο και για τους on campus φοιτητές και για τους διαδικτυακούς. Και 
σε αυτό το μοντέλο δημιουργούνται τρίγωνα σχέσεων, όπως και στην 
περίπτωση της αξιοποίησης της Wikipedia. Σε αυτή την περίπτωση τα 
τρίγωνα δεν αφορούν καθηγητές, φοιτητές και παλαιά μέλη, αλλά 
αναπτύσσονται ανάμεσα σε δυνητικούς φοιτητές, on campus φοιτητές και 
τους καθηγητές τους (οι ίδιοι καθηγητές και online και offline). Ωστόσο, στην 
περίπτωση των MOOCs δεν έχουμε την αξιοποίηση μιας υπάρχουσας 
δυνητικής κοινότητας, αλλά την ad hoc προσπάθεια δημιουργίας μιας 
κοινότητας, με μικρότερη ή μεγαλύτερη επιτυχία, γύρω από ένα ανοικτά 
προσφερόμενο διαδικτυακό μάθημα. 

Το γεγονός ότι τα MOOCs δυνητικά ευνοούν το σχηματισμό μαθησιακών 
κοινοτήτων δεν διασφαλίζει σε καμία περίπτωση την ενεργό συμμετοχή 
(όλων) των χρηστών σε αυτές. Σε πολλά μαθήματα MOOCs ενθαρρύνεται η 
συμμετοχή στην κοινότητα, μέσω της συμμετοχής σε διάφορα φόρουμ και 
ψηφιακά μέσα αλληλεπίδρασης. Σε άλλα προσφερόμενα μαθήματα η 
συμμετοχή είναι υποχρεωτική, μέσω ελάχιστου αριθμού συνεισφορών στα 
social media της τάξης ή μέσω αξιολόγησης των εργασιών των συμφοιτητών 
(peer evaluation). Ωστόσο, σε πολλά μαθήματα, αρκεί κάποιος να 
παρακολουθεί παθητικά τις διαλέξεις και να συμπληρώνει εμπρόθεσμα 
κάποια online τεστ, προκειμένου να ολοκληρώσει το MOOC και να λάβει τη 
σχετική βεβαίωση παρακολούθησης και ολοκλήρωσης. Πολλοί χρήστες 
MOOCs δηλαδή, ακολουθούν το μοντέλο της προγραμματισμένης 
διδασκαλίας (Εικόνα 9.1). Φοιτητές και καθηγητές επαναλαμβάνουν online 
αυτό που είχαν μάθει να κάνουν offline. Ωστόσο, θεωρητικά τουλάχιστον, τα 
MOOCs προσφέρουν τη δυνατότητα για το σχηματισμό δυνητικών 
μαθησιακών κοινοτήτων, χωρίς την αξιοποίηση μιας εξωτερικής κοινότητας, 
αν και εφόσον ικανός αριθμός χρηστών αποφασίσει να συμμετέχει ενεργά. 

 

MOOCs: Ρεαλισμός, Ουτοπία ή Δυστοπία 

Χωρίς αυτό τον ορίζοντα, χωρίς την παρουσία της υπόθεσης, του 
μέλλοντος δηλαδή στην τωρινή πράξη του υποκειμένου, είναι σαφές 



164 

ότι η ψυχολογία θα βρισκόταν ενώπιον ενός “συμπεριφορικού 
υλικού” χωρίς νόημα. (Παπαμιχαήλ, 2003, p. 39) 

Η δυναμική εμφάνιση των διαδικτυακών μαθημάτων MOOCs το 2012 
πυροδότησε τη δημόσια αντιπαράθεση για τις επιπτώσεις αυτής της 
προσέγγισης στην πανεπιστημιακή εκπαίδευση (Anderson, 2012; Bady, 2012; 
Carr, 2012; Shirky, 2012), εν μέσω ενός αγώνα δρόμου για τη κυριαρχία στο 
χώρο ανάμεσα σε κορυφαία πανεπιστήμια των ΗΠΑ (Faviero, 2012; Gifford, 
2013; Korn, 2013; Pappano, 2012). Οι υποστηρικτές των MOOCs θεωρούν ότι 
αποτελούν τη λύση για πολλά από τα προβλήματα της πανεπιστημιακής 
εκπαίδευσης διεθνώς. Άλλοι επιστήμονες εκφράζουν τον προβληματισμό 
τους για τις ενδεχόμενες αρνητικές επιπτώσεις που μπορεί να επιφέρουν στα 
πανεπιστήμια.  

Την αύξηση του αριθμού των διαδικτυακά προσφερόμενων 
πανεπιστημιακών μαθημάτων ακολούθησε η εμφάνιση υπηρεσιών που 
αναλαμβάνουν την εκπλήρωση των εξετάσεων και των λοιπών υποχρεώσεων 
για λογαριασμό των φοιτητών, έναντι αμοιβής (Tilsley, 2012). Οι πάροχοι 
MOOCs μαθημάτων απαντούν σε αυτές τις διαδικτυακές υπηρεσίες 
αντιγραφής με τεχνολογικά αντίμετρα: το Coursera προσφέρει βιομετρική 
πιστοποίηση των πιστοποιητικών που εκδίδει έναντι πληρωμής. Η βιομετρική 
πιστοποίηση επιτυγχάνεται μέσω καταγραφής του ύφους πληκτρολόγησης 
του χρήστη (χρόνοι πίεσης των πλήκτρων, ενδιάμεσα διαστήματα κλπ.) και 
σύνδεσής τους με έντυπα στοιχεία ταυτότητας. Ανεξάρτητα από τον 
τεχνολογικό “πόλεμο” που εξελίσσεται, και ο οποίος πρόκειται να ενταθεί 
στο μέλλον,  η ύπαρξη διαδικτυακών υπηρεσιών του τύπου 
WeTakeYourClass.com  καταδεικνύει το γεγονός ότι τα διαδικτυακά 
μαθήματα φαίνεται να αποτελούν για κάποιους σπουδαστές απλό χάσιμο 
χρόνου (Εικόνα 9.4). Είναι χαρακτηριστικό το σύνθημα που χρησιμοποιείται 
σε έναν από τους σχετικούς ιστότοπους: “Life is too short to spend on classes 
you have no interest in” (Εικόνα 9.4). Ο Evgeny Morozov, εκφράζοντας τον 
αντίστοιχο υπαρξιακό σκεπτικισμό, σημειώνει στο twitter του: “No man ever 
said on his deathbed: I wish I had spent more time of my life doing MOOCs and 
watching TED talks.” 191. Μόνο η αλλαγή του τεχνολογικού μέσου παράδοσης 

                                                           
191 Tweet που ανακτήθηκε από το δημόσιο λογαριασμό twitter του Morozov 
(https://twitter.com/evgenymorozov), στις 13 Μαρτίου 2013. O Evgeny Morozov είναι 
συγγραφέας και ερευνητής που ασχολείται με τις κοινωνικές και πολιτικές επιπτώσεις 



165 

του μαθήματος δεν φαίνεται να είναι ικανή συνθήκη για να γίνει το μάθημα 
περισσότερο ενδιαφέρον.  

 
Εικόνα 9.4. Διάφοροι ιστότοποι όπως είναι το BoostMyGrades.com και το 
WeTakeYourClass.com αναλαμβάνουν την εκπλήρωση των φοιτητικών υποχρεώσεων 
στα διαδικτυακά προσφερόμενα μαθήματα, έναντι πληρωμής (Tilsley, 2012). Είναι 
χαρακτηριστικό το σύνθημα σε έναν τέτοιο ιστότοπο: “Life is too short to spend on 
classes you have no interest in”. Το σύνθημα συνοδεύεται από φωτογραφίες εξωτικών 
διακοπών. Η απλή μεταφορά ενός μαθήματος στον κυβερνοχώρο δεν αρκεί για να 
κάνει το μάθημα ποιο ενδιαφέρον. Τa υπάρχοντα προβλήματα της εκπαίδευσης απλά 
μεταφέρονται στο δυνητικό χώρο. 

Ο Ilya Prigogine είχε διατυπώσει το προβληματισμό του για το μέλλον της 
δικτυωμένης κοινωνίας, μέσω ενός χαρακτηριστικού ερωτήματος το 2003: 

Έχω πεισθεί ότι πλησιάζουμε μια διακλάδωση παρόμοιου 
μεγέθους, η οποία συνδέεται με την έκρηξη της τεχνολογίας της 

                                                                                                                   
της διαδικτυακής τεχνολογίας, υιοθετώντας μια σκεπτική και επικριτική προσέγγιση. 
Το συγκεκριμένο tweet αποτελεί παράφραση της υπαρξιακής ρήσης του 
Ελληνοαμερικανού γερουσιαστή Paul Tsonga: “No man said in his deathbed I wish I had 
spent more time in the office.”. 



166 

πληροφορίας. Ήδη βιώνουμε τη δικτυωμένη κοινωνία. Οι 
άνθρωποι συνδέονται μεταξύ τους περισσότερο παρά ποτέ Αυτό 
το μέλλον ενέχει μεγάλες υποσχέσεις αλλά και κινδύνους. Ποιο 
μπορεί να είναι το αποτέλεσμα αυτής της διακλάδωσης; Για να 
θέσω το ερώτημα στη μακρά προοπτική της βιολογικής εξέλιξης: 
Θα δράσει η δικτυωμένη κοινωνία ως αποικία μυρμηγκιών ή θα 
αναδυθεί ένας πολιτισμός ελεύθερων ανθρώπων; (Prigogine, 
2003, p. 40). 

Η συγκρότηση μιας δυνητικής μαθησιακής κοινότητας, αξιοποιώντας μια  
υπάρχουσα δυνητική κοινότητα στην τυπική εκπαίδευση (η περίπτωση της 
συγκεκριμένης διατριβής) ή η ad hoc δημιουργία μιας κοινότητας μαθητών 
γύρω από ένα διαδικτυακά προσφερόμενο μάθημα (η πιθανή περίπτωση των 
MOOCs), εμπλέκει ένα μεγάλο αριθμό ανθρώπων στην εκπαιδευτική πράξη. 
Όσο αυξάνεται ο αριθμός των συμμετεχόντων παικτών, τόσο περισσότερο 
αυξάνονται οι δυνατότητες για μη γραμμικές διακυμάνσεις, για προσωπικές 
επιλογές (Prigogine, 2003). Ένα διαδικτυακό μάθημα με χιλιάδες 
εγγεγραμμένους φοιτητές διαθέτει την κρίσιμη μάζα συμμετεχόντων, 
δημιουργώντας τις προϋποθέσεις μιας συνεργατικής οικονομίας, ώστε να 
παραχθεί προστιθέμενη αξία, προϊόν της συλλογικής αλληλεπίδρασης και 
των διαπολιτισμικών προσαρμογών. Ωστόσο, αυτό δεν είναι δεδομένο. Οι 
προσταγές της υπεροργάνωσης μπορεί να καταπνίξουν την προσωπική 
ικανότητα για επιλογή (Prigogine, 2003). Ο κίνδυνος αυτός επισημαίνεται 
εύστοχα και από τον Bertalanffy:  

Η ανθρώπινη κοινωνία δεν είναι μια κοινότητα μερμηγκιών ή 
τερμιτών, που κυβερνώνται από τα εγγενή ένστικτά τους και 
διέπονται από τους νόμους του υπερκείμενου όλου. Η ανθρώπινη 
κοινωνία βασίζεται στα επιτεύγματα των ατόμων και θα 
καταστραφεί αν το άτομο μετατραπεί σε ένα απλό γρανάζι της 
κοινωνικής μηχανής... Ο Λεβιάθαν του υπερκείμενου οργανισμού 
δεν πρέπει να καταβροχθίσει το άτομο, προτού να οδηγηθεί, 
τελικά, και στο δικό του αφανισμό (Von Bertalanffy, 1968, p. 53). 

Ας υποθέσουμε ότι ένας μελλοντικός φοιτητής (όχι στο ιδιαίτερα μακρινό 
μέλλον), ενός μικρού περιφερειακού πανεπιστημίου, χρειάζεται να περάσει 
πενήντα μαθήματα, για να λάβει το πτυχίο του. Για λόγους κόστους, το 
πανεπιστήμιο αποφασίζει οι φοιτητές να παρακολουθούν ένα μέρος των 
μαθημάτων του προγράμματος σπουδών, μέσω MOOCs που θα 
προσφέρονται από άλλα πανεπιστήμια και στα οποία το περιφερειακό 



167 

πανεπιστήμιο θα πληρώνει μια ετήσια συνδρομή (ασφαλώς μικρότερο 
κόστος συγκριτικά με τη διατήρηση επαρκούς αριθμού πανεπιστημιακών 
καθηγητών από το ίδιο). Ο πρακτικός εξαναγκασμός των μικρότερων 
πανεπιστημίων, ανά τον κόσμο, να προσφέρουν μέρος του προγράμματος 
σπουδών μέσω “ενοικίασης” διαδικτυακά προσφερόμενων μαθημάτων από 
άλλα πανεπιστήμια, κυρίως ακαδημαϊκούς και εμπορικούς κολοσσούς των 
ΗΠΑ, αποτελεί εδώ μια απλή υπόθεση εργασίας. Ωστόσο, ήδη σήμερα πολλοί 
οραματίζονται τη δημιουργία αποκλειστικά διαδικτυακών πανεπιστημίων, 
που θα προσφέρουν τα μαθήματά τους μέσω MOOCs, ενώ θα διαθέτουν 
εγκαταστάσεις σε διάφορα μέρη του κόσμου, ώστε να εξυπηρετούν τις 
κοινωνικές ανάγκες προσωπικής επαφής των φοιτητών. Στην ιστοσελίδα του 
ενδεχόμενου μελλοντικού πανεπιστημίου Minerva διαβάζουμε192: 

Η εκπαίδευση στο Minerva δεν περιορίζεται σε μια συγκεκριμένη 
πανεπιστημιούπολη. Οι φοιτητές του Minerva μπορούν να ζουν 
μαζί σε μέχρι επτά χώρες της επιλογής τους, προσφέροντας τη 
δυνατότητα για ένα ποικίλο και πλούσιο πολιτισμικό βίωμα εκτός 
του αμφιθεάτρου διδασκαλίας. Η επιλογή του τόπου διαμονής 
δεν θα περιορίζει την πρόσβαση στις εκπαιδευτικές δυνατότητες 
του Minerva..193 

Δηλαδή οι φοιτητές στην Ελλάδα του οποιοδήποτε μελλοντικού 
πανεπιστημίου Minerva θα παρακολουθούν τα μαθήματα διαδικτυακά και 
θα έχουν και ένα φυσικό χώρο συνάντησης για να καλύψει τις υπόλοιπες 
κοινωνικές ανάγκες των φοιτητών (κοινωνικοποίηση, παρέες, φλερτ). Η 
πανεπιστημιακή τάξη αποτελείται σήμερα από μερικές δεκάδες φοιτητών. Σε 
ένα τυπικό MOOCs, από αυτά που προσφέρονται δωρεάν σήμερα, από 
κορυφαία πανεπιστήμια των ΗΠΑ, εγγράφονται μερικές δεκάδες χιλιάδες 
διαδικτυακών σπουδαστών. Σε αυτή την περίπτωση, ο Ilya Prigogine 
δανείζεται ένα παράδειγμα από τη βιολογία, για να διατυπώσει τον 
προβληματισμό του: 

                                                           
192 Στην υπό συνεχή διαμόρφωση σελίδα του Minerva αναφέρεται ότι το πρώτο 
προσφερόμενο πρόγραμμα σπουδών αναμένεται να ξεκινήσει το Σεπτέμβριο του 2015. 
193 Πρωτότυπο κείμενο: “An education at Minerva is not limited to any given campus. 
Minerva students can live together in up to seven countries of their choice, enabling a 
culturally diverse and enriching experience outside of the classroom. The choice of living 
location will not limit access to Minerva’s extra-curricular opportunities”. Ανακτήθηκε 
από http://www.minervaproject.com/ στις 15 Μαρτίου 2013. 



168 

Ας δούμε τη βιολογική εξέλιξη. Υπάρχουν πολλές διαφορετικές 
κοινωνίες μυρμηγκιών, κάποιες είναι μικρές, με μερικές 
εκατοντάδες μέλη, άλλες είναι μεγάλες με μερικά εκατομμύρια 
μέλη. Η κοινωνική ζωή σ’ αυτές τις δύο κοινότητες είναι πολύ 
διαφορετική. Στις μικρές κοινωνίες τα μυρμήγκια 
συμπεριφέρονται ανεξάρτητα, αναζητούν μόνα την τροφή τους. 
Στις μεγάλες κοινωνίες βλέπουμε συλλογικές δραστηριότητες. Ο 
ρόλος της προσωπικής δράσης είναι σημαντικά μειωμένος. Οι 
ανθρώπινες κοινωνίες μπορούν να έχουν την ίδια εξέλιξη, όταν 
δικτυωθούν (Prigogine, 2003). 

Η διασύνδεση ενός μεγάλου πλήθους μαθητών και καθηγητών σε 
εκτεταμένες παγκόσμιες δυνητικές εκπαιδευτικές οργανώσεις μπορεί να 
οδηγήσει στην απελευθέρωση της ανθρώπινης δημιουργικότητας, στην 
ενίσχυσή της και στην ανάδυση νέων ιδιοτήτων, που δεν μπορούν να 
αναχθούν στο απλό άθροισμα των επιμέρους μερών. Ωστόσο, μπορεί να 
οδηγήσει και στην καταστολή της ατομικής έκφρασης μέσα από μια αυστηρή 
γραφειοκρατική οργάνωση η οποία θα καταπνίγει τη διαφοροποίηση στο 
βωμό μιας αφόρητης τυποποίησης. Τελικά, θα οδηγηθούμε σε μια ανώτερη 
ανθρώπινη κοινωνική οργάνωση ή σε ένα τεχνολογικά διαμεσολαβούμενο 
εκπαιδευτικό μεσαίωνα; Η τυπική εκπαίδευση θα ενθαρρύνει την αυτο-
οργάνωση και θα εξελιχθεί σε ένα επόμενο, ανώτερο, στάδιο ή θα 
επικρατήσει μια δικτυακά και τεχνολογικά επιβαλλόμενη τυποποίηση των 
επιτρεπόμενων ανθρώπινων δράσεων με αποτέλεσμα να ακολουθήσει η 
καταστολή της ατομικής έκφρασης και των ατομικών διαφορών με 
ταυτόχρονη πολιτισμική ισοπέδωση; 194 Το ερώτημα αυτο-οργάνωση ή 

                                                           
194 Μεμονωμένα άτομα μπορούν να αυτο-οργανωθούν και να συνδυάσουν έτοιμο 
διαδικτυακό υλικό, ή να παράγουν νέο, προκειμένου να δημιουργήσουν το δικό τους 
διαδικτυακό μάθημα, με ελάχιστους διαθέσιμους πόρους. Ένα τέτοιο παράδειγμα 
αυτο-οργάνωσης αποτελεί η περίπτωση του Amol Bhave, ενός δεκαεπτάχρονου 
μαθητή από την Ινδία, ο οποίος το 2012, έχοντας ήδη παρακολουθήσει αρκετά online 
μαθήματα MOOCs, δημιούργησε μαζί με δυο άλλους διαδικτυακούς συμφοιτητές το 
δικό του μάθημα (http://6003z.amolbhave.in), αξιοποιώντας ελεύθερα προσφερόμενο 
περιεχόμενο (με άδεια creative commons) από το διαδίκτυο (Πηγή: 
http://web.mit.edu/newsoffice/2013/6003z-signals-a-new-open-education-
ecosystem.html). Το κρίσιμο ερώτημα είναι κατά πόσο οι μεγάλοι “παίκτες” του χώρου 
θα επιτρέψουν, την ανάδυση αυτών των αυτο-οργανώσεων ή τελικά θα τις 
καταπνίξουν. Ο ιστότοπος του Amol Bhave είναι αρκετά μικρός για να τραβήξει πάνω 
του τα φώτα της δημοσιότητας και δεν θα μπορούσαμε να τον εντοπίσουμε στο 
γαλαξία του διαδικτύου, αν δεν διαβάζαμε την είδηση σε επίσημο ιστότοπο του MIT. 



169 

πολιτισμική ισοπέδωση το θέτει με παρόμοιο τρόπο και ο Αλεξιάς: “Θα 
πρέπει δηλαδή να ομαδοποιεί χωρίς να ισοπεδώνει.” (Αλεξιάς, 2011, σ. 299) 

Οι πρεσβευτές του θεσμού των MOOCs υποστηρίζουν ότι η παγκόσμια 
διάδοσή τους, ως κυρίαρχη μορφή ηλεκτρονικής μάθησης, στη σημερινή τους 
μορφή ή σε κάποια παράγωγη, θα προσφέρει ένα παράθυρο γνώσης και 
μάθησης, μια μοναδική δυνατότητα εκπαίδευσης σε όσους στερούνται 
τέτοιων ευκαιριών, λόγω της κοινωνικο-οικονομικής τους θέσης195 
(συμπεριλαμβανομένης ενδεχόμενα και της χρεωκοπημένης Ελλάδας;). 
Ωστόσο, υπάρχει η πιθανότητα να οδηγήσει στη συστημική επικυριαρχία 
ενός μόνο μοντέλου, μιας μόνο προσέγγισης στην εκπαίδευση: “Οι νέες 
τεχνολογίες ως προϊόντα του δυτικού πολιτισμού και τρόπου ζωής και 
σκέψης, ως λειτουργικά εργαλεία του δυτικού ορθολογισμού, επιβάλλουν 
πίσω από τη διευκόλυνση της επικοινωνίας και της ταχύτητας των επαφών 
έναν ενιαίο, γραμμικό, ισοπεδωτικό τρόπο διάρθρωσης των κοινωνικών 

                                                                                                                   
Στο μάθημά του γράφτηκαν περίπου 1000 μαθητές, εντυπωσιακός αριθμός σε σχέση 
με μια συμβατική τάξη, αλλά πολύ μικρός συγκριτικά με τους εγγεγραμμένους μαθητές  
σε ένα τυπικό MOOC από τα εκατοντάδες που προσφέρονται από μεγάλους παίκτες 
του χώρου (Coursera, edX, Udacity). 
195 Βλέπε και το άνοιγμα της συναισθηματικά φορτισμένης (και με ύφος διακήρυξης) 
ομιλίας της Daphne Koller (καθηγήτρια στο Stanford και συν-ιδρύτριας του Coursera) 
στο TED, τον Ιούνιο του 2012: “Όπως πολλοί ανάμεσά σας, ανήκω στους τυχερούς. 
Γεννήθηκα σε μια οικογένεια στην οποία η εκπαίδευση ήταν διάχυτη. Είμαι διδάκτορας 
τρίτης γενιάς, κόρη δυο ακαδημαϊκών. Όταν ήμουν παιδί, τριγυρνούσα στο 
πανεπιστημιακό εργαστήριο του πατέρα μου. Ήταν επομένως δεδομένο ότι θα 
παρακολουθούσα κάποια από τα καλύτερα πανεπιστήμια, τα οποία με τη σειρά τους 
άνοιξαν δρόμο σε ένα κόσμο ευκαιριών. Δυστυχώς, οι περισσότεροι άνθρωποι στον 
κόσμο δεν είναι τόσο τυχεροί. Σε μερικά μέρη του κόσμου, όπως στη Νότια Αφρική, δεν 
είναι εύκολη η πρόσβαση στην εκπαίδευση. Στη Νότια Αφρική, το εκπαιδευτικό 
σύστημα οικοδομήθηκε για την λευκή μειονότητα τον καιρό του απαρτχάιντ, με 
αποτέλεσμα σήμερα να μην υπάρχουν αρκετές θέσεις για την πλειονότητα των 
ανθρώπων που επιθυμούν και αξίζουν ποιοτική εκπαίδευση. Αυτή η έλλειψη έφερε 
κρίση τον Ιανουάριο του τρέχοντος έτους στο Πανεπιστήμιο του Γιοχάνεσμπουργκ. 
Υπήρχαν λίγες μόνο θέσεις ανοιχτές στην τυπική διαδικασία εισαγωγής, και τη νύχτα 
της προηγούμενης που θα ξεκινούσε η διαδικασία της εγγραφής χιλιάδες άνθρωποι 
έκαναν ουρά, ίσα με ένα μίλι, έξω από την πύλη, με την ελπίδα ότι θα είναι πρώτοι 
στην ουρά για να αποκτήσουν μία από τις θέσεις. Όταν άνοιξαν οι πύλες, υπήρξε 
συνωστισμός, 20 άτομα τραυματίστηκαν και μια γυναίκα πέθανε. Ήταν μια μητέρα πού 
έδωσε τη ζωή της στην προσπάθειά να προσφέρει στο γιο της μια ευκαιρία για 
καλύτερη ζωή.”. Πηγή: 
http://www.ted.com/talks/daphne_koller_what_we_re_learning_from_online_educatio
n.html, ανακτήθηκε στις 14.5.2013. 



170 

επαφών, ο οποίος εντάσσει σε μια λογική παγκόσμιας επιτήρησης το τοπικό 
και το διαφορετικό” (Αλεξιάς, 2011, p. 292). Σε αυτή την περίπτωση, ενέχει ο 
κίνδυνος να οδηγηθούμε σε μια τυποποιημένη αλυσίδα εκπαίδευσης, μια 
εκπαίδευση τύπου “φαστφουντάδικου”196, με τους περιορισμούς που αυτή 
συνεπάγεται, και όχι σε ένα νέο ανώτερο τύπο συλλογικής διαδικτυακής 
εκπαιδευτικής διαδικασίας. Η αξιοποίηση του κοινοτικού στοιχείου στην 
εκπαίδευση, μπορεί να ανοίξει ένα νέο παράθυρο μάθησης, και να διευρύνει 
τους ορίζοντες των μαθητών, αλλά υπό προϋποθέσεις.  

Η είσοδος μιας εκπαιδευτικής ομάδας σε μια δυνητική κοινότητα μπορεί να 
περιγραφεί με όρους προσαρμογής στη δυνητική κουλτούρα και 
διαπολιτισμικού στρες προσαρμογής. Στην περίπτωση των εκπαιδευτικών 
παρεμβάσεων στη Wikipedia, η επαφή με τη διαδικτυακή κουλτούρα της 
δυνητικής κοινότητας και η προσαρμογή σε αυτήν ήταν ζητούμενο, παρήγαγε 
εκπαιδευτικό όφελος, οδηγώντας στη συγκρότηση μιας αποτελεσματικής 
δυνητικής μαθησιακής κοινότητας, ενός οργανισμού μάθησης που 
συνεξελίσσεται μαζί με τα άτομα που το συνθέτουν (Μπράϊλας, 2013). Στην 
περίπτωση των MOOCs, αν κυριαρχήσουν σε παγκόσμιο επίπεδο οι 
σημερινοί παίκτες (όπως συνέβη και με το Facebook ή τη Wikipedia στα 
αντίστοιχα πεδία), τότε οι ΗΠΑ θα αναδειχθούν σε παγκόσμια “Μέκκα” της 
ηλεκτρονικής μάθησης. Όλοι οι φοιτητές του παγκόσμιου χωριού θα 
επιπολιτίζονται με την ίδια πολιτισμική διαδικτυακή, εκπαιδευτική και 
επιστημονική κουλτούρα, οδηγώντας την εκπαίδευση σε μια άνευ 
προηγουμένου πολιτισμική ομοιομορφία197 και κυριαρχία ενός μοναδικού 

                                                           
196 Όπως παρατηρεί χαρακτηριστικά ο Αλεξιάς: “Η ένταξη στο πλανητικό χωρίο και η 
υιοθέτηση και χρήση των νέων, φυσικά «χρήσιμων», τεχνολογιών συνεπάγονται και 
την ένταξη σε ένα παγκόσμιο εξουσιαστικό πλαίσιο, το οποίο επιτηρεί με πρωτόγνωρα 
αποτελεσματικούς τρόπους ό,τι βρίσκεται στα όριά του. Με αυτό τον τρόπο 
καταφέρνει ειρηνικά και ήπια να κατασκευάζει έναν μανδύα νομιμότητας και 
νομιμοποίησης, εφόσον τη στιγμή που κάποιος αποδέχεται τη χρήση του μέσου, 
νομιμοποιεί τόσο την ύπαρξή του και τη σχέση του με αυτό όσο και τον φορέα ή την 
κουλτούρα που το εφηύρε και το χρησιμοποιεί.” (Αλεξιάς, 2011, p. 292). 
197 Πρόκειται για ένα είδος πολιτισμικής ισοπέδωσης, για την επικράτηση ενός 
μοναδικού παγκόσμιου πολιτισμικού προτύπου: “Παράλληλα με την εγκαθίδρυση 
νέων τρόπων και μεθόδων επικοινωνίας και επαφής, οι νέες τεχνολογίες επιβάλλουν 
και συγκεκριμένα πολιτισμικά πρότυπα σε παγκόσμια διάσταση … Σε αυτές τις 
παγκοσμιοποιημένες συνθήκες η χρήση των νέων τεχνολογιών μοιάζει περισσότερο με 
επιβολή παρά με επιλογή για τις περισσότερες κοινωνίες και κράτη… Μέσω της 



171 

επιστημονικού “Παραδείγματος”, με ότι αυτό μπορεί να συνεπάγεται για την 
επιστημονική σκέψη. Στην επιστημονική πρόοδο συμβάλει η αμφισβήτηση, η 
επιστημονική κριτική και ο διάλογος (Παπαμιχαήλ, 2003).  

Το διαδίκτυο προσφέρεται για την ποσοτική αξιοποίηση ενός τεράστιου 
εύρους δεδομένων (big data) που παράγονται αυτόματα ή ημιαυτόματα, 
μέσω της καταγραφής της διαδικτυακής δράσης των ανθρώπινων 
υποκειμένων ή μέσω της αξιολόγησης που προσφέρουν τα άτομα στα social 
media με το σύστημα των likes. Η αξιολόγηση μέσω likes υπονοεί έμμεσα ότι 
το δημοφιλέστερο είναι και το καλύτερο. Αυτό συνιστά μια οντολογική 
παραδοχή η οποία δεν μπορεί να θεωρείται a priori έγκυρη. Το 
δημοφιλέστερο μπορεί να μεταφράζεται άμεσα σε κέρδος, γιατί 
περισσότεροι φοιτητές θα ενδιαφέρονται να πληρώσουν για να πάρουν τη 
σχετική πιστοποίηση. Ωστόσο, αυτό συνεπάγεται μια ακαδημαϊκή 
εκπαίδευση που θα καθορίζεται όλο και περισσότερο με βάση τα 
κερδοσκοπικά κριτήρια κάποιων οικονομικών κολοσσών στο χώρο των 
εκπαιδευτικών υπηρεσιών. Ποιος μπορεί να αποκλείσει ότι σε μια 
διαδικτυακή οικονομία των likes τα προσφερόμενα ακαδημαϊκά μαθήματα 
μέσω MOOCs θα καθορίζονται απόλυτα μέσω μιας διαδικασίας “κοινωνικού 
δαρβινισμού των likes”; Σε αυτή την περίπτωση, μετά το ακαδημαϊκό 
σλόγκαν publish or perish, υπάρχει το ενδεχόμενο να επικρατήσει το be liked 
or perish. Το μέλλον δεν είναι δεδομένο, όπως ισχυρίζεται ο Prigogine: 

Πιστεύω ότι το μέλλον της ανθρωπότητας εμπεριέχει δημιουργικές 
ουτοπίες που οδηγούν σε διακλαδώσεις και ευελπιστώ ότι αυτές 
οι διακλαδώσεις θα οδηγήσουν στη βελτίωση της κοινωνίας… 
Είμαστε στην απαρχή της ιστορίας. Ελπίζω ότι περισσότερα 
απρόβλεπτα πράγματα θα συμβούν στην υπόλοιπη ζωή μου, 
καθώς και στις επόμενες γενιές (Prigogine, 2003, p. 42). 

  

                                                                                                                   
παγκοσμιοποίησης των επαφών και των επικοινωνιών παγκοσμιοποιείται ταυτόχρονα 
και η δυτική κουλτούρα ” (Αλεξιάς, 2011, p. 293). 



172 

 

 

 

 

all behavior moves toward or away from 
problem solving.198 

 

 

 

 

 

 

 

 

 

 

   
                                                           
198 Yvonne Agazarian 



173 

ΒΙΒΛΙΟΓΡΑΦΙΑ 

 

Στο τόμο αυτό οι βιβλιογραφικές παραπομπές και αναφορές δίνονται πάντα 

ως υποσημειώσεις στη βάση των σελίδων. Ο λόγος για αυτή την επιλογή 

είναι ότι τα κείμενα αυτού του τόμου γράφτηκαν συλλογικά από τη 

συγγραφική ομάδα στο διαδικτυακό νέφος (Google Drive) και οι 

υποσημειώσεις διευκόλυναν ουσιαστικά την επικοινωνία ανάμεσα στους 

συμμετέχοντες.  

  



174 

  



175 

 

 

Ο τόμος αυτός είναι ένα συμμετοχικό ψηφιακό 
artifact, αποτελεί το προϊόν ενός πειραματισμού 
groupsourcing παραγωγής. Δημιουργήθηκε από 

συγγραφική ομάδα φοιτητών του τμήματος 
Ψυχολογίας του Παντείου πανεπιστήμιου και τους 

διδάσκοντες στο πλαίσιο του μαθήματος: Η 
Κουλτούρα του Διαδικτύου, κατά τη διάρκεια του 

εαρινού εξαμήνου 2014-15. 

  



176 

  



177 

 

 

Το εργαστήριο Δυνητικής Πραγματικότητας, Διαδικτυακής 
Έρευνας και Εκπαίδευσης δημιουργήθηκε το 2009 στο τμήμα 
Ψυχολογίας της Παντείου (ΦΕΚ 2172/2-10-2009 Τεύχος Β’).  

Στο εργαστήριο βρίσκονται σε εξέλιξη πολλές ερευνητικές 
εργασίες στα γνωστικά πεδία των Δυνητικών Κοινοτήτων, της 
Ψυχολογίας του Διαδικτύου και της Ψηφιακής Εκπαίδευσης. 

http://vrlab.panteion.gr/ 

 



 

  



 

 

 

 

The real voyage of discovery consists not 
in seeking new lands (or landscapes) but 
seeing with new eyes.199 

 

 

 

 

 

 

 

 

 

 

 

  
                                                           
199 Marcel Proust 



 

  



 

 

 

The physical reductionist who claims that 
there is nothing but matter and energy, 
and no truth but the truth of science, is 
making a metaphysical statement as 
clearly as someone who looks at the 
world from a theistic perspective. The 
reductionists have not derived their belief 
from science alone.200 

 

 

 

 

 

 

 

 

 

 
                                                           
200 John Polkinghorne 



 

 

 

 

 

  



 

 

 

Η Γαλλία το έτος 2000: μια σειρά φουτουριστικών εικόνων από τον 
Jean-Marc Côté και άλλους καλλιτέχνες που εκδόθηκε στη Γαλλία τα 
έτη 1899, 1900, 1901 και 1910.  

 

Η μηχανή στην εικόνα κατασκευάζει αυτόματα ολοκληρωμένα ρούχα, 
χρησιμοποιώντας τις πρώτες ύλες και καταγράφοντας τις σωστές διαστάσεις από 
τον πελάτη. Απέχει πολύ από έναν σύγχρονο τρισδιάστατο εκτυπωτή που 
διαβάζει ένα blueprint και παράγει το τελικό προϊόν;  

  



 

 

 

Η Γαλλία το έτος 2000: μια σειρά φουτουριστικών εικόνων από τον 
Jean-Marc Côté και άλλους καλλιτέχνες που εκδόθηκε στη Γαλλία τα 
έτη 1899, 1900, 1901 και 1910.  

  

Μόνη στο σπίτι, περικυκλωμένη από πλήθος συσκευών υψηλής τεχνολογίας. 
Λείπει μόνο το laptop, το smartphone, το Facebook και τα υπόλοιπα social media. 

  



 

 

 

Η Γαλλία το έτος 2000: μια σειρά φουτουριστικών εικόνων από τον 
Jean-Marc Côté και άλλους καλλιτέχνες που εκδόθηκε στη Γαλλία τα 
έτη 1899, 1900, 1901 και 1910.  

 

Οι μηχανές αναλαμβάνουν τον έλεγχο της επώασης και της ανατροφής των 
μικρών.  

  



 

  



 

 



 

  



 

 

 

  



 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

Εργαστήριο Δυνητικής Πραγματικότητας, 
Διαδικτυακής Έρευνας και Εκπαίδευσης 

Πάντειο Πανεπιστήμιο 
Μάιος 2015 


	Πρόλογος επιμελητών
	Η διεργασία του μαθήματος #hub6301
	Το ίντερνετ, ο ντίλερ και ο χρήστης
	Το Bullying γίνεται Cyber
	Digilove! Μοναξιά ή επαφή;
	Κουλτούρα και υποκουλτούρα
	Cyborgs, Transhumanism, σημείο Ωμέγα
	Μια καταιγίδα από πληροφορίες
	Crowd-δημιουργία, Wiki-κουλτούρα & Κινήματα Πολιτών
	Η διαδικτυακή εγκυκλοπαίδεια 149F
	Διαδικτυακή Εκπαίδευση



