





































ΓΙΩΡΓΟΣ ΓΕΝΝΗΜΑΤΑΣ





ΓΙΩΡΓΟΣ ΓΕΝΝΗΜΑΤΑΣ

ΕΚΔΟTIΚΟΣ ΟΡΓΑΝΙΣΜΟΣ ΛΙΒΑΝΗ

ΑΘΗΝΑ



Σειρά: ΠΟΛΙΤΙΚΗ 
Τίτλος: ΓΙΩΡΓΟΣ ΓΕΝΝΗΜΑΤΑΣ 
Επιμέλεια: ΤΟΥΛΑ ΜΑΣΤΡΟΓΙΑΝΝΗ 
Εξώφυλλο: ΚΩΣΤΑΣ ΖΑΧΑΡΑΚHΣ

Copyright: © Μαίρη και Φώφη Γεννηματά
Copyright © 1995:
ΕΚΔΟΤΙΚΟΣ ΟΡΓΑΝΙΣΜΟΣ ΛΙΒΑΝΗ ΑΒΕ
Σόλωνος 98  106 80 Αθήνα. Τηλ.: 210 3661200, Fax: 210 3617791

Απαγορεύεται η αναδημοσίευση, η αναπαραγωγή, ολική, μερική ή περιληπτική, ή η από-
δοση κατά παράφραση ή διασκευή του περιεχομένου του βιβλίου με οποιονδήποτε τρό-
πο, μηχανικό, ηλεκτρονικό, φωτοτυπικό, ηχογράφησης ή άλλο, χωρίς προηγούμενη γρα-
πτή άδεια του εκδότη. Νόμος 2121/1993 και κανόνες του Διεθνούς Δικαίου που ισχύουν 
στην Ελλάδα.

ISBN 960-236-518-8



ΠΕΡΙΕΧΟΜΕΝΑ

Πρόλογος ...........................................................................................9
Ιδιόχειρη διαθήκη ...........................................................................11
Βιογραφικό σημείωμα ....................................................................13

Αʹ ΠΕΡΙΟΔΟΣ 
1981-1984

Για την Εθνική Αντίσταση .............................................................17
Αποκέντρωση – Περιφερειακή Ανάπτυξη ...................................30
Ψήφος στα 18 ..................................................................................36

Βʹ ΠΕΡΙΟΔΟΣ 
1984-1987

Για το Πενταετές .............................................................................43
Οι εξελίξεις γύρω από το Ε.Σ.Υ. – Το Κράτος Πρόνοιας
σε σχέση με την πολιτική και κοινωνική συγκυρία .....................58
Για το Ε.Σ.Υ. ....................................................................................75

Γʹ ΠΕΡΙΟΔΟΣ 
1987-1989

«Προσπαθώ να γίνω αριστερός» ..................................................89
Νέες τεχνολογίες και νέες κοινωνικές σχέσεις .........................100
Η 135 Διεθνής Σύμβαση Εργασίας
Συμβούλια εργαζομένων ..............................................................113
Οι μεγάλες προκλήσεις του 2000 ................................................130
«Πιστεύω στη νεολαία...» .............................................................145

Δʹ ΠΕΡΙΟΔΟΣ 
1990-1994

Πολιτική ομιλία σε ανοιχτή συγκέντρωση .................................151
Εδώ και σήμερα Διεθνής Διάσκεψη για Ειρήνη .......................182



8 ΓΙΩΡΓΟΣ ΓΕΝΝΗΜΑΤΑΣ

«Μας ταιριάζουν και η θλίψη και το χαμόγελο» .......................186
Η κρίση της Αριστεράς – Οι προοπτικές ...................................193
«Ο επόμενος αρχηγός θα εκλεγεί από το Συνέδριο» ...............205
Σκέψεις για την πορεία προς το 2000 .........................................214
2000: Το Κράτος Πρόνοιας στην κοινωνία των πολιτών ..........224
«Με ποια σχέδια ξαναγυρίζω...» ................................................240
«Μέσα σε πέντε λεπτά έγινα πιο ανθρώπινος» .........................252
«Δεν έχω να φοβηθώ τίποτα τώρα πια...» ..................................264
Μήνυμα προς το 3ο Συνέδριο του ΠΑΣΟΚ ................................274

Ανάλυση συντομογραφιών ...........................................................277

Το βιβλίο αποτελείται από κείμενα που προέρχονται από το προ-
σωπικό αρχείο του Γιώργου Γεννηματά και έχουν επιλεγεί ως αντι-
προσωπευτικά δείγματα της σκέψης και των αγώνων του. Το σύ-
νολο του αρχείου βρίσκεται στην κατοχή των παιδιών του.

Ευχαριστούμε θερμά τον κ. Αλέξη Δημαρά και την κα Ελευθερία 
Κοψιδά για την προθυμία με την οποία μας παραστάθηκαν σ’ αυ-
τή την προσπάθεια.



ΤΙΤΛΟΣ 9

ΠΡΟΛΟΓΟΣ

Θυμάμαι την πρώτη συνάντησή μου με τον Γιώργο Γεννηματά, 
ήταν αρχές του 1975, νομίζω, στο Καστρί. Μου είχε κάνει μεγάλη 
εντύπωση η φλόγα που έκρυβε μέσα του, ο δυναμισμός του για δη­
μιουργία και πολιτική δράση, όπως μου είχε κάνει εντύπωση και 
η ωριμότητά του. Θυμάμαι να μου μιλάει με πάθος για την αποκέ­
ντρωση και ύστερα για την εθνική λαϊκή ενότητα. Από τότε δώσα­
με πολλές μάχες μαζί.

Ο Γιώργος ήταν πάντα παλικάρι. Σ’ αυτόν συνυπήρχαν η τόλ­
μη και η σωφροσύνη, ο ρεαλισμός και ταυτόχρονα η έμπνευση της 
πρωτοβουλίας και το όραμα. Συνέδεσε τ’ όνομά του με τις μεγά­
λες πολιτικές πρωτοβουλίες των κυβερνήσεων του ΠΑΣΟΚ. Σε 
όποιο τομέα εκλήθη να προσφέρει άφησε σημαντικό έργο.

Ο Γιώργος Γεννηματάς τίμησε την πολιτική και αγαπήθηκε από 
το λαό.

Σήμερα που, περισσότερο από ποτέ, η πολιτική πρέπει να απο­
δεικνύει καθημερινά την αποστολή της, ο Γιώργος Γεννηματάς μάς 
λείπει. Λείπει από το κόμμα του, λείπει από τον τόπο. Η υποθήκη 
του, που δε χωρά σ’ ένα βιβλίο, ας είναι παράδειγμα και μέτρο για 
τους νέους. Τέτοιους χρειάζεται η χώρα.

ΑΝΔΡΕΑΣ ΠΑΠΑΝΔΡΕΟΥ





Η «ιδιόχειρη διαθήκη» συντάχθηκε την παραμονή της εισαγωγής του 
Γ. Γεννηματά στο νοσοκομείο MEMORIAL της Νέας Υόρκης και ανοί-
χτηκε, σύμφωνα με την επιθυμία του, μετά το θάνατό του.





ΤΙΤΛΟΣ 13

ΒΙΟΓΡΑΦΙΚΟ ΣΗΜΕΙΩΜΑ

Ο Γιώργος Γεννηματάς γεννήθηκε στην Αθήνα το 1939. Ο πατέρας του 
κατάγεται από δημοκρατική οικογένεια της Μάνης και η μητέρα του από 
τη Σύμη. Στο νησί αυτό των Δωδεκανήσων γνωρίζει στα 13 του την Κά-
κια Βέργου. Έκτοτε έμειναν μαζί σε μια σχέση που κορυφώθηκε με το 
γάμο τους το 1964. Στην κοινή τους πορεία αντιμετώπισαν μαζί αγώνες 
και αγωνίες, και μοιράστηκαν τις χαρές και τις επιτυχίες.

Σπούδασε Πολιτικός Μηχανικός στο Εθνικό Μετσόβιο Πολυτε-
χνείο.

Από τα φοιτητικά του χρόνια συμμετείχε ενεργά στα κοινά ως μέλος 
του Διοικητικού Συμβουλίου του Συλλόγου Φοιτητών.

Το 1966-67 εκλέχτηκε στο Διοικητικό Συμβούλιο του Συλλόγου Πο-
λιτικών Μηχανικών.

Στα χρόνια της δικτατορίας αγωνίστηκε μέσα από τις τάξεις της Δη-
μοκρατικής Συσπείρωσης των Τεχνικών.

Από το 1974 ως το 1978 ήταν Πρόεδρος του Συλλόγου Πολιτικών Μη-
χανικών Ελλάδας. Το 1974 εντάχθηκε στο ΠΑΣΟΚ και από το 1977 
εκλεγόταν μέλος της Κ.Ε. και του Ε.Γ. του Κινήματος συνεχώς μέχρι το 
θάνατό του.

1981: Βουλευτής Επικρατείας
1985: Βουλευτής Μεσσηνίας
1989 και 1990:  Βουλευτής στην Αʹ Περιφέρεια Αθηνών
1981-84: Υπουργός Εσωτερικών
1984-87:  Υπουργός Υγείας, Πρόνοιας 

και Κοινωνικών Ασφαλίσεων
1987-89: Υπουργός Εργασίας
1990:  Υπουργός Εθνικής Οικονομίας  

στην Οικουμενική Κυβέρνηση
1990-93:  Από τη θέση του Κοινοβουλευτικού Εκπροσώπου 

προωθεί την πολιτική του κόμματός του όσο αυτό 
βρίσκεται στην αντιπολίτευση.



14 ΒΙΟΓΡΑΦΙΚΟ ΣΗΜΕΙΩΜΑ

1993:  Εκλέγεται πρώτος βουλευτής στην Αʹ Περιφέρεια 
Αθηνών και ορκίζεται υπουργός Εθνικής Οικονομίας  
και Οικονομικών της νέας κυβέρνησης του ΠΑΣΟΚ,  
θέση στην οποία παραμένει μέχρι το τέλος της ζωής του.



Αʹ ΠΕΡΙΟΔΟΣ: 1981-1984 15

Αʹ ΠΕΡΙΟΔΟΣ  
1981-1984



16 ΓΙΩΡΓΟΣ ΓΕΝΝΗΜΑΤΑΣ



Αʹ ΠΕΡΙΟΔΟΣ: 1981-1984 17

ΓΙΑ ΤΗΝ ΕΘΝΙΚΗ ΑΝΤΙΣΤΑΣΗ

Κύριε πρόεδρε, κύριοι συνάδελφοι,
Χτες μα και σήμερα, μέσα στο ναό της Δημοκρατίας, στη Βου-

λή των Ελλήνων, ακούστηκε και ακούγεται στεντόρεια και καθά-
ρια η φωνή της Δημοκρατίας. Φωνή που έρχεται ως μια γνήσια 
αντήχηση, μία ηχώ της φωνής της εθνικής μας ανεξαρτησίας. Φω-
νή που ακουγόταν στα βουνά και στους κάμπους της πατρίδας μας 
στα μαύρα χρόνια της σκλαβιάς. Αντήχηση που δεν ήταν μόνη, 
που ερχόταν από πολύ παλιά, που συγχεόταν σίγουρα με τα αλο-
γοπέταλα του Κολοκοτρώνη από το 1821, που συγχεόταν και συγ-
χέεται ακόμη και συνδυάζεται με τα φτερωτά θούρια του Ρήγα 
«ως πότε παλικάρια», μα και με τη φωνή του Άρη Βελουχιώτη «στ’ 
άρματα, στ’ άρματα, εμπρός στον αγώνα» και με το χορό, ναι το 
χορό του Βελουχιώτη και του Ζέρβα στο Γοργοπόταμο.

Ακούστηκε χτες και ακούγεται και σήμερα από τον πρωθυ-
πουργό της χώρας ένα μήνυμα εθνικής συμφιλίωσης, ένα μήνυμα 
έξαρσης της εθνικής μας υπερηφάνειας, ένα μήνυμα γεμάτο από 
την πολιτική σοφία της Δημοκρατίας, μα γεμάτο και από την αν-
θρώπινη ευαισθησία, την ανθρώπινη συγκίνηση, αυτή που κατέ-
χει και μένα και όλους όσοι αγωνίστηκαν εκείνες τις εποχές, μα 
και τις γενιές που ήρθαν μετά, τις γενιές που έζησαν μέσα από τις 
αφηγήσεις σας την ίδια την ιστορία, αυτές τις δύσκολες μα, αν θέ-
λετε, θριαμβευτικές εποχές, όπως εμείς τις ακούσαμε από τους 
πατεράδες μας με συγκίνηση.

Είναι ειλικρινά λυπηρό ότι μέσα σ’ αυτό το μήνυμα της εθνι-
κής συμφιλίωσης που σφραγίστηκε και από την τόσο καθαρή το-
ποθέτηση του πρεσβύτη της Δημοκρατίας, του σεβαστού προέ-
δρου Παναγιώτη Κανελλόπουλου, υπήρξε μια παραφωνία. Κοι-



18 ΓΙΩΡΓΟΣ ΓΕΝΝΗΜΑΤΑΣ

τάξτε, ο αρχηγός της Αξιωματικής Αντιπολίτευσης μπορεί να έκα-
νε λάθη ιστορίας χτες σ’ αυτή την αναδρομή που έκανε, τα οποία 
επισημάνθηκαν από τους ομιλητές που ακολούθησαν. Μα πάνω 
απ’ όλα έκανε ιστορικό πολιτικό λάθος. Ήταν δικαίωμά τους να 
κάνουν την πολιτική επιλογή, να παραβλέψουν στρουθοκαμηλί-
ζοντας το μεγάλο εθνικό θέμα, να ταλαντευτούν ως προς το αν-
θρώπινο και να περιοριστούν στο πολιτικό, μικροπολιτικά αν θέ-
λετε, πρόβλημά τους. Και ήταν ίσως μια εύκολη νίκη για μας, μια 
εύκολη πολιτική νίκη. Όμως θα προτιμούσαμε, κύριοι συνάδελ-
φοι, και είμαι σίγουρος ότι εκφράζω όλους σας, να μην υπήρχε 
αυτή η εύκολη δική μας πολιτική νίκη σ’ αυτό το μεγάλο εθνικό 
θέμα και να υπήρχε μια ενότητα εδώ μέσα στον ιερό ναό της Δη-
μοκρατίας όσον αφορά το πελώριο θέμα της Εθνικής Αντίστασης. 
Αλλά τίθεται ένα μεγάλο ιστορικό χρέος σε όλους μας, σε όλους 
όσοι αγωνίστηκαν τα χρόνια της Εθνικής Αντίστασης, σε όλους 
όσοι αναπολούν με σεβασμό και συγκίνηση και τιμή τους αγωνι-
στές της Εθνικής Αντίστασης, να φύγει ένα καινούριο μήνυμα από 
δω μέσα. Αυτή η πολιτική πράξη των κενών εδωλίων να απομο-
νωθεί και να μην αποτελέσει ένα καινούριο γεγονός μιας καινού-
ριας αντιπαράθεσης στο Λαό, στη βάση. Η πράξη η πολιτική πρέ-
πει να απομονωθεί και όχι αυτοί που την εφαρμόζουν ακόμα και 
σήμερα. Όλους αυτούς, σε όποια πολιτική παράταξη και αν βρί-
σκονται σήμερα, εμείς πρέπει με την πράξη και την πρακτική μας 
από δω και πέρα να τους αγκαλιάσουμε στο μεγάλο αυτό θέμα 
της Εθνικής Αντίστασης. Να απομονώσουμε την πράξη της Δε-
ξιάς και όχι τους Δεξιούς, που και αυτοί τότε, όπου κι αν ανήκαν, 
αγωνίστηκαν. Σ’ ένα τόσο μεγάλο θέμα, σ’ ένα τόσο κρίσιμης εθνι-
κής σημασίας θέμα, όπως είναι η Εθνική Αντίσταση, δεν έχουμε 
και δεν μπορούμε να έχουμε την πολυτέλεια του διχασμού, της οι-
κειοποίησης. Θα ήταν πύρρειος νίκη, αν δεν αποτελέσει πράγμα-
τι η αναγνώριση της Εθνικής Αντίστασης ένα καινούριο σύμβολο 
ενότητας και εθνικής ομοψυχίας. Είμαι σίγουρος ότι όλος ο λαός, 
όλες οι πολιτικές και κοινωνικές δυνάμεις που αγωνίζονται τώρα 
για το στέργιωμα της αλλαγής, έχουν την πολιτική ωριμότητα να 
δουν πράγματι τη μεγάλη ιστορική αναγκαιότητα της εθνικής συμ-
φιλίωσης.

Χτες μα και σήμερα αφουγκραζόμαστε συνεχώς τους χτύπους 



Αʹ ΠΕΡΙΟΔΟΣ: 1981-1984 19

της καρδιάς ενός έθνους, της καρδιάς που δεν έπαψε να πάλλει 
εδώ και τρεις χιλιάδες χρόνια. Και αυτοί οι χτύποι της καρδιάς, 
αυτοί οι αγώνες δεν αμαυρώνονται από καμιά φράση ούτε από 
οποιεσδήποτε άτυχες αναφορές. «Σφαγές και λάθη» ήταν αυτά 
που κύρια αποτέλεσαν τον σχεδόν αποκλειστικό στόχο της χτεσι-
νής ομιλίας του αρχηγού της Αξιωματικής Αντιπολίτευσης. Ίσως 
δεν ενώθηκε η ομιλία αυτή πέρα για πέρα με τις άλλες φωνές που 
ακούγονται ακόμη και σήμερα για μητραλοίες. Μητραλοίες λοι-
πόν και σφαγείς ποιοι; Οι τρεις ΕΠΟΝίτες, ο Αυγέρης, ο Κιοκμε-
νίδης, ο Φωλτόπουλος, αυτά τα νέα παιδιά, τα αμούστακα παλι-
κάρια, που αντιμετώπισαν 300 στο Κάστρο του Υμηττού. Μητρα-
λοίας η Ηρώ Κωνσταντοπούλου. Και δεν είναι τυχαίο ότι η Ηρώ 
ξεκίνησε την αντιστασιακή της δράση σχίζοντας την αφίσα της 
επικήρυξης του Ζέρβα. Η ενότητα υπήρξε στη βάση και κανένας 
σήμερα δεν μπορεί να ξαναδιχάσει την Εθνική μας Αντίσταση που 
είναι ενιαία. Μητραλοίας ο Ναπολέων Σουκατζίδης, αυτός που, 
όταν του ζητήθηκε από τον ίδιο το Γερμανό διοικητή να εξαιρε-
θεί από την εκτέλεση στην Καισαριανή, απάντησε ότι «εσύ είσαι 
κατακτητής, εγώ είμαι αγωνιστής. Εμείς είμαστε εχθροί. Όσο εί-
σαι εσύ εδώ, δεν μπορώ εγώ να ζήσω». Και προχώρησε ο ίδιος να 
στηθεί στον τοίχο και να αντιμετωπίσει τα πολυβόλα του εκτελε-
στικού αποσπάσματος τραγουδώντας τον Εθνικό Ύμνο. Και όταν 
στο Σκοπευτήριο της Καισαριανής κάθε χρονιά ακούμε εκείνο 
τον απόηχο «παρών» στο προσκλητήριο νεκρών του Σουκατζίδη 
και όλων των άλλων, ξεχνάμε εκείνη την ώρα ακόμα και κάποιες 
στενές κομματικές αντιλήψεις που επιχειρούν σε μικρό ίσως αριθ-
μητικό επίπεδο να δημιουργήσουν προβλήματα στην Εθνική Αντί-
σταση. Όποιος πραγματικά παραβρεθεί και ακούσει εκείνο το 
«παρών», είναι αδύνατο να είναι απών σήμερα. Γιατί το «παρών» 
του Σουκατζίδη στο προσκλητήριο των νεκρών είναι το «παρών» 
όλων των αγωνιστών όλου του ελληνικού λαού την εποχή της Εθνι-
κής μας Αντίστασης.

Είναι κρίμα ότι μέχρι σήμερα οι καταβολές των εμφυλιοπολε-
μικών παθών δεν έκαναν μόνο το ελληνικό κράτος, την Πολιτεία, 
να αργήσει τόσο να κάνει αυτό το μεγάλο λάθος, αλλά δημιούρ-
γησε καταβολές ανάμεσα και σε μας τους ίδιους. Ακόμα και σή-
μερα νομίζουν ότι μπορούν να μας δημιουργούν προβλήματα, 



20 ΓΙΩΡΓΟΣ ΓΕΝΝΗΜΑΤΑΣ

όταν εμείς αναφερόμαστε στον Άρη Βελουχιώτη. Ναι, για μας ο 
Άρης Βελουχιώτης είναι η συνέχεια του Κολοκοτρώνη και του Κα-
ραϊσκάκη και δεν έχουμε κανένα πρόβλημα να το βροντοφωνά-
ξουμε και κανείς δεν μπορεί να μας φέρει σε δύσκολη θέση γι’ 
αυτό. Αλλά δημιουργήθηκαν και αντίστροφες καταβολές. Υπάρ-
χουν και σήμερα αγωνιστές που δεν τολμούν να αναφέρουν ότι 
ήταν με τον Ψαρρό ή τον Ζέρβα. Όχι, εμείς τολμάμε σήμερα να 
πούμε ότι ο Ζέρβας και ο Ψαρρός ήταν το ίδιο παλικάρια όπως ο 
Άρης Βελουχιώτης. Δε μας ενδιαφέρουν αυτή τη στιγμή οι οποιεσ-
δήποτε κρίσεις για οποιαδήποτε αμφιλεγόμενη προσωπικότητα 
ως προς το χαρακτήρα, μας ενδιαφέρει η έκφραση αυτής της προ-
σωπικότητας, ο κοινός αγώνας, γι’ αυτό θα επιμείνουμε μέχρι τέ-
λους ότι το μνημείο της Εθνικής Αντίστασης θα είναι στο Γοργο-
πόταμο, γιατί αυτή η φωτογραφία-κειμήλιο είναι πράγματι μια 
φωτογραφία που στέλνει το μήνυμα της εθνικής συμφιλίωσης, το 
μήνυμα που και εμείς θέλουμε να δώσουμε μ’ αυτό το νομοσχέ-
διο, τιμώντας τους νεκρούς και ταυτόχρονα εσάς που αγωνιστή-
κατε. Αλλά πιστεύουμε ότι δεν είναι για σας μόνο θέμα απόδοσης 
τιμών. Αυτή η τιμή πράγματι σας ανήκει. Πιστεύω ότι και αυτοί 
που έπεσαν και αυτοί που επέζησαν αυτό τελικά επιδίωκαν την 
εθνική ομοψυχία.

Δεν είναι άραγε ο Βελουχιώτης που είχε προτείνει στον Ζέρ-
βα τη στρατιωτική αρχηγία του ΕΛΑΣ; Η Πλάκα, το Μυριόφυλλο, 
η Καζέρτα και ο Λίβανος μπορεί να κρύβουν λάθη, κρύβουν όμως 
και ένα μεγάλο μήνυμα: ότι με όλες τις συγκρούσεις, με όλες τις 
διαφορές και τις σκληρές έριδες, υπήρχε πάντα η φωνή του έθνους 
που τους υποχρέωνε όλους να αναζητούν την ενότητα.

Αναφέρθηκε πολλές φορές χτες ο αρχηγός της Αξιωματικής 
Αντιπολίτευσης στο Γέρο της Δημοκρατίας, στον Γεώργιο Πα-
πανδρέου. Είναι η μοίρα όλων των ηγετών της Δημοκρατίας να 
τους θυμούνται οι αντίπαλοί τους μετά το θάνατό τους. Ποιος α πό 
μας, ποιος από σας, όλα αυτά τα χρόνια που ακολούθησαν τον 
Εμφύλιο, δεν άκουγε το μόνιμο μοτίβο της Δεξιάς για το Γέρο 
ως συνοδοιπόρο. Είχε πράγματι τη δική του αντίληψη, τη δική 
του στρατηγική για κείνη την εποχή. Υπήρξαν και υπάρχουν αμ-
φισβητήσεις γι’ αυτή τη στρατηγική που είχε ο Γέρος της Δημο-
κρατίας τότε. Ποιος όμως μπορεί να αρνηθεί ότι ο Γέρος της Δη-



Αʹ ΠΕΡΙΟΔΟΣ: 1981-1984 21

μοκρατίας, παρ’ όλες τις διαφορές της στρατηγικής, το Γενάρη 
του ’44, στις πιο δύσκολες στιγμές, όταν ριχνόταν εκείνο το παρα-
πλανητικό μήνυμα μέσα στη σύγκρουση ΕΛΑΣ-ΕΔΕΣ να υπάρξει 
στροφή και συνένωση με τα Τάγματα Ασφαλείας, ο Γέρος τότε, ο 
Γεώργιος Παπανδρέου, στάθηκε στο ύψος των περιστάσεων και 
έδωσε το γνωστό μήνυμα: «Ακούστε, μην παρασύρεστε από πα-
ραπλανητικά μηνύματα, μη σας τυφλώνει η οργή, μην παρασυρ-
θείτε στον προδοτικό παραλογισμό, δεν έχετε το δικαίωμα να συ-
νεργασθείτε με τους συνεργάτες των Γερμανών». Και τέλος: 
«Ένας και μόνο είναι ο εχθρός προς τον οποίο πρέπει να συνε-
νωθούν οι Εθνικές Δυνάμεις».

Είναι πράγματι, όπως είπε ο πρόεδρός μας, ο πρωθυπουργός 
της χώρας, γεμάτη η ελληνική ιστορία, η ιστορία των εθνικοαπελευ-
θερωτικών αγώνων, όχι μόνο από δόξα αλλά και από διχόνοια.

Είναι καιρός, είναι πράγματι καιρός να βάλουμε τα πράγμα-
τα στη θέση τους και να βάλουμε τον Ζέρβα και τον Ψαρρό δίπλα 
στον Βελουχιώτη. Δεν είναι ώρα να τους αξιολογήσουμε, είναι 
δουλειά των ιστορικών, δεν είναι δουλειά των πολιτικών. Δουλειά 
των πολιτικών είναι να δώσουμε το πολιτικό μήνυμα στο λαό, μή-
νυμα θυσιών, μήνυμα ενότητας. Αλίμονο, αν δεν τολμάμε σήμερα 
να μιλάμε για Βελουχιώτη ή για Ζέρβα.

Ξέρετε, υπάρχει ένα πρωτοφανές ιστορικό γεγονός, ευτυχώς 
καταχωνιασμένο στο περιθώριο της ιστορίας. Στα 1821, είναι γνω-
στό ότι ο σπινθήρας της επανάστασης –ας μη μιλάμε χρονικά αν 
είναι εκεί πρώτα ή όχι, στην Καλαμάτα ή στα Καλάβρυτα, όμως 
σπινθήρας της επανάστασης, αν δεν είναι ο σπινθήρας– άναψε 
στη Χελωνοσπηλιά των Καλαβρύτων στις 16 Μάρτη του 1821. Και 
αυτός που ξεκίνησε ήταν ο Χονδρογιάννης με τα παλικάρια του 
που επιτέθηκαν ενάντια στους Τούρκους χορατζήδες και σ’ ένα 
Ρωμιό τοκογλύφο συνεργάτη τους. Εκεί άναψε ο σπινθήρας και 
μετά ο Χονδρογιάννης με τα παλικάρια του κατέβηκαν στα Κα-
λάβρυτα. Ο Χονδρογιάννης πέρασε στην ιστορία και είναι όγδο-
ος στο πάνθεο της Εθνικής Παλιγγενεσίας.

Στα 1827, όμως, κάποιοι απόγονοι του τοκογλύφου έκαναν 
αγωγή στον Χονδρογιάννη και υπήρξε καταδικαστική απόφαση 
εναντίον του, που χαρακτήρισε τον ίδιο ως ληστή και την πράξη 
του ως ληστεία, που ακόμα δεν αναιρέθηκε. Αυτό όμως δεν έπει-



22 ΓΙΩΡΓΟΣ ΓΕΝΝΗΜΑΤΑΣ

σε το λαό να κάνει πίσω από το να τον τοποθετήσει όγδοο στο 
πάνθεο της Εθνικής Παλιγγενεσίας.

Χτες, ο αρχηγός της Αξιωματικής Αντιπολίτευσης έδωσε ένα 
προσκλητήριο αποχής, – εδώ δε δίστασε η Νέα Δημοκρατία πρό-
σφατα να πάρει μέρος στις εκδηλώσεις που συνεχίζονται και που 
εξακολουθούν να διχάζουν το λαό. Είναι απών σήμερα, αλλά μια 
και ασχολείται με την ιστορία από τις «Μυκήνες» μέχρι τη «Φω-
τιά και τσεκούρι», θα ήθελα να του θυμίσω και να θυμίσω σ’ όλους 
μας ένα περιστατικό από την ιστορική αρχαιότητα.

Κάποτε, στα χρόνια του Περικλή, ο Περικλής γιόρταζε στην 
Πνύκα τη νίκη των Αθηναίων ενάντια στους Σιφναίους, το μικρό 
νησί της Σίφνου που είχε επαναστατήσει γιατί δεν ήθελε τη συμ-
μαχία με την Αθήνα και ο Περικλής τούς κατατρόπωσε. Φορού-
σε ένα δάφνινο στεφάνι και εκείνη την ώρα πέρναγε η Ελπινίκη, 
η αδελφή του Κίμωνα, που, όταν αντίκρισε τον Περικλή, του εί-
πε: «Ντροπή σου, Περικλή, να γιορτάζεις νίκη Ελλήνων εναντίον 
Ελλήνων. Ο αδελφός μου ο Κίμωνας γιόρταζε μόνο νίκες Ελλή-
νων ενάντια στους Πέρσες». Και ο Περικλής ντροπιασμένος πέ-
ταξε το στεφάνι και έδωσε εντολή να σταματήσει από εκεί και πέ-
ρα κάθε γιορτασμός που θα αφορούσε νίκη Ελλήνων εναντίον Ελ-
λήνων και να σταματήσουν οι γιορτές των διχασμών.

Αυτά για όσους αναφέρονται στην ιστορία μας και στις παρα-
δόσεις, όταν δεν τις καπηλεύονται. Γιατί είπε χτες ο Μανώλης 
Γλέζος τόσο συγκινητικά –χωρίς καθόλου να το επιζητήσει– ότι 
ζει κατά λάθος. Φυσικά είναι πολύ προτιμότερο από το «λάθε 
βιώσας». θυμόμαστε εμείς αυτούς που τόσα χρόνια έκαναν λα-
θρεμπόριο ιδεών ή πατριδοκαπηλίας. Ο στίβος είναι ανοικτός για 
τον πατριωτισμό σε όλους μας. Και μπορούμε να το αποδείξουμε 
μένοντας ενωμένοι απέναντι σε τόσο σημαντικά γεγονότα όπως 
είναι η Εθνική μας Αντίσταση. Και είναι καιρός πράγματι, εμείς 
πιστεύουμε ότι είναι καιρός και για το λαό που ακολουθεί τη Νέα 
Δημοκρατία – η ίδια η Νέα Δημοκρατία να ξαναδεί το ιστορικό 
πολιτικό της λάθος.

Επιμένοντας στην ενότητα του αγώνα, θα κάνω ορισμένες ανα-
φορές, βαθαίνοντας περισσότερο σ’ αυτά που είπε ο Μανώλης 
Γλέζος χτες. Είπε ότι όλες οι αντιστασιακές οργανώσεις και όλοι 
οι Έλληνες που πήραν μέρος σ’ αυτό τον εθνικοαπελευθε-



Αʹ ΠΕΡΙΟΔΟΣ: 1981-1984 23

ρωτικό αγώνα είχαν πράγματι ένα όραμα, είχαν πράγματι μια 
στρατηγική, αλίμονο αν δεν είχαν. Αλλά το περίεργο είναι –για 
μένα όχι περίεργο– ότι οι βασικότερες αντιστασιακές οργανώ-
σεις πέρα από το ΕΑΜ, που ήταν πράγματι η πολυπληθέστερη, 
αλλά και οι άλλες, ο ΕΔΕΣ και η ΕΚΚΑ, ξεκίνησαν από κοινές 
αφετηρίες, άσχετο αν στο δρόμο άλλαξαν. Οι αφετηρίες ήταν κοι-
νές, πράγμα που σήμαινε ότι εκείνη η ιστορική συγκυρία εκφρα-
ζόταν μέσα από τα προγράμματα που αρχικά τέθηκαν. Αυτά εκ-
φράζουν το λαό. Θα σας διαβάσω τον πρόλογο ενός προγράμμα-
τος: «Οι φλόγες του πολέμου καταστρέφουν το παλιό καθεστώς. 
Ολόκληρο το ολιγαρχικό οικοδόμημα με τις υλικές και πνευμα-
τικές δυνάμεις του καταρρέει. Να σταθούμε στο παρελθόν ση-
μαίνει να γυρίσουμε πίσω, σημαίνει χειρότερη σκλαβιά και τα-
πείνωση, χειρότερο μαρασμό και αποτελμάτωση από την προπο-
λεμική. Από τα ερείπια πρέπει να δημιουργήσουμε ένα νέο οικο-
δόμημα πάνω σε νέο σχέδιο με σύγχρονη πνοή ικανό να δώσει 
στον ελληνικό λαό τη δύναμη και τη δυνατότητα να ζήσει, να προ-
οδεύσει και να μεγαλουργήσει. Η πλουτοκρατική ολιγαρχία δεν 
μπόρεσε να λύσει το πρόβλημα της δημιουργίας μιας Ελλάδας 
προοδευμένης. Αντί για πρόοδο, πολιτισμό και δικαιοσύνη, της 
έδωσε ένα αποκορύφωμα, τον Γεώργιο και το καθεστώς της 4ης 
Αυγούστου. Ο πόλεμος, η διεξαγωγή του, η εξέλιξή του έδειξαν 
τις τεράστιες δυνάμεις που κλείνει μέσα του ο ελληνικός λαός. 
Τον όπλισε με πείρα αιώνων, του έδωσε εμπιστοσύνη στον εαυ-
τό του. Μπορεί και πρέπει να πάρει στα χέρια του τις τύχες του. 
Σκοπός του είναι η εθνική, οικονομική, κοινωνική, πνευματική 
και πολιτιστική του απελευθέρωση. Και ο σκοπός αυτός είναι 
αδύνατο να πραγματοποιηθεί χωρίς τη δημιουργία μιας νέας οι-
κονομίας, μιας νέας κοινωνικής σύνθεσης, μιας νέας μορφής πο-
λιτείας. Φορέας, κινητήρια δύναμη και δημιουργός αυτής της με-
ταβολής είναι ο ελληνικός λαός. Εχθρός που πρέπει να συντρι-
βεί είναι ταυτόχρονα η βασιλευομένη πλουτοκρατική ολιγαρχία. 
Να γιατί το νέο καθεστώς δεν μπορεί παρά να είναι η επανα-
στατική σοσιαλιστική δημοκρατία του ελληνικού λαού». Είναι 
από το πρόγραμμα του ΕΔΕΣ. Παρακάτω λέει για το λαό, για την 
αυτοδιοίκηση, για την κοινωνική απελευθέρωση, για τις κοινω-
νικοποιήσεις. Είναι πράγματι άξιο να μελετήσει κανένας πώς 



24 ΓΙΩΡΓΟΣ ΓΕΝΝΗΜΑΤΑΣ

αυτές οι αφετηρίες στο δρόμο διαστρεβλώθηκαν. Αυτό είναι 
δουλειά των αναλυτών, δεν είναι ίσως δουλειά δική μας.

Να διαβάσουμε ένα άλλο κείμενο. «Η οργάνωση Αντιστάσε-
ως ΕΚΚΑ στο ξεκίνημά της σχεδίασε και προγραμμάτισε την 
εγκαθίδρυση, μετά την απελευθέρωση της Ελλάδας, δημοκρατί-
ας που χαρακτηρίζεται από την κυριαρχία της λαϊκής θέλησης. 
Πρόβλεπε πρώτον τα βασικά οικονομικά και τεχνικά μέσα παρα-
γωγής να κοινωνικοποιηθούν, να δημευθούν για το κοινωνικό σύ-
νολο οι μεγάλες περιουσίες πέρα από ορισμένα ποσά που ως ανώ-
τατο όριο μικροϊδιοκτησίας θα καθοριστούν και θα επιτρέπονται 
μελλοντικά. Να καταργηθούν τα δημόσια χρέη και τα ιδιωτικά. 
Τα βασικά οικονομικά και τεχνικά μέσα παραγωγής να περάσουν 
σε Κοινωνικούς Οργανισμούς κ.λπ.». Και καταλήγει ότι θα πρέ-
πει να εγκαθιδρυθεί η σοσιαλιστική Δημοκρατία του ελληνικού 
λαού (ΕΚΚΑ-Ψαρρός).

Δε θα σας διαβάσω το πρόγραμμα του ΕΑΜ. Αν θέλετε, ήταν 
ένα πρόγραμμα που μιλούσε κυρίως για εθνική ανεξαρτησία και 
λαϊκή κυριαρχία. Αυτοί ήταν οι δύο κύριοι άξονες: εθνικοαπελευ-
θερωτικός αγώνας και λαϊκή έκφραση.

Υπήρξε δηλαδή ένα πρόγραμμα πιο πλατύ, γιατί ακριβώς αυ-
τό ήθελε να κάνει, να αγκαλιάσει πλατύτερες μάζες του ελληνι-
κού λαού. Και εδώ είναι και το μεγάλο έργο που επιτέλεσε το 
ΕΑΜ. Κατάφερε σ’ έναν εθνικοαπελευθερωτικό αγώνα να συγκα-
λέσει ολόκληρο τον ελληνικό λαό και να φτιάξει ένα μαζικό λαϊ-
κό κίνημα σε πόλεις και σε χωριά. Αν θέλετε, κυρίως εκεί.

Στις πόλεις υπήρξαν τα συλλαλητήρια. Ακόμα και σήμερα ορα-
ματιζόμαστε και βλέπουμε τα στήθια των αγοριών και των κορι-
τσιών μπροστά στα γερμανικά τανκς, όμως ο αγώνας κύρια δόθη-
κε από τους αγρότες στην ύπαιθρο. Και εκεί γκρεμίστηκαν παρα-
δοσιακές αντιλήψεις για τη φύση του αγώνα. Εκεί για πρώτη φο-
ρά μεταβλήθηκαν απόψεις και ολόκληρες ιστορικές αντιλήψεις. 
Εκεί ο Έλληνας αγρότης μα και οι καπετάνιοι έγραψαν όχι μόνο 
ιστορία, αλλά έδωσαν διδάγματα εθνικοαπελευθερωτικών αγώ-
νων. Και αυτός είναι ένας δεύτερος λόγος να επιμείνουμε ότι το 
Μνημείο της Εθνικής Αντίστασης θα πρέπει να είναι στην ελλη-
νική επαρχία. Επιτέλους, η Ελλάδα δεν είναι μόνο Αθήνα.

Μνημεία ας υπάρξουν και πρέπει να υπάρξουν πολλά. Στο 



Αʹ ΠΕΡΙΟΔΟΣ: 1981-1984 25

Σκοπευτήριο της Καισαριανής, της Κοκκινιάς το μπλόκο, εδώ 
στην πλατεία Κλαυθμώνος, ακόμα και στο Σύνταγμα. Ναι, γιατί 
όχι. Αλλά αν δώσουμε ένα μνημείο, το «Μνημείο» της πολιτείας, 
κατά τη γνώμη μας, πρέπει να είναι στην ελληνική επαρχία, που 
υπήρξε πρωτοπόρα στον αγώνα. Ταυτόχρονα, αυτό το «Μνημείο» 
πρέπει να συμβολίζει, όπως είπα, την εθνική ενότητα.

Τόσοι και τόσοι μίλησαν για την Αντίσταση. Μα το πιο σίγουρο 
ντοκουμέντο, που δείχνει και τη μεγάλη διαφορά της πάλης του ελ-
ληνικού λαού σε σχέση με τα άλλα ευρωπαϊκά κινήματα αντίστασης, 
είναι η ίδια η αναφορά της ABWEHR νούμερο 17512 του 1944.

Η ABWEHR Αθήνας 1944 προς το γερμανικό στρατηγείο λέει 
ότι «το 80% του ελληνικού λαού είναι ενωμένο και έτοιμο να μας 
αντιμετωπίσει συνολικά και συγκροτημένο σε ενιαίες δυνάμεις σ’ 
όλη την Ελλάδα, στα χωριά και στις πόλεις».

Και όμως, τόσα χρόνια εμείς αγνοήσαμε την Ελληνική Αντί-
σταση, αντίθετα με την αναγνώριση που έτυχαν το τσέχικο Lidice 
και οι Γάλλοι Μακί. Μπορεί να συγκριθεί το παλλαϊκό μαζικό κί-
νημα με αυτά;

Υπήρξε και χτες μία ατυχής τουλάχιστον αναφορά από τον αρ-
χηγό της Αξιωματικής Αντιπολίτευσης σχετικά με την επιλογή που 
έκανε η κυβέρνηση της Αλλαγής να φέρει αυτό το νομοσχέδιο 
στην Εθνική Αντιπροσωπία. Ατυχής τουλάχιστον, για να μην τη 
χαρακτηρίσουμε υβριστική. Μίλησε για συμβιβασμό της κυβέρ-
νησης της Αλλαγής, του ΠΑΣΟΚ, εν όψει των δημοτικών εκλογών. 
Θα μπορούσαμε πράγματι να αντιπαρέλθουμε αυτή την ύβρη, για-
τί είναι γνωστό άλλωστε ότι το ΠΑΣΟΚ οχτώ χρόνια χτίζει αυτο-
δύναμα τη δικιά του παρουσία στον ελληνικό χώρο, αντλώντας βε-
βαίως διδάγματα από την ελληνική ιστορία που τόσα χρόνια αγνο-
ήθηκε. Η ιστορία της Δεξιάς είναι γεμάτη από συμβιβασμούς. Δεν 
υπάρχει συμβιβασμός στη μικρή ιστορία του ΠΑΣΟΚ και ούτε θα 
υπάρξει.

Αν κάτι που αφορά τα δημοτικά πράγματα είναι συνυφασμέ-
νο με την Εθνική Αντίσταση είναι πράγματι η αναφορά που πρέ-
πει να κάνω σήμερα και ως υπεύθυνος υπουργός Εσωτερικών για 
τη μεγάλη προσπάθεια λαϊκής συμμετοχής και Τοπικής Αυτοδιοί-
κησης που έγινε στα χρόνια της Εθνικής μας Αντίστασης.

Ο 18χρονος Γεωργούλας Μπέικος, από τη μια μεριά το του-



26 ΓΙΩΡΓΟΣ ΓΕΝΝΗΜΑΤΑΣ

φέκι και από την άλλη τη γραφίδα, έφτιαξε τον κώδικα Τοπικής 
Αυτοδιοίκησης, που ακόμη δεν έχουμε πλησιάσει, με όλες τις αλ-
λαγές που έχουμε κάνει.

Και αν αυτή η Τοπική Αυτοδιοίκηση κατηγορήθηκε και φαλ-
κιδεύτηκε πιθανά σε ορισμένες περιπτώσεις από την ίδια τη δυ-
ναμική –αν θέλετε– του κινήματος, δεν έπαψε να έχει αφήσει ιστο-
ρία για όλους όσοι ασχολούνται με τη λαϊκή συμμετοχή, που συν-
δέουν την πάλη ενάντια στον κατακτητή, την πάλη για την εθνική 
ανεξαρτησία, με την πάλη για τη λαϊκή συμμετοχή στις υποθέσεις 
που αφορούν το λαό.

Θα μου επιτρέψετε να διαβάσω ένα απόσπασμα από τον Κρις 
Γούντχαουζ, από το συντηρητικό βουλευτή, τον τότε φυσικά γνω-
στό στην Αντίσταση. Λέει ο Γούντχαουζ: «Έχοντας ολοκληρώσει 
τον έλεγχο σχεδόν ολόκληρου του ελληνικού χώρου, με εξαίρεση 
τις κυριότερες οδούς επικοινωνίας που χρησιμοποιούν οι Γερμα-
νοί, το ΕΑΜ-ΕΛΑΣ έδωσε πράγματι στη χώρα πράγματα που πο-
τέ προηγούμενα δεν είχε γνωρίσει. Οι επικοινωνίες στα βουνά, 
τηλέφωνο, τηλέγραφος, ταχυδρομείο.

»Ακόμα και οι καρόδρομοι επισκευάστηκαν και χρησιμοποι-
ούνταν από το ΕΑΜ-ΕΛΑΣ.

»Το δίκτυο επικοινωνιών μαζί και το ραδιόφωνο έφτανε μέ-
χρι τα πιο απόμακρα σημεία της Ελλάδας, όπως στην Κρήτη και 
στη Σάμο, όπου ήδη δρούσαν αντάρτικες ομάδες.

»Τα πλεονεκτήματα του τεχνικού πολιτισμού και της κουλτού-
ρας έκαναν για πρώτη φορά την εμφάνισή τους στο κοινό. Σχο-
λεία, Τοπικές Διοικήσεις, Δικαστήρια και Δημόσιες Υπηρεσίες, 
που ο πόλεμος σταμάτησε τη λειτουργία τους, ξανάρχισαν. Θέα-
τρα, εργοστάσια, κοινοβουλευτικές λαϊκές συνελεύσεις λειτουρ-
γούσαν για πρώτη φορά.

»Ακολουθούμενο σε μεγάλη απόσταση από τις άλλες οργανώ-
σεις, το ΕΑΜ εγκατέστησε αυτό που η ελληνική κυβέρνηση είχε 
παραμελήσει: “Ένα οργανωμένο κράτος στα ελληνικά βουνά”».

Αυτή λοιπόν είναι η μόνη σχέση της Εθνικής Αντίστασης και 
του νομοσχεδίου σήμερα με την υπόθεση της Τοπικής Αυτοδιοί-
κησης. Είναι όμως μια σχέση κρίσιμη που δένει την εθνική ανε-
ξαρτησία με τη λαϊκή κυριαρχία, με τη θέληση του λαού, κάτι που 
είναι φυσικά terra incognita για τη Νέα Δημοκρατία.



Αʹ ΠΕΡΙΟΔΟΣ: 1981-1984 27

Ορισμένες απαντήσεις στο φίλο και αγωνιστή της Αντίστασης, 
στον κύριο Λουλέ.

Για ένα θέμα, αυτό του «Μνημείου», ξεκαθαρίσαμε τη θέση 
μας, τελεία και παύλα: στο Γοργοπόταμο.

Βεβαίως, η Δημοκρατία είναι για να υπάρχει αντίλογος. Υπήρξε 
μια αποστροφή: Πώς εμείς σήμερα, η κυβέρνηση της Αλλαγής, 
εξακολουθούμε να επιμένουμε στο νομοσχέδιο που φέρνουμε 
στην Εθνική Αντιπροσωπία για ψήφιση να θεωρούμε ότι πρέπει 
οι οργανώσεις να είναι αυτές που αναγνωρίζονται από το Στρα-
τηγείο της Μέσης Ανατολής. Και πραγματικά ο κύριος Λουλές 
έσκυψε προς τη μεριά του υπουργού Εσωτερικών με ιερό εθνικό 
φανατισμό. Πρώτα πρώτα τού θυμίζω την πρόταση του δικού τους 
κόμματος, πρόταση που την υπογράφουν ο Χαρίλαος Φλωράκης, 
ο Κωνσταντίνος Κάππος, ο Δημήτρης Γόντικας, ο Γρηγόρης Φα-
ράκος, η Μήνα Γιάννου, στις 10 Ιουνίου του 1976. Προτάσεις: Άρ-
θρο 2: «Κατά τον παρόντα νόμο, εθνικαί ανταρτικαί ομάδες νο-
ούνται αι ένοπλοι ανταρτικαί ομάδες αι αγωνισθείσαι κατά την 
κατοχή εναντίον των κατακτητών, αναγνωρισθείσαι και ενταχθεί-
σαι στο συμμαχικό Στρατηγείο Μέσης Ανατολής και τελούσαι εν 
επαφή μετά αυτού ή των Ελληνικών Κυβερνήσεων του εξωτερι-
κού ή των εν Ελλάδι αντιπροσώπων αυτών ή των αναγνωριζομέ-
νων υπ’ αυτών Γενικών Αρχηγών Ανταρτικών Ομάδων». Και συ-
νεχίζουν. Αυτό που, όπως γράφει στην Εισηγητική Έκθεση, 
αφαιρείται, αυτό που αφαιρούμε και εμείς είναι οι διαβόητες 
οδηγίες και εντολές του Στρατηγείου που δήθεν δεν τηρήθηκαν, 
και αυτό και απαλείψαμε. Γιατί τότε το κοινό σημείο αναφοράς 
της πολιτικής έκφρασης για μας ήταν η υπόθεση Εθνικής Ανε-
ξαρτησίας, αλλά την πολιτική έκφραση εκείνο τον καιρό μια που 
δεν μπορέσαμε να τη βρούμε στην Ελλάδα και είναι κρίμα τη βρή-
καν εκεί στον κοινό συμμαχικό αγώνα. Εκεί λοιπόν υπάρχει η 
αναφορά, γιατί αυτή η αναφορά είναι εκείνη που σύμφωνα με το 
ψήφισμα του 1946 απέκλειε, και απέκλειε μέχρι του 1969, τους 
συνεργάτες των Γερμανών. Και δεν υπάρχει κανένας άλλος τρό-
πος να περιγράψει ακριβώς αυτό που θέλουμε να δώσουμε. Άλ-
λωστε ο νόμος 971/1949, αν αφαιρέσουμε τους αποκλεισμούς που 



28 ΓΙΩΡΓΟΣ ΓΕΝΝΗΜΑΤΑΣ

έγιναν έντεχνα και μεταγενέστερα από το ψήφισμα του 1946, ήταν 
ένας νόμος που στέκεται, γι’ αυτό άλλωστε και σεις του ΚΚΕ εί-
χατε προτείνει να καταργηθεί ο νόμος της χούντας και να επανα-
φερθεί αυτός ο νόμος, ο 971/1949, με τροποποιήσεις.

Και ας μη μου μιλήσετε για συσχετισμό δυνάμεων εκείνης της 
εποχής, γιατί ήταν γνωστό ότι η πρόταση νόμου θα απορριπτόταν. 
Άρα, μέσα από την πρόταση νόμου που προτεινόταν από το ΚΚΕ 
εκφραζόταν η πολιτική θέληση του κόμματός σας και όχι η αντα-
νάκλαση κάποιου συσχετισμού δυνάμεων που έτσι και αλλιώς 
ήταν δεδομένες. Έτσι κι αλλιώς η πρότασή σας θα απορριπτόταν 
και μόνο με το άκουσμα «Εθνική Αντίσταση».

Μίλησε επίσης ο κ. Λουλές για τους πολιτικούς πρόσφυγες σε 
ήσσονα τόνο, είναι αλήθεια. Είναι επίσης αλήθεια ότι είναι μέγι-
στο θέμα ανεξαρτήτως του τόνου. Το δεχόμαστε. Είναι μέγιστο 
θέμα και είναι μέγιστο εθνικό θέμα, δεν είναι θέμα καμιάς παρά-
ταξης. Πρώτα πρώτα να διαβεβαιώσω υπεύθυνα την Εθνική Αντι-
προσωπία ότι ουσιαστικά ο επαναπατρισμός είναι γεγονός. Σε 
κανέναν μέχρι σήμερα που θέλησε να ξαναγυρίσει δεν του αρνή-
θηκε ο επαναπατρισμός. Έχω πληροφορήσει και τους Συνδέ-
σμους των Πολιτικών Προσφύγων και τις Αντιστασιακές Οργα-
νώσεις και τα πολιτικά κόμματα ότι υπάρχουν θέματα συνταγμα-
τικά όσον αφορά την ιθαγένεια, πολιτικά όσον αφορά μια διαδι-
κασία νομοθετικής ρύθμισης για την κατάργηση των διαφόρων 
ψηφισμάτων, κοινωνικά όσον αφορά το συνταξιοδοτικό, που σε 
όλα αυτά έχουμε σκύψει με την υπευθυνότητα και τη σοβαρότη-
τα που τους πρέπει. Αλλά μπορώ επίσης να διαβεβαιώσω υπεύ-
θυνα ότι πολύ σύντομα, άμεσα, θα προχωρήσει και η λύση, η τυ-
πική λύση του προβλήματος του επαναπατρισμού των πολιτικών 
προσφύγων.

Για μας, οι πολιτικοί πρόσφυγες δεν είναι κάποια μικρή ή με-
γάλη ομάδα πίεσης. Για μας είναι ένα κομμάτι του λαού μας. Οι 
ίδιοι οι αγωνιστές, όσοι επέζησαν, ή τα παιδιά τους και η επι-
στροφή τους θα είναι προσφορά για το Έθνος. Μια προσφορά 
ταυτόχρονα και για την ίδια την ανάπτυξη και την προκοπή της 
χώρας, που τόσο έχει ανάγκη από τέτοια στελέχη. Βεβαίως, ας 
μας επιτραπεί, ως υπεύθυνη κυβέρνηση, να επιλέγουμε εμείς το 
χρόνο που θα υλοποιήσουμε το πρόγραμμά μας. Έχουμε δώσει 



Αʹ ΠΕΡΙΟΔΟΣ: 1981-1984 29

μεγάλα δείγματα γραφής προς τον ελληνικό λαό και πιστεύου-
με ακράδαντα ότι θα συνεχίσουμε αυτό τον αγώνα, αυτή τη μά-
χη της συνέπειας, με τον ίδιο ζήλο, με την ίδια πίστη, με την ίδια 
αγάπη προς το λαό, με την ίδια τιμή στην ιστορία του.

Πραγματικά, ας μου επιτραπεί, κλείνοντας τη σημερινή τοπο-
θέτησή μου, να εκφράσω τη βαθιά μου ευγνωμοσύνη όχι μόνο 
προς τους αγωνιστές αλλά και σ’ αυτούς που μας έδωσαν την ευ-
καιρία και σε μένα προσωπικά να υποστηρίξουμε ένα τέτοιο 
νομοσχέδιο, που με κάνει να αισθάνομαι περήφανος ως Έλ-
ληνας.

Ομιλία στη Βουλή – Υπουργός Εσωτερικών – 18 Αυγούστου 1982.



30 ΓΙΩΡΓΟΣ ΓΕΝΝΗΜΑΤΑΣ

ΑΠΟΚΕΝΤΡΩΣΗ – ΠΕΡΙΦΕΡΕΙΑΚΗ ΑΝΑΠΤΥΞΗ

Ο πρωθυπουργός της χώρας, ο Ανδρέας Γ. Παπανδρέου, ξεκινώ-
ντας την ομιλία του στην πανηγυρική συνεδρίαση του Νομαρχια-
κού Συμβουλίου Αττικής, τόνισε: «Η αποκέντρωση και η λαϊκή 
συμμετοχή, η Αυτοδιοίκηση και η αξιοποίηση της λαϊκής πρωτο-
βουλίας είναι ο μόνος δρόμος για να προχωρήσουμε στο δρόμο 
της ανάπτυξης».

Και είναι αλήθεια ότι η φράση αυτή αποτελεί για μας αξίω-
μα.

Σε καμιά περίπτωση δεν εννοούμε την αποκέντρωση σαν μια 
απλή διοικητική μεταρρύθμιση. Ασφαλώς αποτελεί κρίσιμο θέμα 
Δημοκρατίας η μεταβίβαση αρμοδιοτήτων και αποφάσεων όσο 
γίνεται πιο κοντά στον ίδιο το λαό. Μα σε μια χώρα σαν τη δικιά 
μας με το πιο συγκεντρωτικό σύστημα της Ευρώπης και με ένα 
απαράδεκτο και στρεβλό μοντέλο ανάπτυξης, η διοικητική, οικο-
νομική, κοινωνική και πολιτιστική αποκέντρωση αποτελεί τη με-
γάλη πολιτική ελπίδα και ταυτόχρονα τη μόνη διαδικασία για να 
φτάσουμε στην προκοπή του τόπου. Να γκρεμίσουμε τα σύνορα 
ανάμεσα στην ανάπτυξη και στην υπανάπτυξη, ανάμεσα στην πρό-
οδο και στο μαρασμό.

Η γνωστή αποστροφή του Τίντεμανς για την Ευρώπη των δύο 
ταχυτήτων βρίσκει ίσως την πιο πιστή έκφρασή της μέσα στην ίδια 
την Ελλάδα. Την Ελλάδα του κέντρου –ή έστω των μεγάλων αστι-
κών κέντρων– και την Ελλάδα της επαρχίας, την ξεχασμένη Ελ-
λάδα. Υπάρχουν οι λεγόμενες προβληματικές περιοχές που κα-
ταλαμβάνουν το 50% του εθνικού μας χώρου. Μεγάλες ανισότη-
τες από νομό σε νομό μα ακόμα πιο μεγάλες μέσα στους ίδιους 
τους νομούς. Υπάρχουν οι γνωστοί δείκτες που υποδηλώνουν αυ-
τές τις ανισότητες, που αφορούν στην κατανομή του εθνικού 



Αʹ ΠΕΡΙΟΔΟΣ: 1981-1984 31

προϊό ντος, του κοινωνικού εξοπλισμού, της τεχνικής υποδομής, 
των παρεχομένων υπηρεσιών κ.λπ. Μα υπάρχει πάνω απ’ όλα η 
προσωπική μαρτυρία κάθε Έλληνα πολίτη που μπορεί σ’ ένα δρα-
ματικό οδοιπορικό να συναντήσει τα ξεχασμένα ελληνικά χωριά. 
Χωρίς αγροτικό γιατρό, χωρίς τηλέφωνο, χωρίς βατό πάντοτε 
δρόμο προς τα γειτονικά χωριά· χωριά όπου η επιβίωση, η άμυνα 
απέναντι στην ασθένεια ή στη θεομηνία δεν είναι καν θέμα πό-
ρων αλλά θέμα τύχης.

Η αναφορά μέχρι χτες στην περιφερειακή ανάπτυξη ήταν σχή-
μα λόγου. Γιατί απλά δεν υπήρχαν «περιφέρειες» για ανάπτυξη. 
Πρώτο μέλημα για μια γνήσια περιφερειακή ανάπτυξη είναι η 
ανασυγκρότηση του εθνικού μας χώρου. Να δώσουμε ζωή στην 
περιφέρεια, στην επαρχία, στις πόλεις και στα χωριά μας. Στόχος 
της περιφερειακής ανάπτυξης, δύσκολος, μακροπρόθεσμος ίσως 
αλλά εφικτός, είναι να δώσουμε σε κάθε άνθρωπο τη δυνατότητα 
να ικανοποιεί τις βασικές ανάγκες μέσα στην περιοχή του τόπου 
όπου ζει.

Για την επιτυχία αυτού του στόχου επιδιώκεται η πλήρης ανά-
πτυξη των τοπικών παραγωγικών δυνάμεων, η διασφάλιση της ζω-
τικότητας του περιβάλλοντος και των φυσικών πόρων, η δημογρα-
φική σταθεροποίηση κάθε περιοχής και ο κοινωνικός έλεγχος από 
τον ίδιο το λαό μέσα από τους φορείς του, στους συνεταιρισμούς, 
στα συνδικάτα, στους συλλόγους και πάνω απ’ όλα στην Τοπική 
Αυτοδιοίκηση.

Ας μη νομιστεί ότι το φιλόδοξο αυτό σχέδιο ξεκινά μόνο από 
λόγους κοινωνικής δικαιοσύνης. Όταν μιλάμε για ξεχασμένη Ελ-
λάδα, μπορεί θαυμάσια να μιλάμε ταυτόχρονα για ξεχασμένους 
πόρους, για αγνοημένες ή αντίστροφα ρημαγμένες πλουτοπαρα-
γωγικές πηγές.

Όπως έχω ξανατονίσει, στη χώρα μας υπάρχει μια μεγάλη 
αντίφαση. Το μεγαλύτερο μέρος του ανθρώπινου παραγωγικού 
δυναμικού έχει συγκεντρωθεί στα μεγάλα αστικά κέντρα και ιδι-
αίτερα στην Αθήνα. Εκεί οι πλουτοπαραγωγικές πηγές έχουν υπο-
στεί εδώ και χρόνια όχι αξιοποίηση αλλά υπερεκμετάλλευση. Κά-
θε προσπάθεια για παραπέρα αξιοποίηση όχι μόνο δεν προσθέ-
τει στο εθνικό προϊόν, αλλά αντίθετα δημιουργεί τη γνωστή σε 
όλους τους κατοίκους κρίση των πόλεων, την υποβάθμιση της ποιό-



32 ΓΙΩΡΓΟΣ ΓΕΝΝΗΜΑΤΑΣ

τητας ζωής, το νέφος, τις χαβούζες, το κυκλοφοριακό, το άγχος, 
την πολιτιστική διάβρωση. Μέχρι χτες είχαμε σιγά σιγά ανακα-
λύψει το κοινωνικό κόστος. Σήμερα όμως έχουμε όλοι αντιληφθεί 
το τεράστιο οικονομικό κόστος που απαιτείται για την προστασία 
απέναντι σ’ αυτή την κρίση της ποιότητας ζωής.

Αντίθετα, στην ελληνική επαρχία, όπου έλειψαν οι παραγωγι-
κές επενδύσεις, που ρήμαξε από τη φυγή του ανθρώπινου δυνα-
μικού, βρίσκονται οι πλουτοπαραγωγικές πηγές της χώρας. Όχι 
μόνο η γεωργία ή η αλιεία και τα δάση αλλά και ο ορυκτός πλού-
τος, το υδάτινο δυναμικό, οι πρώτες ύλες. Πλούτος που δεν έχει 
καν απογραφεί ή που βρίσκεται παραμελημένος μέσα στις κοινό-
τητες ή στις δασικές εκτάσεις, στα ποτάμια ή στις θάλασσές μας.

Αντίστροφες επομένως πρέπει να είναι οι κινήσεις μας, οι με-
γάλες πολιτικές επιλογές. Συστηματική πρέπει να είναι η επιστη-
μονική απογραφή των πόρων. Ιδιαίτερα όμως σ’ αυτή τη φάση θα 
παίξει αποφασιστικό ρόλο η λαϊκή συμμετοχή, η αξιοποίηση της 
λαϊκής πρωτοβουλίας, της σωρευμένης λαϊκής σοφίας. Στο στά-
διο της ανάπτυξης που βρίσκεται η ελληνική επαρχία χρειάζονται 
σίγουρα η τεχνική υποστήριξη, τα στελέχη, η εκπαίδευση, οι επεν-
δύσεις, μα χρειάζεται τώρα η απελευθέρωση της δημιουργικής 
πρωτοβουλίας του λαϊκού στοιχείου και ιδιαίτερα των φορέων της 
Τοπικής Αυτοδιοίκησης.

Η ενδυνάμωση της Τ.Α., των δήμων και των κοινοτήτων, τα νο-
μαρχιακά συμβούλια, η συμμετοχή των παραγωγικών τάξεων, οι 
λαϊκές συνελεύσεις στα χωριά, τα συνοικιακά συμβούλια στις πό-
λεις, τα διαμερίσματα, οι πάρεδροι στους μικρούς συνοικισμούς, 
αύριο η δεύτερη και η τρίτη βαθμίδα αυτοδιοίκησης αποτελούν 
μια σημαντική προσπάθεια για τη δημιουργία ενός δημοκρατικού 
διαλόγου.

Αυτός ο διάλογος έχει ξεκινήσει. Η διαδικασία κατάρτισης του 
πενταετούς προγράμματος στην περιφέρεια, στα χωριά, στις πό-
λεις και στους νομούς έδωσε, ήδη, με όλα τα αναπόφευκτα λάθη 
και τις αδυναμίες ενός πειράματος, μια νέα διάσταση στην έννοια 
προγραμματισμός.

Χωρίς να έχουν ολοκληρωθεί τα όργανα, μπορούμε να πούμε 
ότι βρισκόμαστε μέσα στα πλαίσια ενός δημοκρατικού διαλόγου 
με όλα τα χαρακτηριστικά του δημοκρατικού προγραμματισμού.



Αʹ ΠΕΡΙΟΔΟΣ: 1981-1984 33

Και ήταν πράγματι η ώρα.
Μπορεί και πρέπει να αναπτύξουμε τους στρατηγικούς τομείς 

της οικονομίας, να προχωρήσουμε στη συστηματική επιστημονι-
κή έρευνα και ανάπτυξη της τεχνολογίας, να καθετοποιήσουμε 
την παραγωγή, να αναπτύξουμε τους τομείς και τους κλάδους που 
συγκεντρώνουν τα συγκριτικά πλεονεκτήματα.

Μπορεί και πρέπει να προσδιορίσουμε τους κανόνες του παι-
χνιδιού για την ανάπτυξη της ιδιωτικής πρωτοβουλίας.

Μπορεί και πρέπει να δώσουμε μια νέα διάσταση στο δημό-
σιο τομέα, που να δουλέψει με κοινωνικά κριτήρια όσον αφορά 
τους στόχους αλλά με ιδιωτικοοικονομικά κριτήρια ως προς τη 
λειτουργία.

Μπορεί και πρέπει να δώσουμε τη μάχη της αύξησης της πα-
ραγωγικότητας.

Πρέπει όμως πρωταρχικά να δώσουμε τη μάχη της περιφερεια-
κής ανάπτυξης και της λαϊκής συμμετοχής και στη λήψη των απο-
φάσεων και στην αναπτυξιακή προσπάθεια. Μέσα από μικρές 
επιχειρήσεις των δήμων και των κοινοτήτων ή μεικτές επιχειρή-
σεις και φορείς συνεταιριστικής οργάνωσης και λαϊκής βάσης 
μπορούμε να περάσουμε σε νέες σχέσεις παραγωγής. Σχέσεις που 
είναι αντίθετες προς τον κρατισμό, που δεν ανταγωνίζονται την 
ιδιωτική πρωτοβουλία, που αντίθετα τη συμπληρώνουν και την ευ-
νοούν, γιατί αναπτύσσονται σε χώρο που αγνοούσε η τελευταία, 
αλλά και γιατί λόγω μεγέθους προσανατολίζουν στην εξυπηρέτη-
ση και στις ανταλλαγές (έργα, προμήθειες, υπηρεσίες) ιδιωτικούς 
φορείς μικρομεσαίας εμβέλειας. Ακριβώς λόγω μεγέθους δεν ευ-
νοούν την ανάπτυξη ολιγοπωλιακών καταστάσεων. Μπορεί επί-
σης σε αρκετές περιπτώσεις να προωθήσουν την οικονομία μικρής 
κλίμακας, πολλές φορές να διπλασιάσουν χωρίς μεγάλες επενδύ-
σεις το τοπικό προϊόν χωρίς μεγάλες αναστατώσεις στο περιβάλ-
λον. Ακόμα η ανάπτυξη αυτού του τομέα, λαϊκής συμμετοχής, ας 
πούμε του κοινωνικού τομέα, βοηθά στην επανεπένδυση του πλε-
ονάσματος στον τόπο παραγωγής χωρίς διαρροές προς το κέντρο 
ή έξω από τα σύνορα της χώρας.

Σ’ αυτά τα πλαίσια έχουμε ξεκινήσει μια δύσκολη προσπά-
θεια προωθώντας το νέο θεσμικό πλαίσιο και τη σταδιακή μετα-
φορά αρμοδιοτήτων και πόρων από το κέντρο στην περιφέρεια, 



34 ΓΙΩΡΓΟΣ ΓΕΝΝΗΜΑΤΑΣ

προσπαθώντας στην πρώτη φάση να ελέγξουμε τον προγραμμα-
τισμό όχι μέσα από το κράτος αλλά μέσα από τον ίδιο το λαό.

Προωθούμε ταυτόχρονα νέους θεσμούς πιστωτικής, τεχνολο-
γικής και τεχνικής υποστήριξης που θα αποτελέσουν το κλειδί της 
επιτυχίας.

Επιλέξαμε την εφαρμογή ενός μακρόπνοου προγράμματος, 
βήμα με βήμα. Δε θελήσαμε με ένα νομοσχέδιο να εφαρμόσουμε 
κάποιο εγκεφαλικό κατασκεύασμα ή το τελικό μας όραμα. Επι-
ζητήσαμε τη σταδιακή προώθηση νέων θεσμών που θα καταξιώ-
νονται στην πράξη, θα αποκτούν τη μεγαλύτερη δυνατή λαϊκή συ-
ναίνεση. Ο χρόνος θα δείξει αν επιλέξαμε τον optimum δρόμο.

Όσον αφορά την εξειδίκευση για τη Βόρεια Ελλάδα και την 
έμφαση στον άξονα Θεσσαλονίκης-Καβάλας, για τα οποία ρωτά-
τε, θα ήταν ειλικρινά καταστρατήγηση των ίδιων των αρχών που 
προσπάθησα να αναπτύξω αν σήμερα διεκήρυσσα τα πλαίσια. Θα 
υποκαθιστούσα έτσι τα όργανα λαϊκής συμμετοχής, τα οποία 
έχουν ήδη προχωρήσει σε μια αξιόλογη δουλειά για το πενταετές, 
την τεχνική πυραμίδα της διοίκησης που για πρώτη φορά δουλεύ-
ει δίπλα στα νομαρχιακά συμβούλια, την κυβέρνηση ως σύνολο 
μα και την Εθνική Αντιπροσωπία, που θα έχει και τον τελευταίο 
λόγο.

Μπορώ όμως να προδικάσω, μετά από τη μελέτη της δουλειάς 
των νομαρχιακών συμβουλίων, ότι οι λύσεις στα προβλήματα πε-
ριφερειακής ανάπτυξης δε θα αφίστανται από τις προτάσεις που 
βγήκαν από τη λαϊκή επεξεργασία.

Θα ήθελα μόνο να τονίσω ότι διαφωνώ με την παραδοσιακή έν-
νοια του όρου «άξονας Θεσσαλονίκης-Καβάλας», όπως και με την 
αντίστοιχη αλλά ξεπερασμένη θεωρία των «πόλων ανάπτυξης».

Στόχος του πενταετούς είναι η ανάπτυξη πλέγματος οικισμών 
και ο συνδυασμός τους με τα αστικά κέντρα με ισόρροπη κατά το 
δυνατόν ανάπτυξη τομέων και κλάδων, με έμφαση σ’ αυτούς που 
συγκεντρώνουν τα συγκριτικά πλεονάσματα.

Θα ήθελα ακόμη να τονίσω ότι ο αντίστοιχος «διάλογος Βορ-
ρά-Νότου», μεταφερμένος αντίστροφα μέσα στη χώρα μας, δεν 
έχει νόημα σ’ έναν αποκεντρωμένο δημοκρατικό προγραμματι-
σμό που έχει στόχο το σοσιαλιστικό μετασχηματισμό.

Αντίθετα, η στρατηγική σημασία της Βόρειας Ελλάδας, όχι μόνο 



Αʹ ΠΕΡΙΟΔΟΣ: 1981-1984 35

για την αυτοδύναμη ανάπτυξη αλλά για την ίδια την εθνική μας 
ανεξαρτησία, δίνει ιδιαίτερη έμφαση στην αναπτυξιακή προσπά-
θεια στο Βορρά.

Φιλοδοξούμε πράγματι να αξιοποιήσουμε τη γεωπολιτική θέ-
ση της συμπρωτεύουσας και της Βόρειας Ελλάδας γενικότερα ως 
σταυροδρόμι της Ευρώπης, των Βαλκανίων, της Ασίας και της Με-
σογείου. Σταυροδρόμι ανάπτυξης και ειρήνης.

Συνέντευξη στην εφημερίδα Express – 1982.



36 ΓΙΩΡΓΟΣ ΓΕΝΝΗΜΑΤΑΣ

ΨΗΦΟΣ ΣΤΑ 18

Λαϊκή κατάκτηση και όχι κυβερνητική παραχώρηση αποτελεί το 
δικαίωμα να ψηφίζουν οι νέοι από τα 18 και να συμμετέχουν ενερ-
γά στην πολιτική ζωή του τόπου. Η δικαίωση του αιτήματος που 
πρόβαλαν έντονα οι νεολαίες όλων των πολιτικών κομμάτων, με-
τά την πτώση της χούντας, σημαίνει αναγνώριση των αγώνων της 
γενιάς της Εθνικής Αντίστασης, του 15% για την Παιδεία, του Πο-
λυτεχνείου...

«...Το νομοσχέδιο για την ψήφο στα 18 δεν αποτελεί πρόταση 
στην Εθνική Αντιπροσωπία για παραχώρηση δικαιώματος, αλλά 
δημοκρατική κατάκτηση...» δηλώνει στην Ελευθεροτυπία ο υπουρ-
γός Εσωτερικών κ. Γ. Γεννηματάς.

«...Η διαδικασία ωρίμανσης των νέων, η πολιτικοποίηση της 
συνείδησής τους γεννά τη συνταγματική αξίωσή τους για συμμε-
τοχή στο πολιτικό γίγνεσθαι...» σημειώνει ο καθηγητής κ. Δημ. 
Τσάτσος.

Την «ενηλικίωση» των νέων απέφυγε η Δεξιά και κατόρθωσε 
να μειώσει το μέγεθος της συντριπτικής της ήττας στις εκλογές της 
18ης Οκτωβρίου. Πολύ... ώριμα, η Ν.Δ. διέβλεψε την «ανωριμό-
τητα» της νεολαίας και την τάση της να καταψηφίζει κατεστημέ-
να κόμματα. Θέλοντας μάλιστα να αποδυναμώσει το αίτημα, έδω-
σε ψήφο στους 20χρονους. Πολύ πρακτικά οι ιθύνοντες της σημε-
ρινής αντιπολίτευσης είδαν ότι αλλοιωνόταν σημαντικά η εκλογι-
κή βάση με την εισδοχή 1.000.000 ψηφοφόρων (480.000 συν 
500.000 περίπου).

Χιλιάδες νέοι ψηφοφόροι, που γνωρίζουν αρκετά καλά τον 
αντίπαλό τους στις διεκδικήσεις για εκσυγχρονισμό όλων των 
βαθμίδων της εκπαίδευσης, για την επαγγελματική αποκατάσταση, 



Αʹ ΠΕΡΙΟΔΟΣ: 1981-1984 37

για αξιοπρεπή μεροκάματα, για ανθρώπινες συνθήκες ζωής και 
διαβίωσης, αποκτούν δικαίωμα ψήφου.

«Η νεολαία αποτελεί δύναμη κοινωνικής αλλαγής», υπογραμ-
μίζει η ΕΚΟΝ «Ρήγας Φεραίος». Και είναι η πρώτη φορά που οι 
νέοι εργαζόμενοι, σπουδαστές ή φοιτητές, μπορούν να θέσουν σε 
διαφορετική βάση τις διεκδικήσεις τους.

«Με συναίσθηση της μεγάλης ευθύνης, αναλαμβάνουν να υλο-
ποιήσουν τη μεγάλη αλλαγή της πατρίδας μας», αναφέρει η νεο-
λαία ΠΑΣΟΚ.

«Τώρα πρέπει να κατοχυρωθεί και να διευρυνθεί το δικαίωμα 
στη μόρφωση, στη δουλειά και στον πολιτισμό», καταλήγει η ΚΝΕ.

«Η ψήφος στα 18 αποτελεί εκπλήρωση της προγραμματικής 
θέσης και υλοποίηση των προγραμματικών δηλώσεων του πρωθυ-
πουργού».

Τη δήλωση αυτή έκανε στην Ελευθεροτυπία ο υπουργός Εσω-
τερικών κ. Γιώργος Γεννηματάς, τονίζοντας παράλληλα:

«Κατά τη γνώμη μας, το νομοσχέδιο για την ψήφο στα 18 δεν 
αποτελεί πρόταση στην Εθνική Αντιπροσωπία για παραχώρηση 
δικαιώματος, αλλά δημοκρατική κατάκτηση και αναγνώριση της 
πολιτικής ωριμότητας των νέων της πατρίδας μας. Ευελπιστούμε 
ότι θα τύχει της καθολικής αποδοχής από όλες τις πτέρυγες της 
Βουλής».

Νεολαία ΠΑΣΟΚ

Το δικαίωμα της ψήφου στα 18 χρόνια ήταν ώριμο αίτημα της νεο-
λαίας και του λαού, που βρίσκει επιτέλους τη δικαίωσή του. Αίτη-
μα που αποτέλεσε καρπό της συνείδησης πως η ελληνική νεολαία 
συμμετέχει ενεργά, και πολλές φορές πρωτοποριακά, στους πο-
λιτικούς και κοινωνικούς αγώνες του λαού μας.

Στην Εθνική Αντίσταση, στους δημοκρατικούς αγώνες των 
ανένδοτων, στην αντιδικτατορική πάλη, η νεολαία είχε τη δική της 
συμμετοχή. Αλλά και στους πολιτικούς αγώνες της μεταπολίτευ-
σης, σε κάθε χώρο που ζει, σπουδάζει, εργάζεται και ψυχαγωγεί-
ται η νεολαία, αναπτύχθηκαν μαζικά κινήματα που διαμόρφωσαν 
κι αυτά τις συνθήκες για την αλλαγή στη χώρα μας.



38 ΓΙΩΡΓΟΣ ΓΕΝΝΗΜΑΤΑΣ

Έχει λοιπόν το δικαίωμα να συμμετέχει η νεολαία και με την 
ψήφο της στην πολιτική ζωή. Έχει το δικαίωμα και με την ψήφο 
της να συμμετέχει στην οικοδόμηση της καινούριας Ελλάδας, με 
συναίσθηση της ευθύνης που αναλαμβάνει να υλοποιήσει και να 
ολοκληρώσει τη μεγάλη αλλαγή της πατρίδας μας.

ΚΝΕ

Η παροχή του δικαιώματος της ψήφου στους νέους ηλικίας 18 χρό-
νων υπήρξε αίτημα και αντικείμενο αγώνων της νεολαίας και 
όλων των δημοκρατικών δυνάμεων. Η ΚΝΕ πήρε μια σειρά πρω-
τοβουλίες και οργάνωσε ειδικές καμπάνιες για το ζήτημα αυτό, 
επιμένοντας πάντα στην ανάγκη της ενωτικής κοινής δράσης όλων 
των δημοκρατικών δυνάμεων της νεολαίας.

Η Δεξιά αρνήθηκε πεισματικά να ικανοποιήσει αυτό το ώρι-
μο αίτημα, με το πρόσχημα ότι οι νέοι ηλικίας 18 μέχρι 21 χρόνων 
είναι ανώριμοι να ψηφίζουν. Την ίδια όμως ώρα, η Δεξιά θεωρού-
σε τους νέους «ώριμους» να δουλεύουν από πολύ μικρή ηλικία και 
να υφίστανται την πιο στυγνή εκμετάλλευση, να περνάνε από το 
μαραθώνιο του άγχους με τις συνεχείς εξεταστικές διαδικασίες 
και να αποφασίζουν πολύ νωρίς για το μέλλον τους. Ο πραγματι-
κός λοιπόν λόγος είναι ότι η νεολαία αντιμετωπίστηκε από τη Δε-
ξιά σαν εχθρική δύναμη, γιατί αρνήθηκε να υποταγεί στη «μοίρα» 
της στέρησης βασικών δικαιωμάτων της.

Η κατάκτηση της νεολαίας για ψήφο στα 18 δεν είναι αρκετή 
για να εξασφαλιστεί μια νέα θέση της νεολαίας στην κοινωνία και 
την πολιτική. Χρειάζεται η εφαρμογή μιας γνήσιας αντιεξαρτη-
σιακής πολιτικής, αυτοδύναμης οικονομικής ανάπτυξης και ου-
σιαστικού εκδημοκρατισμού.

ΟΝΝΕΔ

Η βελτίωση των συνθηκών ζωής έχει φέρει σήμερα τους νέους σε 
αμεσότερη επαφή, από το πρόσφατο παρελθόν, με τα πολιτικά 
πράγματα του τόπου.



Αʹ ΠΕΡΙΟΔΟΣ: 1981-1984 39

Φυσιολογική συνέπεια αυτού είναι η παροχή ψήφου στους νέ-
ους και στις νέες που έχουν ηλικία 18 χρόνων και πάνω.

Ο στόχος αυτός τέθηκε από την κυβέρνηση της Νέας Δημοκρα-
τίας και άρχισε να υλοποιείται με τη σταδιακή μείωση του χρόνου 
κάνοντας το πρώτο βήμα από το 21ο στο 20ό έτος της ηλικίας. Εί-
ναι γνωστό, άλλωστε, πως με νόμο της ΕΟΚ ψηφίζουν από τα 18 
τους χρόνια και οι νέοι των χωρών της ΕΟΚ.

Η σημερινή κυβέρνηση κάνει το δεύτερο βήμα, το οποίο πρέ-
πει να το δούμε μαζί με την πολιτική επιμόρφωση των νέων. Έτσι, 
πέρα από τις (μονόπλευρες) ενημερώσεις των κομμάτων, πρέπει 
να υπάρξει η υπεύθυνη και αντικειμενική πληροφόρηση της νεο-
λαίας στα σχολεία με τη διδασκαλία βασικών αρχών συνταγματι-
κού δικαίου, φιλοσοφίας και, γενικά, πολιτικών επιστημών.

ΕΚΟΝ «Ρήγας Φεραίος»

Η νεολαία, με τους αγώνες της για την κατάκτηση των κοινωνι-
κών και πολιτικών δικαιωμάτων της, απαιτούσε, επτά χρόνια τώ-
ρα, ακόμα την κατοχύρωση της ψήφου στα 18 και της εκλογής στα 
21. Ιδιαίτερα η ΕΚΟΝ «Ρήγας Φεραίος», από την άνοιξη του 1977, 
είχε πρωτοστατήσει σε κινητοποιήσεις που ανάγκασαν τη Ν.Δ. να 
δώσει ψήφο στα 20. Σήμερα, με τη νομική κατοχύρωση της ψήφου 
στα 18, αναγνωρίζεται η ωριμότητα της νεολαίας και η ουσιαστι-
κή προσφορά της στην κοινωνία. Ανοίγονται ευνοϊκές προοπτι-
κές για να κατακτήσει η νεολαία μια ισότιμη θέση στην ελληνική 
κοινωνία και μια ισότιμη συμμετοχή στους θεσμούς που επηρεά-
ζουν τη ζωή της.

Δηλώσεις του Υπουργού Εσωτερικών και των Νεολαιών των κομμάτων στην 
εφημερίδα Ελευθεροτυπία – 8 Δεκεμβρίου 1981.



40 ΓΙΩΡΓΟΣ ΓΕΝΝΗΜΑΤΑΣ



Βʹ ΠΕΡΙΟΔΟΣ: 1984-1987 41

Βʹ ΠΕΡΙΟΔΟΣ  
1984-1987



42 ΓΙΩΡΓΟΣ ΓΕΝΝΗΜΑΤΑΣ



Βʹ ΠΕΡΙΟΔΟΣ: 1984-1987 43

ΓΙΑ ΤΟ ΠΕΝΤΑΕΤΕΣ

Κύριε πρόεδρε, κυρίες και κύριοι συνάδελφοι,
Κατ’ αρχήν θα ήθελα και εγώ να πω –αν και τονίστηκε από τον 

υπουργό Εθνικής Οικονομίας, κύριο Αρσένη, και τον πρόεδρο, 
κύριο Μαύρο, αρκετά το θέμα– ότι το κήρυγμα που ακούστηκε 
σήμερα, ανεξάρτητα από τις πιο ευτυχείς στιγμές της Εθνικής 
Αντιπροσωπίας χτες, –σε μια ανάλογη περίπτωση με τη σημερι-
νή, ο αείμνηστος Γέρος της Δημοκρατίας, ο Γεώργιος Παπαν-
δρέου, είχε πει ότι «αι μεν χείρες ήταν χείρες Ησαύ, η δε φωνή, 
φωνή Ιακώβ»– δε θα μπορέσει ποτέ να αντιμετωπίσει τη φωνή 
του Ανδρέα Παπανδρέου στο Δουβλίνο, που δεν ήταν η φωνή 
του ΠΑΣΟΚ, αλλά ήταν η φωνή του Έθνους και του Λαού, η φω-
νή της Εθνικής μας Ανεξαρτησίας.

Αυτό φάνηκε στη συνέχεια και από μία άλλη αποστροφή του 
λόγου του αρχηγού της Αξιωματικής Αντιπολίτευσης. Ανεξάρτη-
τα αν είναι αλήθεια ή όχι, ισχυρίστηκε ότι η ομάδα της ΕΟΚ στην 
οποία έχει ενταχθεί η Νέα Δημοκρατία έχει την πλειοψηφία – η 
δεξιά, η «φιλελεύθερη» παράταξη. Και αν ακόμα είναι έτσι, εμείς 
του τη χαρίζουμε. Για τον ελληνικό λαό αρκεί πράγματι ότι οι σο-
σιαλιστές στην Ελλάδα έχουν την πλειοψηφία και θα την έχουν 
για πολλά, πολλά χρόνια. Και αν αυτό αρκεί στο λαό, εμάς μας 
περισσεύει.

Σήμερα, κυρίες και κύριοι συνάδελφοι, είναι μια μεγάλη μέρα 
για την Εθνική Αντιπροσωπία μας, για το έθνος, για το λαό. Κα-
λούμεθα σήμερα να ψηφίσουμε για πρώτη φορά ένα πενταετές 
πρόγραμμα. Ένα πρόγραμμα βγαλμένο μέσα από πρωτόγνωρες 
διαδικασίες, που αν δεν έφτασαν –και πράγματι δεν έφτασαν– 
στην αρτιότητα που απαιτούν οι ανάγκες ενός αποκεντρωμένου 



44 ΓΙΩΡΓΟΣ ΓΕΝΝΗΜΑΤΑΣ

δημοκρατικού προγραμματισμού, που άλλωστε με παρρησία ο 
πρωθυπουργός χτες παραδέχτηκε, δεν παύουν να ανοίγουν, επι-
τέλους, προοπτικές, δρόμους, ορίζοντες, που οραματίστηκαν επί 
δεκαετίες φωτισμένοι πολιτικοί ηγέτες στην πατρίδα μας, αλλά 
και αρκετοί επιστήμονες που πάσχισαν. Όλοι όσοι πάσχιζαν αυ-
τά τα χρόνια από τα πρώτα βήματα του νεοελληνικού κράτους, εί-
τε βασισμένοι στη φιλοσοφία και στις αρχές του κράτους δικαίου 
είτε στην αδήριτη ανάγκη του εκσυγχρονισμού, έβλεπαν τις προ-
σπάθειές τους να αναιρούνται από τις συνθήκες που διαμόρφω-
νε κάθε φορά η άρχουσα τάξη για να διαιωνίζει την επικυριαρ-
χία της.

Αυτό το πενταετές, κυρίες και κύριοι συνάδελφοι, πρέπει να 
υπακούει σε μια συγκεκριμένη κοινωνική τροχιά, για να αλλάξου-
με το σύνολο των αξιών, να σταματήσει επιτέλους το φαινόμενο 
κάποιοι, λίγοι, φωτισμένοι ή όχι, να σχεδιάζουν και οι μάζες να 
εκτελούν. Να εκτελούν αυτοί που ποτέ δεν είπαν τη γνώμη τους, 
που κανείς δεν αφουγκράστηκε τις επιθυμίες τους και τους πό-
θους τους.

Δεύτερον, προδιαγράφει μια αναπτυξιακή στρατηγική χαρά-
ζοντας μια άλλη ανάπτυξη, μια ανάπτυξη που το κέντρο των επι-
λογών της γεωγραφικά είναι μέσα στην ίδια τη χώρα και πολιτι-
κά στους κατοίκους της, τον ίδιο το λαό της, αυτό που λέμε μια αυ-
τοκεντρωμένη ανάπτυξη. Μια ανάπτυξη που να βασίζεται στις δι-
κές μας δυνάμεις, στα δικά μας συγκριτικά πλεονεκτήματα, που 
να παλεύει να διορθώσει τα δικά μας συγκριτικά μειονεκτήματα, 
μια αυτοδύναμη οικονομική, κοινωνική και κυρίως πολιτιστική 
ανάπτυξη.

Τρίτον, προϋποθέτει μια σταθερή εθνική οικονομική πορεία 
και μια συγκεκριμένη οικονομική πολιτική. Είναι ένα πρόγραμ-
μα-πλαίσιο και δεν μπορεί να είναι δεσμευτικό, με την έννοια που 
οι συνάδελφοί μας του ΚΚΕ θα το ήθελαν. Είναι ένα εργαλείο για 
το χτίσιμο μιας αποκεντρωμένης δημοκρατικής πολιτείας στη θέ-
ση του αυταρχικού κράτους. Ένα εργαλείο για να φτάσουμε, με 
μια ολόπλευρη ανάπτυξη των παραγωγικών δυνάμεων και αλλα-
γή των κοινωνικών και των παραγωγικών σχέσεων, στην πολιτι-
κή, κοινωνική και οικονομική δημοκρατία ταυτόχρονα.

Σε ελάσσονες τόνους, ανεξάρτητα από τις σημερινές πολιτι-



Βʹ ΠΕΡΙΟΔΟΣ: 1984-1987 45

κές, μικροπολιτικές και παραπολιτικές εκρήξεις, κινήθηκε η κρι-
τική της μείζονος αντιπολίτευσης στο πενταετές. Περιέργως θα 
έλεγε κανείς που γνωρίζει καλά τα επίπεδα της πολεμικής που συ-
ναντάμε σε όλα τα νομοσχέδια ότι εδώ ήταν ελάσσων ο τόνος. 
Αντίθετα, σε μείζονες τόνους κινήθηκε η κριτική του ΚΚΕ. Ούτε 
τυχαία ούτε αδικαιολόγητη είναι η αντίφαση. Ένα τμήμα της συ-
ντηρητικής παράταξης, της Δεξιάς, –νομίζω ότι δεν τους ενοχλεί 
ο τίτλος–, ένα τμήμα που δεν αντιμάχεται την πρόοδο κατατρέχε-
ται σίγουρα από πλέγματα ενοχής, όταν συζητείται πρόγραμμα 
και σχεδιασμός, γιατί ποτέ δεν υπήρξε. Αντίθετα, ένα άλλο τμή-
μα της παράταξης αυτής με αλλεργία αντιμετωπίζει και μόνο το 
άκουσμα των λέξεων προγραμματισμός και σχεδιασμός. Γι’ αυτό 
το κομμάτι της συντηρητικής παράταξης η πρόοδος ήταν πάντα 
και είναι η αντίθεση στη συντήρηση. Είναι η απειλή του status quo. 
Ο δήθεν «φιλελευθερισμός» εξαντλείται στην ελευθερία, θα τη 
λέγαμε ασυδοσία, αυτών που συγκεντρώνουν την πολιτική και οι-
κονομική εξουσία ταυτόχρονα να καταπιέζουν αυτούς που συντε-
λούν στη δημιουργία της πολιτικής και οικονομικής εξουσίας: τους 
πολίτες παραγωγούς, τους δημιουργούς.

Η οικονομική και κοινωνική δημοκρατία είναι terra incognita, 
όταν δεν είναι απειλή. Και η κοινωνική δημοκρατία εξηντλείτο 
και εξαντλείται πολλές φορές στο να αφήνεται η ρωγμή που επι-
τρέπει στους καταπιεζόμενους να επιλέγουν ελεύθερα τους κατα-
πιεστές.

Πριν από 70 χρόνια, το 1915, το Φλεβάρη, ο Γεώργιος Παπαν-
δρέου –και κάποτε θα πρέπει εδώ μέσα να μνημονεύουμε τους 
μεγάλους άνδρες που έβγαλε η δική μας πολιτική ιστορία, ανε-
ξαρτήτως πως στεκόμαστε απέναντί τους κριτικά αρκετές φορές, 
και όχι να καταφεύγουμε πάντα σε ξένα πρότυπα, αλλά να βλέ-
πουμε οι δικοί μας πολιτικοί τι έκαναν, και κάποτε ίσως θα πρέ-
πει και τα Πρακτικά της Βουλής, με τους παλαιότερους: τους Πα-
πανδρέου, Παπαναστασίου, Ελευθέριο Βενιζέλο και τόσους άλ-
λους, ακόμα και της συντηρητικής παράταξης, αυτά τα κείμενα να 
αποτελέσουν διδαχή για μας, για να αποφύγουμε τα λάθη τους 
και να βασιστούμε σε ορισμένες αρχές τους για να διορθώσουμε 
σήμερα τα κακώς κείμενα– έγραφε, λοιπόν, ο Γ. Παπανδρέου, 
νέος τότε, στο περιοδικό Νέα Ελλάς:



46 ΓΙΩΡΓΟΣ ΓΕΝΝΗΜΑΤΑΣ

«Η πρώτη ραγδαία εμφάνιση και εξέλιξη του κεφαλαιοκρατι-
σμού, ιδίως στην Αγγλία, εδημιούργησε απερίγραπτον δυστυχίαν. 
Ο κόσμος κατεπλάγη, όταν άρχισε να μανθάνει τον απάνθρωπο 
τρόπο εκμεταλλεύσεως του ανθρώπου από άνθρωπον. Τότε πλέ-
ον έγινε αισθητόν ότι ο ελεύθερος συναγωνισμός, τον οποίον εί-
χαν υμνήσει οι κλασικοί οικονομολόγοι, αντί να οδηγεί εις την 
κοινήν ευτυχίαν, εσήμαινε απλώς ελευθερία του ισχυρού να γίνει 
ισχυρότερος και ελευθερία του ασθενούς να γίνει ασθενέστερος. 
Τότε πλέον επείσθησαν ότι διά να περιορισθεί η απάνθρωπος εκ-
μετάλλευσις, θα όφειλε ίσως το κράτος να επέμβει υπέρ των αδυ-
νάτων και ενεφανίσθη η ιδέα της κοινωνικής πολιτικής».

Και στη συνέχεια μιλούσε για το φιλελεύθερο σύστημα, το 
οποίο αναλύει πλήρως και τονίζει ότι αυτός που ανήκε στο κόμ-
μα των φιλελευθέρων ανήκε σε ένα κόμμα που δεν είναι «φιλε-
λεύθερο», με την έννοια που του έδιναν τότε, και κάνει την αντι-
παράθεση των δύο κόσμων. Και αναλύει ο Γεώργιος Παπανδρέ-
ου, το 1914, τι είναι ιμπεριαλισμός και πώς ο μιλιταρισμός και ο 
ιμπεριαλισμός είναι το αποτέλεσμα του καπιταλιστικού συστήμα-
τος, ίσως και πριν από την πλήρη ανάλυσή του που είχε κάνει ο 
Λένιν.

Θέλω να δικαιολογήσω για ποιο λόγο δε θέλετε το πρόγραμμα, 
για ποιο λόγο δε θέλετε να υπάρχει πρόγραμμα και σχεδιασμός 
και για ποιο λόγο ο «φιλελευθερισμός» δεν είναι φιλελευθερι-
σμός.

Δεν τα είπα εγώ, τα είπαν οι προηγούμενοι από μας. Θα μου 
επιτρέψετε όμως να συνεχίσω. Σας ενοχλούν όμως και εκείνα που 
λέγονταν τότε και αυτά που λέγονται σήμερα.

Και συνέχιζε ο Γεώργιος Παπανδρέου: «Το επιχείρημα, το 
οποίο εμφανίζουν και δικαιολογούν την κοινωνική νομοθεσία, εί-
ναι η περίφημος αρμονία κεφαλαίου και εργασίας. Είναι εύκολη 
η αναίρεση του αφελούς αυτού ψεύδους. Η αληθοφάνεια του επι-
χειρήματος προέρχεται από τη σύγχυση που προκαλούν οι δύο 
σημασίες της λέξεως κεφάλαιο, που άλλοτε σημαίνει τα μέσα πα-
ραγωγής και άλλοτε τον ιδιοκτήτη των μέσων παραγωγής, δηλα-
δή τον κεφαλαιούχο. Η αρμονία μπορεί να αποκατασταθεί μόνο 



Βʹ ΠΕΡΙΟΔΟΣ: 1984-1987 47

όταν ο εργαζόμενος απολαμβάνει ολόκληρο το προϊόν του μόχθου 
του, της εργασίας του. Αυτό όμως δεν είναι πλέον αρμονία με-
ταξύ κεφαλαίου και εργασίας αλλά απλώς η κοινωνική αρμονία 
του σοσιαλιστικού κράτους, της σοσιαλιστικής πολιτείας».

Στη συνέχεια αναφέρεται στο πώς αυτή η κοινωνική πολιτική, 
ένα πρόγραμμα που μπορούσε να σχεδιαστεί ή να μη σχεδιαστεί, 
βρήκε σε όλη τη Δυτική Ευρώπη κάποιους που συμπαρατάχθη-
καν, κάποιους που τη βρήκαν σαν άλλοθι για να ξεφύγουν από 
την όξυνση των αντιθέσεων, που είχε προβλέψει ο Γεώργιος Πα-
πανδρέου, και την ενίσχυση του προλεταριάτου και στην Ελλάδα. 
Μόνο που είχε προβλέψει ότι δεν μπορούμε να ζητάμε να γίνει η 
αλλαγή εδώ και τώρα, όπως έλεγε, αλλά να γίνουν βαθμιαία οι 
κατακτήσεις η μία μετά την άλλη, πράγμα που θα φέρει «τη σοσια-
λιστική χαραυγή», όπως έλεγε τότε ο Γεώργιος Παπανδρέου. Και 
στη συνέχεια έκανε την ανάλυση των δύο πολιτικών κόσμων και 
των δύο θεωριών και του πώς η συντηρητική παράταξη, στρατευ-
μένη, όπως έλεγε, στην άρχουσα τάξη, θα επιχειρούσε μονίμως 
να εμποδίσει την οποιαδήποτε κοινωνική πολιτική και τον οποιον-
δήποτε σχεδιασμό και προγραμματισμό.

Και πράγματι, πρόγραμμα το είπε χτες ο πρόεδρός μας σημαί-
νει πάνω απ’ όλα να έχουμε κοινωνικούς στόχους. Πρόγραμμα 
και σχεδιασμός σημαίνουν προοπτική, σημαίνουν δέσμευση. Μπο-
ρεί το πρόγραμμα να μην είναι δεσμευτικό, αλλά η κοινωνική τρο-
χιά είναι δεσμευτική ακόμη και για τη συντηρητική παράταξη. 
Ακόμη και στα πλαίσια του γνωστού συγκεντρωτικού σχεδιασμού 
που θα υπήρχε σε άλλες χώρες, στα πλαίσια της άρχουσας τάξης, 
ο σχεδιασμός θα σήμαινε αυτοδέσμευση. Εάν υπήρχε αυτοδέ-
σμευση, τότε θα καταργούνταν η «ελευθερία» των φιλελεύθερων 
ή μονεταριστών, και συνεπώς θα καταργούνταν η ασυδοσία της 
άρχουσας τάξης.

Σ’ αυτό το βωμό, κυρίες και κύριοι συνάδελφοι, θυσιάστηκαν 
ακόμη και οι κάθε είδους εκσυγχρονιστικές λογικές που είχαν 
ψήγματα ή σπέρματα σχεδιασμού από κάποιους συντηρητικούς 
ανανεωτές, ιδιαίτερα τα τελευταία χρόνια. Ο οποιοσδήποτε σχε-
διασμός χαρακτηρίστηκε στο πρώτο βήμα της μεταπολίτευσης ως 
σοσιαλμανία και εγκαταλείφθηκε. Νόμοι σαν τη ΔΕΠΟΣ του κα-
θηγητή κ. Μπίρη μπήκαν στο συρτάρι. Ο ίδιος ο νόμος για τις οι-



48 ΓΙΩΡΓΟΣ ΓΕΝΝΗΜΑΤΑΣ

κιστικές περιοχές, που δεν έχει βέβαια καμία σχέση με την επα-
νάσταση που προσπαθούμε να κάνουμε σήμερα με τον οικιστικό 
νόμο, που ήταν ένα βήμα, κατηγορήθηκε, και ο κ. Μάνος κατηγο-
ρήθηκε και αυτός ότι έβαζε βόμβα στα θεμέλια του αστικού κα-
θεστώτος και φυσικά πήγε περίπατο.

Ο νόμος-πλαίσιο, που πολεμούσε επί χρόνια να φτιάξει ο κ. 
Ταλιαδούρος με τους πρυτάνεις, πολεμήθηκε από το αντιδραστι-
κό καθηγητικό κατεστημένο και εγκαταλείφθηκε, και έμεινε το 
μνημείο και μουσείο του 815, γνωστού στους φοιτητές αλλά και 
σ’ όλο τον κόσμο που ασχολείται με την πανεπιστημιακή κοινό-
τητα.

Η προσπάθεια, η απόπειρα ενός συστήματος, κάποιου σχε-
διασμού στην Υγεία, του καθηγητή κ. Δοξιάδη, κατηγορήθηκε ως 
μαρξιστικό και ανελεύθερο σύστημα, όπως σήμερα κατηγορείται 
το Ε.Σ.Υ. από το αντιδραστικό κατεστημένο κάποιων που είχαν 
συμφέροντα να συνεχίζεται η εμπορευματοποίηση στην Υγεία και 
η εγκατάλειψή της στην τύχη. Και αντί να εγκαταλειφθεί αυτή η 
εγκατάλειψη, εγκαταλείφθηκε τελικά το νομοσχέδιο και από το 
1977 μέχρι το 1981 περιδιάβαζε στη Βουλή. Όπως περιδιάβαζε 
στη Βουλή και κάποιο σύστημα για αποκέντρωση, όπως ήταν το 
νομοσχέδιο του μακαρίτη Χριστόφορου Στράτου, που και αυτό 
επί 4 χρόνια ερχόταν και ξαναρχόταν, και προφανώς δεν ήρθε 
ποτέ στη Βουλή να ψηφιστεί.

Τα διάφορα προγράμματα του ΚΕΠΕ τότε αποτελούν σήμερα 
ένα ιστορικό μουσειακό υλικό, καλό για όλους μας, για να δούμε 
την καταγραφή ενός οδοιπορικού, μέσα από τις εκθέσεις των τε-
χνοκρατών έστω, για την ανάπτυξη που λοξοδρόμησε, για τα χω-
ριά μας που ξεχάστηκαν, για τις πόλεις που έχασαν τη φυσιογνω-
μία τους και ασφυκτιούσαν, για την Υγεία που εγκαταλείφθηκε 
στην εμπορευματοποίηση και την τύχη.

Η πολιτική της παράταξης της συντήρησης είναι βασικά το μη 
πρόγραμμα. Το τελευταίο πρόγραμμα που εκτελέστηκε στην Ελ-
λάδα ήταν το πρόγραμμα της τετραετίας του 1928-1932, της κυ-
βέρνησης του αειμνήστου Ελευθερίου Βενιζέλου. Μέχρι τις μέ-
ρες μας οι μόνοι νόμοι, θεσμοί, ήταν αυτοί που ίσχυαν για την 
Υγεία, για την Παιδεία, για τις Κοινωνικές Ασφαλίσεις, για τη Γε-
ωργία, Αγροτική Τράπεζα, βαθιές αλλαγές. Φιλελεύθερο κόμμα, 



Βʹ ΠΕΡΙΟΔΟΣ: 1984-1987 49

που δεν ήταν όμως «φιλελεύθερο» με την έννοια τότε, ήταν πράγ-
ματι ένα κόμμα που εκπροσωπούσε, που αντιπροσώπευε την πρό-
οδο. Σήμερα μπορεί να έχεις διαφωνίες με εκείνη την παράταξη 
μέσα στη συγκεκριμένη ιστορική συγκυρία. Δεν μπορεί σήμερα 
να φοράνε τη σκούφια του Ελευθερίου Βενιζέλου, και μάλιστα 
προπηλακίζοντας όλους εμάς, αυτοί που προπηλάκισαν τότε τον 
Ελευθέριο Βενιζέλο.

Δεν πάσχισε άραγε ο Καρτάλης να κάνει πρόγραμμα; Πάσχι-
σε, όπως και ο τότε πρωθυπουργός, ο Πλαστήρας. Όμως, τι να 
πρωτοκάνει όταν η υπονόμευση ήταν μέσα στους κόλπους και 
όταν είχαν να κάνουν με την προσπάθεια να απαντήσουν επιτέ-
λους στην εθνική συμφιλίωση και δεν το μπορούσαν. Γνωστή η θέ-
ση τους.

Προσπάθησε ο Γεώργιος Παπανδρέου στη συνέχεια να κάνει 
πρόγραμμα. Νομίζω ότι μία από τις πιο συγκινητικές στιγμές χτες 
για τον πρόεδρό μας ήταν ότι ο Ανδρέας Παπανδρέου, που ήταν 
ο θεμελιωτής επιτέλους της ύπαρξης προγράμματος στην Ελλάδα, 
έβλεπε να συζητείται επιτέλους πρόγραμμα. Ήταν ο εμπνευστής, 
όχι μόνο τώρα αλλά και πριν από μία εικοσαετία. Και δεν τα κα-
τάφερε. Και δεν τα κατάφερε γιατί έμεινε μόνο 18 μήνες, και γνω-
ρίζουμε γιατί έμεινε μόνο 18 μήνες.

Βεβαίως, τώρα είναι η πρώτη φορά που εξαντλεί η κυβέρνη-
ση την τετραετία με τον ίδιο πρωθυπουργό. Θα έρθουν και άλλες 
τετραετίες, είναι σίγουρο.

Δεν υπήρχαν άραγε εκσυγχρονιστές, όπως ήταν, όχι στη δική 
μας παράταξη, εκσυγχρονιστές που πάσχισαν; Υπήρχε παλιά το 
ΑΣΑ, το Ανώτατο Συμβούλιο Ανασυγκροτήσεως με τον καθηγη-
τή Γουναράκη, αργότερα με τον Ζολώτα, τον Βαρβαρέσο. Τι έγι-
νε η προσπάθεια σχεδιασμού; Το μόνο πρόγραμμα που εφαρμό-
στηκε ήταν το δόγμα Τρούμαν. Αλλά είπαμε: χειρ Ισαάκ και φω-
νή Ιακώβ.

Προσπαθώ, κυρίες και κύριοι συνάδελφοι της Νέας Δημοκρα-
τίας, να αποδείξω για ποιο λόγο σήμερα δεν κουβεντιάζετε για 
πρόγραμμα. Θέλετε να μιλήσουμε για προϋπολογισμό, προϋπο-
λογισμό με τη δική σας αντίληψη, προϋπολογισμό με απλή κατα-



50 ΓΙΩΡΓΟΣ ΓΕΝΝΗΜΑΤΑΣ

γραφή αριθμών, και όχι για πολιτικές επιλογές. Δε θέλετε να συ-
γκρουστούμε στο πολιτικό επίπεδο, θέλετε μονίμως να συγκρου-
στούμε στους αριθμούς, γιατί εκεί κάνετε αλχημείες, ενώ πολιτι-
κά δεν μπορείτε να κάνετε αλχημείες.

Αλλά ας έρθουμε και στους συναδέλφους μας της άλλης πτέ-
ρυγας.

Το ΚΚΕ, αντίθετα, κινήθηκε σε υψηλούς τόνους και, αν θέλε-
τε, σκληρούς, που καμιά φορά ξεπέρασαν τα εσκαμμένα από την 
εισηγήτρια κυρία Δαμανάκη.

Θα έρθω σε μια αποστροφή που νομίζω ότι δεν είναι παραδε-
κτή. Και σε πραγματικά πολύ υψηλούς τόνους ανεξάρτητα αν 
διαφωνώ σε πάρα πολλά σημεία ήταν σήμερα η τοποθέτηση του 
κυρίου Φαράκου.

Αλλά δεν είναι τυχαίο ότι το ΚΚΕ αντιδρά με σκληρή κριτική, 
πολεμική, στο σχεδιασμό που κάνουμε για το πενταετές. Παρόλο 
που είναι εναντίον των μονοπωλίων, συχνά μονοπωλεί την αλή-
θεια, και μονοπωλεί πάντα για λογαριασμό του το σχεδιασμό και 
τον προγραμματισμό, και βεβαίως από άλλες κατευθύνσεις και 
πιθανόν από άλλες αφετηρίες.

Θα έρθω σε αυτό, αλλά πριν συνεχίσω σε αυτό, θα ήθελα να 
σταθώ λιγάκι σε κάτι που έχει ενοχλήσει όλους εμάς, και φαντά-
ζομαι έχει ενοχλήσει και τον ελληνικό λαό που ξέρει να κρίνει και 
ξέρει να βλέπει. Δεν είναι δυνατό να γράφεται και να λέγεται σε 
εισήγηση του ΚΚΕ ότι αυτό το πενταετές πρόγραμμα είναι καθο-
δηγημένο από το ΝΑΤΟ. Πρόκειται για αφελή, θα έλεγα παιδα-
ριώδη, απλούστευση, πέρα από την ανακρίβειά της. Δεν είναι δυ-
νατό να αναγράφεται κάτι τέτοιο και σε τίτλο μάλιστα της ειση-
γήσεως.

Αυτό που δεν αμφισβητεί κανένας σήμερα, σε Ανατολή και 
Δύση, ότι υπάρχει μια ελληνική κυβέρνηση που πράγματι προα-
σπίζεται την εθνική ανεξαρτησία, δεν μπορεί καμιά εισηγήτρια, 
όσο ικανή και αν είναι και όσο και αν την εκτιμώ, να το αναιρεί 
με μια επικεφαλίδα.

Όσον αφορά στην αγορά του αιώνα, κάποτε να τελειώνουμε 
και με αυτό, –ανεξάρτητα από την τακτική που διδάσκεται από 
την ιστορία του ΚΚΕ δίκην Κλάουζεβιτς σχετικά με το πώς πρέ-
πει να είναι η διάταξη των δυνάμεων, δεν είμαι ειδικός για να 



Βʹ ΠΕΡΙΟΔΟΣ: 1984-1987 51

απαντήσω σε αυτό–, θα ήθελα να πω ότι ακούγεται μια φωνή, που 
θα την έλεγα δικαιολογημένη αν ήταν σωστή, να έχουμε πραγμα-
τικά περισσότερα νοσοκομεία και όχι αεροπλάνα. Ποιος το αρ-
νείται αυτό; Αλλά αυτό που θέλουμε, κύριοι συνάδελφοι, είναι 
πραγματικά περισσότερα νοσοκομεία και όχι περισσότερα νεκρο-
ταφεία, που θα μπορούσαν να υπάρξουν αν δεν είμαστε σε θέση 
να υπερασπίσουμε την εδαφική μας ακεραιότητα και την εθνική 
μας ανεξαρτησία, και άρα και την ειρήνη. Και την ειρήνη στην πε-
ριοχή μας, γιατί ξέρετε πολύ καλά, όπως το ξέρουν και άλλες γει-
τονικές χώρες, ότι αν δεν είσαι σε θέση να υπερασπίσεις την εθνι-
κή σου ανεξαρτησία, δεν υπερασπίζεσαι ταυτόχρονα την ειρήνη. 
Και ξέρετε πολύ καλά τις μεγάλες πρωτοβουλίες και τις προσπά-
θειες που κάναμε, αναγνωρισμένες δα σε Ανατολή και Δύση, για 
την υπόθεση της ύφεσης και της ειρήνης, και στην περιοχή και 
στην Ευρώπη.

Ανεξάρτητα απ’ αυτά, υπάρχουν και μερικές άλλες διαφορές 
ανάμεσά μας στο θέμα του σχεδιασμού. Το θέλετε δεσμευτικό το 
πρόγραμμα. Εμείς το θέλουμε κυλιόμενο, κυλιόμενο για να μπο-
ρεί να υπάρχει ενεργός προγραμματισμός και να μπορεί ο λαός 
με τη συμμετοχή του να το διορθώνει. Εμείς δεν πιστεύουμε στον 
κεντρικό σχεδιασμό, πιστεύουμε σε ένα εθνικό πλαίσιο που χα-
ράσσεται συλλογικά και συμμετοχικά.

Δεν αρκεί, μιλώντας για σοσιαλισμό, να χειραφετηθεί κανείς 
απέναντι στο κεφάλαιο, πρέπει να χειραφετηθεί και απέναντι στο 
κράτος.

Δεν αρκεί, όπως ξαναείπα σε άλλη συζήτηση στη Βουλή, να 
αφαιρέσουμε το καπιταλιστικό περίβλημα, που είχε δεμένες επί 
δεκαετίες παντού τις παραγωγικές και κοινωνικές δυνάμεις του 
τόπου, και να το αντικαταστήσουμε με ένα κρατικίστικο περίβλη-
μα. Σοσιαλισμός σημαίνει να απελευθερώσουμε τις παραγωγικές 
και κοινωνικές δυνάμεις από οποιονδήποτε κλοιό, ασφυκτικό ή 
όχι. Αυτό σημαίνει κοινωνική απελευθέρωση, όπως απελευθέρω-
ση των τοπικών παραγωγικών δυνάμεων σημαίνει περιφερειακή 
ανάπτυξη. Αυτό σημαίνει με άλλα λόγια το να ξεφύγουμε από 
τον κόσμο της αλλοτρίωσης και της αποξένωσης. Σοσιαλισμός 
σημαίνει την έντονη καθημερινή παρουσία του λαού, άρα σημαί-
νει την ενεργό παρουσία του στον προγραμματισμό. Και αυτό 



52 ΓΙΩΡΓΟΣ ΓΕΝΝΗΜΑΤΑΣ

δεν μπορεί να γίνει μία φορά στα πέντε χρόνια, πρέπει να γίνε-
ται συνεχώς. Γι’ αυτό δεν μπορεί να είναι δεσμευτικό ένα πρό-
γραμμα, πρέπει να είναι κυλιόμενο, δεσμευτική όμως πρέπει να 
είναι η κοινωνική τροχιά, οι κοινωνικοί στόχοι ιδιαίτερα της κοι-
νωνικής πολιτικής.

Και μια και μιλήσαμε για συμμετοχή, σε κάποιο σημείο ο ει-
σηγητής της Αξιωματικής Αντιπολίτευσης, ειρωνευόμενος τον 
τρόπο συμμετοχής στην κατάρτιση του πενταετούς προγράμματος, 
λέγει με μια ατυχή έκφραση: «οι αφελείς χειροκροτητές των λαϊ-
κών συνελεύσεων που νόμιζαν ότι καθόριζαν τον κατάλογο των 
έργων... Οι αφελείς!». Το χαρακτηρισμό αφήνω να τον κρίνουν 
αυτοί που πήραν μέρος στις διαδικασίες, ανεξάρτητα από κομμα-
τικές προτιμήσεις ή πολιτικές πεποιθήσεις, σε όλα τα μέρη της Ελ-
λάδας.

Εκείνο που θα ήθελα να πω, κυρίες και κύριοι συνάδελφοι, είναι 
ένα παράδειγμα, που το έχω ξαναπεί, γι’ αυτούς τους «αφελείς» 
χειροκροτητές των λαϊκών συνελεύσεων και πώς δούλεψαν.

Όταν αναλάβαμε την κυβέρνηση και θέλαμε να κάνουμε προ-
γράμματα ύδρευσης και αποχέτευσης, ζητήσαμε τις μελέτες και 
τα προγράμματα των τεχνοκρατών που υπήρχαν, μια που οι «αφε-
λείς» δεν μπορούσαν να λειτουργήσουν και να φτιάξουν προγράμ-
ματα. Και βέβαια δεν υπήρχαν. Κάναμε διαδικασία λαϊκών συνε-
λεύσεων σε κάθε κοινότητα και σε κάθε δήμο και με τη βοήθεια 
των τεχνοκρατών φτιάξαμε κάποτε το πρόγραμμα της ύδρευσης 
και της αποχέτευσης, που ένα τμήμα του εκτελείται από το πεντα-
ετές.

Τι διαπιστώσαμε από την καταγραφή; Αξίζει να τα ξανακού-
σουν οι συνάδελφοι, κατά τη φτωχή μου γνώμη, για να δούμε τι 
σημαίνει πρόγραμμα και μη πρόγραμμα. Το 11% των οικισμών 
της ελληνικής επικράτειας, πάνω από 1.000 οικισμοί, έπιναν μέ-
τριο έως μολυσμένο νερό και 230 περίπου οικισμοί εντελώς μολυ-
σμένο νερό. Σήμερα γίνεται πλήθος έργων ύδρευσης και νομίζω 
ότι αξίζει τον κόπο να δείτε τους απολογισμούς των μονοετών 
προγραμμάτων.

Ρωτήσαμε τι έγινε, δε δόθηκαν χρήματα; Γιατί μπορεί να ήταν 



Βʹ ΠΕΡΙΟΔΟΣ: 1984-1987 53

άλλες οι επιλογές, μπορεί να μην έφτασε μέχρι το κέντρο το μήνυ-
μα. Και ήταν άλλες οι επιλογές, τις οποίες δε θα κρίνουμε. Κοιτά-
ξαμε λοιπόν στις περιοχές με τα μολυσμένα νερά, σε κείνες τις κοι-
νότητες, και υπάρχουν τα παραδείγματα αν έγιναν ή δεν έγιναν 
έργα. Αν δεν είχαν γίνει έργα, θα λέγαμε ότι είναι μια γενικότερη 
επιλογή που ξεχάστηκε. Όχι. Πιστώσεις υπήρξαν, δόθηκαν χρή-
ματα. Πού; Σε ποια έργα νομίζετε στα χωριά; Σε λιθόστρωτα, σε 
πλατεΐτσες με πολλά χρώματα μαρμάρου και με βρυσούλα –όπως 
είχα πει πάλι στη Βουλή–, μια βρυσούλα χάλκινη που μόνο νερό 
δεν έβγαζε, γιατί από κάτω υπήρχε το μολυσμένο νερό και ανα-
γκάζονταν να πηγαίνουν αλλού για να παίρνουν νερό. Και υπήρ-
χε μια πλάκα πάνω από τη βρύση που έλεγε ότι «ο τάδε εποίει το 
έργο». Το νερό μολυσμένο, η βρυσούλα βρυσούλα και η πλατεΐτσα 
πλατεΐτσα, και για όλα αυτά είχαν δοθεί 10 εκατομμύρια δραχμές. 
Και τότε εμείς πραγματικά νιώσαμε αγανάκτηση.

Στα 89%, εκεί που υπάρχει καλό νερό και υπάρχουν οικισμοί 
με 100% καλό νερό, εκεί είδαμε πολλές περιπτώσεις ύδρευσης.

Γιατί; Αυτό το συναντάμε μέχρι και στις μέρες μας. Ευτυχώς, 
εμείς αντιστεκόμαστε. Τι συνέβαινε; Συνήθως πρόκειται για δύο 
γειτονικές κοινότητες που παίρνουν νερό από τη μια πηγή που εί-
ναι στη μια κοινότητα και επειδή οι κάτοικοι δεν ανέχονται να παίρ-
νουν το νερό οι διπλανοί, από καθαρά τοπικιστικούς λόγους, ενδί-
δατε και θέλατε καινούρια υδρομάστευση, καινούρια δίκτυα.

Αυτό οφειλόταν 1000% στην έλλειψη οποιουδήποτε σχεδια-
σμού από τη βάση. Δε χρειάζεται απέραντη σοφία τεχνική, για να 
μπορέσει πράγματι ο απλός λαός να κρίνει ότι θα έπρεπε σ’ αυτά 
τα χωριά να υπάρξει προτεραιότητα, και αυτό γίνεται σήμερα από 
τους «αφελείς», που είπε ο κύριος Μποκοβός, χειροκροτητές των 
λαϊκών συνελεύσεων.

Ορισμένες απαντήσεις θα ήθελα να δώσω τώρα στο θέμα της 
Υγείας.

Για τα Κέντρα Υγείας λέει η συνάδελφός μας κυρία Δαμανά-
κη: «Πώς είναι δυνατό να υλοποιηθεί ένα πενταετές πρόγραμμα, 
όταν λέμε για 185 Κέντρα Υγείας που θα τελειώσουν το 1985, ενώ 
σήμερα υπό κατασκευή βρίσκονται μόνο δύο Κέντρα Υγείας;».



54 ΓΙΩΡΓΟΣ ΓΕΝΝΗΜΑΤΑΣ

Σας πληροφορώ ότι υπό κατασκευή βρίσκονται 102 Κέντρα 
Υγείας.

Την ημέρα που γραφόταν η εισήγησή της ήταν 98 Κέντρα Υγεί-
ας υπό κατασκευή και μάλιστα με ταχύτατους ρυθμούς.

Σας διαβεβαιώνω ότι και τα 185 Κέντρα Υγείας θα τελειώσουν 
πράγματι μέσα στο 1985. Θα εξοπλισθούν με γιατρούς και με νο-
σοκομειακό υλικό. Και θα λειτουργήσουν τα Κέντρα Υγείας το 
1985, για να έχουμε επιτέλους την έγκαιρη διάγνωση, την πρωτο-
βάθμια φροντίδα, την πρόληψη.

Ως τεχνικός μπορώ να διαβεβαιώσω, και δεν μπορεί να το αμ-
φισβητήσει κανένας τεχνικός, ότι είναι πρωτοφανές γεγονός στην 
ιστορία της τεχνικής στην Ελλάδα ότι μέσα σε 16 μήνες, γιατί ο 
νόμος ψηφίστηκε πριν από ένα χρόνο και τέσσερις μήνες, προ-
γραμματίστηκαν, αποφασίστηκαν από νομαρχιακά συμβούλια, 
μελετήθηκαν, κατασκευάζονται και κατασκευάστηκαν ήδη και μέ-
χρι το 1985 θα έχουν κατασκευαστεί 185 Κέντρα Υγείας συνολι-
κής επιφάνειας 180.000 τ.μ.

Είναι ένα πρωτοφανές γεγονός στην ιστορία της ελληνικής τε-
χνικής κατασκευής. Θα λειτουργήσουν. Και ξέρω ότι σας πονάει 
που θα λειτουργήσουν, αν και πιστεύω κατά βάθος ότι δεν μπο-
ρεί ως Έλληνες πολίτες να μην επιζητείτε τη γρήγορη ανάπτυξη 
των Κέντρων Υγείας. Και δεν έχετε παρά να δείτε το δικό σας 
πρόγραμμα. Διότι και το δικό σας πρόγραμμα αποδέχεται πλή-
ρως το θεσμό των Κέντρων Υγείας, του οικογενειακού γιατρού. 
Τα αποδέχεται όλα αυτά πλήρως τώρα.

Ο οικογενειακός γιατρός δεν είναι θεσμός δεμένος με τα αγρο-
τικού τύπου Κέντρα Υγείας, αλλά με τα αστικού τύπου. Επομέ-
νως, είναι ανεξάρτητο ακόμα και αν καθυστερούσε.

Υπάρχει μια παρεξήγηση ακόμα και για τα 800 ασθενοφόρα. 
Λέει πώς είναι δυνατό στην εισηγητική έκθεση του Ν. 1397 να μι-
λάμε για 800 ασθενοφόρα, όταν στο πενταετές πρόγραμμα μιλά-
με για 180.

Οκτακόσια ασθενοφόρα θα είναι, σύμφωνα με την εισηγητική 
έκθεση, το σύνολο των ασθενοφόρων όλης της χώρας. Και πράγ-
ματι θ’ αυξηθούν με τα 180 ασθενοφόρα για τα Κέντρα Υγείας. 
Είναι ένας πολύ υψηλός αριθμός –τα 180 ασθενοφόρα–, γιατί τώ-
ρα η δική μας επιλογή, όπως έχω πει και άλλες φορές, είναι πε-



Βʹ ΠΕΡΙΟΔΟΣ: 1984-1987 55

ρισσότερα ασθενοφόρα και νοσοκόμες παρά αύρες και ειδικά 
σώματα ασφαλείας.

Τι έγινε με την πρόληψη. Μας κατηγορεί ότι δεν κάναμε πρόλη-
ψη. Πώς να κάνουμε πρωτοβάθμια φροντίδα και περίθαλψη, όταν 
δεν υπήρχαν οι χώροι για την πρωτοβάθμια φροντίδα και περίθαλ-
ψη; Κέντρα Υγείας ανύπαρκτα. Πώς να γίνουν; Μέσα σε μία μέρα, 
ως διά μαγείας, θα χτυπούσαμε το μαγικό ραβδί και θα ξεφύτρωνε 
Κέντρο Υγείας; Πού έγινε αυτό; Σε ποια χώρα του κόσμου;

Εξωτερικά ιατρεία, που κι αυτά ήταν ανύπαρκτα, στιβαγμένα 
μέσα σε ελεεινά κλουβιά που λέγανε ότι ήταν αίθουσες; Τώρα πα-
σχίζουμε να φτιάξουμε εξωτερικά ιατρεία. Και εγώ ακόμα αισθά-
νομαι ντροπή, εγώ ο ίδιος, γιατί δεν κατόρθωσα μέσα σε 10 μή-
νες ή και προηγούμενα να βελτιώσουμε, παρά τις προσπάθειες, 
ριζικά τα εξωτερικά ιατρεία σ’ όλη την Ελλάδα.

Ήδη όμως στο λεκανοπέδιο –και πηγαίνετε να τα δείτε– λει-
τουργούν. Στο 80% των νοσοκομείων, εδώ και 15 μέρες, λειτουρ-
γούν τα εξωτερικά ιατρεία χωρίς καμία ουρά. Εφαρμόστηκε το 
FOLLOW UP, εφαρμόστηκε ο κινούμενος φάκελος, εφαρμόστη-
κε το ραντεβού με προσυνεννόηση, και όλοι πάνε και δεν υπάρ-
χει καθόλου ουρά. Στον Ευαγγελισμό, τώρα στο Λαϊκό, στο Γενι-
κό Κρατικό, στο Σισμανόγλειο.

Και δε χρειαζόταν καθόλου μα καθόλου μαρξισμός και σο-
σιαλιστική κατεύθυνση για να φτιάξετε σωστά τα εξωτερικά ια-
τρεία. Χρειαζόταν μια απλή εκσυγχρονιστική αντίληψη και μια 
προσπάθεια για να γίνει επιτέλους κάποια οργάνωση στον τόπο 
μας. Αυτό σημαίνει Σύστημα Υγείας. Εμείς δε θέλαμε από σας να 
ενστερνιστείτε τις δικές μας ιδέες. Εμείς θέλαμε στα δικά σας τα 
πλαίσια να κάνετε τις προτάσεις.

Μας κατηγόρησαν για τα φάρμακα, ότι δεν κάναμε τίποτα. 
Πώς είναι δυνατό να υλοποιηθεί μια εθνική φαρμακοβιομηχανία, 
μια κρατική φαρμακαποθήκη, μέσα σε τρία χρόνια; Η Ουγγαρία 
πασχίζει ακόμα να φτιάξει εθνική φαρμακοβιομηχανία. Η Κού-
βα, 28 χρόνια, δεν την έχει ολοκληρώσει ακόμα την εθνική της 
φαρμακοβιομηχανία. Όμως η πολιτική μας για το φάρμακο είναι 
δεδομένη. Μέσα στο 1984 ξοδεύτηκαν από το κράτος για το φάρ-
μακο όσα ξοδεύτηκαν στην προηγούμενη δεκαετία σε πραγματι-
κές τιμές και όχι πληθωρισμένες.



56 ΓΙΩΡΓΟΣ ΓΕΝΝΗΜΑΤΑΣ

Αλλά υπάρχουν σήμερα σημαντικά πλεονεκτήματα. Οι μελέ-
τες τότε ήταν tous pour l’ accord, και τα ξέρουν αυτά οι εξ υμών 
γιατροί και θα συμφωνούν μαζί μας. Δε νοείται να δίνεται το βά-
ρος στα κρεβάτια και όχι στα χειρουργεία. Ήταν ελάχιστα τα χει-
ρουργεία και διορθώσαμε τη μελέτη. Δεν υπήρχαν μονάδες εντα-
τικής θεραπείας αρκετές. Και ό,τι είναι δική μας άποψη είναι άπο-
ψη των ιατρικών τμημάτων της Πάτρας, των Ιωαννίνων και του 
Ηρακλείου που γνωμοδότησαν για όλα αυτά. Μονάδες ανάληψης, 
θάλαμοι βραχείας νοσηλείας, θάλαμοι μιας μέρας, απόντες. Φτιά-
χναμε σήμερα νοσοκομείο και έπρεπε να είμαστε σύμφωνοι με 
τις επιταγές της Παγκόσμιας Οργάνωσης Υγείας και με τη στρο-
φή που γίνεται στο χώρο της περίθαλψης και όχι με απηρχαιωμέ-
να πρότυπα.

Θέλω να διαβεβαιώσω τους συναδέλφους ότι τα πανεπιστη-
μιακά νοσοκομεία κοστίζουν τώρα πια λιγότερο. Αντί να έχουν 
55% ξένου συναλλάγματος σε προστιθέμενη αξία, έχουν κάτω 
από 40%. Κοστίζουν φθηνότερα σε συνάλλαγμα. Είναι τέλεια σε 
μελέτες, σε εξοπλισμό, γιατί έγιναν με καινούριες μελέτες. Και 
αυτά θα περατωθούν στο χρονοδιάγραμμα –και αυτό ρεκόρ– των 
36 μηνών που έχουν προβλέψει οι συμβάσεις και στα Γιάννενα 
και στην Πάτρα και στο Ηράκλειο. Και πρόκειται σύντομα να ξε-
κινήσει η διαδικασία μέσα στο πενταετές του περιφερειακού νο-
σοκομείου της Λάρισας και η Ιατρική Σχολή της Λάρισας.

Μίλησα πολύ. Αλλά είναι κρίμα που πραγματικά δεν μπορώ να εκ-
θέσω πως σε πολύ συντομότερο χρονικό διάστημα απ’ ό,τι προβλέ-
πει το πενταετές, θα είμαστε σε θέση να υλοποιήσουμε πολλούς 
στόχους κοινωνικής πολιτικής και στον τομέα Ασφάλισης και στον 
τομέα Υγείας. Γιατί πράγματι ήταν ένας τομέας που χώλαινε επί 
αρκετά χρόνια. Αρκεί μόνο να πω πώς θα υλοποιήσουμε αυτά και 
με ποιους όρους. Αρκεί να δούμε την απλή σύγκριση πόσο ήταν οι 
επενδύσεις για την Υγεία το 1980, που ήταν 1.318.000.000. Για το 
1984 ήταν 9 δις. Φέτος, είναι πάνω από 16 δις, 17 δις θαρρώ, μαζί 
με το ολοκληρωμένο πρόγραμμα για τα Κέντρα Υγείας.



Βʹ ΠΕΡΙΟΔΟΣ: 1984-1987 57

Είπε ο κύριος Σουφλιάς ότι οι ναοί της γνώσης και της αλήθειας 
μεταβλήθηκαν σε κέντρα σοσιαλμαρξιστικής προπαγάνδας, οι να-
οί της γνώσης και της αλήθειας του αλήστου μνήμης νόμου 815 με 
τις χαμένες ώρες. Και θυμάστε τα περιβόητα συγγράμματα, ναοί 
της γνώσης, μνημεία της γνώσης. Δε θα μιλήσω για την «κουρά 
των προβάτων», αλλά θα θυμίσω τη φράση που μας μάθαιναν 
όλους τους νέους ανθρώπους στην Εγκληματολογία, ότι –ακούστε 
αυτό, έχει τεράστια σημασία γι’ αυτούς που λένε ότι είναι φιλε-
λεύθεροι αστοί– κλασικό παράδειγμα –όπως έγραφαν τα συγ-
γράμματα που δίδασκαν μέχρι προχθές «οι ναοί της γνώσης»– 
οχλοκρατίας αποτελεί η Γαλλική Επανάσταση. Αυτά στο αστικό 
καθεστώς για εκείνη την επανάσταση που γέννησε το αστικό κα-
θεστώς. Αυτό και μόνο αρκεί.

Πιστεύω όμως ότι ενδομύχως πολλοί συνάδελφοι της Νέας Δημο-
κρατίας από δω ασπάζονται την άποψη ότι επιτέλους υπάρχει ένα 
πρόγραμμα. Και αυτό το πρόγραμμα, ανεξάρτητα από το αν είναι 
τέλειο ή όχι –και ποτέ τίποτα δεν είναι τέλειο–, είναι μια πρόκλη-
ση για όλους τους δημοκρατικούς πολίτες, για όλους τους πολίτες, 
για την πολιτεία, για τους δήμους, για τις κοινότητες, για τους συ-
νεταιρισμούς, για το συνδικαλιστικό μαζικό κίνημα. Για όλους 
εμάς είναι μια πρόκληση για να μπορέσουμε να το βελτιώσουμε, 
για να μπορέσουμε πράγματι να εκσυγχρονίσουμε αυτό τον τόπο 
και να βαδίσουμε στη μεγάλη αλλαγή. Και νομίζω ότι θα τα κα-
ταφέρουμε.

Ομιλία στη Βουλή – Υπουργός Υγείας, Πρόνοιας και Κοινωνικών Ασφαλί-
σεων – 8 Δεκεμβρίου 1984.



58 ΓΙΩΡΓΟΣ ΓΕΝΝΗΜΑΤΑΣ

ΟΙ ΕΞΕΛΙΞΕΙΣ ΓΥΡΩ ΑΠΟ ΤΟ Ε.Σ.Υ.
ΤΟ ΚΡΑΤΟΣ ΠΡΟΝΟΙΑΣ ΣΕ ΣΧΕΣΗ ΜΕ ΤΗΝ

ΠΟΛΙΤΙΚΗ ΚΑΙ ΚΟΙΝΩΝΙΚΗ ΣΥΓΚΥΡΙΑ

I. Ιδεολογική σκοπιά

Το Ε.Σ.Υ. επικρατεί, όταν δεν κυριαρχεί ιδεολογικά μέσα στην 
κοινωνία.

• Για ένα σημαντικό τμήμα του λαού, που διευρύνεται συνε-
χώς, θεωρείται σύμβολο Αλλαγής.

• Για ένα άλλο, που όμως μειώνεται, θεωρείται ένα καλό όπλο 
εκδίκησης εναντίον των λεγόμενων «εμπόρων» της υγείας. Υπήρ-
χε, δυστυχώς, ένα αντιιατρικό μένος, που σκόπιμα καλλιεργήθη-
κε επί δεκαετίες τόσο ως άλλοθι της ανυπαρξίας συστήματος όσο 
και ως αντίδραση εναντίον κάποιων γιατρών, που πράγματι, πα-
ρότι μειοψηφία, γενίκευαν, με τη συμπεριφορά τους έναντι των 
ασθενών, την αρνητική λαϊκή στάση.

• Για το μεγάλο τμήμα του οργανωμένου ΠΑΣΟΚ και του κοι-
νωνικού συνόλου θεωρείται –γενικά όμως και ίσως αόριστα– 
σύμβολο συνέχειας και συνέπειας. Κάτι που θυμίζει έστω το όρα­
μα.

• Για την άρχουσα τάξη, χωρίς βέβαια και αυτή να το τεκμη-
ριώνει, το Ε.Σ.Υ. αποτελεί σύμβολο ανατροπών, άρα από την πλευ-
ρά της στόχο για ανατροπή.

Ας μην ξεχνάμε ότι η άρχουσα τάξη όχι μόνο αδιαφορούσε για 
την Πρόνοια του κράτους αλλά:

α)  εγκατέλειπε τις ευπαθείς ομάδες στην «πρόνοια» της φιλαν-
θρωπίας



Βʹ ΠΕΡΙΟΔΟΣ: 1984-1987 59

β)  προωθούσε ασφαλιστικά μόνο την ανταποδοτικότητα, υπο-
κύπτοντας συνήθως μόνο σε ομάδες πίεσης, κατ’ εξοχήν 
προνο μιούχες

γ) ήλεγχε αλλά και κερδοσκοπούσε στο χώρο της περίθαλψης
δ) αγνοούσε τον τομέα της Υγείας

• Για πολλούς πολιτικούς εκφραστές της άρχουσας τάξης με 
κάποια αυτοδύναμη δράση, το Ε.Σ.Υ. δεν είναι παρά ένας εκσυγ-
χρονισμός. Θα μπορούσαν με κάποια στρογγύλευση να το δουν 
σαν βαλβίδα εκτόνωσης που θα συγκρατούσε την έκρηξη των ρι-
ζικών αλλαγών στην παραγωγική και κοινωνική βάση.

Δεν είναι τυχαίο ότι αυτή τη στιγμή οι αντιδράσεις μπροστά σε 
κρίσιμες αλλαγές στην ίδια την παραγωγική βάση στον τομέα της 
Υγείας (φάρμακο, παραγωγή αναλώσιμων υλικών κ.λπ.) είναι 
ακόμα από υποτονικές έως αδιάφορες.

Εάν, επομένως, κατόρθωναν να στρογγυλέψουν το Ε.Σ.Υ. εξασφα-
λίζοντας τη συνύπαρξη, θα απέβλεπαν στο ξεπέρασμα των βαθ-
μιαίων αλλά ριζικών αλλαγών καταλήγοντας σε μια απλή διαχεί-
ριση.

Οι λεγόμενοι δήθεν εκσυγχρονιστές, είτε της Δεξιάς είτε οι εφα-
πτόμενοι προς αυτούς, το βλέπουν ως τμήμα του «Κράτους Πρό-
νοιας», όπου το ουδέτερο Κράτος συγκεντρωτικά ρυθμίζει την 
«Πρόνοιά» του σε κάποιες ομάδες που πιέζουν περισσότερο ή σε 
άλλες ίσως ευπαθείς ομάδες τόσο μόνον ώστε να μην εκτεθεί.

Δηλαδή δεν πρόκειται για ανατροπή της αντίληψης της δήθεν 
«φιλανθρωπίας» με την αντίληψη της ανθρωπιάς του Κράτους, και 
γενικότερα της ανθρωπιάς, αλλά για απλή υποκατάσταση της φι-
λανθρωπίας.

Μ’ αυτό τον τρόπο επιδιώκουν να καλλιεργούν την ανάγκη 
άμυνας απέναντι στην εκμετάλλευση και όχι το σταμάτημα της εκ-
μετάλλευσης του ανθρώπου από άνθρωπο τουλάχιστον στον το-
μέα των κοινωνικών αλλαγών.



60 ΓΙΩΡΓΟΣ ΓΕΝΝΗΜΑΤΑΣ

Υπάρχει ακόμη ένα σημαντικό τμήμα του λαού που βλέπει το 
Ε.Σ.Υ. όχι τόσο ως τον αναγκαίο θεσμό που γκρεμίζει τους φραγ­
μούς του παρελθόντος αλλά κυρίως ως το σύστημα που εδώ και 
τώρα πρέπει να του λύσει τα καυτά καθημερινά προβλήματα της 
περίθαλψής του.

Αγνοεί ή ξεχνάει τους περιοριστικούς παράγοντες που πρέπει 
να αναιρεθούν και όχι απλώς να παραμεριστούν, τις δυσκολίες 
και τη μακρά πορεία που απαιτείται.

Η στάση του ως προς το Ε.Σ.Υ. κυρίως συναρτάται από την 
επαφή του:

– με τις απλές βελτιώσεις
– με την κατάργηση της ουράς στα Εξωτερικά Ιατρεία
– με την ύπαρξη ή όχι της λίστας αναμονής
–  με τη συμπεριφορά των λειτουργών της Υγείας ή του απλού 

προσωπικού των υγειονομικών μονάδων
–  με την απλή θωριά του υπερσύγχρονου ιατρικού εξοπλισμού 

ή την απουσία του
– με την καθαριότητα κ.λπ.
–  με τη σύγκριση με το χτες (πολιτικό ζήτημα) ή με τη σύγκρι-

ση με τον ιδιωτικό τομέα (ιδεολογικό και κοινωνικό πρόβλη-
μα) κ.λπ.

Γι’ αυτό η προσπάθεια ούτε μια στιγμή, ανεξάρτητα από το βαθ-
μό επιτυχίας, δε σταμάτησε στα απλά καθημερινά προβλήματα.

Όμως θα πρέπει οριστικά να ξεκαθαρίσουμε, ή έστω να κω-
δικοποιήσουμε και να επανεπιβεβαιώσουμε εμπλουτισμένες τις 
αρχές μας και τις κατευθύνσεις μας.

Η σημασία του Κράτους Πρόνοιας μέσα σε μια κοινωνία αλ­
ληλεγγύης μπορεί και πρέπει να κατοχυρωθεί σε αντιπαράθεση 
με το χτες, εφόσον:

Πρώτον, αναφερόμαστε σε ένα Κράτος που μετεξελίσσεται σε 
μια αποκεντρωμένη δημοκρατική Πολιτεία.

Δεύτερον, προωθούμε την Πρόνοια ως μοχλό ανατροπής του 
συστήματος και όχι ως συγκάλυψη και ωραιοποίησή του.

Γι’ αυτό η Πρόνοια ακολουθεί τις βασικές επιλογές που στο-
χεύουν σε:



Βʹ ΠΕΡΙΟΔΟΣ: 1984-1987 61

α) Αμοιβή σύμφωνα με την προσφορά στην παραγωγική δια-
δικασία.

β) Παροχή Κοινωνικών Υπηρεσιών σύμφωνα με τις ανάγκες. 
Τώρα και όχι στρατηγικά. Όχι σύμφωνα με την προσφορά, πολύ 
περισσότερο όχι σύμφωνα με τις οικονομικές δυνατότητες και όχι 
ανάλογα με τη δυνατότητα πίεσης.

γ) Άρση των ανισοτήτων χωρίς προνόμια αλλά και χωρίς υπο-
βάθμιση.

δ) Συνεχής ανατροπή της σχέσης κοινωνικής και ατομικής κα­
τανάλωσης υπέρ της πρώτης με αποφυγή της δημόσιας σπατάλης.

ε) Προσαρμογή της ανάπτυξης στο περιβάλλον και του περι­
βάλλοντος στον άνθρωπο και όχι αντίστροφα.

στ) Συμμετοχή του ίδιου του Κοινωνικού Τομέα της Πρόνοιας 
στα ποσοτικά και ποιοτικά μεγέθη της ίδιας της παραγωγικής 
διαδικασίας και της συνολικής ανάπτυξης, τόσο για την παράλλη-
λη με τις αλλαγές στο εποικοδόμημα και τις κοινωνικές σχέσεις 
αλλαγή στις παραγωγικές διαδικασίες όσο και για την αποφυγή 
παράδοσης του κοινωνικοποιημένου τομέα της Πρόνοιας, Υγείας 
κ.λπ. σε διαδικασίες απομύζησης από ολιγοπωλιακές ή μονοπω-
λιακές παραγωγικές δυνάμεις και μάλιστα εκτός Ελλάδας.

ζ) Σαφής ιεράρχηση πόρων.
η) Εμπέδωση της αρχής ότι πληρώνει αυτός που δημιουργεί τις 

ανισότητες στην κοινωνία ή τις ρωγμές στο περιβάλλον ή απειλεί 
την αποκατάσταση της υγείας.

ι) Γνήσια αποκέντρωση, που ταιριάζει ιδεολογικά και προωθεί 
την αποτελεσματικότητα. Όχι παράδοση του Ε.Σ.Υ. σε συντεχνίες 
ή σε συμβιβασμούς κορυφής μέσα από δήθεν εκπροσωπήσεις.

ΙΙ. Πολιτική σκοπιά

Η πολιτική πλευρά γύρω από την πορεία του Ε.Σ.Υ. αντικατοπτρί-
ζεται στις στάσεις των πολιτικών κομμάτων.

• Δεν υπάρχει καμιά αμφιβολία ότι το ΠΑΣΟΚ στηρίζει απο­
φασιστικά, στο γενικό όμως επίπεδο, το Ε.Σ.Υ.

Η οργάνωση πιο πολύ στηρίζεται στο Ε.Σ.Υ. και λιγότερο στη-
ρίζει. Εννοείται με πολιτικές κινήσεις, με ξεκαθάρισμα των θέσε-



62 ΓΙΩΡΓΟΣ ΓΕΝΝΗΜΑΤΑΣ

ων, με εξειδίκευση γύρω από τα τοπικά προβλήματα, με επιθετι-
κή πολιτική. Εμείς στο υπουργείο πολλές φορές κρατήσαμε αμυ-
ντική τακτική, ρίξαμε περισσότερο βάρος στο διάλογο με το συν-
δικαλιστικό κίνημα απ’ ό,τι με το λαό. Δεν αποκαλύψαμε τις ιδε-
ολογικές και πολιτικές αδυναμίες από την έλλειψη πρότασης των 
άλλων πολιτικών φορέων.

Τόσο η οργάνωση όσο και το υπουργείο έδωσαν και δίνουν μά-
χες στο ιδεολογικό επίπεδο και στην επιστημονική τεκμηρίωση. 
Προσπάθησαν με αδυναμίες στο πολιτικό, αλλά δεν κατόρθωσαν 
να βάλουν την κοινωνία πρωταγωνιστή της δουλειάς που τόσο την 
αφορά.

• Δεν έλειψαν βέβαια οι αρνητές που διαμορφώνονται λόγω 
κοινωνικού συνδρόμου με τη μέθοδο της καλλιέργειας της αγνό-
ησης όλων των θετικών στοιχείων του νέου θεσμού ή της υπερε-
κτίμησης των πράγματι υπαρκτών αδυναμιών και επιχειρούν 
ενορχηστρωμένη ή όχι πολεμική.

• Πάντα υπάρχουν ακόμα και μερικοί ακραιφνείς εγγυητές του 
θεσμού που δεν κατανοούν ότι οι θεσμοί δεν είναι στατικοί. Συ­
νεχώς πρέπει να βελτιώνονται σύμφωνα με τις αντικειμενικές συν-
θήκες.

Μερικοί μάλιστα εμφανίζουν σαν ιδεολογικές θέσεις κάποιες 
δικαιολογημένες ή όχι συνδικαλιστικές συλλήψεις που θεωρούν 
ότι πρέπει να κατοχυρωθούν ως αμετάβλητες σταθερές.

Υπάρχουν ακόμα οι ποικιλότροπα δυσαρεστημένοι που, ταυ-
τίζοντας πρόσωπα και θεσμούς, βρίσκουν προσφορότερο έδαφος 
στην έκφραση της αντίθεσης στις αλλαγές μία προς μία ή στα πρό-
σωπα και όχι γενικά στην Αλλαγή, της οποίας εξακολουθούν να 
παρουσιάζονται αμύντορες.

Οι περιθωριακές εσωτερικές αδυναμίες δε μεταβάλλουν ούτε 
κατά κεραία την αταλάντευτη θέληση της συλλογικής συνείδησης 
του ΠΑΣΟΚ που άλλωστε εκφράζεται αυθεντικά και σταθερά από 
τις θέσεις του προέδρου, της Κ.Ε., του Ε.Γ. και της κυβέρνησης αλ-
λά και από τη δράση της οργανωμένης βάσης και του ορατού τμή-
ματός της: της κοινοβουλευτικής ομάδας.

Η Ν.Δ. ταλαντεύτηκε αρκετά και δεν έχει καθορίσει ακόμα την 



Βʹ ΠΕΡΙΟΔΟΣ: 1984-1987 63

τελική της στάση ανάμεσα στην άμεση ρήξη (πειθαρχώντας στα 
κελεύσματα της άρχουσας τάξης ή των λίγων «εμπόρων» της 
 υγείας) ή στην αναμονή. Τελευταία επικρατούν οι λεγόμενοι εκ-
συγχρονιστές που συνιστούν την αναμονή για να μη συγκρουστούν 
ευθέως με μία από τις αλλαγές που συγκινεί ένα μεγάλο κομμάτι 
της λαϊκής της βάσης.

Περίμεναν, πάντως, ότι το Ε.Σ.Υ. θα σωριαζόταν με την αρχι-
κή του εφαρμογή. Η λυσσαλέα αντίδραση ορισμένων «συνδικα-
λιστών» της όχι μόνο δεν απέδωσε, αλλά διαφοροποίησε τους άλ-
λους γιατρούς ανεξάρτητα από κομματικές εξαρτήσεις και κυρί-
ως συσπείρωσε το λαό εναντίον τους και εναντίον της.

Στο ΚΚΕ αλλά και στο ΚΚΕ Εσωτ.
• Υπήρξε αντιφατική τακτική.
• Επειδή και στρατηγικά και στα βήματα δεν μπορούν να δια-

φωνούν, απέφυγαν τη μετωπική αναμέτρηση. Μερικές φορές πο-
λιτικά η ηγεσία στήριξε την προσπάθεια.

• Παρασυρμένοι όμως από ορισμένες συντεχνίες, που ξέχα-
σαν τις γνήσιες αρχές του μαχόμενου ιατρικού κινήματος, έδωσαν 
μάχη χαρακωμάτων επιτρέποντας ή ανεχόμενοι συντεχνιακές συ-
σπειρώσεις που αντιμάχονταν το Ε.Σ.Υ. ενώ φραστικά εμφανίζο-
νταν υπέρμαχοι. Δε δίστασαν, βέβαια, στο μαζικό κίνημα να συμ-
μαχούν απερίφραστα με τους αντίπαλους του Ε.Σ.Υ.

• Η κατάρρευση των απεργιών χωρίς νόημα και χωρίς στό-
χους –οι γιατροί σε κάποια φάση αγνοούσαν γιατί απεργούν– και 
η σωστή τακτική της συνδικαλιστικής παράταξης ΠΑΣΚ αποδυνά-
μωσαν οποιαδήποτε απόπειρα.

• Γνωρίζουν άλλωστε ότι το σύνολο της βάσης τους και οι οπα-
δοί τους είναι υπέρμαχοι του Ε.Σ.Υ.

• Επιχειρούν, πάντως, λόγω δημοτικών εκλογών να παρεμβά-
λουν εμπόδια στη γρήγορη ανάπτυξη του Ε.Σ.Υ., αδιαφορώντας 
εάν οι επιπτώσεις των εμποδίων επεκτείνονται όχι μόνο στην τα-
χύτητα αλλά και στη σωστή εφαρμογή. Τα εμπόδια αυτά παρατη-
ρούνται κυρίως στο χώρο του ΙΚΑ, των ειδικευομένων γιατρών 
και του λοιπού προσωπικού των νοσοκομείων και όχι στο χώρο 
των γιατρών του Ε.Σ.Υ.



64 ΓΙΩΡΓΟΣ ΓΕΝΝΗΜΑΤΑΣ

• Πάντως, ούτε το ΚΚΕ ούτε το ΚΚΕ Εσωτ. προτίθενται να 
χτυπήσουν το Ε.Σ.Υ. Θα προβάλλουν κυρίως ελλείψεις πόρων και 
θα καιροφυλακτούν μήπως υπάρξει δήθεν υπαναχώρηση του 
 ΠΑΣΟΚ.

• Τόσο η Ν.Δ. όσο και το ΚΚΕ, από διαφορετικές φυσικά αφε-
τηρίες, δεν είναι σε θέση να βλάψουν τελικά την πολιτική στο χώ-
ρο της Υγείας. Εναποθέτουν τις ελπίδες τους αλλού.

III. Η κοινωνική διάσταση

Μέσα από τις δύο σκοπιές που εξετάστηκε το Ε.Σ.Υ. στα πλαίσια 
του Κράτους Πρόνοιας συνάγονται τα βασικά συμπεράσματα για 
την κοινωνική διάσταση του θέματος.

Αξίζει όμως να δούμε κάπως κωδικοποιημένα και επιγραμμα-
τικά την τοποθέτηση γύρω από το μέγα αυτό θέμα στις διάφορες 
εκφάνσεις του λαϊκού αλλά και του αρθρωμένου μαζικού κινήμα-
τος και των κοινωνικών φορέων.

1) Για το λαό, για τον πολίτη, τον άνθρωπο, τα πράγματα είναι ξε-
καθαρισμένα, όπως ήδη τονίστηκε στις προηγούμενες αναλύσεις. 
Ο λαός συμπαρίσταται, συναινεί και κυρίως ελπίζει.

Η σύγκριση με το χτες, παρά τα λεγόμενα ή αμφιλεγόμενα από 
ορισμένους, είναι συντριπτική.

Ελλοχεύει, πάντως, ο κίνδυνος των καθυστερήσεων ή αδυνα-
μιών λόγω της αυξημένης προσδοκίας να μειώσει τη σιγουριά, να 
υποβαθμίσει την εμπιστοσύνη, να κάμψει τις ελπίδες.

Οι συνεχείς βελτιώσεις και κυρίως οι καινοτομίες, η διόρθωση 
λαθών ή η αποφυγή νέων και κυρίως η σταθερή και αταλάντευτη 
γραμμή πλεύσης θα διατηρήσουν και θα αυξάνουν συνεχώς την 
κοινωνική συνοχή των δυνάμεων που στηρίζουν το Ε.Σ.Υ. Η σω-
στή ενημέρωση και υγειονομική διαφώτιση και ως ένα βαθμό η 
ίδια η συμμετοχή στον κοινωνικό έλεγχο μπορούν να μετασχημα-
τίσουν τη συναίνεση και συμπαράσταση σε συμπαράταξη. Τότε η 
μάχη θα έχει κερδηθεί οριστικά.



Βʹ ΠΕΡΙΟΔΟΣ: 1984-1987 65

2) Για το μαζικό κίνημα και τους εργαζόμενους στο χώρο της 
Υγείας.

Οι γιατροί. Είναι γνωστό ότι το Ε.Σ.Υ. πραγματοποιείται για 
το λαό. Δεν μπορεί να εφαρμοστεί όμως χωρίς τη συναίνεσή του 
και κυρίως χωρίς τη συμπαράταξη των γιατρών.

Ο διάλογος σ’ αυτό απέβλεπε, έστω και αν κάποιοι συνδικα-
λιστές επεχείρησαν να εκμεταλλευτούν το διάλογο αντί να τον 
αξιοποιήσουν.

Η σωστή εκτίμηση αναγκών και αριθμού γιατρών γενικά έχει 
καταδείξει ότι το Ε.Σ.Υ. τελικά είναι η μόνη ελπίδα για τους για-
τρούς.

Ιδιαίτερα οι νέες ειδικότητες και η ανάπτυξη της Πρωτοβάθ-
μιας Φροντίδας Υγείας μπορούν να ανατρέψουν τα διαφαινόμε-
να προβλήματα απασχόλησης των γιατρών που άρχισαν από τώ-
ρα σε ορισμένες ειδικότητες.

Στρατηγικά το μαχόμενο ιατρικό κίνημα, που θα ξαναποκτή-
σει τις γνήσιες αρχές του, θα είναι και πάλι ο σύμμαχος για την 
ανάπτυξη του Ε.Σ.Υ.

Για τους οδοντογιατρούς είναι η μόνη διέξοδος σήμερα.
Υπάρχουν, φυσικά, προβλήματα.
Κάποιοι γιατροί είδαν τα εισοδήματα που τους προσπόριζε ο 

νόμος της αγοράς, που δυστυχώς το καθεστώς προωθούσε και που 
σίγουρα σε κάποια φάση θα γινόταν μπούμερανγκ εναντίον τους 
λόγω υπερπροσφοράς, να ελαττώνονται σήμερα. Παρά τις σημα-
ντικές δαπάνες για το υψηλότερο πράγματι μισθολόγιο, δεν είμα-
στε σε θέση να αποκαταστήσουμε για όλους τα κέρδη τους. Και 
θα ήταν πέρα και πάνω από τις δυνατότητες αλλά και τις ανάγκες 
να αντιμετωπίζουμε στυγνά το γιατρό σαν δημόσιο υπάλληλο 
απλώς. Πρόκειται για λειτούργημα που η ποιοτική και ποσοτική 
πλευρά του σώζει ζωές. Η αύξηση της παραγωγικότητας εδώ δεν 
είναι θέμα προϊόντος, δεν είναι καν θέμα ποιότητας ζωής. Αφο-
ρά την ίδια τη ζωή.

Τα κίνητρα παραγωγικότητας (ποιοτικά και ποσοτικά), χωρίς 
πελατειακή σχέση που θα ξανάφερνε την εμπορευματοποίηση 
από το παράθυρο, είναι μια σίγουρη και ορατή πια προοπτική. Τα 
εκπαιδευτικά, επιστημονικά κ.λπ. κίνητρα έχουν ήδη αρχίσει, μα-



66 ΓΙΩΡΓΟΣ ΓΕΝΝΗΜΑΤΑΣ

ζί με κίνητρα οικονομικά, σε άγονες περιοχές και ειδικότητες, να 
αποδίδουν.

Οι επιστημονικές καινοτομίες και η αναβάθμιση της εκπαίδευ-
σης (προπτυχιακής, μεταπτυχιακής, έρευνας, ειδικότητες, ειδίκευ-
ση κ.λπ.) αποτελούν ίσως το ισχυρότερο κίνητρο.

Νοσηλευτικό – παραϊατρικό προσωπικό
Το δυναμικό αυτό πιστεύει στο Ε.Σ.Υ., που είναι άλλωστε η μό-

νη ελπίδα για την αναβάθμιση.
Παρόλο που μερικές φορές, συμπιεσμένο ακόμα από την επί 

χρόνια παραμέλησή του, πέφτει στην παγίδα δημιουργίας εμπο-
δίων, είναι σε θέση να στηρίζει αποφασιστικά την προσπάθεια.

Απαιτείται όμως η άμεση υλοποίηση του Ν. 1579 για την επι-
στημονική, ηθική και υλική αναβάθμισή του.

Λοιποί επιστήμονες και άλλοι εργαζόμενοι
Ισχύουν ανάλογα με όσα προαναφέρθηκαν.
Για τους πρώτους υπάρχει μια υποβόσκουσα αντίθεση με τους 

γιατρούς, ενώ για τους δεύτερους καλλιεργείται μερικές φορές 
ένα κλίμα αποφυγής της «εντατικοποίησης» λες και το νοσοκο-
μείο αποτελεί βιομηχανική μονάδα. Δεν λείπουν όμως τα παρα-
δείγματα υπερπροσπάθειας από μέρους τους για την αναβάθμι-
ση των υπηρεσιών περίθαλψης.

Εργατικό Κίνημα (ΓΣΕΕ, Εργατικά Κέντρα κ.λπ.)
Αποτελεί μαζί με την Τ.Α. και το αγροτικό κίνημα τον πιο αξιό­

μαχο σύμμαχο του Ε.Σ.Υ., στο βαθμό όμως που η αξιοπιστία της 
συμμετοχής του δε θα εξαντλείται σε ευχολόγια όπως μέχρι τώ-
ρα. Το λάθος βρίσκεται σε μας που δεν προσπαθήσαμε να ενημε-
ρώσουμε συστηματικά. Κάποιες προσπάθειές μας για διάλογο γύ-
ρω από την υγιεινή αλλά και την περίθαλψη στους χώρους δου-
λειάς, και κυρίως γύρω από την Π.Φ.Υ., δεν ευοδώθηκαν απόλυ-
τα, λόγω των γνωστών άλλων προβλημάτων του μαζικού κινήμα-
τος. Απαιτείται διαφώτιση, ιδεολογική δουλειά και ριζικές λύσεις 
στο ΙΚΑ και στη σχέση του με το Ε.Σ.Υ.



Βʹ ΠΕΡΙΟΔΟΣ: 1984-1987 67

Αγροτικό Κίνημα
Είναι ήδη το πιο ευαισθητοποιημένο τμήμα του μαζικού κινή-

ματος όσον αφορά το Κράτος Πρόνοιας και ιδιαίτερα το Ε.Σ.Υ.
Η λειτουργία των λαϊκών συνελεύσεων, το φάρμακο, η ίδρυση 

και η γρήγορη κατασκευή των Κέντρων Υγείας και τα ΚΑΠΗ έδω-
σαν έγκαιρα το μήνυμα της συμπαράταξης.

Η σωστή λειτουργία των Κ.Υ. θα τροφοδοτήσει ένα νέο κύμα 
συμπαράταξης.

Μικρομεσαίοι
Η τεράστια αντίφαση ανάμεσα στην αντιμετώπισή τους παλιό-

τερα από το κράτος της Δεξιάς όσον αφορά την Πρόνοια (όχι μό-
νο στον τομέα των άθλιων συντάξεων –ΤΕΒΕ, ΤΑΕ κ.λπ.– αλλά κύ-
ρια στο χώρο περίθαλψης – κυρίως ΤΑΕ) και στις προσδοκίες τους 
δημιουργεί ευνοϊκούς συσχετισμούς για τη στήριξη του Ε.Σ.Υ.

Πρέπει να επισημανθεί, πάντως, ότι οι αντιφάσεις στο χώρο 
αυτό εξακολουθούν και κινούνται γύρω από το εποικοδόμημα λό-
γω αδυναμίας της πολιτικής δουλειάς. Μέχρι σήμερα οι έμποροι 
«προτιμούσαν» την απουσία περίθαλψης (ασφαλιστικής κάλυψης) 
από την ένταξή τους στο ΙΚΑ.

Τώρα διαφαίνονται οι τάσεις επίλυσης του προβλήματος με 
προγραμματική σύμβαση με το Ε.Σ.Υ.

Νεολαία
α) Και εδώ το Ε.Σ.Υ. λειτουργεί κυρίως ιδεολογικά παρά στην 

κοινωνική βάση.
Η δωρεάν ιατροφαρμακευτική περίθαλψη βοήθησε σε μια αρ-

χική κοινωνική συσσώρευση που δεν είχε όμως συνέχεια.
Η σχολική ιατρική παραμένει ελλιπέστατη, οι συμβουλευτικοί 

σταθμοί ανύπαρκτοι. Τα ναρκωτικά αποτελούν σημαντική διαφαι­
νόμενη απειλή. Η ψυχική υγεία μόλις αρχίζει να λειτουργεί προ-
ληπτικά μπροστά στα σημαντικά αδιέξοδα των νέων ανθρώπων. 
Η εκστρατεία για τα ναρκωτικά, η στροφή στον αθλητισμό, μια 
χάραξη διατροφικής πολιτικής, ο οικογενειακός προγραμματι-
σμός, η κοινωνική ιατρική κ.λπ. αποτελούν μια αναγκαία προο-
πτική όχι όμως και ικανή.

Η προσπάθεια στο χώρο της νεολαίας θα ευοδωθεί ταυτόχρο-



68 ΓΙΩΡΓΟΣ ΓΕΝΝΗΜΑΤΑΣ

να με την έμφαση αντιμετώπισης των κοινωνικών προβλημάτων 
(απασχόληση, ανασφάλεια, ελεύθερος χρόνος, πολιτισμός, παι-
δεία, ξένα πρότυπα, νέες αξίες κ.λπ.).

β) Ιδιαίτερη σημασία αποκτά μια αντίφαση στο χώρο της σπου-
δάζουσας νεολαίας των ιατρικών και υγειονομικών επαγγελμά-
των (ΑΕΙ – ΤΕΙ).

Θα περίμενε κανείς το σπουδαστικό και φοιτητικό κίνημα να 
αποτελεί το μεγαλύτερο όπλο του Ε.Σ.Υ.

Δεν υπάρχει καμιά αμφιβολία ότι το Ε.Σ.Υ. είναι η μόνη λύση 
για τους αυριανούς λειτουργούς της Υγείας. Στη Δυτική Ευρώπη, 
σε κάθε χώρα υπάρχουν χιλιάδες άνεργοι γιατροί κ.λπ. Ακόμα 
και στις σοσιαλιστικές χώρες η λίστα αναμονής για απασχόληση 
είναι μεγάλη.

Μια ισχυρή κομματικοποίηση μέχρι κάποια φάση και οι συνε-
χιζόμενες αδυναμίες στην προπτυχιακή εκπαίδευση έχουν απο-
δυναμώσει τους στόχους του φοιτητικού κινήματος στο χώρο της 
Υγείας.

Υπάρχουν όμως όλες οι δυνατότητες. Με σωστή δουλειά μπο-
ρεί το φοιτητικό κίνημα να μπει στην πρωτοπορία του αγώνα για 
το Ε.Σ.Υ.

Γυναίκες
Τόσο το γυναικείο κίνημα όσο και ατομικά η γυναίκα είναι ήδη 

ένας υπολογίσιμος συντελεστής που στηρίζει τις αλλαγές στην 
Υγεία και γενικότερα στην Πρόνοια.

Ευαισθητοποιημένες οι γυναίκες λόγω της γνωστής τριπλής 
καταπίεσης «βλέπουν» αμέσως και με διορατικότητα κάθε αλλα-
γή που χτυπά τις κοινωνικές ανισότητες.

Οι αλλαγές στο χώρο του οικογενειακού προγραμματισμού, 
στην προστασία της μητρότητας και του παιδιού, της προστασίας 
της υγείας της γυναίκας, των αμβλώσεων, των ΚΑΠΗ κ.λπ. έχουν 
συνεγείρει τη γυναίκα.

Μπορεί να περιμένει με μεγαλύτερη υπομονή και κυρίως προ-
σπαθεί και ελπίζει.

Η συνέχεια και η συνέπεια της πολιτικής μας στο χώρο αυτό εί­
ναι αρκετές.



Βʹ ΠΕΡΙΟΔΟΣ: 1984-1987 69

Ευπαθείς ομάδες του πληθυσμού
Δε χρειάζεται να αναφερθούμε στις ομάδες αυτές, όπου και μό-

νο η απόφαση για τη μη αποκοπή ή τη δυναμική κοινωνική επανέ-
νταξη έχει κινητοποιήσει τα άτομα με ειδικές ανάγκες. Παλεύουν 
τώρα για να προσφέρουν οι ίδιοι στην παραγωγική διαδικασία.

Η Τ.Α. και η λειτουργία της κοινωνικοποίησης στο χώρο της Υγεί­
ας και της Πρόνοιας

Ο προνομιακός για την πολιτική μας χώρος της Τ.Α. στάθηκε 
πάντα υπέρμαχος των αλλαγών στην Υγεία και στην Πρόνοια.

Από δικές μας όμως ταλαντεύσεις και έλλειψη επαρκούς δια-
φώτισης για τη σημασία της κοινωνικοποίησης στο χώρο της Υγεί-
ας δημιουργήθηκαν συγχύσεις.

Η ειδική συνδιάσκεψη για την Τ.Α. και το Ε.Σ.Υ. ξεκαθάρισε 
τα πράγματα, έδωσε προοπτική διευρύνοντας το ρόλο της Τ.Α. 
στην πορεία ανάπτυξης του Ε.Σ.Υ. και του μετασχηματισμού του 
Κράτους Πρόνοιας στα πλαίσια μιας αποκεντρωμένης δημοκρα-
τικής Πολιτείας και μιας κοινωνίας αλληλεγγύης.

Τα βήματα, που πρέπει να προσεχθούν ως προς την Π.Φ.Υ., 
αποτελούν ένα ιδιαίτερο κεφάλαιο για προγραμματισμό.

Η κοινωνικοποίηση πάντως, που εφαρμόστηκε πρωτοποριακά 
στο χώρο της Υγείας, ίσως λόγω του σχήματος, ίσως λόγω υποκει-
μενικών αδυναμιών, δεν απέδωσε τα αναμενόμενα. Χρειάζονται 
εμπνευσμένες πρωτοβουλίες, λειτουργίες των εκπροσώπων της 
Τ.Α. όχι ως αντιπροσώπων ξεκομμένων από τους κατοίκους αλλά 
ως δρώντων τόσο μέσα στις μονάδες υγείας όσο και μέσα στο λαό 
και στα αποκεντρωμένα όργανα ή και σε χώρους ζωής, μόρφω-
σης και δουλειάς (συνοικιακά συμβούλια, λαϊκές συνελεύσεις, 
σχολεία, χώροι δουλειάς, ΕΣΑ, Σ.Τ.Ε., Σ.Υ. Παιδείας κ.λπ.).

Απαιτείται επίσης ριζική αναβάθμιση του ΚΕΣΥ, στα πλαίσια 
όμως της στρατηγικής του λειτουργίας ως οργάνου λαϊκής εκπρο-
σώπησης και παρέμβασης κύρια όσον αφορά το Δημοκρατικό 
Προγραμματισμό και όχι ως δεύτερης βαθμίδας ή βαθμού γρα-
φειοκρατικής διοίκησης. Η λειτουργία των ΠΕΣΥ πρέπει να γίνει 
με βάση τα προηγούμενα χαρακτηριστικά και όχι ως υποκατάστα-
ση της περιφερειακής διοίκησης.

Η εναρμόνιση της ανάπτυξης του Ε.Σ.Υ. με την υλοποίηση των 



70 ΓΙΩΡΓΟΣ ΓΕΝΝΗΜΑΤΑΣ

βασικών νόμων για την Τ.Α., και ιδιαίτερα τον τελευταίο, απαιτεί 
συστηματική δουλειά και τεκμηρίωση και κυρίως προσεκτικά βή-
ματα.

IV. Η οικονομική και αναπτυξιακή σκοπιά

Η Συνδιάσκεψη των Υπουργών του Συμβουλίου της Ευρώπης 
στην Αθήνα έδωσε την απάντηση που πρέπει στο δίλημμα «αν σε 
περιόδους οικονομικής κρίσης απαιτείται μείωση του Κράτους 
Πρόνοιας ή όχι».

Η απάντηση ήταν κατηγορηματική.

•  Όχι μείωση, γιατί, αντίθετα, σ’ αυτές τις περιόδους οι λαϊ-
κές τάξεις και ειδικότερα οι ευπαθείς ομάδες υφίστανται τις 
οδυνηρότερες συνέπειες.

•  Τώρα απαιτείται περισσότερο παρά ποτέ η ανάπτυξη της 
Κοινωνικής Αλληλεγγύης.

•  Ναι στην κοινωνική κατανάλωση, όχι στη δημόσια σπατάλη, 
περιορισμός της ατομικής κατανάλωσης.

• Σαφείς οικονομικές προτεραιότητες.
•  Έμφαση στον αναπτυξιακό τομέα ώστε να μειωθούν οι επι-

βαρύνσεις στο ισοζύγιο και να συνδυαστεί η καταπολέμηση 
της ανεργίας με τις επενδύσεις στην ιατροφαρμακευτική πε-
ρίθαλψη.

•  Έμφαση στην πρόληψη και γενικότερα στην Π.Φ. Υγείας για 
να μειωθούν οι δαπάνες περίθαλψης.

• Πάταξη της Πολυφαρμακίας.
• Κίνητρα παραγωγικότητας των λειτουργών της Υγείας.
•  Έμφαση στην εκπαίδευση, γιατί εξοικονομούμε τελικά πό-

ρους ιδιαίτερα για την πλήρη αξιοποίηση της πανάκριβης 
Βιοϊατρικής Τεχνολογίας.

•  Δημιουργία πιστωτικού­αναπτυξιακού φορέα που θα διαχω-
ρίζει τον κοινωνικό προϋπολογισμό, ρύθμιση των οικονομι-
κών ελλειμμάτων του ΙΚΑ και των διαφόρων χρεών.

Για όλα αυτά υπάρχει πλήρης μελέτη, αλλά και εξειδικευμένη με-



Βʹ ΠΕΡΙΟΔΟΣ: 1984-1987 71

λέτη για το Φάρμακο, το Εθνικό Συνταγολόγιο, την προοπτική της 
λίστας, τα αναλώσιμα, την πορεία του ΕΟΦ, της Ε.Φ., της Κ.Φ., της 
ΒΙΟΕΛΛΑΣ κ.λπ.

V. Η οργανωτική προσπάθεια – Η λειτουργική απόδοση

α) Το ποιοτικό στοιχείο

Τα βήματα εμφανίζονται στο κείμενο για την υλοποίηση του 
προγραμματισμού.

Αιχμές, πάντως, της οργανωτικής προσπάθειας αποτελούν:
1) Η μελέτη για τον ΕΦΥ.
2) Η μελέτη και προώθηση της Π.Φ.Υ.
(Κ.Υ. αστικά κέντρα, εξεταστήρια στα χωριά κ.λπ.). 
3) Η επείγουσα ιατρική (ΕΚΑΒ, ΚΑΒ).
4) Η λειτουργία τομέων, επιστημονικών επιτροπών, συγκρο-

τημάτων, υγειονομικών περιφερειών, η υλοποίηση των οργανι-
σμών των νοσοκομείων για τη δευτεροβάθμια περίθαλψη.

5) Η πλήρης ανάπτυξη της τριτοβάθμιας σε συνδυασμό με την 
παιδεία, την εκπαίδευση, τις ειδικότητες, την έρευνα.

• Πανεπιστημιακά Νοσοκομεία του Ε.Σ.Υ.
• Ειδικά Κέντρα (Καρδιοχειρουργικό, Ογκολογικό κ.λπ.).
• Βιοϊατρική Τεχνολογία.
•  Μετεκπαίδευση – Ειδικότητες – Εξειδίκευση – Υπερειδί-

κευση.
• Εθνικό Κέντρο Ερευνών Υγείας.

6) Ειδικό Πρόγραμμα Ψυχικής Υγείας.
7) Ειδικό Πρόγραμμα για την Επανένταξη­Αποθεραπεία.
8) Ειδικό πρόγραμμα για την προστασία της Υγείας (διατρο-

φική πολιτική, ραδιενέργεια, κάπνισμα, επιδημιολογικές έρευνες 
κ.λπ.).

9) Σχολική υγιεινή – Κ.Υ.
10) Ενδονοσοκομειακές λοιμώξεις.
11) Αναβάθμιση Υγειονομικής Σχολής.



72 ΓΙΩΡΓΟΣ ΓΕΝΝΗΜΑΤΑΣ

12) Εργαστήρια – Χειρουργεία – Ε.Τ.
13) Ειδικές συσκέψεις κατά τομέα ή ειδικά προβλήματα

• Ορθοπεδικά.
• Εκπαιδευτικά.
• Μονάδες (Μ.Ε.Θ. – Βραχ. Νοσηλείας).
• Μονάδες χρόνιων παθήσεων.
• Παιδιατρικά.

14) Πληροφοριακό Σύστημα Υγείας.
15) Ειδικό πρόγραμμα καταπολέμησης ναρκωτικών.

β) Το ποσοτικό στοιχείο

Τα ποσοτικά στοιχεία, που αφορούν στις δυνατότητες άρσης 
των περιοριστικών παραγόντων, χωρίς να είναι ακόμα ικανοποι-
ητικά, εκτιμάται ότι βρίσκονται σε καλή πορεία και πάντως πολύ 
καλύτερα από το αναμενόμενο.

1) Ως προς τη στελέχωση

• Στο ιατρικό προσωπικό δεν υπάρχει κανένα πρόβλημα σε 
Αθήνα, Πειραιά, Θεσσαλονίκη και στο μεγαλύτερο μέρος της Βό-
ρειας Ελλάδας.

Υπάρχουν σημαντικά προβλήματα σε ορισμένες ειδικότητες 
(ακτινολόγοι, αναισθησιολόγοι, καρδιολόγοι, ΩΡΛ κ.λπ.) σε ορι-
σμένα Νομαρχιακά Νοσοκομεία.

Τα μικρά επαρχιακά νοσοκομεία αντιμετωπίζουν φυσικά με-
γαλύτερα προβλήματα όπως αναμενόταν.

Το σταμάτημα των προκηρύξεων σε Αττική και Θεσσαλονίκη 
(όπου έχουμε πάνω από 100% κάλυψη) μαζί με τα κίνητρα δεν 
αφήνουν αμφιβολίες για την αναμενόμενη βελτίωση της κατάστα-
σης.

• Στα Κ.Υ. η καθυστέρηση ήταν θέμα αναγκαιότητας. Η πο­
ρεία είναι ικανοποιητική παρόλο που ο ποσοτικός σχεδιασμός 
ήταν υπερπολυτελής (τόσο ο αριθμός των Κέντρων Υγείας όσο 
και ο αριθμός των γιατρών και του λοιπού προσωπικού που σχε-
διάστηκε –και πάλι πολυτελώς– για πλήρη ανάπτυξη του Ε.Σ.Υ.). 



Βʹ ΠΕΡΙΟΔΟΣ: 1984-1987 73

Λειτουργούν ήδη 23 Κ.Υ. και συνεχώς αρχίζει λειτουργία νέων 
Κ.Υ.

• Η συστέγαση των Πολυιατρείων του ΙΚΑ που λειτουργούσαν 
στην έδρα των Κ.Υ. είναι επιβεβλημένη και προχωρεί. Το ίδιο, 
σύμφωνα με το Ν. 1397, προχωρεί η συγχώνευση των Υ.Σ. και των 
Αγροτικών Ιατρείων της έδρας μαζί με την ένταξη των μονίμων 
γιατρών του ΙΚΑ και των μονίμων αγροτικών γιατρών.

• Μειώσαμε στο ήμισυ το λοιπό προσωπικό γιατί αλλιώς θα 
είχαμε σπατάλες.

• Στο νοσηλευτικό προσωπικό. Είχαμε ριζική βελτίωση χωρίς 
ακόμα να έχουμε λύσει το πρόβλημα. Προχωρεί η συνεχής ίδρυ-
ση νέων σχολών. Υπάρχει εδώ και ένα χρόνο τεράστια προσέλευ-
ση στις σχολές διετούς φοίτησης και σημαντική στα ΤΕΙ.

• Ειδική στελέχωση απαιτείται και προδιαγράφεται για την 
Επείγουσα Ιατρική, τα ειδικά κέντρα, τις μονάδες κ.λπ. Τα ποσο-
τικά στοιχεία καταγράφονται σε πίνακες.

2) Ως προς την υποδομή

• Ο εξοπλισμός προχωρεί πολύ ικανοποιητικά.
• Οι κτιριακές εγκαταστάσεις καθυστερούν στα νοσοκομεία, 

αλλά γίνεται σημαντική προσπάθεια κυρίως στις επεκτάσεις ειδι-
κών μονάδων, χειρουργείων, εργαστηρίων κ.λπ. Η εικόνα όμως 
έχει ριζικά μεταβληθεί.

Υπάρχουν μερικοί πίνακες και θα υπάρξουν και λεπτομερή στοι-
χεία για κενά, ελλείψεις, αδυναμίες. Τα ποσοτικά στοιχεία μετα-
βάλλονται καθημερινά.

Αυτό που έχει σημασία είναι ο ρυθμός και οι προοπτικές με-
ταβολής. Χωρίς να αγνοηθούν τα ποσοτικά στοιχεία που για ορι-
σμένες περιπτώσεις είναι καθοριστικά (Αιγαίο, ακριτικές περιο-
χές κ.λπ.), το βάρος πρέπει και έχει ήδη δοθεί στα ποιοτικά χα-
ρακτηριστικά. Είμαστε σε θέση για ένα νέο ποιοτικό άλμα που θα 
κατοχυρώσει την πορεία, θα κάμψει τις όποιες αντιδράσεις και 
θα άρει γρηγορότερα τους περιοριστικούς παράγοντες.

Πρέπει, φυσικά, να απαντήσουμε σε ορισμένα ερωτήματα που 
απασχολούν όλους μας.



74 ΓΙΩΡΓΟΣ ΓΕΝΝΗΜΑΤΑΣ

Κάποια κωδικοποίηση έχει γίνει στη μελέτη για την Π.Φ.Υ., 
που όμως επεκτείνεται στο σύνολο του Ε.Σ.Υ., του ΕΦΥ.

Ο βασικός γνώμονας των απαντήσεων πρέπει να είναι πάνω 
απ’ όλα η προστασία του θεσμού και η πλήρης ενίσχυσή του με 
όπλα και εφόδια για την προώθησή του.

Κατά τη γνώμη μου τρία πράγματα είναι αναγκαία:

• αισιοδοξία
• επαγρύπνηση
• σκληρή δουλειά.

Αδημοσίευτο κείμενο – Αύγουστος 1986.



Βʹ ΠΕΡΙΟΔΟΣ: 1984-1987 75

ΓΙΑ ΤΟ Ε.Σ.Υ.

Όταν πρόκειται για το υπέρτατο αγαθό, την υγεία του ανθρώπου, 
δεν αρκούν οι συγκρίσεις, οι βελτιώσεις και τα άλματα που έγιναν 
σ’ αυτό το χώρο για να κερδίσεις μια μάχη στη Βουλή. Απαιτείται 
με αίσθημα ευθύνης να δώσουμε τις προοπτικές, να εντοπίσουμε 
τα προβλήματα, να προδιαγράψουμε τις βελτιώσεις που θα κατο-
χυρώσουν την ολοκλήρωση και πλήρη ανάπτυξη του Ε.Σ.Υ.

Το Ε.Σ.Υ. θα έπρεπε να είναι ένα ζήτημα που όχι απλώς δε διχά-
ζει, αλλά ενώνει.

Είναι λυπηρό, αλλά είναι αληθινό όμως, ότι ο πιο ευαίσθητος 
χώρος για τον άνθρωπο αποτελούσε και αποτελεί πεδίο σύγκρου-
σης δύο διαφορετικών αντιλήψεων.

– Η αντίληψη των εκφραστών της άρχουσας τάξης αγνοούσε 
και αδιαφορούσε για την υγεία, και όχι μόνο επέτρεπε, αλλά ευ-
νοούσε την εμπορευματοποίηση της περίθαλψης.

– Η άλλη που επεδίωκε και προσπαθεί με πάθος να εφαρμό-
σει:

•  Κατάργηση της εμπορευματοποίησης με ενιαίους κανόνες 
και εθνικούς πόρους για την περίθαλψη.

•  Προτεραιότητα στην πρόληψη και στην πρωτοβάθμια φρο-
ντίδα υγείας.

•  Εναρμόνιση των διαφόρων βαθμίδων φροντίδας και περί-
θαλψης.

•  Ισότιμη και υψηλής ποιότητας παροχή υπηρεσιών, φροντί-
δας και περίθαλψης.



76 ΓΙΩΡΓΟΣ ΓΕΝΝΗΜΑΤΑΣ

Δε χωρεί λοιπόν σύγκριση.
Από τη μια μεριά είχαμε ένα άθλιο καθεστώς εμπορευματο-

ποίησης, ανυπαρξίας υποδομής και συστήματος, ενώ τώρα έχου-
με ένα σύστημα που αναιρεί βήμα με βήμα την αθλιότητα και που 
φυσικά έχει προβλήματα.

Είχαμε και έχουμε να αντιμετωπίσουμε την άρση των περιορι­
στικών παραγόντων που μας κληρονόμησε το απαράδεκτο καθε-
στώς, ενώ ταυτόχρονα πρέπει να υπερνικήσουμε τα εμπόδια που πά-
ντα εμφανίζονται, όταν οι ριζικές κοινωνικές αλλαγές συγκρούο-
νται με κατεστημένες δομές ή θίγουν δημιουργημένα συμφέροντα.

Ποιοι ήταν οι περιοριστικοί παράγοντες

– Αχούρια, που ονομάζονταν νοσοκομεία (δευτεροβάθμιας 
περίθαλψης)

– Μηδενική πρωτοβάθμια φροντίδα (πρόληψη κ.λπ.)
Ούτε ένα Κέντρο Υγείας.
Αποθήκες που έπαιξαν ρόλο εξωτερικών ιατρείων, που με τη 

σειρά τους, με τις γνωστές ουρές, υποκαθιστούσαν την πρωτοβάθ-
μια περίθαλψη.

– Μηδενική υποδομή τριτοβάθμιας περίθαλψης, δηλαδή σύν-
δεση περίθαλψης και πανεπιστημιακής εκπαίδευσης. Ελλιπής 
προπτυχιακή εκπαίδευση, μηδενική μεταπτυχιακή, ελλιπής εξει-
δίκευση και διά βίου εκπαίδευση στελεχών υγείας.

– Συγκέντρωση της όποιας υποδομής και πολυάριθμων για-
τρών στην Αθήνα. Ανυπαρξία υποδομής και μεγάλες ελλείψεις 
γιατρών στην επαρχία.

– Τεράστιες ελλείψεις νοσηλευτών, τεχνολόγων, χειριστών.
Μηδενική παρουσία ειδικευμένων νοσηλευτών.
– Ανυπαρξία Βιοϊατρικής Τεχνολογίας και εξειδικευμένων 

χειριστών.
– Παντελής έλλειψη σύγχρονων ειδικοτήτων (Κοινωνική Ια-

τρική, Ιατρική Εργασίας, Γενικών Γιατρών, Γναθοχειρουργών, 
Ορθοδοντικής κ.λπ.).

Μεγάλη έλλειψη σημαντικών ειδικοτήτων, όπως αναισθησιο-
λόγων, νευροχειρουργών, καρδιοχειρουργών κ.λπ.



Βʹ ΠΕΡΙΟΔΟΣ: 1984-1987 77

– Ανυπαρξία οπλοστάσιου απέναντι στις ενδονοσοκομειακές 
λοιμώξεις που θέριζαν καθημερινά όλα τα νοσοκομεία της χώρας.

– Απουσία επιστημονικής καθοδήγησης των Υπηρεσιών Υγεί-
ας, ανυπαρξία συμμετοχής του λαού και των φορέων, κανένας 
σχεδιασμός.

Ούτε λόγος για προγραμματισμό.
– Ανυπαρξία ειδικών Κέντρων.
– Απουσία ειδικών μονάδων και σύγχρονων επιστημονικών 

τμημάτων.
– Ανυπαρξία Επείγουσας Ιατρικής.

Τι κάναμε

– Χτίστηκαν και λειτουργούν στο κέντρο και στην περιφέρεια 
σύγχρονες νέες πτέρυγες.

Οι θάλαμοι-στρατώνες των 50 και 25 κρεβατιών άλλαξαν σε 
δωμάτια μέχρι 4 κρεβάτια.

– Προγραμματίστηκαν, μελετήθηκαν και κατασκευάστηκαν 
περίπου 150 υπερσύγχρονα Κέντρα Υγείας.

Ήδη λειτουργούν περίπου 120 Κέντρα Υγείας.
– Τα εξωτερικά ιατρεία στο σύνολό τους επανακατασκευάστη-

καν και λειτουργούν με τις πιο σύγχρονες μεθόδους. Συνδέθηκαν 
με νέα εργαστήρια και χειρουργεία.

Χωρίστηκαν σε τακτικά και έκτακτα, όπως γίνεται σε όλο τον 
πολιτισμένο κόσμο. 

Η προσυνεννόηση και ο επανέλεγχος πήραν τη θέση της ου-
ράς και της αδιαφορίας.

– Τέλειωσαν και πρόκειται να λειτουργήσουν σύντομα τρία με-
γάλα πανεπιστημιακά συγκροτήματα του Ε.Σ.Υ. στην Πάτρα, στο 
Ηράκλειο και στα Γιάννενα και υπερηφανευόμαστε ότι αποτε-
λούν τα πιο σύγχρονα συγκροτήματα της Ευρώπης.

– Πολλαπλασιάστηκαν οι γιατροί στην επαρχία και αυξήθη-
καν λογικά στην Αθήνα και τη Θεσσαλονίκη. Γιατροί πλήρους και 
αποκλειστικής απασχόλησης.

– Δημιουργήθηκαν τα ΤΕΙ και ταυτόχρονα ιδρύθηκαν 11 νέες 
σχολές νοσηλευτών, ενώ πολλαπλασιάστηκαν οι εκπαιδευόμενοι 



78 ΓΙΩΡΓΟΣ ΓΕΝΝΗΜΑΤΑΣ

και οι αποφοιτήσαντες στις υπάρχουσες σχολές. Καθιερώθηκαν 
οι ειδικότητες και αναβαθμίστηκε ο ρόλος του νοσηλευτικού προ-
σωπικού.

– Η Βιοϊατρική Τεχνολογία είναι ήδη κατάκτηση για τη χώρα 
μας.

Ο νέος εξοπλισμός τώρα είναι ο πιο σύγχρονος στην Ευρώπη, 
γιατί αναγκαστήκαμε να τον φέρουμε τα τελευταία πέντε χρόνια.

– Θεσμοθετήσαμε τον έλεγχο της Βιοϊατρικής Τεχνολογίας και 
προγραμματίσαμε σχολές ειδικών στελεχών.

– Καθιερώσαμε όλες τις νέες σύγχρονες ειδικότητες ή αυτές 
που έλειπαν στον τόπο μας.

Για παράδειγμα, το 1802 στη Γερμανία –πριν από 186 χρόνια– 
είχε ιδρυθεί έδρα Κοινωνικής Ιατρικής στο Βερολίνο.

Χρειάστηκε να έρθουμε εμείς για να καθιερώσουμε την Κοι-
νωνική Ιατρική.

– Καθιερώσαμε κίνητρα για τις ειδικότητες που έλειπαν από 
τη χώρα μας –ΟΧΙ από το Ε.Σ.Υ.–, όπως τους αναισθησιολόγους 
και άλλους.

– Μελετήσαμε, θεσμοθετήσαμε και εφαρμόσαμε ένα αποτελε-
σματικό οπλοστάσιο για την αναχαίτιση των ενδονοσοκομειακών 
λοιμώξεων. Η προστασία της Υγείας δεν είναι πια terra incognita 
για την Ελλάδα.

Μελετήσαμε και προωθούμε επιδημιολογικές έρευνες. Προ-
σπαθούμε να ολοκληρώσουμε μελέτες για Ελληνική Διατροφική 
Πολιτική.

– Καθιερώσαμε το Κεντρικό Συμβούλιο Υγείας που κατοχυ-
ρώνει το σχεδιασμό, τον προγραμματισμό, τη συμμετοχή, τη λαϊ-
κή εκπροσώπηση και τον κοινωνικό έλεγχο.

Θεσμοθετήσαμε το ΕΘΝΙΚΟ ΚΕΝΤΡΟ ΕΡΕΥΝΩΝ ΥΓΕΙΑΣ για 
τη σύνδεση ΑΕΙ – ΕΡΕΥΝΑΣ και ΝΟΣΟΚΟΜΕΙΩΝ.

– Ειδικές μονάδες (εντατικής, αυξημένης φροντίδας, χρόνιας 
νοσηλείας, μακράς νοσηλείας κ.λπ.) ή τα νέα επιστημονικά τμή-
ματα δημιουργούνται μέρα με τη μέρα στο κέντρο και στην περι-
φέρεια.

– Καθιερώσαμε το ΕΚΑΒ σε πανελλήνια κλίμακα και πολλα-
πλασιάσαμε το στόλο των ασθενοφόρων και τις ειδικές μονάδες.

Θα μπορούσα επί ώρες να αναλύω το Σύστημα με παραπέρα  



Βʹ ΠΕΡΙΟΔΟΣ: 1984-1987 79

απολογισμούς, με αριθμητικά στοιχεία και συντριπτικές συγκρίσεις. 
Θα το πράξουν –με μέτρο για να μη σας κουράσουν– οι αρμόδιοι.

Υπάρχει, βεβαίως, το ερώτημα:
Αυτές οι κατευθύνσεις και οι προσπάθειες δίνουν σήμερα μια 

ιδανική εικόνα λειτουργίας;
Η απάντηση βεβαίως είναι όχι.
Πρώτον: Γιατί αυτό δε γίνεται σε τέσσερα χρόνια από την ώρα 

που ξεκίνησε η προσπάθεια.
Δέκα με είκοσι χρόνια χρειάστηκαν η Σουηδία, η Μεγάλη Βρε-

τανία, ο Καναδάς, η Ουγγαρία, η Φιλανδία.
Δεύτερον: Γιατί η ανακατασκευή των νοσοκομείων γίνεται με 

τα νοσοκομεία εν λειτουργία. Γιατί χρειάζονται τεχνικές μελέτες 
και κατασκευές που θέλουν χρήμα και χρόνο. Το χρήμα είναι θέ-
μα επιλογής και έγινε. Ο χρόνος είναι απαραίτητος για να γίνουν 
τα αχούρια ανθρώπινες μονάδες.

Καμιά φορά δημοσιεύονται διάφορες φωτογραφίες κακής έως 
άθλιας εικόνας π.χ. μαγειρείων. Είναι πράγματι ακόμα μερικά κα-
τάλοιπα του παρελθόντος που δεν προλάβαμε να τα εξαλείψουμε.

Και έρχονται οι θύτες να γίνουν δικαστές.
Τρίτον: Οι περιοριστικοί παράγοντες δεν αναιρούνται μέσα 

σε τέσσερα χρόνια.
Η λυσσαλέα αντίδραση δυσκόλεψε τα πράγματα.
Τέταρτον: Υπάρχουν ασφαλώς και δικές μας αδυναμίες. Και 

ταλαντεύσεις υπήρξαν και ο σχεδιασμός δεν ήταν και δεν μπο-
ρούσε να είναι τέλειος.

Ποια είναι σήμερα τα προβλήματα

– Η εμπορευματοποίηση που εξαλείφθηκε στην επαρχία δεν 
πατάχθηκε ακόμα στην Αθήνα ή στη Θεσσαλονίκη.

Ασφαλώς και υπάρχει ακόμα το φακελάκι, καμιά φορά και το 
ιδιωτικό παράνομο ιατρείο.

Η μεγάλη πλειοψηφία των γιατρών ασκεί με ιεραποστολικό 
ρόλο το καθήκον της.

Υπάρχει ασφαλώς μια μειοψηφία που καταστρατηγεί το νόμο, 
εκβιάζει ασθενείς και παραβιάζει τον όρκο του Ιπποκράτη.



80 ΓΙΩΡΓΟΣ ΓΕΝΝΗΜΑΤΑΣ

– Το Ε.Σ.Υ. δεν έγινε για τους γιατρούς αλλά για το λαό. Χω-
ρίς τη συναίνεση όμως των λειτουργών της Υγείας δεν μπορεί να 
προχωρήσει. Η συναίνεση των γιατρών του Ε.Σ.Υ. έχει διαφανεί 
κυρίως από τον τρόπο δουλειάς τους και την πίστη τους.

Διαπρεπείς γιατροί προτίμησαν την επιστημονική εξέλιξη, μέ-
σω του Ε.Σ.Υ. και των τεχνολογικών δυνατοτήτων, από το κυνήγι 
του κέρδους στις μεγάλες κλινικές.

Υπάρχει όμως πολλές φορές ισοπέδωση της επιστημονικής αλ-
λά και της ποσοτικής προσφοράς του γιατρού και της ομάδας. 
Υπάρχουν ακόμα οι διαφορετικές ταχύτητες στους πανεπιστη-
μιακούς και στρατιωτικούς γιατρούς.

– Υπάρχουν σημαντικά προβλήματα στην προπτυχιακή εκπαί-
δευση και εξακολουθούν οι μεγάλες ελλείψεις έως απουσία και 
μεταπτυχιακών σπουδών.

– Η επιστημονική καθοδήγηση του Ε.Σ.Υ. παρουσιάζει ελλεί-
ψεις.

– Εξακολουθούν να υπάρχουν ελλείψεις σε εξειδικευμένο νο-
σηλευτικό και τεχνολογικό δυναμικό.

– Υπάρχουν ακόμα προβλήματα αποκέντρωσης του προγραμ-
ματισμού. Παρουσιάζονται δυσλειτουργίες στο θεσμό της κοινω-
νικοποίησης και της συμμετοχής.

– Εξακολουθούν να υπάρχουν προβλήματα συντονισμού τομέ-
ων, νοσοκομείων και ιδιαίτερα της σύνδεσης και εναρμόνισης της 
πρωτοβάθμιας φροντίδας στα αστικά κέντρα.

– Υπάρχουν, όπως και σε όλη την Ευρώπη, προβλήματα στις 
λίστες αναμονής, που πάντως είναι από τις μικρότερες σε όλο τον 
κόσμο.

– Η αποδοτικότητα δαπανών Υγείας (λειτουργίας και επενδύ-
σεων) που αυξήθηκαν σημαντικά πρέπει να βελτιωθεί.

– Έχουν επισημανθεί τριβές από όχι αρμόζουσα συμπεριφο-
ρά απέναντι στον ασθενή.

Ποιες είναι οι προοπτικές

Οι βασικές βελτιώσεις που πρέπει να κάνουμε και έχουν άλλω-
στε ή θεσμοθετηθεί ή μελετηθεί ήδη από το 1986, οπότε βγήκαν 



Βʹ ΠΕΡΙΟΔΟΣ: 1984-1987 81

και τα πρώτα συμπεράσματα, κινούνται στις ακόλουθες κατευθύν-
σεις:

– Καθιέρωση πρόσθετων ποιοτικών και ποσοτικών κινήτρων 
για τους λειτουργούς της Υγείας σε επίπεδο μονάδας, για την αύ-
ξηση της αποδοτικότητας των νοσοκομείων και των μονάδων πρω-
τοβάθμιας φροντίδας.

– Εκπόνηση των Π.Δ. που προβλέπονται από το νόμο-πλαίσιο 
για την Παιδεία σε συνδυασμό με την προηγούμενη κατεύθυνση, 
για τους πανεπιστημιακούς γιατρούς.

Εναρμόνιση των εργασιακών σχέσεων των στρατιωτικών για-
τρών με τους γιατρούς του Ε.Σ.Υ.

– Βελτίωση των συνθηκών εργασίας του ιατρικού, νοσηλευτι-
κού και λοιπού δυναμικού.

– Αυστηρή κίνηση των πειθαρχικών διαδικασιών για την πάτα-
ξη της όποιας παράβασης υπολειμμάτων εμπορευματοποίησης.

– Εκστρατεία διαφώτισης των πολιτών για τα δικαιώματά 
τους.

Καθιέρωση σε κάθε νοσοκομείο γραφείων σχέσεων Κράτους-
Πολίτη.

– Άμεση συνέχιση του διαλόγου υπουργείων Παιδείας, Υγεί-
ας και ΑΕΙ (Σχολές Υγείας) και ΤΕΙ για την αναβάθμιση του πε-
ριεχομένου σπουδών.

– Υλοποίηση του θεσμοθετημένου Εθνικού Ινστιτούτου Ερευ-
νών Υγείας με σύνδεσή του με ΑΕΙ, νοσοκομεία και τα μεγάλα 
Κέντρα (Ογκολογικά, Καρδιοχειρουργικά κ.λπ.) που βρίσκονται 
σε εξέλιξη.

– Έμφαση στην έρευνα και υλοποίηση των μεταπτυχιακών 
σπουδών.

– Δημιουργία και νέων σχολών νοσηλευτικού προσωπικού και 
επιτάχυνση της υλοποίησης των ειδικοτήτων του.

– Ειδική επιμόρφωση των εκλεγμένων και μη στελεχών που 
συμμετέχουν στα Δ.Σ. των νοσοκομείων.

Ειδικότερα οι εκπρόσωποι της Τ.Α. πρέπει και μπορούν να 
συνδεθούν με τα όργανα και τους κατοίκους της συνοικίας, του 
διαμερίσματος, της πόλης.

Να προχωρήσει η αποκέντρωση και στις αποφάσεις και στον 
προγραμματισμό.



82 ΓΙΩΡΓΟΣ ΓΕΝΝΗΜΑΤΑΣ

Τα Δ.Σ. ασχολούνται με τη στρατηγική και τα μεγάλα θέματα 
των νοσοκομείων. Η καθημερινή δράση αποτελεί αρμοδιότητα 
της Διεύθυνσης και του συντονιστή.

– Να υλοποιηθεί ο θεσμός του συντονιστή και να υλοποιηθεί 
το πρόγραμμα μετεκπαίδευσής τους.

Να προχωρήσει ο θεσμός των συγκροτημάτων και των τομέων.
Η αξιοποίηση και αναβάθμιση της υποδομής του ΙΚΑ πρέπει 

να συνδεθεί λειτουργικά με την προώθηση της πρωτοβάθμιας 
φροντίδας στα αστικά κέντρα.

– Η βελτίωση του συστήματος των εφημεριών, η επιτάχυνση 
της δημιουργίας μονάδων χρόνιας νοσηλείας σε συνδυασμό με τη 
σωστή λειτουργία των συγκροτημάτων, των ειδικών μονάδων και 
των θαλάμων βραχείας νοσηλείας, ανακουφίζουν τα νοσοκομεία, 
μειώνουν ή αλλού καταργούν την ύπαρξη ράντσων και μειώνουν 
το χρόνο της λίστας αναμονής.

Η συνεχής αναβάθμιση των επαρχιακών νοσοκομείων είναι 
κυρίως η λύση στη συμφόρηση του κέντρου. Όλοι οι δείκτες είναι 
σήμερα ενθαρρυντικοί. Το βάρος πρέπει να πέσει στην πρόληψη 
και στην ξεχωριστή αποθεραπεία και επανένταξη.

– Η ιεράρχηση των δαπανών και η συνέχεια της αντιστροφής 
της σχέσης ατομικής-κοινωνικής κατανάλωσης είναι η λύση στο 
πρόβλημα των δαπανών. Η συνέχιση της πάταξης της πολυφαρ-
μακίας, η επιτάχυνση της παρέμβασης του Εθνικού Οργανισμού 
Φαρμάκων (ΕΟΦ), της Εθνικής Φαρμακοβιομηχανίας (Ε.Φ.) και 
της Κρατικής Φαρμακαποθήκης όπου αυτά εξοικονομούν πόρους 
και προωθούν θέσεις απασχόλησης σε στρατηγικό τομέα, όπως 
είναι το Φάρμακο, ή σε άμεσες ανάγκες, όπως είναι αναλώσιμα 
καθημερινά είδη στα νοσοκομεία.

Μπορεί και πρέπει επίσης να αρχίζουμε να αντιμετωπίζουμε 
το θέμα συμπαραγωγής τμημάτων Βιοϊατρικής Τεχνολογίας.

– Η προστασία της Υγείας, η διαφώτιση, η συνέχιση και έντα-
ση της προσπάθειας για τις επιδημιολογικές έρευνες και την αντι-
μετώπιση των ενδονοσοκομειακών λοιμώξεων αποτελούν ίσως 
τώρα την πρώτη προτεραιότητα.

Η υγιεινή και η ασφάλεια στους χώρους δουλειάς, που ανα-
πτύσσονται με γρήγορους ρυθμούς, συνδυάζονται με μονάδες 
επείγουσας ιατρικής και πρωτοβάθμιας φροντίδας.



Βʹ ΠΕΡΙΟΔΟΣ: 1984-1987 83

– Η σταυροφορία εναντίον της μάστιγας του AIDS, ο αντικαρ-
κινικός αγώνας, η αντιμετώπιση της καρδιοπάθειας βρίσκονται 
σε ικανοποιητικό επίπεδο. Μπορεί και πρέπει να ενταθεί σε συ-
νεργασία με την Παγκόσμια Οργάνωση Υγείας (Π.Ο.Υ.), την ΕΟΚ 
και άλλες χώρες.

– Η ανθρωπιστική παιδεία και ειδικά σεμινάρια πρέπει να κυ-
ριαρχήσουν στην επιμόρφωση του δυναμικού των νοσοκομείων 
ώστε να βελτιωθεί η σχέση ασθενούς και λειτουργών Υγείας ή 
στελέχους περίθαλψης.

Οι ποινές δεν είναι η καλύτερη λύση. Η αυστηρότητα όμως, 
όταν τα κρούσματα συνεχίζονται, είναι αναγκαία. 

Ο ασθενής δεν είναι πελάτης. 
Η παροχή υπηρεσιών Υγείας είναι ύψιστο ανθρώπινο καθήκον.

Υπάρχουν βέβαια και άμεσες προτεραιότητες.

• Η λειτουργία όλων των Κέντρων Υγείας.
• Η λειτουργία των πανεπιστημιακών νοσοκομείων.
• Η βελτίωση της στελέχωσης των επαρχιακών νοσοκομείων.
•  Η σωστή προετοιμασία για την αντιμετώπιση υψηλών κινδύ-

νων που απειλούν την υγεία.
•  Η συνέχιση της βελτίωσης των μονάδων ψυχικής υγείας με 

έμφαση στην αποασυλοποίηση και στην κοινωνική επανέ-
νταξη.

Στο τελευταίο, που όχι μόνο προωθείται, παρά τις συνεχιζόμε-
νες ελλείψεις, έχει συντελεστεί ένα ηράκλειο έργο.

Όσον αφορά τη στελέχωση, είναι μύθος ότι δήθεν το Ε.Σ.Υ. 
δεν έχει γιατρούς και ότι δήθεν ο θεσμός του γιατρού της απο-
κλειστικής απασχόλησης απομάκρυνε γιατρούς ή εμποδίζει τη 
στελέχωση των Κέντρων Υγείας.

Η στελέχωση των νοσοκομείων πριν και μετά το Ε.Σ.Υ. είναι 
η νύχτα με τη μέρα.

Οι γιατροί, όπως είπα, πολλαπλασιάστηκαν, όπως και το έργο 
τους. Τα Κέντρα Υγείας, που παλιά δεν υπήρχαν, έχουν στελέχω-
ση πολύ μεγαλύτερη από όλα τα Κέντρα Υγείας στην Ευρώπη.



84 ΓΙΩΡΓΟΣ ΓΕΝΝΗΜΑΤΑΣ

Σε ελάχιστα πια απομακρυσμένα χωριά, που πράγματι δε στε-
λεχώθηκαν ακόμα, είναι άδικο να υποστηρίζεται ότι εάν δεν 
υπήρχε ο θεσμός θα στελεχώνονταν. Εκεί δεν υπήρχε ούτε καν 
ιδιώτης γιατρός. Άρα οι φήμες είναι εκ του πονηρού.

Στην Αθήνα και τη Θεσσαλονίκη έχουμε καλύψει πολύ πάνω 
από το 100%. Γι’ αυτούς λοιπόν τους γιατρούς πρέπει να κάνουμε 
την άρση του θεσμού πλήρους και αποκλειστικής απασχόλησης;

Και τότε ποιοι θα πήγαιναν στα χωριά και γιατί;
Και όταν οι σημερινοί γιατροί καλύπτουν θέσεις και στο δη-

μόσιο και στον ιδιωτικό τομέα περίθαλψης, τι θα γίνεται με τις 
στρατιές των ανέργων γιατρών που θα έρχονταν;

Τα επιχειρήματα είναι έωλα και σκόπιμα

Η ολοκλήρωση της υποδομής και η άρτια στελέχωση είναι θέμα 
χρόνου και όχι θεσμών.

Εμφανίζονται στη δημοσιότητα περιστατικά παραλείψεων. Ασφα-
λώς και υπάρχουν. Και ο θάνατος δεν έχει νικηθεί και η αμέλεια 
δεν εξαλείφθηκε σε όλο τον κόσμο και οι αιχμές απρόσμενων φαι-
νομένων δε θα σταματήσουν.

Ασφαλώς χρειάζεται μεγαλύτερη εγρήγορση και πρόβλεψη.

Οι δείκτες πάντως του προσδόκιμου επιβίωσης, της βρεφικής θνη-
σιμότητας, της αποτελεσματικότητας των νοσοκομείων κινούνται 
στα καλύτερα επίπεδα από όλη την Ευρώπη και συνεχώς βελτιώ-
νονται.

Αυτό δεν οφείλεται αποκλειστικά στο Ε.Σ.Υ. και στην προσπά-
θεια που κάνουμε. Οφείλεται όμως και σε αυτά.

Ο λαός το γνωρίζει. Με τη σοφία που τον διακρίνει, αγκάλια-
σε το θεσμό και στη νομοθέτησή του και στα δύσκολα πρώτα του 
βήματα. Τίποτα δεν είναι το ίδιο με χτες.

Ασφαλώς αγωνιά, όπως και εμείς.
Γιατί συγκρίνουμε το σήμερα όχι με το άθλιο χτες αλλά με αυ-

τό που θα θέλαμε. Με αυτό που πρέπει να κάνουμε ακόμα.



Βʹ ΠΕΡΙΟΔΟΣ: 1984-1987 85

Ο εκδημοκρατισμός και ο εκσυγχρονισμός κυριαρχούν στον 
κυριότερο θεσμό της Κοινωνικής Πολιτικής –στο Ε.Σ.Υ.– και απο-
τελούν τον ακρογωνιαίο λίθο της στρατηγικής μας. Επιμένουμε 
σταθερά στις θέσεις μας για ένα ΚΡΑΤΟΣ ΠΡΟΝΟΙΑΣ χωρίς ει-
σαγωγικά μέσα σε μια κοινωνία αλληλεγγύης.

Καλώ όλες τις πτέρυγες της Βουλής να αρθούν στο ύψος των ευ-
θυνών και οπωσδήποτε αυτούς που κάνουν πόλεμο φθοράς και 
δυσφήμησης του Ε.Σ.Υ. να αναλογιστούν τις ευθύνες τους και να 
βοηθήσουν με εποικοδομητικές προτάσεις στη μεγάλη αυτή προ-
σπάθεια.

Ο λαός παρακολουθεί τη στάση όλων μας.
Έχει και μνήμη και κρίση.
Διαβεβαιώνω πάντως τον ελληνικό λαό και την Εθνική Αντι-

προσωπία ότι θα συνεχίσουμε το τιτάνιο έργο του Ε.Σ.Υ., βελτιώ-
νοντας καθημερινά τη λειτουργία του, μένοντας σταθεροί στη φι-
λοσοφία και στις αρχές του.

Αδημοσίευτο κείμενο – 1987.



86 ΓΙΩΡΓΟΣ ΓΕΝΝΗΜΑΤΑΣ



Γʹ ΠΕΡΙΟΔΟΣ: 1987-1989 87

Γʹ ΠΕΡΙΟΔΟΣ  
1987-1989



88 ΓΙΩΡΓΟΣ ΓΕΝΝΗΜΑΤΑΣ



Γʹ ΠΕΡΙΟΔΟΣ: 1987-1989 89

«ΠΡΟΣΠΑΘΩ ΝΑ ΓΙΝΩ ΑΡΙΣΤΕΡΟΣ»

Τι είναι επιτέλους ο Γιώργος Γεννηματάς; Είναι, όπως λένε ορι-
σμένοι, η «αριστερή συνείδηση» του ΠΑΣΟΚ, σε μια κυβέρνηση 
που κατηγορείται ότι έχει εγκαταλείψει τις «αριστερές αρχές του 
κινήματος»; Είναι, μήπως, όπως άλλοι υποστηρίζουν, ένα «προ­
πέτασμα καπνού» που προορίζεται να εφαρμόσει στο χώρο της 
εργασίας μια πολιτική που ορισμένοι θέλουν να την κατηγορούν 
ως δεξιόστροφη; Την απάντηση στα ερωτήματα αυτά τη δίνει σή-
μερα ο ίδιος ο υπουργός Εργασίας: η συνέντευξή του προς Το Βή­
μα είναι πρώτα μια αληθινή εκ βαθέων εξομολόγηση ενός κορυ-
φαίου στελέχους του ΠΑΣΟΚ, που με τόλμη και ειλικρίνεια ανα-
φέρεται στα λάθη. Και είναι, επίσης, εξαιρετικά ενδιαφέρουσα, 
αφού ο κ. Γ. Γεννηματάς εξηγεί με απλά λόγια τι πρόκειται να γί-
νει στο χώρο της εργασίας, όπου τόσα φημολογούνται, είτε για τις 
απολύσεις είτε για την ανεργία είτε για την περιλάλητη σύνδεση 
της αμοιβής με την παραγωγικότητα.

– Τα τελευταία μέτρα που λάβατε, κύριε υπουργέ, όπως η έστω 
και τυπική κατάργηση του γνωστού ως απεργοκτόνου άρθρου 4, 
χαρακτηρίστηκαν φιλεργατικά. Πώς έγινε όμως, κύριε Γεννημα­
τά, και το ΠΑΣΟΚ έφτασε στο κατ’ αντιδιαστολήν αντεργατικό άρ­
θρο 4, την υποχρεωτική διαιτησία κ.λπ.

Κατ’ αρχήν, τα μέτρα τα αποφάσισε το ΚΥΣΥΜ. Και μετά, η 
απόφαση αυτή έρχεται να πραγματοποιήσει τις εξαγγελίες του 
πρωθυπουργού στη συνδιάσκεψη των συνδικαλιστικών στελεχών, 
το καλοκαίρι. Διαφωνώ εξάλλου με τους όρους φιλεργατικά και 
αντεργατικά. Κάθε φορά η ψήφιση νόμων από τη Βουλή απεικο-



90 ΓΙΩΡΓΟΣ ΓΕΝΝΗΜΑΤΑΣ

νίζει το συσχετισμό των πολιτικών και κοινωνικών δυνάμεων. Με 
ρωτάτε γιατί τότε και γιατί τώρα. Τότε γιατί, σύμφωνα με την πο-
λιτική μας εκτίμηση, με τη μεγάλη επαναστατική αλλαγή της κοι-
νωνικοποίησης του δημόσιου τομέα, έπρεπε να προστατευτούν οι 
κοινωνικοποιημένες επιχειρήσεις. Αλλά και ο πολίτης-χρήστης. 
Για παράδειγμα, ο ασθενής, στο νοσοκομείο, που κινδυνεύει από 
το κατέβασμα του ρελέ στη ΔΕΗ να μείνει ξαφνικά στο χειρουρ-
γείο. Σίγουρα το άρθρο 4 ήταν ένας καταναγκασμός, αλλά για να 
προστατευτεί το κοινωνικό σύνολο. Οι ίδιοι όμως οι εργαζόμενοι 
στα χρόνια που πέρασαν διαφύλαξαν την κοινωνικοποίηση κι έτσι 
φτάσαμε στην κατάργηση αυτών των μέτρων. Αλλά υπάρχουν κι 
άλλα πιο σημαντικά στα μέτρα που αναφέρεστε. Όπως η Διεθνής 
Σύμβαση 135, που αφορά τα συμβούλια εργασίας, τα μέτρα που 
αφορούν την υγιεινή και την ασφάλεια των εργαζομένων. Δεν 
μπορεί κάθε 4 μέρες να σκοτώνεται ένας εργάτης και κάθε ένα 
τέταρτο της ώρας να τραυματίζεται ένας, κι εμείς να μιλάμε μόνο 
για το άρθρο 4... Βρισκόμαστε μπροστά σ’ ένα συναρπαστικό σε-
νάριο εξελίξεων της παραγωγής και της ανάπτυξης και ουαί κι 
αλίμονο αν δεν προβλέψουμε.

– Πάντως, έτσι κι αλλιώς, τα πρώτα σας μέτρα ως υπουργού 
Εργασίας τα υποδέχτηκαν θετικά. Οι αντιρρήσεις που διατυπώ­
θηκαν, κυρίως από την Αριστερά, αφορούν στην υποψία ότι απο­
τελούν κινήσεις εντυπώσεων σε ένα γενικότερο σενάριο αλλαγής 
της οικονομικής πολιτικής του ΠΑΣΟΚ προς πιο φιλελεύθερα συ­
στήματα. Κι εσείς θεωρείστε ο πιο κατάλληλος για να «παίξετε» την 
αριστερή συνείδηση του ΠΑΣΟΚ...

Βέβαια, το ποια είναι η Αριστερά σήμερα είναι ένα καλό ερώ-
τημα, αλλά δεν είναι τώρα η ώρα να απαντήσουμε. Πάντως, αρι-
στερός δεν μπορεί να είναι εκείνος που αποκλείει το δικαίωμα σε 
κάποιον άλλο να είναι άνθρωπος της προόδου. Προσωπικά δεν 
αισθάνομαι ακόμη αριστερός. Προσπαθώ να γίνω. Αυτοί όμως 
που μονοπωλούν τον τίτλο του αριστερού καλό θα είναι να επα-
ναπροσδιορίσουν το περιεχόμενο του όρου. Η Αριστερά, λοιπόν, 
δεν πέφτει θύμα εντυπωσιασμών από κανέναν, γιατί η Αριστερά 
είναι αποτέλεσμα κοινωνικών συγκρούσεων και επομένως δεν 
μπορεί να καπελώνεται από πολιτικές ή τακτικές πολιτικών 



Γʹ ΠΕΡΙΟΔΟΣ: 1987-1989 91

φορέων ή μεμονωμένων προσώπων. Πολύ περισσότερο όταν 
υπάρχει ένα συνδικαλιστικό κίνημα σκληρό, ενωμένο, ταξικό. Το 
δικό μου ερώτημα είναι: Υπάρχει αυτή τη στιγμή στην Ελλάδα ή 
πρέπει να υπάρξει μια νέα αρχή για ένα συνδικαλιστικό κίνημα 
ενωμένο, ταξικό, πολιτικοποιημένο, ακηδεμόνευτο;.

– Μα εσείς, ως κυβέρνηση, καταφέρατε να φτάσουμε στη διά­
σπαση της ΓΣΕΕ το 1985!...

Όλοι έχουμε ευθύνες. Εγώ προσωπικά αναγνωρίζω το δικό 
μου μερίδιο στο βαθμό που υπήρξα στην καθοδήγηση ενός πολι-
τικού φορέα που ασχολήθηκε με τα κοινά. Τώρα, αν είναι προπέ-
τασμα καπνού για μια άλλη οικονομική πολιτική, όπως λέτε, αυ-
τά τα πρώτα μέτρα, αυτό εξαρτάται απ’ το πώς αντιμετωπίζει ο 
καθένας μας αυτά που είπα πιο πριν. Πιστεύω στις αλλαγές, εί-
πα. Άρα πιστεύω στην πρόοδο και πιστεύω και στην αναθεώρη-
ση. Κι αυτό δεν είναι λάθος, στο βαθμό που υπάρχει πραγματική 
θέληση. Κι αυτό δεν είναι λάθος, στο βαθμό που υπάρχει πραγ-
ματική στάθμιση των αντικειμενικών συνθηκών. Αν αυτό λέγεται 
περεστρόικα ή ανασυγκρότηση ή ανανέωση ή αναθεώρηση, δεν 
ενδιαφέρει. Πριν από λίγα χρόνια, ακόμα και φραστικά θα τολ-
μούσαν να προφέρουν αυτές τις λέξεις; Σήμερα, η διεθνής κοινό-
τητα παρακολουθεί με κομμένη την ανάσα τη μεγάλη μάχη του 
Γκορμπατσόφ.

– Μήπως είστε ο τελευταίος εκφραστής του παλιού ΠΑΣΟΚ; 
Πολλά εγράφησαν για βασικές διαφωνίες σας με άλλα στελέχη της 
κυβέρνησης...

Στην Ελλάδα φαίνεται ότι δεν είσαι ό,τι δηλώσεις, όπως είπε 
ο Τσαρούχης, αλλά ό,τι δηλώσουν οι άλλοι για σένα. Εγώ όμως 
έσπευσα να πω ότι δεν είμαι ακόμη αριστερός. Προσπαθώ πά-
ντως  – όπως είπα. Άλλωστε αριστερός είναι εκείνος που δε μοι-
ράζει το λαό σε αριστερούς και δεξιούς χωρίς αντιστοιχία προς 
τις πραγματικές ταξικές αντιθέσεις. Με ενδιαφέρει η συνείδηση 
του ΠΑΣΟΚ να είναι αριστερή στο σύνολό της και όχι στο επίπε-
δο ενός προσώπου που θα λειτουργούσε όπως λέτε ως άλλοθι. 
Αλήθεια, τι σημαίνει πρόοδος σήμερα; Μιλάμε ακόμα με ό,τι μας έ -



92 ΓΙΩΡΓΟΣ ΓΕΝΝΗΜΑΤΑΣ

λεγαν οι διανοούμενοι και οι φιλόσοφοι του 1848; Αυτά σίγουρα 
χρειάζονται μια καινούρια θεώρηση σήμερα.

– Προσφάτως, κύριε υπουργέ, το άρθρο του πρωθυπουργού στο 
Βήμα έδωσε αφορμή για συζητήσεις γύρω από την ελευθερία των 
απολύσεων, πράγμα που ανά τον κόσμο ζητούν οι επιχειρηματίες 
επενδυτές. Τι θα γίνει;

Αφού αναφέρεστε στο άρθρο αυτό του πρωθυπουργού, να σας 
πω, πρώτον, ότι ο πρωθυπουργός είναι αυτός που ενέπνευσε όλες 
τις νομοθετικές ρυθμίσεις και αποφάσεις για την προστασία των 
εργαζομένων από τις αυθαίρετες απολύσεις και δεύτερον, ότι από 
πολλούς έγιναν αυθαίρετες ερμηνείες στο άρθρο αυτό. Όσο για 
μένα, ασφαλώς, είμαι ριζικά αντίθετος με την κατάργηση των κε-
κτημένων δικαιωμάτων των εργαζομένων. Και πρέπει να ξέρου-
με ότι στην Ελλάδα δεν είναι καθόλου περισσότερα απ’ ό,τι στην 
υπόλοιπη Ευρώπη ή στις Ηνωμένες Πολιτείες. Οι νόμοι αυτοί 
έχουν γίνει μέσα σε καπιταλιστικά καθεστώτα και όχι μόνο ως κα-
τακτήσεις των εργαζομένων, αλλά και για λόγους ανταγωνιστικό-
τητας και παραγωγικότητας. Γιατί ένας εργαζόμενος που νιώθει 
ανασφαλής, που νιώθει καθημερινά τον πέλεκυ πάνω του, δεν 
αποδίδει. Και πρέπει να ξέρουμε και κάτι άλλο. Οι επενδύσεις 
που γίνονται οφείλονται στο κεφάλαιο αλλά και στην εργατική 
δύναμη. Κι αυτή δημιουργεί τις επενδύσεις. Αυτό λοιπόν δεν εί-
ναι μόνο θέμα κοινωνικής δικαιοσύνης. Είναι καθαρά θέμα κα-
πιταλιστικών σχέσεων ανάμεσα σε κεφάλαιο-εργασία. Ας μην ξε-
χνάμε επίσης τη σχέση ιδίων κεφαλαίων προς τα συνολικά κεφά-
λαια, τη συμμετοχή, δηλαδή, του κράτους και της κοινωνίας (χρη-
ματοπιστωτικό σύστημα, επιδοτήσεις, επιχορηγήσεις κ.λπ.). Δη-
λαδή, οι εργοδότες δεν είναι μόνο καπιταλιστές αλλά και διαχει-
ριστές κοινωνικών πόρων. Δεν έχω αντίρρηση σ’ αυτό, αλλά πρέ-
πει να το λάβουν σοβαρά υπόψη τους και εκείνοι. Άλλο θέμα αν 
κάποιος εργαζόμενος πραγματικά δε δουλεύει ή υπονομεύει την 
παραγωγή. Αλλά μόνο οι εργαζόμενοι υπονομεύουν την παρα-
γωγή; Δυστυχώς, στην Ελλάδα οι πάντες υπονομεύουν την πα-
ραγωγή και υπάρχει ένα status quo στη διανομή. Εμείς λέμε να 
γίνει το αντίθετο. Να ενωθούν οι παραγωγικές δυνάμεις, επιχει-



Γʹ ΠΕΡΙΟΔΟΣ: 1987-1989 93

ρηματίες και εργαζόμενοι, να αυξήσουν την παραγωγή και να συ-
γκρουστούν ελεύθερα για τη διανομή.

– Να επανέλθω στο συγκεκριμένο ερώτημα που αφορά σε εν­
δεχόμενη αύξηση των ορίων για απολύσεις. Ως αρμόδιος υπουρ­
γός Εργασίας τι θα λέγατε;

Υπάρχουν Διεθνείς Συμβάσεις Εργασίας. Θα τις τηρήσουμε 
απόλυτα.

– Δεν έχουμε εξαντλήσει όμως τα όρια που μας θέτουν οι οδη­
γίες της Κοινότητας σ’ αυτό το θέμα. Να συμπεράνω ότι μπορεί και 
να τα εξαντλήσουμε;

Σας είπα ότι θα τηρήσουμε τις Διεθνείς Συμβάσεις Εργασίας 
αταλάντευτα. Προσωπικά εννοώ να τις τηρήσω στο ακέραιο.

– Σε μια περίοδο που όλοι μιλούν για στροφή στον ιδιωτικό το­
μέα, εσείς εμφανίζεστε μέσα στην κυβέρνηση ως ο υπέρμαχος των 
επενδύσεων στο δημόσιο τομέα. Πολλοί σας καταλόγισαν άγνοια 
των νέων παγκόσμιων οικονομικών δεδομένων...

Πρώτα απ’ όλα δεν ξέρω από πού βγήκε ότι έχω τέτοιες από-
ψεις. Δεν έκανα δημόσια γνωστές άλλωστε κάποιες προσωπικές 
μου θέσεις. Τις θέσεις μου τις αντλώ από τις κατευθύνσεις του 
ΠΑΣΟΚ. Πάντως, θεωρώ πως είναι ψεύτικο δίλημμα το «περισ-
σότερος» ή «λιγότερος» δημόσιος τομέας ή ιδιωτικός αντίστοιχα. 
Και θα προσπαθήσω να το αποδείξω, όπως έκανα την περασμέ-
νη εβδομάδα στο ΕΣΑΠ, απαντώντας σε κάποιες τοποθετήσεις για 
συρρίκνωση του δημόσιου τομέα. Οι δημόσιες επενδύσεις είναι 
αυτές που δεν μπορεί να τις κάνει ο ιδιωτικός τομέας. Αν δε γί-
νουν οι δημόσιες επενδύσεις, δε θα μπορεί ούτε ο ιδιωτικός τομέ-
ας να δουλέψει. Μιλάμε για έργα υποδομής. Αλήθεια, είναι κα-
νείς από τους υποστηρικτές της επέκτασης του ιδιωτικού τομέα 
που πιστεύει ότι μπορεί να προαχθεί μια ιδιωτική επιχείρηση, εί-
τε σε τεχνολογίες αιχμής είτε σε παραδοσιακούς βιομηχανικούς 
κλάδους, αν δεν υπάρχει σωστή επέκταση των επενδύσεων στην 
ενέργεια, εγκαταστάσεις για τη μόλυνση του περιβάλλοντος, εάν 
δεν υπάρχουν επενδύσεις σε συγκοινωνιακά έργα; Την Αλουμί-



94 ΓΙΩΡΓΟΣ ΓΕΝΝΗΜΑΤΑΣ

να, για παράδειγμα, θα την έκανε ιδιώτης; Γιατί δεν την έκανε τό-
σα χρόνια, που υποτίθεται ότι ήταν εποχές της ιδιωτικής πρωτο-
βουλίας;

Αλλά το ερώτημα δεν είναι εκεί. Το ερώτημα είναι πώς οι βιο-
μήχανοι –κι εγώ πιστεύω στις βιομηχανίες– πώς θα προσανατολι-
στούν έτσι ώστε όλες οι τεράστιες εξυπηρετήσεις που θα γίνουν γύ-
ρω από τη βιομηχανία της Αλουμίνας, για παράδειγμα, ή γύρω από 
το έργο του δημόσιου τομέα που λέγεται Ρίο-Αντίρριο ή Μετρό, 
Αχελώος κ.λπ., πώς θα φτιάξουν τέτοιες μεταποιητικές μονάδες 
ώστε η προστιθέμενη αξία να είναι ελληνική. Εκεί είναι για μένα 
το θέμα δημόσιου και ιδιωτικού τομέα. Αλλά θα ήθελα να πω και 
κάτι άλλο από τη μέχρι τώρα εμπειρία μου στο υπουργείο Εργασί-
ας και πιο συγκεκριμένα στις λεγόμενες τριμερείς συναντήσεις.

Τα αιτήματα των βιομηχάνων που συχνά στηρίζονται από τους 
εργαζόμενους ξέρετε ποια είναι; Πάγωμα των οφειλών των βιο-
μηχάνων στο ΙΚΑ, πάγωμα των οφειλών στις τράπεζες, στην Εφο-
ρία. Μείωση των τιμών του ρεύματος, πάγωμα των οφειλών στον 
ΟΣΕ κ.λπ. Τι σημαίνουν όλα αυτά; Σημαίνουν συνεχή αύξηση του 
ελλείμματος του δημόσιου τομέα. Γιατί όταν μειώνεις την τιμή του 
ρεύματος στη ΔΕΗ, προφανώς αυξάνεις τη δαπάνη του δημόσιου 
τομέα, μέσω του ιδιωτικού. Στην ουσία είναι επέκταση του ιδιω-
τικού τομέα μέσω του Δημοσίου. Αυτό λοιπόν μας ζητούν να κα-
ταργήσουμε; Έτσι θα συρρικνωθεί ο δημόσιος τομέας; Ή να συρ-
ρικνωθεί ο δημόσιος τομέας μειώνοντας τις δαπάνες για την Παι-
δεία ή την Εθνική Άμυνα;

Ήθελα να ήξερα την απάντηση σ’ αυτά από εκείνους που υπο-
στηρίζουν τα αντίθετα. Εγώ λοιπόν λέω ναι στις δημόσιες και στις 
ιδιωτικές επενδύσεις. Ναι στο δημόσιο και τον ιδιωτικό τομέα, 
φτάνει να εναρμονίζονται με ένα πρόγραμμα.

– Εν όψει του συναρπαστικού σεναρίου όπως είπατε της παρα­
γωγής και της ανάπτυξης, κύριε υπουργέ, ένα βασικό ζήτημα εί­
ναι αυτό που αφορά στη σύνδεση αμοιβής και παραγωγικότητας. 
Πώς θα γίνει να μην αποβεί σε βάρος των εργαζομένων;

Πρώτα απ’ όλα τίποτα δεν μπορεί να αποβεί εις βάρος των 
εργαζομένων, όταν υπάρχει ένα ισχυρό συνδικαλιστικό κίνημα. 
Για τη σύνδεση της αμοιβής-παραγωγικότητας, είμαι υπέρμαχος 



Γʹ ΠΕΡΙΟΔΟΣ: 1987-1989 95

και για λόγους ιδεολογικούς. Γιατί αφού πιστεύω στο σοσιαλιστι-
κό μετασχηματισμό, πιστεύω ότι η αμοιβή πρέπει να εναρμονίζε-
ται με την προσφορά στην παραγωγική διαδικασία και οι κοινω-
νικές υπηρεσίες σύμφωνα με τις ανάγκες. Αυτό οδηγεί στην κοι-
νωνική απελευθέρωση έτσι απλά. Άρα η σύνδεση αμοιβής με πα-
ραγωγικότητα ανοίγει το δρόμο. Είναι λοιπόν ταυτόχρονα και εκ-
συγχρονιστικό και αναπτυξιακό και ιδεολογικό ζήτημα.

– Υπάρχουν φόβοι ότι θα εφαρμοστεί μονομερώς εις βάρος των 
εργαζομένων και ότι ακόμη υποκρύπτει και τις απολύσεις...

Η σύνδεση αμοιβής-παραγωγικότητας πρέπει να διασφαλίζει 
το βασικό μισθό και να μη δημιουργεί πιθανότητες μείωσης της 
απασχόλησης. Αντίθετα να ευνοεί την απασχόληση. Βέβαια υπάρ-
χουν χώρες που αυτό λειτούργησε θετικά, όπως στην Ιαπωνία, 
αντίθετα στην Αγγλία λειτούργησε αρνητικά. Το μεγάλο πρόβλη-
μα για μένα σ’ αυτό το ζήτημα είναι άλλο: Μήπως οι εντός των τει-
χών αγνοήσουν τους εκτός των τειχών. Δηλαδή οι εργαζόμενοι 
αγνοήσουν τους εκτός των τειχών που είναι οι άνεργοι. Γιατί όταν 
μοιράζεις μια πίτα, σύμφωνα με την αύξησή της, είναι πολύ πιθα-
νό να σκεφτείς ότι καλύτερα να τη μοιράσω σε αυτούς που είναι 
μέσα στα τείχη, δηλαδή τους εργαζόμενους, παρά να αυξήσω την 
απασχόληση...

– Αυτή όμως δεν είναι ευθύνη των εντός των τειχών εργαζομέ­
νων...

Είναι βέβαια ευθύνη της Πολιτείας, αλλά και των εργαζομέ-
νων. Παντού υπάρχουν και οι ευθύνες της Πολιτείας και του πο-
λίτη. Προσωπικά δεν ήρθα σ’ αυτό το υπουργείο για να χαϊδέψω 
τ’ αφτιά κανενός. Οι εργαζόμενοι δεν έχουν μόνο δικαιώματα, αλ-
λά και υποχρεώσεις. Χρειαζόμαστε και πιο πολλή δουλειά. Δε 
μιλάω για εντατικοποίηση της δουλειάς αλλά για ποιότητα. Και 
πρέπει οι βιομήχανοι να καταλάβουν ότι είναι υποχρεωμένοι να 
δώσουν τα μέσα, την τεχνολογία, το σύγχρονο εξοπλισμό, το μάρ-
κετινγκ, το σωστό μάνατζμεντ κ.λπ. Πρέπει να τα δώσουν στην 
εργατική τάξη, η οποία με τη σειρά της να τα αξιοποιήσει αυτά 
για να αυξήσει την παραγωγικότητα. Ο Αμερικανός υπουργός 



96 ΓΙΩΡΓΟΣ ΓΕΝΝΗΜΑΤΑΣ

Εργασίας είπε πρόσφατα μια πολύ χαρακτηριστική φράση στους 
βιομηχάνους: «Πρέπει να πάψετε να είστε δεινόσαυροι. Θα δώ-
σετε εσείς πρώτα την τεχνολογία και όχι να ζητήσετε απλώς εντα-
τικοποίηση της δουλειάς». Ας πάμε στην Ελλάδα, στις βιομηχανί-
ες μας, να δούμε ποια είναι η τεχνολογία τους και πώς συνδυάζο-
νται τεχνολογίες μπαρόκ ή υπερσύγχρονες με τεχνολογίες του 
1910, και μάλιστα «εν σειρά», όπως λένε οι τεχνικοί. Για να γίνω 
πιο κατανοητός: Υπάρχουν περιπτώσεις τοποθέτησης ενός υπερ-
σύγχρονου μηχανήματος, για το οποίο κάποτε δόθηκαν κάποια 
κίνητρα, ενώ δε θίχτηκε το αμέσως επόμενο ή το αμέσως προη-
γούμενο. Δηλαδή, αν η αποδοτικότητα του καινούριου μηχανή-
ματος είναι 100 και του παλαιού είναι 10, η συνολική απόδοση 
της σειράς είναι 10.

Και να προσθέσω ακόμη ότι πρέπει να προωθηθεί η ουσιαστι-
κή συμμετοχή των εργαζομένων. Είναι λάθος η αντίληψη της αν-
θρωπομηχανής που βρίσκεται στην ίδια αλυσίδα. Ο άνθρωπος 
πρέπει να ελέγξει τα μηχανήματα.

– Η ανεργία, κύριε υπουργέ, και ιδιαίτερα στους νέους, έχει πά­
ρει στη χώρα μας ανησυχητικές διαστάσεις. Τι θα κάνετε;

Το θέμα είναι μεγάλο. Δεν αφορά μόνο το υπουργείο Εργα-
σίας. Δεν αφορά καν μόνο την κυβέρνηση. Είναι θέμα ολόκλη-
ρης της Πολιτείας, ολόκληρης της κοινωνίας. Όπως ήδη σας εί-
πα, υπάρχει ένα σενάριο εξελίξεων στο χώρο της ανάπτυξης, της 
παραγωγής, που μας κάνει να τα δούμε όλα από την αρχή σε νέα 
βάση. Το πρόβλημα είναι κυρίως πρόβλημα εκπαίδευσης. Από 
εκεί ξεκινάνε τα πάντα. Τι ανάγκες έχουμε και ποια στελέχη 
χρειαζόμαστε. Υπάρχει ο περίφημος επαγγελματικός προσανα-
τολισμός, που είναι θέμα και του υπουργείου Παιδείας. Εμείς ως 
υπουργείο Εργασίας πρόκειται να ψηφίσουμε αυτές τις μέρες τη 
Διεθνή Σύμβαση Εργασίας, που αφορά σ’ αυτό το ζήτημα. Το 
2000 θα χρειαζόμαστε ανθρώπους που θα μπορούν να σκέφτο-
νται. Ανθρώπους με κρίση, ανεξάρτητα από το είδος της δουλειάς 
τους.

Το χάσμα ανάμεσα στη χειρωνακτική και πνευματική δουλειά 
θα μικρύνει λόγω της τεχνολογίας. Πρέπει λοιπόν και στη χώρα 
μας να βρούμε άλλους τρόπους από το να εκπαιδεύουμε για πα-



Γʹ ΠΕΡΙΟΔΟΣ: 1987-1989 97

ράδειγμα μόνο με παραδοσιακό τρόπο χτίστες στον ΟΑΕΔ ή ξυ-
λουργούς. Πρέπει να δημιουργήσουμε εκείνα τα στελέχη που θα 
μπορούν, είτε είναι τεχνίτες, μάνατζερς ή ό,τι άλλο, που να μπο-
ρούν να σκέφτονται και να καθοδηγούν τις μηχανές, ώστε να μην 
έχουμε το πρόβλημα της ανεργίας αλλά ούτε και την εξουδετέρω-
ση του ανθρώπου από τις μηχανές.

– Ναι, αλλά τώρα τι κάνουμε;

Πρέπει το σταθεροποιητικό πρόγραμμα που έγινε να αποδώ-
σει και στον τομέα της απασχόλησης. Και όταν, για παράδειγ-
μα, ο Σύνδεσμος Ελληνικών Βιομηχανιών μάς προτείνει Α πο-
σοστό επενδύσεων, πρέπει να προτείνει και Α θέσεις απασχό-
λησης και να εξειδικεύσει την απασχόληση. Από την άλλη πλευ-
ρά πρέπει να πάψουμε να λειτουργούμε συγκεντρωτικά. Δηλα-
δή θα δούμε επιτέλους, για παράδειγμα, τι σημαίνει Αχελώος 
για τη Θεσσαλία; Θα δημιουργήσουμε θέσεις απασχόλησης ερή-
μην των παραγωγικών τάξεων που δουλεύουν στη Θεσσαλία; Θα 
δούμε, για παράδειγμα, τι ιδιωτικές βιομηχανίες χρειάζεται να 
γίνουν γύρω από τον Αχελώο ώστε να δούμε και τις ανάγκες που 
υπάρχουν; Τα θέτω σαν ερωτήματα και εγώ. Πρέπει να δούμε 
πιο σοβαρά το ζήτημα της εκπαίδευσης και της επαγγελματικής 
κατάρτισης.

– Πριν από το 2000, κ. Γεννηματά, καραδοκεί και το 1992. 
Υπάρχουν προβλήματα από το άνοιγμα, την ενοποίηση της ευρω­
παϊκής αγοράς για τους Έλληνες εργαζομένους;

Ναι, βεβαίως, υπάρχουν. Δε θα έρθουν οι ανειδίκευτοι εργά-
τες εδώ. Μπορεί όμως να έρθουν οι εξειδικευμένοι. Υπάρχει πά-
ντα ο κίνδυνος του ιμπεριαλισμού. Τι είναι αυτός, είναι νύχια 
γαμψά; Όχι. Είναι η επέκταση του χρηματιστικού κεφαλαίου. 
Τώρα λοιπόν βρισκόμαστε μπροστά στην επέκταση ενός άλλου 
συντελεστή της παραγωγής: της απασχόλησης, της εργασίας, της 
εργατικής δύναμης. Οπότε, η επέκταση της εξειδικευμένης εργα-
τικής δύναμης προς τη χώρα μας δημιουργεί σίγουρα πρόβλημα. 
Ας μην ξεχνάμε ότι κάποιοι έχουν μιλήσει, και σωστά, για τη δι-
είσδυση της ιμπεριαλιστικής τεχνολογίας. Η συνεργασία των ερ-



98 ΓΙΩΡΓΟΣ ΓΕΝΝΗΜΑΤΑΣ

γαζομένων στην Ευρώπη αποτελεί ένα αποφασιστικό μέσο για τη 
μείωση των επιπτώσεων.

– Κι εμείς τι κάνουμε, λοιπόν;

Λοιπόν, εκπαίδευση, εφόδια, εξειδίκευση. Και δε μιλώ μόνο 
στο επίπεδο των πτυχίων και δη των πανεπιστημιακών. Ο εξειδι-
κευμένος τεχνίτης έχει τεράστια σημασία. Και δε με ενδιαφέρει 
τόσο το πτυχίο όσο η δημιουργία ανθρώπων που θα έχουν κρίση. 
Η εποχή των φθηνών ανθρωπομηχανών έχει τελειώσει και για τον 
καπιταλισμό. Χρειάζεται λοιπόν μια κοινή προσπάθεια της Πολι-
τείας, των εργαζομένων και των εργοδοτών για ν’ αντιμετωπίσου-
με την επέκταση αυτή της εργατικής δύναμης από τις άλλες χώ-
ρες. Το πρόβλημα δεν εντοπίζεται μόνο στο 1992, στην ΕΟΚ κ.λπ., 
αλλά στη ριζική αλλαγή της σχέσης κεφάλαιο, εργασία και γεω-
γραφικά σύνορα όπου γης.

– Ως κομματικό στέλεχος υπήρξατε πάντα υπέρμαχος της «συμ­
μετοχής». Το ΠΑΣΟΚ όμως κατηγορήθηκε για αθέτηση αυτής της 
αρχής. Τώρα εσείς επανέρχεστε με τα εργατικά συμβούλια, τονί­
ζοντας πάλι τον εξέχοντα ρόλο της συμμετοχής των εργαζομένων. 
Πόση αλήθεια και πόση συνοχή έχουν όλα αυτά πια;

Η συμμετοχή είναι το σημείο-κλειδί της ιδεολογίας μας και της 
πολιτικής μας. Επομένως, αφού είναι ιδεολογία, δεν μπορεί να 
παραμερίζεται.

– Παραμερίστηκε όμως!...

Ναι. Από τη θεωρία στην πράξη υπάρχει μια απόσταση. Το ί - 
διο και από την ιδεολογία στην πολιτική. Η απόσταση σ’ αυτό που 
με ρωτάτε δεν οφείλεται σε αθέτηση αλλά στις δυσκολίες που συ-
ναντήσαμε στην καθημερινή μας πράξη. Να σας δώσω ένα πα-
ράδειγμα από τα προσωπικά μου λάθη. Στην Τοπική Αυτοδιοί-
κηση τα συνοικιακά συμβούλια και τις λαϊκές συνελεύσεις. Θε-
σμοθέτησα τότε ίδιους κανόνες για την Αθήνα και ίδιους για την 
ορεινή ή νησιωτική Ελλάδα. Ενώ ξέρουμε ότι οι κοινωνικές σχέ-
σεις είναι εντελώς διαφορετικές και αλλιώς λειτουργούν αυτά 



Γʹ ΠΕΡΙΟΔΟΣ: 1987-1989 99

στο ορεινό χωριό της Ναυπακτίας, αλλιώς στην πρωτεύουσα. 
Όπου αυτό που τελικά συνέβη ήταν να σπεύσουν κάποια κομμα-
τικά εξαπτέρυγα και να διασταυρώσουν τα πολιτικά τους ξίφη. 
Δε δώσαμε ούτε το κίνητρο της ουσιαστικής συμμετοχής. Να ξέ-
ρει δηλαδή ο πολίτης ότι η απόφασή του έχει κάποια σημασία. 
Όταν τον αγνοείς και συμμετέχει μόνο για να συμμετέχει, στο τέ-
λος θα κουραστεί και θα πάει σπίτι του. Και για να κλείσουμε, θα 
σας πω κάτι. Στο ΠΑΣΟΚ είμαστε υπέρ ενός τρίπτυχου: αποκέ-
ντρωση - κοινωνικοποίηση - αυτοδιαχείριση. Επειδή είναι δύσκο-
λο αυτό το τρίπτυχο, πολλοί από μας βρήκαμε μια ευκολία να το 
αντιστρέψουμε. «Αποκεντρώσαμε» πράγματι το θέμα της αναζή-
τησης των υπαιτίων. «Κάποιοι άλλοι έφταιγαν έξω από μας». 
«Κοινωνικοποιήσαμε» τα λάθη μας, όταν τα ανακαλύψαμε και εί-
παμε «ότι φταίμε όλοι μαζί». Και τελικά αυτοδιαχειριστήκαμε 
τους εαυτούς μας, όταν θέλαμε να αποφύγουμε το δημοκρατικό 
διάλογο και τις συγκρούσεις. Πολλές φορές δηλαδή λειτουργήσα-
με προσωπικά. Πρέπει λοιπόν να αντιστρέψουμε αυτή τη λειτουρ-
γία και να ξαναφέρουμε το τρίπτυχο των στόχων μας στη σωστή 
του διάσταση. Απαιτείται γι’ αυτό σκληρή ιδεολογική δουλειά 
και πάνω απ’ όλα να εντείνει ο καθένας μας την πιο σκληρή του 
μάχη. Τη μάχη με τον εαυτό του.

Εφημερίδα Το Βήμα – 8 Νοεμβρίου 1987.



100 ΓΙΩΡΓΟΣ ΓΕΝΝΗΜΑΤΑΣ

ΝΕΕΣ ΤΕΧΝΟΛΟΓΙΕΣ ΚΑΙ  
ΝΕΕΣ ΚΟΙΝΩΝΙΚΕΣ ΣΧΕΣΕΙΣ

Η τεχνολογία δεν είναι πανάκεια, όπως θέλουν κάποιοι να λένε, 
και βέβαια δεν είναι ο όλεθρος, η καταστροφή, όπως κάποιοι άλ-
λοι επιχειρούν να την εξορκίσουν.

Ασφαλώς είναι καθοριστικός ο ρόλος της για τις μελλοντικές 
συναρπαστικές εξελίξεις. Δεν πρέπει όμως να ξεχνάμε ότι η τε-
χνολογία παράγεται από την κοινωνία. Δανείζεται επομένως τα 
χαρακτηριστικά της κοινωνίας που την παράγει ή και την αναπα-
ράγει και στη συνέχεια η ίδια η τεχνολογία επιστρέφει αυτά τα 
χαρακτηριστικά, μεταλλαγμένα βέβαια, ως προϊόντα ή υπηρεσί-
ες, ως αξίες κυρίως. Αξίες που δίνουν στα προϊόντα ή στις υπηρε-
σίες οι ίδιοι οι άνθρωποι. Με τη νέα μορφή της τεχνολογίας επι-
στρέφονται στην κοινωνία όχι μόνο ως αγαθά ή ως υπηρεσίες, αλ-
λά και ως γνώση ή ως τμήμα της γνώσης, συμβάλλοντας στην αλ-
λαγή της κοινωνίας.

Το μεγάλο ερώτημα είναι προς ποια κατεύθυνση. Προς την κα­
τεύθυνση της σύνθεσης της κοινωνίας ή του παραπέρα κατακερ­
ματισμού της; Πρόβλημα από το οποίο πάσχουν δυστυχώς οι κοι-
νωνίες μας.

Για να πούμε τα πράγματα με το όνομά τους, εμείς οι σοσιαλιστές 
δεν πετύχαμε τον κύριο ρόλο που έπρεπε να είχαμε. Δηλαδή να 
συνθέσουμε αυτή την κοινωνία που το καπιταλιστικό σύστημα κα-
τακερμάτισε στους δύο αιώνες που κυριαρχεί.

Δεν πρέπει επίσης να ξεχνάμε ότι σήμερα, σε πολλούς τομείς, 
ιδιαίτερα στις τηλεπικοινωνίες, ζούμε ήδη την τεχνολογία του 2000. 
Την ίδια ώρα όμως εργαζόμενοι και εργοδότες ανιχνεύουν ακόμα 



Γʹ ΠΕΡΙΟΔΟΣ: 1987-1989 101

τις αναγκαίες νέες εργασιακές σχέσεις οχυρωμένοι στο 1930 ή 
στο 1909. Τα κράτη, και φυσικά τα κράτη-μέλη της Κοινότητας, 
προσπαθούν ακόμα να αντιμετωπίσουν τη γραφειοκρατία του 
χτες. Ο Λεβιάθαν του κρατισμού κυριαρχεί. Το μόνο πολιτικό 
ερώτημα –και όχι κοινωνικό ή ιδεολογικό– που παραμένει είναι 
ποιον θα υπηρετήσει πολιτικά ο δήθεν ουδέτερος κρατισμός.

Η τεχνολογία προχωρεί με αλματώδεις ρυθμούς, ενώ η κοινω-
νία παρακολουθεί κατακερματισμένη σε ρόλο θεατή και τα κρά-
τη στέκονται ακόμη αμήχανα μπροστά στις εξελίξεις.

Υπάρχουν ερωτήματα στους απλούς ανθρώπους, στους εργαζό-
μενους. Όταν κάποιος μπαίνει σε μια καινούρια μονάδα της αυ-
τοκινητοβιομηχανίας, αισθάνεται το δέος μπροστά στα πολύχρω-
μα κουμπάκια, τα μόνιτορς, τα πολυσύνθετα πληκτρολόγια, εντυ-
πωσιάζεται και ξεχνά τον ανθρώπινο παράγοντα, το δημιουργό 
αλλά και το μέλλον της απασχόλησης.

Στη συνέχεια βέβαια, όταν υποχωρήσει η μαγεία του καινού-
ριου, αναρωτιέται:

– αν θα υπάρξει εργοστάσιο χωρίς εργάτες
– αποφάσεις μακριά από το χώρο παραγωγής
–  νέα διαρκής παραγωγή σειράς προϊόντων ανεξάρτητα από 

τη θέληση του καταναλωτή
–  ποιες θα είναι οι νέες αντιθέσεις ανάμεσα στο μεγαλοκεφα-

λαιούχο και τον εργαζόμενο, ανάμεσα στο μεγάλο παραγω-
γό και στον καταναλωτή

–  ποια θα είναι η σχέση του εργαζόμενου με τον καταναλω-
τή;

Υπάρχει και το μεγάλο ερώτημα που για μας έχει στρατηγική 
σημασία. Θα είναι τελικά ο άνθρωπος κύριος της μηχανής, αφέ-
ντης της νέας τεχνολογίας, ή θα είναι υπηρέτης της ή, το χειρότε-
ρο, θα εξακολουθεί να είναι εξάρτημα της μηχανής, όπως ήταν 
μετά τη μηχανοποίηση και σήμερα κατά τη διάρκεια της αυτομα-
τοποίησης;

Ξέρουμε πολύ καλά πως όταν ο εργαζόμενος εξακολουθήσει να 



102 ΓΙΩΡΓΟΣ ΓΕΝΝΗΜΑΤΑΣ

είναι εξάρτημα, δε θα μπορέσει ποτέ να επιστρέψει στην κοινωνία 
ένα προϊόν που θα ’θελε ο ίδιος ο εργαζόμενος και ο καταναλωτής, 
ο ίδιος άνθρωπος δηλαδή, κάτι που θα συνέθετε τις ιδιότητες του 
ανθρώπου ως εργαζόμενου και καταναλωτή ταυτόχρονα.

Υπάρχει ένα άλλο κρίσιμο ερώτημα για μας τους δημοκράτες. 
Αυτή η υψηλή παραγωγικότητα θα δώσει νέες μορφές ελευθερί-
ας στις κοινωνικές δυνάμεις και θα απελευθερώσει παραγωγικές 
δυνάμεις ή θα δώσει καινούρια ώθηση στη λεγόμενη ελευθερία 
της οικονομίας, δηλαδή στην ελευθερία της εκμετάλλευσης; Ασφα-
λώς το ερώτημα «κύριος της μηχανής ή εξάρτημά της» οδηγεί στο 
ερώτημα: αυτονομία του εργαζόμενου ή έλεγχος του ανθρώπου 
μέσω της μηχανής από άλλους ανθρώπους, δηλαδή εκμετάλλευση 
του ανθρώπου από άνθρωπο σε χειρότερη μορφή από πριν, γιατί 
ίσως τότε θα τεθεί και θέμα δημοκρατίας σχετικά με τον έλεγχο 
όχι πια του εργαζόμενου ως εργαζόμενου αλλά του εργαζόμενου 
ως πολίτη και ως ανθρώπου, σε όλες τις πτυχές του και τις δρά-
σεις του, ακόμα και στις σκέψεις του.

Παρά το απαισιόδοξο ξεκίνημα, δεν είμαι καθόλου απαισιόδο-
ξος. Θα προαναφέρω τα κύρια συμπεράσματα, πριν αρχίσω τις 
αναλύσεις, βασισμένες άλλωστε σε μια πλούσια βιβλιογραφία, κυ-
ρίως σοσιαλιστών. Εμείς οι σοσιαλιστές είμαστε πολυγραφότατοι 
και λαλίστατοι. Το θέμα είναι πώς θα κάνουμε πράξη αυτά που 
λέμε και αυτά που γράφουμε. Ελπίζω ότι αυτές οι πρωτοβουλίες 
που παίρνονται τώρα από τη Σοσιαλιστική Ομάδα του Ευρωπαϊ-
κού Κοινοβουλίου θα μπορέσουν κάποτε να βγάλουν από τα αμ-
φιθέατρα το λόγο, να τον κάνουν πολιτικό λόγο που θα επηρεά-
σει την κοινωνία. Οφείλουμε να πρωταγωνιστήσουμε μέσα σ’ αυ-
τήν και να την οδηγήσουμε στην πολυπόθητη σύνθεση.

Κατά τη γνώμη μου, τα κύρια συμπεράσματα είναι τα ακόλου-
θα: Με τη νέα τεχνολογία, είναι απαραίτητη, όσο ποτέ άλλωστε 
στην παραγωγή, η υψηλή δημιουργικότητα και η φαντασία του 
ανθρώπου. Για να τεθεί στην υπηρεσία της παραγωγής ο αυξη-
μένος αυτοσχεδιασμός, που θα είναι απαραίτητος σε κρίσιμες 
φάσεις, προϋποθέτει τη θέληση του εργαζόμενου. Η θέληση του 
εργαζόμενου προϋποθέτει διάλογο. Άρα το πρώτο χαρακτηριστικό 



Γʹ ΠΕΡΙΟΔΟΣ: 1987-1989 103

είναι ότι αναγκαστικά θα οδηγηθούμε σε διάλογο. Το δεύτερο συ-
μπέρασμα στηρίζεται στο ότι η τεχνολογία προϋποθέτει καινού-
ρια προσόντα, κρίση και φαντασία. Προσόντα που θα ακολου-
θούν όχι μια τεχνολογία μπαρόκ αλλά μια ευαίσθητη τεχνολογία 
που μεταβάλλεται. Άρα συνεχή μεταβολή προσόντων, και αυτό 
βέβαια προσδίδει ένα καινούριο χαρακτηριστικό: γνώση και συ­
νεχής ανανέωσή της και όχι μόνο γνώση κλεισμένη, φυλακισμένη 
μέσα στο πανεπιστήμιο. Μια γνώση που ουσιαστικά κλείνει την 
ψαλίδα ανάμεσα στην πνευματική και χειρωνακτική εργασία. Για-
τί τώρα πια και ο τελευταίος εργάτης στην αλυσίδα της παραγω-
γής έχει να παίξει ρόλο, άρα το δεύτερο χαρακτηριστικό στοιχείο 
είναι η μεταβαλλόμενη γνώση που αλλάζει ριζικά τα πράγματα 
μέσα στο χώρο της παραγωγής. Το τρίτο χαρακτηριστικό είναι η 
σχέση της προσωπικότητας του ανθρώπου, του εργαζόμενου πνευ-
ματικά ή χειρωνακτικά, και από την άλλη μεριά του ρομπότ που 
είναι δημιούργημά του. Όσο και αν θελήσουμε να δώσουμε στο 
ρομπότ τη μίμηση της πιο εξειδικευμένης κίνησης, την οποία θα 
έκανε ο οποιοσδήποτε καλός ή καλύτερος τεχνίτης, ποτέ μα ποτέ 
δε θα γίνει δυνατό το οποιοδήποτε ρομπότ, και βέβαια ο σχεδια-
στής του, να έχει προηγουμένως καταγράψει με λεπτομέρεια όλα 
τα τμήματα και στοιχεία που συνθέτουν την πολυσύνθετη προσω-
πικότητα του ανθρώπου. Δεν μπορεί να δοθεί η δυνατότητα της 
καταγραφής με λεπτομέρεια σε βήματα, άρα και σε προγράμμα-
τα που θα μπορούσαν αύριο να υποκαταστήσουν τις δεξιότητες ή 
τις αντιδράσεις του ανθρώπου.

Αυτό το τρίτο στοιχείο, της σύνθετης προσωπικότητας του αν-
θρώπου και της ανάγκης, λόγω της γνώσης που είπα πριν, του δια-
λόγου και της θέλησης, δίνει ένα ακόμη στοιχείο, που είναι το πιο 
σημαντικό για μένα, την ανάγκη της συμμετοχής. Αυτό που σήμε-
ρα επιχειρούν με επιτυχία οι καπιταλιστές στην Ιαπωνία. Βεβαί-
ως γι’ αυτούς αυτό είναι μια αντίφαση, είναι ένα αναγκαίο κακό. 
Για μας όμως θα είναι η επιστροφή στις ρίζες μας, η δικαίωση της 
ιδεολογίας μας.

Καλός είναι ο εκσυγχρονισμός, καλές είναι οι τεχνολογίες, αλ-
λά αν δεν υπάρχει εκδημοκρατισμός, αν δεν υπάρχει συμμετοχή 
και θέληση, αν δεν υπάρχει γνώση, δεν υπάρχει η πλήρης ενερ-
γοποίηση της προσωπικότητας του εργαζόμενου.



104 ΓΙΩΡΓΟΣ ΓΕΝΝΗΜΑΤΑΣ

Είμαι επομένως αισιόδοξος γιατί αυτά τα τρία θετικά στοιχεία 
είναι αναφαίρετα συνεπακόλουθα της νέας τεχνολογίας.

Για τους εκσυγχρονιστές, που είναι μόνο εκσυγχρονιστές, εί-
ναι μια διέξοδος. Για μας είναι τα βασικά όπλα μας.

Ο εκδημοκρατισμός όχι μόνο δεν είναι το αντίθετο του εκσυγ-
χρονισμού, αλλά είναι αυτός που μπορεί, συμπληρούμενος από 
τον εκσυγχρονισμό, να δώσει τα αποτελέσματα που θέλουμε ως 
προς την αναγκαία σύνθεση του κοινωνικού ιστού, που είναι το 
ζητούμενο, όσον αφορά στην καινούρια τεχνολογία.

Μερικά παραδείγματα για να δούμε τι σημαίνει η γνώση σε σχέ-
ση με τα άλλα χαρακτηριστικά της εργασίας.

Για 1.000 τηλέφωνα στο παρελθόν χρειαζόταν 1 τόνος χαλκού. 
Σήμερα χρειαζόμαστε 50 κιλά ίνες υάλου. Ποιο είναι το κόστος 
της εργασίας για τους 1.000 τόνους χαλκού; Ποιο είναι το κόστος 
εργασίας για τα 50 κιλά ίνες υάλου; Η ενέργεια που απαιτείται 
για τα 50 κιλά ίνες υάλου είναι μόλις το 5% της ενέργειας που 
χρειαζόταν πριν για τα 1.000 κιλά χαλκού.

Επομένως, οι ανθρώπινες συγκρούσεις γύρω από τους συντε-
λεστές της παραγωγής ριζικά μεταβάλλονται λόγω της μεταβο-
λής της τεχνολογίας. Και για εκείνους που μιλούν για δημοσιο-
νομικό κόστος, η απάντηση είναι σαφής: το κόστος της γνώσης 
έχει τώρα πια τεράστια σημασία σε σχέση με το κόστος των άλ-
λων συντελεστών της παραγωγής. Ένας ημιαγωγός ενός μικρο-
τσίπ έχει 70% κόστος γνώσης μέσα του σε σχέση με το συνολικό. 
Πόσοι είναι όλοι οι άλλοι συντελεστές της παραγωγής που συνή-
θως αποτελούσαν τον ακρογωνιαίο λίθο της αντίθεσης ή και της 
κοινωνικής σύγκρουσης, πριν οδηγηθούμε κάθε φορά είτε σε μια 
συναίνεση είτε σε έναν ιστορικό –ή ανιστόρητο πολλές φορές– 
συμβιβασμό;

Για να δούμε τις επιπτώσεις πάνω στην κοινωνία, πρέπει να τις 
δούμε κάτω από ένα πρίσμα ιδεολογικό, πολιτικό, κοινωνικό, ανα­
πτυξιακό, οικονομικό, οργανωτικό και πολιτιστικό.



Γʹ ΠΕΡΙΟΔΟΣ: 1987-1989 105

Στα ιδεολογικά νομίζω ότι έχω ήδη δώσει τις βασικές απαντή-
σεις σύμφωνα με τη δική μας ιδεολογία. Τίποτα δεν πρόκειται να 
αλλάξει από το βασικό μας στρατηγικό στόχο, της κοινωνικής 
απελευθέρωσης. Αυτό όμως που αλλάζει –γιατί πρέπει να σταμα-
τήσουμε τα ιδεολογήματα για να μπορούμε να μιλάμε για ιδεολο-
γία– είναι το καθρέφτισμα της κίνησης των κοινωνικών δυνάμε-
ων για να φτάσουν στους στρατηγικούς στόχους.

Τίποτα δεν είναι ίδιο με το 1848. Και βέβαια δεν είναι ίδιο με 
το 1980 ακόμα, αν θέλουμε να δούμε τι είδους συγκρούσεις θα 
υπάρχουν στην κίνηση αυτών των κοινωνικών δυνάμεων, αλλά και 
ποιες τελικά είναι οι κοινωνικές δυνάμεις της Αλλαγής.

Με ποιους δηλαδή και για ποιους οι αλλαγές. Με ποιους και 
για ποιους η ανάπτυξη. Με ποιους και για ποιους η τεχνολογία.

Από την άλλη μεριά, μήπως πραγματικά αυτός ο δρόμος και 
αυτές οι αλλαγές αποτελέσουν τη διέξοδο τελικά του καπιταλι-
σμού; Γιατί μέχρι σήμερα, ενώ από το 1848 όλοι βλέπουν την κρί-
ση του καπιταλισμού και την καταγράφουν, την περιγράφουν και 
την αναλύουν, το μόνο που βλέπουμε είναι τις διεξόδους αυτής 
της κρίσης με τους διάφορους τρόπους, ακόμα και με την αντιγρα-
φή από το σύστημα πολλών από τις μαρξιστικές μεθόδους, ακόμα 
και από την αριστερή κριτική της πολιτικής οικονομίας;

Μήπως μπορεί η τεχνολογία να παρεμποδίσει τελικά τις εξε-
λίξεις; Υπάρχουν και άλλα ζητήματα. Πλήρης αυτοματοποίηση. 
Θα υπάρξει άραγε; Και από την άλλη μεριά το γνωστό δίλημμα 
του Μάντελ που ξεκινάει από τον Μαρξ ή τον Ρικάρντο. Δηλαδή, 
η πλήρης αυτοματοποίηση καταργεί ουσιαστικά την υπεραξία, 
άρα καταργεί από μόνη της τον καπιταλισμό;

Βεβαίως, την απάντηση την έδωσε στην πράξη η Ιαπωνία με 
τη μέθοδο ανάπτυξής της. Ξέρουμε πολύ καλά ότι σε κάποια φά-
ση είχαν 3.000 ρομπότ και μέσα σε 4 χρόνια τα έκαναν 18.000. Η 
ΝΙΣΣΑΝ το 1970 ξεκίνησε με 10 ρομπότ, το 1983 είχε 730. Η ερ-
γατική δύναμη όχι μόνο δε μειώθηκε, αλλά αυξήθηκε κατά 8%. 
Άρα αυξήθηκε και η υπεραξία και η εκμετάλλευσή της. Και βέ-
βαια ο μύθος ή το όνειρο ενός εργοστασίου χωρίς μηχανήματα, 
χωρίς ανθρώπους είναι κάτι απρόσμενο και απροσδόκητο.

Αυτό που είναι σίγουρο είναι ότι η βιομηχανία αυτοματοποι-
είται. Στον τριτογενή τομέα μπαίνει η πληροφορική και στο δευ-



106 ΓΙΩΡΓΟΣ ΓΕΝΝΗΜΑΤΑΣ

τερογενή η αυτοματοποίηση. Η εργατική τάξη αποβιομηχανοποι-
είται, ενώ κεφαλαιοποιείται η επιστήμη αλλά και η γνώση.

Η διάσταση ή και η αντίθεση ανάμεσα στην πνευματική και 
χειρωνακτική εργασία μικραίνει. Όσον αφορά στην κοινωνική 
σκοπιά της τεχνολογίας, οι αντιθέσεις δεν καταργούνται λόγω αυ-
τής. Μεταβάλλονται. Αναδεικνύονται και θα αναδεικνύονται κυ-
ρίαρχα στρώματα και όχι τάξεις που χειρίζονται γλώσσα, σημεία, 
στοιχεία, προγράμματα. Διάφορα ερωτήματα γεννιούνται αν θα 
υπάρξουν νέες κοινωνικές συμμαχίες, και ποιες, ή νέες πολιτικές 
εκφράσεις.

Το βασικό όμως ερώτημα είναι προς τα πού θα πάμε. Ποιος 
θα ελέγξει τελικά τη γνώση; Εκεί είναι το ζητούμενο.

Η κατάρτιση δεν είναι κάτι συμπληρωματικό, όπως ακούστη-
κε από κάποιους. Είναι το κρίσιμο σημείο που θα κατευθύνει τε-
λικά τις μεγάλες αντιθέσεις. Το μείζον πολιτικό και κοινωνικό ζή-
τημα είναι το ποιος θα ελέγξει τη γνώση, ποιος θα ελέγξει την εκ-
παίδευση αλλά και την κατάρτιση, ποιος την πληρώνει, πού πρέ-
πει να γίνεται, από ποιους. Αυτό είναι τελικά το μεγάλο πακέτο 
των πολιτικών και κοινωνικών διλημμάτων.

Υπάρχει η κοινωνική γνώση σήμερα, που μπορεί να τη διακρίνου-
με:

Πρώτον: σε ανεπίσημη κοινωνική γνώση, δηλαδή στον πολιτι-
σμό, στην κουλτούρα, στις παραδόσεις, στη γλώσσα. Αυτή που τε-
λικά μεταδίδεται από άτομο σε άτομο ή από την οικογένεια. Εκεί 
οι αντιθέσεις και οι συγκρούσεις θα είναι κυρίως πολιτιστικές.

Δεύτερον: στην επίσημη κοινωνική γνώση, που είναι η συστη-
ματική μετάδοση των γνώσεων στα σχολεία, δηλαδή η εκπαίδευ-
ση, ή τα Μέσα Μαζικής Ενημέρωσης. Εκεί οι συγκρούσεις θα εί­
ναι καθαρά πολιτικές, εκτός και εάν το φοιτητικό κίνημα ανεβά-
σει το δυναμισμό του και παρουσιαστούν και εκεί κοινωνικές συ-
γκρούσεις.

Τρίτον: σε μια κοινωνική γνώση στους χώρους δουλειάς, 
όπου θα κυριαρχήσουν κοινωνικές συγκρούσεις γύρω από την 
εναρμόνιση της γνώσης, με την παραγωγή, τη μεταβολή της γνώ-
σης και την ανανέωσή της. Πρόκειται για την κατάρτιση μέσα 



Γʹ ΠΕΡΙΟΔΟΣ: 1987-1989 107

στους χώρους δουλειάς. Θα συμφωνήσουμε όλοι ότι η γνώση 
δεν αρκεί να την πάρεις μόνο στο πανεπιστήμιο ή στο σχολείο. 
Η ταξική σύγκρουση θα γίνει γύρω από αυτή τη γνώση, την τα-
ξική, που θα δημιουργηθεί μέσα στο εργοστάσιο, στο εργοτά-
ξιο, στο χωράφι.

Και υπάρχει, πέρα από τις τρεις αυτές μορφές γνώσης, η ελεύ-
θερη ατομική γνώση. Αυτή που κανείς δεν μπορεί να την αγνοή-
σει και που θα παίξει καταλυτικό ρόλο στις άλλες τρεις συγκρού-
σεις (πολιτιστική, πολιτική, κοινωνική).

Μίλησα πριν για μια προσέγγιση ανάμεσα στον εργάτη τον πνευ-
ματικό και τον χειρώνακτα, πράγμα που είναι σημαντικό γιατί η 
τεχνολογία κατορθώνει αυτό που δεν κατάφεραν κοινωνικοί αγώ-
νες 150-200 χρόνων ή δεν πρόβλεψαν οι φιλόσοφοι.

Όμως υπάρχει ένας νέος κίνδυνος, ο κίνδυνος της διάσπασης 
της εργασίας του ίδιου ανθρώπου, αν έχει δουλέψει, για παρά-
δειγμα, στο hardware από τη μια μεριά και στο software από την 
άλλη. Γιατί σήμερα με το software επιτυγχάνεται κάτι που δε γι-
νόταν με τη μηχανοποίηση. Μέσω της ίδιας μηχανής με αλλαγή 
του προγράμματος γίνεται αλλαγή της παραγωγής. Αυτό είναι ένα 
καινούριο στοιχείο. Και εκεί υπάρχει κίνδυνος διχασμού, ενός 
καινούριου διχασμού, που θα είναι χειρότερος από τον προηγού-
μενο, γιατί θα είναι διάσπαση της ίδιας της πολυσύνθετης προσω-
πικότητας του εργάτη για την οποία μίλησα πριν.

Για να αντιμετωπίσουμε αυτό το θέμα, πρέπει να υπάρξει υπε-
ροχή των ιδεών και του πολιτισμού. Γι’ αυτό η ιδεολογική ηγεμο-
νία και η πολιτιστική σύγκρουση –με την καλή έννοια του όρου– 
πρέπει να υπηρετούν την έκβαση των άλλων αντιθέσεων.

Ας μην ξεχνάμε ότι σήμερα βρισκόμαστε μπροστά σε μια παρα-
τεταμένη οικονομική κρίση. Η κρίση αυτή δημιουργεί ταυτόχρο-
να κρίση ηγεμονίας, του γνωστού προτύπου συσσώρευσης, του 
γνωστού μοντέλου εκβιομηχάνισης, της ρύθμισης που γινόταν ανά-
μεσα στους εργοδότες και τους εργαζόμενους και αναφερόταν 
στο 1930 ή στο 1909 του Φορντ. Αυτή η κρίση ηγεμονίας σημαίνει 



108 ΓΙΩΡΓΟΣ ΓΕΝΝΗΜΑΤΑΣ

ταυτόχρονα κρίση συναίνεσης και φέρνει στην επιφάνεια αυτό 
που θα δημιουργηθεί λόγω της τεχνολογίας. Ένα πακέτο καινού-
ριων αντιθέσεων που δεν είναι καθόλου ίδιο με το χτες.

Σήμερα, ο χρόνος εργασίας θα πρέπει να εξεταστεί σε συνδυα-
σμό με το χρόνο εργασίας, με τον ελεύθερο χρόνο, με το χρόνο 
σπουδών αλλά και με το χρόνο της κατάρτισης μέσα στο εργοστά-
σιο. Ήδη έχει εμφανιστεί η διαμάχη αν η επιμόρφωση θα γίνεται 
μέσα ή έξω από την επιχείρηση. Οι εργοδότες συμφωνούν να γί-
νεται μέσα στην επιχείρηση, αλλά θέτουν θέμα αν θα είναι μέσα 
ή έξω από το ωράριο. Και εδώ αρχίζουν οι αντιθέσεις. Η λογική 
αυτή συνδυάζεται επίσης με το θέμα της ανυπαρξίας επιμόρφω-
σης και μοιραία με την επανεξέταση του συνολικού χρόνου εργα-
σίας με σταθερή κατεύθυνση τη μείωσή του.

Τα παραπάνω θα τα ονόμαζα καλύτερα αύξηση του ελεύθερου 
χρόνου, με ταυτόχρονη αύξηση του χρόνου μόρφωσης, του χρόνου 
επιμόρφωσης και κατάρτισης. Δηλαδή τώρα, στους χρόνους που 
ξέραμε λίγο πριν, μπαίνει η εκπαίδευση και η κατάρτιση, είτε εί-
σαι φοιτητής είτε επιστήμονας είτε χειρώνακτας εργαζόμενος.

Υπήρχε ένα παλιό σύνθημα που γεννήθηκε το 1968 στη Γαλ-
λία. Οι προοδευτικοί φοιτητές φώναζαν «εργάτες, αγρότες, φοι-
τητές». Από την άλλη μεριά οι συντηρητικοί μίλαγαν για εντατι-
κοποίηση και ποιότητα των σπουδών. Εγώ πιστεύω ότι και οι δύο 
πλευρές τότε είχαν ξεχάσει μερικά πράγματα.

Ακόμα και οι δικοί μας προοδευτικοί υιοθέτησαν το σύνθημα 
«εργάτες, αγρότες, φοιτητές», αλλά ο εργάτης ήταν κλεισμένος 
μόνος του στο εργοστάσιο, ο αγρότης μόνος του πάλευε με τις 
αντίξοες συνθήκες στο χωράφι και ο φοιτητής βρισκόταν στο πα-
νεπιστήμιο αποκλεισμένος από την κοινωνία.

Οι συντηρητικοί και πάλι μιλούσαν για αναβάθμιση της ποιό-
τητας των σπουδών και είχαν φυλακίσει τη γνώση μέσα στα πα-
νεπιστήμια. Σε πανεπιστήμια μάλιστα διαβαθμισμένα, άρα υπο-
βαθμισμένα. Ποια είναι η δική μας απάντηση σήμερα, ώστε αυτό 
το σύνθημα «εργάτες, αγρότες, φοιτητές» να γίνει μήνυμα;

Πρέπει να ενώσουμε πράγματι τους εργάτες, τους αγρότες 
και τους φοιτητές. Πώς όμως θα τους ενώσουμε; Απλώς μόνο με 
μηνύματα, με ευχολόγια, με πολιτικά συνθήματα; Όχι φυσικά. 
Ένα από τα στοιχεία που μπορεί να τους ενώσει είναι η γνώση 



Γʹ ΠΕΡΙΟΔΟΣ: 1987-1989 109

και η σύνδεση της εκπαίδευσης με την παραγωγή ή η κατάρτιση 
με την παραγωγή και βέβαια η αρχική εκπαίδευση με τη συνεχή 
κατάρτιση.

Έχει ήδη τεθεί η ανάγκη συντονισμού των προγραμμάτων που 
υπάρχουν σήμερα στην ΕΟΚ. ΚΟΜΕΤ II, ΕΡΑΣΜΟΥΣ, ΙΡΙΣ για τις 
γυναίκες, ΙΛΙΟΣ για τα άτομα με ειδικές ανάγκες. Εδώ στην Ελ-
λάδα και εμείς ακόμα οι ίδιοι στην αρχή τα βλέπαμε με καχυπο-
ψία. Υπάρχουν ακόμα και σήμερα προοδευτικές δυνάμεις στην 
Ελλάδα που εξακολουθούν να τα απορρίπτουν. Και όμως, τα προ-
γράμματα αυτά αποτελούν μία από τις πιο προωθημένες δράσεις 
της Κοινότητας όσον αφορά στην ενότητα της παραγωγής, στο χώ-
ρο μόρφωσης, για να μπορέσουμε πράγματι το σύνθημα να το κά-
νουμε πράξη.

Πρέπει να προωθήσουμε εμείς οι ίδιοι την αναβάθμιση της 
ποιότητας των σπουδών, που οι συντηρητικοί την έχουν κάνει ση-
μαία, λες και ήταν δική τους αντίληψη. Αλλά ποτέ δεν αντιμετω-
πίσαμε επιθετικά τους συντηρητικούς. Πάντα αμυνόμαστε απένα-
ντί τους.

Πρέπει να βγούμε επιθετικά μέσα στην κοινωνία εμείς οι σο-
σιαλιστές και όχι αμυντικά απέναντι σ’ αυτούς που ελέγχουν πολ-
λά ακόμα και σήμερα, ακόμα και σε πολλές χώρες που υπάρχουν 
σοσιαλιστικές κυβερνήσεις μέσα σε καπιταλιστικά καθεστώτα.

Όσον αφορά στα αναπτυξιακά και οικονομικά ζητήματα, δεν 
μπορούμε να αγνοήσουμε τους γνωστούς περιοριστικούς παρά-
γοντες, ισοζύγιο εξωτερικών πληρωμών, πληθωριστικές πιέσεις, 
ελλείμματα. Αυτά θα μας ακολουθούν σε όλη την πορεία μας. Τα 
μακροοικονομικά μεγέθη είναι στοιχεία που δυστυχώς δεν μπο-
ρείς να ξεπεράσεις, ούτε με την ιδεολογία ούτε με την ταξική πά-
λη. Όμως από δω και πέρα θα αρχίσουν λόγω της νέας τεχνολο-
γίας να αποκτούν μικρότερη σημασία. Ή τουλάχιστον αυτοί που 
θα επιμένουν μόνο σε αυτά τα μακροοικονομικά μεγέθη θα κρύ-
βουν τα άλλα ζητήματα.

Τα κυρίαρχα μακροοικονομικά μεγέθη, κατά τη γνώμη μου, 
στη νέα τεχνολογία θα είναι η ανεργία, η απασχόληση, και στα 
μίκρο θα είναι οι εργασιακές σχέσεις και οι συγκρούσεις γύρω 



110 ΓΙΩΡΓΟΣ ΓΕΝΝΗΜΑΤΑΣ

από τη γνώση. Επίσης, ένα σημαντικό στοιχείο είναι ότι η ενέρ-
γεια, που ήταν ανέκαθεν –από τότε που υπάρχει άνθρωπος– το 
κρίσιμο ζήτημα για έλεγχο της οικονομικής δραστηριότητας και 
όλες οι συγκρούσεις γίνονταν για τον έλεγχο των αποθεμάτων ή 
της ενέργειας, όλο και λιγότερο θα έχει σημασία στο μέλλον.

Από δω και πέρα οι συγκρούσεις θα διαδραματίζονται γύρω 
από τον έλεγχο της γνώσης. Η ενέργεια όλο και λιγότερο θα παί-
ζει ρόλο. Και βεβαίως εμείς οι Έλληνες έχουμε τον Προμηθέα με 
τη φωτιά που συμβόλιζε ταυτόχρονα και τη γνώση και την ενέρ-
γεια.

Η κρίση στην απασχόληση δημιουργήθηκε από «τις παρενέρ-
γειες» της ενέργειας. Η υπερεκμετάλλευση των πηγών έφερε την 
κρίση των πόλεων και ταυτόχρονα τη μείωση των αποθεμάτων, 
άρα την υπανάπτυξη και την ανεργία σε πολλές περιοχές. Η ρε-
βάνς των μεταβιομηχανικών οικονομιών και κοινωνιών απέναντι 
στον Τρίτο Κόσμο που «ήλεγχε» σ’ ένα βαθμό τα αποθέματα ήταν 
η λεγόμενη συμβολική οικονομία, μέσα από το χρηματιστήριο, τη 
ροή των πιστώσεων, τη ροή των κεφαλαίων και το παιχνίδι των 
συναλλαγματικών ισοτιμιών, που ξέρουμε πολύ καλά ότι σήμερα 
κυριαρχεί έναντι του εμπορίου, το οποίο με τη σειρά του είχε κυ-
ριαρχήσει έναντι της παραγωγής.

Η ανεργία και η απασχόληση στην Ευρώπη είναι το σημαντικό-
τερο πρόβλημα. Ήταν, είναι και θα είναι.

Μιλάμε για ένα ποσοστό ανεργίας της τάξης του 11,8%. Είναι 
απαράδεκτο. Υπάρχουν χώρες που ξεπερνάνε το 21% της ανερ-
γίας.

Το ερώτημα είναι αν με τους ρυθμούς ανάπτυξης που θα ’χου-
με θα μπορέσουμε να αντιμετωπίσουμε την ανεργία. Όχι φυσικά. 
Η έκθεση ΤΣΕΚΙΝ προέβλεψε 5 εκατ. καινούριες θέσεις απασχό-
λησης, όταν όμως θα ολοκληρωθεί η εσωτερική αγορά, όταν θα 
έχουμε μακροπρόθεσμα τα αποτελέσματα και όταν και εφόσον 
ξεπεραστούν οι αρχικές δυσκολίες προσαρμογής.

Οι ρυθμοί ανάπτυξης δεν επαλήθευσαν τις προβλέψεις της Κο-
μισιόν το 1985. Μετά βίας θα ’χουμε ανάπτυξη από δω και πέρα 
με ρυθμούς 2,5-3% το πολύ για μια πενταετία.



Γʹ ΠΕΡΙΟΔΟΣ: 1987-1989 111

Ξέρουμε ότι 2,5% μόλις επαρκεί να σταθεροποιήσει την ανερ-
γία και όχι να τη μειώσει. Άρα πρέπει να δώσουμε τη μάχη της 
διαρθρωτικής ανεργίας. Και θα τη δώσουμε κυρίως με την εναρ-
μόνιση της αγοράς εργασίας.

Και σ’ αυτό, η γνώση θα παίξει ρόλο και βραχυπρόθεσμα. Η 
επαγγελματική κατάρτιση δηλαδή, και όχι μόνο στους νέους αλ-
λά και στους ενηλίκους, αποτελεί το σημαντικότερο όπλο σήμερα 
της Κοινότητας, όχι μόνο για τη στρατηγική αντιμετώπιση, αλλά 
και για την τωρινή αντιμετώπιση του μεγάλου προβλήματος της 
ανεργίας.

Υπάρχει ένα δίλημμα. Η τεχνολογία αφαιρεί ή προσθέτει θέ-
σεις; Πρόκειται για ψεύτικο δίλημμα.

Είναι λάθος να νομίσουμε ότι τελικά η τεχνολογία θα διώξει 
τους εργάτες από την παραγωγή και τις υπηρεσίες. Είπαμε ότι 
αποβιομηχανοποιείται, στρέφεται σε άλλους τομείς.

Ένα καλό παράδειγμα είναι ότι ο ιμάντας συναρμολόγησης που 
εισήγαγε ο Φορντ το 1909 όχι μόνο δεν έφερε την εξάπλωση της 
ανεργίας, όπως πρόβλεπαν τότε οι ειδικοί, αλλά αντίθετα έφερε 
έκρηξη της ανάπτυξης και της απασχόλησης, παρόλο ότι μείωσε 
τις αναγκαίες εργατοώρες κατά 80%.

Στην πρώτη φάση πάντως θα παρατηρηθεί επιτάχυνση της 
απώλειας θέσεων από ό,τι αύξηση για τις καινούριες θέσεις απα-
σχόλησης, σε καινούρια αντικείμενα, σε καινούριες αγορές.

Εμείς βεβαίως πρέπει να μιλάμε και να προωθούμε μια άλλη ανά-
πτυξη. Δεν μπορούμε να μιλάμε για επάρκεια αγαθών και υπηρε-
σιών, όταν η μισή υφήλιος, ο μισός πληθυσμός βρίσκεται σε κατά-
σταση πενίας και ψάχνουμε να βρούμε χωματερές για τα ροδάκι-
να και σχηματίζουμε παγόβουνα από βούτυρο. Η άλλης μορφής 
ανάπτυξη βέβαια δε θα είναι αποτέλεσμα της τεχνολογίας αλλά 
προϊόν πολιτικής επιλογής. Όπως πολιτική επιλογή θα είναι τελι-
κά η απάντηση ποιος πληρώνει για ποιους τη γνώση, – από ποιους, 
πού και με ποιους όρους. Μια επιλογή που θα συνοδεύεται με μια 
νέα διαπραγμάτευση, σύνθεση ή και κοινωνική σύγκρουση.



112 ΓΙΩΡΓΟΣ ΓΕΝΝΗΜΑΤΑΣ

Οι εργαζόμενοι πρέπει να δώσουν τη μάχη για τη συμμετοχή 
και την αξιοποίηση των νέων θεσμών συμμετοχής και λιγότερο 
για την οικονομίστικη διεκδίκηση.

Εμείς, σε κάθε χώρα αλλά και συνολικά στην Κοινότητα, πρέ-
πει να δώσουμε τη μάχη της ιδεολογικής ηγεμονίας και της πολι-
τικής νίκης ώστε να προωθήσουμε τους νέους θεσμούς.

Με μια άλλης μορφής ανάπτυξη θα έχουμε και επιτάχυνση 
ρυθμών ανάπτυξης, και αυτό έχουν αρχίσει να το αντιλαμβάνο-
νται και οι Αμερικανοί και οι Γιαπωνέζοι. Ελπίζω να το αντιλη-
φθούν έγκαιρα και οι σοσιαλιστές στην Ευρώπη, αλλά και γενι-
κότερα οι Ευρωπαίοι. Θα ’θελα πολλά να πω για τα πολιτιστικά 
ή για τα οργανωτικά ή για τα καινούρια επαγγέλματα, αλλά νομί-
ζω ότι αυτά μπορεί να προκύψουν από τις ερωτήσεις.

Το μήνυμα που θα ’θελα να δώσω τελικά είναι ότι στα χέρια 
των εργαζομένων των χωρών της Κοινότητας είναι η υπόθεση της 
ανάπτυξης, άρα και η υπόθεση της τεχνολογίας. Πρέπει να δώ-
σουμε τη μάχη, συστηματικά με τη σύγχρονη σκέψη αλλά και με 
τις αρχές μας. Δημιουργικά όμως, χωρίς ιδεολογήματα, αλλά με 
την ιδεολογία να κυριαρχεί και να καθοδηγεί τα βήματά μας και 
με ταυτόχρονη τεχνική τεκμηρίωση. Να λιγοστεύουν τα λόγια και 
να περισσεύει η ενότητα στη δράση. Εάν η πολιτική μας δράση γί-
νει ταυτόχρονα οικονομική δράση, αν φροντίσουμε την οικονομι-
κή μας δράση να την εντάξουμε και να την ενσωματώσουμε μέσα 
στην κοινωνία για να τη συνθέσουμε, τότε υπάρχουν σοβαρές προ-
οπτικές να τεθεί η τεχνολογία στην υπηρεσία του ανθρώπου και 
ίσως το όραμα που έχουμε εμείς όλοι οι σοσιαλιστές γίνει πιο κο-
ντινό.

Ομιλία στο Συνέδριο – Υπουργός Εργασίας – Ρόδος, 30 Οκτωβρίου 1988.



Γʹ ΠΕΡΙΟΔΟΣ: 1987-1989 113

Η 135 ΔΙΕΘΝΗΣ ΣΥΜΒΑΣΗ ΕΡΓΑΣΙΑΣ  
ΣΥΜΒΟΥΛΙΑ ΕΡΓΑΖΟΜΕΝΩΝ

Ένας νόμος, και ένας θεσμός ακόμα περισσότερο, δεν είναι απο-
τέλεσμα κάποιας πρωτοβουλίας της εκτελεστικής εξουσίας ή 
προϊόν απλής επεξεργασίας της νομοθετικής εξουσίας. Αποτελεί, 
βασικά, κάθε φορά –εδώ και χρόνια– ένα αποτέλεσμα της σύ-
γκρουσης των κοινωνικών και πολιτικών δυνάμεων. Θα ’λεγα ότι 
αποτελεί, συνήθως, ένας νόμος, ένας θεσμός, το αποκρυστάλλω-
μα μιας εμπειρίας του χτες.

Θα τολμούσα να πω ότι αυτός ο καινούριος θεσμός, των συμ­
βουλίων των εργαζομένων, αποτελεί κυρίως ένα παράθυρο προς 
το μέλλον.

Δεν έχω σκοπό να κάνω μια τεχνική τεκμηρίωση του κειμένου του 
νόμου ή της ίδιας της 135 Διεθνούς Σύμβασης Εργασίας. Θα επι-
μείνω κυρίως στη φιλοσοφία που διέπει το νέο θεσμό. Θα κατα-
θέσω την προσωπική μου μαρτυρία για το πού στοχεύουμε. Θα 
δούμε πιθανόν ποια είναι τα σημεία απόλυτης συμφωνίας ή πού 
πρέπει να υπάρξει απόλυτη συμφωνία και πού υπάρχουν διαφω-
νίες, πού πρέπει να προστατεύσουμε αυτό το θεσμό, πού πρέπει 
να του ανοίξουμε άλλες προοπτικές, αν, βέβαια, το ζητούμενο εί-
ναι η ανάπτυξη της χώρας και η ανάπτυξη των επιχειρήσεων για 
να πάμε από το γενικό στο ειδικό και στη συνέχεια αντίστροφα. 
Οφείλουμε να προσδιορίσουμε πού βρισκόμαστε.

Το 1919, για παράδειγμα, ο Γκράμσι μιλούσε για συμβούλια 
εργαζομένων και αντέκρουε εκείνους που θεωρούσαν ότι αυτά 
αποτελούν μια μορφή ενσωμάτωσης των εργαζομένων.



114 ΓΙΩΡΓΟΣ ΓΕΝΝΗΜΑΤΑΣ

Το 1971 ψηφίστηκε η 135 Διεθνής Σύμβαση από καπιταλιστι-
κές, σοσιαλιστικές και τρίτες χώρες.

Στη Βουλή των Ελλήνων, που ψηφίστηκε πρόσφατα, θα ’λεγα 
ότι υπήρξε ομοφωνία –τουλάχιστον ομοθυμία– και οι όποιες δια-
φορές ήταν φραστικές ή πολιτικές με τη στενή έννοια του όρου 
και όχι με την ευρεία έννοια.

Αυτό υποδηλώνει ορισμένα πράγματα.

Πρέπει να πω εξαρχής ότι το δρόμο για τη σωστή επεξεργασία 
αυτού του, κατά τη γνώμη μου, ιδιαίτερα σημαντικού, –τομή θα 
’λεγα–, στα αναπτυξιακά πράγματα της χώρας νόμου άνοιξε ο 
διάλογος που ξεκίνησε, και ελπίζω ότι θα είναι πιο δημιουργικός 
στη συνέχεια, ανάμεσα στους κοινωνικούς εταίρους, όπως τους 
λένε μερικοί, ή τους κοινωνικούς ανταγωνιστές, που δεν είναι κα-
θόλου χειρότερος όρος, με την έννοια ότι ο ανταγωνισμός είναι 
και άμιλλα και άρα έχει και κοινούς στόχους και αποκλίνοντες, 
πολλές φορές συγκλίνοντες. Ο διάλογος ξεκίνησε κυρίως ανάμε-
σα στη ΓΣΕΕ και από την άλλη μεριά στο Σύνδεσμο Ελληνικών 
Βιομηχανιών, στη ΓΣΕΒΕ και στο Συντονιστικό των Εμπόρων. Αυ-
τός ο διάλογος κατέρριψε ορισμένα ταμπού που υπήρχαν παλιά 
και άφησε να διαφανούν προοπτικές. Ελπίζω λοιπόν ότι αυτός ο 
διάλογος δε θα ’ναι κλειστός, θα ’ναι ανοιχτός. Και χαίρομαι, για-
τί μέσα στη διαδικασία του διαλόγου η Πολιτεία, που θέλει από 
δω και πέρα να παίζει το ρόλο όχι του ρυθμιστή αλλά του κατα-
λύτη, θα πάρει μέρος μ’ αυτή την έννοια. Και μ’ αυτή την έννοια 
είμαι και εγώ σήμερα ανάμεσά σας.

Θέλω ακόμα να τονίσω ότι είμαι από αυτούς που πιστεύουν 
ότι κανένας νόμος δεν μπορεί να εφαρμοστεί, αν δεν έχει τη συ-
ναίνεση, ή τουλάχιστον τη στήριξη, από πολλές πλευρές, και ιδι-
αίτερα από τις παραγωγικές τάξεις αλλά και τα στελέχη. Δεν αρ-
κεί η θέληση του νομοθέτη. Χρειάζεται η προσπάθεια μέσα στο 
θεσμό και κυρίως στην αρχή, όταν θα ξεκινήσει ο νέος θεσμός.

Για να κοπεί ο ομφάλιος λώρος από το νομοθέτη και την εκτελεστι-
κή εξουσία και να περάσει στα χέρια των ανθρώπων που πρέπει 
να προσαρμοστούν μέσα σ’ αυτό το θεσμό, πρέπει να υπάρξει:



Γʹ ΠΕΡΙΟΔΟΣ: 1987-1989 115

Πρώτον: διακριτική παρουσία της Πολιτείας, αντίθετα από το 
γνωστό κρατισμό που, δυστυχώς, επί χρόνια, επί δεκαετίες, ταλά-
νισε τον τόπο.

Δεύτερον: προσπάθεια από τα στελέχη στα πλαίσια μιας γνή-
σιας αποκέντρωσης.

Η αποκέντρωση δεν είναι απλά μια γεωγραφική διαδικασία, 
είναι μια βαθιά κοινωνική, οικονομική, πολιτική και πάνω απ’ όλα 
πολιτιστική διεργασία.

Έχετε έναν πολύ δύσκολο και ιδιότυπο ρόλο να παίξετε σχε-
τικά με την προετοιμασία της μελλοντικής υποκατάστασής σας σε 
σημαντικά ζητήματα, όσο και αν φαίνεται περίεργο, από συλλο-
γικές προσπάθειες.

Παλιά υπήρχε η σχολή που πρέσβευε ότι η επιχείρηση, η βιο-
μηχανική ανάπτυξη, η βιομηχανική επανάσταση στηρίζονται κυ-
ρίως στην οργάνωση της δουλειάς.

Οι ευρωπαϊκές σχολές στηρίζονται κυρίως στα στελέχη.
Τώρα βρισκόμαστε μπροστά σε συναρπαστικές εξελίξεις και 

σενάρια. Κατά τη γνώμη μου θα έρθουν σαν χιονοθύελλα κάποια 
στιγμή. Σαρώνουν ήδη τις μεταβιομηχανικές κοινωνίες και τις με-
γάλες χώρες, τις βιομηχανικά ανεπτυγμένες.

Θα ’θελα να αναφερθώ σε μια δήλωση-ανακοίνωση που έκα-
νε το 1979 ο Γιαπωνέζος πρόεδρος του Ομίλου Ματσουσίτα μι-
λώντας σε Δυτικούς βιομηχάνους.

Τους λέει λοιπόν: «Εμείς οι Γιαπωνέζοι θα κερδίσουμε και η 
βιομηχανική Δύση θα χάσει. Δεν μπορείτε ν’ αντιδράσετε ό,τι και 
να κάνετε, γιατί η ήττα είναι μέσα σας.

»O τρόπος οργάνωσης των επιχειρήσεών σας είναι τύπου Τέι-
λορ. Είστε απόλυτα πεπεισμένοι ότι ενεργείτε με τρόπο άριστο 
για τη λειτουργία των επιχειρήσεών σας, διακρίνοντας από τη μια 
μεριά τους αρχηγούς και από την άλλη αυτούς που εκτελούν τη 
δουλειά. Από τη μια μεριά αυτούς που σκέπτονται και από την 
άλλη τους εργάτες. Εμείς οι Γιαπωνέζοι είμαστε τύπου “μετα-
Τέιλορ”. Γνωρίζουμε ότι οι επιχειρήσεις έγιναν τόσο πολύπλο-
κες, ότι είναι πολύ δύσκολη η επιβίωση μιας επιχείρησης και τό-
σο προβληματική μέσα σ’ ένα περιβάλλον που καθίσταται όλο 
και πιο πολύ επικίνδυνο, απρόσμενο και ανταγωνιστικό, ώστε 
κάθε μέρα η επιχείρηση οφείλει να κινητοποιεί τις διανοητικές ι-  



116 ΓΙΩΡΓΟΣ ΓΕΝΝΗΜΑΤΑΣ

κανότητες όλων των ανθρώπων της για να έχει πιθανότητες να τα 
καταφέρει.

»Για μας, το μάνατζμεντ είναι ακριβώς η τέχνη που κινητοποι-
εί και βοηθά στην άνθηση και αξιοποίηση της γνώσης όλων για 
την εξυπηρέτηση των στόχων της επιχείρησης. Και αυτό γιατί κα-
τανοήσαμε πολύ καλύτερα από σας τη διάσταση των νέων τεχνο-
λογικών και οικονομικών προκλήσεων που έρχονται».

Συνεχίζει και με άλλα ενδιαφέροντα πράγματα ακριβώς στα 
ίδια επίπεδα και τελικά τούς λέει ότι «πρέπει να βρείτε τρόπο 
ώστε αυτός που δουλεύει στην αλυσίδα της μηχανής να μπορεί 
πράγματι να δώσει τον εαυτό του και για τον ίδιο, για τη συμμε-
τοχή του στη βελτίωση της ζωής του και της αμοιβής του, αλλά και 
της επιχείρησης».

Πριν από λίγο καιρό μιλούσε σχετικά ο πρώην υπουργός Ερ-
γασίας των ΗΠΑ. Σκόπιμα επικαλούμαι καπιταλιστικές χώρες και 
μάλιστα τη μητρόπολη, γιατί πράγματι έχουν συλλάβει το νόημα 
και πετυχαίνουν κάθε φορά να προλαβαίνουν την όξυνση της κρί-
σης που υπάρχει, τουλάχιστον να τη διευθετούν. Ο Αμερικανός 
λοιπόν υπουργός Εργασίας, αναφερόμενος σε ορισμένα στελέχη 
και βιομηχάνους, έλεγε ότι ζουν ακόμα στην εποχή των δεινοσαύ-
ρων, την ώρα που διανύουμε τα τέλη του αιώνα της πληροφορι-
κής, που βρισκόμαστε στα πρόθυρα και στο κατώφλι της οπτικής 
νέων μεθόδων προσέγγισης της επαναστατικής τεχνολογίας.

Επεσήμανε στη συνέχεια την ανάγκη κινητοποίησης και ενερ-
γοποίησης του εργαζόμενου, του τελευταίου εργαζόμενου. Η τε-
χνολογία προωθεί κάτι που δεν μπόρεσαν να το κάνουν ούτε οι 
προβλέψεις κάποιων φιλοσόφων του 1848 ούτε οι ταξικοί αγώνες 
ούτε άλλες εξελίξεις: το κλείσιμο της ψαλίδας ανάμεσα στην πνευ-
ματική και τη χειρωνακτική εργασία. Η εποχή των χειρωνάκτων 
–με την παραδοσιακή έννοια του όρου– και των ανειδίκευτων ερ-
γατών ή των εργατών που επαναλάμβαναν μονότονα στην αλυσί-
δα της FORD την ίδια κίνηση, όταν περνούσε το εξάρτημα του αυ-
τοκινήτου, έχει περάσει ανεπιστρεπτί.

Το 2010, υπολόγιζε ο Αμερικανός υπουργός Εργασίας, θα 
υπάρχουν 25 εκατ. άνεργοι χειρώνακτες στις ΗΠΑ και χιλιάδες 
επιχειρήσεις χρεοκοπημένες αν δεν υπάρχει συμμετοχή των ερ-
γαζομένων, αν δεν υπάρχει εκπαίδευση, συνεχιζόμενη εκπαίδευ-
ση, διά βίου εκπαίδευση, επαγγελματική κατάρτιση.



Γʹ ΠΕΡΙΟΔΟΣ: 1987-1989 117

Το ζητούμενο για μας, και για όλες τις χώρες που αντιμετωπίζουν 
τις προκλήσεις των καιρών, τις νέες προκλήσεις, τη νέα τεχνολο-
γική επανάσταση, είναι να ελέγξουμε την τεχνολογία.

Αυτό σημαίνει πόροι. Οι πόροι μιας χώρας είναι πεπερασμέ-
νοι. Ιδιαίτερα οι πόροι των περιφερειών, όπως είμαστε εμείς. 
Έχουμε έναν πόρο που δεν είναι πεπερασμένος. Και αυτός είναι 
ο άνθρωπος, ο ανθρώπινος νους και η ανθρώπινη δημιουργική δυ-
νατότητα και ικανότητα. Αυτή μπορούμε να την κινητοποιήσου-
με. Ιδιαίτερα τώρα, αυτά τα χρόνια, που το κόστος της γνώσης εί-
ναι αυτό που αρχίζει να παίζει πολύ μεγαλύτερο ρόλο απ’ ό,τι 
έπαιζε μέχρι τώρα το κόστος εργασίας. Την ίδια ώρα, το κόστος 
των πρώτων υλών πέφτει ραγδαία στην παγκόσμια οικονομία, 
1%-1,25% το χρόνο.

Η κατανάλωση ενέργειας μειώνεται και για λόγους σπανιότη-
τας και για λόγους περιβαλλοντολογικούς. Η εξάντληση στις πη-
γές προκαλεί την κρίση των πόλεων και ταυτόχρονα φέρνει υπα-
νάπτυξη.

Για όλους αυτούς τους λόγους λοιπόν το κόστος της γνώσης αρ-
χίζει και παίζει το μεγαλύτερο ρόλο. Η γνώση μπορεί να αποκτη-
θεί στην προπτυχιακή εκπαίδευση, στη συστηματική μετάδοση των 
γνώσεων από το σχολείο έως το πανεπιστήμιο. Δεν είναι όμως το 
μόνο ζητούμενο και δεν αρκεί. Η διαδικασία αυτή είναι αναγκαία 
αλλά όχι και ικανή συνθήκη. Η γνώση μπορεί να κατακτηθεί μό-
νο μέσα από τους θεσμούς της συνεχιζόμενης εκπαίδευσης, της 
σύνδεσης πανεπιστημίου και παραγωγής –που προσπαθούμε να 
προωθήσουμε τώρα, κάτι εντελώς καινούριο, με τα προγράμμα-
τα του ΟΑΕΔ–, η συνεχής επαγγελματική κατάρτιση επίσης είναι 
ένα τεράστιο θέμα. Η γεωγραφική κινητικότητα της εργασίας που 
εφάρμοζε η ΕΟΚ είναι ένα τελείως αποτυχημένο μοντέλο, γι’ αυ-
τό και προσπαθεί να το αναμορφώσει τώρα και με δικές μας πρω-
τοβουλίες. Εκείνο που αποκτά σημασία είναι η ευελιξία της ερ-
γασίας και όχι η γεωγραφική κινητικότητα, που στην ουσία είναι 
η κινητικότητα της ανεργίας.

Ευελιξία σημαίνει προσαρμογή συνεχώς στις τεχνολογικές 
εξελίξεις που έρχονται. Σημαίνει πάνω απ’ όλα παιδεία.

Παιδεία είναι για μένα η συστηματική μετάδοση των γνώ σεων. 



118 ΓΙΩΡΓΟΣ ΓΕΝΝΗΜΑΤΑΣ

Είναι ο συνολικός πνευματικός και πολιτιστικός πλούτος του λα-
ού, των εργαζομένων, όλων των εργαζομένων.

Εργασία, βεβαίως, δεν είναι μόνο η μισθωτή απασχόληση αλ-
λά η δημιουργική δουλειά του ατόμου από τον εργοδότη μέχρι τον 
επιστάτη ή τον εργάτη. Αλλά το σημαντικότερο, στην προκειμένη 
περίπτωση, ζήτημα είναι ο τρόπος δουλειάς, η στάση ζωής απένα­
ντι στην εργασία, μέσα στον ίδιο το χώρο της δουλειάς.

Και αυτό για μας είναι το κρίσιμο θέμα του ρόλου των συμβου­
λίων των εργαζομένων. Τα συμβούλια των εργαζομένων λοιπόν το 
πρώτο που πρέπει να κάνουν, και το πρώτο που εμείς θα θέλαμε 
να κάνουν, είναι όχι απλώς να οικοδομήσουν ένα διάλογο με την 
εργοδοσία, ένα θεσμό γέφυρας ανάμεσα στους κοινωνικούς αντα-
γωνιστές ή τους κοινωνικούς εταίρους, αλλά πρέπει πράγματι μέ-
σα από το διάλογο αυτό να δώσουν τη δυνατότητα της εναρμόνι-
σης προς την ανάπτυξη σύμφωνα με τις νέες τεχνολογίες, προς κα-
θετί καινούριο. Στην ουσία πρόκειται για ένα νέο τρόπο δουλειάς 
και για μια παράλληλη παιδεία μέσα στο χώρο δουλειάς.

Ίσως ο συσχετισμός δουλειάς, διαλόγου, εκπαίδευσης και παι-
δείας να ξενίζει λιγάκι, αλλά στην ουσία περί αυτού πρόκειται. 
Πρόκειται για μια παράλληλη επαναστατική παιδεία μέσα στο χώ­
ρο της εργασίας.

Από την πρώτη μέρα που ήρθα στο υπουργείο Εργασίας δήλωσα 
ότι δεν είμαι απλώς υπέρ των εργαζομένων με τη στενή έννοια 
του όρου. Είμαι υπέρ της εργασίας. Πρέπει να αντιστρέψουμε 
μια τρομακτική αντίφαση που υπήρχε μέχρι σήμερα στην Ελλά-
δα.

Η αντίφαση ήταν ότι όλοι, ή σχεδόν όλοι, πολλές φορές υπο-
νομεύουμε την παραγωγή και την παραγωγικότητα, ενώ αντίθετα 
υπήρχε ένα status quo στη διανομή του προϊόντος, του όποιου 
προϊόντος, που παράγουμε. Πρέπει να το αντιστρέψουμε. Πρέπει 
να ενώσουμε τις παραγωγικές δυνάμεις του τόπου για να αυξήσου­
με την παραγωγή και την παραγωγικότητα. Και να συγκρουστού­
με ελεύθερα στη διανομή.

Η σύγκρουση δεν είναι κάτι που είναι μπαμπούλας. Η σύ-
γκρουση των κοινωνικών δυνάμεων πάντα φέρνει την πρόοδο. 



Γʹ ΠΕΡΙΟΔΟΣ: 1987-1989 119

Αυτό είναι δεδομένο. Η σύγκρουση των κοινωνικών δυνάμεων 
σημαίνει σύνθεση των αντιθέσεων όπου αυτό είναι δυνατό και 
όπου δεν είναι δυνατό, ο συσχετισμός δυνάμεων κρίνει τελικά το 
αποτέλεσμα. Και αυτό σημαίνει πάλι πρόοδο. Είναι η ιστορία της 
εξέλιξης άλλωστε.

Μπορεί μερικοί να πιστεύουμε ότι πρέπει να δημιουργηθούν 
άλλες παραγωγικές σχέσεις και καινούριες παραγωγικές δυνά-
μεις. Μπορεί άλλοι να μην τις θέλουν.

Σε αυτό που πρέπει να συμφωνήσουμε είναι ότι υπάρχουν 
υπαρκτές παραγωγικές δυνάμεις. Αυτές τις υπαρκτές παραγωγι-
κές δυνάμεις, αλίμονο αν δεν τις βοηθήσουμε να αναπτυχθούν. 
Τότε και οι μεν και οι δε θα ’χουμε κάνει ένα τεράστιο λάθος. Θα 
έχουμε γκρεμίσει την επιχείρηση, αυτές τις επιχειρήσεις ή όλες 
τις επιχειρήσεις, θα έχουμε ουσιαστικά υποσκάψει το μέλλον της 
ανάπτυξης της χώρας, δηλαδή την ίδια τη χώρα μας, το λαό μας.

Γι’ αυτό πιστεύω στο διάλογο ανάμεσα στις παραγωγικές δυ-
νάμεις και γι’ αυτό βεβαίως νομίζω ότι αυτή η προσπάθεια που 
πρόκειται να γίνει από τα συμβούλια των εργαζομένων θα έχει 
πολύ θετικά αποτελέσματα.

Ένα άλλο στοιχείο είναι ότι, όπως πριν υπαινίχθηκα σχετικά 
με τις εξελίξεις, οι σχέσεις των συντελεστών παραγωγής, του κε-
φαλαίου, της εργατικής δύναμης και της τεχνολογίας κυρίως, εί-
ναι τέτοιες που κανένας δεν μπορεί να αναφέρεται στο παρελθόν 
για να αναλύσει αυτές τις σχέσεις τους ή τις συγκρούσεις γύρω 
από τους συντελεστές της παραγωγής. Η αλληλεξάρτησή τους εί-
ναι τέτοια που αλίμονο αν δεν μπει στο φως της διαφάνειας, στο 
τραπέζι του ανοιχτού διαλόγου. Φέρνω πάντα σαν παράδειγμα 
συνήθως το φάρμακο.

Ξέρουν ότι το φάρμακο απαιτεί επενδύσεις δισεκατομμυρίων, 
αμερικάνικα δολάρια, σουηδικές κορόνες –αν θέλουμε να πάρου-
με τις πιο μεγάλες δυνάμεις στο φάρμακο–, στην έρευνα, Invivo, 
Invitro, στις κλινικές εξετάσεις.

Τελικά, μετά από 10 χρόνια ή 30, ανάλογα με την επιχείρηση 
και το φάρμακο, το τελικό προϊόν μπαίνει στην αγορά. Πόσα 
χρήματα έχουν επενδυθεί πριν και ποια είναι η σχέση του κό-
στους εργασίας ή του κόστους συσκευασίας ή της τεχνολογίας 
του τελικού προϊόντος; Έχει προηγηθεί τόσο μυαλό, τόσο κόστος 



120 ΓΙΩΡΓΟΣ ΓΕΝΝΗΜΑΤΑΣ

γνώσης, που όλοι οι άλλοι συντελεστές είναι στην ουσία σχεδόν 
μηδαμινοί μπροστά σε ό,τι έχει προηγηθεί.

Πώς λοιπόν εκεί θα γίνουν συγκρούσεις γύρω από τη διανομή 
και γύρω από τη διαμόρφωση των διαφόρων συντελεστών της πα-
ραγωγής, αν δεν υπάρχει η επίγνωση του τι έχει προηγηθεί.

Αυτά δείχνουν ότι η πλήρης γνώση και κατανόηση των συντε-
λεστών της παραγωγής αποτελούν ένα δεύτερο μεγάλο ζήτημα με-
τά την παράλληλη παιδεία στο χώρο δουλειάς, που είναι αναγκαία 
συνθήκη για να μπορεί να υπάρξει ανάπτυξη.

Τα συμβούλια των εργαζομένων δεν είναι ούτε ενσωμάτωση ού-
τε ταξικός διχασμός. Στη Βουλή, πρέπει να τονίσω ότι είχα σημα-
ντική βοήθεια από όλες τις πλευρές τελικά. Αλλά στην αρχή υπήρ-
ξαν διαξιφισμοί, από τη μια μεριά μού έλεγαν ότι δημιουργούμε 
μια νέα πόλωση, νέο ταξικό διχασμό, ούτε καν ταξική σύγκρου-
ση, και από την άλλη μεριά εκτοξευόταν κατηγορία ότι προωθού-
με την ενσωμάτωση.

Δεν πρόκειται ούτε για πόλεμο ούτε για ταξικό παροπλισμό. 
Πρόκειται για διάλογο. Είναι συμμετοχή. Η λειτουργία των συμ-
βουλίων είναι συμμετοχική και γνωμοδοτική. Προσεγγίζει πλευ-
ρές, καταγράφει προβλήματα, δίνει τη δυνατότητα να ακουστούν 
οι απόψεις και να γίνει πραγματικά προσπάθεια σύνθεσης.

Η λαϊκή σοφία που κρύβεται μέσα στον εργαζόμενο δεν μπο-
ρεί να αγνοηθεί, αλλά δεν είναι το μόνο όπλο μιας επιχείρησης. 
Αλίμονο αν λείπει η τεχνική υποστήριξη, η τεχνική τεκμηρίωση, 
ο εμπειρογνώμων.

Ένας κίνδυνος που ελλοχεύει και που απασχόλησε σημαντικά τη 
Βουλή αφορά στη σχέση αυτών των συμβουλίων των εργαζομέ-
νων με τα συνδικαλιστικά όργανα.

Ελλοχεύουν δύο εκφυλισμοί, δύο κίνδυνοι. Ο ένας να ενσω-
ματωθούν τα συμβούλια των εργαζομένων μέσα στη συνδικαλι-
στική οργάνωση και να συγχωνευθούν σ’ αυτή ή, αντίθετα, τα 
συμβούλια των εργαζομένων να παρασύρουν το υπάρχον συνδι-
καλιστικό κίνημα, τη συνδικαλιστική οργάνωση στο χώρο της 



Γʹ ΠΕΡΙΟΔΟΣ: 1987-1989 121

επιχείρησης, και να το ενσωματώσουν. Υπάρχει, βέβαια, ο τρίτος 
κίνδυνος ή και η τρίτη λογική, να ενσωματωθούν τα συμβούλια 
των εργαζομένων μέσα στη λογική του επιχειρηματία ή των στε-
λεχών, της τεχνοδομής.

Οι τρεις αυτοί κίνδυνοι είναι και υπαρκτοί και σημαντικοί και 
δεν πρέπει να τους αγνοήσει κανένας ούτε και να επιδιώξει τους 
εκφυλισμούς. Ο εργοδότης και η τεχνοδομή δεν πρέπει να επιχει-
ρήσουν να ενσωματώσουν αυτά τα όργανα και όχι μόνο γιατί αυ-
τό τελικά είναι έξω και πέρα από τις προθέσεις της κυβέρνησης 
ή του νομοθέτη. Αν το διαπράξετε, τότε ο διάλογος με τα συμβού-
λια των εργαζομένων θα είναι απλώς η αντήχησή σας, και αντί να 
έχετε διάλογο, θα έχετε μονόλογο με τον καθρέφτη σας και δεν 
είναι το ζητούμενο αυτό. Η ενσωμάτωση δεν πρόκειται δηλαδή 
να προσθέσει τίποτα, ενώ εσείς θέλετε να αυξηθεί η παραγωγι-
κότητα.

Αν το συνδικαλιστικό κίνημα απορροφήσει τα συμβούλια των 
εργαζομένων, τότε θα ενισχυθεί η βραχυπρόθεσμη οικονομίστι-
κη πλευρά του ζητήματος και όχι η αναπτυξιακή.

Αυτά είναι παραδείγματα προς αποφυγήν.

Ο δυϊσμός αντιμετωπίστηκε και στις άλλες ευρωπαϊκές χώρες.
Τα συμβούλια των εργαζομένων στην Ομοσπονδιακή Γερμα-

νία προχώρησαν ευκολότερα γιατί δεν υπήρχε επιχειρησιακό σω-
ματείο. Εκεί τα πράγματα ήταν ευκολότερα από άποψη βατότη-
τας αλλά δυσκολότερα από άποψη προοπτικής. Πρέπει να ομο-
λογήσω όμως ότι στην Ομοσπονδιακή Γερμανία σ’ ένα βαθμό η 
συμμετοχή συνετέλεσε σ’ αυτό που λέγεται γερμανικό θαύμα. 
Έχω τη γνώμη ότι ακολούθησε η ενσωμάτωση.

Στη Γαλλία, επειδή προϋπήρχαν τα συνδικαλιστικά σωμα-
τεία στο χώρο δουλειάς, οι δυσκολίες ήταν μεγαλύτερες, οι συ-
γκρούσεις επίσης, έγιναν και κάποια λάθη. Το μεγαλύτερο, κα-
τά τη γνώμη μου, λάθος έγινε στο ξεκίνημά τους, οπότε τα συμ-
βούλια των εργαζομένων ήταν καθοδηγούμενα από τα σωμα-
τεία τα οποία έχουν την ευθύνη της επιλογής ή και της δόμη-
σης.

Εμείς προσπαθούμε να αποφύγουμε τα λάθη της πλήρους εν-



122 ΓΙΩΡΓΟΣ ΓΕΝΝΗΜΑΤΑΣ

σωμάτωσης που έγινε στη Γερμανία ή της Γαλλίας που καθοδη-
γήθηκε πλήρως από τα σωματεία.

Τα συμβούλια αφορούν όλους τους εργαζόμενους και όχι μόνο 
τους συνδικαλισμένους. Εκλέγονται από το σύνολο, έτσι ώστε να 
λογοδοτούν στη Γενική Συνέλευσή τους, που είναι το κυρίαρχο 
όργανό τους, και όχι σε κάποιους που θα έπρεπε να είχαν άλλω-
στε την ευθύνη των διεκδικητικών αγώνων.

Δηλαδή, έχει εξοπλιστεί, αυτή τη στιγμή, ο θεσμός με τα απαραί-
τητα μέτρα του εκδημοκρατισμού. Υπάρχουν δύο πλευρές που 
πρέπει να δούμε, σε σχέση με την 135 Δ.Σ.Ε. Από τη μια πλευρά 
ο εκδημοκρατισμός και από την άλλη ο εκσυγχρονισμός.

Στον εκδημοκρατισμό όλοι τώρα μιλούν για συμμετοχή, αλλά 
την εννοούν διαφορετικά.

Ο εκδημοκρατισμός είναι μια συνεχής αναφορά στην οικονο-
μική, κοινωνική, πολιτική δημοκρατία και μέσα στους χώρους 
δουλειάς. Ο καθένας όμως την αντιλαμβάνεται ανάλογα με το πού 
στοχεύει και, βεβαίως, θα υπάρξουν διαφωνίες όσον αφορά στη 
στρατηγική του εκδημοκρατισμού. Τον εκσυγχρονισμό όμως δεν 
μπορεί κανένας να τον αρνηθεί. Δεν υπάρχει δίλημμα εκδημοκρα-
τισμός ή εκσυγχρονισμός. Ο εκσυγχρονισμός επιτάσσει να βλέ-
πουμε τα πράγματα σύμφωνα με τη σημερινή πραγματικότητα. 
Ταυτόχρονα, να προσβλέπουμε στο αύριο και να αναλύουμε με 
σύγχρονη και δημιουργική σκέψη.

Αυτή ακριβώς η δημιουργική σκέψη δεν πρέπει να λείπει από 
καμία από τις πλευρές. Άλλο αν αλλιώς θέλουμε να οδηγήσουμε 
τα πράγματα ανάλογα με την οπτική γωνία, την ιδεολογία του κα-
θενός μας, ανάλογα δηλαδή με το καθρέφτισμα της κίνησης των 
κοινωνικών δυνάμεων – προς τα πού, δηλαδή, εμείς θέλουμε να 
κινηθούν οι κοινωνικές δυνάμεις.

Οι κοινωνικές δυνάμεις όμως έχουν αυτοδύναμο ρόλο να παί-
ξουν και ο εκσυγχρονισμός πρέπει να είναι το πλαίσιο που θα 
οδηγεί αυτή τη στιγμή τις κοινωνικές δυνάμεις που υπάρχουν σ’ 
ένα βήμα προς τα εμπρός. Ο εκσυγχρονισμός είναι κάτι που πρέ-



Γʹ ΠΕΡΙΟΔΟΣ: 1987-1989 123

πει να βρίσκει σύμφωνες τις πολιτικές και κοινωνικές δυνάμεις 
του τόπου, ενώ σ’ έναν εκδημοκρατισμό μπορεί να υπάρχουν δια-
φωνίες.

Γι’ αυτό η κύρωση της 135 Δ.Σ.Ε. βρήκε τελικά ομόθυμη στήριξη.
Η 135 Δ.Σ.Ε., βέβαια, είναι μια παλιά ιστορία που αφορά κυ-

ρίως στην προστασία των εργαζομένων, των συνδικαλιστών, και 
προϋποθέτει κάποιο διάλογο ανάμεσα στους κοινωνικούς εταί-
ρους για τη χάραξη του πλαισίου δράσης.

Η ουσία του προβλήματος δε βρίσκεται στην κύρωση της 135 
Δ.Σ.Ε. μα στα συμβούλια των εργαζομένων που φτιάχνουμε βάσει 
αυτής, αλλά με τις αρμοδιότητες που τους δώσαμε, κυρίως του άρ-
θρου 12.

Δεν είναι τυχαίο, τελικά, που το νομοσχέδιο αυτό, και κυρίως 
η ουσία του, κάλυψε όλες τις πλευρές.

Δεν πρόκειται ούτε για ιδεολογικό αφοπλισμό ούτε για ταξι-
κό παροπλισμό ούτε για μια θεωρητική ασυμφωνία ή μια ασυνέ-
χεια. Πρόκειται για ένα μίνιμουμ πολιτικής συμφωνίας, που ζητά­
ει ένα μάξιμουμ κοινωνικής συναίνεσης. Και αυτό είναι το ζητού-
μενο από δω και πέρα. Αλλά κυρίαρχο θέμα σήμερα είναι η επι-
στημονική τεκμηρίωση της δουλειάς που πρέπει να γίνει αυτή τη 
στιγμή από σας, πάνω από οδηγίες, πάνω από πολιτικές, που ο κα-
θένας μπορεί να τις προσαρμόζει ή να τις διαστρεβλώνει ανάλο-
γα με το πού θα ήθελε να πάει ο αγώνας γύρω από τον εκδημο-
κρατισμό. Εκείνο που δε θα μπορέσει να αρνηθεί κανένας είναι 
η τεχνική τεκμηρίωση, άρα εναπόκειται σε σας να στηρίξετε αυ-
τό το θεσμό.

Ποιες είναι οι αρμοδιότητες, απλά, των συμβουλίων των εργα-
ζομένων. Κατ’ αρχήν έχουν το δικαίωμα της συναπόφασης. Συ-
νεργασία με την εργοδοτική πλευρά σε μια σειρά από σημαντικά 
θέματα, όπως, για παράδειγμα, ο κανονισμός εργασίας.

Αυτό, βέβαια, είναι ένα τυπικό δικαίωμα του συνδικαλιστικού 
κινήματος. Μέχρι σήμερα όμως, ο νόμος 3239 είχε περιορισμένο 
εύρος για συλλογικές διαπραγματεύσεις, που κάθε άλλο παρά 
ελεύθερες ήταν. Ο κρατισμός ήταν πολύ έντονος πάντα.

Δεν υπήρχε στην Ελλάδα καθεστώς ελεύθερων συλλογικών 



124 ΓΙΩΡΓΟΣ ΓΕΝΝΗΜΑΤΑΣ

δια πραγματεύσεων. Στόχος μας είναι ένα νέο, σύγχρονο πλαίσιο 
ελεύθερων συλλογικών διαπραγματεύσεων και γι’ αυτό είπα ότι 
η 135 και τα συμβούλια δεν αρκούν από μόνα τους. Πρέπει να 
προχωρήσουν μια σειρά από άλλα ζητήματα. Η τελευταία υπο-
γραφείσα Εθνική Συλλογική Σύμβαση ήταν περίπου ένα πλαίσιο 
ελεύθερων συλλογικών διαπραγματεύσεων. Ο κανονισμός εργα-
σίας λοιπόν τυπικά ανήκε στο συνδικαλιστικό κίνημα, ουσιαστι-
κά δεν ανήκε, γιατί δεν υπήρχε νομικό καθεστώς.

Με το περιορισμένο εύρος, οι διεκδικήσεις περιορίζονταν σε 
διεκδικήσεις για να αυξήσουν κάποιες αμοιβές, που όλοι μας ξέ-
ρουμε ότι από μια στιγμή και μετά, όταν λειτουργούν πληθωριστι-
κές πιέσεις, δεν προσθέτει η αύξηση αλλά αφαιρεί. Δεν είναι πά-
ντα προσθετική, είναι και αφαιρετική.

Το δεύτερο σημαντικό στοιχείο των αρμοδιοτήτων είναι οι 
συμφωνίες για ενημερωτικά προγράμματα πάνω σε νέες τεχνολο-
γίες, ευρεσιτεχνίες και νέα προγράμματα.

Θεωρώ ότι η ενημέρωση έχει πολύ μεγαλύτερη σημασία από 
το ίδιο το πρόγραμμα. Θα πρέπει οι εργαζόμενοι από κάπου να 
ενημερώνονται ώστε να συναινούν όχι γιατί έτσι τους το είπαν κά-
ποιοι σοφοί ή κάποιοι της τεχνοδομής, αλλά γιατί το κατανόησαν 
ότι έτσι πρέπει να γίνει.

Πρέπει να μεταδοθεί η ενημέρωση σε όλους τους ανθρώπους 
που είναι στην αλυσίδα, αν πράγματι συμφωνούμε ότι πρέπει η 
αλυσίδα να κατανοήσει πώς πρέπει να κινηθεί, όχι με μηχανικές 
κινήσεις που αποξενώνουν το προϊόν που παράγεται από τον ερ-
γαζόμενο, αλλά ακόμα πιο πολύ αποξενώνουν τον άνθρωπο από 
την ίδια του τη δουλειά, από τον τρόπο δουλειάς του.

Η στάση του εργαζόμενου, τελικά, εξαρτάται από τον τρόπο 
δουλειάς. Ένα ακόμα ζήτημα είναι η απόφαση για τις κοινωνικές 
και πολιτιστικές εκδηλώσεις που αποτελούν σημαντικό στοιχείο 
πια. Ο τρόπος δουλειάς είναι τρόπος ζωής και ο τρόπος που γίνε-
ται η παραγωγή σήμερα απαιτεί προσαρμογή του περιβάλλοντος 
στον άνθρωπο. Παλιά, είχαμε δυστυχώς το γνωστό δίδυμο, προ-
σαρμογή του περιβάλλοντος στην ανάπτυξη και του ανθρώπου σ’ 
αυτό το καινούριο περιβάλλον, που δεν ήταν ούτε εργασιακό ού-
τε φυσικό ούτε πολιτιστικό, και αυτό δημιούργησε κρίση, κρίση 
ανθρώπινη, κρίση ψυχικής υγείας, άγχος, ενώ σήμερα πρέπει να 



Γʹ ΠΕΡΙΟΔΟΣ: 1987-1989 125

αντιστρέψουμε την αντίληψη. Να ξαναγυρίσουμε στην ιπποκρά-
τεια σκέψη, γιατί η υγεία είναι η αρμονία του ανθρώπινου οργα-
νισμού με το φυσικό, πολιτιστικό και εργασιακό περιβάλλον.

Σήμερα γυρίζουμε και στην Ευρώπη και στην Αμερική στην 
ιπποκράτεια σκέψη –400 π.Χ.– που προλαβαίνει και δε θερα πεύει 
την ασθένεια, είτε πρόκειται για το φυσικό περιβάλλον είτε πρό-
κειται για μια βιομηχανία.

Αποκτούν έτσι ιδιαίτερη σημασία οι αρμοδιότητες της Υγιει-
νής και Ασφάλειας, που σας είχαν εξηγηθεί με το Ν. 1568, που 
τώρα, βεβαίως, οι επιτροπές αυτές περνούν στα συμβούλια των 
εργαζομένων, γιατί υποδεικνύονται από τα μέλη των συμβουλίων 
τα μέλη των Επιτροπών Υγιεινής και Ασφάλειας.

Αυτό αποτελεί μια κατάκτηση όχι μόνο του εργαζόμενου αλ-
λά του ίδιου του εργασιακού περιβάλλοντος, ώστε να αυξηθεί η 
παραγωγή και η παραγωγικότητα και ταυτόχρονα, βεβαίως, να 
προστατευτεί η ψυχική και φυσική υγεία του εργαζόμενου.

Υπάρχουν ορισμένα σημεία ακόμα στο άρθρο αυτό που αφο-
ρούν γνωμοδοτικές αρμοδιότητες για τα συμβούλια των εργαζο-
μένων.

Αυτά, επίσης, πρέπει να έχουν πρόσβαση στο μέλλον της επι-
χείρησης, στη στρατηγική της επιχείρησης, να έχουν τη δυνατότη-
τα ακόμα και προς το λογαριασμό εκμετάλλευσης, όχι στα ψυχρά 
λογιστικά βιβλία, που κάπου θα ψάχνουν να βρουν το «σκάνδα-
λο», αλλά στην ουσία, το πού βρίσκεται η θέση της επιχείρησης 
όσον αφορά τις καινοτομίες που ετοιμάζουν. Συμμετοχή δηλαδή 
στη στρατηγική και όχι στην τακτική.

Βεβαίως, στον αιώνα που ζούμε, ξέρουμε ότι η κατασκοπεία 
έχει πάρει μεγαλύτερες διαστάσεις στις βιομηχανικές και οικο-
νομικές συγκρούσεις, γι’ αυτό και είναι θεμελιώδης ο νόμος για 
την προστασία του απορρήτου, είτε του τραπεζικού είτε του νομι-
κού είτε της πατέντας είτε του απορρήτου που συνδέεται με θέ-
ματα εθνικής σημασίας. Αυτό δεν αφορά μόνο μια πολεμική βιο-
μηχανία. Εθνικής σημασίας μπορεί να είναι και τα διυλιστήρια 
και τα αποθέματά τους και τόσα άλλα.

Αυτά είναι τα απόρρητα. Σ’ αυτά, δηλαδή, δεν έχει πρόσβαση 
το συμβούλιο των εργαζομένων. Αλλά έστω εάν από τη δουλειά 
τους έχουν κάποια με πλάγιο τρόπο ενημέρωση και σ’ αυτά τα 



126 ΓΙΩΡΓΟΣ ΓΕΝΝΗΜΑΤΑΣ

θέματα, υποχρεούνται, και με κυρώσεις βέβαια, να μην τα βγά-
λουν έξω, αλλά ταυτόχρονα, από τις άλλες διαδικασίες ενημέρω-
σης για όλα τα θέματα, υποχρεούνται στην τήρηση του απορρή-
του ακόμα και αν φύγουν από την επιχείρηση που είναι σήμερα. 
Ο νόμος νομίζω μιλάει για μια πενταετία.

Προβλέπονται διαβουλεύσεις, ώστε να συζητούν με την εργο-
δοσία πάνω σε θέματα για τα οποία έχουν καταλήξει ως προς την 
ημερήσια διάταξη. Άρα μπορούν να σκεφτούν οι δύο πλευρές από 
πριν και όχι να αιφνιδιάζουν η μία την άλλη.

Προβλέπονται, επίσης, κοινές συσκέψεις και όταν δεν υπάρ-
χει εργοστασιακό σωματείο, δεν υπάρχει καν συνδικαλιστικό όρ-
γανο, τότε μπορούν να προβάλλουν θέματα των εργαζομένων 
στην εργοδοσία. Αυτό γίνεται απλώς για να καλύψει μια ανάγκη 
και δε θέλουμε σε καμία περίπτωση να παίξουν το ρόλο έστω μιας 
προσωρινής υποκατάστασης του συνδικαλιστικού κινήματος. Ξέ-
ρουμε πολύ καλά ότι στη χώρα μας ουδέν μονιμότερον του προ-
σωρινού. Υπάρχει πράγματι κίνδυνος εμείς οι ίδιοι να σπρώξου-
με από την αρχή σε μια ενσωμάτωση του συνδικαλιστικού κινή-
ματος από τα συμβούλια των εργαζομένων ή το αντίστροφο.

Πώς θα χτυπήσουμε το δυϊσμό. Υπάρχει μια διάταξη-κλειδί, ότι 
οι γενικές συμφωνίες που μπορεί να συνάπτει η εργοδοτική πλευ-
ρά με τα συμβούλια των εργαζομένων δε δεσμεύουν τις συνδικα-
λιστικές οργανώσεις να διεκδικούν, στο βαθμό που αποτελεί αρ-
μοδιότητά τους, με τη διαδικασία των συλλογικών διαπραγματεύ-
σεων, άρα με τη διαδικασία των συλλογικών συμβάσεων, άλλους 
όρους, διαφορετικούς απ’ αυτούς που έχουν συμφωνηθεί.

Οι συναποφάσεις, οι εσωτερικές συμφωνίες, είναι υποδεέστε-
ρες από τις συλλογικές συμβάσεις, γιατί αν δεν ήταν, θα μπορού-
σαν να πυροδοτήσουν άγριες αντιστάσεις και αντιδράσεις.

Οι διεκδικήσεις πρέπει να περάσουν στο διάλογο των ελεύθε-
ρων συλλογικών διαπραγματεύσεων και να καταξιώσουν το συν-
δικαλιστικό κίνημα. Βεβαίως η διεκδίκηση ήταν και παραμένει 
στα χέρια της συνδικαλιστικής οργάνωσης, δε λέω του κινήματος, 
γιατί τμήμα του εργατικού κινήματος είναι τα συμβούλια των ερ-
γαζομένων.



Γʹ ΠΕΡΙΟΔΟΣ: 1987-1989 127

Η διεκδίκηση ανήκει στη συνδικαλιστική οργάνωση γιατί το 
συνδικαλιστικό κίνημα είναι κυρίαρχο. Αντίθετα, η συμμετοχική 
και γνωμοδοτική δουλειά ανήκει στα συμβούλια των εργαζομέ-
νων που σ’ αυτό τον τομέα προηγούνται. Με αυτή τη διάταξη έχου-
με καταφέρει πράγματι να δώσουμε τη δυνατότητα ώστε να πε-
ριοριστούν οι συγχύσεις μεταξύ αυτών των δύο.

Θέλω να επισημάνω και κάτι άλλο που είναι σημαντικό. Οι 
εσωτερικές συμφωνίες, κατ’ αναλογίαν προς το Ν. 1264, αν δεν 
επιτευχθούν και υπάρχουν διαφορές ανάμεσα στα συμβούλια των 
εργαζομένων και στον εργοδότη, τα λύνει η Νομαρχιακή Επιτρο-
πή, που προβλέπεται από τον αντίστοιχο νόμο και είναι τριμερούς 
σύνθεσης. Οι αποφάσεις της επιτροπής αυτής δε δεσμεύουν τις 
συλλογικές διαπραγματεύσεις. Αυτό αφαιρεί και το τελευταίο 
προπύργιο του κρατισμού.

Κάπου μας είπαν στην αρχή, όταν κουβεντιάζαμε για τα συμβού-
λια των εργαζομένων, πως το νομοσχέδιο αυτό χαλκεύει δεσμά 
στους εργαζόμενους. Κάποιοι άλλοι ότι χαλκεύει δεσμά στους ερ-
γοδότες. Υπήρξαν και κάποιοι που δήλωναν ότι χαλκεύει δεσμά 
και για τους εργαζόμενους και για τους εργοδότες.

Τα αλληλοαναιρούμενα αυτά επιχειρήματα ξεπερνούσαν την 
ίδια τη φύση της κοινωνικής αντίθεσης. Αλλά αν συνέβαινε το τε-
λευταίο, θα σήμαινε ότι ο νόμος έδινε τις πρωτοβουλίες στο κρά-
τος. Θα ’λεγα ότι ο νόμος αυτός είναι ίσως ο μόνος που δε δίνει 
καμία μα καμία εξουσία στο κράτος. Δεν υπάρχει καμιά απολύ-
τως μεταβατική διάταξη που να αφορά έκδοση υπουργικής από-
φασης ή Π.Δ. Προσπαθήσαμε και πετύχαμε αυτό, παρόλο που εί-
ναι πολύ δύσκολο, γιατί πολλές φορές, για λόγους τεχνικής επε-
ξεργασίας, είσαι υποχρεωμένος να αναγάγεις το πρόβλημα της 
υλοποίησης σε μια υπουργική απόφαση ή σε ένα Π.Δ. Αλλά μια 
υπουργική απόφαση που είναι θεμιτή ή ένα Π.Δ. που είναι εξίσου 
θεμιτό εμπεριέχουν τον κίνδυνο της παρέμβασης του κράτους, της 
εκτελεστικής εξουσίας σε ένα θεσμό που από τη φύση του πρέπει 
να είναι εντελώς απαλλαγμένος.

Είμαι υπέρ της απελευθέρωσης των παραγωγικών δυνάμεων 
και από το κρατικίστικο περίβλημα, γιατί ένας κλοιός πάνω στις 



128 ΓΙΩΡΓΟΣ ΓΕΝΝΗΜΑΤΑΣ

παραγωγικές δυνάμεις, και ιδιαίτερα στις τοπικές παραγωγικές 
δυνάμεις, είναι μια άλλη μορφή εκμετάλλευσης.

Η τεχνική τεκμηρίωση, η παράλληλη παιδεία, η συνεχιζόμενη, η 
διά βίου εκπαίδευση αποτελούν ένα στόχο που είναι πιο σημαντι-
κός και από την προσωρινή ανάκαμψη μιας επιχείρησης.

Και πώς πρέπει να γίνει αυτό;
Τα στελέχη που δουλεύουν μέσα στους θεσμούς πρέπει να ενη-

μερωθούν, πρέπει να εκπαιδευτούν, να επιμορφωθούν.
Μια σειρά από θεσμούς συμμετοχής κινδυνεύουν να εξελι-

χθούν σε διαπαραταξιακό πεδίο διαξιφισμών, ακριβώς από την 
έλλειψη εκπαίδευσης των στελεχών που συμμετέχουν σ’ αυτούς, 
απ’ όποια πλευρά κι αν προέρχονται. Για το σκοπό αυτό είναι 
αναγκαία η δημιουργία ενός ανεξάρτητου θεσμού.

Ήδη το έχουμε αποφασίσει και είναι το Ινστιτούτο Εργασίας, 
όπου εμείς δε βλέπουμε τόσο τη διάσταση της συνδικαλιστικής εκ-
παίδευσης. Η συνδικαλιστική εκπαίδευση δε χαρίζεται. Η συνδι-
καλιστική δράση κατακτάται και δε γίνεται «διά της επιφοιτήσε-
ως της από καθέδρας διδασκαλίας». Η μετάδοση γνώσεων για 
τους θεσμούς γίνεται συστηματικά μέσα στο Ινστιτούτο Εργασί-
ας. Το Ινστιτούτο Εργασίας θα είναι πανεπιστημιακού επιπέδου. 
Δε θα δίνει πτυχία, απλώς θα εκπαιδεύει και θα είναι τριμερούς 
σύνθεσης όσον αφορά στη διοίκηση, δηλαδή εργαζόμενοι, εργο-
δότες και Πολιτεία.

Η Πολιτεία δεν μπορεί να λείπει. Θα παίξει το ρόλο του κα-
ταλύτη πάλι, γιατί αφορά θεσμούς που σχετίζονται με την Πολι-
τεία και γιατί υπάρχει και ο δημόσιος και ο ιδιωτικός τομέας.

Προσπαθήσαμε να θέσουμε και μία ρήτρα για τον τρόπο εκλογής 
των συμβουλίων.

Το αρχικό νομοσχέδιο έθετε την απλή αναλογική και μάλιστα 
του Ν. 1264/82.

Η απλή αναλογική, όπως έλεγα, στο συνδικαλιστικό κίνημα 
δημιούργησε συσπειρώσεις παραταξιακές ή και το αντίστροφο, 
οι παρατάξεις δημιούργησαν τα συστήματα και καλώς γιατί στο 
συνδικαλιστικό χώρο πρέπει να υπάρχουν οι εκφράσεις ακόμα 



Γʹ ΠΕΡΙΟΔΟΣ: 1987-1989 129

και της ελάχιστης μειοψηφίας. Όμως εδώ πρόκειται για όργανα 
τα οποία δεν μπορούν ν’ αναφερθούν σε συνδικαλιστικά ζητήμα-
τα, μια και δεν είναι όργανα συνδικαλιστικά, είναι γνωμοδοτικά, 
είναι συμμετοχικά. Επομένως, εάν μετατρέπονταν σε παραρτή-
ματα των παρατάξεων, θα είχαμε άθροισμα και όχι σύνθεση από-
ψεων. Η εξέλιξη αυτή θα ήταν η χειρότερη, όταν στόχο αποτελεί 
ένας τέτοιας μορφής διάλογος.

Δεν είχα, ομολογουμένως, το απαραίτητο πολιτικό θάρρος, και 
το είπα μέσα στη Βουλή αυτό, να ζητήσω την πλήρη αλλαγή αυτού 
του άρθρου, που προϋπήρχε, και να πάμε σ’ ένα άλλο, όπως είναι 
το ενιαίο ψηφοδέλτιο με μονοσταυρία, που θα ήταν το καλύτερο. 
Έκανα κάτι άλλο και σωστά το ψήφισε η Βουλή. Έθεσα τη διά-
ταξη σύμφωνα με την οποία η γενική συνέλευση των εργαζομέ-
νων μπορεί ν’ αλλάζει και να διαλέγει όποιο σύστημα εκείνη κρί-
νει καλύτερο κάθε φορά.

Βεβαίως, για να μην υπάρχει ευνοϊκό έδαφος για απόπειρες 
καθυποταγής από παρατάξεις, θέσαμε μία ρήτρα, ότι αυτό μπο-
ρεί να γίνει μόνο με απόφαση των 2/3.

Δεν είναι πάντα όλοι καλοί. Σε όλους τους ανταγωνιστές και 
τους κοινωνικούς εταίρους υπάρχουν αυτά. Οι εκφυλισμοί δεν εί-
ναι νομοτελειακό αποτέλεσμα ενός θεσμού. Είναι αποτέλεσμα 
δρώντων προσώπων και ανθρώπων.

Φιλοδοξούμε όμως ότι αυτός ο νέος νόμος θα αποτελέσει ένα 
ζωντανό πλαίσιο διαλόγου και τεκμηρίωσης, δημοκρατίας και 
ανάπτυξης.

Ομιλία στο Συμπόσιο Διοίκησης Στελεχών Επιχειρήσεων – Υπουργός Εργα σίας 
– 21 Μαρτίου 1988.



130 ΓΙΩΡΓΟΣ ΓΕΝΝΗΜΑΤΑΣ

ΟΙ ΜΕΓΑΛΕΣ ΠΡΟΚΛΗΣΕΙΣ ΤΟΥ 2000

Κύριε πρόεδρε, ευχαριστώ για τα καλά σας λόγια.
Κυρίες και κύριοι,
Εμείς οι Έλληνες υπερηφανευόμαστε συνήθως για τα μνημεία 

και τα μουσεία μας, τον πολιτισμό μας.
Πράγματι, είναι στοιχεία ενός πολιτισμού μακραίωνου. Όμως 

ο πολιτισμός σήμερα ενός λαού και ενός έθνους δεν κρίνεται μό-
νο από τα μνημεία. Κρίνεται κυρίως από το επίπεδο ποιότητας 
ζωής των κατοίκων της χώρας, από το επίπεδο ανάπτυξης της χώ­
ρας.

Η χτεσινή βαρυσήμαντη, de profundis, ανάλυση του πρωθυ-
πουργού της χώρας έθεσε «τας χείρας εις τον τύπον των ήλων». 
Έθεσε το θέμα της συμμετοχής των εργαζομένων στη δύσκολη 
πορεία της ανάπτυξης. Είναι δύσκολη πράγματι η πορεία και ακό-
μα δυσκολότερο το εγχείρημα της συνειδητής συμμετοχής των ερ-
γαζομένων.

Δεν ισχυριζόμαστε εμείς στην Ελλάδα ότι είμαστε μια όαση στην 
Ευρώπη ή στην παγκόσμια παραγωγική διαδικασία. Είμαστε και 
εμείς ένα ζωντανό κομμάτι της Ευρώπης, της παγκόσμιας παρα-
γωγικής και κοινωνικής διαδικασίας, ένα κομμάτι ζωντανό με κα-
θημερινά και δύσκολα προβλήματα, τα οξύτατα προβλήματα των 
καιρών. Έχουμε τις ίδιες αγωνίες με σας, τις ίδιες ανησυχίες. 
Έχουμε ταυτόχρονα βαθύτατο αίσθημα αισιοδοξίας για την πο-
ρεία του τόπου.

Εμείς στην Ελλάδα ανήκαμε για δεκαετίες στη λεγόμενη περι-
φέρεια και ξέρουμε καλά ότι η ιστορία της χρήσης των πόρων στο 
χώρο των περιφερειών ήταν η ιστορία των χαμένων ευκαιριών.



Γʹ ΠΕΡΙΟΔΟΣ: 1987-1989 131

Είναι αποφασισμένοι οι κάτοικοι αυτού του τόπου, οι πολιτι-
κές ηγεσίες, οι εργαζόμενοι, όλες οι παραγωγικές τάξεις να δώ-
σουν τη μάχη και τη δίνουν με ευθύνη για να κερδίσουν το σήμε-
ρα, μα κυρίως για να βρεθούν αντιμέτωποι με τις μεγάλες προκλή­
σεις των καιρών, του 2000.

Οι εξελίξεις τρέχουν με ρυθμούς ιλιγγιώδεις και είμαστε απο-
φασισμένοι να τους αντιμετωπίσουμε και εμείς.

Το μεγαλύτερο εφόδιο για μας και για την πορεία μας είναι οι 
ανθρώπινοι πόροι, η γνώση, η κατάρτιση, οι ανθρώπινες σχέσεις 
στους χώρους εργασίας ή, όπως παραδοσιακά συνηθίζουμε να λέ-
με, οι εργασιακές σχέσεις. Είναι ο τρόπος δουλειάς, ο τρόπος ζω-
ής, η στάση ζωής, είναι το επίκεντρο του ενδιαφέροντός μας στην 
ημερήσια διάταξη της καθημερινής προσπάθειας.

Η εργασία πρέπει να αντιμετωπιστεί σε δύο επίπεδα. Η εργασία 
είναι πάνω απ’ όλα ανθρώπινο δικαίωμα, άρα εμπνέεται και πρέ-
πει να διαπνέεται από τις πανανθρώπινες αξίες. Ταυτόχρονα, εί-
ναι ο κύριος συντελεστής της παραγωγής, επομένως υπακούει στους 
γνωστούς νόμους κίνησης της οικονομίας, της ανάπτυξης. Δεν πρέ­
πει επομένως να μετράμε μόνο τα αναπτυξιακά κριτήρια αλλά ταυ­
τόχρονα το σύνολο των αξιών που εμπνέουν την ανάπτυξη.

Δεν κρύβουμε την ιδεολογία μας, αυτή άλλωστε προσφέρει στο 
λαό μας ένα όραμα. Αλλά ακριβώς η κατάκτηση του οράματος 
απαιτεί μια πολύ δύσκολη και μακρόχρονη προσπάθεια.

Ξέρουμε καλά ότι για να πετύχουμε στόχους από το όραμά 
μας απαιτείται ρεαλισμός. Μας λένε καμιά φορά οραματιστές. 
Μα μόνο ένας που έχει όραμα μπορεί να είναι ρεαλιστής για να 
κάνει πράξη το όραμά του. Ο ρεαλισμός είναι το πρώτο εφόδιό 
του.

Δύο βασικές επιλογές διαπνέουν αυτό τον καιρό την πολιτική 
μας. Ο εκδημοκρατισμός είναι η μία και ο εκσυγχρονισμός η άλ-
λη, που είναι μια αδήριτη αναγκαιότητα. Είμαστε υποχρεωμένοι 
να συνδυάσουμε την επιθυμητή κοινωνική τροχιά, την αναγκαία 



132 ΓΙΩΡΓΟΣ ΓΕΝΝΗΜΑΤΑΣ

αναπτυξιακή στρατηγική και σε τελευταία ανάλυση μια εφικτή 
οικονομική πορεία. Είχαν την ευκαιρία ο πρωθυπουργός αλλά 
και ο υπουργός Εθνικής Οικονομίας χτες το βράδυ να αναλύσουν 
τις πτυχές της αναπτυξιακής μας στρατηγικής.

Θέλω να τονίσω τις σχέσεις του προηγούμενου τρίπτυχου με 
τους εργαζόμενους από τη μια μεριά και με τους εργοδότες από 
την άλλη, τους κοινωνικούς εταίρους. Τις κοινωνικές δυνάμεις 
από τη μια μεριά, τις πολιτικές δυνάμεις από την άλλη.

Έχουμε προκρίνει τη σύζευξη του στρατηγικά επιθυμητού, του 
κοινωνικά αναγκαίου και του πολιτικά εφικτού μέσα από ένα διά-
λογο. Αυτός ο διάλογος ανάμεσα στις πολιτικές και κοινωνικές 
δυνάμεις και ανάμεσα στους «κοινωνικούς εταίρους» ή και στους 
«κοινωνικούς ανταγωνιστές» είναι για μας το σημείο-κλειδί της 
επίτευξης των στόχων.

Επιδιώκουμε να ενώσουμε τις παραγωγικές δυνάμεις και τά­
ξεις της χώρας, όσον αφορά στην αύξηση της παραγωγής και της 
παραγωγικότητας, στην ανάπτυξη, και ταυτόχρονα ν’ αφήσουμε 
ελεύθερο το πεδίο της έκφρασης των αντιθέσεων για τη διανομή 
του προϊόντος της ανάπτυξης. Είναι δύο αρχές που δεν είναι τό-
σο εύκολο να συγκεραστούν, αλλά οι δυσκολίες δε μας τρομά-
ζουν.

Αυτή ακριβώς η προσπάθεια σ’ αυτά τα δύο σημεία παίρνει 
την πρώτη προτεραιότητα. Η συμμετοχή και ο διάλογος είναι ο μό-
νος δρόμος για να πετύχουμε αυτό που λέμε εργασιακές σχέσεις 
ή αυτό που εγώ προτιμώ να λέω οι ανθρώπινες σχέσεις ανάμεσα 
στους συντελεστές της παραγωγής.

Ας μην ξεχνάμε, κυρίες και κύριοι, και δε νομίζω ότι «κομίζω 
γλαύκα εις τας Αθήνας», ότι βρισκόμαστε σε μια παγκόσμια κρί-
ση, στη δίνη μιας παγκόσμιας παρατεταμένης κρίσης.

Η κρίση έφερε στην επιφάνεια την κρίση της γνωστής «ηγεμο-
νίας», του γνωστού τύπου ανάπτυξης, του καθεστώτος συσσώρευ-
σης και του «τρόπου ρύθμισης», του παλιού συμβιβασμού, αυτό 
που ξεκίνησε από το 1909 και στη συνέχεια προχώρησε στο Νιου 
Ντιλ, με τόσες διακυμάνσεις και τόσες εναλλακτικές λύσεις στις 
σχέσεις ανάμεσα στους εργοδότες, στους εργαζόμενους και στην 
Πολιτεία. Αυτή ακριβώς η κρίση ηγεμονίας σημαίνει ότι όλα τα 
τελευταία χρόνια υπάρχει κρίση συναίνεσης.



Γʹ ΠΕΡΙΟΔΟΣ: 1987-1989 133

Νομίζω ότι όλοι, αυτή τη στιγμή, σ’ όλο τον κόσμο προσπαθούν 
ακριβώς να άρουν τους περιοριστικούς παράγοντες αυτής της κρί-
σης συναίνεσης, για να δημιουργηθεί ένας καινούριος συμβιβα-
σμός –ιστορικός συμβιβασμός, αν θέλετε καλύτερα–, μια νέα σύν-
θεση απόψεων που θα οδηγήσει την ανθρωπότητα σε καινούρια 
βήματα προς τα εμπρός.

Η συμμετοχή και η συναίνεση δεν είναι θέμα μόνο αξιών, είναι 
πάνω απ’ όλα θέμα αποτελεσματικότητας.

Θα μου επιτρέψετε να διαβάσω αποσπάσματα μιας δήλωσης 
του προέδρου του Ομίλου Ματσουσίτα της Ιαπωνίας προς τους 
Δυτικούς βιομηχάνους το 1979. Έλεγε: «Εμείς οι Ιάπωνες θα κερ-
δίσουμε και η βιομηχανική Δύση θα χάσει. Ο τρόπος οργάνωσης 
των επιχειρήσεών σας στη Δύση είναι τύπου Τέιλορ. Είστε από-
λυτα πεπεισμένοι ότι ενεργείτε με τρόπο άριστο για τη λειτουρ-
γία των επιχειρήσεών σας διακρίνοντας από τη μια μεριά τους αρ-
χηγούς και από την άλλη τους εργάτες, αυτούς που επιτελούν 
απλώς τη δουλειά. Εμείς οι Ιάπωνες είμαστε τύπου “μετα-Τέιλορ”. 
Γνωρίζουμε ότι οι επιχειρήσεις έγιναν τόσο πολύπλοκες, ότι εί-
ναι πολύ δύσκολη η επιβίωση μιας επιχείρησης και τόσο προβλη-
ματική μέσα σ’ ένα περιβάλλον που καθίσταται όλο και πιο πολύ 
επικίνδυνο, όλο και πιο πολύ ανταγωνιστικό, απρόσωπο, ώστε κά-
θε μέρα η επιχείρηση οφείλει να κινητοποιεί τις διανοητικές ικα-
νότητες όλων ανεξαιρέτως των εργαζομένων που δουλεύουν στην 
επιχείρηση για να τα καταφέρει.

»Για μας, το μάνατζμεντ είναι ακριβώς η τέχνη που κινητοποι-
εί και βοηθάει στην άνθηση όλων των λουλουδιών μέσα στην επι-
χείρηση για την εξυπηρέτηση των στόχων της».

Και συνέχιζε: «Μόνο το μυαλό όλων των μελών αυτής της επι-
χείρησης μπορεί να επιτρέψει να αντιμετωπιστούν οι θύελλες και 
οι απαιτήσεις του νέου περιβάλλοντος. Γι’ αυτό άλλωστε οι μεγά-
λες επιχειρήσεις προσφέρουν 3 και 4 φορές περισσότερη εκπαί-
δευση και κατάρτιση σε όλο το προσωπικό απ’ ό,τι προσφερόταν 
μέχρι σήμερα».

Αυτά το 1979.



134 ΓΙΩΡΓΟΣ ΓΕΝΝΗΜΑΤΑΣ

Βεβαίως δε συμμερίζομαι το απόφθεγμα ότι κάποιοι θα κερδί-
σουν και κάποιοι θα χάσουν. Απλώς, με τα λόγια αυτά εκφραζό-
ταν μια νέα αντίληψη για τις ανθρώπινες σχέσεις στους χώρους 
δουλειάς. Είμαι και υπέρ της οργάνωσης στους χώρους δουλειάς 
και υπέρ των στελεχών.

Σήμερα όμως έχουμε πράγματι ανάγκη μπροστά στις τεχνολο-
γικές εξελίξεις να κινητοποιήσουμε όλο και περισσότερους εργα-
ζόμενους, αν είναι δυνατό και τον τελευταίο εργάτη στη διαδικα-
σία της παραγωγής, ώστε να μη δρα κάτω από την αλλοτρίωση της 
συνεχούς κίνησης. Να μην του δίνουμε να καταλάβει ότι αυτή εί-
ναι η μόνη κίνηση που του ταιριάζει. Πρέπει μέσα από μια συνε-
χή επαγγελματική κατάρτιση, τη διά βίου εκπαίδευση, τη συνεχι-
ζόμενη εκπαίδευση, να μπορούν ο νέος, ο εργάτης, η εργάτρια να 
συμμετέχουν ουσιαστικά στη διαδικασία για το προϊόν που παρά-
γεται.

Αυτή ακριβώς η συμμετοχή, η συνειδητή συμμετοχή που και 
για λόγους εκσυγχρονισμού και εκδημοκρατισμού θεωρείται απα-
ραίτητη, είναι το ζητούμενο σήμερα στη χώρα μας.

Τα τελευταία χρόνια προσπαθήσαμε σιγά σιγά να απαλλαγού-
με από τον κρατισμό που δυστυχώς ταλαιπώρησε για δεκαετίες 
όλες τις σχέσεις. Τις σχέσεις πολίτη και κράτους, τη σχέση εργα-
ζομένων και εργοδοτών, τη σχέση εργαζόμενου-κοινωνίας. Θέ-
λουμε να ξαναγυρίσουμε στις ρίζες μας.

Δεν ξεχνάμε ότι ο συνδικαλισμός προέρχεται από τη λέξη «σύν-
δικος» που είναι αρχαία λέξη δικιά μας – και δεν ξεχνάμε ότι 
υπήρξε παράδειγμα καθεστώτος ελεύθερων συλλογικών διαπραγ-
ματεύσεων από πολύ παλιά στη χώρα μας, και μάλιστα κάτω από 
συνθήκες σκλαβιάς. Το 1803 έγινε μια ελεύθερη συλλογική δια-
πραγμάτευση ανάμεσα στους εργαζόμενους και τους εργοδότες, 
τους πλοιοκτήτες και τους εργάτες της θάλασσας, ανάμεσα δηλα-
δή στους ναυτικούς μας και τους καραβοκύρηδες, που πράγματι 
δεν είχε όμοιά της μέχρι τότε σ’ ολόκληρο τον κόσμο.

Την ακολούθησαν ίσως οι ευρωπαϊκές χώρες και η Αμερική 
πολύ μετά, μετά τον Ρούζβελτ, μετά το Νιου Ντιλ.

Θέλουμε να ξαναγυρίσουμε λοιπόν ακριβώς σε ένα καθεστώς 



Γʹ ΠΕΡΙΟΔΟΣ: 1987-1989 135

όπου το κράτος δε θα είναι ο ρυθμιστής αλλά ο καταλύτης, που δε 
θα παίζει ρόλο στη χημική ένωση ή στη σύνθεση ανάμεσα στον 
εργάτη και τον εργοδότη, αλλά θα είναι μόνο ο καταλύτης και ταυ-
τόχρονα θα κρατάει για τον εαυτό του το χαρακτήρα του Κράτους 
Πρόνοιας. Η Υγεία, η Παιδεία, η επαγγελματική κατάρτιση, η 
Υγιεινή και Ασφάλεια στους χώρους δουλειάς, η Κοινωνική 
Ασφάλιση και μια σειρά από μέτρα, τα οποία έχει αναλάβει το 
κράτος, είναι αυτή ακριβώς η επέκταση του δημόσιου τομέα που 
τόνισε χτες ο πρωθυπουργός, μαζί βεβαίως με τις επιχειρήσεις τύ-
που ΔΕΗ, ΟΤΕ, Ολυμπιακή κ.ά. στρατηγικής σημασίας. Αυτός ο 
δημόσιος τομέας όχι μόνο δεν είναι ανταγωνιστικός, αλλά μέσα 
από το Κράτος Πρόνοιας βοηθάει ουσιαστικά, ριζικά θα έλεγα, 
στη βελτίωση των σχέσεων ανάμεσα στους εργοδότες και τους ερ-
γαζόμενους.

Διάβασα μια αξιόλογη πράγματι συνέντευξη τέως υπουργού 
των ΗΠΑ που περιέγραφε με πολύ ζωηρά χρώματα το μέλλον. 
Έλεγε ότι αντιμετωπίζουν οι ΗΠΑ προβλήματα στην κινητικότη-
τα της εργασίας, γιατί ανάμεσα στις διάφορες πολιτείες υπάρχει 
μια διαφορετική κοινωνική ασφάλιση και οι εργοδότες είναι υπο-
χρεωμένοι να πληρώνουν τις διαφορές όταν μετακινούνται οι ερ-
γαζόμενοι από πολιτεία σε πολιτεία. Αυτό, βεβαίως, εγώ δε θα το 
προτείνω.

Αυτό μπορεί κάποιοι να το λένε επέκταση του δημόσιου το-
μέα· στην ουσία είναι κοινωνική ασφάλιση που δε βασίζεται 
απλώς στην ανταποδοτικότητα αλλά στη συμμετοχή της κοινωνί-
ας και του κράτους. Αυτή διευκολύνει σε μεγάλο βαθμό τις εργα-
σιακές σχέσεις και, αν θέλετε, μεταφέρει αλλού την ελεύθερη έκ-
φραση των αντιθέσεων ανάμεσα στην εργοδοσία και τον εργαζό-
μενο.

Προσπαθήσαμε όλα αυτά τα χρόνια με το Ν. 1264 του 1982 να 
προχωρήσουμε σε ένα καθεστώς συνδικαλιστικών ελευθεριών. 
Αυτή δεν ήταν η μοναδική προσπάθεια. Ταυτόχρονα υποστηρί-
χθηκε από θεσμούς η συμμετοχή όλων των παραγωγικών τάξεων 
σε μια διαδικασία αποκέντρωσης σε τοπικό επίπεδο, σε νομαρ-
χιακό επίπεδο, ώστε η περιφερειακή ανάπτυξη να μην είναι μόνο 



136 ΓΙΩΡΓΟΣ ΓΕΝΝΗΜΑΤΑΣ

επιλογή κάποιων από το κράτος, αλλά σιγά σιγά να περάσει ο σχε-
διασμός στις ίδιες τις παραγωγικές τάξεις, ώστε τα έργα υποδο-
μής να υποστηρίξουν μέσα από την περιφερειακή ανάπτυξη  
και τις απαραίτητες βιομηχανικές επενδύσεις. Ταυτόχρονα με το 
Ν. 1365 καθιερώσαμε τη συμμετοχή πάλι των εργαζομένων αλλά 
και όλων των παραγωγικών τάξεων στο δημόσιο τομέα στη χάρα-
ξη στρατηγικής και στον κοινωνικό έλεγχο, ενώ πρόσφατα, με την 
ψήφιση της Διεθνούς Σύμβασης Εργασίας 135 –και σε μια χαρα-
κτηριστική αρμονία ανάμεσα στις σκέψεις και τις προτάσεις του 
ΣΕΒ αλλά και της ΓΣΕΕ και σε μια πράγματι πρωτόγνωρη σύγκλι-
ση απόψεων μέσα στο Ελληνικό Κοινοβούλιο–, περάσαμε τη συμ-
μετοχή των εργαζομένων που νομίζουμε ότι είναι μια σημαντική 
τομή όσον αφορά στον εκσυγχρονισμό και θα δώσει πράγματι 
ώθηση στην παραγωγικότητα της οικονομίας και στην ανταγωνι-
στικότητα των προϊόντων. Προετοιμάζεται επίσης ένα σύγχρονο, 
δημοκρατικό πλαίσιο ελεύθερων συλλογικών διαπραγματεύσεων, 
όπου το κράτος πρέπει να μπει, ειδικά σε αυτό το χώρο, εντελώς 
στη γωνία και να παρακολουθεί απλώς τα δρώμενα χωρίς να πα-
ρεμβαίνει.

Στο σημείο αυτό φαίνεται να συγκλίνουν οι απόψεις ανάμεσα 
στους εργοδότες, τους εργαζόμενους και τους επιστημονικούς φο-
ρείς.

Πρέπει να πω ότι οι προσπάθειες συμμετοχής και συναίνεσης 
–κάτι που καλλιεργήσαμε όλα αυτά τα χρόνια– δοκιμάστηκαν 
σκληρά, λόγω του αναγκαίου σταθεροποιητικού προγράμματος 
της διετίας 1985-87. Πράγματι, η συναίνεση και συμμετοχή πέρα-
σαν δοκιμασία. Όμως πρέπει να τονίσουμε ότι το συνδικαλιστικό 
κίνημα της χώρας έδειξε και ωριμότητα και σύνεση. Δεν έλειψαν 
οι τριβές.

Δεν έλειψε το κόστος ανάμεσα στους εργαζόμενους και τους 
εργοδότες. Άντεξε όμως η διαδικασία της συμμετοχής και της συ-
ναίνεσης. Θα ’θελα να τονίσω ότι το σημαντικότερο, αυτά τα δύο 
χρόνια, δεν ήταν η συνειδητή πειθαρχία των εργαζομένων σε μια 
πολιτική λιτότητας. Το πιο σημαντικό στοιχείο, θετικό της ωριμό-
τητας του συνδικαλιστικού κινήματος και των νέων σχέσεων του 



Γʹ ΠΕΡΙΟΔΟΣ: 1987-1989 137

διαλόγου που αναπτύσσεται ανάμεσα στους εργοδότες και τους 
εργαζόμενους, δεν είναι αυτή η ίδια η περίοδος λιτότητας αλλά η 
έξοδος από τη λιτότητα που γίνεται σήμερα. Γιατί όλοι γνωρίζετε 
καλύτερα από μένα ότι η δυσκολία είναι ακριβώς όταν βγαίνει 
κάποιος από μια σήραγγα.

Όμως ακριβώς τώρα που βγαίνουμε από τη δύσκολη αυτή κα-
μπή όχι μόνο δεν είχαμε εκρήξεις που κάποιες Κασσάνδρες εί-
χαν προφητέψει, αλλά αντίθετα η ταχύτητα με την οποία υπογρά-
φτηκε μια ΕΓΣΕΕ ανάμεσα στις εργοδοτικές οργανώσεις και τους 
εργαζόμενους έδειξε την υπευθυνότητα και των δύο πλευρών αλ-
λά και την αντοχή των θεσμών συμμετοχής, που είχαμε σχεδιάσει 
όλα αυτά τα χρόνια. Αυτό που επιθυμούμε από δω και πέρα είναι 
αυτός ο διάλογος να είναι ολοένα και πιο συνειδητός, ολοένα και 
πιο αποτελεσματικός, ώστε πράγματι να θέσει στην υπηρεσία της 
ανάπτυξης και της παραγωγής όλες τις δυνάμεις αυτής της προ-
σπάθειας των μερών.

Γνωρίζουμε όλοι ότι σε όλο τον κόσμο αυτή η κρίση της ηγε-
μονίας, η κρίση της συναίνεσης έχει επιφέρει την αναζήτηση ενός 
καινούριου καθεστώτος σχέσεων ανάμεσα στην εργοδοσία και 
τους εργαζόμενους σε παγκόσμιο επίπεδο.

Η παλιά θεωρία της τομής στον παραστατικό χάρτη των εξισώ­
σεων του κόστους συμφωνίας και του κόστους διαφωνίας έχει με­
ταβληθεί σημαντικά.

Το κόστος της συμφωνίας ή το κόστος της διαφωνίας μιας σύ-
γκρουσης ή μιας αντίθεσης αντανακλούν με διαφορετικούς ρυθ-
μούς ποσοτικά και ποιοτικά στον εργαζόμενο, στο σωματείο, στις 
εργοδοτικές οργανώσεις ή στην επιχείρηση – κάθε άλλο παρά 
ταυτισμένα πάντα ανάμεσά τους αυτά τα δύο, πολλές φορές χια-
στί. Αλλά το κόστος διαφωνίας ή συμφωνίας αντανακλά στην οι-
κονομία, στην ανάπτυξη και σε τελευταία ανάλυση στο κοινωνι-
κό σύνολο.

Επομένως, δεν αρκεί η τεχνική εγκυρότητα.
Δεν αρκούν οι κοστολόγοι, ώστε να μπορούν να βρουν το και-

νούριο σημείο συμφωνίας ή την υποχώρηση που πρέπει να γίνει 
για να καλυφθούν οι διαφωνίες.

Χρειάζεται πάνω απ’ όλα η πολιτική σκέψη. Και χρειάζεται ο 
διάλογος να είναι συνεχής και διαρκής για να αποκαλύπτει κάθε 



138 ΓΙΩΡΓΟΣ ΓΕΝΝΗΜΑΤΑΣ

φορά ποιο είναι το μείζον πρόβλημα που πρέπει να ξεπεραστεί 
και πού πρέπει να υπάρχει σύγκλιση και από τις δύο πλευρές.

Το συγκριτικό πλεονέκτημα γύρω από αυτό το ζήτημα στη χώ-
ρα μας είναι ότι οι εργαζόμενοι πέρα από την ταξική συνείδηση 
έχουν ταυτόχρονα κατακτήσει σε μεγάλο βαθμό την πολιτική συ-
νειδητοποίηση με την ευρύτερη έννοια του όρου.

Αν αυτό συνδυαστεί με την πολιτική σταθερότητα –που εγώ πι-
στεύω ότι είναι πολύ πιο μεγάλης σημασίας από την οικονομική 
σταθερότητα ή τουλάχιστον η πολιτική σταθερότητα είναι προϋ-
πόθεση για να υπάρξει οικονομική σταθερότητα– και ταυτόχρο-
να με την ενότητα που υπάρχει στο συνδικαλιστικό κίνημα, ή του-
λάχιστον που φαίνεται ότι κάθε φορά μπορεί να υπάρξει στην Ελ-
λάδα, είναι τα θετικά στοιχεία και τα συγκριτικά πλεονεκτήματα 
επίσης που προσδιορίζουν τις εργασιακές σχέσεις.

Υπάρχουν και αρνητικά. Η έντονη πολιτική συνειδητοποίηση 
πολλές φορές δημιουργεί παραταξιοποίηση στο συνδικαλιστικό 
κίνημα και αυτό δημιουργεί τριβές.

Και εκεί απάντηση είναι ο διάλογος, ο συνεχής διάλογος μέσα 
στους χώρους δουλειάς. Πιστεύω ότι το κρίσιμο θέμα είναι η παι­
δεία. Ο συνολικός πνευματικός και πολιτιστικός πλούτος του λα-
ού μας. Η παιδεία δεν είναι μόνο η συστηματική μετάδοση των 
γνώσεων στα σχολεία ή στα πανεπιστήμια. Κυρίως η παιδεία συ-
νίσταται στην παράλληλη παιδεία στο σπίτι, στην οικογένεια, 
στους χώρους δουλειάς, γύρω από το σχολείο, γύρω από τα πανε-
πιστήμια.

Πριν κυρωθεί η Διεθνής Σύμβαση Εργασίας 135, που όπως εί-
πα είχε τη συναίνεση όλων των πλευρών, ακούστηκαν διάφορα.

Η μία πλευρά μιλούσε για καινούριο ταξικό διχασμό, ενώ η 
άλλη για ταξική ειρήνη. Διχασμός ή ενσωμάτωση; Τίποτε από τα 
δύο δεν ήταν.

Ήταν μία ακόμη προσπάθεια στο δίδυμο, που είπα λίγο πριν, 
του εκδημοκρατισμού και του εκσυγχρονισμού.

Με τον εκδημοκρατισμό μπορούμε να συνθέσουμε αποκλίνο­
ντα συμφέροντα. Μέσα στην κοινωνία υπάρχουν αντιθέσεις. Και 
δεν υπάρχει κανείς να μπορεί να μας πει ότι είναι δυνατό να κα-
ταργήσουμε τις αντιθέσεις με νόμους ή με αφορισμούς.

Όμως με τις διαδικασίες του εκδημοκρατισμού μπορεί να γί-



Γʹ ΠΕΡΙΟΔΟΣ: 1987-1989 139

νει σύνθεση έστω σε κάποια προβλήματα, εφόσον είναι συγκεκρι-
μένη η επιθυμητή κοινωνική τροχιά που είπα στην αρχή.

Με τον εκσυγχρονισμό δε χρειάζεται καν να συνθέσεις. Γιατί 
με τον εκσυγχρονισμό έρχονται στην επιφάνεια τα συγκλίνοντα 
συμφέροντα ανάμεσα στους κοινωνικούς εταίρους. Και τότε είναι 
ευκολότερο να χαραχτεί ή να υλοποιηθεί μέσα από αυτή τη συ-
νεργασία η αναγκαία αναπτυξιακή στρατηγική με τους λιγότε-
ρους κλυδωνισμούς απ’ ό,τι θα μπορούσε να συμβεί τώρα που ψά-
χνει όλη η ανθρωπότητα ένα καινούριο modus vivendi.

Έτσι μπορούμε να χαράζουμε με το συγκερασμό του εκδημο-
κρατισμού και του εκσυγχρονισμού μια εφικτή οικονομική πο­
ρεία.

Κατά τη γνώμη μας, μπροστά σε ένα παγκόσμιο δίλημμα, συνέ-
χιση του ιστορικού συμβιβασμού του 1930, όπως ζητούν κάποια 
συνδικάτα, ή ευλυγισία κι ελαστικότητα που ζητούν οι εργοδοτι-
κές οργανώσεις, μπορούμε να δούμε τρεις συνθήκες για μια νέα 
φάση των εργασιακών σχέσεων, που νομίζουμε ότι και παγκό-
σμια αυτές οι συνθήκες αποκτούν μια νέα ιδιαίτερη τάση στήρι-
ξης.

Το πρώτο είναι μια νέα συμφωνία που πρέπει να διέπει την 
ανασύσταση της παραγωγικής αποτελεσματικότητας με τη συνερ-
γασία όλων των εργαζομένων και όχι μόνο των στελεχών.

Το δεύτερο, διαπραγμάτευση συνεχής και καθημερινή των 
πλεονεκτημάτων στους χώρους δουλειάς, που αφορούν στην απα-
σχόληση, στην επιμόρφωση, στη διαρκή εκπαίδευση, στην επαγ-
γελματική κατάρτιση, στην αύξηση του ελεύθερου χρόνου, στους 
μισθούς, στη σύνδεση αμοιβής με παραγωγικότητα σε αντιστάθ-
μισμα των προσπαθειών.

Και τρίτο, μια αναγνώριση από όλες τις πλευρές, αναφορικά 
προς τους κοινωνικούς εταίρους, ότι υπάρχουν περισσότερες μορ-
φές της μιας οργάνωσης και μεθόδων διοίκησης και ότι η βέλτι-
στη και όχι η άριστη επιλογή δεν μπορεί να είναι παρά αντικείμε-
νο ενός διαλόγου αν πρόκειται οι εργαζόμενοι να πειθαρχήσουν 
συνειδητά στις επιλογές.

Θα ’θελα να πω δύο λόγια για την ανεργία.



140 ΓΙΩΡΓΟΣ ΓΕΝΝΗΜΑΤΑΣ

Η ανεργία είναι παγκόσμιο αποτέλεσμα και επακόλουθο της 
οικονομικής κρίσης. Είναι ταυτόχρονα και στη χώρα μας κυκλι-
κής και διαρθρωτικής μορφής.

Πρέπει να επισημάνουμε ότι το νούμερο, παρόλο που είναι πο-
λύ χαμηλότερο του μέσου όρου της ΕΟΚ, δε μας ικανοποιεί από-
λυτα. Βεβαίως, μας ικανοποιεί η τάση. Θα ’θελα να επισημάνω 
ότι από το 1979 έως το 1981 ο ρυθμός αύξησης της ανεργίας κυ-
μαινόταν στο 323%. Από το 1982 έως το 1986 ο ρυθμός αύξησης 
έπεσε στο 36% και το 1986, το 1987 και το 1988 έχει σταθεροποι-
ηθεί και μπορούμε να πούμε ότι έχουμε μικρή μείωση ακόμα και 
των απόλυτων αριθμών της ανεργίας.

Θα ’θελα να επισημάνω ακόμα, σε σχέση με τις άλλες χώρες 
της ΕΟΚ, ότι εμείς στην Ελλάδα ίσως είμαστε από τις λίγες χώρες 
που επιβεβαιώσαμε την καμπύλη ΦΙΛΙΠΣ. Δηλαδή, ότι πράγματι 
η εισοδηματική πολιτική και η πολιτική τιμών που ακολουθήθη-
καν έφεραν αποτέλεσμα, ενώ, όπως είδαμε στις Ευρωπαϊκές Οι-
κονομικές Κοινότητες, η πολιτική λιτότητας που ακολουθήθηκε 
και εκεί συνοδεύτηκε από αύξηση της ανεργίας, κάτι που έκανε 
να καταρρεύσει η γνωστή μαθηματική καμπύλη ΦΙΛΙΠΣ.

Ποιες είναι οι προτεραιότητες για την αντιμετώπιση της ανερ-
γίας. Οι προσπάθειές μας στηρίζονται:

Πρώτον: στη δημιουργία μόνιμων θέσεων απασχόλησης. Μέ-
χρι τώρα εφαρμόσαμε κυρίως μέτρα πυροσβεστικού χαρακτήρα, 
γιατί είχαμε να αντιμετωπίσουμε τους υψηλούς ρυθμούς.

Οι μόνιμες θέσεις απασχόλησης προϋποθέτουν μεγάλα ανα-
πτυξιακά έργα, μακρόχρονα, σαν αυτά που είπε χτες ο πρωθυ-
πουργός, τόσο στα έργα υποδομής όσο και στα βιομηχανικά έρ-
γα. Και βεβαίως εκεί οι βιομήχανοι της χώρας είναι υποχρεωμέ-
νοι από τα πράγματα να δημιουργήσουν μεταποιητικές μονάδες, 
ώστε να συμπληρώνουν και να επεκτείνουν τα αποτελέσματα και 
την ανάπτυξη, κατά τη διάρκεια της κατασκευής των μεγάλων 
αναπτυξιακών έργων όσο κυρίως και κατά τη διάρκεια λειτουρ-
γίας τους. Θεωρούμε ότι ολοκληρωμένα συμπλέγματα με βάση τα 
μεγάλα αναπτυξιακά έργα θα δημιουργήσουν περισσότερες μό-
νιμες θέσεις απασχόλησης.

Δεύτερον: Συνεχίζουμε την προσπάθεια στις αιχμές ανεργίας 
μέσα από ειδικά προγράμματα κυρίως τοπικών πρωτοβουλιών.



Γʹ ΠΕΡΙΟΔΟΣ: 1987-1989 141

Τρίτον: Προσπαθούμε να περιορίσουμε την εμφάνιση της 
ανεργίας στις πηγές της.

Είμαστε μια χώρα που κάθε χρόνο δημιουργεί νέες απαιτήσεις 
57.000 περίπου θέσεων απασχόλησης, λόγω της μετατροπής του 
γεωργικού τομέα σε αστικό τομέα. Αυτό είναι γνωστό. Και νομο-
τελειακό.

Αλλά από την άλλη πλευρά ο στόχος μας είναι η δημιουργία 
επενδύσεων σε αυτές ακριβώς τις περιοχές ώστε να περιορίσου-
με την κινητικότητα, τη γεωγραφική κινητικότητα της εργασίας, 
που στην ουσία είναι κινητικότητα ανεργίας.

Και η θέση μας είναι ότι ακριβώς σε αυτές τις περιοχές της Ελ-
λάδας, στην ύπαιθρο, υπάρχουν πάρα πολλές ξεχασμένες πλου-
τοπαραγωγικές πηγές που κάνουν τη χώρα μας προσιτή σε σημα-
ντικές επενδύσεις αξιοποίησης πλουτοπαραγωγικών πόρων.

Το σημαντικότερο ζήτημα για να προσεγγίσουμε και να αντι-
μετωπίσουμε αποτελεσματικά το πρόβλημα της ανεργίας είναι για 
μας κυρίως το θέμα της επαγγελματικής κατάρτισης, της συνεχι-
ζόμενης εκπαίδευσης, της διά βίου εκπαίδευσης, της παιδείας, με 
τη συνολική έννοια του όρου και όχι μόνο με εκείνη της συστημα-
τικής μετάδοσης των γνώσεων.

Αυτή η επιλογή ανταποκρίνεται ταυτόχρονα στις τελευταίες 
εξελίξεις που ήδη έχουν δρομολογηθεί.

Και είναι το δεύτερο ίσως μεγάλο συγκριτικό πλεονέκτημα της 
χώρας μας. Αυτό το αντιληφθήκαμε εγκαίρως. Και θα ’λεγα ότι 
σε αυτό το σημείο μπορούμε να ισχυριστούμε ότι έχουμε κάποια 
πρωτοπορία από πολλές χώρες της Ευρώπης.

Ξέρουμε πολύ καλά ότι οι ανθρώπινοι πόροι είναι αναντικα-
τάστατοι. Και με αυτούς θα κερδίσουμε τις μάχες.

Γι’ αυτό ακριβώς έχουμε ήδη στρέψει τα νέα μας προγράμ-
ματα, έχουμε 12 καινούρια προγράμματα στον ΟΑΕΔ, πέρα από 
τα 8 που είχαμε πέρσι, με καινοτομίες στη σύνδεση της παρα-
γωγής με το πανεπιστήμιο, των χώρων δουλειάς με τα Τεχνολο-
γικά Εκπαιδευτικά Ιδρύματα. Δημιουργούνται θέσεις απασχό-
λησης με ταυτόχρονη απόκτηση εμπειρίας και επαγγελματι-
κής κατάρτισης, πριμοδοτούν τον ιδιωτικό τομέα και τις επι-
χειρήσεις έτσι ώστε να υπάρχει επαγγελματική κατάρτιση και 
διαρκής εκπαίδευση, γιατί είμαστε υπέρ της κινητικότητας της 



142 ΓΙΩΡΓΟΣ ΓΕΝΝΗΜΑΤΑΣ

εργασίας, όχι της γεωγραφικής, γιατί οι εξελίξεις προοιωνίζο-
νται δραματικές.

Δε θα επεκταθώ στο κόστος εργασίας τόσο πολύ –είπε μερι-
κά πράγματα χτες ο υπουργός Εθνικής Οικονομίας– και δε θα 
’θελα να απαντήσω ευθέως στο ερώτημα που έθεσε ο πρόεδρος 
του Συνεδρίου σε σχέση με Πορτογάλους και Ισπανούς. Κοιτά-
χτε, κατά τη γνώμη μου το πρόβλημα σήμερα για τον επενδυτή εί-
ναι να βρει όχι τόσο το χαμηλότερο κόστος εργασίας όσο την απο-
τελεσματικότερη μέθοδο επεξεργασίας, την ποιότητα. Και νομί-
ζουμε ότι κάποιες δημοσιεύσεις στο παρελθόν από διάφορες χώ-
ρες έμειναν αναπάντητες από τους επενδυτές. θυμάμαι πριν από 
10 χρόνια ένα δημοσίευμα σε έγκριτο περιοδικό των ΗΠΑ (Φόρ­
τσουν), που έλεγε: «Σπεύσατε επενδυτές σε μια χώρα», δεν την 
κατονομάζω, «που έχει το μεγαλύτερο αντιαπεργιακό οπλοστά-
σιο». Δεν έσπευσαν σ’ αυτή τη χώρα, γιατί ξέρουν πολύ καλά ότι 
όταν σφίγγει κανείς τη βαλβίδα, υπάρχουν η έκλυση και η έκρη-
ξη, και ότι μόνο ο διάλογος είναι αυτός που μπορεί πράγματι να 
προωθήσει τις κοινωνικές εξελίξεις. Ή υπήρχε ένα άλλο δημο-
σίευμα ξένης χώρας σε μια εφημερίδα της Ελβετίας. «Σπεύσα-
τε», έλεγε, «επενδυτές στη χώρα μας γιατί οι εργαζόμενοι εργά-
ζονται σκληρά μέχρι απανθρωπιάς». Εμείς πιστεύουμε, και εσείς 
καλύτερα από μας, ιδιαίτερα οι επιχειρηματίες, ότι η υγιεινή και 
η ασφάλεια στους χώρους δουλειάς δε σώζουν μόνο ζωές. Αυξά-
νουν την παραγωγικότητα, αυξάνουν την παραγωγή, κάνουν τον 
εργαζόμενο υποκείμενο και όχι αντικείμενο της μοίρας του, του 
δίνουν φτερά να εργαστεί, να δώσει την εργατική του δύναμη  και 
όχι κάποιος να του το επιβάλει με τέτοιους τρόπους και τέτοιες 
μεθόδους.

Άλλωστε, για ποιο κόστος εργασίας μιλάμε σήμερα; Ξέρουμε 
πάρα πολύ καλά ότι οι χώρες με το χαμηλότερο κόστος εργασίας 
έχουν ταυτόχρονα και τη χαμηλότερη ανταγωνιστικότητα και πα-
ραγωγικότητα. Και δεν είναι οι πρώτοι στις αγορές των χωρών. 
Δεν είναι λοιπόν εκεί το πρόβλημα. Άλλωστε, σήμερα η οικονο-
μία των πρωτογενών προϊόντων αποδεσμεύεται από τη βιομηχα-
νική παραγωγή. Έχει πάψει η κινητήρια δύναμη της παγκόσμιας 
οικονομίας να οδηγείται από την παραγωγή και το εμπόριο. Σή-
μερα είναι η λεγόμενη συμβολική οικονομία, οι συναλλαγματι-



Γʹ ΠΕΡΙΟΔΟΣ: 1987-1989 143

κές ισοτιμίες, τα διακινούμενα κεφάλαια, η ροή πιστώσεων. 
Αυτά όλα προοιωνίζουν δραματικές εξελίξεις στο χώρο σύγκρου-
σης των συντελεστών της παραγωγής. Οι πρώτες ύλες από χρόνο σε 
χρόνο πέφτουν 1 με 1,25%.

Η επεξεργασία των πρώτων υλών, άρα η συμβολή της εργατι-
κής τάξης, μεταβάλλεται ριζικά ανάλογα με την παραγωγή των 
πρώτων υλών. Όταν ήρθαν τα τσιπς σήμερα ή όταν χρειαζόμαστε 
για 1.000 τηλέφωνα μόνο 50 κιλά υάλου, ενώ παλιά χρειαζόμαστε 
έναν τόνο χαλκού, είναι φανερό ότι το κόστος της γνώσης είναι 
αυτό που υπερισχύει σε σχέση με όλους τους άλλους συντελεστές 
της παραγωγής, ακόμα και από την αποδοτικότητα του κεφαλαί-
ου. Πόσο μάλλον από την αποδοτικότητα του κόστους εργασίας.

Άρα το ζητούμενο είναι το πώς η εργατική τάξη σε αυτό το κό-
στος της γνώσης θα έχει τη μεγαλύτερη συμμετοχή, άρα οι επιχει-
ρήσεις και οι εργοδότες το καλύτερο δυνατό αποτέλεσμα για την 
επιβίωσή τους, αλλά και για την οικονομία της χώρας, συνολικά 
για την παραγωγικότητα αλλά κυρίως για την ανταγωνιστικότη-
τα, αν λάβουμε υπόψη μας ότι η διεθνοποίηση της οικονομίας εί-
ναι τέτοια που δεν επιτρέπει από τις εσωτερικές οικονομικές πο-
λιτικές υπονόμευση των ανταγωνιστικών εξωτερικών πλευρών.

Μ’ άλλα λόγια, οι εργαζόμενοι της χώρας, αλλά και οι εργο-
δότες και η Πολιτεία, έχουν συνειδητοποιήσει σήμερα ότι πρέπει 
να συντελεστούν τρεις επαναστάσεις: στην παραγωγή, στην τεχνο­
λογία και στις τεχνικές που πρέπει να υπηρετούν την παραγωγή, 
στις πολιτικές που πρέπει να διέπουν τις άλλες δύο.

Και ακόμα δύο χαρακτηριστικά των θεσμών για την ανάπτυ-
ξη. Δημοκρατία και συμμετοχή από τη μια μεριά, τεχνική εγκυρό­
τητα και τεχνική υποστήριξη από την άλλη. Και η βασικότερη αρ-
χή που πρέπει να διέπει όλες τις επαναστάσεις και τα χαρακτηρι-
στικά των θεσμών είναι αυτό που είπα στην αρχή. Παιδεία, ο συ­
νολικός πλούτος του λαού, αυτό δηλαδή που θα δώσει τη δυνατό-
τητα στους εργαζόμενους και στους εργοδότες η συμμετοχή τους 
να είναι ουσιαστική. Οι συγκρούσεις να γίνονται αντιθέσεις, οι 
αντιθέσεις να μετασχηματίζονται, για να υπάρξει επιτέλους σύν­
θεση, μια καινούρια σύνθεση για την ανθρωπότητα.



144 ΓΙΩΡΓΟΣ ΓΕΝΝΗΜΑΤΑΣ

Ας μην ξεχνάμε ότι βρισκόμαστε μπροστά στο κατώφλι σημαντι-
κών πολιτικών εξελίξεων παγκοσμίως.

Παλιά, τα δύο στρατιωτικά-οικονομικά-ιδεολογικά μπλοκ συ-
γκρούονταν στο επίπεδο της ειρήνης, στους ανταγωνισμούς των 
εξοπλισμών. Σήμερα, η μεγάλη προσπάθεια του προέδρου Ρίγκαν 
και του Γκορμπατσόφ έχει ανατρέψει τα πράγματα. Ανοίγει ένα 
παράθυρο στο μέλλον για ειρήνη στο στρατιωτικό-πολιτικό επί-
πεδο και μένει ελεύθερο το πεδίο για ανταγωνισμό στο αναπτυ-
ξιακό και στο οικονομικό.

Οι προκλήσεις δηλαδή δεν είναι μόνο τεχνολογικές, είναι ταυ-
τόχρονα οικονομικές και κοινωνικές. Και οφείλουμε να απαντή-
σουμε σ’ αυτές, να ανταποκριθούμε στην πρόκληση των καιρών.

Ομιλία στο Ελληνοαμερικανικό Επιμελητήριο – Υπουργός Εργασίας – 29 Μαρ-
τίου 1988.



Γʹ ΠΕΡΙΟΔΟΣ: 1987-1989 145

«ΠΙΣΤΕΥΩ ΣΤΗ ΝΕΟΛΑΙΑ...»

Στη νεολαία, τους φοιτητές, τις κινητοποιήσεις τους και τα επει-
σόδια που είχαν συμβεί στην Αθήνα κατά την πορεία της ΕΦΕΕ 
την ημέρα της δοξολογίας στη Μητρόπολη για την επίσκεψη του 
Οικουμενικού Πατριάρχη αναφέρθηκε ιδιαίτερα ο υπουργός Ερ-
γασίας κ. Γιώργος Γεννηματάς κατά τη συνάντησή του με χιλιά-
δες μέλη και στελέχη του ΠΑΣΟΚ, την Κυριακή, 15 του μηνός, στο 
Μπραχάμι. Τις θέσεις του κ. Γεννηματά παρουσιάζουν σήμερα 
Τα Νέα ολοκληρώνοντας έτσι τη δημοσίευση εκτενών αποσπα-
σμάτων από την ομιλία του υπουργού Εργασίας στη συγκέντρω-
ση αυτή.

ΓΕΝΝΗΜΑΤΑΣ: «Μου κάνει κατάπληξη και λυπάμαι ειλικρι-
νά για τα γεγονότα τα χτεσινά. Πιστεύω ότι πολιτική παρέμβαση 
σημαίνει να προλαβαίνεις και επομένως χρειάζεται και σ’ αυτά 
τα ζητήματα συνεννόηση. Κανείς δεν επιχαίρει όταν συμβαίνουν 
τέτοιες ιστορίες... Εδώ όμως χρειάζεται συζήτηση. Γιατί, όταν ο 
Πατριάρχης επισκέπτεται τη χώρα μας, έπρεπε οι φοιτητές να πε-
ράσουν εκείνη την ώρα και όχι μισή ώρα μετά; Αυτό όμως είναι 
μια άλλη ιστορία και αυτό δε δικαιολογεί δακρυγόνα. Χρειάζε-
ται παρέμβαση με διαφάνεια απ’ την αρχή, όχι μετά, αυτό σημαί-
νει πολιτική παρέμβαση, πολιτική συνεννόηση, πολιτική συζήτη-
ση, ώστε να αποφεύγονται όλα αυτά. Αλλά εκείνο που μου έκανε 
εντύπωση είναι το εξής. Εντάξει, μπορεί να είναι αυταρχισμός το 
δακρυγόνο και είναι θέμα αναζήτησης ευθυνών, και το κάνει η 
κυβέρνηση, αλλά θα ’θελα να ξέρω, όσο αυταρχισμός είναι το δα-
κρυγόνο, δεν είναι άραγε μη δημοκρατικό με απόφαση που βγαί-
νει και απαγορεύει στον υπουργό Δημόσιας Τάξης να καταθέσει 
στεφάνι στα γεγονότα του Πολυτεχνείου; Εγώ τους τιμώ αυτούς 



146 ΓΙΩΡΓΟΣ ΓΕΝΝΗΜΑΤΑΣ

τους ανθρώπους, αλλά ανήκει μόνο σ’ αυτούς το Πολυτεχνείο, 
ώστε να μην επιτρέπουν σ’ έναν άνθρωπο, όπως είναι ο υπουργός 
Δημόσιας Τάξης, που ήταν τότε φυλακές, εξορία μαζί με τους φοι-
τητές του Πολυτεχνείου που εξεγέρθηκαν, να καταθέσει στεφά-
νι; Όταν το στιγμιαίο έχει επιτρέψει σε άλλους να μπορούν να κά-
νουν τόσα πράγματα, πώς μπορούν να αφαιρούν το δικαίωμα της 
απότισης φόρου τιμής στους νεκρούς από συναγωνιστή; Αυτό εί-
ναι δημοκρατικό; Νομίζω ότι θα πρέπει να ξαναδεί η νεολαία μας 
ορισμένες αξίες. Εγώ πιστεύω στη νεολαία, πιστεύω στη νέα γε-
νιά του τόπου και δεν πιστεύω σ’ αυτό που λένε ότι απολιτικοποι-
είται η νέα γενιά. Απλώς είναι λιγάκι σε απόσταση από τα εσω-
τερικά γεγονότα και χρειάζεται να δούμε την ιστορική μνήμη ξα-
νά. Και να κουβεντιάσουμε μαζί της, να δούμε τα προβλήματά της 
τα σημερινά.

»Δεν ξέρω αν θυμάστε, έγινε ένα συνέδριο της ΟΝΝΕΔ, όπου 
είχαν ένα πλακάτ που έγραφε: “Το όραμα να γίνει πράξη”. Ήταν 
το μισό από τη δικιά μας ιδέα. Έλειπε η φράση «και ελπίδα 
ζωής». Και αναρωτήθηκα, γιατί δεν το έβαλαν και το υπόλοιπο, 
μήπως δεν τους άρεσε η ελπίδα ή δεν τους άρεσε η ζωή; Ας είναι, 
με ενδιαφέρει η οργάνωση της νεολαίας έστω και στη Δεξιά. Η 
Δεξιά γενικά οργανώνεται. Τι να κάνει! Έχασε το κράτος, δια-
λύθηκε το παρακράτος, η Δεξιά οργανώνεται. Τι να κάνει; Κι αυ-
τό πρέπει να μας βάζει σε ανησυχίες. Αντίθετα, δεν ανησυχώ κα-
θόλου όταν οργανώνεται η νεολαία. Και χαίρομαι για δύο λόγους. 
Πρώτα, χαίρομαι στρατηγικά, γιατί όταν η νεολαία οργανώνεται 
έστω και στη Δεξιά, σημαίνει ότι πολιτικοποιείται. Και δεν οδη-
γείται σε άλλες ατραπούς που οδηγήθηκαν γενιές, το 1929, το 
1933, και έπεσαν σε γνωστές ψευτοϊδεολογίες, του φασισμού, που 
ταλαιπώρησαν την Ευρώπη και την παγκόσμια σκηνή. Η πολιτι-
κή σκέψη λέει πως η συντηρητική παράταξη είναι όπλο.

»Δεύτερον, υστερόβουλα. Τακτικά μ’ ενδιαφέρει για μας, για 
το σήμερα και για το αύριο, μ’ ενδιαφέρει να οργανώνεται η νεο-
λαία έστω και στη Δεξιά.

»Όταν οι νέοι άνθρωποι οργανώνονται, τότε εργάζονται μέ-
σα σ’ ένα φορέα, κι όταν εργάζονται, συνεργάζονται, κι όταν συ-
νεργάζονται, συσκέπτονται, κι όταν συσκέπτονται, σκέπτονται, κι 
όταν σκέπτονται, σταματάνε να χειροκροτάνε στις επετείους και 



Γʹ ΠΕΡΙΟΔΟΣ: 1987-1989 147

αναζητάνε τους υπαίτιους της κατάντιας αυτής της χώρας, τους 
βρίζουν και τότε οι νέοι άνθρωποι που σήμερα δεν είναι μαζί μας, 
ίσως αύριο να είναι μαζί μας για να υπερασπίσουμε πράγματι τις 
κατακτήσεις του ελληνικού λαού.

»O νεολαίος που είναι σήμερα στη Δεξιά και δεν έχει τίποτα 
να μοιράσει ταξικά, αύριο θα είναι μαζί με το νεολαίο που είναι 
οργανωμένος, είτε στο ΠΑΣΟΚ είτε στο ΚΚΕ, για να υπερασπί-
σουν τα δικαιώματα της νεολαίας. Γι’ αυτό λοιπόν εγώ χαίρομαι 
όταν οργανώνεται η νεολαία έστω και στη Δεξιά.

»Λοιπόν, σ’ αυτό το συνέδριο της νέας γενιάς κάποιος περίμε-
νε να ακούσει νέες ιδέες για μια συντηρητική παράταξη που λέει 
ότι ανανεώνεται, ότι εμπλουτίζεται. Και σηκώθηκε ο επίτιμος πρόε-
δρος της Νέας Δημοκρατίας, ο κ. Αβέρωφ, ο οποίος λέει πάντα 
τα πράγματα έτσι όπως τα πιστεύει, και είπε: “Εσείς οι νέοι δεν 
έχετε ζήσει όπως εμείς την εποχή του συμμοριτοπόλεμου!” Πα-
ρελθοντολογία και πάλι. Σήμερα, στην εποχή μας μας θύμισε πά-
λι τα μιάσματα. Τότε που χώριζαν τους ανθρώπους σε εθνικόφρο-
νες και σε μιάσματα και μόνο όταν χρειαζόταν να πολεμήσουν, 
καλούσαν τους Έλληνες να πολεμήσουν και να ’ναι μπροστά 
στους αγώνες, τα μιάσματα! Και όταν τελείωναν οι αγώνες, τότε 
ήταν οι “άλλοι”, τότε ήταν ο “συμμοριτοπόλεμος”!

»Κι εγώ αναρωτήθηκα και πάλι, πού είναι η εθνική συμφιλίω-
ση που προτείνουν;»

Συνέντευξη στην εφημερίδα Τα Νέα – 25 Νοεμβρίου 1987.



148 ΓΙΩΡΓΟΣ ΓΕΝΝΗΜΑΤΑΣ



Δʹ ΠΕΡΙΟΔΟΣ: 1990-1994 149

Δʹ ΠΕΡΙΟΔΟΣ  
1990-1994



150 ΓΙΩΡΓΟΣ ΓΕΝΝΗΜΑΤΑΣ



Δʹ ΠΕΡΙΟΔΟΣ: 1990-1994 151

ΠΟΛΙΤΙΚΗ ΟΜΙΛΙΑ ΣΕ  
ΑΝΟΙΧΤΗ ΣΥΓΚΕΝΤΡΩΣΗ

Το χειροκρότημα ασφαλώς είναι γι’ αυτά που πρέπει να κάνουμε 
από εδώ και πέρα για να βγάλουμε τη χώρα από την κρίση και 
από το αδιέξοδο. Γιατί στις τόσο κρίσιμες στιγμές που περνάμε 
αυτό που ταιριάζει σήμερα είναι βαθιά περίσκεψη και περισυλ-
λογή.

Όταν μια κοινωνία θρηνεί ήδη πέντε νεκρούς, όταν ο αυταρ-
χισμός στην Παιδεία της Ν.Δ. μετατρέπεται κυριολεκτικά σε έναν 
πόλεμο με σιδερόβεργες, σιδερολοστούς και δακρυγόνα, τότε βε-
βαίως πρέπει εδώ και τώρα, σήμερα, να σταματήσουμε τον πόλε-
μο των χαρακωμάτων και των ανακοινώσεων, να συσπειρωθού-
με γύρω από τον πρόεδρο και το Ε.Γ. του Κινήματος και να δώ-
σουμε τη μάχη για τη σύγκλιση των δημοκρατικών και προοδευ-
τικών δυνάμεων του τόπου. Μέχρι πριν από λίγο καιρό απέφευ-
γα συστηματικά τον όρο «δημοκρατικές δυνάμεις», γιατί πράγμα-
τι δεν ήθελα να αμφισβητήσω τη λέξη δημοκρατικός για κανένα 
κόμμα του Κοινοβουλίου. Όμως δυστυχώς –και το εννοώ αυτό που 
λέω– τον τελευταίο καιρό, και ιδιαίτερα αυτές τις μέρες, το κόμ-
μα της Ν.Δ., τουλάχιστον η ηγεσία της, κάθε άλλο παρά σεβασμό 
στη δημοκρατική λειτουργία, στους δημοκρατικούς θεσμούς, έχει 
επιδείξει.

Ήρθε η ώρα σήμερα να σκεφτούμε ότι τα κομματικά και πο-
λιτικά ρήγματα ανάμεσα στις προοδευτικές δυνάμεις, που άνοι-
ξαν το καλοκαίρι με ευθύνη του Συνασπισμού αλλά και με ευθύ-
νη δική μας παλιότερα, τα 8 χρόνια που κυβερνήσαμε, πρέπει να 
σταματήσουν, να κλείσουν, και να αντιμετωπίσουμε τα βαθιά, 
εθνικά και κοινωνικά τώρα ρήγματα στη λειτουργία της δημοκρα-



152 ΓΙΩΡΓΟΣ ΓΕΝΝΗΜΑΤΑΣ

τίας που άνοιξε η κυβέρνηση της Ν.Δ. Είμαστε υποχρεωμένοι να 
ξεπεράσουμε τα εσωτερικά προβλήματα για να μπορέσουμε να 
δώσουμε τη μάχη μας.

Θα προσπαθήσω να μην σας κουράσω και θα ήθελα, χωρίς χει-
ροκροτήματα και χωρίς επιδοκιμασίες, να προσπαθήσουμε να 
κουβεντιάσουμε για το πού βρισκόμαστε σήμερα και τι πρέπει να 
κάνουμε.

Επειδή δεν είμαι δημοσιογράφος για να ασχοληθώ αποκλει-
στικά με την επικαιρότητα, θα πρέπει να βάλουμε τα χέρια μας 
επί τον τύπον των ήλων σε όλα τα καυτά προβλήματα που αφο-
ρούν στον τόπο μας, στο λαό μας και στο έθνος μας. Γιατί είναι 
φανερό ότι έχει τεθεί θέμα δημοκρατίας στον τόπο μας αδιαμφι-
σβήτητα, αλλά υπάρχει και πρόβλημα διακυβέρνησης. Υπάρχει 
βαθιά πολιτική κρίση.

Και βεβαίως ότι φτάσαμε να θρηνήσουμε νεκρούς και βεβαίως 
το ότι σήμερα λειτουργούν εν αγαστή συμπνοία το παρακράτος 
μαζί με το αστυνομικό κράτος και τους προβοκάτορες δεν είναι 
τυχαία γεγονότα, αλλά είναι αποτέλεσμα μιας σειράς ενεργειών 
της Ν.Δ. Αυτά τα γεγονότα στην Παιδεία δεν είναι τυχαία. Το ζή-
τημα δημοκρατίας έχει τεθεί στον τόπο μας εδώ και αρκετό και-
ρό.

Το συνδικαλιστικό κίνημα αντιμετώπισε και αντιμετωπίζει κα-
θημερινά όχι μόνο τη λιτότητα, που θα μπορούσαμε να τη δικαιο-
λογήσουμε στη Ν.Δ., μια που η επιλογή της είναι ένας μονεταρι-
σμός και νεοφιλελευθερισμός που στο κάτω κάτω της γραφής εί-
ναι η δικιά τους άποψη, αλλά έφτασε να αντιμετωπίζει την κατάρ-
γηση των εργασιακών σχέσεων. Έφτασε να καταργείται στην ου-
σία το μεγαλύτερο αναφαίρετο δικαίωμα που διακρίνει τα δημο-
κρατικά κοινοβουλευτικά καθεστώτα από τα αυταρχικά, δηλαδή 
το δικαίωμα της απεργίας. Η Τοπική Αυτοδιοίκηση, που αρκετές 
αναλαμπές είδε και σημαντικά βήματα έγιναν στην οκταετία του 
ΠΑΣΟΚ, είδε να οδηγείται στην ουσία πολύ πίσω από τις κατα-
κτήσεις του ΠΑΣΟΚ και να ξαναγυρίζει στο καθεστώς του ελέω 
Θεού νομάρχη. Καταργούν το βʹ βαθμό Αυτοδιοίκησης. Ξαναγυ-
ρίζουν στον έλεγχο του διορισμένου νομάρχη, την πειθαρχική 



Δʹ ΠΕΡΙΟΔΟΣ: 1990-1994 153

διαδικασία των διευθύνσεων των Δημοτικών Επιχειρήσεων, των 
εκλεγμένων δηλαδή εκπροσώπων του λαού. Ο ιερός ναός της δη-
μοκρατίας, το ελληνικό Κοινοβούλιο, έχει δεχτεί αλλεπάλληλα 
πλήγματα στη λειτουργία του, όταν στην ουσία ο κοινοβουλευτι-
σμός έχει καταργηθεί εδώ και καιρό. Το νομοθετικό έργο γίνεται 
δίκην νομοθετικών διαταγμάτων. Δεν υπάρχει, δυστυχώς, ουσια-
στικά διάλογος μέσα στο ελληνικό Κοινοβούλιο. Στην ουσία, η δη-
μοκρατία είχε ήδη πληγεί πριν φτάσουμε στα καπνογόνα, στα δα-
κρυγόνα και στους νεκρούς.

Έχει τεθεί λοιπόν θέμα δημοκρατίας στον τόπο μας, αλλά δεν εί-
χε τεθεί άραγε όταν ο πρωθυπουργός κ. Μητσοτάκης είχε φτά-
σει στο σημείο, απευθυνόμενος στον αστυνόμο, στον αστυνομικό 
που εμείς είχαμε κατορθώσει εν πάση περιπτώσει να τον συμφι-
λιώσουμε με τον πολίτη, να του πει «το κράτος είσαι εσύ»; Ποια 
άλλη απόδειξη χρειαζόμαστε για το ότι πράγματι θα φτάναμε στο 
αστυνομικό κράτος όταν έστελνε τις αύρες και τα ΜΑΤ στους συ-
μπατριώτες του στα Χανιά που αγωνίζονταν να αποφύγουν να 
καταστούν ένα σταθερό αεροπλανοφόρο, δηλαδή ένας σταθερός 
στόχος την ώρα της μεγάλης κρίσης στην ανθρωπότητα, που μαί-
νεται γύρω από τον Κόλπο, γύρω από το δρόμο του πετρελαίου, 
και όταν αυτοί οι άνθρωποι θέλησαν απλώς να διαμαρτυρηθούν, 
γιατί δεν τους ρώτησαν καν αν έπρεπε να είναι το σύνολο των 
Βάσεων εκεί; Τότε είχε ήδη πληγεί η λειτουργία της δημοκρα-
τίας.

Και σαν να μην έφταναν τα δακρυγόνα και τα ΜΑΤ, που τα 
είδαμε και σήμερα και προηγουμένως στα Χανιά και στους ερ-
γασιακούς χώρους, θέλησαν να στείλουν δακρυγόνα και στις σκέ-
ψεις μας με το αντιτρομοκρατικό νομοσχέδιο. Και μ’ αυτό είχε 
πληγεί η λειτουργία της δημοκρατίας. Ποιος είναι, άραγε, αυ-
τός που δε θα ήθελε να πληγεί η στυγνή ατομική και συλλογική 
τρομοκρατία; Ποιος δε θα ήθελε να συμβάλει, ώστε να απομο-
νωθούν ιδεολογικά και πολιτικά οι στυγεροί δολοφόνοι; Όμως 
με το νομοσχέδιο το οποίο έφερε και το έκανε νόμο του κρά-
τους, στην ουσία έβαλε την Πολιτεία και την κοινωνία σε ένα 
σάντουιτς ανάμεσα στην ατομική τρομοκρατία και στην κρατική 



154 ΓΙΩΡΓΟΣ ΓΕΝΝΗΜΑΤΑΣ

τρομοκρατία. Τρομοκρατία στη σκέψη του. Εκεί ήταν το λάθος. 
Εκεί φάνηκε καθαρά ότι άρχισαν οι ήττες. Νόμισε ο κ. Μητσο-
τάκης ότι θα μπορούσε ως άριστος τακτικιστής και με την κοινο-
βουλευτική άνεση, που πράγματι τον διακρίνει, να ξεπεράσει με 
ελιγμούς τα προβλήματα, αλλά έκανε λάθος, γιατί νόμισε ότι ακό-
μα και στη σκέψη μας μπορεί να στείλει τα δακρυγόνα και στο 
χώρο της Παιδείας τον αυταρχισμό. Γιατί ο Έλληνας πολίτης, και 
ιδιαίτερα ο νέος άνθρωπος, ξέρει καλά ότι «όποιος συλλογάται 
ελεύθερα συλλογάται καλά» – και άρχισε να σκέφτεται ο πολί-
της, ο άνθρωπος, και ιδιαίτερα ο νέος. Αυτός ο νέος που δεν εί-
χε καμία σχέση με την ιστορική μνήμη και αναδρομή, που, αν θέ-
λετε, τον ενοχλούσαν οι εσωτερικές διαμάχες και οι διαμάχες 
των κομμάτων για τα γεγονότα του 1965, τα παλαιότερα, και αγω-
νιούσε για το μέλλον του και δεν ήξερε πράγματι τι σημαίνει Δε-
ξιά, και ήταν λάθος δικό μας που νομίσαμε ότι μπορούμε να ανα-
φερόμαστε συνέχεια στο παρελθόν. Συνειδητοποιήθηκε όμως σή-
μερα ο νέος άνθρωπος που διεκδικούσε στον ευαίσθητο χώρο της 
Παιδείας όλα εκείνα τα εφόδια που θα τον καταστήσουν αύριο 
έναν ελεύθερο δημοκρατικό πολίτη, ένα δημιουργό και παραγω-
γό σύμφωνα με τις αναπτυξιακές ανάγκες, έναν άνθρωπο που θα 
μπορέσει πράγματι να μην είναι αύριο ο παρίας των άλλων Ευ-
ρωπαίων, που θα μπορέσει πράγματι να δώσει τη μάχη της νέας 
Ελλάδας, ώστε η χώρα μας να μη χάσει το τρένο της ανάπτυξης 
και του εκσυγχρονισμού. Αυτός ο νέος άνθρωπος, –ο νέος αυρια-
νός πολίτης, η νέα κοπέλα–, είχαν πιστέψει, κι αυτό ήταν το λά-
θος τους, ότι ο ούριος άνεμος της Δημοκρατίας και της Ελευθε-
ρίας που είχε πνεύσει στην οκταετία του ΠΑΣΟΚ και μέσα σ’ αυ-
τόν γαλουχήθηκαν και δημιουργήθηκαν είναι δεδομένος, και 
ξαφνικά είδαν να ανατρέπονται αυτά τα δεδομένα και αυτό δεν 
το άντεξαν. Κανείς δεν τους υποκίνησε φυσικά και είναι ευτύχη-
μα που μπρος ή πίσω από αυτά τα γεγονότα δεν ήταν κανένα 
 ΠΑΣΟΚ και κανένας Συνασπισμός. Ήταν η αυθόρμητη νέα γε-
νιά της πατρίδας μας που αγωνιά και μόνο η αγωνία μπορεί να 
φέρει τον αγώνα και αύριο τη νίκη. Είδατε πώς αντιμετώπισαν 
τη νέα γενιά της πατρίδας μας.



Δʹ ΠΕΡΙΟΔΟΣ: 1990-1994 155

Το αστυνομικό κράτος, στο οποίο οδηγούσε ο κ. Μητσοτάκης 
με τις παροτρύνσεις σε αστυνομικούς «το κράτος είστε εσείς», με 
τις αύρες και όλα αυτά, είναι η μόνη τους επιλογή;

Την ώρα που ο κ. πρωθυπουργός έδινε την εντολή στο αστυ-
νομικό κράτος, αναρωτιέμαι μήπως κάποιοι άλλοι, για λογαρια-
σμό του ή όχι, έλεγαν στους κομματικούς εγκάθετους ότι «εσείς 
είστε το παρακράτος». Είδαμε τα αποτελέσματα των «Καλαμπό-
κηδων» στην Πάτρα. Είδαμε την αγαστή σύμπνοια κράτους και 
παρακράτους.

Άραγε μόνο η Δημοκρατία και η Ελευθερία απασχολούν σήμερα 
την πατρίδα μας, την ελληνική κοινωνία, τον πολίτη και το νέο άν-
θρωπο; Είναι κρίμα που μ’ αυτή την έκρηξη, που τη δημιούργησε 
ο κ. Μητσοτάκης και η κυβέρνησή του, δεν ασχολούμαστε με τα 
σημαντικά γεγονότα που συμβαίνουν σήμερα στον κόσμο μας. Η 
ανθρωπότητα σκεπάζεται από σύννεφα. Αυτά δεν παραμερίστη-
καν, όπως νόμισαν κάποιοι πριν, όταν ένα παράθυρο είχε ανοί-
ξει στην ειρήνη, στο μέλλον, μέσα από τη σύγκλιση των υπερδυ-
νάμεων. Η απειλή οδηγεί την ανθρωπότητα σε περίσκεψη, τις οι-
κονομίες σε μεγάλα προβλήματα, τις ιδεολογίες και τις δοξασίες 
σε αμφισβητήσεις. Υπάρχουν επίσης άμεσα δικά μας προβλήμα-
τα που αφορούν και σχετίζονται με την κρίση στον Κόλπο. Σήμε-
ρα αποδεικνύεται πόσο δίκαιο είχαν όσοι υποστήριζαν ότι απαι-
τείται μια εθνική στρατηγική για τη χώρα μας, ότι η διεθνοποίη-
ση της οικονομίας, η παγκοσμιοποίησή της (Globalisation), ο εκ-
συγχρονισμός κάθε άλλο παρά βάζουν στην άκρη την εθνική 
στρατηγική, που είναι απαραίτητη, γιατί είδατε τι σημαίνει για τη 
χώρα μας η κρίση.

Η πατρίδα μας βρίσκεται σήμερα στο σταυροδρόμι δύο πυριτι-
δαποθηκών, από τη μια η Βαλκανική και από την άλλη ο δρόμος 
των πετρελαίων. Είναι συγκλονιστικά και θετικά τα γεγονότα 
που συνέβησαν στην Ανατολική Ευρώπη για τους λαούς της. 
Όμως είναι εξίσου σίγουρο ότι αυτή η Βαλκανική, που εδώ και 
50 χρόνια, ή τουλάχιστον τα τελευταία δέκα, σίγουρα είχε γίνει 



156 ΓΙΩΡΓΟΣ ΓΕΝΝΗΜΑΤΑΣ

μια περιοχή ειρήνης, φιλίας και συνεργασίας, ξαναγίνεται η πυ-
ριτιδαποθήκη της Ευρώπης. Αν, για την Κοινότητα, ό,τι συμβαί-
νει στη Βαλκανική είναι η παρατήρηση γεωπολιτικών διεργα-
σιών που οφείλουν να απασχολούν την Ευρώπη για να χαράζει 
την τακτική της, εμείς ζούμε στα Βαλκάνια. Δεν είμαστε εμείς απο-
δέκτες ενός απόηχου στις Βρυξέλλες των όσων συμβαίνουν στη 
Βαλκανική. Ζούμε μέσα στα γεγονότα της Βαλκανικής. Και γνω-
ρίζουμε πολύ καλά ότι η Τουρκία βλέπει ότι η σύγκλιση των δύο 
υπερδυνάμεων, στρατηγικά, στο μέλλον θα κάνει να χάσουν τη 
σημασία τους τα σύνορά της με τη Σοβιετική Ένωση, άρα δε θα 
έχει τα συγκριτικά πλεονεκτήματα που έχει σήμερα. Δυστυχώς, 
όμως, η Τουρκία έχει άριστη διπλωματία και κινείται. Είχαμε 
προειδοποιήσει ότι η Τουρκία κινήθηκε το καλοκαίρι του 1989, 
όταν κάποιοι νόμισαν ότι μπορούν να παγώσουν όχι μόνο την οι-
κονομία αλλά και τα εθνικά μας θέματα, και κινήθηκε στον Άγιο 
Κασσιανό, στη μαρτυρική Κύπρο, και ξανακινήθηκε, την άνοι-
ξη του 1990, στη Θράκη, όπου εκεί, μαζί με την Κύπρο, ψάχνουν 
να βρουν τους αδύνατους κρίκους του Ελληνισμού οι Τούρκοι 
και όσοι τους υποκινούν και κινήθηκαν πρόσφατα προς την Αμ-
μόχωστο και τα Βαρούσια. Όταν ο κ. πρωθυπουργός, νέος πρω-
θυπουργός τότε, γυρνώντας από τις ΗΠΑ, στο αεροδρόμιο είχε 
δηλώσει: «Ξέρετε, πείσαμε την ηγεσία του ελεύθερου κόσμου 
ότι στην Ελλάδα ο λαός έχει επανέλθει στις αξίες της Ελευθε-
ρίας και της Δημοκρατίας», αυτό ήταν μια τρομακτική ύβρις σε 
ένα λαό που δημιούργησε τη δημοκρατία, λες και χρειαζόταν να 
έρθει ο κ. Μητσοτάκης για να τον πείσει να γυρίσει στην Ελευ-
θερία, τη Δημοκρατία και τις αξίες. Ταυτόχρονα είπε ότι «τώρα 
που τους πείσαμε, τώρα αναγορεύσαμε επιδιαιτητή τον κ. Μπους 
ανάμεσα στα μεγάλα «προβλήματα» της Ελλάδας και της Τουρ-
κίας». Και συνέχισε: «Τώρα αρχίζει ένας διάλογος με τον κ. Ακ-
μπουλούτ, θαυμάσιος, εποικοδομητικός, με σίγουρη προοπτι-
κή, με επιδιαιτητή τον κ. Μπους». Και πριν αλέκτωρ λαλήσει 
τρις, μέσα σε μία ακριβώς εβδομάδα, είδαμε τους Τούρκους του 
κ. Ακμπουλούτ, του κ. Οζάλ, όχι το λαό τους, με τον οποίο δεν 
έχουμε τίποτα να μοιράσουμε, αλλά τη στρατοκρατική άρχουσα 
τάξη και τους εκφραστές της, πόσο λογάριασαν τα περί διαλό-
γου και εμφανίστηκαν στην Αμμόχωστο και στα Βαρούσια προ-



Δʹ ΠΕΡΙΟΔΟΣ: 1990-1994 157

σπαθώντας να δημιουργήσουν καινούρια τετελεσμένα, για να 
προσθέσουν πάλι αυτή τη συγκυρία στην αλυσίδα των χαμένων 
ευκαιριών για την Κύπρο. Ουδέποτε χρεοκόπησε τόσο γρήγορα 
εξωτερική πολιτική μιας κυβέρνησης όπως αυτή του κ. Μητσο-
τάκη σε σχέση με τα μεγάλα εθνικά μας ζητήματα. Την ίδια ώρα 
υπάρχει, εδώ και πάρα πολλά χρόνια, –που αναπτύσσεται όμως 
σήμερα–, ο άξονας Άγκυρας-Σκοπίων. Όταν η αυτοκρατορία 
των Σέρβων κομουνιστών ή όχι παύει να έχει την επιρροή που 
είχε πάνω στα Σκόπια, αυτά, ασύδοτα πια, αρχίζουν να κινού-
νται εν αγαστή συμπνοία με την Άγκυρα. Την ίδια ώρα αποστα-
θεροποιείται η Βουλγαρία, που παλιά ήταν δεδομένη για μας. 
Πράγματι, όταν χρειάστηκε να ξεπεράσουμε την κρίση, όταν ο 
Ανδρέας Παπανδρέου, το Μάρτη του 1987, έδινε τη μάχη για να 
αποφευχθεί η εθνική κρίση, στηριζόταν και στις κινήσεις της 
Βουλγαρίας. Και τώρα, αποσταθεροποιημένη και η Βουλγαρία 
υφίσταται τη διείσδυση του ισλαμισμού, ενώ στο ταξίδι του ο 
κ. Μητσοτάκης, αφού περί διαγραμμάτων είπε δύο φράσεις για 
το Κυπριακό στο κοινό ανακοινωθέν, ασχολήθηκε με τα τεκται-
νόμενα σήμερα στον πολιτικό ορίζοντα της Βουλγαρίας και, βέ-
βαια, το άλλο που τον απασχόλησε ήταν τα πορτοκάλια. Θα ’πρε-
πε πρώτο θέμα του ανακοινωθέντος να είναι η διατήρηση των 
συνόρων, η οποία γνωρίζουμε τι σημαίνει για την Ελλάδα, τη 
Βουλγαρία και τη Βαλκανική.

Ομοίως, οι σχέσεις μας με την Αλβανία, όταν στο μαλακό 
υπογάστριο της Γιουγκοσλαβίας βρίσκεται το Κοσσυφοπέδιο, 
δεν αποτέλεσαν καν σημείο περίσκεψης για την κυβέρνηση της 
Ν.Δ. και το είδαμε από την πρώτη ημέρα που ανέλαβαν. Είδα-
με τις επιπόλαιες και ανεύθυνες κινήσεις της σε σχέση με την 
Αλβανία, όταν γνωρίζουμε ότι η Αλβανία αποτελεί σήμερα ένα 
χώρο όπου παλεύουν και η ΕΟΚ –η Ιταλία κυρίως– αλλά και άλ-
λες χώρες, όπως η Τουρκία, για να διασφαλίσουν επιρροές. Και 
την ώρα που εμείς έπρεπε να ενισχύσουμε τον Ελληνισμό της 
Αλβανίας, εμείς θέταμε δίκην στρατηλατών ζήτημα απελευθέ-
ρωσης και την ίδια ώρα, με περισσή αφέλεια, ο κ. Σαμαράς και 
η παρέα του, αλλά και ο κ. Μητσοτάκης και η κυβέρνηση της 
Ν.Δ., υποκινούσαν τον ξεριζωμό του Ελληνισμού από την Αλ-
βανία.



158 ΓΙΩΡΓΟΣ ΓΕΝΝΗΜΑΤΑΣ

Η κυβέρνηση έφτασε, τελικά, στο σημείο να αναδιπλωθεί πλή-
ρως, αλλά, βεβαίως, η αναδίπλωση δεν αρκεί, γιατί τα γεγονότα 
τρέχουν.

Μόνιμη πια είναι η εικόνα των συνεχών υπαναχωρήσεων της Ν.Δ. 
Προωθούν με σκληρότητα τις αποφάσεις τους και, αμέσως μετά, 
τρέπονται σε άτακτη υποχώρηση, είτε στα θέματα της Παιδείας 
είτε, λίγο πριν, σε ένα από τα κορυφαία ζητήματα που απασχόλη-
σαν ακόμα μία φορά τη δημοκρατία μας σε σχέση με την αποφυ-
λάκιση των χουντικών. Έχουμε μια κυβέρνηση που παραπαίει την 
ώρα που χρειαζόταν μια ισχυρή κυβέρνηση για να αντιμετωπίσει 
τα μεγάλα γεγονότα που συμβαίνουν στον κόσμο, ιδιαίτερα με την 
ανάφλεξη στο δρόμο των πετρελαίων και τις επιπτώσεις στην Ελ-
λάδα.

Χρειάζεται, εδώ και σήμερα, μια αναπροσαρμογή ριζική, μια άλ-
λη εξωτερική πολιτική, μια εθνική στρατηγική που να στηρίζεται 
πάλι σ’ αυτά που το ΠΑΣΟΚ είχε προσπαθήσει οκτώ ολόκληρα 
χρόνια, που να λαμβάνει υπόψη τα σημερινά δεδομένα, την πα-
γκοσμιοποίηση της οικονομίας και την αξιοποίηση των συγκριτι-
κών πλεονεκτημάτων στην Κοινότητα. Θα μπορούσε σήμερα, 
πράγματι, να αποτελέσει ένα κορυφαίο θέμα η διεκδίκηση της 
ένταξης της Κύπρου στην Κοινότητα –και είναι κρίμα που κάποιες 
τότε εσωτερικές διαφορές στην Κύπρο εμπόδισαν να δοθεί η μά-
χη για την ένταξη της Κύπρου–, που θα αποτελέσει ένα πολύ ση-
μαντικό στήριγμα, ενώ, ταυτόχρονα, πρέπει να ξαναθέσουμε τώ-
ρα το θέμα των αποφάσεων του ΟΗΕ.

Στέλνει ο κ. Μητσοτάκης το Λήμνος, το Έλλη και ξανά το Λή-
μνος στο Κουβέιτ. Και ασφαλώς πρέπει να αποχωρήσει πράγμα-
τι ο Χουσεΐν από το Κουβέιτ, γιατί κατέχει μια μικρή, ανεξάρτη-
τη χώρα, αλλά δεν ήταν η ώρα εμπλοκής της Ελλάδας και πρέπει 
να αποσυρθούν η φρεγάτα μας και οι Έλληνες από τον Κόλπο. 
Δεν έχουμε καμιά δουλειά εμείς, για λόγους σκοπιμότητας, να 



Δʹ ΠΕΡΙΟΔΟΣ: 1990-1994 159

μπλέξουμε τα στρατευμένα παιδιά μας σε έναν πόλεμο από τον 
οποίο δεν έχουμε τίποτα να κερδίσουμε. Τουλάχιστον όμως έπρε-
πε, πριν στείλει τη φρεγάτα, να πάει στο Συμβούλιο Ασφαλείας 
ή στη Γενική Συνέλευση του ΟΗΕ, να ξαναθέσει το θέμα της Κύ-
πρου και να αποδείξει την υποκρισία και το φαρισαϊσμό των με-
γάλων δυνάμεων. Γιατί, άραγε, δε ζήτησε να περάσει αυτή η αρ-
μάδα από την Κύπρο και να απαιτήσει από τον Αττίλα να υπο-
χωρήσει από τη μικρή, ανεξάρτητη Κύπρο, που πράγματι αντιμε-
τωπίζει εισβολή και κατοχή όπως και το Κουβέιτ; Και αν είναι 
φαρισαϊσμός και υποκρισία των μεγάλων δυνάμεων, πώς μπορεί 
να χαρακτηριστεί η στάση της ελληνικής κυβέρνησης, όταν, μά-
λιστα, το Λήμνος, πριν πάει στο Κουβέιτ, πέρασε από την Κύπρο; 
Δε θα ήθελα να το σχολιάσω. Αυτό αξίζει να το χαρακτηρίσουν 
όχι όσοι βρίσκεστε εδώ αλλά ο κάθε πολίτης, και εκείνος που 
ακόμα ψηφίζει Δεξιά, – και κανείς δεν αμφισβητεί τον πατριω-
τισμό του. Γιατί αν είναι κάτι απαραίτητο σήμερα, είναι η εθνι-
κή ομοψυχία στη βάση, μια και δεν μπορεί να γίνει αυτό στην κο-
ρυφή. Και δεν πρέπει να κάνουμε εμείς το λάθος, με κραυγές να 
χωρίσουμε ξανά τους Έλληνες σε δύο κατηγορίες πολιτών, όπως 
παλιότερα χώριζαν τους Έλληνες σε εθνικόφρονες και μιάσμα-
τα, και, βέβαια, όταν χρειαζόταν η σύσσωμη μάχη του Ελληνι-
σμού, τότε καλούσαν τα μιάσματα να αγωνιστούν πρώτοι στους 
αγώνες της εθνικής ολοκλήρωσης, στους αγώνες της Εθνικής 
Αντίστασης, στους αγώνες στην Πίνδο, στα βουνά και στους κά-
μπους της πατρίδας μας. Γι’ αυτό πρέπει η εθνική ομοψυχία να 
κυριαρχεί σε όλα τα θέματα που αφορούν στα εθνικά μας ζητή-
ματα.

Αλλά θα ήθελα να αναρωτηθούμε γιατί λένε μερικοί «μήπως έχει 
δίκιο ο κ. Μητσοτάκης; Μήπως δεν πρέπει να χάσουμε την ευκαι-
ρία να είμαστε κι εμείς στην αρμάδα, για να αξιοποιήσουμε τα 
συγκριτικά πλεονεκτήματα της συμμετοχής μας δίπλα στις υπερ-
δυνάμεις;» Σ’ αυτό το εύλογο ερώτημα πρέπει να απαντήσουμε. 
Η Τουρκία καιροφυλακτεί και δε συμμετέχει στην αρμάδα, την 
ίδια ώρα που εμείς μπορεί να θρηνήσουμε θύματα. Η χώρα μας, 
χωρίς μεμψιμοιρίες, θρήνησε θύματα σε αγώνες για την ανεξαρ-



160 ΓΙΩΡΓΟΣ ΓΕΝΝΗΜΑΤΑΣ

τησία της και την ελευθερία της, αλλά όχι να θυσιάσει ζωές για 
τις σκοπιμότητες των μεγάλων δυνάμεων.

Την ίδια ώρα που εμείς συμμετέχουμε, με όλο το κόστος και όχι 
μόνο το ανθρώπινο, όταν εμείς εγκαταλείπουμε την περιοχή μας 
σε μια κρίσιμη ώρα, όταν ένα αξιόλογο δυναμικό βρίσκεται έξω 
από τη Μεσόγειο σήμερα, αυτή την ώρα, αν και δε συμμετέχει η 
Τουρκία, ανατρέπεται το 7/10 σε βάρος μας. Η ισορροπία στο Αι-
γαίο δεν ισχύει πια, γιατί έχει ήδη μπει το θέμα του μεταχειρισμέ-
νου εξοπλισμού, το οποίο οι Τούρκοι έχουν ήδη πετύχει.

Ορισμένοι Ελληνοαμερικανοί και μερικοί δημοκρατικοί γε-
ρουσιαστές αγωνίζονται σχεδόν μόνοι τους και αβοήθητοι από 
την ελληνική πλευρά. Την ίδια ώρα η Γερμανία –παρά τις δυσκο-
λίες που αντιμετωπίζει η ίδια λόγω της ενοποίησης των δύο Γερ-
μανιών– ενισχύει με τεράστια ποσά την οικονομία της Τουρκίας. 
Και, απ’ ό,τι είμαστε σε θέση να ξέρουμε, προετοιμάζεται και 
απόσβεση του στρατιωτικού χρέους της Τουρκίας, –πάνω από 3 
δις δολάρια–, ως μία ακόμα προσφορά του Μπους στον Οζάλ και 
στην παρέα του. Γιατί, άραγε, όλα αυτά την ώρα που η Τουρκία 
απέχει από την άμεση εμπλοκή; Πότε, επιτέλους, θα διδαχτούμε 
ότι το να μας θεωρούν δεδομένους οι υπερδυνάμεις δε λειτουρ-
γεί υπέρ μας;

Είναι αδιανόητο να μην έχει η Ελλάδα μια εθνική στρατηγική, 
όπως έχουν η Τουρκία, η Μεγάλη Βρετανία και η Γαλλία. Είδα-
με πώς υπερασπίστηκε ο Μιτεράν τα συμφέροντα της Γαλλίας 
στον Περσικό.

Καθεμιά χώρα της Δύσης έχει εθνική στρατηγική, και όταν 
αγωνίζεται μέσα στην παγκόσμια σκακιέρα και όταν προσπαθεί 
μέσα στην ίδια την Κοινότητα. Άλλη άποψη έχει, για παράδειγμα, 
η Γαλλία για την οικονομική και νομισματική ένωση, άλλη άποψη 
η Μεγάλη Βρετανία, άλλη οι μικρές χώρες. Καθεμιά έχει μια δι-
κή της εθνική στρατηγική και για την οικονομία και για τα γεω-
πολιτικά θέματα.

Είναι τώρα η ώρα να ξεκινήσουμε μια καινούρια βαλκανική 
στρατηγική που να στηρίζεται στην πολιτική των κυβερνήσεων του 
ΠΑΣΟΚ και να βάζει ως πρώτο θέμα την εγγύηση των συνόρων. 



Δʹ ΠΕΡΙΟΔΟΣ: 1990-1994 161

Δεν πρέπει να περιμένουμε το Ελσίνκι Νο 2, δεν πρέπει να περι-
μένουμε τα αποτελέσματα της ΔΑΣΕ. Πρέπει, εδώ και σήμερα, μέ-
σα στη Βαλκανική, να ξεκινήσουμε αυτή την προσπάθεια και όχι 
να ασχολούμαστε με τη διακίνηση των πορτοκαλιών.

Το ότι κάνω μια υπέρβαση σήμερα και ασχολούμαι με όλα αυτά 
τα ζητήματα την ώρα που βράζει το καζάνι της δημοκρατίας, του 
αυταρχισμού από την άλλη μεριά και του αστυνομικού κράτους 
είναι για να καταδείξουμε ότι σήμερα δεν πρέπει να πέσει απλώς 
η κυβέρνηση με υπομόχλιο τους νεκρούς μας. Πρέπει εμείς να 
διαμορφώσουμε την πολιτική στρατηγική μας, γιατί όλα τα ζητή-
ματα έχουν τεθεί επί τάπητος πάνω στην ελληνική πολιτική σκη-
νή, και να προβάλουμε την εναλλακτική πολιτική πρόταση.

Όπως λέω πάντα, εμείς δεν πρέπει να δώσουμε τη μάχη με τις 
ύβρεις και τις πλαστικές σημαίες. Οι οπαδοί μας, οι φίλοι μας, οι 
σύντροφοί μας ήταν και θα είναι όχι αχθοφόροι πλαστικών ση-
μαιών αλλά σημαιοφόροι αξιών. Και μ’ αυτές τις αξίες θα δώσου-
με τη μάχη. Αλλά είναι η ώρα να δώσουμε κι άλλες μάχες, που 
αφορούν στην εθνική στρατηγική. Είναι επίσης η ώρα της οικο-
νομίας μας. Θα πείτε, την ώρα που πράγματι υπάρχουν σήμερα 
πυρκαγιές, εμπρησμοί, σιδερολοστοί και παρακράτος, εμείς θα 
ασχοληθούμε με την οικονομία; Δεν πρέπει να ασχολούμαστε κά-
θε φορά με ό,τι γίνεται επίκαιρο από τις επιθέσεις της Ν.Δ. Γιατί 
τότε θα έχουμε μια αμυντική πολιτική. Επιθετική πολιτική σημαί-
νει να αναπτύσσεις κάθε φορά το σύνολο των προβλημάτων και 
να δίνεις τη δική σου εναλλακτική λύση.

Όσο κι αν έχουμε αναγνωρίσει τις δικές μας αδυναμίες, όσο κι 
αν είδατε να ομφαλοσκοπούμε στο Πεντελικό και στο Παλέ ντε 
Σπορ, πιστεύω ότι τα έχουμε ξεπεράσει. Μπορούμε να διακηρύ-
ξουμε ότι είμαστε έτοιμοι, και είναι λάθος να καλλιεργούμε την 
ηττοπάθεια ότι εμείς δεν μπορούμε. Αλίμονο αν δεν μπορούμε. Σ’ 
αυτή την περίπτωση θα έπρεπε να πάμε σπίτια μας και να παρα-



162 ΓΙΩΡΓΟΣ ΓΕΝΝΗΜΑΤΑΣ

χωρήσουμε τη θέση μας σε νέες πολιτικές δυνάμεις που θα ξεπη-
δήσουν από τις κοινωνικές συγκρούσεις που εξελίσσονται. Πι-
στεύω όμως ότι το ΠΑΣΟΚ μπορεί, όλες οι προοδευτικές δυνάμεις 
μπορούν με τις απαραίτητες συγκλίσεις να δώσουν την εναλλα-
κτική προοδευτική λύση σ’ αυτό τον τόπο.

Υπάρχουν τα προβλήματα της οικονομίας, κατ’ αρχήν τα διεθνή. 
Δεν είμαι απ’ αυτούς που θα ωραιοποιήσουν τα πράγματα. Αλλά 
μη νομίζουμε ότι σήμερα μόνο η Ελλάδα βρίσκεται σε οικονομι-
κή κρίση.

Κάποιοι μας έλεγαν ότι η Κοινότητα, με την ενοποίηση της 
εσωτερικής αγοράς, θα αποτελέσει ισχυρότατο πόλο στην οικο-
νομία απέναντι στις ΗΠΑ και την Ιαπωνία. Σήμερα, η Κοινότητα 
αντιμετωπίζει μεγάλα προβλήματα. Οι μεγάλες επιχειρήσεις, η 
μία μετά την άλλη, κλονίζονται. Ασφαλώς, η παγκοσμιοποίηση της 
οικονομίας (Globalisation), η τεράστια συγχώνευση, σε παγκό-
σμιο επίπεδο, επιχειρήσεων-κολοσσών είναι μια τεράστια πρό-
κληση. Όμως βλέπουμε ότι και αυτή η διεθνοποίηση και παγκο-
σμιοποίηση της οικονομίας και η ολοκλήρωση της Ενιαίας Εσω-
τερικής Αγοράς δεν έφεραν την ανάκαμψη. Δεν αντιμετωπίζου-
με τα προβλήματα λέγοντας πως έτσι, ως διά μαγείας, θα λυθούν 
και πως σε ένα ή δύο χρόνια θα υπάρξει ανάκαμψη της οικονο-
μίας τέτοια, στο διεθνή χώρο και στην ΕΟΚ, ώστε να λυθούν τα 
προβλήματα απλώς με την πρόσβασή μας στη Νομισματική και 
Οικονομική Ένωση.

Σήμερα, όλες οι μεγάλες επιχειρήσεις που συγχωνεύτηκαν 
αντιμετωπίζουν προβλήματα. Πρόσφατα στατιστικά στοιχεία μι-
λάνε για κολοσσούς, όπως η OLIVETTI, που το αʹ εξάμηνο του 
1990 μειώθηκαν τα κέρδη της κατά 42%, μετά τη μεγάλη συγχώ-
νευση που έγινε. Η FIAT έχει τρομερά προβλήματα, μειώθηκε κα-
τά 13% ο τζίρος της. Κάπου 30.000 εργαζόμενοι οδηγούνται σε 
προσωρινή αναστολή της δουλειάς τους. Ο Ανιέλι δήλωσε πρό-
σφατα: «Το πάρτι τελείωσε». Η γαλλική BELL είναι σε χειρότε-
ρη κατάσταση από την OLIVETTI σε ό,τι αφορά στην παραγωγή 
προϊόντων υψηλής τεχνολογίας. Την ίδια ώρα, η Ν.Δ. περιμένει 
να ξεπουλήσει το δημόσιο τομέα για να μηδενιστεί το πρωτογε-



Δʹ ΠΕΡΙΟΔΟΣ: 1990-1994 163

νές έλλειμμα. Η βαθιά οικονομική κρίση δεν πρόκειται να ξεπε-
ραστεί αν δεν υπάρξουν νέες αγορές και δεν πρόκειται να υπάρ-
ξουν νέες αγορές όσο ο Τρίτος Κόσμος είναι σε κατάσταση πε-
νίας. Δηλαδή δεν είναι θέμα μόνο κοινωνικής δικαιοσύνης να στα-
ματήσει, επιτέλους, η μισή υφήλιος να είναι σε κατάσταση πείνας. 
Αλλά, αν θέλουν πράγματι οι μεγάλες οικονομικές δυνάμεις να 
δουν ανάκαμψη, πρέπει να ενισχύσουν τον Τρίτο Κόσμο και να 
αντιμετωπίσουν τα δάνειά του. Όσο δε γίνεται αυτό, η πίτα δε με-
γαλώνει, και όταν δε μεγαλώνει η πίτα, τότε οι οικονομικές συ-
γκρούσεις γίνονται σκληρότερες. Οι Αμερικανοί, για να ξεπερά-
σουν το τεράστιο έλλειμμά τους και να αντιμετωπίσουν το νέο ισο-
ζύγιο του τρόμου στα οικονομικά, που μέχρι τώρα το ξέραμε μό-
νο για τα πυρηνικά, κάνουν τον πόλεμο των επιτοκίων. Το καινού-
ριο ισοζύγιο του τρόμου είναι ανάμεσα στα τεράστια ελλείμματα 
της Αμερικής και στα πλεονάσματα της Γερμανίας και της Ιαπω-
νίας, που είναι ακριβώς ίσα. Το έλλειμμα της Αμερικής είναι ίσο 
εδώ και επτά χρόνια, όσο κι αν αλλάζουν τα μεγέθη, με το άθροι-
σμα των πλεονασμάτων Γερμανίας και Ιαπωνίας. Κάθε φορά που 
ζητείται στην Κοινότητα να αρχίσει η Γερμανία επεκτατική πολι-
τική, δηλαδή να κάνει επενδύσεις για να μειωθούν τα ελλείμμα-
τα τα δικά μας ή της Μεγάλης Βρετανίας (που είναι πολύ πιο ελ-
λειμματική χώρα από εμάς στο ισοζύγιο εξωτερικών συναλλαγών, 
αυτό που καθορίζει το δυναμισμό μιας οικονομίας), τότε η Αμε-
ρική προκαλεί τον πόλεμο των επιτοκίων ή μικρά χρηματιστηρια-
κά κραχ στην αγορά. Έτσι, το ισοζύγιο αυτό παραμένει και δεν 
υπάρχει ανάκαμψη. Τώρα που η Αμερική δεν προχώρησε σε νέο 
πόλεμο επιτοκίων, λόγω της ενοποίησης των δύο Γερμανιών, εί-
δαμε την κρίση των πετρελαίων. Μια κρίση που, κατά τη γνώμη 
μου, ήταν προσχεδιασμένη, άσχετα αν τους ξέφυγε ο έλεγχος. Για-
τί νόμιζαν οι Αμερικανοί ότι θα αυξήσουν τη δική τους τιμή των 
πετρελαίων και θα ενοχλήσουν όσο γίνεται την οικονομία της Ια-
πωνίας και της Ευρώπης, που είναι πετρελαιοβόρος και δεν έχει 
ενεργειακή αυτοδυναμία.

Σ’ αυτή την κατάσταση της οικονομίας διεθνώς, η οικονομία της 
Ελλάδας έπρεπε να είναι αμυντική για να καλύψουμε την άμυνά 



164 ΓΙΩΡΓΟΣ ΓΕΝΝΗΜΑΤΑΣ

μας και επιθετική ως προς τους εκσυγχρονισμούς. Βλέπουμε όμως 
μια σειρά αναχρονισμών από τους δήθεν σωτήρες της οικονο-
μίας μας –κατά τη γνώμη μου ολετήρες–, τους κυρίους της ΝΔ. Ξε-
κίνησαν, κατ’ αρχήν, εναντίον των εργαζομένων. Δεν έμεινε ερ-
γαζόμενος που να μην αισθανθεί στο πετσί του τη σκληρότητα. 
Και μάλιστα τους είχα προειδοποιήσει στις προγραμματικές δη-
λώσεις ότι η κοινωνία δε θα είναι διαρκώς ένα αμορτισέρ που θα 
απορροφά τους κραδασμούς και τα μέτρα τους. Είχα προειδο-
ποιήσει ότι όταν η σκληρότητα προσπεράσει τα όρια της κοινω-
νικής προστασίας που θίγεται και φτάσει στους θεσμούς, όπως η 
Παιδεία ή το Ε.Σ.Υ., τότε η κοινωνική δυναμική θα ξεπηδήσει μέ-
σα στα κοινωνικά ρήγματα που ανοίγονται με τόση βαναυσότητα. 
Τα αποτελέσματα ήρθαν πρόσφατα.

Αλλά δεν είναι μόνο οι εργαζόμενοι που πληρώνουν τη νύφη. 
Είχαν οι κύριοι της Ν.Δ. δεσμευτεί μαζί μας για την ΑΤΑ. Κατάρ-
γησαν την ΑΤΑ και εφάρμοσαν την ΚΑΤΑ. Κάτω η ΑΤΑ, πάνω η 
ΚΑΤΑ, που είναι η καθημερινή άνοδος των τιμών των αγαθών. Τα 
μέτρα τους τα οικονομικά ήταν να καταπέσουν πάνω στα τιμολό-
για και στους έμμεσους φόρους. Οι έμμεσοι φόροι δεν πλήττουν 
τα κοινωνικά στρώματα που τους στηρίζουν. Οι έμμεσοι φόροι εί-
ναι όχι μόνο πιο άδικοι αλλά και εντελώς αναποτελεσματικοί. 
Απέδειξα στη Βουλή ότι όλοι αυτοί οι έμμεσοι φόροι που προ-
γραμματίζουν θα στοιχίσουν, το 1991, 100.000 δρχ. κατά κεφα-
λήν. Αυτό, στην ουσία, είναι κεφαλικός φόρος. Ο ίδιος που προ-
σπάθησε, αλλά άμεσα, να βάλει η κ. Θάτσερ. Τι σημαίνει 100.000 
γι’ αυτόν που έχει τον κατώτερο μισθό; Σημαίνει ένα μηνιάτικο. 
Αλλά 100.000 δρχ. είναι το εισόδημα μιας ημέρας για τον εισοδη-
ματία. Δηλαδή, 30 φορές παραπάνω καλείται να πληρώσει την 
κρίση ο μη προνομιούχος από αυτόν που έχει, και αυτός, ταυτό-
χρονα, είναι φοροφυγάς. Μία από τις μεγαλύτερες εισοδηματι-
κές τάξεις της χώρας είχε δηλώσει, το 1988, εισόδημα 618.000 δρχ. 
το χρόνο, ενώ αυτό το ποσό ήταν το εισόδημα μιας μέρας. Βε-
βαίως, πρέπει να ομολογήσουμε και εμείς ότι δεν είχαμε βάλει το 
μαχαίρι στο κόκαλο εναντίον της φοροδιαφυγής. Πρέπει, επιτέ-
λους, να τελειώσει η ιστορία του λεγόμενου πολιτικού κόστους 
για ό,τι έχει κοινωνικό όφελος. Υπάρχει όμως και η καθαρά οι-
κονομική διάσταση. Με την έμμεση φορολογία διπλασιάστηκε ο 



Δʹ ΠΕΡΙΟΔΟΣ: 1990-1994 165

πληθωρισμός. Έκλεισε με τεχνάσματα στο 23%, περίπου διπλά-
σιος από ό,τι ήταν το 1988. Λένε ότι το ΠΑΣΟΚ φταίει, γιατί δε 
λογάριασε τους νόμους της αγοράς. Και ρωτάω αυτούς τους κυ-
ρίους και πρέπει να ρωτήσετε κι εσείς τους διπλανούς σας, τον 
εργαζόμενο, το μισθωτό, το μικρομεσαίο, τον αγρότη, ήταν άρα-
γε αποτέλεσμα των νόμων της αγοράς ο πληθωρισμός; Τι είναι ο 
πληθωρισμός; Δεν είναι απλώς αύξηση των τιμών. Ο πληθωρι-
σμός είναι το αποτέλεσμα της προσφοράς και της ζήτησης. Όταν 
ζητούνται περισσότερα απ’ όσα παράγονται, τότε έχουμε πληθω-
ρισμό και τότε ανεβαίνουν οι τιμές. Το ερώτημα είναι πώς διπλα-
σιάστηκε ο πληθωρισμός με τους νόμους της αγοράς; Άραγε ξαφ-
νικά διπλασιάστηκε η ζήτηση; Μήπως υπάρχει μαγαζάτορας να 
μου πει ότι διπλασιάστηκε ο τζίρος του; Ή ξαφνικά η βιομηχα-
νία μας έπαψε να παράγει ή παράγει τα μισά απ’ ό,τι παρήγαγε 
ένα χρόνο πριν; Ούτε το ένα συνέβη ούτε το άλλο. Δεν είναι οι 
νόμοι της αγοράς που αύξησαν τον πληθωρισμό. Ήταν η αδέξια 
πολιτική τους. Γιατί με κρατικές μονόπλευρες αποφάσεις, με την 
αύξηση των τιμολογίων στην αναγκαστική κατανάλωση στο ρεύ-
μα, στο νερό, στα είδη πρώτης ανάγκης και όχι στην υπερκατα-
νάλωση, διπλασίασαν τον πληθωρισμό. Όλοι πιστεύουμε ότι πρέ-
πει να μεταφερθούν πόροι από την υπερκατανάλωση στις επεν-
δύσεις, αλλά όχι από την αναγκαστική κατανάλωση, γιατί τότε το 
πρόβλημα είναι καθαρά ταμειακό και μόνο ταμειακό. Αλλά ήταν 
αποτελεσματική η ταμειακή πολιτική τους; Δηλαδή γέμισαν τα τα-
μεία τους από τους φόρους που πήραν; Το είχα προβλέψει στη 
Βουλή και αποδείχτηκε πλήρως. Με τους φόρους –πριν από τον 
Κόλπο– είχαν προβλέψει, πέρα από την έκτακτη εισφορά, να πά-
ρουν 210 δις από τους έμμεσους φόρους και τις πρώτες ανατιμή-
σεις των ΔΕΚΟ. 210 είχαν προβλέψει, 205 ξόδεψαν για να καλύ-
ψουν την αύξηση της εξυπηρέτησης του δημόσιου χρέους που 
προέκυψε από την αύξηση των επιτοκίων, που, με τη σειρά της, 
προέκυψε από την αύξηση του πληθωρισμού. Δεν είναι, βεβαίως, 
15 τρις, όπως λέει ο κ. Μητσοτάκης, αλλά 10 τρις χρέος σωρευτι-
κό από συστάσεως του ελληνικού κράτους. Κάθε χρόνο πληρώ-
νουμε τόκους για να εξοφλήσουμε τα χρέη μας είτε στις τράπεζες 
του εξωτερικού είτε του εσωτερικού. Κάθε φορά που αυξάνεται 
ο πληθωρισμός, αυξάνονται τα επιτόκια με την απελευθέρωση 



166 ΓΙΩΡΓΟΣ ΓΕΝΝΗΜΑΤΑΣ

του πιστωτικού συστήματος, έτσι λοιπόν αυξανόταν κάθε μήνα το 
ποσό που το κράτος έπρεπε να πληρώσει στις τράπεζες του εξω-
τερικού και του εσωτερικού.

Κάθε μονάδα του επιτοκίου σημαίνει 40 δις επιπλέον. Αύξη-
σαν λοιπόν τον πληθωρισμό και έτσι όλα όσα πήραν από αγρότες, 
μισθωτούς, επιχειρηματίες, όλα αυτά οδηγήθηκαν στην εξυπηρέ-
τηση του δημόσιου χρέους και τα ταμεία έμειναν πάλι άδεια. 
Έκαναν την οικονομία πίθο των Δαναΐδων. Έτσι τρέχει το χρή-
μα που μπαίνει στα ταμεία σαν άμμος και μεταφέρεται κάπου αλ-
λού και, βεβαίως, τα ελλείμματα όσο πάει και μεγαλώνουν. Κα-
τάφεραν να κάνουν, κυριολεκτικά, μια τρύπα στο νερό. Οι εργα-
ζόμενοι έχασαν την ΑΤΑ τους, ταυτόχρονα κινδυνεύουν να χά-
σουν τη δουλειά τους. Οι απολύσεις βρίσκονται στην ημερήσια 
διάταξη.

Άμεσο θύμα σήμερα είναι η γυναίκα, η γυναίκα που βλέπει και 
τις κατακτήσεις της να απειλούνται. Για ποια ισότητα μιλάμε; Η 
πρώτη που απολύεται σήμερα είναι η γυναίκα. Στο Αιγαίο, στην 
Πειραϊκή Πατραϊκή βρέθηκε πάλι η εύκολη λύση. Μας γυρίζουν 
πίσω στο 1857, όταν είχαν ξεσηκωθεί οι υφάντριες στη Νέα Υόρ-
κη, που ζητούσαν στον ήλιο μοίρα. Εμείς νομίσαμε ότι η ισότητα 
είχε κατακτηθεί κι όμως σαρώνεται σήμερα. Θύμα επίσης η νοι-
κοκυρά. Θυμάστε, όταν κυβερνούσε το ΠΑΣΟΚ, μας έλεγαν με 
πληθωρισμό 13% ότι δε γεμίζει το καλάθι της νοικοκυράς. Τώρα, 
με διπλάσιο πληθωρισμό, η νοικοκυρά έχασε και το καλάθι. Πι-
στεύω ότι τα μεγάλα θύματα της οικονομίας θα είναι, αν κρατή-
σει αυτή η κατάσταση, κυρίως τα μεσαία παραγωγικά στρώματα, 
γιατί, με την ακρίβεια, το κόστος του χρήματος έχει φτάσει το 
35%. Για κάθε 100 δρχ. που δανείζεται από την τράπεζα ή που θα 
δανειστεί από εδώ και πέρα ο έμπορος, ο επιχειρηματίας ή ο 
αγρότης, μετά το ξεπούλημα της ΑΤΕ, ξοδεύει 35 δραχμές σε επι-
τόκια και νόμιμες προμήθειες των τραπεζών. Την ίδια ώρα, στην 
ΕΟΚ, ο ανταγωνιστής του, ο άλλος Ευρωπαίος επιχειρηματίας, ο 
μικρομεσαίος, ο μεσαίος, ακόμα και ο μεγάλος, ο αγρότης, σε κά-
θε 100 δραχμές που δανείζεται για κεφάλαιο κίνησης ξοδεύει 8 ή 
9. Πώς θα ανταγωνιστεί αυτή η μεσαία επιχείρηση, είτε είναι υπη-



Δʹ ΠΕΡΙΟΔΟΣ: 1990-1994 167

ρεσιών (τουριστική, εμπορική) είτε παραγωγική, τον άλλο Ευρω-
παίο, τώρα που το 1993 η Ενιαία Εσωτερική Αγορά έρχεται; Το 
αποτέλεσμα ποιο θα είναι; Οι Γούκοι στην αρχή, η παραπέρα με-
γέθυνση της παραοικονομίας, η κερδοσκοπία, ενώ η υγιής επιχεί-
ρηση θα οδηγείται στο κλείσιμο. Τελικά, πάλι οι εργαζόμενοι θα 
πληρώσουν μελλοντικά με την ανεργία.

Είχαν υποσχεθεί 100.000 νέες θέσεις απασχόλησης. Έχουν δη-
μιουργήσει ήδη 100.000 θέσεις ανεργίας. Αυτή είναι η πολιτική 
της Ν.Δ.

Τα μεσαία παραγωγικά στρώματα της οικονομίας δεν το έχουν 
αντιληφθεί· στηρίζουν ακόμη και σήμερα την αδιέξοδη πολιτική 
που τους ροκανίζει, γιατί ο κ. Μητσοτάκης είχε, δυστυχώς, μέχρι 
πριν από λίγο ψευτοϊδεολογική υπεροχή. Επαγγελλόταν το κρά-
τος της τάξης, το νοικοκύρεμα, το φιλελευθερισμό. Στην ουσία 
προώθησε το παρακράτος της αταξίας, την κακοδιαχείριση· είδα-
με τι έγινε στην Ολυμπιακή και, βεβαίως, τον ασύδοτο αυταρχι-
σμό και την αντιδημοκρατική συμπεριφορά σε σχέση με το φιλε-
λευθερισμό. Έβλεπαν το κράτος, από πλευράς οικονομίας, σαν 
ένα θερμοκήπιο δημιουργίας προβληματικών επιχειρήσεων, σαν 
ένα ψυγείο παγωμένων πιστώσεων, σαν ένα πλυντήριο ιδιωτικών 
αποτυχιών και αστοχιών. Τώρα επιχειρούν να ξεπεράσουν τα 
προβλήματα, να ξεπουλήσουν το δημόσιο τομέα, να ξεπουλήσουν 
ό,τι έχει φτιαχτεί στην ελληνική κοινωνία επί έναν αιώνα. Η Αγρο-
τική Τράπεζα δεν έγινε επί ΠΑΣΟΚ. Η Αγροτική Τράπεζα είναι 
έργο του Ελευθερίου Βενιζέλου και του Α. Παπαναστασίου, και 
οι Συνεταιρισμοί ήταν έργο του Βενιζέλου. Γκρεμίζεται, σήμερα, 
κάθε μορφή κοινωνικής οργάνωσης, ακόμα και όσα έφτιαξε ο Κα-
ραμανλής. Θέλουν να μας ξαναγυρίσουν στην ΟΥΛΕΝ και στην 
ΠΑΟΥΕΡ ξεπουλώντας το δημόσιο τομέα. Δύσκολα, βεβαίως, θα 
βρουν αγοραστές. Πιθανό να ξεπουλήσουν μόνο τον ΟΤΕ, γιατί 
ο ΟΤΕ και οι νέες υπηρεσίες προστιθέμενης αξίας έχουν πράγ-
ματι μεγάλο κέρδος και, από την άλλη μεριά, είναι στρατηγικής 
σημασίας για τις τηλεπικοινωνίες, για το Αιγαίο. Ξέρετε τι ση-
μαίνει το ξεπούλημα του ΟΤΕ που καλύπτει ό,τι τεχνολογικά ση-
μαντικό γίνεται στην Ελλάδα; Είναι ο τομέας που έχει τεράστια 



168 ΓΙΩΡΓΟΣ ΓΕΝΝΗΜΑΤΑΣ

σημασία για όλες τις επιχειρήσεις μας και για το ζήτημα του Αι-
γαίου. Τηρουμένων των αναλογιών, είναι σαν να ξεπουλούσαν 
οι ΗΠΑ τη ΝΑΣΑ.

Σε ό,τι αφορά στην ανάπτυξη, επενδύσεις δε γίνονται. Έχουν πα-
γώσει τα πάντα. Τα μόνα νέα κίνητρα που βρήκαν να προωθή-
σουν για «εκσυγχρονισμό» ήταν κίνητρα για επιχειρήσεις νέων 
εφημερίδων, λες και έχουμε λίγες, και η επιδότηση του μεγάλου 
εισαγωγικού εμπορίου. Όταν έχουμε μια χώρα με τρομακτικό έλ-
λειμμα ισοζυγίου εξωτερικών συναλλαγών, είναι τραγικό να επι-
δοτούμε το μεγάλο εισαγωγικό εμπόριο. Ουδέποτε στην ιστορία 
των οικονομιών έχει επιδοτηθεί το μεγάλο εισαγωγικό εμπόριο. 
Εξάλλου, με το νόμο για τα κίνητρα επιδοτούνται δίκην επιχειρή-
σεων οι ιερές μονές, προσβάλλοντας το θρησκευτικό αίσθημα. Για 
τη διαφύλαξη της πολιτιστικής κληρονομιάς έπρεπε να επιδοτη-
θούν από το πρόγραμμα δημοσίων επενδύσεων, όχι οι ιερές μο-
νές να θεωρούνται τουριστικές επιχειρήσεις, λες και το θρησκευ-
τικό αίσθημα γίνεται βορά στο νόμο της ιδιωτικής ασυδοσίας και 
της αγοράς.

Τι πρέπει να κάνουμε για την οικονομία; Είναι περίπατος; Όχι. 
Υπάρχουν λύσεις; Ναι. Κατευθύνσεις, σίγουρα. Μαγικές συντα-
γές, όχι. Δεν είμαστε και δεν είμαι μαθητευόμενος μάγος. Στην 
οικονομία δεν μπορείς να κυνηγάς πέντε στόχους μαζί. Και το ισο-
ζύγιο εξωτερικών συναλλαγών και τον πληθωρισμό και τα ελ-
λείμματα του δημόσιου τομέα και όλα τα ζητήματα μαζί. Είναι 
λάθος. Δεν μπορεί να μηδενιστεί το πρωτογενές έλλειμμα του 
δημόσιου τομέα σε μια νύχτα ούτε σε ένα χρόνο. Κατ’ αρχήν, με-
ρικές έννοιες. Τι είναι πρωτογενές έλλειμμα του δημόσιου το-
μέα; Το πρωτογενές έλλειμμα του δημόσιου τομέα είναι η δια-
φορά ανάμεσα στα έξοδα και τα έσοδα κάθε χρονιά. Κάνουμε 
ένα λάθος αναγνωρίζοντας ότι το ΠΑΣΟΚ παρέλαβε το έλλειμ-
μα του δημόσιου τομέα 14% στο ΑΕΠ και το παρέδωσε 16%. Αλ-
λά αυτό το έλλειμμα είναι με τόκους. Με τους τόκους από συστά-
σεως του ελληνικού κράτους σωρευτικά, ενώ το πρωτογενές έλ-



Δʹ ΠΕΡΙΟΔΟΣ: 1990-1994 169

λειμμα –δηλαδή έσοδα, δαπάνες– το 1981 ήταν 9,2% στο ΑΕΠ. 
Αυτό το παραδώσαμε 5%, περίπου το μισό. Δε λέω ότι το είχαμε 
αντιμετωπίσει σωστά, έπρεπε, οχτώ χρόνια, να το είχαμε μηδενί-
σει και κακώς δεν το πράξαμε. Τώρα είναι η ώρα να το πετύχου-
με. Όχι βέβαια με τον τρόπο που επιχειρούν να το πετύχουν οι 
κύριοι της Ν.Δ. Τι έπρεπε να κάνουμε και πρέπει να το κάνουμε 
τώρα; Να δώσουμε τη μάχη κυρίως στον πληθωρισμό. Αν δε δώ-
σουμε τη μάχη αποκλειστικά σχεδόν τώρα στον πληθωρισμό, τό-
τε όλοι οι άλλοι δείκτες θα ξεφύγουν. Το έλλειμμα του ισοζυγίου 
εξωτερικών συναλλαγών το παραδώσαμε 957 εκατ. δολάρια 
–κάτω από 1 δις είναι το ρεκόρ–, το χαμηλότερο στην εικοσαε-
τία που πέρασε, χωρίς να λύσουμε όμως τα διαρθρωτικά προ-
βλήματα της οικονομίας. Το επίτευγμα οφείλεται κυρίως στο ότι 
είχε αποκατασταθεί ένα κλίμα εμπιστοσύνης. Το έλλειμμα, σή-
μερα, πετάχτηκε στα 3,6 δις δολάρια, σχεδόν τριπλασιάστηκε. 
Αυτό σημαίνει ότι η πολιτική της Ν.Δ. κλόνισε την εμπιστοσύνη. 
Το θέμα της οικονομίας είναι θέμα εμπιστοσύνης πάνω απ’ όλα. 
Εμπιστοσύνη δεν μπορεί να υπάρξει, όταν καλπάζει ο πληθωρι-
σμός κι όταν δεν υπάρχει κοινωνική συναίνεση. Το πρώτο ζήτη-
μα είναι ο πληθωρισμός. Έπρεπε να κληθούν οι παραγωγικές 
τάξεις της χώρας να συμφωνήσουν σε ένα επίπεδο πληθωρισμού 
για 6 μήνες. Με βάση αυτό τον πληθωρισμό, για 6 μήνες να προσ-
διοριστούν οι τιμές και τα εισοδήματα. Στο ίδιο διάστημα έπρε-
πε να παταχθεί η αισχροκέρδεια, να παρθούν μέτρα τόνωσης 
της προσφοράς και μείωσης της ψαλίδας ανάμεσα σε παραγωγό 
και καταναλωτή. Πρέπει να ξεκαθαρίσουμε την αλήθεια στους 
εργαζόμενους. Δεν μπορεί το ΠΑΣΟΚ να υποσχεθεί παροχές. 
Είναι η κατάσταση της οικονομίας τέτοια. Αυτό που πρέπει και 
μπορούμε να εγγυηθούμε στους εργαζόμενους, για να μπορέ-
σουν να συμβάλουν σ’ αυτή τη συμφωνία, πείτε το κοινωνικό 
συμβόλαιο, είναι: Πρώτον: επαναφορά του κράτους στα επίπεδα 
του Ιουνίου του 1989, Δεύτερον: αμοιβή σύμφωνα με την αύξηση 
της παραγωγικότητας, Τρίτον: πλήρης αποκατάσταση όλων όσοι 
διώχθηκαν αυτό τον καιρό. Και θέλω να κάνω μια παρένθεση. 
Αυτοί που τρομοκρατούν και συμβάλλουν από εδώ και πέρα σε 
διώξεις εργαζομένων, αυτοί θα λογοδοτήσουν, όταν θα ξαναπά-
ρουμε την κυβέρνηση στα χέρια μας.



170 ΓΙΩΡΓΟΣ ΓΕΝΝΗΜΑΤΑΣ

Πώς θα μηδενίσουμε το πρωτογενές έλλειμμα του δημόσιου τομέα; 
Χρειάζονται 4 με 5 χρόνια. Αν επιχειρηθεί ο μηδενισμός σε λιγό-
τερο από 4 χρόνια, τότε ή θα μειωθούν σημαντικά οι οριακές άλ-
λωστε κοινωνικές υπηρεσίες ή θα αυξηθεί ο πληθωρισμός. Αυτό 
πώς θα γίνει; Θα μειώσουμε τις δαπάνες; Κατά τη γνώμη μου, όσοι 
λένε ότι μπορούν να μειώσουν σημαντικά τις δαπάνες ψεύδονται. 
Και η Ν.Δ., στον προϋπολογισμό που κατέθεσε, δε μειώνει τις 
πρωτογενείς δαπάνες καθόλου. Μειώνει μόνο την Παιδεία και 
την Υγεία. Πρέπει, άρα, να αυξήσουμε τα έσοδα; Όχι όμως με 
έμμεσους φόρους αλλά με άμεσους φόρους. Το τολμάς; Μα έχουν 
πολιτικό κόστος. Σύμφωνοι, αλλά συμφωνήσαμε ότι, άμα λογα-
ριάζουμε κάθε φορά το πολιτικό κόστος, δε θα έχουμε κοινωνικό 
όφελος. Άρα, άμεσοι φόροι. Ποιοι άμεσοι φόροι; Πώς θα χτυπη-
θεί η φοροδιαφυγή;

1. Πρέπει να βάλουμε ένα σύγχρονο φόρο επιτηδεύματος. Μας 
λένε ότι είναι αναχρονιστικός. Ίσχυε, λένε, το ’55 και καταργή-
θηκε. Ισχύει σήμερα στις μητροπόλεις του καπιταλισμού. Δεν μπο-
ρεί να δηλώνεις 618.000 δρχ. το χρόνο και να μην ανήκεις σε κά-
ποια κατηγορία. Όταν θα ανοίγεις την επιχείρησή σου και παίρ-
νεις την άδεια, τότε θα πρέπει να τεθεί σε ποια κατηγορία θέλεις 
να είσαι. Και κάθε χρόνο να γίνεται δειγματοληπτικός έλεγχος, 
όπως γίνεται στις ΗΠΑ. Ο σύγχρονος φόρος επιτηδεύματος, όπως 
λέει και ο καθηγητής κ. Ζολώτας και ο κ. Αγγελόπουλος, είναι 
απαραίτητος όσο ποτέ άλλοτε.

2. Τεκμήρια. Μπορώ να πω ότι και τα τεκμήρια που προωθή-
σαμε επί Οικουμενικής είναι ακόμα χαμηλά. Πρέπει να υπάρχει 
αυστηροποίηση των τεκμηρίων. Να είναι τα τεκμήρια αμάχητα και 
όχι μαχητά.

3. Πάταξη της φοροδιαφυγής με συστηματικούς ελέγχους, εκ-
παιδευμένο προσωπικό και πλήρη μηχανοργάνωση. Επί Οικου-
μενικής, με το φορολογικό νομοσχέδιο είχε προδιαγραφεί να γί-
νεται έλεγχος και επανέλεγχος όλων των μεγάλων επιχειρήσεων. 
Οι αποφάσεις δεν εκδόθηκαν. Είχε, επίσης, οριστεί να γίνεται 
έλεγχος βάσει των στοιχείων που θα έστελνε ο δημόσιος τομέας 
(ΔΕΚΟ, Τράπεζες, ΑΤΕ –για τα μεγάλα εισοδήματα– κ.λπ.). Όλες 
αυτές οι αποφάσεις, παρά τα ψεύδη του κ. Παλαιοκρασσά, δεν 
υλοποιήθηκαν. Όλα όσα υλοποιήθηκαν είναι ανώδυνα. Όσα ήταν 



Δʹ ΠΕΡΙΟΔΟΣ: 1990-1994 171

επώδυνα για τα στρώματα που στηρίζουν τη Ν.Δ. δεν εφαρμόστη-
καν. Είχε ψηφιστεί να έρχονται τα στοιχεία από την Αγροτική 
Τράπεζα, από τις ΔΕΚΟ, από τις τράπεζες και θα πήγαιναν σε μια 
υπηρεσία η οποία θα έκανε επεξεργασία των στοιχείων. Τα στοι-
χεία έχουν έρθει από τις ΔΕΚΟ και ούτε έγινε έλεγχος ούτε καν 
αρχειοθετήθηκαν. Τα έχουν πετάξει σε ένα ντουλάπι. Αρχειοθέ-
τησαν, τελικά, το χτύπημα της φοροδιαφυγής. Είμαι ριζικά αντί-
θετος με τη φοροδιαφυγή. Έχει γίνει εθνικό σπορ και πρέπει να 
το πούμε. Δε φταίει μόνο η κυβέρνηση, δεν πρέπει να χτυπάμε μό-
νο τη Δεξιά γι’ αυτό. Πρέπει να ξεκαθαρίσουμε ότι αυτό είναι θέ-
μα παιδείας και συνείδησης δικής μας. Γιατί ο φοροφυγάς είναι 
φοροκλέφτης. Και ο μεν απλός κλέφτης κλέβει, επειδή δεν έχει, 
ο δε φοροκλέφτης κλέβει, επειδή έχει και πρέπει να χτυπηθεί 
αλύπητα. Αλλά πρέπει, ταυτόχρονα, να διασφαλιστεί ο μικρομε-
σαίος, ιδιαίτερα σε ό,τι αφορά στο κόστος του χρήματος, αλλά και 
με τους αναγκαίους εκσυγχρονισμούς.

4. Πρέπει, κατά τη γνώμη μου, να γίνει επαναδιαπραγμάτευ-
ση του εσωτερικού δημόσιου χρέους, όχι του εξωτερικού. Εάν δε 
γίνει αυτό, όσο γίνεται πιο έγκαιρα, οδηγούμαστε σε φαύλο κύ-
κλο. Άλλες χώρες της Κοινότητας, όπως το Βέλγιο, με μεγαλύτε-
ρο χρέος, προχώρησαν στην επαναρρύθμισή του.

5. Το ίδιο πρέπει να γίνει με το χρέος των ασφαλιστικών μας 
ταμείων. Στα ασφαλιστικά ταμεία πρέπει να πω ότι, ενώ πήραν 
όλα τα σκληρά μέτρα εναντίον των χαμηλοσυνταξιούχων, τελικά 
τι κατάφεραν; Τα 476 δις που είχε χρέος το ΙΚΑ το 1989, το 1991 
θα φτάσουν το 1 τρις. Εάν δε γίνει άμεση επαναδιαπραγμάτευση 
του χρέους των ασφαλιστικών ταμείων, τότε θα έχουμε τεράστιο 
πρόβλημα, όχι στο ασφαλιστικό σύστημα αλλά κυρίως στις τρά-
πεζες, που αυτές τώρα πια θα έχουν πρόβλημα ρευστότητας, αν 
θέλουν να χρηματοδοτήσουν με δάνεια τα χρέη του ΙΚΑ και του 
ΝΑΤ. Πρέπει να σημειώσω ότι τα χρέη αυτά δεν εμφανίζονται 
στον προϋπολογισμό. Μείωσαν την κρατική επιχορήγηση, χωρίς 
να προδιαγράφουν την αντιμετώπιση. Γνωρίσαμε την παραοικο-
νομία. Τώρα γνωρίζουμε τα παραελλείμματα.

6. Άμεση ενεργοποίηση της επιτροπής για τον έλεγχο των 
υπερτιμολογήσεων και ανακοστολογήσεων. Είναι τρομακτικό, 
όταν στην Ευρώπη ο πληθωρισμός ήταν το 1989 της τάξης του 4%, 



172 ΓΙΩΡΓΟΣ ΓΕΝΝΗΜΑΤΑΣ

η διολίσθηση 7 μονάδες κι όμως ο εισαγόμενος πληθωρισμός 
ήταν 22%. Οι 11 περίπου μονάδες είναι το αποτέλεσμα της φο-
ροδιαφυγής και της διαρροής συναλλάγματος. Πέρα από τη στα-
θεροποίηση της οικονομίας, υπάρχει το θέμα της ανάπτυξης. Αν 
δεν υπάρχει ανάπτυξη, όλα τα άλλα είναι αναποτελεσματικά. Το 
θύμα του πληθωρισμού είναι η ανάπτυξη, αλλά και η απουσία 
ανάπτυξης οδηγεί στο στάσιμο πληθωρισμό. Πρέπει να υπάρξει 
αποκλιμάκωση των οικονομικών ανισορροπιών. Πρέπει, ταυτό-
χρονα, να υπάρξει κλιμάκωση της ανάπτυξης. Η Ν.Δ. έκανε το 
αντίθετο. Έβαλαν τον τιμάριθμο, που ήταν στον πρώτο όροφο 
και έπρεπε να κατέβει σκαλί σκαλί στο ισόγειο, στο ασανσέρ, τον 
τίναξαν στον 8ο όροφο. Την ίδια ώρα, το αντίβαρο του πληθωρι-
σμού, η ανάπτυξη, κατέβηκε στο υπόγειο. Το ερώτημά μας είναι, 
με την αποκλιμάκωση των οικονομικών ισορροπιών μόνο, μπο-
ρούμε να προχωρήσουμε; Φυσικά όχι. Γιατί ενώ πρέπει να κατε-
βαίνουμε σκαλί σκαλί τον πληθωρισμό, πρέπει να ανεβαίνουμε 
σκαλί σκαλί την ανάπτυξη, και η ανάπτυξη είναι το ζητούμενο 
σήμερα. Πρέπει να περάσουμε, όπως είπαμε, από την υπερκα­
τανάλωση στις επενδύσεις. Πρέπει να δώσουμε τη μάχη της πα­
ραγωγικότητας και της ανταγωνιστικότητας. Αν δεν ανεβάσουμε 
την παραγωγικότητα των επιχειρήσεων του δημόσιου και ιδιωτι-
κού τομέα, αν δεν ανεβάσουμε την ανταγωνιστικότητα της ελλη-
νικής οικονομίας, δεν μπορούμε συναλλαγματικά με dubbing να 
προστατεύσουμε την οικονομία. Τι κάνουμε μέχρι σήμερα για να 
μπορέσουμε να τοποθετήσουμε ένα προϊόν στην αγορά, στην 
εξωτερική αγορά; Αν αυτό είχε 100 δολάρια και είχε 98 δολάρια 
των ανταγωνιστών μας, των Ιταλών, για παράδειγμα, κάνουμε τη 
λεγόμενη διολίσθηση της δραχμής, για να πάει 95 δολάρια να το 
πουλήσουμε. Αυτό όμως ήταν το λάθος, γιατί πρόσθετε πληθωρι-
σμό. Συναλλαγματικά dubbing και προστατευτισμοί του κεφαλαί-
ου δεν μπορούν να συνεχίζονται για πάντα. Τώρα αυτό θα τε-
λειώσει. Έρχεται η περίφημη Οικονομική και Νομισματική Ένω-
ση. Είναι η μεγάλη πρόκληση των καιρών μας. Όταν θα ολοκλη-
ρωθεί η Οικονομική και Νομισματική Ένωση, δε θα υπάρχει δυ-
νατότητα διολίσθησης. Βεβαίως, εμείς έχουμε προτείνει μέτρα. 
Η δική μου θέση, όταν μίλησα στην Ευρωσοσιαλιστική Ομάδα, 
ήταν ότι πρέπει πρώτα να υπάρξει μεταβατική περίοδος. Τα περί 



Δʹ ΠΕΡΙΟΔΟΣ: 1990-1994 173

Ευρώπης δύο ταχυτήτων είναι αστειότητες. Έτσι και μπούμε κα-
τευθείαν, θα βουλιάξουμε. Τότε θα γίνει μια Ευρώπη πολλών τα-
χυτήτων. Ευτυχώς όμως, μπορεί ο κ. Μητσοτάκης να κάνει τον 
γενναίο και να λέει να μπούμε εδώ και τώρα, χωρίς όρους, αλλά 
είναι η Μεγάλη Βρετανία, η Δανία, η Ιρλανδία, το Βέλγιο, που 
αυτοί έχουν επίγνωση και ξέρουν πολύ καλά τι διεκδικούν. Εμείς 
προτείνουμε να διεκδικήσουμε μαζί μ’ αυτούς: 1) μεταβατική πε­
ρίοδο, 2) μηχανισμό αυτόματης χρηματοδότησης – όχι να μας χα-
ρίσουν χρήματα, θέλουμε όμως άμεση χρηματοδότηση, για να 
αντιμετωπιστούν προβλήματα στο ισοζύγιο εξωτερικών συναλ-
λαγών και 3) αποκατάσταση του δημοκρατικού ελλείμματος. Τι 
σημαίνει αυτό. Σήμερα, το κέντρο των αποφάσεων δεν είναι πια 
η Αθήνα ή η Ρώμη ή το Παρίσι. Πολλά από τα κέντρα των απο-
φάσεων μεταφέρονται στις Βρυξέλλες. Έτσι, δημιουργείται, 
όπως λένε στην ΕΟΚ, ένα δημοκρατικό έλλειμμα. Έλλειμμα δη-
μοκρατίας, γιατί αφαιρούνται αποφάσεις από τις χώρες τους. Το 
αναγνωρίζουν και εκείνοι και το λένε χωρίς να φοβούνται μήπως 
τους πουν αντιευρωπαϊστές ή αναχρονιστές, γιατί ξέρουν τι ση-
μαίνει εθνική στρατηγική. Απαιτείται λοιπόν αυτή η μεταφορά, 
όπως είναι η ΟΝΕ, να συμπληρωθεί:

Πρώτον, με εκείνο που μπορεί να γίνει, δηλαδή την ενίσχυση 
του Ευρωπαϊκού Κοινοβουλίου, και

Δεύτερον, με πλήρη αποκέντρωση εσωτερικά της χώρας. Αυ-
τό είναι το μεγάλο μήνυμα και σύνθημα της Ευρώπης. Όταν όλοι 
οι δήμαρχοι σήμερα, και ιδιαίτερα ο θεσμός της Τοπικής Αυτο-
διοίκησης αποτελεί για την Ευρώπη το κλειδί της υπόθεσης για 
να αντιμετωπίσουν το δημοκρατικό έλλειμμα που δημιουργείται, 
στην Ελλάδα αναιρείται η αποκέντρωση. Η Τ.Α. επιστρέφει κάτω 
από τον έλεγχο του νομάρχη, χωρίς πόρους και αρμοδιότητες, με 
καθυστερημένα τα προγράμματα ΣΠΑ και ΜΟΠ. Ξέρετε τι σημαί-
νει 1,5 χρόνος καθυστέρηση των Σχεδίων Περιφερειακής Ανά-
πτυξης; Χάσαμε το 1/4 του 1,3 τρις, που είναι το συνολικό πλαίσιο 
κοινοτικής υποστήριξης, από τα τραγικά λάθη της Ν.Δ. Απωλέ-
σθησαν πόροι που θα μπορούσαν να χρηματοδοτήσουν την απο-
κέντρωση, την περιφέρεια, τους νομούς της χώρας, που θα μπο-
ρούσαν, πράγματι, να δώσουν την αποκεντρωμένη περιφερειακή 
ανάπτυξη. Και, βέβαια, πρέπει να διεκδικήσουμε σήμερα, όπως 



174 ΓΙΩΡΓΟΣ ΓΕΝΝΗΜΑΤΑΣ

μεταφέρεται το νομισματικό μας όπλο στις Βρυξέλλες, και μετα-
φορά δημοσιονομικού όπλου που να στηρίζει το νομισματικό. Δη-
λαδή, να ζητήσουμε τουλάχιστον διπλασιασμό του κοινοτικού 
προϋπολογισμού. Ο συνολικός κοινοτικός προϋπολογισμός είναι 
μόλις το 1% του συνολικού ακαθάριστου προϊόντος της Κοινότη-
τας ή το 3% των συνολικών προϋπολογισμών όλων των χωρών. Το 
έχουν αναγνωρίσει οι ίδιοι οι συντηρητικοί και δηλώνουν ότι, 
πράγματι, με τέτοιο προϋπολογισμό δεν μπορείς να μιλάς για Οι-
κονομική και Νομισματική Ένωση. Και οι άφρονες της Ν.Δ. όχι 
μόνο δεν το διεκδικούν, αλλά έχασαν πόρους που εξασφάλισε το 
ΠΑΣΟΚ και ο Ανδρέας Παπανδρέου με τα ΜΟΠ και με τη μάχη 
του Δουβλίνου, αλλά και με τα ΣΠΑ. Και το 1993 θα χαθούν και 
θα πάνε στις άλλες ανταγωνίστριες χώρες.

Για να γίνει ανάπτυξη, χρειάζεται να προχωρήσουμε σε έξι εκ­
συγχρονισμούς.

Ο πρώτος εκσυγχρονισμός, που κατά τη γνώμη μου είναι 
και ο σοβαρότερος, είναι η ενότητα των παραγωγικών δυνάμεων. 
Ξέρουμε ότι ταξικές αντιπαλότητες θα υπάρχουν. Δεν πρόκειται 
να τελειώσει, λόγω του εκσυγχρονισμού, η ταξική αντιπαλότητα. 
Όμως, αλίμονο αν οι παραγωγικές δυνάμεις του τόπου δεν ενώ-
σουν τις δυνάμεις τους, εργοδότες και εργαζόμενοι, για να αυξή-
σουν την πίτα και, βεβαίως, να αναμετρηθούν για τη διανομή της. 
Αυτός είναι ο μεγαλύτερος εκσυγχρονισμός που πρέπει να γίνει 
και αλίμονο αν δε γίνει. Στην Ελλάδα, δυστυχώς, γίνεται το αντί-
θετο. Δημιουργήθηκε ταξική εχθρότητα, λόγω της πολιτικής της 
Ν.Δ., με τα ρήγματα που έχει ανοίξει. Υπονομεύεται η αύξηση της 
πίτας, η αύξηση της ανταγωνιστικότητας, η αύξηση της παραγω-
γικότητας, ενώ εξακολουθεί ο υπερπροστατευτισμός του κεφα-
λαίου στη διανομή του προϊόντος. Πρέπει αυτό να καταλάβουν οι 
κύριοι της Ν.Δ.: ότι με 6,2% εισοδηματική πολιτική, όταν ο πλη-
θωρισμός, ομολογούμενος από αυτούς, είναι 22,8%, δεν προωθεί-
ται η ενότητα των παραγωγικών δυνάμεων στην ανάπτυξη. Αλλά 
και οι εργαζόμενοι πρέπει να αντιληφθούν ότι πρέπει να βοηθή-
σουν στη βελτίωση της παραγωγικότητας. Είναι δική τους υπό-



Δʹ ΠΕΡΙΟΔΟΣ: 1990-1994 175

θεση η παραγωγικότητα, είναι κρίμα που την παραγωγικότητα την 
παρουσιάζουν κάποιοι ως υπόθεση των εργοδοτών. Αλλά και οι 
εργοδότες πρέπει να καταλάβουν ότι πρέπει να σταματήσουν την 
κερδοσκοπία. Είναι απαραίτητη η στήριξη της ιδιωτικής πρωτο-
βουλίας, αλλά όχι η υποστήριξη τμήματος της ιδιωτικής πρωτο-
βουλίας που έχει σχέση ιδίων κεφαλαίων προς δανειακά 1 προς 
5 ή 1 προς 10. Δεν μπορεί ο εργοδότης να έχει δικά του χρήματα 
1 και ξένα 5 ή 10 και να ζητάει κέρδη από τα 10 και να πληρώνει 
φόρους από το 1. Αυτό αποτελεί ένα μεγάλο ζήτημα. Δεν υπάρ-
χει μεγαλύτερος φραγμός προς την παραγωγικότητα, όταν συνε-
χίζεται η επιδότηση επιχειρήσεων με τέτοια σχέση κεφαλαίου. 
Αυτό πρέπει να αλλάξει άρδην.

Ο δεύτερος μεγάλος εκσυγχρονισμός αφορά στην παι­
δεία, δηλαδή στο συνολικό πολιτιστικό και πνευματικό πλούτο του 
λαού μας. Διακρίνεται σε τρεις κατευθύνσεις.

Πρώτον: Η πολιτισμική παράδοση, η ανεπίσημη γνώση, που 
περνάει από οικογένεια σε οικογένεια, από σπίτι σε σπίτι, από 
τη σχέση οικογένειας-γειτονιάς-σχολείου-εκκλησίας, το βιβλίο, 
η τέχνη κ.λπ. Πρέπει να τη διαφυλάξουμε και να την αναβαθμί-
σουμε. Είναι θέμα, βασικά, πολιτισμού. Στις μάχες που θα δο-
θούν από εδώ και πέρα, στις σκληρές αναμετρήσεις, αλίμονο αν 
η τεχνολογία οδηγήσει, εάν δεν ελεγχθεί από τον άνθρωπο με τη 
γνώση, σε μια κοινωνία όπου ο άνθρωπος θα ελέγχεται από κά-
ποιους μέσα από την τεχνολογία. Τότε οι προφητείες του Όργουελ 
στο 1984 θα αποδειχτούν πολύ μετριοπαθείς. Θα οδηγηθούμε σε 
ένα δίλημμα, ανθρωπιά ή βαρβαρότητα. Και, αλίμονο, τώρα, στον 
αιώνα της τεχνολογίας, αν η μάχη η μεγαλύτερη δε δοθεί στην 
παιδεία και στον πολιτισμό, που πράγματι θα μπορέσει να προ-
ωθήσει τον έλεγχο του ανθρώπου στην τεχνολογία και να απο-
τρέψει τον έλεγχο του ανθρώπου πάνω στον άνθρωπο μέσω της 
τεχνολογίας.

Δεύτερον: Το δεύτερο στοιχείο της παιδείας είναι η εκπαίδευ­
ση. Είναι η συστηματική μετάδοση των γνώσεων στα σχολεία μας, 
στα ΤΕΙ, στα πανεπιστήμια τα οποία θρυμμάτισε η αφροσύνη της 
Ν.Δ. Την ώρα που πρέπει να δώσουμε τη μάχη στην ποιότητα των 
σπουδών, στη ριζική αλλαγή του περιεχομένου του προγράμμα-



176 ΓΙΩΡΓΟΣ ΓΕΝΝΗΜΑΤΑΣ

τος σπουδών, έτσι ώστε να υπηρετεί τις αναπτυξιακές ανάγκες 
του τόπου και να οδηγεί σ’ έναν ελεύθερο δημιουργό, αυριανό πο-
λίτη και δημοκράτη, η Ν.Δ. γκρεμίζει ό,τι έχει φτιαχτεί σ’ αυτό το 
χώρο. Επιχειρεί να αναιρέσει τη δημοκρατική συμμετοχή και τις 
κατακτήσεις στα πανεπιστήμια και στα ΤΕΙ. Δεν είναι μόνο δε-
ξιοί, είναι και αδέξιοι. Ασφαλώς δεν είναι ικανοποιητική η λει-
τουργία των ΑΕΙ και των ΤΕΙ. Ενώ κερδίσαμε τη μάχη της δημο-
κρατικής συμμετοχής, δεν αναβαθμίσαμε το περιεχόμενο σπου-
δών. Είμαστε υποχρεωμένοι, σήμερα, στα μεν Τεχνολογικά Εκ-
παιδευτικά Ιδρύματα να στραφούμε στις νέες τεχνολογικές κα-
τευθύνσεις και να τα αναβαθμίσουμε μέσα από το βάθος της γνώ-
σης, στα δε ΑΕΙ πρέπει να αναβαθμίσουμε το εύρος της γνώσης 
και την ποιότητα των σπουδών. Πρέπει, επίσης, να αντιμετωπί-
σουμε δυναμικά την ιδιωτικοποίηση των πανεπιστημίων, που εί-
ναι και αντισυνταγματική και θα οδηγούσε τα πανεπιστήμιά μας 
και την Παιδεία μας σε μία ταξινομετρική μήτρα, δηλαδή ο έχων 
μορφώνεται, ο μη έχων δε μορφώνεται. Επιχειρείται η αναπαρα-
γωγή της κοινωνίας όπως είναι σε ένα status quo. Αλίμονο αν δεν 
υπάρχουν συγκρούσεις και αλλαγές μέσα στην κοινωνία. Τότε δε 
θα υπάρξει πρόοδος. Τα πανεπιστήμια λοιπόν όχι μόνο δεν πρέ-
πει να ιδιωτικοποιηθούν, αλλά πρέπει να τύχουν εντατικότερης 
κρατικής μέριμνας. Η πρότασή μας, σήμερα, είναι να δοθεί άμε-
σα το 50% του κρατικού προϋπολογισμού των 100 δις και είναι 
ντροπή που δε διαθέτουν αμέσως αυτά τα 50 δις. Θα αναγκα-
στούν, βέβαια, να το κάνουν από τη δυναμική στο χώρο της παι-
δείας, αν βεβαίως είναι ακόμη κυβέρνηση. Πρέπει όμως να στα-
ματήσει και η δική μας αντίληψη πως ό,τι είναι δημόσιο είναι κα-
λό. Τα πανεπιστήμια πρέπει να κρατήσουν το δημόσιο χαρακτή-
ρα τους, αλλά πρέπει και να συνδεθούν με την ιδιωτική πρωτο-
βουλία στον τομέα της έρευνας και της παραγωγής. Αλίμονο αν 
δεν κάνουν βήματα και δε βρουν και χρηματοδοτικές ενισχύσεις, 
συνδεόμενα πράγματι με την ιδιωτική πρωτοβουλία, όπως και με 
το δημόσιο και κοινωνικό τομέα.

Τρίτον: Και το τρίτο στο χώρο της παιδείας είναι κάτι που στην 
Ελλάδα ήταν άγνωστο μέχρι το 1988, όταν παλέψαμε, ως ΠΑΣΟΚ, 
να περάσουμε στην Κοινότητα την κατάρτιση στους χώρους δου-
λειάς. Σήμερα, η μεγάλη σύγκρουση θα γίνει κυρίως στη συνεχή 



Δʹ ΠΕΡΙΟΔΟΣ: 1990-1994 177

ανανέωση της γνώσης. Δεν αρκεί μια γνώση που είναι φυλακισμέ-
νη στα πανεπιστήμια, στα ΤΕΙ ή στα σχολεία. Γιατί η τεχνολογία 
μεταβάλλεται σήμερα, με δραματικούς ρυθμούς, και μεταβάλλε-
ται και η ανάγκη της γνώσης που θα την ελέγχει. Γι’ αυτό και η 
συνεχής ανανέωση της γνώσης πρέπει να γίνεται στους χώρους 
δουλειάς δημόσιου ή ιδιωτικού τομέα, με αξιοποίηση των προ-
γραμμάτων που πάλι εμείς προωθήσαμε μέσω των ΣΠΑ, αλλά και 
το ΚΟΜΕΤ II, το ΕΥΡΩΤΕΚΝΕΤ, το ΙΛΙΟΣ, το ΙΡΙΣ, το  ΕΡΑΣΜΟΥΣ, 
τα προγράμματα έρευνας ΑΡΙΑΔΝΗ κ.λπ.

Ο τρίτος  μεγάλος εκσυγχρονισμός είναι η αποκέντρω-
ση. Αποκέντρωση σημαίνει περιφερειακή ανάπτυξη, σημαίνει 
απελευθέρωση και των παραγωγικών και των τοπικών δυνάμεων. 
Η ενίσχυση της Τ.Α., η αποκέντρωση πρέπει να αποτελούν και τις 
αιχμές του εκσυγχρονισμού της δημόσιας διοίκησης, της προώθη-
σης της περιφερειακής ανάπτυξης και της ενίσχυσης της προστα-
σίας του περιβάλλοντος. Η αποκέντρωση είναι και η ασφαλιστι-
κή δικλίδα για τη δημοκρατία, αλλά και για την οικονομία και για 
την κοινωνική και πολιτική ανάπτυξη και για το Κράτος Πρό-
νοιας. Κράτος Πρόνοιας δε σημαίνει ένα συγκεντρωτικό φορέα, 
σημαίνει τη στοργή και τη μέριμνα του κράτους και, δυστυχώς, τώ-
ρα φτάσαμε να μιλάμε ξανά για τη φιλανθρωπία αντί για την αν-
θρωπιά του κράτους. Αναφέρομαι κυρίως στα άτομα με ειδικές 
ανάγκες, που πρέπει να τοποθετηθούν στον αριθμητή του κλάσμα-
τος της παραγωγής του προϊόντος και όχι στον παρονομαστή της 
διανομής του.

Ο τέταρτος μεγάλος εκσυγχρονισμός είναι ότι πρέπει, 
επιτέλους, σήμερα να περάσουμε, όπως έχει γίνει σε όλες τις πο-
λιτισμένες χώρες, στους μακροοικονομικούς στόχους στην απα-
σχόληση. Δεν μπορεί η απασχόληση και η ανεργία να αποτελούν 
αποτέλεσμα κάποιων οικονομικών κινήσεων. Δεν μπορεί να μι-
λάς για ανάπτυξη και να έχεις το 20% του ενεργού πληθυσμού 
αδρανές. Πρώτον, γιατί αυτό δημιουργεί πληθωριστικές πιέσεις 
και, δεύτερον, δεν παράγει, είναι ανενεργό, είναι στον παρονο-
μαστή του κλάσματος και πρέπει να βρει πόρους για να επιβιώ-
σει. Αντίθετα, πρέπει ο μακροοικονομικός στόχος να συνδυαστεί 



178 ΓΙΩΡΓΟΣ ΓΕΝΝΗΜΑΤΑΣ

με την κατάρτιση, με αναδιάρθρωση των προγραμμάτων κυρίως 
μέσα από αποκεντρωμένα συστήματα και συνεργασία της Τ.Α., 
των εργαζομένων και των εργοδοτών στις περιφέρειες. Και, βέ-
βαια, πρέπει οι εργασιακές σχέσεις και η γνώση να περάσουν στις 
μικροοικονομικές κινήσεις και επιλογές.

Ο πέμπτος μεγάλος εκσυγχρονισμός είναι η βιομηχανι­
κή και τεχνολογική στρατηγική. Τώρα, όλοι προσπαθούν να ελέγ-
ξουν τη μεταβαλλόμενη τεχνολογία. Γενικά, ευχολόγια για υψη-
λή τεχνολογία, βιοτεχνολογία, τεχνολογία αιχμής δεν ευσταθούν. 
Πρέπει να ξεκαθαρίσουμε τι μπορούμε και τι όχι. Πρέπει να εί-
μαστε ρεαλιστές. Την τεχνολογική στρατηγική πρέπει να τη συν-
δυάσουμε με τη βιομηχανική στρατηγική και αυτή να τη συνδυά-
σουμε με το έλλειμμα του ισοζυγίου εξωτερικών συναλλαγών. 
Πρέπει, κυρίως, να δώσουμε το βάρος για την αύξηση του πλεο-
νάσματος που έχουμε στα είδη χαμηλής τεχνολογίας, στα κατανα-
λωτικά αγαθά και αυτό μας συμφέρει. Γιατί η μόνη αγορά που 
ανοίγεται σήμερα είναι η ΕΣΣΔ και δεν έχει ανάγκη από βαριά 
τεχνολογία, δεν έχει ανάγκη από υψηλή τεχνολογία, ή, αν χρεια-
στεί, θα τη βρει στην Ιαπωνία ή στην Αμερική σε προγράμματα ή, 
πιθανόν, στη Γαλλία, παρά την κρίση που περνούν σήμερα οι επι-
χειρήσεις της. Εμείς, όμως, μπορούμε να δώσουμε τη μάχη σε υπη-
ρεσίες (τουριστικές κατασκευές) και σε καταναλωτικά αγαθά και 
να αυξήσουμε το πλεόνασμα. Άρα, εκεί πρέπει να δώσουμε τη μά-
χη. Πρέπει, επίσης, να τονιστεί η σημασία των τροφίμων και, επο-
μένως, του εκσυγχρονισμού της γεωργίας.

Στην ενδιάμεση τεχνολογία πρέπει να σταθεροποιήσουμε το 
έλλειμμα στα προϊόντα ενδιάμεσης τεχνολογίας, αποφεύγοντας 
μεγάλα ρίσκα και, όσον αφορά στην υψηλή τεχνολογία, να στα-
ματήσουμε την επανάληψη –χωρίς εφαρμογή– μεγαλόπνοων σχε-
δίων και να ρίξουμε το βάρος στην εφαρμοσμένη έρευνα κυρίως, 
συμμετέχοντας όσο μπορούμε και στη βασική έρευνα. Να δούμε 
ποιους κλάδους –πειραματικά– μπορούμε να αναπτύξουμε ως πι-
λότους, πολύ λίγους, πώς όμως; Να καλέσουμε το σύνολο του ελ-
λαδικού και απόδημου επιστημονικού δυναμικού. Να δώσουμε τη 
δυνατότητα σ’ αυτούς τους ανθρώπους να αναπτύξουν τις δη-
μιουργικές τους πρωτοβουλίες. Να δούμε, δηλαδή, το σύνολο, την 



Δʹ ΠΕΡΙΟΔΟΣ: 1990-1994 179

αποθήκη εγκεφάλων που έχουμε, έτσι ώστε να μπορέσουμε να 
προωθήσουμε βήμα με βήμα την υψηλή τεχνολογία σε πλήρη συ-
νάρτηση με την εκπαίδευση και την έρευνα. Αυτά ακολούθησε πε-
ρίπου η Ιαπωνία, που σήμερα έχει γίνει ο κολοσσός της τεχνολο-
γίας, η οποία ξεκίνησε προσεκτικά, σοβαρά και υπεύθυνα.

Ο έκτος εκσυγχρονισμός αφορά στο πιστωτικό σύστημα. 
Όλοι ξέρουμε ότι οι τράπεζές μας αντιμετωπίζουν προβλήματα, 
λόγω των ελλειμμάτων και των χρεών. Αντιμετωπίζουν προβλή-
ματα λόγω των παγωμένων πιστώσεων και των προβληματικών 
επιχειρήσεων. Ο τρόπος που πάνε να ξεπουλήσουν τις προβλημα-
τικές επιχειρήσεις θα ζημιώσει τρομακτικά τις τράπεζες. Αυτή τη 
στιγμή υπάρχουν σ’ αυτές οφειλές δεκαετιών, που στην ουσία πρό-
κειται να χαθούν. Επιχειρείται αφελληνισμός της παραγωγικής 
βάσης της οικονομίας, αν βεβαίως βρεθούν κεφάλαια λόγω της 
κρίσης που υπάρχει. Χρειάζεται οι τράπεζες αμέσως να κάνουν 
την επαναδιαπραγμάτευση. Είναι υποχρεωμένες να εφαρμόσουν 
τη δεύτερη πιστωτική οδηγία, αλλά με εκσυγχρονισμό της λειτουρ-
γίας τους κυρίως και με επανακατάρτιση των στελεχών τους. Να 
εφαρμόσουν νέες υπηρεσίες, όπως είναι το factoring, το leasing 
κ.λπ. Πρέπει να δουν την υπόθεση ανάπτυξης οι τράπεζες ως δι-
κό τους τρόπο επιβίωσης, αν θέλουμε να διασωθεί το ελληνικό πι-
στωτικό σύστημα.

Θα τελειώσω με δύο επισημάνσεις. Όλα αυτά είναι κατευθύνσεις 
πολιτικής. Το βασικό ερώτημα είναι, σήμερα, που όλα αυτά συμ-
βαίνουν στον κόσμο, μήπως άραγε έχει πάψει να υπάρχει η ανα-
γκαιότητα του σοσιαλισμού, μήπως πρέπει να συμβιβαστούμε σε 
κεντροδεξιά σενάρια, σε συντηρητικές λύσεις, μήπως άραγε ο κα-
πιταλισμός αποτελεί τη μόνη προοπτική και διέξοδο; Μήπως το 
παράδειγμα των χωρών του υπαρκτού σοσιαλισμού αυτό δείχνει; 
Με το χέρι στην καρδιά, όχι μόνο δεν έχει ξεπεραστεί το όραμά 
μας και δεν έχει ξεθωριάσει, αλλά το όραμα αυτό είναι το μόνο 
που μπορεί να δώσει στην ανθρωπότητα την προοπτική να ξεφύ-
γει από τη βαρβαρότητα. Ο εκσυγχρονισμός είναι αδήριτη ανα-
γκαιότητα, αλλά ξέρουμε ότι οι εκσυγχρονισμοί δεν είναι απλώς 



180 ΓΙΩΡΓΟΣ ΓΕΝΝΗΜΑΤΑΣ

συγκυριακοί. Ο εκσυγχρονισμός είναι μια, μάχη ανάμεσα στο πα-
λιό και στο καινούριο. Ο εκσυγχρονισμός ξεκινάει από τη μυθο-
λογία. Τι άλλο έκανε ο Προμηθέας, όταν έδωσε τη φωτιά που ήταν 
ταυτόχρονα γνώση και ενέργεια; Θυμόμαστε πάντα την ενέργεια 
και κάνουμε πολέμους γι’ αυτήν. Σπανίως τη γνώση και την επί-
γνωση. Ο εκσυγχρονισμός το 1909 ήταν πολύ συγκλονιστικός, 
όταν μπήκε στο χώρο της παραγωγής ο ιμάντας μεταβίβασης. Το 
1930, με το Νιου Ντιλ ο εκσυγχρονισμός ξαναήταν συναρπαστι-
κός, όπου το εμπόριο κυριάρχησε στην παραγωγή, ή στη συνέχεια 
η ανασυγκρότηση της Ευρώπης το 1948. Η Ελλάδα παρακολού-
θησε από μακριά αυτούς τους εκσυγχρονισμούς ή μάλλον πλήρω-
σε το κόστος του μη εκσυγχρονισμού. Και το ερώτημα είναι αυ-
τός ο καινούριος εκσυγχρονισμός που επιταχύνεται λόγω των γε-
γονότων της τεχνολογίας, λόγω της διεθνοποίησης και της οικου-
μενικοποίησης της οικονομίας, δε θα έχει κόστος, δε θα έχει όφε-
λος; Ποιος θα πληρώσει το κόστος; Πώς θα επιμεριστεί το όφε-
λος; Αυτά είναι καινούρια διλήμματα που προωθούν νέες κοινω-
νικές αντιθέσεις. Θα δεχτούμε τα σύγχρονα μέσα και η σύγχρο-
νη σκέψη να τεθούν στην υπηρεσία του συστήματος εκμετάλλευ-
σης του ανθρώπου από άνθρωπο ή θα δώσουμε τη μάχη να μην 
πληρώσουν οι μικρές χώρες, να μην κερδίσουν μόνο οι μεγάλες 
σε βάρος τους; Θα δώσουμε τη μάχη να μην πληρώσουν οι λαϊκές 
τάξεις, να μην επωμιστούν ολόκληρα τα βάρη;

Είναι αδιανόητο να νομίσει κανείς ότι η μάχη ανάμεσα στο πα-
λιό και στο καινούριο θα γείρει την πλάστιγγα υπέρ του παλιού, 
γιατί αυτό θα σημαίνει όχι πρόοδο στην ανθρωπότητα. Ο δρόμος 
θα είναι δύσκολος. Ασφαλώς πρέπει να προσαρμοστούμε. Δεν 
ισχυρίζομαι ότι μπορούμε με ανατεταμένες απλώς τις σημαίες να 
κερδίσουμε. Δεν μπορούμε απλώς με ιδεολογία να κερδίσουμε τη 
μάχη της ανάπτυξης, αλλά, αλίμονο, χωρίς ιδεολογία θα χάσουμε 
και τη μάχη της ανθρωπιάς.

Χαίρομαι που θεωρούμαστε πολλοί από μας ρομαντικοί. 
Υπάρχει και γνώση και επίγνωση του τι συμβαίνει στην ανθρω-
πότητα. Βαθιά στη σκέψη μου έχει μείνει μια απλή φράση που εί-
χα διαβάσει στο βιβλίο του Λ. Κάρολ, την «Αλίκη στη Χώρα των 
Θαυμάτων», που έλεγε ότι «δεν έχει σημασία ποιο δρόμο θα δια-
λέξεις αν δεν ξέρεις προς τα πού θα πας». Αν δεν έχεις όνειρο, 



Δʹ ΠΕΡΙΟΔΟΣ: 1990-1994 181

αν δεν έχεις όραμα, τίνος επιλογές θα υπηρετήσεις; Μόνο αυτός 
που έχει όνειρο, όραμα, μπορεί να προσβλέπει κάπου και επομέ-
νως να γίνεται ρεαλιστής για να κάνει πράξη το όραμά του. Οι 
οραματιστές είναι ταυτόχρονα ρεαλιστές. Γιατί ο άλλος ρεαλισμός 
είναι συμβιβασμός και υποταγή –«τοις κείνων ρήμασι πειθόμε-
νοι»–, και εμείς δε θέλουμε να πειστούμε σε κανενός άλλου τους 
λόγους παρά μόνο σε αυτά που οι πολίτες μας, η κοινωνία, το 
έθνος επιτάσσουν.

Δεν υποσχόμαστε θαύματα. Μπορούμε όμως σήμερα να προσβλέ-
πουμε βάσιμα σε μια προοδευτική λύση που θα βγάλει τη χώρα 
από το αδιέξοδο. Ο δρόμος είναι δύσκολος αλλά βατός, αρκεί να 
διατηρηθεί η ενότητα και η συνοχή μας. Αυτό το επίτευγμα φαί-
νεται ότι έχει κατακτηθεί. Τώρα αντιλήφθηκαν αρκετοί γιατί η 
ενότητα του ΠΑΣΟΚ ήταν αυτοσκοπός με όποιο κόστος για μερι-
κούς από μας. Τώρα που το ΠΑΣΟΚ πράγματι έχει εγκαταλείψει 
τις εσωτερικές ομφαλοσκοπήσεις της Χαριλάου Τρικούπη, τώρα 
που είναι αποφασισμένοι όλοι, η Κ.Ε. και ο πρόεδρος επιτέλους 
να συσπειρωθούν, να ενωθούν με το λαό και τους πολίτες, τώρα 
που οι προοδευτικές δυνάμεις του τόπου εγκαταλείπουν τον πό-
λεμο των χαρακωμάτων και τα ρήγματα ανάμεσά τους, τώρα μπο-
ρώ να αισιοδοξώ. Τώρα που η αγωνία του πολίτη θα γίνει αγώ-
νας, μόνο τρία πράγματα χρειάζονται. Αυτά που έλεγα πάντα: 
Αγώνας - Ενότητα - Οργάνωση. 

Μπορούμε να αισιοδοξούμε.

Πνευματικό Κέντρο Δήμου Ζωγράφου – 13 Ιανουαρίου 1991.



182 ΓΙΩΡΓΟΣ ΓΕΝΝΗΜΑΤΑΣ

ΕΔΩ ΚΑΙ ΣΗΜΕΡΑ ΔΙΕΘΝΗΣ ΔΙΑΣΚΕΨΗ  
ΓΙΑ ΕΙΡΗΝΗ

Κατ’ αρχήν, θα πρέπει να πούμε ότι η κατάσταση η οποία διαμορ-
φώνεται στην κρίση του Κόλπου είναι περίπλοκη και ότι συνεπώς 
δεν μπορεί κανείς να κατέχει το μονοπώλιο της αλήθειας. Αλλά 
υπάρχουν εντούτοις ορισμένα αυτονόητα πια ζητήματα. Η στρα-
τιωτική έκταση του πολέμου δεν μπορεί παρά να έχει μακρά δι-
άρκεια. Η εμπλοκή στον πόλεμο των χερσαίων δυνάμεων θα δη-
μιουργήσει ένα τεράστιο θέμα ανθρωποθυσιών, φανατισμού στα 
στρατεύματα του Σαντάμ Χουσεΐν, αδημονία στη Δύση και αγα-
νάκτηση των πολιτών στις Ηνωμένες Πολιτείες, ενώ μια πιθανή 
εμπλοκή του Ισραήλ και της Τουρκίας, ή του ενός ή και των δύο, 
θα δημιουργήσει και τεράστια στρατηγικά ζητήματα στην περιο-
χή. Το άλλο σίγουρο αποτέλεσμα είναι το μεγάλο πρόβλημα στις 
οικονομίες των χωρών, ιδιαίτερα της ΕΟΚ, σε στρατηγική βάση 
και, βεβαίως, όλων των χωρών που εμπλέκονται στον πόλεμο των 
ΗΠΑ και των αραβικών χωρών.

Σε ό,τι αφορά την Ελλάδα, αυτή τη στιγμή απαιτείται ένα άμεσο 
ξεκαθάρισμα:

• Πρώτον, δεν εμπλεκόμαστε σε καμία περίπτωση υπέρ της 
Τουρκίας στον πόλεμο. Και γιατί αυτό είναι σύμφωνο με το άρ-
θρο 5 της ατλαντικής συμφωνίας και βεβαίως γιατί είναι αδια-
νόητο να συμπαραταχθούμε υπέρ του εισβολέα στην Κύπρο. Μό-
νο άφρονες θα οδηγήσουν τη χώρα μας σε μια ενεργότερη στρα-
τιωτική εμπλοκή.

• Δεύτερον, πρέπει να συμμετάσχουμε, αλλά και να προκαλέ-



Δʹ ΠΕΡΙΟΔΟΣ: 1990-1994 183

σουμε ειρηνευτικές πρωτοβουλίες σήμερα. Εδώ και σήμερα διε-
θνής διάσκεψη, αποχώρηση του Σαντάμ Χουσεΐν από το Κου βέιτ, 
δρομολόγηση λύσης του Παλαιστινιακού και τοποθέτηση του Κυ-
πριακού.

• Τρίτον, σε ό,τι αφορά ακριβώς την ειρηνευτική πρωτοβου-
λία, είναι φανερό ότι αυτή θα έρθει, γιατί κανένας τελικά δε θα 
περιμένει τη μακρά στρατιωτική έκβαση. Το ερώτημα είναι πότε 
θα έρθει και από ποιους. Κατά την άποψή μου χώρες που μπο-
ρούν να αναλάβουν μια αξιόπιστη ειρηνευτική πρωτοβουλία εί-
ναι κατ’ αρχήν οι χώρες της ΕΟΚ, με κύριο άξονα αυτή τη φορά 
τη Γερμανία, η οποία έχει κάθε συμφέρον να ελαχιστοποιήσει τη 
διάρκεια αυτού του πολέμου για πάρα πολλούς προφανείς λόγους. 
Είναι επίσης τα κράτη του «Μαγκρέμπ», που θα αντιμετωπίσουν 
πιθανές αμφισβητήσεις καθεστώτων τους, και βεβαίως οι Παλαι-
στίνιοι, που ήδη δεν μπορούν να είναι ευτυχείς όταν βλέπουν ότι 
το αραβικό έθνος έχει διχαστεί ή όταν, σε περίπτωση εμπλοκής 
του Ισραήλ, θα υπάρχουν καταστροφές στην περιοχή. Αυτές τις 
πρωτοβουλίες εμείς οφείλουμε να τις συνδράμουμε. Δεν μπορεί 
να αγνοήσει κανείς την περίπτωση πρωτοβουλιών θρησκευτικών 
και ειρηνευτικών οργανώσεων σε όλο τον κόσμο, για παράδειγ-
μα αναφέρω τον Πάπα.

Η αναγκαιότητα μιας εθνικής στρατηγικής για τη χώρα φάνηκε 
πια αναγκαία όσο ποτέ άλλοτε. Μια εθνική στρατηγική απαιτεί:

• Πρώτον: Κατ’ αρχήν εθνική ομοψυχία στη βάση και εθνική 
συνεννόηση στην κορυφή. Και τα δύο, δυστυχώς, έχουν υπονο-
μευτεί, αν δεν έχουν δυναμιτιστεί, από την πολιτική μιας κυβέρ-
νησης που είναι κατώτερη των περιστάσεων, που άνοιξε και εξακο-
λουθεί να ανοίγει και σήμερα βαθιά κοινωνικά ρήγματα και βε-
βαίως έχει αυτοαπομονωθεί από τα άλλα πολιτικά κόμματα με τις 
μονόπλευρες και μονομερείς και, κατά τη γνώμη μου, λαθεμένες 
πρωτοβουλίες της. Πρέπει ακόμη να σημειωθεί ότι στους κόλπους 
της κυβέρνησης παρουσιάζεται το φαινόμενο της εξώθησης στα 
άκρα, κάτι που θα εξυπηρετούσε αποκλειστικά άλλες σκοπιμότη-
τες και όχι βεβαίως την ελληνική πλευρά.

Μια εθνική στρατηγική θα έπρεπε πρώτο και κύριο να βάλει 



184 ΓΙΩΡΓΟΣ ΓΕΝΝΗΜΑΤΑΣ

στόχο την ειρήνη. Γιατί η ειρήνη, πέρα από πανανθρώπινο αίτη-
μα, αποτελεί και τη μόνη απάντησή μας σε αυτή την κρίση. Τόσο 
ο ψυχρός πόλεμος όσο και, κυρίως, η οικονομική έκρηξη ευνοούν 
σαφέστατα την Τουρκία, που μόνο έτσι μπορώ να δω την πιθανή 
αναβάθμισή της και όχι σε περίοδο ειρήνης, όπου τα σύνορά της 
με τη Σοβιετική Ένωση όλο και περισσότερο θα χάνουν τη σημα-
σία τους.

• Δεύτερον: Ανάληψη πρωτοβουλιών για τη διασφάλιση των 
συνόρων, άρα επιτάχυνση της διαδικασίας του «Ελσίνκι 2», άμ-
βλυνση των μειονοτικών ζητημάτων στη Βαλκανική, που μπορεί 
στο μέλλον να αμφισβητήσουν τα σύνορα των χωρών, και αποφυ-
γή διαμελισμών στη Μέση Ανατολή, που και αυτό βεβαίως θα δη-
μιουργήσει τεράστια προβλήματα. Γύρω από αυτά τα θέματα μπο-
ρούμε να βρούμε συμμάχους πάρα πολλές χώρες της Ευρώπης, 
της Βαλκανικής αλλά και της Μέσης Ανατολής.

• Τρίτον: Ανάληψη πρωτοβουλιών για την απομάκρυνση όλων 
των ξένων στρατευμάτων κατοχής από τις διάφορες εύφλεκτες 
ζώνες και την αντικατάστασή τους με δυνάμεις του ΟΗΕ, μια που 
σήμερα ουδείς, τουλάχιστον από τους Δυτικούς, αμφισβητεί το ρό-
λο του.

• Τέταρτον: Διεκδίκηση εδώ και σήμερα της ένταξης της Κύ-
πρου στην Κοινότητα με κάθε θυσία.

• Πέμπτον: Πρωτοβουλίες, κυρίως, όχι μόνο από πλευράς ελ-
ληνικής κυβέρνησης, αλλά και από πλευράς αποδήμου ελληνι-
σμού, για την αποτροπή της ανατροπής του 7 προς 10, που δυστυ-
χώς ήδη έχει δρομολογηθεί. Ας μην ξεχνάμε ότι ο Οζάλ, πριν 
εμπλέξει την Τουρκία σε οποιαδήποτε στρατιωτική κίνηση, έχει 
ήδη διασφαλίσει την ανατροπή του 7 προς 10 μέσω του μεταχει-
ρισμένου στρατιωτικού εξοπλισμού, μέσω της οικονομικής βοή-
θειας που πήρε από τη Γερμανία, αλλά και μέσα από το επαπει-
λούμενο για μας χάρισμα του στρατιωτικού χρέους της Τουρκίας, 
που είναι πάνω από 3 δις δολάρια.

• Έκτον: Στρατηγικά επίσης θα πρέπει να επιδιώξουμε την 
πολιτική ένωση της Ευρώπης που θα περιλαμβάνει και το ευρω-
παϊκό σύστημα ασφαλείας.

• Έβδομον: Επανασύσταση του άξονα Αθήνας-Σόφιας στη 
Βαλκανική. Δεν αρκούν τα ταξίδια και οι αναφορές στα πορτο-



Δʹ ΠΕΡΙΟΔΟΣ: 1990-1994 185

κάλια. Εξομάλυνση των σχέσεών μας με την Αλβανία και ενίσχυ-
ση των σχέσεών μας με τη Σερβία από τις περιοχές της Γιουγκο-
σλαβίας, για ευνόητους λόγους.

Εφημερίδα Επικαιρότητα της Κυριακής – 27 Ιανουαρίου 1991.



186 ΓΙΩΡΓΟΣ ΓΕΝΝΗΜΑΤΑΣ

«ΜΑΣ ΤΑΙΡΙΑΖΟΥΝ ΚΑΙ Η ΘΛΙΨΗ  
ΚΑΙ ΤΟ ΧΑΜΟΓΕΛΟ»

Ο Γ. Γεννηματάς θεωρεί μια συνέντευξη μαζί του, που δεν έχει 
καθαρά πολιτική χροιά, κάτι περίεργο. Και τείνει να με κατηγο-
ρήσει ότι επιδιώκω ένα είδος πολιτικοπροσωπικού «κους-κους». 
Λογικό, αφού η πολιτική είναι η ζωή του. Από τα φοιτητικά χρό-
νια ως τα πρώτα επαγγελματικά, –πρόεδρος στην τάξη του στο 
Πολυτεχνείο, πρόεδρος του Συλλόγου Πολιτικών Μηχανικών–, 
από το 1975 που έκανε σπίτι του το ΠΑΣΟΚ. Κι ύστερα, από το 
1981 ως το 1989, μόνιμος κάτοικος υπουργικών γραφείων.

Δεν αρνείται, όμως, το γεγονός ότι για να γνωρίσει κανείς 
έναν πολιτικό πρέπει να δει και την αθέατη πλευρά του. Αυτή 
του απλού πολίτη. Γι’ αυτό και δέχεται να μιλήσει για τον άλλο 
του εαυτό: τον άνθρωπο με τις προσωπικές συνήθειες και αδυ-
ναμίες.

Η συνάντησή μας έγινε στο σπίτι του, ένα ημιυπόγειο διαμέρι-
σμα πολυκατοικίας στην Κηφισιά, εκεί πίσω από το ΚΑΤ, όπου 
ζει με τη γυναίκα του, τον παιδικό του έρωτα, την Κάκια Βέργου. 
Η γυναίκα αυτή μαζί με τις δύο κόρες τους αποτελούν την «οικο-
γενειακή αντιπολίτευση» του Γ. Γεννηματά.

Το δυαράκι της μιας κρεβατοκάμαρας και του γεμάτου με βι-
βλία και φακέλους γραφείου (που επικοινωνεί με εσωτερική σκά-
λα με το διαμέρισμα της παντρεμένης κόρης του Φώφης) φέρνει 
την πρώτη έκπληξη.

Όταν έχουν γραφτεί τόσα πολλά για τη ζωή των υπουργών, δύ-
σκολα θα περάσει απαρατήρητο το γεγονός ότι ένα από τα πρω-
τοκλασάτα στελέχη του ΠΑΣΟΚ ζει σ’ ένα σπίτι που δε χωράει 
καν τα βιβλία και τους φακέλους του. Αυτός ο, ανεκτίμητος για 



Δʹ ΠΕΡΙΟΔΟΣ: 1990-1994 187

κείνον, θησαυρός φιλοξενείται στο διαμέρισμα της κόρης του... 
και στο υπόγειο.

Όλα σ’ αυτό το σπίτι δίνουν την εικόνα ενός πραγματικά μέ-
σου Έλληνα πολίτη, ενός ανθρώπου που έχει περιορίσει τις ανά-
γκες του στα στοιχειώδη, εκείνα που εξασφαλίζουν μια αξιοπρε-
πή διαβίωση με χαρακτηριστικό την απλότητα.

Πολιτική μέχρις εσχάτων!

Πολύς χρόνος αναλώνεται ανάμεσα στη Βουλή, στα γραφεία του 
ΠΑΣΟΚ και στο πολιτικό του γραφείο, στις πολιτικές εκδηλώσεις 
και στις συναντήσεις με κόσμο, καθημερινές και Σαββατοκύρια-
κα, στην Αθήνα ή στην επαρχία.

Επαγγελματική απασχόληση –είναι πολιτικός μηχανικός– έχει 
πάψει να υπάρχει από το 1981, οπότε εγκατέλειψε το τεχνικό γρα-
φείο που διατηρούσε με άλλους έξι συναδέλφους του, ενώ άφησε 
και τη δουλειά του στην Αγροτική Τράπεζα.

Η πολιτική τον απορροφά ολοκληρωτικά. Ο λίγος ελεύθερος 
χρόνος, στη διάρκεια της ημέρας, θα αφιερωθεί στην εγγονή του 
Κατερίνα, 7 μηνών. «Είναι η μεγαλύτερη χαρά μου τώρα», θα πει 
με περισσή περηφάνια, ως αληθινός χαζοπαππούς που «επεν-
δύει σ’ αυτό το μωρό τη συνέχεια της ζωής».

Διαλείμματα ανεμελιάς χαρίζει στον Γ. Γεννηματά και η Τζίνα. 
Το μικρό άσπρο κανίς, ένα σκυλάκι που γυροφέρνει όπου εκείνος 
σταθεί. Θα πει γι’ αυτό: «Πάντα είχαμε σκυλί στο σπίτι. Το πρώτο 
το έφεραν οι κόρες μου όταν ήταν παιδάκια. Η Τζίνα είναι εγγόνι 
του πρώτου εκείνου σκύλου μας. Είναι μέλος της οικογένειας».

Για το διάβασμα, τη μεγάλη του απόλαυση και ξεκούραση, εί-
ναι οι μεταμεσονύκτιες ώρες.

«Κουρασμένος από τα βαθυστόχαστα», θα αφεθεί στον «Πύρ-
γο με τις γλαύκες» του Γ. Μανιατάκου και στη «Μακιγιαρισμένη 
γυναίκα» της Φρανσουάζ Σαγκάν, που βρίσκει πως είναι κάτι 
ανάμεσα στο «Ένα κάποιο χαμόγελο» και στο «Καλημέρα θλί-
ψη». «Ταιριάζουν και τα δυο αυτό τον καιρό. Και η θλίψη και το 
χαμόγελο».

Στο «Παραμύθι χωρίς όνομα» της Πηνελόπης Δέλτα όπως και 



188 ΓΙΩΡΓΟΣ ΓΕΝΝΗΜΑΤΑΣ

στα «Μυστικά του Βάλτου» θα βρει ν’ απεικονίζεται η σημερινή 
πραγματικότητα! «Η πολιτική είναι σε τέτοια κρίση, ώστε μέσα 
στα βιβλία αυτά μπορείς να δεις σημερινούς χαρακτήρες πολιτι-
κής εξουσίας», λέει ο Γιώργος Γεννηματάς.

Τώρα ετοιμάζεται να ξαναδιαβάσει μερικά που του αρέσουν 
πάρα πολύ, όπως τον «Τελευταίο Πειρασμό» και τα «Ταξίδια» 
του Καζαντζάκη.

Η ποίηση στο βάθος

Ο Γ. Γεννηματάς, ο πολιτικός με την αυστηρή παρουσία, που στα 
νεανικά του χρόνια έγραφε ποιήματα –«είναι ακόμα στα βάθη της 
ψυχής μου», θα πει–, δεν ξεχνά τους αγαπημένους του ποιητές. 
Τον Καβάφη και την Αλεξάνδρειά του, τον Βάρναλη, τον Στρατή 
Μυριβήλη.

Τα αγαπημένα του ποιήματα; Αντί γι’ άλλη απάντηση, χαμο-
γελά και με έναν τόνο σαρκασμού στην μπάσα φωνή του...

– ... Είχα γυναίκα, είχα και ζα, είχα μια Βάσω με βυζά... (Κώ-
στας Βάρναλης).

– ... Να ’χαμε ένα βασιλιά για να μας θαμπώνει, με λειρί στο 
μέτωπο και φωνή τρομπόνι... (Κώστας Βάρναλης).

– ... Είμαστε εμείς από την αρσενικιά ράτσα των νικητών. Στο 
μέτωπό μας βαρύνει ο χαλκός από το κράνος, στην καρδιά μας το 
χρέος... (Από το Δοξαστικό του Στρατή Μυριβήλη).

Όταν είναι πιο ξεκούραστος, διαβάζει Οικονομία αλλά και 
Ιστορία.

Ιστορίες διχασμού

Πρώτα ήταν η εμπειρία του παππού του, παπά και δάσκαλου στη 
Μάνη, που τον ξύρισαν και τον εξόρισαν επειδή δεν έκανε το ανά-
θεμα του Βενιζέλου, το 1916...

Στο χωριό του πατέρα του, τις Θαλάμες, οι περισσότεροι ήταν 
Γεννηματάδες, αλλά σφάζονταν μεταξύ τους καθώς ήταν πάντα 
μοιρασμένοι: μισοί βενιζελικοί και μισοί βασιλικοί! Πικρές ιστο-



Δʹ ΠΕΡΙΟΔΟΣ: 1990-1994 189

ρίες που έδιωξαν και τον πατέρα του από τη Μάνη, όπου δεν ξα-
ναγύρισε ποτέ.

Ύστερα, επειδή ο θείος του Φαίδων Γεννηματάς, μέλος τότε 
του ΚΚΕ, ήταν ένα από τα πρώτα θύματα της Αντίστασης, αλλά 
και επειδή ο πατέρας ήταν ΕΑΜίτης με έντονη δράση στην Αθή-
να όπου ζούσαν, οι εξελίξεις τον σημάδεψαν πολύ νωρίς.

Θείος του –αδελφός του πατέρα του– ήταν και ο στρατηγός 
Γεννηματάς, με τον οποίο, για πολιτικούς λόγους, ο πατέρας του 
δεν είχε καλές σχέσεις τα τελευταία χρόνια. Ο ίδιος όμως τον θεω-
ρεί παρεξηγημένο.

«Ήταν άνθρωπος με εθνική συνείδηση και έχει προσφέρει 
στον τόπο. Βεβαίως, ήταν επηρεασμένος από τη στρατιωτική του 
σταδιοδρομία κι έκανε συμβιβασμούς που ο πατέρας μου, φανα-
τικός Γεωργιοπαπανδρεϊκός, δεν του συγχώρησε ποτέ».

Ακόμα και η σχέση του με τη γυναίκα του, στα πρώτα χρόνια 
του έρωτά τους, αντιμετωπίστηκε διχαστικά από τους γονείς για-
τί ο πατέρας της Κάκιας ήταν δεξιός!

Αυτές οι εμπειρίες, που κορυφώθηκαν με τα Ιουλιανά και τις 
περιπέτειες που είχε ως φοιτητής στην Μπουμπουλίνας, «έβαλαν 
βαθιά μέσα μου την επιθυμία της εθνικής συμφιλίωσης κι έκανα 
ό,τι μπορούσα, με την παρότρυνση και του Ανδρέα Παπανδρέου, 
να την επιτύχω».

Αναδομήσεις και μεταθέσεις

Αυτά, στο υπουργείο Εσωτερικών, πρώτος υπουργός του ΠΑΣΟΚ 
εκεί, το 1981.

Δούλεψε πολύ. Τότε θεσμοθετήθηκαν η αναγνώριση της Εθνι-
κής Αντίστασης, η ψήφος στα 18, η Τοπική Αυτοδιοίκηση βʹ βαθ-
μού. Αλλά πριν προλάβει να ολοκληρώσει το ως τότε επιτυχημέ-
νο έργο του, ο Ανδρέας Παπανδρέου τον έστειλε στο υπουργείο 
Υγείας – «για να φάει το κεφάλι του», θα πουν πολλοί. Ο ίδιος θα 
σχολιάσει:

«Θεωρώ –ή έτσι νόμιζα τουλάχιστον– ότι ήταν μάλλον κινή-
σεις για καλύτερη προσφορά και αξιοποίηση των όποιων προσό-
ντων είχαν τα στελέχη του ΠΑΣΟΚ...»



190 ΓΙΩΡΓΟΣ ΓΕΝΝΗΜΑΤΑΣ

– Έτσι νομίζατε. Τώρα δεν το νομίζετε;

Σιωπά για λίγο κι ύστερα, σαν να συνεχίζει μια φράση που άρ-
χισε μέσα του:

«... Πάντως, ήταν λάθος. Έπρεπε να ολοκληρωθεί το έργο. Στο 
υπουργείο Υγείας, όπου χωρίς υποδομή επιχειρήσαμε τεράστια 
προσπάθεια, έκανα τα περισσότερα λάθη. Αλλά εκεί έδωσα το 
μεγαλύτερο κομμάτι της ζωής μου. Δούλεψα πολύ σκληρά. Έχα-
σα δέκα κιλά...»

Έφυγε από το υπουργείο Υγείας –δηλαδή τον «παραίτησε» ο 
Α. Παπανδρέου– όταν άρχισαν να αποδίδουν κάπως οι κόποι του 
και λίγες μόνο μέρες πριν να αρχίσει την αντικαπνιστική εκστρα-
τεία, που θα τον υποχρέωνε –για λόγους προσωπικής συνέπειας– 
να κόψει το τσιγάρο, το οποίο, όπως λένε οι γιατροί του, αποτε-
λεί αληθινή αυτοκτονία.

Από το 1985, που χειρουργήθηκε στο λαιμό, του έχει απαγο-
ρευθεί το κάπνισμα, αλλά το τασάκι στο γραφείο του είναι πάντα 
γεμάτο.

Ως το ’85 κάπνιζε 80 τσιγάρα τη μέρα! Μετά, το ’ριξε στα που-
ράκια. Του είπαν στην αρχή να καπνίζει μόνο τρία πουράκια. 
Εκείνος τα έκανε τρία πακέτα...

Προσπάθησε, λέει, να το κόψει, αλλά μπροστά στην αδυναμία 
του να το πετύχει, βρήκε το επιχείρημα ότι αφήνει μια πολυτέλεια 
στον εαυτό του.

Παρά τις πικρίες πάντως που έχει από τη στάση του Α. Παπαν-
δρέου απέναντί του, εξακολουθεί να τον θεωρεί «ενωτικό κρίκο 
του ΠΑΣΟΚ και εθνικό κεφάλαιο». Πιστεύει πως «είναι ο άνθρω-
πος που βλέπει τη διεθνή σκακιέρα από οπτική γωνία που φαίνε-
ται ολόκληρη, που προβλέπει».

Του θυμίζουμε ότι τα πράγματα δείχνουν πως επηρεάζεται συ-
χνά, οπότε κόβει την κουβέντα.

«Δε θα ήθελα να το σχολιάσω αυτό. Είναι βαθιά ανθρώπι-
νος».

Του λέμε ότι δείχνει, κατά καιρούς, να τον έχει στην «μπού-
κα» και, αφού χαμογελάει, μένει για λίγο σκεπτικός, δείχνει να 
δυσκολεύεται.

«Όταν έφυγα από το υπουργείο Εσωτερικών πριν ολοκληρώ-
σω την προσπάθεια για την αποκέντρωση, είχα ενοχληθεί. Όταν 



Δʹ ΠΕΡΙΟΔΟΣ: 1990-1994 191

έφυγα από το υπουργείο Υγείας πριν ολοκληρώσω το Ε.Σ.Υ. 
–όπου δεν πήγα με τη θέλησή μου–, πάλι ενοχλήθηκα, γιατί είχα 
δώσει ένα κομμάτι από τη ζωή μου».

Η πικρία όμως μένει. Και την έχει εκφράσει στον ίδιο τον 
Α. Παπανδρέου. Τι απάντηση πήρε;

«Έχει πάντα μια σαφή αιτιολογία των πραγμάτων», θα πει χα-
μογελώντας ο Γ. Γεννηματάς. Για να προσθέσει σοβαρά μετά από 
κάποια παύση:

«Πάντως, είναι εθνικό κεφάλαιο. Και, πάνω απ’ όλα, αυτό που 
μ’ ενδιαφέρει είναι η ενότητα του ΠΑΣΟΚ. Οι κινήσεις μου τον 
τελευταίο καιρό είχαν σκοπό την ενότητα. Είχαν και πολιτικό κό-
στος και προσωπικό. Το καταλαβαίνω. Αλλά τώρα αντιλαμβάνο-
νται πολλοί πόσο σωστό ήταν να υπάρξει ενότητα στο ΠΑΣΟΚ».

Χωρίς ελεύθερο χρόνο

Τα μη πολιτικά ταξίδια που έκανε στη ζωή του χρονολογούνται 
από τα φοιτητικά του χρόνια. Εκτός, βέβαια, από ένα που έκανε 
το ’88 στην Αμερική και θα προτιμούσε να μην είχε κάνει, μια και 
συνδέεται με τη χειρότερη περίοδο της ζωής του. Τότε που η γυ-
ναίκα του Κάκια, σε μια έξαρση της αρρώστιας της και αφού εί-
χε κάνει εδώ όλη τη θεραπευτική αγωγή, χρειάστηκε να προχω-
ρήσει σε μια πρωτότυπη θεραπεία στην Ουάσιγκτον, παίζοντας 
τη ζωή της «κορόνα-γράμματα». Έξι μήνες έζησαν με την αγω-
νία, αλλά τελικά η θεραπεία πέτυχε.

Το περασμένο καλοκαίρι προσπάθησε να κάνει διακοπές. Πή-
γε μια βδομάδα σ’ έναν οικισμό στην Εύβοια, στο σπίτι μιας φί-
λης, αλλά τον ανακάλυψαν και τελικά συνδύασε τις διακοπές... με 
εκδηλώσεις στην περιοχή!

Από παιδί είχε «μυηθεί» στην πρέφα από τον πατέρα του και 
τον παππού του. Συνέχισε να παίζει με φίλους του στο ΠΑΣΟΚ. 
Έχει παίξει και λίγο μπριτζ, αλλά όλα αυτά ανήκουν στο παρελ-
θόν.

Τότε, στα χρόνια τα ανέμελα, χόρευε κιόλας, αλλά τώρα αρ-
κείται ν’ ακούει τζαζ και ροκ, ενώ του αρέσει και η προκλασική 
μουσική. Ώρες για τέτοια ακούσματα; Οι νυχτερινές.



192 ΓΙΩΡΓΟΣ ΓΕΝΝΗΜΑΤΑΣ

Από τους δικούς μας σύγχρονους μουσικούς τού αρέσουν ο 
Χατζιδάκις, ο Θεοδωράκης, ο Κηλαηδόνης αλλά και ο Χατζηνά-
σιος –«Τα γαλάζια σου γράμματα», άσχετα από τα χρώματα, του 
αρέσουν ιδιαίτερα–, ενώ, από τους τραγουδιστές, δείχνει αδυνα-
μία στον Καλογιάννη και στη Μοσχολιού.

Ενδυματολογικούς προβληματισμούς δεν έχει και στα μαγα-
ζιά δεν πάει ποτέ. Φοράει ό,τι του αγοράσουν οι τρεις γυναίκες 
του σπιτιού του –η γυναίκα του και οι δύο κόρες του– που πασχί-
ζουν κάθε φορά να τον πείσουν ότι αυτό που αγόρασαν δεν ξε-
φεύγει από τα κλασικά του.

Ένας άντρας της εποχής του, της δεκαετίας που μεσουρανού-
σαν η ΕΚΟΦίτικη δράση και οι φοιτητικοί αγώνες του 114, ένας 
βαθιά συναισθηματικός και «βουτηγμένος» στην πολιτική, είναι 
ο Γ. Γεννηματάς. Ο οποίος, πάντως, καθόλου δεν ενοχλείται από 
το γεγονός ότι οι δύο κόρες του, όπως και οι γαμπροί του, μέλη 
του ΠΑΣΟΚ, δραστήρια παλιότερα, έχουν τώρα αποστασιοποιη-
θεί. Δε διανοήθηκε ποτέ να τους πει τι θα κάνουν. Κι εκείνοι τρα-
βούν το δρόμο τους όπως εκείνος το δικό του.

Ένα δρόμο με φιλοδοξίες – αναμφίβολα. Δεν είναι τυχαίο ότι 
τον χαρακτηρίζουν «δελφίνο». Τι λέει ο ίδιος ο Γ. Γεννηματάς γι’ 
αυτό;

«Δεν έχει τεθεί ούτε θα τεθεί σύντομα θέμα διαδοχής στο 
 ΠΑΣΟΚ. Το συνέδριο που ανέδειξε παμψηφεί πρόεδρο τον Αν-
δρέα Παπανδρέου είναι, άλλωστε, πρόσφατο. Αυτό που προέχει 
σήμερα είναι η κατοχύρωση συλλογικών αποφάσεων και επεξερ-
γασιών, καθώς και η διασφάλιση της διαχρονικής παρουσίας του 
ΠΑΣΟΚ. Όταν θα έλθει το πλήρωμα του χρόνου, που ελπίζω και 
πιστεύω ότι θα αργήσει, η λύση, κατά τη γνώμη μου, θα είναι η 
προώθηση συλλογικών ηγεσιών. Όχι μόνο για το ΠΑΣΟΚ, αλλά 
για όλα τα κόμματα. Δεν εννοώ, πάντως, συλλογικό πρόεδρο. 
Εννοώ primus interparis».

– Ωστόσο, οι προσωπικές φιλοδοξίες υπάρχουν...

«Μ’ ενδιαφέρει η συμμετοχή στην προσπάθεια του Κινήματος 
σήμερα και η συνέχειά του στις εξελίξεις αύριο».

Περιοδικό Έψιλον – 21 Απριλίου 1991.



Δʹ ΠΕΡΙΟΔΟΣ: 1990-1994 193

Η ΚΡΙΣΗ ΤΗΣ ΑΡΙΣΤΕΡΑΣ – ΟΙ ΠΡΟΟΠΤΙΚΕΣ

Στη δεκαετία του 70 στη χώρα μας –και όχι μόνο σ’ αυτή–, οι ίδιοι 
που σήμερα μιλούν για την κρίση της Αριστεράς, ακόμα και για 
το θάνατο του σοσιαλισμού, συναγωνίζονταν σε προβλέψεις για 
την ολόπλευρη κρίση του καπιταλισμού, αναμασώντας και θεο-
ποιώντας τους επιγόνους, διανοητές και φιλοσόφους του Μαρξ.

Η μόδα δεν απαντάται μόνο στην ένδυση αλλά και στην ιδεολο-
γική επένδυση πολιτικών φιλοδοξιών ή απολιτικών επιδείξεων.

Κείμενο που δεν περιείχε δεκάδες φράσεις για το σοσιαλι-
σμό και την Αριστερά ή φράσεις, επιγράμματα και τσιτάτα του 
Μαρξ, του Γκράμσι, του Μαρκούζε ή του Πουλαντζά θεωρού-
νταν αναχρονιστικό ή αντιδραστικό. Σήμερα η αναφορά στην 
Αριστερά ή στο σοσιαλισμό χαρακτηρίζεται τουλάχιστον ως 
απαρχαιωμένη.

Έπρεπε να μεσολαβήσει η πτώση των αυταρχικών καθεστώτων 
του λεγόμενου «υπαρκτού σοσιαλισμού» για να διαπιστωθεί ύστε-
ρα από τόσες δεκάδες χρόνια ότι το μοντέλο λίγη ή και καμία 
–πολλές φορές– σχέση είχε με το σοσιαλισμό ή τη δημοκρατία και 
την ελευθερία, δηλαδή με την πεμπτουσία του;

Δεν είχαν αρκέσει τόσα χρόνια για να αποδειχτεί πριν από το 
γκρέμισμα η χρεοκοπία;

Μήπως ξαφνικά ο καπιταλισμός τα τελευταία χρόνια βρήκε το 
δυναμισμό του και με ρωμαλέο τρόπο δημιούργησε αγορές, έφε-
ρε την ανάκαμψη, εξαφάνισε την ανεργία, χτύπησε την κοινωνι-
κή αδικία, τις διακρίσεις ανάμεσα σε φύλα, φυλές, θρησκείες, 
προστάτευσε την οικολογική ισορροπία και το φυσικό, πολιτιστι-
κό και εργασιακό περιβάλλον; Κατοχύρωσε την ειρήνη; Αποκα-



194 ΓΙΩΡΓΟΣ ΓΕΝΝΗΜΑΤΑΣ

τέστησε την πολιτική δημοκρατία σ’ όλα τα καθεστώτα της Λατι-
νικής Αμερικής, της Ασίας, της Αφρικής;

Σήμερα, όπου οι ραγδαίες διεθνείς πολιτικές ανακατατάξεις 
εναλλάσσονται με τις συναρπαστικές τεχνολογικές κοινωνικές 
εξελίξεις και τις απρόσμενες οικονομικές προκλήσεις, τόσο η Αρι-
στερά όσο και η Δεξιά θα ήταν αδιανόητο να μη βρίσκονται σε 
κρίση. Κρίση στα ελληνικά σημαίνει απόφαση. Πράγματι, σήμε-
ρα απαιτούνται αποφάσεις μπροστά σε μια συγκλονιστική κινη-
τικότητα, που βάζει ιδεολογίες σε δοκιμασία, πολιτικές και μεθό-
δους σε αμφισβήτηση.

Αν η Αριστερά βρίσκεται πράγματι σε κρίση στρατηγικής και προ-
σανατολισμού, αν αναζητεί τη σχέση της με την αγορά ή τον εκ-
συγχρονισμό στην οργάνωση της Πολιτείας, της κοινωνίας και της 
παραγωγής, ο σοσιαλισμός, αξίες, όραμα και αρχές, παραμένει 
πάντοτε επίκαιρος στόχος.

Η κατάκτηση της πολιτικής, οικονομικής και κοινωνικής δημο-
κρατίας θα επιδιώκεται όσο υπάρχουν ανισότητες και αντιθέ-
σεις.

Ο σοσιαλισμός δεν ήταν και δεν είναι ένα οικονομικό σύστη-
μα. Θα βρει ξανά το δρόμο του περισσότερο σε μια νέα ηθική και 
λιγότερο σ’ ένα νέο πρόγραμμα.

Η αγορά και η Αριστερά. Όλοι σήμερα ανακάλυψαν και μιλούν 
για την αγορά.

Τα καθεστώτα του υπαρκτού σοσιαλισμού αγνοούσαν τους νό-
μους της αγοράς στο εσωτερικό, υποτάσσονταν στην εξωτερική 
αγορά και εισέπρατταν την εκδίκηση εσωτερικά με τη μορφή της 
μαύρης αγοράς. Οι τιμές της αγοράς δεν είναι ασυμβίβαστες με 
τις αξίες του σοσιαλισμού. Απλώς δεν υπάρχουν σοσιαλιστικές τι-
μές της αγοράς, όπως όμως δεν υπάρχουν αγοραίες αξίες της κοι-
νωνίας.

Στον αντίποδα, οι νεοφιλελεύθεροι θεοποιούν την αγορά 



Δʹ ΠΕΡΙΟΔΟΣ: 1990-1994 195

αγνοώντας ή αδιαφορώντας για το τι μπορεί ή τι δεν μπορεί να 
κάνει ή ποιο μπορεί να είναι το θεσμικό πλαίσιο που θα επέτρε-
πε τη βέλτιστη από τις πολλές –άλλωστε– λύσεις της αγοράς.

Αυτή καθ’ εαυτή η παγκοσμιοποίηση της οικονομίας καναλι-
ζάρει και ρυμουλκεί την αγορά.

Οι νεοφιλελεύθεροι στο εσωτερικό της ΕΟΚ μιλούν για εξα-
φάνιση του κράτους. Την ίδια ώρα εκατοντάδες οδηγίες για την 
Ενιαία Εσωτερική Αγορά ή τις διάφορες επιλογές για την Οικο-
νομική και Νομισματική Ένωση διαμορφώνουν στιβαρές δεσμεύ-
σεις ενός υπερεθνικού κράτους πάνω στην αγορά.

Είναι αποδεδειγμένο ότι οι εξωκοινοτικές εισαγωγές υπηρεσιών 
και αγαθών αυξάνουν πολύ ταχύτερα από ό,τι το ενδοκοινοτικό 
εμπόριο. Μια ευρωπαϊκή στρατηγική επομένως, βασισμένη απο-
κλειστικά στην αγορά, θα κατέστρεφε τις οικονομίες των χωρών 
της ΕΟΚ – εκτός ίσως της Γερμανίας αφού ξεπεράσει τα προβλή-
ματα της ενοποίησης των δύο Γερμανιών.

Όταν ακόμα δεν είχε κυριευτεί από ηττοπάθεια η Αριστερά, αλ-
λά και ο Ρηγκανισμός με έναν ιδιόρρυθμο Κεϊνσιασμό ή ο θατσε-
ρικός μονεταρισμός είχαν αποδειχτεί αλυσιτελείς να δώσουν διε-
ξόδους τύπου Νιου Ντιλ, αναπτύχθηκε η σχολή της «δημόσιας επι-
λογής», βασισμένη κυρίως στον Τζ. Μπιουκάναν, για να δώσει νέο 
ιδεολογικό περιεχόμενο στη Δεξιά. Συνεπής προς τις αρχές της, 
διατείνεται ότι η κακοδαιμονία τόσο του κράτους όσο και της αγο-
ράς οφείλεται αποκλειστικά στο φιλελεύθερο πολιτικό σύστημα 
και όχι στο οικονομικό. Ισχυρίζονται ότι τα πολιτικά προγράμμα-
τα που κατ’ ανάγκην στηρίζονται και στηρίζουν κοινωνικές ομά-
δες στρεβλώνουν την αγορά. Είναι κατ’ αυτούς τα πολιτικά συστή-
ματα και οι νόμοι του κράτους που πρέπει να καταργηθούν για να 
επικρατήσει ο νόμος της αγοράς όχι μόνο στην οικονομία αλλά και 
στην κοινωνία και στην Πολιτεία. Δε θα υπήρχε δηλαδή ανάγκη 
παραμερισμού της πολιτικής δημοκρατίας από αυταρχικά ή στρα-
τοκρατικά καθεστώτα αλλά μόνιμη εξαφάνισή της.



196 ΓΙΩΡΓΟΣ ΓΕΝΝΗΜΑΤΑΣ

Γεωπολιτικές, πολιτικές, οικονομικές, κοινωνικές αντιφάσεις

Επισημάνθηκε προηγουμένως ότι ο σοσιαλισμός δεν είναι οικο-
νομικό σύστημα.

Το πρότυπο του λεγόμενου υπαρκτού σοσιαλισμού αναπτύχθη-
κε σαν αντίπαλο πολιτικό, κοινωνικό και οικονομικό σύστημα του 
καπιταλισμού μέσα σ’ ένα περιβάλλον καπιταλιστικών σχέσεων 
παραγωγής. Η πολιτική των ανοιχτών θυρών του εξωτερικού 
εμπορίου βασισμένη στην αποθέωση της εξωτερικής αγοράς ήταν 
αδιανόητο να λειτουργήσει αρμονικά με ένα εσωτερικό οικονο-
μικό σύστημα που αγνοούσε τους νόμους της αγοράς στο εσωτε-
ρικό.

Αυτή και μόνο η αντίφαση αρκούσε για να σαρώσει ένα σύ-
στημα που στηρίχθηκε σε κινούμενη άμμο.

Το πολιτικό σύστημα του υπαρκτού σοσιαλισμού γεννήθηκε και 
στέριωσε από την έκβαση των δύο μεγάλων πολέμων ανάμεσα σε 
κράτη με παρόμοια κοινωνικοοικονομικά συστήματα και όχι ως 
αποτέλεσμα των μεγάλων κοινωνικοοικονομικών μεταλλαγών του 
1909 –με το φορδισμό– ή του 1929 με το Κραχ ή του 1930 με το 
Νιου Ντιλ.

Ο διπολισμός ήταν αποτέλεσμα των πολιτικών ισορροπιών της 
Γιάλτας και του ισοζυγίου του τρόμου στα πυρηνικά.

Την ίδια ώρα οι οικονομικοί πόλεμοι μαίνονταν και μαίνονται 
μέσα στο ίδιο το καπιταλιστικό στρατόπεδο.

Τώρα η μεγαλύτερη ελλειμματική χώρα στο ισοζύγιο, οι ΗΠΑ, 
αποτελούν τη μοναδική πολιτικοστρατιωτική υπερδύναμη την ώρα 
που εξακολουθεί να υπάρχει το στρατιωτικό ισοζύγιο στα πυρη-
νικά με την καθημαγμένη πολιτικά και οικονομικά ΕΣΣΔ και την 
ώρα που εδώ και αρκετά χρόνια σημειώνεται ένα άλλο ισοζύγιο 
του τρόμου –στα οικονομικά– με την εξίσωση των ελλειμμάτων 
των ΗΠΑ με το άθροισμα των πλεονασμάτων της Γερμανίας 



Δʹ ΠΕΡΙΟΔΟΣ: 1990-1994 197

–πριν την ενοποίηση– και της Ιαπωνίας. Η ελλειμματική μοναδι-
κή υπερδύναμη ελέγχει, βεβαίως, πλήρως την κεφαλαιαγορά.

Η Μεγάλη Βρετανία, το ιδεολογικό προπύργιο του νεοφιλελευ-
θερισμού της κ. Θάτσερ, παραμένει η πλέον ελλειμματική στο ισο-
ζύγιο χώρα της ΕΟΚ –παρά το ότι είναι η μόνη χωρίς έλλειμμα του 
δημόσιου τομέα– ενώ όλες οι επιδόσεις της συνεχώς επιδεινώνο-
νται (το 1960 το G.D.P. κατά κεφαλήν ήταν 128,6% του μ.ο. της 
ΕΟΚ, σήμερα μόλις φτάνει στο 100%. Η ανεργία ξεπερνά το 11%, 
ενώ οι επενδύσεις σε μηχανικό εξοπλισμό πέφτουν για δεύτερη 
συνεχή χρονιά – το 1991 η πτώση προβλέπεται στο ύψος ρεκόρ 
του 17%).

Ολόκληρη η Ευρώπη αντιμετωπίζει κρίση στη βιομηχανία της. Η 
Olivetti, η Bull, οι αυτοκινητοβιομηχανίες, ο χάλυβας, οι αερομε-
ταφορές, τα Μ.Μ.Ε. αντιμετωπίζουν μεγάλες ζημιές.

Η ανάκαμψη δεν ήρθε.
Ο Τρίτος Κόσμος βρίσκεται σε κατάσταση πενίας.
Στο εσωτερικό της Ευρώπης όλο και περισσότεροι αντιμετω-

πίζουν το όριο της φτώχειας. Μέσα στην ίδια την Ευρώπη, όλο και 
περισσότεροι ζουν σε συνθήκες Τρίτου Κόσμου.

Στις χώρες του Νότου, και ιδιαίτερα στην Ελλάδα, η οικονομι-
κή κρίση μαίνεται, σαρώνεται το Κράτος Πρόνοιας, εξανεμίζεται 
με την ακρίβεια το εισόδημα των μισθωτών και των συνταξιού-
χων, απειλούνται με αφανισμό χιλιάδες μικρομεσαίες επιχειρή-
σεις με ένα τεράστιο κόστος χρήματος, η ανεργία φουντώνει. Ο 
διεθνισμός, που δεν επιτεύχθηκε με την ταξική αλληλεγγύη της 
εργασίας, προωθείται με τη διεθνοποίηση του κεφαλαίου και την 
παγκοσμιοποίηση (Globalisation) της οικονομίας με τις τεράστιες 
συγχωνεύσεις. Οι ξέφρενοι όμως ανταγωνισμοί για μια πίτα που 
δε μεγαλώνει οξύνουν την κρίση.

Ο πόλεμος του Κόλπου δεν ήταν άσχετος μ’ αυτή την κρίση. Πέ-
ρα από αναλύσεις, που έχουν τόσες γραφεί, ο πόλεμος έδειξε την 



198 ΓΙΩΡΓΟΣ ΓΕΝΝΗΜΑΤΑΣ

ηθική της Pax Americana αλλά και την αδυναμία της Ευρώπης. Το 
πράγματι αδυσώπητο καθεστώς του Σαντάμ Χουσεΐν, που είχε 
εξοπλιστεί σαν αστακός από τη Δύση ως αντίπαλο δέος του Ιράν, 
έγινε «καθεστώς του χασάπη», αλλά δεν ανετράπη, για να αντι-
μετωπιστεί το Κουρδικό. Η Κύπρος αντιμετωπίζεται με άλλα μέ-
τρα και σταθμά απ’ ό,τι το Κουβέιτ. Τα καθεστώτα της Σαουδικής 
Αραβίας και του Κουβέιτ, όπου συντελείται νέα γενοκτονία των 
Παλαιστινίων, όπου οι μοιχοί θανατώνονται με λιθοβολισμό και 
ακρωτηριάζονται οι κλέφτες, παίρνουν πιστοποιητικό Δημοκρα-
τιών ελεύθερου κόσμου αντί γιγαντιαίων συμβολαίων με τις ΗΠΑ 
και τη Μεγάλη Βρετανία.

Οι θηριωδίες των δικτατορικών καθεστώτων της Λατινικής 
Αμερικής ξεπλένονται από τις αποκαλύψεις για τη Σεκουριτάτε 
του Τσαουσέσκου όπως τα κέρδη από τα ναρκωτικά σε τράπεζες 
του νεοφιλελεύθερου οικονομικού συστήματος.

Οι δικτατορίες στην Ισπανία, στην Πορτογαλία και στην Ελ-
λάδα ξεχάστηκαν γρήγορα.

Στο κατώφλι του 21ου αιώνα οι νεοφιλελεύθεροι και οι σοσια-
λιστές εκστασιάζονται, γιατί κάποια δικαιώματα των μαύρων προ-
ωθούνται στη Νότια Αφρική.

Εκατομμύρια στις παραγκουπόλεις της Λατινικής Αμερικής μαζί 
με τους πένητες του Τρίτου Κόσμου, τους ασθενείς των «Δημοτι-
κών Νοσοκομείων» των ΗΠΑ, τους τρόφιμους των συσσιτίων και 
τους άστεγους στην Ευρώπη απολαμβάνουν τα αγαθά του «εκσυγ-
χρονισμού» και της «ευημερίας».

Οι αντιθέσεις έχουν «στρογγυλευτεί», όπως μας λένε αρκετοί.

Την ίδια ώρα αναβιώνουν εθνικισμοί, μειονοτικά, χωριστικά κι-
νήματα, θρησκευτικές αντιθέσεις είτε με υποκίνηση λόγω γεωπο-
λιτικών επιδιώξεων είτε από τη χαλάρωση της γενικότερης ισορ-
ροπίας που προκάλεσε ο διπολισμός. Η οικονομική βάση των προ-
βλημάτων πάντως όχι απλώς συντηρεί αλλά υποδαυλίζει τις εκρή-
ξεις.

Η Βαλκανική συνταράσσεται.



Δʹ ΠΕΡΙΟΔΟΣ: 1990-1994 199

Τα εθνικά μας θέματα οξύνονται σε βαθμό που να απειλείται 
με συρρίκνωση ο Ελληνισμός. Η Δεξιά στην Ελλάδα εφησυχάζει 
γιατί όλα θα λυθούν από τη μοναδική ηγέτιδα δύναμη, αλλά και 
λοιδωρεί την Αριστερά που ανησυχεί, όταν ανησυχεί.

Αναπτυξιακές προκλήσεις – Τεχνολογικές εξελίξεις

Όλα πράγματι κινούνται γύρω από την παραγωγή, το εμπόριο, τις 
πρώτες ύλες, την ενέργεια, την τεχνολογία.

Αγορές συρρικνώνονται, αναζητούνται άλλες –ματαίως όσο ο 
Τρίτος Κόσμος βρίσκεται σε κατάσταση πενίας–, τα καταναλωτι-
κά πρότυπα μεταβάλλονται άρδην.

Μειώνεται η συμμετοχή των πρώτων υλών, αποβιομηχανο-
ποιείται η εργατική δύναμη, κεφαλαιοποιείται η γνώση και η επι-
στήμη, αυτοματοποιείται ο δευτερογενής τομέας, κυριαρχείται ο 
τριτογενής από την πληροφορική.

Σαρώνονται σήμερα το πρότυπο εκβιομηχάνισης, το καθεστώς 
συσσώρευσης, οι εθνικές ρυθμίσεις ανάμεσα στο κεφάλαιο και 
την εργασία, το τρίπτυχο δηλαδή που καθιερώθηκε κυρίως μετά 
το 1909 με τον φορδισμό και άντεξε με το Νιου Ντιλ αλλά και 
τους δύο μεγάλους πολέμους. Οι κοινωνικοί εταίροι, εργοδότες 
και εργαζόμενοι, οι βασικές οργανώσεις τους αλλά και κράτη 
ολόκληρα, ή τουλάχιστον οι πολιτικές ηγεσίες τους, στέκονται με 
αμηχανία.

Αν για κάτι μπορείς να μεμφθείς την Αριστερά, είναι ακριβώς αυ-
τή η αμηχανία, που, συντελούσης και της κατάπτωσης και πτώσης 
του ανατολικού μπλοκ, μεταβάλλεται σε ηττοπάθεια. Την ίδια ώρα 
η Δεξιά βουλιάζει σε μια στρατηγική ακινησίας και παρασύρει 
την Αριστερά σ’ έναν πόλεμο χαρακωμάτων.

Στο παρελθόν επιχείρησαν να παραμερίσουν τους περιοριστικούς 
παράγοντες της ανάπτυξης, τα μακροοικονομικά μεγέθη, εξορκί-
ζοντάς τα με αναφορές σε ιδεολογήματα. Τώρα τραυματισμένοι 



200 ΓΙΩΡΓΟΣ ΓΕΝΝΗΜΑΤΑΣ

από τα ελλείμματα, τα αναγορεύουν σε κυρίαρχο ζήτημα, αγνοώ-
ντας το βασανιστικό, αμείλικτο και πρωταρχικό τετραπλό ερώτη-
μα:

Με ποιους και για ποιους η ανάπτυξη, πώς και προς τα πού η 
ανάκαμψη;

Στο παρελθόν η Αριστερά, παρασυρμένη από τη γοητεία του ονεί-
ρου και από τη συνεχή ακτινοβολία της αρχικής επιτυχίας του 
«Κράτους και επανάστασης», αποφαινόταν: «το ιδιωτικό είναι κό-
λαση», «το δημόσιο είναι παράδεισος».

Τώρα παρακολουθεί αμυντικά τη Δεξιά και αντιστρέφει το 
ξόρκι. «Το δημόσιο είναι κόλαση», «το ιδιωτικό είναι ο παράδει-
σος». Λες και δεν ήταν η Δεξιά που έχτισε στη Δύση το παντοδύ-
ναμο κράτος. Ποιος διόγκωσε στην Ελλάδα το κράτος αγνοώντας 
την κοινωνία; Ποιος δημιούργησε τις προβληματικές; Ποιος δια-
σπάθισε το δημόσιο χρήμα με τις παγωμένες πιστώσεις αυξάνο-
ντας τα ελλείμματα και διαμορφώνοντας ένα τεράστιο χρέος, που 
οφειλόταν κυρίως στο «αναπτυξιακό έλλειμμα και στη σαθρή οι-
κονομική βάση»;

Η Δεξιά στην Ελλάδα έβλεπε πάντοτε το κράτος σαν:

• ψυγείο παγωμένων πιστώσεων
• θερμοκήπιο προβληματικών επιχειρήσεων
• πλυντήριο ιδιωτικών αποτυχιών.

Ας μη νομιστεί, όμως, ότι το φαινόμενο είναι μόνο ελληνικό. 
Το βρετανικό Ναυτικό το 1914 σε πλήρη θαλασσοκρατία είχε 542 
ναυτικές μονάδες και ναυτική διοίκηση με 466 στελέχη. Το 1967 
διέθετε 114 μονάδες και ναυτική διοίκηση με 33.574... στελέχη!

Τώρα η Δεξιά κυλάει στον κοινωνικοοικονομικό της μύλο το 
αντικρατικό κύμα εναντίον της Αριστεράς, επιχειρώντας απλώς 
να σαρώσει το Κράτος Πρόνοιας, αρκούμενη στην κοινωνία των 
2/3 που στις χώρες του Νότου μόλις φτάνει στο 1/3.

Στην Ελλάδα, αλλά και στην άλλη Ευρώπη, η Δεξιά εξαπολύει 
το γνωστό παλιό της σύνθημα, που ποινικοποιεί ως μόνο ένοχο 
για την έλλειψη ανταγωνιστικότητας το κόστος εργασίας. Αγνο-



Δʹ ΠΕΡΙΟΔΟΣ: 1990-1994 201

ούν έτσι τη μεγάλη μάχη που έδωσε η Ιαπωνία με κρατικές πα-
ρεμβάσεις –μέσω του ΜΙΤΙ– για τη μείωση του κόστους του κεφα-
λαίου, εκσυγχρονίζοντας το χρηματοπιστωτικό σύστημα.

Στο παρελθόν η Αριστερά, παραφράζοντας και παρερμηνεύοντας 
την άποψη του Μαρξ για το χρόνο εργασίας και τον ελεύθερο 
χρόνο, εξαπέλυε και συνέχιζε το σύνθημα «να εργαστούμε λιγό-
τερο για να εργαστούμε περισσότεροι». Σήμερα παρακολουθεί 
αμυντικά τη Δεξιά να επιχειρεί να κάνει πράξη τη συνταγή «να 
εργαστούν λιγότεροι για να κερδίσουμε περισσότεροι».

Ο κοινωνικός χώρος – Ο πολιτισμός και η Αριστερά  
στην Ευρώπη

Οι ραγδαίες εξελίξεις της τεχνολογίας αποτελούν τον καθοριστι-
κό παράγοντα για την ποσότητα αλλά και την ποιότητα της απα­
σχόλησης. Το κόστος της γνώσης όλο και θα μεγαλώνει, όπως και 
οι συγκρούσεις γύρω από τον έλεγχό της, που προοιωνίζονται και 
σκληρά πολιτισμικά διλήμματα. Η έκρηξη στα Μ.Μ.Ε. και ο έλεγ-
χός τους, όπως και ο έλεγχος της τεχνολογίας, μπορεί να εξελι-
χθεί σε πολιτικό έλεγχο πάνω στη ζωή των ανθρώπων.

Η συνεχής ανανέωση της τεχνολογίας απαιτεί συνεχή υψηλής 
ποιότητας εκπαίδευση και έρευνα και έμφαση στον πολιτισμό και 
στην ανθρωπιστική παιδεία, αλλά κυρίως συνεχή προσαρμογή της 
γνώσης, δηλαδή την κατάρτιση κυρίως στους χώρους δουλειάς.

Απαιτείται τομεακή και κλαδική κινητικότητα της εργασίας 
και εγκατάλειψη του μοντέλου της γεωγραφικής, που εξελίχθηκε 
σε γεωγραφική «κινητικότητα» της ανεργίας.

Η ανεργία δεν είναι μόνο κοινωνική μάστιγα. Είναι ταυτόχρο-
να αιτία πληθωριστικών πιέσεων, αφού ένα μεγάλο τμήμα του 
παραγωγικού δυναμικού αντί να προσθέτει προϊόν στον αριθμη-
τή του κλάσματος βρίσκεται μόνο στο διαιρέτη της διανομής του 
ή στο έλεος της φιλανθρωπίας.



202 ΓΙΩΡΓΟΣ ΓΕΝΝΗΜΑΤΑΣ

Δεν μπορούμε να οικοδομήσουμε μια Ελλάδα ή μια νέα Ευρώπη 
με νέους καταδικασμένους στην ανεργία και ωθούμενους σε χρή-
στες ναρκωτικών αντί για καταναλωτές αγαθών.

Δεν μπορεί να μιλάμε για Πολιτική Ενοποίηση και για αποφυ-
γή της Ευρώπης δύο οικονομικών ταχυτήτων και να ξεκινάμε από 
Ευρώπη δύο ταχυτήτων με διακρίσεις ανάλογα με το φύλο.

Δεν μπορεί να προσδοκούμε συμμετοχή στην αγορά των 60 δις 
ECU της βιομηχανίας αντιρρύπανσης και μάλιστα εκτεθειμένης 
σε ένα σκληρό ανταγωνισμό, χωρίς να δώσουμε τη μάχη στην πρό­
ληψη και αποφυγή της ρύπανσης του φυσικού περιβάλλοντος ή στη 
μόλυνση του εργασιακού.

Όλοι σήμερα μιλούν για παραγωγικότητα και αύξηση της αντα-
γωνιστικότητας.

Ο άνθρωπος, για να μπορεί να παράγει και μάλιστα καλύτερα 
και περισσότερο, πρέπει να έχει δικαίωμα στη ζωή, στην εργασία, 
στις συνδικαλιστικές ελευθερίες, στη γνώση, στη συμμετοχή, σε ικα­
νοποιητικές συνθήκες υγιεινής και ασφάλειας εργασίας και δια­
βίωσης, σε μια ελάχιστη ικανοποιητική αμοιβή για να μπορεί άλ­
λωστε να καταναλώνει. Ο κοινωνικός διάλογος ανάμεσα στις πα-
ραγωγικές τάξεις, αλλά και με τα θεσμοθετημένα όργανα της 
Πολιτείας και τις αποκεντρωμένες μονάδες, τους καταναλωτές 
και τα οικολογικά κινήματα, είναι η προϋπόθεση της επιτυχίας 
μιας στρατηγικής για την πρόοδο που μπορεί να προωθήσει η 
Αριστερά.

Το τρίπτυχο Διάλογος–  Συμμετοχή – Γνώση είναι το μέσο για 
έναν εκσυγχρονισμό με κοινωνικό περιεχόμενο, που οδηγεί την 
κοινωνία στην ανάπτυξη και τους ανθρώπους σε ένα καλύτερο 
αύριο.

Υπαρκτός και εφικτός στόχος σήμερα στα πλαίσια της Κοινό-
τητας είναι η μάχη για την Κοινωνική Ευρώπη.



Δʹ ΠΕΡΙΟΔΟΣ: 1990-1994 203

Εκσυγχρονισμός. Αριστερά ή Δεξιά

Από τότε που υπάρχουν μορφές κοινωνικής οργάνωσης στην αν-
θρωπότητα εξελίσσονται συγκρούσεις ανάμεσα στη συντήρηση 
και στην πρόοδο. Η έκβαση της μάχης, έστω και αν χρειάστηκε 
κάθε φορά να περάσουν δεκαετίες ή και αιώνες, απέβαινε πάντο-
τε τελικά υπέρ της προόδου. Ο εκσυγχρονισμός, μια λέξη που 
ακούγεται τον τελευταίο καιρό σαν να ήταν η μεγάλη ανακάλυψη 
της εποχής, δεν είναι παρά το αποτέλεσμα της αέναης μάχης ανά-
μεσα στο παλιό και στο καινούριο.

Ο εκσυγχρονισμός δεν μπορεί παρά να είναι δημοκρατικός 
και προοδευτικός. Αυτό υποδηλώνει πώς και σε ποιους επιμερί-
ζονται τα οφέλη και το κόστος του εκσυγχρονισμού, που ασφα-
λώς έχει κοινωνικό περιεχόμενο. Αν απλώς τα σύγχρονα μέσα, οι 
μέθοδοι και οι πρακτικές τεθούν στην υπηρεσία ενός συστήματος 
που διαιωνίζει την κοινωνική αδικία και την κοινωνική εκμετάλ-
λευση ανθρώπων, την πολιτική καταπίεση πολιτών, κοινωνιών, 
κρατών και εθνών, τότε απλώς οι ανισότητες γίνονται εντονότε-
ρες, το σύστημα εκμετάλλευσης αποτελεσματικότερο.

Οι συγκρούσεις εμπνέονται από πανανθρώπινες αξίες, που δη-
μιουργούν ιδεολογίες, αναδεικνύουν κοινωνικές δυνάμεις και 
διαμορφώνουν πολιτικές.

Το δίλημμα Αριστερά ή Δεξιά θα υπάρχει όσο οι αντιθέσεις 
θα υπάρχουν, ανεξαρτήτως αν αλλάζουν μορφή, πλαίσιο, ανεξαρ-
τήτως αν το πεδίο, το περιβάλλον συνεχώς μεταβάλλεται.

Το χρέος της Αριστεράς

Το σοσιαλιστικό όνειρο δε χάθηκε.
Μπροστά στη σκληρή σημερινή πραγματικότητα, που γίνεται 

σκληρότερη μπροστά σε ένα απρόσμενο μέλλον, η Αριστερά έχει 
πολλές «Βαστίλλες» να αλώσει. Πρέπει πρώτα απ’ όλα να δώσει 
τη μάχη με τον εαυτό της. Χωρίς ιδεολογήματα, αφορισμούς και 
αποκλεισμούς μπορεί και πρέπει να ξαναζωντανέψει το όραμα 
των πανανθρώπινων αξιών. Μπορεί και πρέπει να βρει τη σύ­
γκλιση ιδιαίτερα στη χώρα μας, ανεξαρτήτως βραχυπροθέσμων 



204 ΓΙΩΡΓΟΣ ΓΕΝΝΗΜΑΤΑΣ

πολιτικών επιδιώξεων, αλλά και στην Ευρώπη. Στρώματα κάθε 
μορφής θα αντιπαλέψουν αυτούς που θα επιχειρήσουν να φορτώ-
σουν σ’ αυτά όλο το κόστος των προσαρμογών ή ενός σκληρού 
αναχρονιστικού «εκσυγχρονισμού». Αν δε βρουν στο δρόμο του 
αγώνα τους την έμπνευση και τη στήριξη της Αριστεράς, ορισμέ-
να απ’ αυτά ή θα αναζητήσουν προστασία με τους γνωστούς κιν-
δύνους που κατέστρεψαν την Ευρώπη στη δεκαετία του 1930 ή θα 
δημιουργήσουν νέες πολιτικές δυνάμεις.

Οι κοινωνικές συμμαχίες μπορεί και πρέπει να αντιμετωπι-
στούν με βάση τα νέα δεδομένα με την ευρύτητα που δημιουργούν 
οι επιπτώσεις της κρίσης. Οι άνθρωποι της εργασίας, του πνεύμα-
τος και της τέχνης θα βρίσκουν σημεία επαφής με επιχειρημα-
τίες, που κινδυνεύουν, συναντώνται με νέα κυρίαρχα στρώματα, 
που αναδεικνύονται από την ανάπτυξη της τεχνολογίας, με κινή-
ματα οικολογικά, καταναλωτικά και πάνω απ’ όλα με κινήματα 
όπως της γυναίκας και των νέων ανθρώπων.

Πρέπει να ξεφύγουμε από αρχέγονα διλήμματα του τύπου «Επα-
νάσταση ή μεταρρύθμιση». Η Επανάσταση είναι αυτή που απαι-
τείται στη σκέψη και η συνεχής μεταρρύθμιση σε κάθε πράξη της 
Αριστεράς γύρω από την πολιτική, οικονομική και κοινωνική 
ζωή.

Πρέπει, επίσης, να μην περιοριστούμε σε διαπρύσιους κήρυ-
κες ενός μελλοντικού θαύματος ή σε απλούς πρακτικιστές του σή-
μερα.

Πρέπει από σήμερα να αντιτάξουμε στο λεγόμενο οικονομικό 
ορθολογισμό χωρίς όρια των νεοφιλελευθέρων ένα πλαίσιο κοι-
νωνικών και πολιτιστικών κυρίως επιλογών μέσα στο οποίο θα κι-
νούνται ο ορθολογισμός και η οικονομική πρακτική, αλλά ταυτο-
χρόνως να προβάλουμε ξανά τις αξίες μας και το όραμά μας.

Εφημερίδα Θεσσαλονίκη – 19 Αυγούστου 1991.



Δʹ ΠΕΡΙΟΔΟΣ: 1990-1994 205

«Ο ΕΠΟΜΕΝΟΣ ΑΡΧΗΓΟΣ ΘΑ ΕΚΛΕΓΕΙ  
ΑΠΟ ΤΟ ΣΥΝΕΔΡΙΟ»

«Αλήθεια, πότε και πώς οι νεότεροι πολιτικοί προώθησαν την 
εθνική συνεννόηση; Ποιος από αυτούς τάραξε τα λιμνάζοντα νε-
ρά; Όλοι κρύφτηκαν». Ξεσπά ο δημοφιλέστερος δελφίνος του 
ΠΑΣΟΚ, Γ. Γεννηματάς, επισημαίνοντας το πολιτικό αδιέξοδο. 
Ανατρεπτικός ο λόγος του, τον διαφοροποιεί από την επίσημη 
κομματική «γραμμή»: να συγκληθεί τώρα, προτείνει, πανεθνική 
διάσκεψη για τον Ελληνισμό. Προέχει η εθνική συνεννόηση. Και 
οι εκλογές; Θα γίνουν το αργότερο ως το Μάρτιο, προβλέπει, 
ενώ για το πώς επιδρά η ασθένεια του Α. Παπανδρέου στο αξιό-
μαχο του ΠΑΣΟΚ, εμφανίζεται αινιγματικός: «Το ΠΑΣΟΚ και ο 
Ανδρέας θα κάνουν αυτό που πρέπει για να κερδίσουμε», δηλώ-
νει σιβυλλικά, και λέει «ναι» στην αποκέντρωση αρμοδιοτήτων 
στην κομματική ηγεσία. Αν και εραστής του νηφάλιου διαλόγου, 
προειδοποιεί ότι επέρχεται «εθνικός διχασμός» αν καταδικαστεί 
ο πρόεδρος του ΠΑΣΟΚ και επιμένει, βέβαια, στην «πολιτική λύ-
ση» της δίκης. Ο ίδιος δεν κρύβει τη συγκίνησή του για την προ-
τίμηση που του δείχνουν οι πολίτες, αλλά στέλνει ένα μήνυμα προς 
όλες τις κατευθύνσεις: «Ο μελλοντικός αρχηγός θα εκλεγεί από 
το συνέδριο του κόμματος», τονίζει ο πάλαι ποτέ «αντικαρα-
μανλικός» υποψήφιος διάδοχος του Α. Παπανδρέου.

– Πώς εκτιμάτε τη δήλωση Καραμανλή που, ουσιαστικά, απο­
δίδει ευθύνες στα δύο μεγάλα κόμματα για το ναυάγιο της πρωτο­
βουλίας του, προκειμένου να εκτονωθεί η ένταση;

Θεωρώ παρακινδυνευμένη και πρόωρη τη λέξη ναυάγιο. Ο 



206 ΓΙΩΡΓΟΣ ΓΕΝΝΗΜΑΤΑΣ

Πρόεδρος της Δημοκρατίας μίλησε γι’ «αυτή τη στιγμή». Και ο 
Κ. Καραμανλής, ιδιαίτερα τα τελευταία χρόνια, κυριολεκτεί. Δε 
θεωρώ, λοιπόν, ότι θέματα μείζονος εθνικής σημασίας μπορεί να 
κλείσουν με μια δήλωση και, πολύ περισσότερο, με ερμηνείες που 
ίσως αποδειχτούν παρερμηνείες.

– Δεν υπάρχουν ευθύνες από πλευράς ΠΑΣΟΚ για την αποτυ­
χία αυτής της προσπάθειας; Διότι ο κ. Παπανδρέου ρητορικά μεν 
αποδέχτηκε την πρωτοβουλία, φρόντισε όμως να υπογραμμίσει ότι 
το κόμμα του δεν μπορεί να συναινέσει σε κανένα τομέα της κυ­
βερνητικής πολιτικής.

Για το τελευταίο, ορθότερο είναι να απευθυνθείτε στον ίδιο 
τον κ. Παπανδρέου. Αλλά δεν είναι το ΠΑΣΟΚ που δημιουργεί 
την όξυνση. Δεν είμαστε εμείς που προκαλέσαμε τη δίκη, αυτή την 
πολιτική σκευωρία που οδηγεί σε διχασμό. Δεν πυροδοτήσαμε 
εμείς τις κοινωνικές εκρήξεις στην Παιδεία, στην Υγεία, στους 
αγρότες. Δεν κάναμε «λάστιχο» το Σύνταγμα με την ψήφιση του 
τρομονόμου...

– Όταν όμως θέτετε θέμα πρόωρων εκλογών, είναι φανερό ότι 
δεν ενδιαφέρεστε για αναζήτηση σημείων σύγκλισης στην παρού­
σα φάση.

Πιστεύω ότι πρέπει να πάμε το συντομότερο σε εκλογές. Όμως 
το ερώτημα είναι σε ποιο κλίμα θα διεξαχθεί η προεκλογική ανα-
μέτρηση. Η κυβέρνηση καλλιεργεί διχαστικό κλίμα τη στιγμή που 
οι κίνδυνοι για τη χώρα αυξάνουν και η οικονομία βρίσκεται σε 
αδιέξοδο. Χρειάζεται λοιπόν μια άλλη κυβέρνηση, αλλά είναι 
αναγκαία και η εθνική συνεννόηση.

– Ναι, αλλά αν είχε επιτευχθεί η συνεννόηση, θα «ενομιμοποιεί­
το» το ΠΑΣΟΚ να μιλά για εκλογές;

Ναι, διότι είναι άλλο η στρατηγική για τα μείζονα εθνικά θέ-
ματα και άλλο η αντιμετώπιση των κοινωνικών προβλημάτων και 
των θεμάτων δημοκρατίας. Προσωπικά, πιστεύω ότι επιβάλλεται 
η εθνική συνεννόηση και όχι η συναίνεση που «στρογγυλεύει» 
τα πράγματα για τη χάραξη εθνικής στρατηγικής που να ξεπερνά 



Δʹ ΠΕΡΙΟΔΟΣ: 1990-1994 207

την εμβέλεια των πολιτικών κομμάτων και τη χρονική διάρκεια 
μιας κυβερνητικής θητείας. Προτείνω λοιπόν να γίνει τώρα μια 
πανεθνική διάσκεψη για τον Ελληνισμό με τη συμμετοχή όλων των 
πολιτικών ηγεσιών της Ελλάδας και της Κύπρου, καθώς και εκ-
προσώπων του απόδημου Ελληνισμού, υπό την προεδρία του Προ-
έδρου της Δημοκρατίας.

– Είναι όμως δυνατή η εθνική συνεννόηση με Μητσοτάκη και 
Παπανδρέου; Μήπως, τελικά, η λύση του ελληνικού πολιτικού προ­
βλήματος περνά μέσα από την αποχώρησή τους από την ενεργό 
πολιτική;

Δεν υπάρχει μεγαλύτερη υποκρισία και φαρισαϊσμός από την 
επίκληση του λεγόμενου δεινοσαυρισμού. Ποιος εμποδίζει την 
εθνική συνεννόηση; Οι λεγόμενοι δεινόσαυροι; Και αυτό θα αλ-
λάξει με τους νεότερους πολιτικούς; Αλήθεια, ποιος νεότερος πο-
λιτικός αναγνώρισε στον Πρόεδρο της Δημοκρατίας το δικαίωμα 
να παρέμβει ως θεματοφύλακας του άγραφου νόμου της εθνικής 
συνεννόησης; Αντίθετα, μάλιστα, φρόντισαν να κρυφτούν πίσω 
από υποκριτικές επικλήσεις του Συντάγματος, περί δήθεν αναρ-
μοδιότητας του Καραμανλή. Ποια είναι η θέση των νεότερων πο-
λιτικών –εκείνων που θα αποτελέσουν τις μελλοντικές ηγεσίες– 
απέναντι στην πρότασή μου για πανεθνική διάσκεψη; Οι νεότε-
ροι, που θα κληθούν να ηγηθούν των κομμάτων τους, όταν έρθει 
η ώρα, είναι υποχρεωμένοι λοιπόν να καταθέσουν από τώρα τη 
γνώμη τους γι’ αυτά τα ζέοντα ζητήματα. Οφείλουν να ταράξουν 
τα λιμνάζοντα νερά και να εγκαταλείψουν την εύκολη λύση του 
αναθέματος των «δεινοσαύρων». Οι νέες ηγεσίες θα πρέπει να 
προκύψουν με θέσεις για το μέλλον και όχι με αντιθέσεις για το 
παρελθόν. Εγώ δε θα πετροβολήσω...

– Αλήθεια, η προσωπική γνώμη του Γιώργου Γεννηματά ποια 
είναι σήμερα για τον Κ. Καραμανλή;

Όταν ήμουν αρκετά νέος και αρκετά «δογματικός», ήμουν 
ταυτόχρονα και αντικαραμανλικός. Αυτό δεν ισχύει σήμερα. Ου-
δείς μπορεί να αγνοήσει την προσφορά του μετά το 1974. Όπως 
ο Ανδρέας Παπανδρέου, έτσι και ο σημερινός Πρόεδρος της 



208 ΓΙΩΡΓΟΣ ΓΕΝΝΗΜΑΤΑΣ

Δημοκρατίας, υπήρξαν ηγέτες που επηρέασαν την ιστορία του τό-
που και μπορούν σήμερα να διαφυλάξουν τη συνέχεια της δημο-
κρατικής πορείας της χώρας.

– Προηγουμένως επιρρίψατε την ευθύνη για την οξύτητα στην 
κυβέρνηση. Διερωτώμαι: υποστηρίζετε ότι το ΠΑΣΟΚ δεν έχει ευ­
θύνες για την πόλωση;

Το οργανωμένο ΠΑΣΟΚ δεν έχει πάρει καμιά απόφαση που 
να συντελεί στο διχαστικό κλίμα. Βέβαια, όπου υπάρχουν δρά-
σεις, υπάρχουν και αντιδράσεις. Το γεγονός ότι υπάρχουν και κά-
ποιες αυθόρμητες υπερβολές δε σημαίνει με κανένα τρόπο ότι το 
ΠΑΣΟΚ πυροδοτεί την οξύτητα.

– Υπάρχει πράγματι μια ένταση στο κοινωνικό πεδίο, με αιχμή 
το χώρο της Υγείας και θρυαλλίδα τις μετατάξεις. Η κυβέρνηση 
επιμένει στην επιλογή της, απειλώντας, διά στόματος Έβερτ, και 
με απολύσεις. Αρνείστε ότι οι μετατάξεις αποτελούν εκσυγχρονι­
στικό μέτρο;

Αποδέχομαι τις μετατάξεις. Αποτελούν, όντως, ένα μέτρο εκ-
συγχρονισμού. Αλλά οι μετατάξεις που γίνονται σήμερα, πρώτον 
υπονομεύουν όλους τους θεσμούς που είναι αντίθετοι με την πο-
λιτική και ιδεολογία της Νέας Δημοκρατίας –όπως το Ε.Σ.Υ.– και 
δεύτερον συνιστούν ψυχρό κομματικό πογκρόμ. Οι μετατασσόμε-
νοι, στη συντριπτική τους πλειοψηφία, πρόσκεινται στο ΠΑΣΟΚ 
και ελάχιστοι στο Συνασπισμό ή το ΚΚΕ. Ουδείς φίλος της Νέας 
Δημοκρατίας μετατάσσεται. Σε ό,τι αφορά τον κ. Έβερτ, είπε αρ-
χικά «ή θα γίνουν μετατάξεις ή θα παραιτηθώ». Μου κάνει εντύ-
πωση ότι συνδέει την παραίτησή του με την υπονόμευση των θε-
σμών, ενώ όταν πρόκειται για την υπεράσπισή τους αρκείται... σε 
«αστερίσκους» και «υποσημειώσεις». Όσο για τις απολύσεις, 
υπενθυμίζω ότι ουδείς πολιτικός δικαιώθηκε απειλώντας, διότι ο 
εργαζόμενος δεν υπόκειται στη διακριτική ευχέρεια του εκάστο-
τε «κομματάρχη υπουργού».

– Μιλάτε συνεχώς για εκλογές. Τι έχει αλλάξει στο ΠΑΣΟΚ από 
το 1989 που καταψηφίστηκε;



Δʹ ΠΕΡΙΟΔΟΣ: 1990-1994 209

Να σας πω τι δεν άλλαξε. Πρώτον, οι βασικές μας αξίες για 
πολιτική, οικονομική και κοινωνική δημοκρατία. Δεύτερον, η θέ-
ση για διαμόρφωση εθνικής στρατηγικής. Τρίτον, η εμμονή στον 
ευρωπαϊκό προσανατολισμό της χώρας. Μπορεί και πρέπει να 
στηριχθούμε στο μεγάλο έργο της κυβερνητικής μας οκταετίας, 
αλλά στο εξής δε θα πρέπει να υπολογίσουμε το πολιτικό κόστος. 
Έχουμε πλέον προγραμματικές κατευθύνσεις, αλλά πρέπει να με-
ταβληθεί άρδην η πρακτική μας που στο παρελθόν δυσφήμησε τις 
αξίες μας.

– Πότε εκτιμάτε ότι θα γίνουν οι εκλογές;

Κατά τη γνώμη μου, ο απώτατος εκλογικός ορίζοντας είναι οι 
αρχές Μαρτίου. Μέχρι τότε μπορεί να τρενάρει η κυβέρνηση την 
αντιμετώπιση των οικονομικών προβλημάτων. Έχει να επιλέξει 
μεταξύ της λήψης νέων εισπρακτικών μέτρων, κοπής χαρτονομί-
σματος που θα απογείωνε τον πληθωρισμό, νέου εξωτερικού δα-
νεισμού και εσωτερικού δανεισμού με τη μορφή εντόκων γραμ-
ματίων που θα απογύμνωνε τις τράπεζες και από τις τελευταίες 
καταθέσεις και θα οδηγούσε την αγορά σε πλήρη μαρασμό. Δε 
θα άντεχε να λάβει κάποιο από τα μέτρα αυτά ή να καταφύγει σε 
έναν «αχταρμά» και εν συνεχεία να πάει σε εκλογές...

– Με δεδομένα τα τεράστια προβλήματα, πιστεύετε ότι μπορεί 
μια μονοκομματική κυβέρνηση να βγάλει τη χώρα από το αδιέξο­
δο ή απαιτούνται ευρύτερες συγκλίσεις;

Το ΠΑΣΟΚ –όπως αποφάσισε και το συνέδριό μας– έχει αυ-
τόνομη στρατηγική, διεκδικεί τη μεγαλύτερη δυνατή εκλογική νί-
κη (άρα και την αυτοδυναμία), αλλά, ανεξαρτήτως του εκλογικού 
αποτελέσματος, θα αναζητήσει προοδευτικές συγκλίσεις. Τα κομ-
ματικά όργανα θα «δείξουν» τον αποδέκτη της πρότασής μας – κά-
τι που δυσχεράνθηκε εν τω μεταξύ λόγω της διάσπασης του Συ-
νασπισμού.

– Ο Συνασπισμός ήταν ο μόνος αποδέκτης της πρότασής σας; 

Μιλάμε για υπαρκτούς πολιτικούς χώρους.



210 ΓΙΩΡΓΟΣ ΓΕΝΝΗΜΑΤΑΣ

– Το σημερινό ΚΚΕ περιλαμβάνεται;

Η απόφασή μας αφορούσε στο σύνολο του προοδευτικού χώ-
ρου. Επιμένω ότι δεν πρέπει να υπάρξουν αποκλεισμοί.

– Η πρότασή σας δεν απευθύνεται στη Νέα Δημοκρατία ή σε 
τμήμα του κυβερνώντος κόμματος;

Όχι. Αλλά στέρξαμε σε ένα οικουμενικό σχήμα, αλλά αυτό 
υπονομεύτηκε από τη Νέα Δημοκρατία, η οποία στη συνέχεια ανέ-
τρεψε όλο το οικουμενικό πλαίσιο.

– Δεν υπάρχουν προσωπικότητες στη Ν.Δ. με τις οποίες θα ήταν 
δυνατή η συνεργασία; Τι έχετε να χωρίσετε, λόγου χάρη, με τον 
κ. Σουφλιά;

Εκτιμώ τον κ. Σουφλιά. Αλλά αναρωτιέμαι γιατί δέχεται να 
ανατρέπεται όλο το πλαίσιο που είχαμε συμφωνήσει επί Οικου-
μενικής. Εγώ αρνούμαι ότι ο μοναδικός υπεύθυνος είναι ο κ. Μη-
τσοτάκης. Διότι διαμορφώνεται ένα κλίμα ότι αυτός είναι εξιλα-
στήριο θύμα, αποδιοπομπαίος τράγος. Η ευθύνη είναι συλλογική. 
Υπάρχουν, βέβαια, στελέχη στη Ν.Δ. που έδειξαν την τόλμη τους, 
όπως οι κύριοι Δήμας και Κεφαλογιάννης.

– Αντιτίθεστε στα οικουμενικά σενάρια. Πόσο επηρεάζει η δί­
κη αυτή τη θέση σας;

Υπήρξαμε οι αρχιτέκτονες της Οικουμενικής, παρά τις παρα-
πομπές του καλοκαιριού του ’89. Αλλά είδαμε τις εξελίξεις. Οι 
βουλευτές-κατήγοροι της Νέας Δημοκρατίας δρουν ως κομματι-
κά υποκατάστατα που θέλουν να δικαιώσουν την κομματική γραμ-
μή της Νέας Δημοκρατίας.

– Αυτή την κατηγορία την απευθύνετε και στον κατήγορο του 
Συνασπισμού;

Δε θα ήθελα να υπεισέλθω σ’ αυτό, γιατί βλέπω τάσεις διαφο-
ροποίησης. Και βέβαια ο Συνασπισμός έχει πολυφωνία: αλλιώς 
εκφράζεται με τον Γαλανό και αλλιώς με τον Κωνσταντόπουλο.



Δʹ ΠΕΡΙΟΔΟΣ: 1990-1994 211

– Εσείς επιμένετε στην πολιτική λύση;

Ο μόνος που μπορεί να λύσει αυτό το θέμα είναι το κορυφαίο 
πολιτικό όργανο της δημοκρατίας: η Βουλή.

– Έχετε προτείνει, σε περίπτωση ολοκλήρωσης της δίκης, να 
συνέλθει η Βουλή για να διαμορφωθεί εκεί η πρόταση των βουλευ­
τών κατηγόρων. Αυτό δεν είναι ένα είδος πολιτικής λύσης;

Έχω κάνει αυτή την πρόταση. Ας τη μελετήσουν οι επαΐοντες.

– Εννοείτε τους νομικούς;

Όλοι. Αλλά δεν είναι αυτής της στιγμής να επανέλθω στην 
πρότασή μου.

– Πιστεύετε ότι ο κ. Παπανδρέου θα καταδικαστεί;

Θα ήταν αδιανόητο και ο τελευταίος συντηρητικός πολίτης να 
μπορεί να πιστεύει ότι θα υπάρξει καταδίκη. Πιστεύω ότι δεν μπο-
ρούν να καταδικάσουν τον Ανδρέα.

– Το ΠΑΣΟΚ έχει κηρύξει τον πόλεμο στον κ. Κόκκινο και τον 
κατηγόρησε ότι εκτελεί «διατεταγμένη υπηρεσία». Άρα δεν μπο­
ρείτε να προεξοφλείτε την αθώωση του κ. Παπανδρέου;

Με δεδομένο ότι το δικαστήριο παραβίασε το Σύνταγμα για 
διαδικαστικά θέματα στην περίπτωση Τσοβόλα, ποιος εγγυάται 
ότι οι άλλες ενέργειές του θα κινηθούν μέσα στο συνταγματικό 
πλαίσιο; Γι’ αυτό τάσσομαι υπέρ της πολιτικής λύσης.

– Ναι, αλλά δεν υπάρχει και ένα θεσμικό θέμα, όπως λέει ο 
κ. Κωνσταντόπουλος; Μιλώ για την ολοκλήρωση της διαδικασίας.

Το πρόβλημα των θεσμών θα έπρεπε να το λάβει υπόψη του ο 
κ. Κωνσταντόπουλος, όταν με την ψήφο του έσυρε τον Ανδρέα Πα-
πανδρέου στο δικαστήριο χωρίς κανένα ποινικό στοιχείο, κόντρα 
στην έκθεση Σκαρλάτου-Κρουσταλάκη. Έπρεπε να το γνωρίζει 
τουλάχιστον πριν από την έναρξη της δίκης, διότι δεν μπορώ να ξέ-
ρω τι είχε περιέλθει εις γνώση του το 1989 όταν αποκρύφθηκαν τα 



212 ΓΙΩΡΓΟΣ ΓΕΝΝΗΜΑΤΑΣ

στοιχεία για τα 650 χιλιάδες μάρκα... Και να μας πει, σε ό,τι αφο-
ρά τους θεσμούς, και ο κ. Κουβέλης, τότε υπουργός Δικαιοσύνης, 
αν είχε δηλώσει ή όχι ότι επέρχεται παραγραφή αν δεν επιδοθούν 
τα κλητήρια θεσπίσματα πριν τη διάλυση της Βουλής. Και για 
ποιους λόγους δέχτηκε να ανατρέψει την άποψή του. Είναι εύκο-
λο να γίνεται μονόλογος για τους θεσμούς από την έδρα του κατη-
γόρου. Να μιλήσουμε λοιπόν στη Βουλή για τους θεσμούς.

– Προηγουμένως είπατε ότι θα αναζητήσετε συγκλίσεις και με το 
Συνασπισμό. Πώς κρίνετε τη θέση τους για ολοκλήρωση της δίκης;

Θα την έλεγα άτολμη και συμβιβαστική, προκειμένου να κρα-
τήσουν την πολιτική τους ενότητα.

– Σας ερωτώ ευθέως: τι στάση θα τηρήσετε στην περίπτωση που 
ο κ. Κωνσταντόπουλος προτείνει καταδίκη του κ. Παπανδρέου;

Αυτό είναι κάτι που δεν μπορώ ούτε να το διανοηθώ...

– Τι θα σήμαινε καταδίκη του Ανδρέα Παπανδρέου;

Αυτό θα σήμαινε εθνικό διχασμό.

– Το εκλογικό σενάριο, πάντως, υπάρχει και πολλοί υποστηρί­
ζουν ότι το πρόβλημα της υγείας τον κ. Παπανδρέου θα επηρεά­
σει το αξιόμαχο του ΠΑΣΟΚ στη διάρκεια μιας προεκλογικής πε­
ριόδου.

Και το ΠΑΣΟΚ και ο Ανδρέας Παπανδρέου είναι σε θέση να 
κάνουν αυτό που πρέπει για να κερδίσουν οι προοδευτικές δυνά-
μεις, για να κερδίσει το ΠΑΣΟΚ και να διαμορφωθεί προοδευτι-
κή λύση το ταχύτερο δυνατό.

– Πιστεύετε ότι θα έπρεπε ο κ. Παπανδρέου –στο πλαίσιο και 
του Καταστατικού του ΠΑΣΟΚ– να αποκεντρώσει τις αρμοδιότη­
τές του;

Είμαι υπέρ των συλλογικών επεξεργασιών και της αποκέ-
ντρωσης αρμοδιοτήτων. Είναι για μένα το πιο κρίσιμο θέμα του 
εκσυγχρονισμού ενός πολιτικού φορέα και είναι συνυφασμένο 
και με την αποτελεσματικότητά του.



Δʹ ΠΕΡΙΟΔΟΣ: 1990-1994 213

– Θα πάτε στις εκλογές, υποδεικνύοντας ως μέλλοντα πρωθυ­
πουργό τον κ. Παπανδρέου;

Ασφαλώς.

– Τελικά, για το ΠΑΣΟΚ το θέμα της διαδοχής είναι «ταμπού», 
κύριε Γεννηματά;

Το θέμα αυτή τη στιγμή είναι ανεπίκαιρο. Στα κόμματα που 
λειτουργούν με δημοκρατικές διαδικασίες, λειτουργούν τα κατα-
στατικά. Όταν τεθεί το θέμα, το συνέδριο του ΠΑΣΟΚ θα εκλέξει 
δημοκρατικότατα αρχηγό.

Περιοδικό Ένα – 23 Οκτωβρίου 1991.



214 ΓΙΩΡΓΟΣ ΓΕΝΝΗΜΑΤΑΣ

ΣΚΕΨΕΙΣ ΓΙΑ ΤΗΝ ΠΟΡΕΙΑ ΠΡΟΣ ΤΟ 2000

Α. Όραμα και ρεαλισμός μπροστά στις ραγδαίες εξελίξεις

«Αν δεν ξέρεις πού πας, δεν έχει σημασία ποιο δρόμο θα ακολου-
θήσεις». Αυτή η φράση του Λ. Κάρολ από την «Αλίκη στη Χώρα 
των Θαυμάτων» διατηρεί πάντοτε την αξία της.

Μόνο όταν έχεις όραμα, όταν προσβλέπεις κάπου, μπορείς να 
προβλέπεις και να χαράζεις την πορεία, αλλά και να την προσαρ-
μόζεις με ρεαλισμό εκτιμώντας τα νέα δεδομένα.

Ζούμε πράγματι σε μια εποχή, όπου οι ραγδαίες και απρόσμε-
νες πολιτικές και κοινωνικές ανακατατάξεις συμβαδίζουν με συ-
ναρπαστικές καινοτομίες και τεχνολογικές εξελίξεις, αναπτυ-
ξιακές προκλήσεις. Ιδεολογίες και στρατηγικές σε παγκόσμιο επί-
πεδο βρίσκονται σε κρίση. Ας μην ξεχνάμε όμως ότι «κρίση» ση-
μαίνει «απόφαση». Είναι πράγματι ώρα αποφάσεων και αποστά-
σεων.

Οι αποφάσεις και οι πολιτικές θέσεις, που πρέπει να πάρουν 
πολιτικές και κοινωνικές ηγεσίες, θέτουν σε δοκιμασία την αντο-
χή ιδεών και αξιών αλλά και την ικανότητα πρόβλεψης των πολι-
τικών κομμάτων που τις υπερασπίζονται.

Η ταχύτητα των εξελίξεων ασφαλώς μειώνει την εγκυρότητα 
προβλέψεων για μεγάλα χρονικά διαστήματα.

Β. Τα διλήμματα του μέλλοντος έρχονται από το παρελθόν

Δεν πρέπει επίσης να θεωρήσουμε ότι η εποχή μας είναι πρωτό-
γνωρη για την ανθρωπότητα και ότι ζούμε σ’ έναν κόσμο όπου τα 



Δʹ ΠΕΡΙΟΔΟΣ: 1990-1994 215

δεδομένα και οι εξελίξεις υπαγορεύονται από έναν εκσυγχρονι-
σμό που επιβάλλεται συγκυριακά.

Ανάμεσα στο 1909, όταν ο ιμάντας συναρμολόγησης του Ford 
μπήκε δυναμικά στη ζωή της ανθρωπότητας, δημιουργώντας νέο 
καθεστώς συσσώρευσης, νέο πρότυπο εκβιομηχάνισης και νέες 
σχέσεις εργασίας και παραγωγής, και στο 1930, που το Νιου Ντιλ 
ακολούθησε το Κραχ του 1929, μεσολάβησαν η μεγάλη Ρωσική 
Επανάσταση, ένας παγκόσμιος πόλεμος, συνεχείς πόλεμοι στα 
Βαλκάνια και ριζικές εθνικές, πολιτικές και κοινωνικές ανακα-
τατάξεις στη χώρα μας.

Η χώρα μας δεν μπόρεσε να παρακολουθήσει το τρένο των 
δύο επαναστατικών εκσυγχρονισμών. Στα 1909, η Ελλάδα της 
προόδου, του ανατέλλοντος Ελευθερίου Βενιζέλου, παραμέριζε 
τις συντηρητικές δυνάμεις, αλλά ξεκινούσε υποχρεωτικά τους 
αγώνες της Εθνικής Ολοκλήρωσης. Το 1932, η Ελλάδα δεν μπό-
ρεσε να ολοκληρώσει –μετά την καταστροφή– τις μεγάλες δημο-
κρατικές μεταρρυθμίσεις, γιατί η συντήρηση έπαιρνε τη ρεβάνς 
ρίχνοντας τον Βενιζέλο.

Ξαναχάσαμε το τρένο του εκσυγχρονισμού και της ανασυ-
γκρότησης της Ευρώπης μετά το Βʹ Παγκόσμιο Πόλεμο, γιατί την 
ίδια εποχή η χώρα μας γνώριζε τον Εμφύλιο πόλεμο, ένα νέο εθνι-
κό διχασμό στη συνέχεια και ένα απαράδεκτο συγκεντρωτικό και 
αστυνομικό κράτος.

Γ. Μια νέα «ισορροπία του τρόμου», τώρα στα οικονομικά, 
διαδέχεται το πυρηνικό ισοζύγιο

Γνωρίσαμε στη συνέχεια την πολιτικοστρατιωτική ισορροπία του 
τρόμου ανάμεσα στις δύο νικήτριες υπερδυνάμεις.

Ζούμε τώρα μια εποχή ύφεσης και ελπίδων για Ειρήνη αλλά 
και μια νέα ισορροπία του τρόμου τώρα στα οικονομικά, όπου τα 
τεράστια ελλείμματα των ΗΠΑ ισοδυναμούν ακριβώς με το άθροι-
σμα των πλεονασμάτων της Γερμανίας και της Ιαπωνίας.

Την ίδια ώρα, η ΕΣΣΔ του Γκορμπατσόφ επιδιώκει με την «Πε-
ρεστρόικα» να ξεπεράσει τις αγκυλώσεις των δογματισμών, ενώ 



216 ΓΙΩΡΓΟΣ ΓΕΝΝΗΜΑΤΑΣ

σαρώνονται τα αυταρχικά καθεστώτα του «υπαρκτού» – ανύπαρ-
κτου σοσιαλισμού.

Η αναμενόμενη παγκόσμια οικονομική ανάκαμψη δεν ήρθε. 
Οι χώρες του Τρίτου Κόσμου –ο μισός πληθυσμός της Γης– 
βρίσκoνται σε κατάσταση πενίας.

Νέες αγορές δεν ανοίγονται, με εξαίρεση το διαφαινόμενο 
άνοιγμα της ΕΣΣΔ. Η Μεγάλη Βρετανία της κ. Θάτσερ και των 
νεοφιλελεύθερων πειραματισμών παρουσιάζει το μεγαλύτερο έλ-
λειμμα του ισοζυγίου εξωτερικών συναλλαγών στην Κοινότητα 
και ένα από τα μεγαλύτερα στην Ευρώπη. Η ανεργία εξακολου-
θεί να μαστίζει τις χώρες του ΟΟΣΑ και απειλεί πια ευθέως τις 
χώρες της Ανατολικής Ευρώπης.

Δ. Οι προοπτικές στην Κοινότητα και στην Ευρώπη

Οι μεγάλοι οικονομικοί και τεχνολογικοί ανταγωνισμοί γύρω από 
μια «πίτα» που δε μεγαλώνει γίνονται οξύτεροι. Ο πόλεμος των 
επιτοκίων που έχουν επιβάλει οι ΗΠΑ δεν επιτρέπει την αντιμε-
τώπιση των οικονομικών ανισορροπιών. Αυτή θα μπορούσε να 
προωθηθεί εάν η Γερμανία προχωρούσε σε επεκτατική οικονομι-
κή πολιτική στα πλαίσια της Κοινότητας, όπως ζητούσαν οι άλλες 
χώρες της ΕΟΚ και ιδιαίτερα οι έντονα ελλειμματικές.

Το συμβατικό γκρέμισμα του Τείχους του Βερολίνου ανατρέ-
πει την οικονομική ισορροπία. Η Δυτική Γερμανία, εν όψει της 
γερμανικής ενοποίησης, ασκεί τώρα επεκτατική οικονομική πο-
λιτική μεταφέροντας, για λόγους πολιτικούς, πόρους προς την 
Ανατολική Γερμανία, ενώ για λόγους οικονομικούς θα προωθή-
σει επενδύσεις και ανταλλαγές προς τις νέες αγορές της ΕΣΣΔ.

Η εξέλιξη, βεβαίως, αυτή όχι μόνο δεν ικανοποιεί το αίτημα 
για άνοιγμα της Γερμανίας προς το Νότο, αλλά αντιθέτως θα επι­
βραδύνει, αν δε ματαιώνει, τη νέα αύξηση –το 1993– των πόρων 
των διαρθρωτικών ταμείων της Κοινότητας. Η άρση των ανισοτή-
των και η σύγκλιση οικονομιών κινδυνεύουν. Η ολοκλήρωση της 
Ενιαίας Εσωτερικής Αγοράς, που για πολλούς θεωρείται δεδομέ-
νη, θα αντιμετωπίσει τα προβλήματα της οικονομικής και κοινω-
νικής συνοχής.



Δʹ ΠΕΡΙΟΔΟΣ: 1990-1994 217

Η Κοινωνική Ευρώπη, ο Ενιαίος Κοινωνικός Χώρος θα απαι-
τήσουν σκληρότερες μάχες και οπωσδήποτε πολύ μεγαλύτερο 
χρονικό διάστημα πραγματοποίησης.

Η νέα πρόκληση της Οικονομικής και Νομισματικής Ένωσης, 
που η πρώτη φάση της έχει ξεκινήσει από 1ης Ιουλίου, θα εντεί-
νει τις δυσκολίες στην Κοινότητα. Δύο αντιφατικές πολιτικές συ-
γκρούονται στο παρασκήνιο. Η μία προωθεί ή απειλεί να προω-
θήσει την πολιτική των 4 κύκλων χωρών της Κοινότητας, που στην 
ουσία θα σημαίνει την κατάλυση της Συνθήκης της Ρώμης και τη 
διάλυση της Κοινότητας. Η άλλη επιδιώκει ηπιότερες προσαρμο-
γές, διεύρυνση της ουσιαστικής επιδότησης των ελλειμμάτων των 
ισοζυγίων εξωτερικών συναλλαγών. Κάθε χώρα βεβαίως, αναλό-
γως με την ιδιαιτερότητα των δικών της προβλημάτων, διαμορφώ-
νει τη δική της στρατηγική.

Καταλύτης για την εξεύρεση ενός modus vivendi εμφανίζεται 
η προώθηση των μεγάλων πολιτικών και θεσμικών αλλαγών, που 
οδηγούν στην πολιτική ευρωπαϊκή ολοκλήρωση, ακόμα και σε ένα 
ευρωπαϊκό σύστημα ασφάλειας.

Η κυρίαρχη τάση φαίνεται να ευνοεί την ισχυροποίηση της Κοι­
νότητας των Δώδεκα, ενώ η διεύρυνση αναβάλλεται και συναρ-
τάται με τις εξελίξεις γύρω από το μέλλον της Ενωμένης Ευρώ­
πης.

Σήμερα, πάντως, οι δυσκολίες αλλά και οι προσπάθειες εντεί-
νονται.

Ε. Το σοσιαλιστικό όραμα επίκαιρο για μια ανθρώπινη 
κοινωνία

Οι βαθύτατες προσαρμογές που απαιτούνται στις διεθνείς πολι-
τικές και οικονομικές σχέσεις, σε κάθε διεθνή οικονομικό σχημα-
τισμό, σε κάθε χώρα, στις κοινωνικές ομάδες ή επιχειρησιακές 
μονάδες, κοστίζουν.

Η κρίση απειλεί είτε την ανάπτυξη είτε το Κράτος Πρόνοιας 
είτε και τα δύο. Χώρες και κοινωνικές ομάδες πληρώνουν δυσα-
νάλογα την κρίση. Κοινωνικά στρώματα μέσα στην Κοινότητα 



218 ΓΙΩΡΓΟΣ ΓΕΝΝΗΜΑΤΑΣ

περιθωριοποιούνται. Οι αντιθέσεις δεν καταργούνται από τις ρα-
γδαίες προσαρμογές και τον αναγκαίο εκσυγχρονισμό. Αλλάζουν 
περιεχόμενο και κατευθύνσεις. Εάν δεν υπάρξει προσαρμογή, το 
τίμημα θα είναι σαρωτικό για το σύνολο σχεδόν της κοινωνίας ή 
της χώρας. Το πώς θα γίνει η προσαρμογή συναρτάται από τις δυ-
νατότητες κάθε χώρας, κάθε κοινωνίας, αλλά και από την επιθυ-
μητή κοινωνική τροχιά.

Σε κάθε περίπτωση, άνθρωποι θα υποστούν τις συνέπειες εάν 
δεν επικρατήσουν οι ανθρώπινες αξίες.

Η ώρα της ευρωπαϊκής Αριστεράς έχει σημάνει μπροστά στις 
ανακατατάξεις και στις συγκρούσεις.

Σήμερα, οι ιδέες και τα οράματα του δημοκρατικού σοσιαλι-
σμού όχι μόνο δεν αποδυναμώθηκαν, όπως ισχυρίζονται ορισμέ-
νοι, αλλά αντίθετα αποτελούν τη μόνη θετική και ελπιδοφόρα 
προοπτική για να οδηγήσουν την ανθρωπότητα σε ένα καλύτερο 
μέλλον. Οι αρχές και οι στόχοι του σοσιαλισμού με ανθρώπινο 
πρόσωπο είναι οι μόνες ικανές, με τη συμμετοχή και το διάλογο, 
να οδηγήσουν στη νέα ανάπτυξη των παραγωγικών δυνάμεων, να 
οργανώσουν μια κοινωνία δίκαιη και ανθρώπινη.

Από την ίδρυσή μας απορρίψαμε και απορρίπτουμε: τα πρό-
τυπα του υπαρκτού σοσιαλισμού και του νεοσυντηρητισμού, αλλά 
και τις μεθόδους που διαιώνιζαν την επικυριαρχία του.

Αγωνιστήκαμε και αγωνιζόμαστε για την πολιτική, οικονομι­
κή και κοινωνική δημοκρατία ταυτόχρονα. Η πολιτική καταπίε-
ση, η οικονομική εκμετάλλευση και η κοινωνική εγκατάλειψη 
αποτελούσαν και αποτελούν, δυστυχώς, χαρακτηριστικά, που κυ-
ριαρχούσαν, είτε το ένα είτε το άλλο, σε χώρες και των δύο συ-
στημάτων.

Διακηρύξαμε και διακηρύσσουμε ότι υπάρχει ένας άλλος 
δρόμος, δημοκρατικός και ειρηνικός. Ένας δρόμος που παρα-
μερίζει αποστεωμένα πρότυπα και δογματισμούς. Ένας δρόμος 
που απελευθερώνει τον άνθρωπο αλλά και τις παραγωγικές και 
κοινωνικές δυνάμεις. Ένας δρόμος που κατοχυρώνει και τα ατο-
μικά δικαιώματα και τις συλλογικές κατακτήσεις.



Δʹ ΠΕΡΙΟΔΟΣ: 1990-1994 219

ΣΤ. Ο δημοκρατικός εκσυγχρονισμός προϋποθέτει  
μεταρρυθμίσεις παντού

Όλοι σήμερα μιλούν για εκσυγχρονισμό.
Ο εκσυγχρονισμός, εάν δεν έχει συγκεκριμένο κοινωνικό πε-

ριεχόμενο, θα λειτουργήσει σε βάρος των μικρών χωρών, όλων 
των παραγωγικών τάξεων των χωρών του Νότου, και θα φορτω-
θεί κυρίως στις πλάτες των ασθενέστερων λαϊκών τάξεων.

Ο δημοκρατικός εκσυγχρονισμός που εμείς επιλέγουμε πρέ-
πει να προσδιορίζει:

• τις κατευθύνσεις του εκσυγχρονισμού
• το ποιος πληρώνει το κόστος του εκσυγχρονισμού
• το πώς πρέπει να επιμερίζεται το όφελος
• τον τρόπο με τον οποίο ιεραρχούνται οι προτεραιότητες.

Ο εκσυγχρονισμός πρέπει να αποτελεί μια σταθερή και αέναη 
κίνηση προς τα εμπρός. Δεν είναι μια συνηθισμένη ευκαιριακή 
στροφή. Η πρόκληση όμως της Ενιαίας Ευρώπης και οι ραγδαίες 
τεχνολογικές εξελίξεις απαιτούν επιτάχυνση των αποφάσεων και 
των ενεργειών.

Ο δημοκρατικός εκσυγχρονισμός απαιτεί μεταρρυθμίσεις πα-
ντού. Στις διαδικασίες και τις μεθόδους.

•  Στην παραγωγική βάση της Οικονομίας, στην Παιδεία, στην 
εκπαίδευση, στην κατάρτιση, στην έρευνα και στην τεχνολο-
γία.

•  Στην οργάνωση της Πολιτείας, της διοίκησης, αλλά και στην 
κοινωνική οργάνωση.

•  Στην ανάγκη μιας βαθιάς και διαρκούς διεργασίας αναζή-
τησης, μελέτης, σχεδιασμού, προγραμματισμού και απόφα-
σης.

•  Συνεχή και διαρκή πολιτικό και κοινωνικό έλεγχο και δια-
φάνεια κατά την πραγματοποίηση των αποφάσεων.

Τόσο ο στόχος του δημοκρατικού εκσυγχρονισμού όσο και οι 
μέθοδοι, οι διεργασίες και οι διαδικασίες των μεταρρυθμίσεων 



220 ΓΙΩΡΓΟΣ ΓΕΝΝΗΜΑΤΑΣ

πρέπει να βασίζονται στο τρίπτυχο: διάλογος - συμμετοχή - γνώ-
ση.

Ζ. Το διεθνές περιβάλλον απαιτεί τη χάραξη μιας νέας εθνι­
κής στρατηγικής (Στρατηγική Ανεξαρτησίας, Ευρωπαϊκή 
Στρατηγική)

Η ύφεση ανάμεσα στις δύο υπερδυνάμεις άνοιξε ένα παράθυρο 
προς την ειρήνη στο στρατιωτικοπολιτικό επίπεδο και αποδυνά-
μωσε τα δύο μπλοκ.

Οι θετικές και συνταρακτικές εξελίξεις στην Ανατολική Ευ-
ρώπη και η «Περεστρόικα» συνοδεύτηκαν από γεωπολιτικές απο-
σταθεροποιήσεις, μείζονα οικονομικά προβλήματα, σύγχυση γύ-
ρω από τη νέα πορεία, εμφάνιση εθνικιστικών φαινομένων και 
έκρηξη μειονοτικών ζητημάτων.

Οι ιέρακες καραδοκούν ακόμα και στα δύο στρατόπεδα.
Η αποσταθεροποίηση της Βαλκανικής και η εμφάνιση δήθεν 

μειονοτικών ζητημάτων επαναφέρουν τα εθνικά μας θέματα στην 
πρώτη γραμμή της επικαιρότητας.

Η Τουρκία εξακολουθεί να απειλεί την εδαφική μας ακεραιό­
τητα. Προβλέποντας εξελίξεις, επείγεται σε κινήσεις που επανα-
φέρουν την ένταση αναζητώντας τον αδύνατο κρίκο του Ελληνι-
σμού.

Η Κύπρος εξακολουθεί να βρίσκεται μ’ ένα τμήμα υπό κατο-
χή και το άλλο υπό απειλή.

Η υπόθεση της ειρήνης δεν έχει κριθεί ακόμα παρά την ύφεση 
ανάμεσα στις υπερδυνάμεις. Οι ιέρακες καραδοκούν ακόμα.

Οι πόλεμοι δεν έγιναν από συγκρούσεις δύο διαφορετικών 
κοινωνικοοικονομικών συστημάτων. Οι τοπικές συρράξεις προη-
γήθηκαν των ανταγωνισμών των υπερδυνάμεων ανεξάρτητα εάν 
πυροδοτήθηκαν και αναζωπυρώθηκαν απ’ αυτούς.

Η Στρατηγική της Εθνικής Ανεξαρτησίας και της προσπάθει-
ας για την Ειρήνη είναι πάντα επίκαιρη και αναγκαία.

Αυτή προϋποθέτει αρραγές εσωτερικό μέτωπο και εθνική ομο­
ψυχία που έχουν τραυματιστεί ήδη από την πολιτική της κυβέρνη-
σης της Ν.Δ.



Δʹ ΠΕΡΙΟΔΟΣ: 1990-1994 221

Οφείλουμε με συγκεκριμένες πρωτοβουλίες να επιδιώξουμε 
την εθνική συνεννόηση και τη συσπείρωση του Ελληνισμού.

Η εθνική στρατηγική δεν περιορίζεται και δεν εξαντλείται φυ-
σικά στην υπόθεση της υπεράσπισης της εδαφικής ακεραιότητας. 
Απαιτεί τη χάραξη μιας Ευρωπαϊκής Στρατηγικής της χώρας μας 
και μιας Αναπτυξιακής Στρατηγικής που θα αξιοποιούν τις θετι-
κές εξελίξεις στην Κοινότητα και θα περιορίζουν το κόστος των 
προσαρμογών.

Ασφαλώς, πολλές πολιτικές, οικονομικές και κοινωνικές απο-
φάσεις μεταφέρονται ολοένα και περισσότερο στην Κοινότητα.

Η χώρα μας μπορεί και πρέπει να υποστηρίζει κατά περίπτω-
ση, συμμαχώντας με άλλες πολιτικές και κοινωνικές δυνάμεις άλ-
λων χωρών ή και με χώρες, εκείνες τις θέσεις που αρμόζουν κα-
λύτερα στο εθνικό συμφέρον.

Οι πολιτικές και θεσμικές αλλαγές, η Οικονομική και Νομισμα­
τική Ένωση, η Ολοκλήρωση της Ενιαίας Εσωτερικής Αγοράς και 
η διαμόρφωση του Ενιαίου Κοινωνικού Χώρου αντιμετωπίζονται 
από τις διάφορες χώρες της Κοινότητας με διαφορετικό τρόπο και 
προτεραιότητες.

Κάθε φορά, βεβαίως, διαμορφώνεται μια κυρίαρχη Ευρω-
παϊκή Κοινωνική Πολιτική.

Υπάρχουν πράγματι δεδομένα στην κυρίαρχη πολιτική της για 
το μέλλον. Υπάρχουν όμως περισσότερα ανοιχτά θέματα αλλά και 
σημαντική ρευστότητα για το μέλλον ακόμα και εκεί όπου θεω-
ρούνται δεδομένες οι λύσεις.

Η μεταφορά πολιτικών αποφάσεων στις Βρυξέλλες ασφαλώς 
μειώνει την εθνική κυριαρχία. Πού και πόσο όμως αποτελεί θέμα 
εθνικών επιλογών;

Οι περιοριστικοί παράγοντες, που πηγάζουν κυρίως από την 
Οικονομική και Νομισματική Ένωση, θα μειώσουν τη δυνατότη-
τα αυτοδύναμης οικονομικής ανάπτυξης.

Ο σχεδιασμός όμως μιας Ελληνικής Αναπτυξιακής Στρατηγι-
κής είναι αναγκαίος για την ενδυνάμωση της εθνικής οικονομίας, 
ενώ η χάραξη της εφικτής οικονομικής πολιτικής είναι και δυνα-
τή και επιβεβλημένη.

Άλλωστε τώρα όλο και περισσότεροι στην Κοινότητα συντάσ-
σονται με το δικό μας μήνυμα που συνοψίζεται: στην αναγκαία 



222 ΓΙΩΡΓΟΣ ΓΕΝΝΗΜΑΤΑΣ

σύγκλιση οικονομιών και μακροοικονομικών αποτελεσμάτων και 
όχι στη σύγκλιση οικονομικών πολιτικών, που θα διεύρυνε τις 
υπάρχουσες σήμερα ανισότητες.

θα ήταν ευτύχημα να υπήρχε στην Κοινότητα απόλυτη ταύτιση 
για ενιαία πολιτική στα Βαλκάνια. Αλλά η χώρα μας βρίσκεται 
στα Βαλκάνια. Οι εξελίξεις σ’ αυτά την αφορούν άμεσα. Δεν έρ-
χονται σαν απόηχος από τις Βρυξέλλες. Η αποσταθεροποίηση της 
Βαλκανικής και η εμφάνιση κίβδηλων μειονοτικών ζητημάτων 
αποτελούν για την Κοινότητα στοιχεία γεωπολιτικών εξελίξεων 
και ενημέρωσης ή προπαγάνδας.

Για μας, αποτελούν κρίσιμα ζητήματα για τα εθνικά μας θέμα­
τα. Γι’ αυτό απαιτείται εξειδικευμένη ελληνική πολιτική για τη 
Βαλκανική.

Είναι θετικό γεγονός ότι η Κοινότητα ενδιαφέρεται για την 
Κύπρο. Για μας όμως, η Κύπρος δεν είναι μόνο μια ανεξάρτητη 
χώρα της Ευρώπης μέλος του Ο.Η.Ε. με ένα τμήμα υπό κατοχήν. 
Είναι επίσης οι κάτοικοί της τμήμα του Ελληνισμού.

Γι’ αυτό η συμπαράταξη δεν είναι απλώς μια φραστική διαφο-
ρά με την πολιτική της Ν.Δ. της συμπαράστασης.

Η υπόθεση δε του χρηματοδοτικού πρωτοκόλλου για την Τουρ-
κία απέδειξε ότι απαιτείται συνεχής επαγρύπνηση και φυσικά ελ-
ληνική στρατηγική και μέσα στην Κοινότητα.

Η διαμόρφωση του Ενιαίου Κοινωνικού Χώρου, που αποτελεί μία 
από τις δυναμικές προτάσεις μας και ως αρχή βρήκε σύμφωνη την 
Κοινότητα, συμβαδίζει απολύτως με τις προσπάθειές μας για πε-
ρισσότερη κοινωνική δικαιοσύνη.

Η πολιτική για τον Ενιαίο Κοινωνικό Χώρο συναντά πολλές 
αντιδράσεις και έχει δημιουργήσει κορυφαίες αντιθέσεις.

Πολιτικές και κοινωνικές συμμαχίες σε προοδευτική κατεύ-
θυνση αλλά και συμπαράταξη με μικρές χώρες μπορούν να δια-
μορφώσουν μια ισχυρή πλειοψηφία όπου η ευρωπαϊκή Αριστερά 
μπορεί και πρέπει να πρωταγωνιστήσει.

Σε ό,τι αφορά την Οικονομική και Νομισματική Ένωση πρέ­
πει:

Πρώτον: Να διευρυνθεί το πεδίο διακυβερνητικής συνδιάσκε-



Δʹ ΠΕΡΙΟΔΟΣ: 1990-1994 223

ψης με την ευρύτερη δυνατή συμμετοχή του Ευρωπαϊκού Κοινο-
βουλίου. Η αναβάθμιση της Οικονομικής και Κοινωνικής Επιτρο-
πής μπορεί να βοηθήσει τις απαραίτητες κοινωνικές συγκλίσεις.

Δεύτερον: Οι πολιτικές και θεσμικές μεταβολές πρέπει να ενι-
σχύουν το ρόλο και τις εξουσίες του Ευρωπαϊκού Κοινοβουλίου, 
να κατοχυρώνουν τον Ενιαίο Κοινωνικό Χώρο με την έκδοση 
Λευκής Βίβλου ανάλογης με την Ενιαία Εσωτερική Αγορά.

Τρίτον: Να συναρτηθεί η ένταξη της δραχμής στο συναλλαγ-
ματικό μηχανισμό του Ε.Ν.Σ. με τη διεύρυνση του μηχανισμού κοι-
νοτικής συνδρομής στα ισοζύγια εξωτερικών συναλλαγών.

Τέταρτον: Να διεκδικηθεί η γενναία αύξηση των ιδίων πόρων 
της Κοινότητας τόσο για την εξασφάλιση των πόρων που απαιτού-
νται για τη νομισματική ενοποίηση, σύμφωνα με την Έκθεση MAC 
DOUGAL, όσο και για τη συνέχιση της μεταφοράς πόρων προς τις 
λιγότερο ανεπτυγμένες περιοχές.

Πέμπτον: Να διευρυνθούν οι διαρθρωτικές πολιτικές ώστε να 
απορροφηθούν, με το μικρότερο κοινωνικό και οικονομικό κό-
στος, οι κραδασμοί της νομισματικής ενοποίησης.

Έκτον: Να ενταθεί πάνω απ’ όλα η προσπάθεια μέσα στη χώ-
ρα μας για την προσαρμογή που σταμάτησε τον Ιούνιο του 1989.

Άρθρο που δημοσιεύτηκε το 1990.



224 ΓΙΩΡΓΟΣ ΓΕΝΝΗΜΑΤΑΣ

2000: ΤΟ ΚΡΑΤΟΣ ΠΡΟΝΟΙΑΣ  
ΣΤΗΝ ΚΟΙΝΩΝΙΑ ΤΩΝ ΠΟΛΙΤΩΝ

Φίλες και Φίλοι, 
Συντρόφισσες και Σύντροφοι

Πρέπει να μεταφέρω κατ’ αρχήν μήνυμα επαγρύπνησης, περι-
συλλογής αλλά και αγώνα, μήνυμα από τον πρόεδρο του ΠΑΣΟΚ 
Ανδρέα Παπανδρέου και από το Ε.Γ. της Κ.Ε. του Κινήματος.

Αν ξεκίνησα κάπως πολιτικά την προσφώνηση και τον πολιτι-
κό λόγο είναι γιατί είμαι υποχρεωμένος, και με τη δική σας συν-
δρομή, να ξεπεράσω το συναίσθημα που με πλημμυρίζει και να 
κουβεντιάσουμε μαζί πολιτικά. Έχει ανάγκη ο τόπος πράγματι 
από ένα σύγχρονο πολιτικό λόγο αλλά ταυτόχρονα από όραμα, 
αλίμονο αν δεν ξαναζωντανέψουμε το όραμά μας, αλίμονο αν γί-
νουμε μια κοινωνία που δε θα ξέρει ποιο δρόμο να διαλέξει για-
τί δε θα ξέρει προς τα πού να πάει. Μας έχουν πει οραματιστές και 
ρομαντικούς. Δεν απορρίπτουμε το χαρακτηρισμό γιατί μόνο όποιος 
έχει όραμα και έχει όνειρα μπορεί να κάνει πράξη το όραμα. Το 
θέμα που κουβεντιάζουμε σήμερα είναι ένα από αυτά. Όσο υπάρ-
χει μορφή κοινωνικής οργάνωσης, όσο υπάρχει ανθρωπιά και άν-
θρωπος, θα είναι το κυρίαρχο ζήτημα στις κοινωνίες του σήμερα, 
του αύριο, για πάντα. Το 2000 το ζούμε, αλλά το 2000 για την αν-
θρώπινη υπόσταση και επιβίωση δεν έχει καμιά διαφορά από το 
μηδέν, δεν έχει καμιά διαφορά από το μέλλον το απώτατο.

Η υγεία, όπως έλεγε ο Ιπποκράτης, είναι η αρμονία του οργα-
νισμού με το φυσικό και εργασιακό του περιβάλλον. Και κανένας 
δήθεν εκσυγχρονισμός δε θα είναι πιο σύγχρονος από την ιππο-
κράτεια σκέψη, που, ευτυχώς, με τη διακήρυξη της ALMA ΑΤΑ 
στη δεκαετία του 1970 επανήλθε.



Δʹ ΠΕΡΙΟΔΟΣ: 1990-1994 225

Ζούμε, φίλες και φίλοι, συντρόφισσες και σύντροφοι, μια επο-
χή που όλοι λένε ότι όλα αλλάζουν, και αλλάζουν πράγματι. Ζού-
με ταυτόχρονα μια εποχή που κυριαρχεί η πείνα. Μια περίεργη 
καινούρια ιδεολογία. Η ιδεολογία που επαγγέλλεται το τέλος των 
ιδεολογιών.

Είμαστε υποχρεωμένοι, όχι μόνο ως πολιτικοί αλλά πάνω απ’ 
όλα ως άνθρωποι, να απορρίψουμε την καινούρια ψεύτικη ιδεο-
λογία. Είμαστε υποχρεωμένοι ως άνθρωποι να αμυνθούμε, να ξα-
ναφέρουμε την ανθρωπιά στο επίκεντρο της ζωής μας. Είμαστε 
υποχρεωμένοι και ως πολιτικοί να περάσουμε στην ιδεολογική 
αντεπίθεση, να συγκρουστούμε ιδεολογικά με τους φίλους μας 
που ξεκινούν από αντίπαλες αφετηρίες, αλλά να κουβεντιάσουμε 
για τις αφετηρίες και να συζητήσουμε πολιτικά.

Αλήθεια, είναι πολλοί που θα τολμούσαν να μιλήσουν για το 
τέλος των ιδεολογιών στα παιδιά της Αιθιοπίας, που κατά χιλιά-
δες πεθαίνουν κάθε μέρα. Είναι πολλοί που θα μπορούσαν να μι-
λήσουν για το τέλος των ιδεολογιών σ’ αυτούς που σφαγιάσθηκαν 
στους τελευταίους πολέμους και σφαγιάζονται ακόμα. Είναι πολ-
λοί που θα μπορούσαν να μιλήσουν για το τέλος του οράματος και 
των ιδεολογιών μέσα στη μητρόπολη, αν θέλετε και στη Μέκκα 
της επιστήμης της ιατρικής, που είναι οι ΗΠΑ, αλλά στον ασθενή 
που ανήκει στο 30%, στο 1/3, και πεθαίνει από οίκτο στα δήθεν 
Δημοτικά Νοσοκομεία όπως λέγονται. Θα μπορούσε κανείς να 
μιλήσει για το τέλος των ιδεολογιών και στα συσσίτια που αναβιώ-
νουν ακόμα και μέσα στη χώρα μας. Ζούμε σε μια εποχή που πολ-
λά επικαλούνται ότι λέγονται. Μετά το τέλος των ιδεολογιών 
έχουμε και το τέλος των εθνών.

Την ίδια ώρα ξεσηκώνεται ένας ψευτοεθνικισμός παντού. 
Μιλάμε και μιλάνε για μια Ευρώπη χωρίς σύνορα και την ίδια 
ώρα ψάχνουν ψεύτικα σύνορα, ψευδοκράτη. Δεν πρέπει άραγε 
να αμυνθούμε, δεν πρέπει να έχουμε περισυλλογή και εθνική 
επαγρύπνηση; Πρέπει να παραδοθούμε άνευ όρων; Μιλούν για 
εκσυγχρονισμούς. Ο εκσυγχρονισμός ήταν και είναι μια αδήρι-
τη αναγκαιότητα. Ήταν και είναι η μάχη ανάμεσα στο παλιό 
και στο καινούριο, και αλίμονο αν στη μάχη αυτή ανάμεσα στο 
παλιό και στο καινούριο δεν επικρατήσουν, έστω και με αγώ-
νες, έστω μετά από πολλά πολλά χρόνια, οι δυνάμεις της προό-



226 ΓΙΩΡΓΟΣ ΓΕΝΝΗΜΑΤΑΣ

δου. Πάντοτε βρίσκονταν σε πάλη οι δυνάμεις της προόδου και 
της συντήρησης και πάντα γινόταν ένα βήμα εμπρός. Και ο εκσυγ-
χρονισμός, όπως πολλές φορές έχουμε πει, έχει δύο στόχους. Κά-
ποιοι θα πληρώσουν, κάποιοι μπορεί να κερδίσουν, χώρες και λα-
οί, στρώματα, κοινωνίες, τάξεις, δυνάμεις, και ανάμεσα σ’ αυτά 
ποιος θα πληρώσει περισσότερο ή λιγότερο το κόστος. Πάντα θα 
υπάρχουν κοινωνικές δυνάμεις που θα αντιπαλέψουν και αλίμο-
νο αν προοδευτικές πολιτικές δυνάμεις δε συγκλίνουν με αυτές 
τις κοινωνικές δυνάμεις και δε βγουν μπροστά να τις υπερασπι-
στούν. Τότε, αν τυχόν νικηθούν οι προοδευτικές πολιτικές δυνά-
μεις, κάτι που δεν πιστεύω και δεν εύχομαι, τότε ο δήθεν εκσυγ-
χρονισμός θα είναι ένας βαθύτατος αναχρονισμός. Αλίμονο αν 
τα σύγχρονα μέσα και οι σύγχρονες σκέψεις τεθούν στην υπη-
ρεσία ενός συστήματος που θα καταπιέζει πιο αποτελεσματικά. 
Ο εκσυγχρονισμός έχει νόημα, όταν έχει κοινωνικό περιεχόμε-
νο και όταν έχει τη λαϊκή υποστήριξη. Αυτόν ακριβώς τον εκ-
συγχρονισμό οφείλουμε να τον δούμε παντού να διατρέχει κά-
θε πτυχή της πολιτικής, οικονομικής και πάνω απ’ όλα της κοι-
νωνικής ζωής, και το Εθνικό Σύστημα και το Κράτος Πρόνοιας 
ήταν, είναι και θα είναι για κάθε κοινωνία, για κάθε χώρα, ένας 
εκσυγχρονισμός που πάντα θα βελτιώνεται, πάντα θα προσαρ-
μόζεται. Αλλά αλίμονο αν γκρεμίσουμε το Κράτος Πρόνοιας.

Διάλεξε ο Τομέας Υγείας ένα θέμα στον τίτλο «2000. Το Κρά-
τος Πρόνοιας στην κοινωνία των πολιτών». Εμείς ποτέ δεν πιστέ-
ψαμε ότι ένα Κράτος Πρόνοιας είναι ένα συγκεντρωτικό κράτος, 
ένας Λεβιάθαν.

Πιστεύαμε και πιστεύουμε, και αυτό πρέπει να υλοποιήσουμε, 
αν δεν το υλοποιήσαμε μέχρι σήμερα, ότι Κράτος Πρόνοιας ση-
μαίνει αποκεντρωμένη δημοκρατική Πολιτεία. Πρόνοια, όχι μια 
απλή ωραιοποίηση, αλλά τη διαδικασία, τη λειτουργία και τις με-
θόδους που φέρνουν τον άνθρωπο στο επίκεντρο, που φέρνουν 
τον άνθρωπο σε θέση εκείνος να αποφασίζει και να διαχειρίζε-
ται τα της δικής του υπόστασης και επιβίωσης.

Στα 1914, το έχω πει πολλές φορές, αλλά αξίζει να το θυμη-
θούμε, ένας νεαρός φοιτητής τότε έγραφε στο περιοδικό Νέα 
Ελλάς ότι το Κράτος Πρόνοιας, η κοινωνική πολιτική είναι και θα 
είναι για την Ελλάδα το κόκκινο πανί των δυνάμεων της αντί-



Δʹ ΠΕΡΙΟΔΟΣ: 1990-1994 227

δρασης και της συντήρησης. Για να δούμε, όπως έγραφε ο νεαρός 
φοιτητής, ένα πράγματι ανθρώπινο κράτος, ανθρωπιά του κρά-
τους και κοινωνική πολιτική, πρέπει να περάσουμε από πολλούς 
αγώνες και προσπάθειες. Θα έρθει κάποια στιγμή, όταν θα σημά-
νει η σοσιαλιστική χαραυγή και στην Ελλάδα.

Ο νεαρός φοιτητής του 1914 που μιλούσε για κοινωνική δημο-
κρατία ήταν ο Γέρος της Δημοκρατίας, ο αείμνηστος Γεώργιος 
Παπανδρέου.

Είμαστε περήφανοι όλοι σχεδόν εδώ που παλέψαμε κάτω από 
την καθοδήγηση του Ανδρέα Παπανδρέου για να θεμελιώσουμε με 
λάθη και αδυναμίες και το Κράτος Πρόνοιας και την κοινωνική πο-
λιτική και το Εθνικό Σύστημα Υγείας που απειλείται σήμερα.

Γνωρίζετε πολύ καλά ότι είμαι από εκείνους που την αυτοκρι-
τική την έχω εξαντλήσει από τότε που δουλεύαμε μαζί όλοι, –και 
αυτό με συγκινεί περισσότερο σήμερα–, μέσα στο υπουργείο, μέ-
σα στα νοσοκομεία, μέσα στα Κέντρα Υγείας, γιατί ποτέ δεν κά-
ναμε πολιτική δωματίου, πολιτική γραφείου. Παλέψαμε και τότε 
κάναμε αυτοκριτική, κάναμε λάθη, αλλά δεν είναι η ώρα τώρα να 
κάνουμε αυτοκριτική, θα την κάνουμε στα γραφεία μας, στα νο-
σοκομεία κουβεντιάζοντας, αλλά όχι σήμερα, όταν κάποιοι νομί-
ζουν ότι θα καπηλεύονται τη δική μας θέληση για το καλύτερο, 
για να οπλίζουν τις ερπύστριες ενός ισοπεδωτήρα που θέλει να 
σαρώσει και το Κράτος Πρόνοιας και το Ε.Σ.Υ. Τώρα δεν είναι η 
ώρα της αυτοκριτικής, είναι η ώρα της μάχης και του αγώνα.

Αλίμονο, σύντροφοι και συντρόφισσες, αν γυρίσουμε εκεί που 
θέλουν να ξαναγυρίσουν κάποιοι. Αλίμονο, όπως έχουμε πει και 
άλλη φορά, εμείς γνωρίζουμε ότι δεν υπήρχαν σοσιαλιστικές τι-
μές στην αγορά. Το ακούσαμε αυτό και χτες από τον πρόεδρο του 
ΠΑΣΟΚ. Αλλά δεν υπάρχουν αγοραίες αξίες της κοινωνίας. Και 
οι επίγονοι των πρωτεργατών του αστικού πολιτεύματος, των επα-
ναστατών και των συντηρητικών και των ριζοσπαστών, σήμερα θα 
θεωρούσαν και οι δύο πτέρυγες ντροπή τους αν εν ονόματι κά-
ποιων επιλογών ή αστοχιών θα γυρίζαμε πριν από τη Γαλλική 
Επανάσταση, θα γυρίζαμε στη φεουδαρχία και στον πατέρα αφέ-
ντη, στο νόμο της ζούγκλας, εκεί που θέλουν να μας πάνε οι μο-
νεταριστές, οι νεοφιλελεύθεροι και οι θεωρητικοί απολογητές 
του Μπιουκάναν.



228 ΓΙΩΡΓΟΣ ΓΕΝΝΗΜΑΤΑΣ

Αλίμονο αν σαρωθεί όχι μόνο το Κράτος Πρόνοιας αλλά και 
η ίδια η πολιτική. Πρέπει να ξεκαθαρίσουμε τι εννοούμε με τον 
όρο Κράτος Πρόνοιας. Για να δούμε αν συμβιβάζεται πράγματι 
ή όχι με τον εκσυγχρονισμό και την παραγωγικότητα. Κράτος 
Πρόνοιας για μας σημαίνει αμοιβή σύμφωνα με την προσφορά 
στην παραγωγική διαδικασία. Κράτος Πρόνοιας σημαίνει Κοινω-
νικές Υπηρεσίες σύμφωνα με τις ανθρώπινες ανάγκες. Κράτος 
Πρόνοιας σημαίνει τα άτομα με ειδικές ανάγκες να μη βρίσκο-
νται στον παρονομαστή της διανομής του προϊόντος αλλά στον 
αριθμητή, ενεργά άτομα μέσα στην κοινωνία.

Είναι άραγε αυτά αντίθετα με τον εκσυγχρονισμό και την πα-
ραγωγικότητα; Τι άλλο σημαίνει προσφορά στην παραγωγική 
διαδικασία από την παραγωγικότητα;

Μίλησαν προηγουμένως για την Ευρώπη. Μίλησε ο πρόεδρος 
στο Εθνικό Συμβούλιο. Πράγματι, η Ευρώπη αντιμετωπίζει προ-
βλήματα, υπάρχουν φωνές στην Ευρώπη, υπάρχουν τάσεις, υπάρ-
χει Βορράς, υπάρχει απόπειρα να πάει πίσω η κοινωνική πολιτι-
κή. Όμως υπάρχει και η θέληση του αγώνα στην Ευρώπη σήμε-
ρα. Ο Ενιαίος Κοινωνικός Χώρος, που ξεκίνησε και ως σύλληψη 
και ως αρχές επί Ελληνικής Προεδρίας το 1988, δεν είναι κενό 
γράμμα σήμερα. Είναι λάθος να έχουμε ηττοπάθεια σήμερα. Η 
συντρόφισσα Παπανδρέου να μας πει ότι υπάρχουν πολλοί σύμ-
μαχοί μας μέσα στην Ευρώπη και κοινωνικές και πολιτικές δυνά-
μεις που θα παλέψουν για την Κοινωνική Ευρώπη – όχι, χίλιες φο-
ρές όχι, η Κοινωνική Ευρώπη δεν ήταν και δεν είναι ένα άλλοθι 
που θα καθησυχάζει τη συνείδηση των σοσιαλιστών ότι δήθεν μά-
χονται για τις πανανθρώπινες αξίες. Η Κοινωνική Ευρώπη δε θα 
αποτελέσει την κολυμβήθρα του Σιλωάμ για τις συντηρητικές δυ-
νάμεις, ώστε να στέργουν και εκεί σε μια κοινωνική πολιτική ανε-
ξάρτητα από τη θέληση των κυρίαρχων πολιτικών στρωμάτων 
στην Ευρώπη. Ο κοινωνικός φάρος της Ευρώπης είναι υπαρκτός, 
ζωντανός φάρος με εργαζόμενους, με πολίτες, με ανθρώπους που 
έχουν αδυναμίες, προβλήματα, άγχη, που θέλουν διεξόδους, εί-
ναι ένας ζωντανός σε κίνηση χώρος και δρόμος, δρόμος αγώνα 
και αγωνίας, και αυτοί όλοι, αυτές οι τεράστιες κοινωνικές δυνά-
μεις της πολιτισμένης Ευρώπης, είναι αποφασισμένοι, όταν ακού-
νε τη λέξη «Ευρώπη δίχως σύνορα», να γκρεμίσουν ταυτόχρονα 



Δʹ ΠΕΡΙΟΔΟΣ: 1990-1994 229

με τις προσπάθειές τους τα σύνορα που χωρίζουν τον άνεργο από 
μια παραγωγική απασχόληση, τον εργαζόμενο από συνθήκες 
υγιεινής και ασφάλειας, τα άτομα με ειδικές ανάγκες από την 
πραγματική κοινωνική τους ένταξη και επανένταξη, τη γυναίκα 
από τις διακρίσεις που εξακολουθούν να υπάρχουν μέσα στην πο-
λιτισμένη Ευρώπη.

Δε θα ξεχάσω ποτέ ότι πέρασα σειρά από ντιρεκτίβες από τον 
Ενιαίο Κοινωνικό Χώρο, ως προεδρεύων του Συμβουλίου Κοινω-
νικών Υποθέσεων, όταν ήμουν υπουργός Εργασίας, δεν κατόρ-
θωσα όμως να περάσω μια απλή οδηγία που αφορά στην ισότητα 
των γυναικών, μια απλή οδηγία, σε αντιστροφή του βάρους της 
απόδειξης για την ισότητα.

Είμαστε υποχρεωμένοι να παλέψουμε για να γκρεμιστούν τα 
σύνορα που χωρίζουν περιοχές από ένα αρμονικό φυσικό και πο-
λιτισμικό περιβάλλον, τη νεολαία από τη δυνατότητα για παιδεία, 
αλλά και εκπαίδευση, για τη συστηματική μετάδοση των γνώ-
σεων αλλά και την κατάρτιση, τη συνεχή ανανέωση της γνώσης, 
που είναι το πρώτο και μεγαλύτερο όπλο οποιουδήποτε εκσυγ-
χρονισμού επιδιώξουμε να εισάγουμε. Ας μην ξεχνάμε ότι στην 
Ευρώπη που παλεύουν δεν είναι μόνοι τους και δε θα είναι μόνοι 
τους. Τώρα παλεύουν και αλλού, ας μη μας πιάνει ηττοπάθεια, 
ίσως πολλοί δεν ξέρουν ότι πριν από λίγους μήνες στις ΗΠΑ εκλέ-
χτηκε κυβερνήτης με ποσοστό 73%, πρωτοφανές ποσοστό στις 
ΗΠΑ του γνωστού δικομματικού συστήματος, γιατί αυτός ο κυβερ-
νήτης κατέβηκε με ένα και μόνο μήνυμα, να εφαρμόσει εκεί Ε.Σ.Υ., 
γιατί αυτό είναι που λείπει από την Αμερική, αυτό είναι που λεί-
πει και από την Πολιτεία μας. Στην ίδια τη μητρόπολη του καπι-
ταλισμού σήμερα ετοιμάζουν και οι Ρεπουμπλικάνοι και οι Δημο-
κρατικοί νομοσχέδιο για το Ε.Σ.Υ., που οι άφρονες στην Ελλάδα 
θέλουν στην ουσία να καταργήσουν εν ονόματι του εκσυγχρονι-
σμού και να γυρίσουν δύο αιώνες πίσω. Στο 2000 πίσω και από 
τον Βίσμαρκ.

Το 2000, τι θα έχει αλλάξει μέχρι τότε; Διάβασα πρόσφατα 
μια μελέτη, ένα πολύ αξιόλογο κείμενο. Έχει δύο βασικές ιδέες, 
ποιες θα είναι οι χρήσεις του και ποιες θα είναι οι μονάδες, και 
βέβαια κάπου αλλάζουν όλα, αλλά όχι η φιλοσοφία, δεν αλλάζει 
η ιδεολογία, δεν αλλάζει το Κράτος Πρόνοιας. Αλλά πρέπει να 



230 ΓΙΩΡΓΟΣ ΓΕΝΝΗΜΑΤΑΣ

γνωρίζουμε τι θα σημαίνει η Κοινωνική Ασφάλεια και όχι η Κοι-
νωνική Ασφάλιση, διότι αυτή μας έμαθαν για άλλους λόγους. Τι 
θα σημαίνει στις εξελίξεις του 2000 όταν το προσδόκιμο επιβίω-
σης θα μεγαλώνει συνεχώς και θα έχουμε ανάγκη τότε κυρίως 
από μονάδες κοινωνικής ένταξης, αυτές που προσπαθούσαμε τα 
τελευταία χρόνια να φτιάξουμε μαζί με τα Κ.Υ., έστω και αν δεν 
το κατορθώσαμε στο τέλος. Οι μονάδες κοινωνικής επανένταξης, 
και αυτές μονάδες πρωτοβάθμιας φροντίδας, θα έχουν τη μεγα-
λύτερη σημασία από όλα. Και βέβαια υπάρχει μια αντίφαση την 
ώρα που το προσδόκιμο επιβίωσης θα μεγαλώνει, είναι φανερό 
ότι ο εκσυγχρονισμός και η προσαρμογή πράγματι υποχρεώνουν 
να σκεφτούν σοβαρά και αποφασιστικά την αύξηση των ορίων 
ηλικίας. Εμείς λέμε την αλήθεια, αλλά μια αλήθεια που πρέπει να 
εφαρμόζεται όχι σε βάρος συνεχώς των εργαζομένων, και λόγω 
του προσδόκιμου επιβίωσης που αυξάνει, ασφαλώς και πρέπει να 
μεγαλώσουν τα όρια ηλικίας. Δε θα γίνει η Ελλάδα χώρα συντα-
ξιούχων που θα τρέφεται από τους βιομηχανικούς εργάτες και 
μόνο.

Γι’ αυτό πρέπει να καταλάβουμε ότι η αύξηση του προσδόκι-
μου επιβίωσης δημιουργεί την αναγκαιότητα ενός Κράτους Πρό-
νοιας πιο αποτελεσματικού, που δε θα μειώνει τις συντάξεις και 
δε θα θίγει τις ώριμες ασφαλιστικές προσδοκίες. Γι’ αυτό είμαι 
υπερήφανος για την κοινωνική πρόταση που κατέβασε το ΠΑΣΟΚ, 
που είναι ολοκληρωμένη, σκληρή σε ορισμένες κατευθύνσεις, αλ-
λά απόλυτα σύγχρονη και απόλυτα σύμφωνη με τις δικές μας ιδέ-
ες και αξίζει. Στο τέλος λέει ότι τώρα είναι η ώρα να περάσουμε 
από τους ανθρώπους με γνώμη στους ανθρώπους με γνώση. Αλί-
μονο αν αφήσουμε τους τεχνοκράτες να αποφασίζουν μόνοι τους, 
αλίμονο αν αποφασίζουμε εμείς οι πολιτικοί ερήμην των τεχνο-
κρατών, χωρίς τη γνώμη τους. Πάνω απ’ όλα χρειάζεται όχι γνώ-
μη και γνώση, μα επίγνωση, και να καταλάβουμε ότι κανείς μα 
κανείς δεν μπορεί, είτε με την πολιτική του γνώμη είτε με την τε-
χνική του γνώση, να αγνοήσει τους ανθρώπους που ονομάζουμε 
χρήστες, δηλαδή τους ανθρώπους που υπερασπίζονται την υγεία 
μας. Η υγεία είναι το μεγαλύτερο αγαθό και αλίμονο αν η συμ-
μετοχή τους υποβαθμιστεί χάριν των πολιτικών ή χάριν δήθεν της 
αξιολόγησης των τεχνοκρατών. Μπορούν πράγματι να παντρέ-



Δʹ ΠΕΡΙΟΔΟΣ: 1990-1994 231

ψουν τη γνώση, τη γνώμη και τη συμμετοχή, και το σύστημα φυσι-
κά πρέπει να αποκεντρωθεί. Αποκέντρωση σημαίνει μια ανεξάρ-
τητη εργασία που μεταφέρει την πολιτική εξουσία στους πολίτες 
και αυτό δεν αλλάζει επειδή τα σύγχρονα μέσα μεταβάλλονται. 
Αποκέντρωση σημαίνει η οικονομική και κοινωνική εξουσία να 
μοιράζεται σύμφωνα με αυτά που προσφέρει ο εργαζόμενος, ο 
παραγωγός, ο επιχειρηματίας, και αυτό δεν αλλάζει επειδή αλλά-
ζουν τα σύγχρονα μέσα. Γι’ αυτό το Ε.Σ.Υ. χρειάζεται ριζική βελ-
τίωση στο θέμα της αποκέντρωσης και αυτό είμαστε σε θέση να 
το πραγματοποιήσουμε. Υπάρχουν διλήμματα για το 2000 και για 
σήμερα. Υπάρχουν χώρες που αποδέχονται το Κράτος Πρόνοιας 
και συντηρητικές χώρες. Αλλά λένε ότι παγκοσμίως ή στην Ευρώ-
πη ή στην Ελλάδα έχουμε οικονομική κρίση. Επομένως, αφού 
έχουμε οικονομική κρίση, πρέπει να συμπιέσουμε τις δαπάνες 
υγείας. Μερικοί με παρρησία λένε ότι πρέπει να συμπιέσουμε το 
Κράτος Πρόνοιας. Δεν υπάρχει μεγαλύτερη υποκρισία από αυτή. 
Το Κράτος Πρόνοιας χρειάζεται κυρίως όταν υπάρχει οικονομι-
κή κρίση, γιατί όταν υπάρχει οικονομική κρίση και δε ζούμε σε 
σοσιαλιστικές κοινωνίες, είναι φανερό ότι τα λαϊκά στρώματα 
πληρώνουν περισσότερο το κόστος της κρίσης. Επομένως, αυτά 
πρέπει να προστατευτούν τουλάχιστον στο θέμα της επιβίωσής 
τους και της απασχόλησής τους ή της υγιεινής και ασφάλειας. Αλί-
μονο λοιπόν αν χτυπήσουμε το Κράτος Πρόνοιας για λόγους οι-
κονομικούς. Αλλά αυτή είναι η δική μας άποψη, ας έρθουμε στη 
λογική των τεχνοκρατών και των μονεταριστών. Είναι αλήθεια ότι 
συμπιέζοντας το Κράτος Πρόνοιας θα μειώσεις πράγματι τις δα-
πάνες ή θα μεταφέρεις από τη δημόσια κατανάλωση στην ιδιωτι-
κή κατανάλωση. Και όταν η ιδιωτική κατανάλωση μεγαλώσει ιδι-
αίτερα από την ενίσχυση της προσφοράς, μια και η ζήτηση αυξά-
νει, αναρωτήθηκα και ρωτάω όλους τους συντηρητικούς απολο-
γητές: η δραματική αύξηση της ιδιωτικής κατανάλωσης από κερ-
δοσκοπικά μονοπωλιακά ή ολιγοπωλιακά συγκροτήματα που θα 
είναι σε θέση να καλύψουν τα τεράστια κόστη της βιοϊατρικής 
τεχνολογίας που όλο και μεγαλώνει, αυτό τι θα σημάνει; Δε θα 
σημάνει δραματική αφαίρεση πόρων από τις επενδύσεις, δρα-
ματική αφαίρεση πόρων από τη συσσώρευση; Μας ενδιαφέρει 
δηλαδή αν θα πληρώσει περισσότερο ή λιγότερο το κράτος ή θα 



232 ΓΙΩΡΓΟΣ ΓΕΝΝΗΜΑΤΑΣ

δαπανηθούν περισσότερα ή λιγότερα και τα οποία θα εναποτεθούν 
σε θύλακες κερδοσκόπων και όχι στις επενδύσεις. Μπορεί και πρέ-
πει να δώσουμε τη μάχη στην πρωτοβάθμια φροντίδα γιατί μόνο 
έτσι θα μειώσουμε τις δαπάνες Υγείας χωρίς να μειώσουμε το Κρά-
τος Πρόνοιας, γιατί, αντίθετα, όταν φροντίζεις την υγιεινή και 
ασφάλεια, αυτό είναι πρόληψη. Αλίμονο αν φροντίζεις τον ανάπη-
ρο που θα βγει μέσα από τη βιομηχανία αν δεν υπάρξει η πρόλη-
ψη. Δείτε την Κοινωνική Ασφάλιση πόσο επιβαρύνεται, σκεφτεί-
τε την αποθεραπεία πόσο θα στοιχίσει. Πρέπει να μειωθεί το κό-
στος. Αν τα Κ.Υ. δε λειτουργήσουν ως πρόληψη, ως υγειονομική δι-
αφώτιση, τότε τα νοσοκομεία και οι ιδιωτικές κλινικές, τα μεγάλα 
συγκροτήματα, αυτά που θα επιβιώσουν τελικά –και δε μιλούμε για 
το λειτουργό της Υγείας, τον ιδιώτη που πάλεψε και αυτός κάτω 
από αντίξοες συνθήκες, αλλά για τα μεγάλα συγκροτήματα που εί-
ναι εύκολο να καταβροχθίζουν τις μικρές, μεσαίες, ακόμα και με-
γάλες ιδιωτικές κλινικές– γεμίζουν και το κόστος ανεβαίνει. Αν δε 
φροντίσουμε το περιβάλλον, τότε βεβαίως οι ασθένειες είναι επα-
κόλουθο και είναι εύκολο για κάποιους να κάνουν βιομηχανία 
αντιρρύπανσης και να κερδίζουν απ’ αυτό. Και δεν είμαστε εμείς, 
βέβαια, στην Ελλάδα που έχουμε βιομηχανία αντιρρύπανσης ούτε 
δυνατότητα, ούτε οι φίλοι μας οι Ευρωπαίοι. Πόσο κοστίζει, τελι-
κά, η μη πρόληψη και πόσο θα κοστίζει η επένδυση στο περιβάλ-
λον ώστε να μειωθεί το κόστος; Χρειαζόμαστε μονάδες κοινωνι-
κής επανένταξης για να μειώσουμε το κόστος, για να ανταποκρι-
θούμε στις ανάγκες των χρηστών του 2000. Μετά τα ριζικά αλλαγ-
μένα προσδόκιμα επιβίωσης και τις καταστάσεις υγείας χρειαζό-
μαστε Κ.Υ., και όμως αυτά τα Κ.Υ. οι κύριοι της Ν.Δ. προσπαθούν 
να τα κάνουν αρχέγονα αγροτικά ιατρεία πηγαίνοντάς τα, οι αντι-
κρατιστές δήθεν, στις κρατικές, ανύπαρκτες άλλωστε, –εδώ είναι 
και η ευθύνη η δική μας–, υπηρεσίες υγιεινής. Διάβασα πρόσφατα 
ομόφωνες αποφάσεις της Ομοσπονδίας των Οδοντογιατρών που 
μαζί με τον ΠΙΣ, ανεξάρτητα από τις συντηρητικές τους καταβολές, 
πάντα ήταν πρωτοπόροι σε αγώνες όταν κινδύνευαν πράγματι τα 
θέματα υγείας. Χαίρομαι, λοιπόν, που διάβασα το κοινό κείμενο 
όπου δηλώνεται η πρόθεσή τους να αγωνιστούν για την προστασία 
των Κ.Υ. στα χωριά, αλλά πρέπει να αγωνιστούμε όλοι για την προ-
στασία του Ε.Σ.Υ. στις πόλεις και στα χωριά.



Δʹ ΠΕΡΙΟΔΟΣ: 1990-1994 233

Ας έρθουμε στο θέμα του πολιτισμού και στο θέμα του περι-
βάλλοντος ξανά. Η ανασφάλεια, η ανεργία των νέων δεν οδηγούν 
στα ναρκωτικά; Και όσοι δε λογαριάζουν το λευκό θάνατο και 
όσοι δε λογαριάζουν το κόστος που θα χάνουμε τη νεολαία, δε λο-
γαριάζουν το κόστος της αποθεραπείας, το οικονομικό κόστος, δε 
λογαριάζουν το τεράστιο κόστος της ψυχικής υγείας. Δε θα πω 
καινοτομίες σε ανθρώπους που γνωρίζουν τα προβλήματα, ότι 
από εδώ και πέρα όλο και περισσότερο θα παρεμβαίνουν τα προ-
βλήματα της ψυχικής υγείας μπροστά στις τεράστιες ανασφάλει-
ες που υπάρχουν σε έναν κόσμο που βρίσκεται σε κατάσταση αλ-
λαγής, σε περιόδους κρίσης τεράστιες με τρομακτικά πολιτισμι-
κά προβλήματα, όπου μέσα από την έκρηξη των μέσων μαζικής 
επικοινωνίας γινόμαστε αθέμιτα όργανα και το είδαμε αυτό στον 
πόλεμο, τον αδιανόητο πόλεμο. Μετά, βεβαίως, υπήρξε status quo 
και Ιράν-Ιράκ-Τουρκία ζουν και βασιλεύουν. Οι γεωπολιτικές 
ανακατατάξεις δε γίνονται εκεί, γίνονται στη Βαλκανική. Αυτά 
για να θυμηθούμε τι μας έλεγαν. Σε εκείνο τον αδιανόητο πόλε-
μο, ποιος δε θυμάται ότι πέρασαν μηνύματα από την τηλεόραση, 
που τον πόλεμο τον έκαναν απεικόνιση λες και ήταν σπορ. Ακού-
γαμε τα παιδιά μας και τα παιδιά των παιδιών μας να μας ρωτούν 
με ποιους είμαστε, με τους Scan ή με τους Patriot. Και το σκορ 
ήταν ανθρώπινες ζωές. Και, βέβαια, μετά μας είπαν ότι ήταν αναί-
μακτος πόλεμος γιατί δε μετράνε το χρώμα, μετράνε από το χρώ-
μα τις ζωές που χάθηκαν ή από την εθνικότητα και όχι από την 
ανθρώπινη υπόσταση. Όλα αυτά οδηγούν σε ένα βαθύτατο πολι-
τισμικό δίλημμα.

Βαρβαρότητα ή ανθρωπιά, και αυτό επιτείνει την αναγκαιότη-
τα συσπείρωσης των προοδευτικών δυνάμεων για έναν αγώνα. 
Ταυτόχρονα όμως δημιουργεί τεράστια προβλήματα, άγχη, αγω-
νίες – για όλους αυτούς τους λόγους το κόστος όλο και μεγαλώνει.

Αντί λοιπόν να κοιτάξουμε τη σχέση δημόσιας-ιδιωτικής κα-
τανάλωσης, πρέπει να δούμε πώς θα ξεφύγουμε από τα κατανα-
λωτικά επιχειρήματα, είναι επιχειρήματα για κατανάλωση, και να 
περιορίσουμε πραγματικά τις εστίες που προκαλούν τη θνησιμό-
τητα.

Δεν είχα σκοπό και ούτε έχω σήμερα να μιλήσω για το Ε.Σ.Υ. 
Ούτε πρόκειται να σας κουράσω, ούτε με την αυτοκριτική, όπως 



234 ΓΙΩΡΓΟΣ ΓΕΝΝΗΜΑΤΑΣ

είπα στην αρχή, ούτε με τα επιτεύγματα. Γιατί και οι αναμνήσεις 
είναι νωπές και το τεράστιο έργο όλων μας είναι γνωστό, ιδιαίτε-
ρα αν θυμηθούμε τι ήταν πριν και τι έγινε μετά. Αλλά υπάρχουν 
και ορισμένοι αδιάψευστοι δείκτες για το προσδόκιμο επιβίωσης, 
την παιδική θνησιμότητα, τη θνησιμότητα από λοιμώδη νοσήμα-
τα. Μπορεί κάποιοι να επικαλεσθούν το κλίμα. Υπάρχουν δείκτες 
της Π.Ο.Υ. για το πόσο σκληρά υπήρχε η νοσοκομειακή κάλυψη 
του τομέα νοσοκομείων στον πληθυσμό για το καθαρό όφελος 
χρήσης από τους τομείς που φτάνει στο 4%, στοιχεία 1988, που εί-
ναι το μεγαλύτερο ποσοστό στον ΟΟΣΑ. Η ελαστικότητα δαπα-
νών είναι στο 2,5%, είναι το μεγαλύτερο στον ΟΟΣΑ. Και βέβαια 
δε θέλω να μιλήσω για την αποτελεσματικότητα μέσα στα νοσο-
κομεία, για το πόσοι ασθενείς νοσηλεύτηκαν ανά γιατρό, για το 
πόσες εξετάσεις έγιναν, τι είχε γίνει προηγουμένως, ποια ήταν η 
οδοντιατρική τεχνολογία. Μπορεί να έγιναν λάθη και τα έχουμε 
απαριθμήσει. Αλλά το Ε.Σ.Υ. δεν ήταν μόνο, όπως το λέμε συνή-
θως, μια τεράστια κοινωνική παροχή, ήταν και είναι και θα είναι 
ανεξάρτητα από αυτά που επιχειρούν σήμερα. Και όμως επιχει-
ρούν σήμερα τα Κ.Υ. να τα κάνουν αρχέγονα ιατρεία. Επιδιώκουν 
τη δήθεν ιδιωτική ιατρική σαρώνοντας τον ιδιώτη γιατρό, και αυ-
τό πρέπει να το κατανοήσει ο ΠΙΣ, που γνωρίζω πόσο ενδιαφέρε-
ται και για τους νοσοκομειακούς γιατρούς και για τους ιδιώτες 
και πώς θα προστατευτεί ο ιδιώτης γιατρός από την άρση της απο-
κλειστικής απασχόλησης και πώς ο αυριανός γιατρός, όταν καλύ-
πτουν και οι μεν και οι δε θέσεις από την ανάμειξη δημόσιου και 
ιδιωτικού τομέα. Στο Συμπόσιο για την Υγεία του Συγκροτήματος 
Λαμπράκη καταδικάστηκε από όλους τους συμμετέχοντες, ανε-
ξαρτήτως κομματικής τοποθέτησης, εννοώ τους ξένους που ήρθαν 
από την Π.Ο.Υ. και από την άλλη Ευρώπη.

Τι θα σημάνει το part-time για τους γιατρούς, θα ακολουθή-
σουν το 5ωρο πρωινό με το ένα πόδι από εδώ και από εκεί. Και 
πώς θα γίνονται οι εφημερίες και πώς θα γίνεται η επείγουσα ια-
τρική. Η επείγουσα ιατρική έχει την ίδια σημασία και μεγαλύτε-
ρη από την πρόληψη. Τι θα σημάνει το 50% της αποτελεσματικό-
τητας, τι γίνεται στον τόπο που θα συμβεί το ατύχημα στη σωστή 
και έγκαιρη μεταφορά. Τι θα γίνει αν υπάρξει η ιδιωτική επεί-
γουσα ιατρική, από ποιους και προς τα πού. Τι θα σημάνει αυτό 



Δʹ ΠΕΡΙΟΔΟΣ: 1990-1994 235

όταν θα μπει στο κέρδος η επείγουσα ιατρική και είναι δυνατό 
να το αποδεχτεί ένας σοβαρός πολίτης ανεξαρτήτως πολιτικής 
ιδεολογίας; Είναι καιρός το κράτος να πάρει τις ευθύνες του σε 
σχέση με το ρόλο του πανεπιστημίου. Πρέπει το πανεπιστήμιο να 
αναλάβει το ρόλο της επιστημονικής καθοδήγησης του Ε.Σ.Υ. πα-
ρά τα στεγανά μεταξύ του Ε.Σ.Υ. και του πανεπιστημίου. Αλλά 
γίνεται αυτό από την υποβολιμαία διάταξη, που από τους λίγους 
ιεραπόστολους πανεπιστημιακούς που δέχτηκαν να κλείσουν τα 
ιδιωτικά ιατρεία και να ενταχθούν στο Ε.Σ.Υ. ζητούν ή να παραι-
τηθούν και να γίνουν part-time ή να φύγουν από το πανεπιστή-
μιο ή από το Ε.Σ.Υ. Και αυτό είναι εκσυγχρονισμός. Και είναι εκ-
συγχρονισμός οι διώξεις. Διώξεις που γίνονται παρά τη θέληση 
των εκπροσώπων των κρατικών συλλόγων. Διώξεις που αφορούν 
σε κορυφαία ιατρικά στελέχη. Και βέβαια οι διωχθέντες θα απο-
κατασταθούν. Είχα πει κάποτε, παρόλο που έχω πρόβλημα υγείας 
το οποίο προσπαθώ και πιστεύω ότι θα ξεπεράσω: Δεν είχα ζη-
τήσει ποτέ στις κυβερνήσεις του ΠΑΣΟΚ καμία διάκριση, αποδέ-
χτηκα καλώς ή κακώς όλες τις μεταθέσεις. Αυτή τη φορά θα ζη-
τήσω, έστω και για λίγο, όταν θα υπάρξει κυβέρνηση του  ΠΑΣΟΚ 
με πρωθυπουργό τον Ανδρέα Παπανδρέου, να γίνω υπουργός 
Υγείας.

Υπάρχει ένα θέμα σήμερα που αφορά στο κύρος των γιατρών 
και φταίμε κι εμείς στο ΠΑΣΟΚ, πέσαμε στην παγίδα, με εξαίρε-
ση ορισμένους επιστημονικούς και συνδικαλιστικούς φορείς. Πέ-
σαμε στην παγίδα. Κάθε φορά που η Δεξιά ήθελε να χτυπήσει την 
Υγεία και να βοηθήσει τους κερδοσκόπους και τους μεταπράτες 
στο σύνολό τους, τους μεγάλους γιατρούς, έβρισκε την ευκαιρία 
να ρίξει το ανάθεμα, και δε σας κρύβω ότι, όταν πήγα στο υπουρ-
γείο Υγείας, δε διακατεχόμουν καθόλου από φιλοϊατρικά συναι-
σθήματα. Πρέπει να σας πω ότι πράγματι υπάρχουν φακελάκια 
και πράγματι υπάρχουν και κερδοσκόποι και μεταπράτες. Ακό-
μα και ο έμπορος στην υγεία διαπνεόταν πάντα στην Ελλάδα από 
ανθρωπιά, πάλευε δίπλα στον ασθενή του. Έχω ζήσει την αγωνία 
τους μέσα στα νοσοκομεία. Τους είδα να αντιμετωπίζουν τον 
ασθενή. Δε διάλεξα τυχαία το νοσοκομείο για να κάνω στην Ελ-
λάδα αυτό που κάνω. Ξέρω ότι υπάρχει ανθρωπιά, ξέρω ότι υπάρ-
χει θέληση. Είναι τραγικό λάθος να εμφανιστεί ότι το μείζον 



236 ΓΙΩΡΓΟΣ ΓΕΝΝΗΜΑΤΑΣ

θέμα στην ελληνική κοινωνία είναι ο χρηματισμός. Είναι, αλλά 
όχι το μείζον για να περάσει η κατάργηση του Ε.Σ.Υ.

Και πρέπει, πράγματι, να κατατοπίσουμε τους γιατρούς. Αλλά 
ο δρόμος για την Ιθάκη, όπως έλεγε ο Αλεξανδρινός, «τους Λαι-
στρυγόνες και τους Κύκλωπες δεν θα τους κερδίσεις αν βαθιά μέ-
σα στην ψυχή σου δεν τους κουβανείς». Και κουβανήσαμε όλους 
αυτούς τους Κύκλωπες και τους Λαιστρυγόνες, γι’ αυτό πρέπει να 
τα απορρίψουμε αυτά.

Πρέπει εσείς οι γιατροί, εσείς οι οδοντογιατροί, το νοσηλευ-
τικό προσωπικό να δώσετε τη μάχη, πράγματι να απαλλαγείτε και 
να απαλλαγούμε ως κοινωνία, ως Πολιτεία, από τα συμπτώματα 
αυτά. Αλλά να δώσετε ένα μήνυμα στους κυρίους που ετοιμάζουν 
το γκρέμισμα του Κράτους Πρόνοιας και του Ε.Σ.Υ. ότι δε θα 
βρουν άλλοθι πάνω σ’ αυτή τη διαδικασία που εσείς με το κύρος 
σας πρέπει να φροντίσετε να αποκαταστήσετε. Να ενώσετε πάλι 
τους υγειονομικούς με τους πολίτες. Εμείς οι προοδευτικές του-
λάχιστον δυνάμεις, αν και οι συντηρητικές δυνάμεις που βρίσκο-
νται μέσα στη Ν.Δ. είναι υποχρεωμένες να αναλογισθούν το τι 
υπέγραψαν στο Μάαστριχτ, να μελετήσουν σε βάθος και να βγουν 
να πουν ανοιχτά μέσα στο κόμμα τους αν ήταν υποκρισία ή όχι σ’ 
ό,τι αφορά την Κοινωνική Ευρώπη, σ’ ό,τι αφορά τις επιλογές. 
Αλλά τουλάχιστον εμείς οι προοδευτικές πολιτικές δυνάμεις 
οφείλουμε να εγκαταλείψουμε τις γενικόλογες και τις γενικές εφ’ 
όλης της ύλης συζητήσεις. Γιατί να μη γίνει μια Κ.Ε. με αποκλει-
στικό θέμα την υπεράσπιση του Ε.Σ.Υ.; Γιατί να μην υπάρχει μια 
διακομματική συνάντηση μόνο για την υπεράσπιση του Ε.Σ.Υ.; 
Γιατί να μην υπάρχουν διάφορα Forum της Αριστεράς για την 
υπεράσπιση του Ε.Σ.Υ.; Είναι αδιανόητο ότι πέρασε αυτές τις μέ-
ρες από τη διαρκή επιτροπή, παρά τη μάχη που έδωσαν οι βου-
λευτές μας, όλοι οι βουλευτές της προοδευτικής παράταξης και 
με πολλές ενστάσεις, αλλά χωρίς την ψήφο βουλευτών της Ν.Δ., 
χωρίς την αντίθετη ψήφο λόγω κομματικής πειθαρχίας. Όμως ου-
δείς το γνώριζε, συντελέστηκε και συντελείται το πρώτο βήμα του 
ανοσιουργήματος και πέρασε στα ψιλά των εφημερίδων. Να ζη-
τήσω ευθύνες από τους ανθρώπους που πασχίζουν για την ενημέ-
ρωση της κοινής γνώμης, όχι. Είναι εδώ και τόσο μας βοήθησαν 
όλους που περάσαμε από το υπουργείο Υγείας. Εμείς δε δώσαμε 



Δʹ ΠΕΡΙΟΔΟΣ: 1990-1994 237

την τεράστια πολιτική διάσταση που έχει το γκρέμισμα του Ε.Σ.Υ. 
Και δεν μπορούν να επικαλούνται για το γκρέμισμα του Ε.Σ.Υ. κα-
μία οικονομική δυσπραγία. Οφείλουμε, κάθε οργάνωση σήμερα, 
όχι απλώς να μαζευόμαστε σε συνεστιάσεις στο Χίλτον, αλλά έξω 
από τα νοσοκομεία, ώστε αν τολμήσουν να φέρουν το νομοσχέ-
διο, οι οργανώσεις να δείξουν αν έχουν πράγματι τη δυνατότητα 
έμπνευσης των πολιτών ανεξαρτήτως μεγέθους συγκεντρώσεων. 
Δεν έχει σημασία το μέγεθος.

Να κουβεντιάσουμε με τους ανθρώπους μέσα στα νοσοκομεία 
και γύρω από τα νοσοκομεία. Μέσα στα Κ.Υ. και γύρω από τα 
Κ.Υ. Να κουβεντιάσουμε με τους πολίτες και με τις κοινωνικές 
ομάδες, με τους συνταξιούχους, που πρώτοι αυτοί θα θιγούν. Πρέ-
πει το θέμα του Ε.Σ.Υ. να γίνει πρώτο ζήτημα, μετά τα εθνικά μας 
θέματα είναι το Ε.Σ.Υ. Και βεβαίως ισχυρή οικονομία χρειάζεται 
και για τα εθνικά μας θέματα και για το Ε.Σ.Υ. και την ανάπτυξή 
του. Αλλά η εθνική μας οικονομία μπορεί να αναταχθεί με μεσο-
μακροπρόθεσμο και μακροπρόθεσμο σχέδιο. Αλίμονο αν γκρεμι-
στεί σήμερα το Ε.Σ.Υ. και είμαστε υποχρεωμένοι εμείς, όταν θα 
διαμορφωθεί η προοδευτική δημοκρατική κυβέρνηση, να αρχί-
σουμε και πάλι από την αρχή.

Βεβαίως υπάρχουν και ευθύνες των πολιτών, των απλών αν-
θρώπων. Δεν μπορεί να ζητούν χωρίς να αγωνίζονται, δεν μπορεί 
να θέλουν χωρίς να προτείνουν, δεν μπορεί να επιθυμούν χωρίς 
να το διεκδικούν. Και πρέπει όλοι να αγωνιστούν για να σωθεί το 
Ε.Σ.Υ. Εδώ θα φανεί αν έχουμε προτεραιότητες ή όχι. Είμαι ενα-
ντίον της γενικής και εφ’ όλης της ύλης αντιπαράθεσης. Αντιπα-
ράθεση εκεί που πράγματι απειλούνται θεσμοί, κοινωνίες, κατα-
κτήσεις, επιτεύγματα και πάνω απ’ όλα ανθρωπιά. Αν η εθνική 
συνεννόηση χρειαζόταν για τα εθνικά ζητήματα, χρειάζεται επί-
σης για τα τεράστια προβλήματα της Υγείας και, δυστυχώς, αυτό 
το νομοσχέδιο μόνο την εθνική συνεννόηση δεν προωθεί και στο 
χώρο της Υγείας.

Στις 5 του Απρίλη υπάρχουν εκλογές στη Βʹ Αθήνας. Δεν τις 
προκαλέσαμε εμείς. Τις προκάλεσε η μισαλλοδοξία του κυβερ-
νώντος κόμματος που μπορούσε την επόμενη μέρα της απόφασης 
του Ειδικού Δικαστηρίου, που δε θα σχολιάσω, μιας δίκης που 
ταλαιπώρησε τρία χρόνια την ελληνική κοινωνία και την έφερε 



238 ΓΙΩΡΓΟΣ ΓΕΝΝΗΜΑΤΑΣ

αιώνες πίσω από τις άλλες χώρες της Ευρώπης, τουλάχιστον να 
άλλαζε τη σελίδα και να αποκαθιστούσε τα πολιτικά δικαιώματα 
μέσα στη Βουλή των Ελλήνων, που είναι η μόνη που δικαιούται 
και μπορεί να το πράξει, του πρώτου άλλωστε πανελληνίως βου-
λευτή Δημήτρη Τσοβόλα, αφού επανειλημμένα έχει άρει ποινικές 
αποφάσεις. Και σε περιπτώσεις τεράστιων οικονομικών μεγεθών 
και ποινικών καθαρά δικών. Και εδώ που ήταν καθαρά πολιτικό 
θέμα, δηλαδή θέμα Βουλής.

Αλλά όταν δεν μπόρεσε να το πράξει η Βουλή, δηλαδή οι αντι-
πρόσωποι του έθνους και του λαού, τι άλλο και ποιο άλλο σώμα 
μπορεί, με την πολιτική του τουλάχιστον απόφαση, να αποκατα-
στήσει τα πολιτικά δικαιώματα και να γυρίσει τη σελίδα και να 
επιδοθούμε επιτέλους στην αντιμετώπιση των μεγάλων κινδύνων. 
Το σώμα της λαϊκής κυριαρχίας, το σώμα στο οποίο οιονεί απο-
λογείται η Βουλή των Ελλήνων, το σώμα χάρη στο οποίο υπάρ-
χουν. Για να γίνει επιτέλους η αρχή της λαϊκής ετυμηγορίας και 
της λαϊκής κυριαρχίας. Άλλωστε έχουμε ακούσει τόσα και τόσα 
για την ελλιπή αντιπολίτευση, για την ανεπαρκή αντιπολίτευση. 
Μπορεί να έχουν δίκιο σε ορισμένες φάσεις, γιατί ομφαλοσκοπή-
σαμε. Τώρα όμως είναι η ώρα για τον πολίτη να εκφραστεί, τον 
αφορά ή όχι η πολιτική κατάσταση, τον αφορούν ή όχι οι εθνικοί 
χειρισμοί, τον αφορούν ή όχι η οικονομική πολιτική, το σάρωμα 
του Κράτους Πρόνοιας, το σάρωμα του Ε.Σ.Υ. Άρα, είναι η ώρα 
και το χρέος του πολίτη. Αυτό δε σημαίνει ότι εμείς πρέπει να εφη-
συχάζουμε. Εμείς πρέπει να δώσουμε τη μάχη μας. Και για τις 
εκλογές και για μετά τις εκλογές. Πάνω απ’ όλα πρέπει να ξανα-
δώσουμε έμπνευση, όνειρο, όραμα, ελπίδα και εναλλακτική πρό-
ταση που την έχουμε τεκμηριωμένη και επιστημονικά προσαρμο-
σμένη στις σύγχρονες ανάγκες, και για την υγεία και για την κοι-
νωνική πολιτική και για την οικονομία. Ακόμα και για τα εθνικά 
μας ζητήματα, η απαραίτητη εθνική στρατηγική χρειάζεται και αυ-
τή, το ίδιο και η ευρωπαϊκή μας πολιτική στρατηγική, τμήμα της 
εθνικής στρατηγικής.

Φίλες και φίλοι, σύντροφοι και συντρόφισσες, σας κούρασα. 
Εγώ δεν κουράστηκα, γιατί πράγματι με φλόγισε η παρουσία σας 
σήμερα. Είναι μια ανεπανάληπτη παρουσία. Δεν είναι το χειρο-
κρότημα που ζητώ, αλλά είναι η θέλησή σας, η θέληση όλων μας 



Δʹ ΠΕΡΙΟΔΟΣ: 1990-1994 239

να παλέψουμε, να αγωνιστούμε. Στην αρχή μίλησα για ιδεολογία, 
η ιδεολογία είναι απαραίτητη, αλλά πάνω και από την ιδεολογία, 
αυτή τη στιγμή χρειάζονται τρία πράγματα που λέω συχνά:

Πρώτον, αγώνας
Δεύτερον, αγώνας
Τρίτον, αγώνας.

Ομιλία στην εκδήλωση του Τομέα Υγείας του ΠΑΣΟΚ – 22 Μαρτίου 1992.



240 ΓΙΩΡΓΟΣ ΓΕΝΝΗΜΑΤΑΣ

«ΜΕ ΠΟΙΑ ΣΧΕΔΙΑ ΞΑΝΑΓΥΡΙΖΩ...»

Ο Γιώργος Γεννηματάς επιστρέφει στα καθήκοντά του. Ύστερα 
από σύντομες διακοπές στη Σύμη, που αρχίζουν αύριο, ο χαλκέ-
ντερος κοινοβουλευτικός εκπρόσωπος και μέλος του Ε.Γ. του ΠΑΣΟΚ 
αναλαμβάνει πλήρως τα καθήκοντά του από 1ης Σεπτεμβρίου.

Στην πρώτη μετά την επώδυνη περιπέτεια της υγείας του συ-
νέντευξη, δηλώνει ωριμότερος, καθώς επιστρέφει «από το κατώ-
φλι του θανάτου», και μιλά πλέον ως ενεργός πολιτικός. Αρνείται 
όμως ότι απουσίασε ποτέ από την ενεργό πολιτική δράση.

Οι ατέλειωτες ημέρες –και «νύχτες», επισημαίνει με έμφαση– 
της προεγχειρητικής και της μετεγχειρητικής περιόδου, του έδω-
σαν την ευκαιρία να κάνει κάποιους απολογισμούς και να κατα-
λήξει στο συμπέρασμα, που, προσωρινά τουλάχιστον, φαίνεται να 
τηρεί, ότι απαιτείται ποιοτική αλλαγή της ζωής του:

«Ήταν υπερβολή», υποστηρίζει. «Αν δεν ήμουν στη Βουλή, θα 
ήμουν στο κόμμα. Κι αν δεν ήμουν εκεί, θα γύριζα στην Ελλά-
δα».

Η ομοψυχία της ομογένειας της Αμερικής στο θέμα των Σκο-
πίων και η προσωπική του συμμετοχή σ’ αυτήν, οι αστείρευτες δυ-
νάμεις του Ελληνισμού, η αυτοσυγκέντρωση και οι προσωπικοί 
απολογισμοί, όλα μαζί συνέτειναν στη διαμόρφωση νέων, ωριμό-
τερων, όπως λέει, αντιλήψεων: για τα εθνικά θέματα, κυρίως, τα 
οποία μοιάζει να αποσπούν αυτή την περίοδο το μέγιστο ενδια-
φέρον του.

Αν κάτι όμως δεν άλλαξε καθόλου στα χαρακτηριστικά του 
Γιώργου Γεννηματά, του δημοφιλέστερου Έλληνα πολιτικού, εί-
ναι η ενεργός ενασχόλησή του με καθετί το κοινό. Έτσι, η συζή-
τησή του με την Κυριακάτικη Ελευθεροτυπία στρέφεται γύρω από 



Δʹ ΠΕΡΙΟΔΟΣ: 1990-1994 241

τα πιο καυτά ζητήματα που αντιμετωπίζει ο τόπος. Και εκπλήσ-
σουν οι απαντήσεις του Γιώργου Γεννηματά, καθώς όλες συνο-
δεύονται από ρηξικέλευθες προτάσεις:

– Η προχθεσινή παρουσία σας στη Βουλή, κατά τη συζήτηση 
για το Μάαστριχτ, σήμαινε κι επιστροφή στην ενεργό πολιτική 
δράση;

Κατ’ αρχήν, δε νομίζω ότι απουσίασα ουσιαστικά από την 
ενεργό πολιτική δράση. Στην Αμερική, όπως εσείς, προσωπικά, 
γνωρίζετε και γράψατε μάλιστα, είχα ενεργό πολιτική παρουσία. 
Τώρα, αν εννοείτε επιστροφή στα καθήκοντα του κοινοβουλευτι-
κού εκπροσώπου και του μέλους του Εκτελεστικού Γραφείου του 
ΠΑΣΟΚ, σ’ αυτά επιστρέφω μετά τις διακοπές μου στη Σύμη, για 
την οποία αναχωρώ αύριο. Αλλά απουσία από την ενεργό πολιτι-
κή δράση δεν αισθάνομαι ότι έχω καμία. Στην Αμερική δούλεψα 
με την ομογένεια για το συλλαλητήριο, είχα πολιτικές επαφές, συ-
ναντήσεις με τον αρχιεπίσκοπο Ιάκωβο και με ομογενείς επιχει-
ρηματίες και επιστήμονες.

– Είμαι έτοιμος να επανορθώσω... γλίστρημα της γλώσσας 
ήταν... εννοούσα, επιστροφή στα συγκεκριμένα καθήκοντα, τα 
οποία αναγκαστικά εγκαταλείψατε. Από την αντίδρασή σας, όμως, 
διαπιστώνω ένα άγχος, μια ανησυχία μήπως και θεωρηθεί ότι ήσα­
σταν απών για μικρό χρονικό διάστημα. Η περιπέτεια της υγείας 
σας δεν ήταν μικρό πράγμα. Θα δικαιολογούσε κάλλιστα και πο­
λύμηνη απουσία από κάθε είδους δραστηριότητα...

Κανένα άγχος, αλλά, καλώς ή κακώς, έτσι είχαν μέχρι σήμερα 
τα πράγματα. Αρχίζω κανονικά από τη Βουλή στο θερινό τμήμα 
του Σεπτεμβρίου.

– Κοντός ψαλμός, λοιπόν.

Ακριβώς.

– Είναι λίγο σκληρή, άχαρη αν θέλετε, η ερώτηση: Η επιστροφή 
στα καθήκοντά σας απαιτεί και καλή υγεία. Αναλαμβάνετε ευθύ­



242 ΓΙΩΡΓΟΣ ΓΕΝΝΗΜΑΤΑΣ

νες πάλι. Θεωρείτε τον εαυτό σας ή, σωστότερα, αισθάνεστε ακ­
μαίος για να ανταποκριθείτε σ’ αυτά τα καθήκοντα;

Αισθάνομαι αρκετά καλά. Πέρασα, βεβαίως, μεγάλη ταλαιπω-
ρία. Πιστεύω ότι ο καρκίνος έχει νικηθεί. Θα το δείξει η πορεία. 
Αυτά λένε οι γιατροί.

– Άρα, από 1ης Σεπτεμβρίου 16ωρο δουλειάς και σε μάξιμουμ 
ταχύτητες;

Ναι, αλλά η αλήθεια είναι πως πρέπει να αλλάξω τρόπο ζωής. 
Όχι εξαιτίας της περιπέτειας της υγείας μου, αλλά νομίζω ότι πρέ-
πει να περάσω σ’ έναν πιο ποιοτικό, παρά ποσοτικό, τρόπο ζωής.

– Τι εννοείτε;

Το 1991, λόγου χάριν, γύρισα όλη την Ελλάδα, περίπου τρεις 
φορές. Ήταν, νομίζω, υπερβολή!

– Γιατί; Για το κόμμα σας, για το Κίνημα το κάνατε...

Ε, όχι! Ήταν υπερβολή. Θα μπορούσα, για παράδειγμα, να εί-
χα γυρίσει μία φορά την Ελλάδα, με τα ίδια πολιτικά αποτελέσμα-
τα.

– Δεν αισθάνομαι ότι κάνω λάθος. Υποθέτω, συγκεκριμένα, ότι 
στην προεγχειρητική και μετεγχειρητική σας περίοδο αυτοσυγκε­
ντρωθήκατε και κάνατε κάποιους απολογισμούς πεπραγμένων, ας 
τους πω έτσι...

Ας μη γελιόμαστε, από την Αμερική επέστρεψα ωριμότερος.

– Τι, λόγω Αμερικής;

Όχι, αλλά εκεί έφτασα στο κατώφλι του θανάτου.

– ;;;

Ναι, διότι η εγχείρηση δε θα είχε κανένα αποτέλεσμα, αν δεν 
είχε πετύχει η χημειοθεραπεία που έκανα στην Ελλάδα. Κι αυτό 



Δʹ ΠΕΡΙΟΔΟΣ: 1990-1994 243

θα το διαπιστώναμε μόνο με την εγχείρηση. Επομένως, μπαίνο-
ντας στο χειρουργείο... ο Γκίνσμπεργκ, που με χειρούργησε, μου 
είπε πως η χημειοθεραπεία είχε γίνει τέλεια.

Έκανα απολογισμούς

– Και ο απολογισμός; Τι έβγαλε;

Έκανα αρκετούς απολογισμούς. Έναν αστραπιαίο, όταν με 
μετέφεραν στο χειρουργείο από το δωμάτιό μου, για την εγχείρη-
ση.

– Και τα αποτελέσματα;

Αχ... είναι προσωπικά θέματα αυτά. Δε θα ’θελα...

– Ένας πολιτικός, και μάλιστα ο δημοφιλέστερος, σύμφωνα με 
πρόσφατες σφυγμομετρήσεις, είναι υποχρεωμένος να περιορίσει 
κάπως τα όρια της προσωπικής του ζωής. Λοιπόν;

Ήσυχη συνείδηση και κάποιες αναγκαίες αλλαγές στις οπτι-
κές γωνίες.

– Για τη συνείδησή σας, δε νομίζω ότι υπάρχει Έλληνας που να 
αμφιβάλλει ότι είναι ήσυχη. Αλλά αλλαγές στις οπτικές γωνίες; Τι 
σημαίνει αυτό;

Πρώτο και κυριότερο, η θεώρησή μου για την πορεία των εθνι-
κών θεμάτων.

Εθνική ομοψυχία

– Που μας εισάγουν στο πολιτικό μέρος της σημερινής μας συζή­
τησης αφού κι εγώ περί αυτών θα ’θελα να ρωτήσω.

Εθνική ομοψυχία, ισχυρή οικονομία, θωράκιση των ενόπλων 
δυνάμεων.



244 ΓΙΩΡΓΟΣ ΓΕΝΝΗΜΑΤΑΣ

– Το τελευταίο σημαίνει αύξηση των αμυντικών δαπανών;

Όχι. Θωράκιση, κυρίως με τη βελτίωση της κατάρτισης, την 
έμφαση στο επιστημονικό επίπεδο των ένστολων με ενισχύσεις 
από επιστήμονες.

– Εθνική ομοψυχία;

Νομίζω ότι κατά 99%, κατά 100%, αυτή ήταν που έφερε το 
όποιο θετικό αποτέλεσμα στη Λισαβόνα. Συνειρμικά, θα ’θελα να 
παραπέμψω και στη θέρμη με την οποία με υποδέχτηκαν στη Βου-
λή οι συνάδελφοι όλων των παρατάξεων. Η ομογένεια της Αμε-
ρικής στάθηκε στο ύψος των περιστάσεων και με επικεφαλής τον 
αρχιεπίσκοπο διαδραμάτισε καθοριστικό ρόλο.

– Ισχυρή οικονομία;

Εκτός από τα καθ’ ημάς, θεωρώ μέγιστη εθνική ανάγκη τη δη-
μιουργία ενός εθνικού κεφαλαίου χωρίς καμία ανάμειξη του κρά-
τους.

– Από ποιους; Τι θα ’ναι;

Θα ’χει εμβέλεια εκτός Ελλάδος και προτείνω να μετέχουν σ’ 
αυτό ενδεικτικά οι Βαρδινογιάννης, Λάτσης από την Ελλάδα και 
οι Σπανός, Άθενς, Τσαγκόπουλος, Λιβανός, Ζαχάρης από την 
ομογένεια και άλλοι.

– Τι θα μπορούσαν να κάνουν, συγκεκριμένα, αυτοί;

Να μπουν στα αμερικανικά μέσα μαζικής ενημέρωσης, για πα-
ράδειγμα. Με κίνητρα, όχι απλά να ξοδέψουν χρήματα για το 
εθνικό συμφέρον. Να κάνουν επίσης με τα Βαλκάνια ό,τι έκανε ο 
Γκονζάλες της Ισπανίας για επενδύσεις στην Κοινοπολιτεία. Να 
δημιουργηθεί επίσης εθνικό κέντρο ερευνών.

– Αυτό;

Στις Ηνωμένες Πολιτείες οι Έλληνες ή ομογενείς πρωταγωνι-
στούν στο χώρο της Υγείας. Είναι πάρα πολύ μπροστά και η πα-



Δʹ ΠΕΡΙΟΔΟΣ: 1990-1994 245

ρουσία τους είναι καταλυτική. Ήδη τρεις απ’ αυτούς, οι καθηγη-
τές Βασίλης Ρήγας, Χάρης Θεοχαρίδης και Γιώργος Φαρμακίδης, 
ασχολούνται και μου έχουν ήδη κάνει πρόταση για το Εθνικό Κέ-
ντρο Ερευνών. Οι ομογενείς και Έλληνες καθηγητές επηρεάζουν 
στις ΗΠΑ και το χώρο του φαρμάκου. Θα μπορούσε, δηλαδή, το 
εθνικό κεφάλαιο να συνδράμει, κι εδώ χωρίς καμία ζημία, το 
Εθνικό Κέντρο Ερευνών. Και στην παραγωγή φαρμάκου με την 
αξιοποίηση του τεράστιου και τόσο εξειδικευμένου ανθρώπινου 
δυναμικού αλλά και στην έρευνα, φυσικά.

– Στα καθ’ ημάς οικονομικά;

Οι γεωπολιτικές εξελίξεις μάς επιβάλλουν να δούμε ξανά το 
πρόβλημα της οικονομίας. Νομίζω ότι το πρότυπο της προσπά-
θειάς μας αυτή τη χρονική συγκυρία πρέπει να είναι μια αναπτυ-
ξιακή πολιτική κι όχι η «λιτότητα» και η ύφεση που αποδιοργα-
νώνουν την οικονομία και κατ’ επέκταση τα εθνικά μας ζητήμα-
τα. Σ’ αυτή την παγκόσμια κι ευρωπαϊκή συγκυρία οι χώρες της 
Ευρωπαϊκής Κοινότητας είναι αναπόφευκτο να προσφύγουν στην 
κεϊνσιανή οικονομική πολιτική και σε μια κοινωνική πολιτική με 
έμφαση στις ευπαθείς ομάδες του πληθυσμού. Ενίσχυση του Κρά-
τους Πρόνοιας, όχι μείωσή του. Ούτε όμως και ισοπέδωση.

– Κεϊνσιανή πολιτική!

Σ’ αυτό ούτε συζήτηση! Ο σοσιαλισμός ως οικονομικό σύστη-
μα απέτυχε. Δεν ήταν άλλωστε οικονομικό σύστημα. Ο σοσιαλι-
σμός είναι σύνολο αξιών, τρόπος και στάση ζωής. Και σίγουρα δεν 
ήταν αυτό που πήγε να εφαρμοστεί στη Σοβιετική Ένωση: το αντί-
παλο δέος του καπιταλισμού ή, το χειρότερο, η καρικατούρα του.

– Θα αυθαιρετούσα, αν συνήγαγα από τα λόγια σας κάποια 
ιδεο λογική αναδίπλωση μετά τους απολογισμούς;

Είναι αναδίπλωση να διεκδικείς την κοινωνική δικαιοσύνη, 
την ισότητα, Κράτος Πρόνοιας, αμοιβές σύμφωνα με την προσφο-
ρά στην παραγωγική διαδικασία; Να διεκδικείς ισορροπία αν-
θρώπινου οργανισμού και φυσικού εργασιακού και πολιτιστι-



246 ΓΙΩΡΓΟΣ ΓΕΝΝΗΜΑΤΑΣ

κού περιβάλλοντος; Όλα αυτά δεν είναι παρωχημένα. Είναι επί-
καιρα όσο ποτέ άλλοτε. Ο σοσιαλισμός δεν επικεντρώνεται στο 
ζήτημα αν θα παράγει το κράτος ή ο ιδιώτης. Αν και όπου παρά-
γει καλύτερα ο ιδιώτης, ας παράγει αυτός. Γιατί να γίνει ιδεολο-
γικό ζήτημα το ποιος παράγει καλύτερα;

– Μ’ αυτό το ερώτημα ακυρώνεται διαμιάς ο μαρξισμός­λενι­
νισμός.

Το γραφειοκρατικό συγκεντρωτικό σύστημα διακυβέρνησης, 
το οποίο σε τελευταία ανάλυση ήταν και απάνθρωπο, από πολλές 
πλευρές ακυρώνεται. Όχι οι αξίες.

– Αναπτυξιακή πολιτική λοιπόν κι όχι λιτότητα!

Δεν είπα ακριβώς αυτό. Εγώ θα έλεγα ναι και στη λιτότητα 
υπό την έννοια ότι θα δεχόμουν, λ.χ., ένα πάγωμα μισθών αλλά 
και τιμών για τέσσερις, πέντε, έξι το πολύ μήνες. Αλλά ανάπτυξη 
με έμφαση στις επενδύσεις θα αύξανε τον παρονομαστή του κλά-
σματος χρέος προς εθνικό προϊόν.

– Επενδύσεις με τέτοια ακρίβεια του χρήματος;

Εννοείτε ότι η αύξηση των επιτοκίων, διεθνώς, επηρεάζει και 
την εσωτερική αγορά χρήματος. Συμφωνώ. Αλλά στην Ελλάδα 
πρέπει να υπογραμμιστεί ότι αυξήθηκε δραματικά λόγω της εντυ-
πωσιακής αύξησης του πληθωρισμού από το 1989 μέχρι σήμερα. 
Αύξηση κατά μία μονάδα του δείκτη τιμών καταναλωτή σημαίνει 
αύξηση επίσης κατά μία μονάδα των επιτοκίων. Αύξηση κατά μία 
μονάδα των επιτοκίων επιβαρύνει κατά 40 δισεκατομμύρια δραχ-
μές την εξυπηρέτηση του δημόσιου χρέους, άρα και το δημόσιο 
έλλειμμα.

– Επομένως;

Επομένως μια γνήσια αντιπληθωριστική πολιτική, που σημαί-
νει κυρίως τόνωση της προσφοράς (κι αν στην αφετηρία χρεια-
στεί πάγωμα μισθών και τιμών), θα μειώσει δραστικά τα εγχώρια 
αίτια αύξησης των επιτοκίων.



Δʹ ΠΕΡΙΟΔΟΣ: 1990-1994 247

– Και τα εισαγόμενα αίτια;

Σ’ αυτή τη φάση δεν είναι οι ΗΠΑ που πιέζουν για αύξηση των 
επιτοκίων αλλά η Γερμανία μέσω της κεντρικής της τράπεζας. Κι 
αυτό λόγω της ενοποίησης των δύο μάρκων. Αυτό δεν πρόκειται 
να διαρκέσει πολύ. Έτσι κι αλλιώς επιδιώκουμε και διεκδικούμε 
για την Κοινότητα, μέσω του ταμείου συνοχής και του 2ου πακέ-
του Ντελόρ, επεκτατική οικονομική πολιτική. Θα ήταν αφελές, 
επομένως, κι αντιφατικό να επιτύχουμε τη στροφή της Κοινότη-
τας και την επιτάχυνση της ανάκαμψής της κι εμείς να βαδίζουμε 
προς τα πίσω.

– Βαδίζουμε, δηλαδή, προς τα εμπρός υποστηρίζοντας την επα­
ναπρόσληψη, λ.χ., των 1.200 υπεράριθμων της ΕΑΣ;

Μου δίνετε μια ευκαιρία με την ερώτησή σας. Ασφαλώς και 
προνόμια υπήρχαν και ανισότητες που πρέπει να αντιμετωπιστούν 
με υπευθυνότητα. Διαφωνώ όμως ριζικά με μια καινούρια αντί-
ληψη που τείνει να παγιωθεί, ότι εκσυγχρονιστικότερο είναι ό,τι 
σκληρότερο για τους εργαζόμενους. Πρόκειται για αντιστροφή 
των συνθημάτων του 1974 όπου για να ήσουν σύγχρονος έπρεπε 
να επαναλαμβάνεις τη λέξη Αριστερά και τα συνθήματά της, ενώ 
σήμερα πρέπει να αποσιωπάς και την Αριστερά και το σοσιαλι-
σμό και τις ανθρώπινες ανάγκες και αξίες.

– Όλα μπορείς να τα ακούσεις σήμερα ύστερα απ’ όσα συνέ­
βησαν τα τελευταία τρία χρόνια...

Ναι, αλλά δεν είναι δυνατό η κυβέρνηση να επιδεικνύει αναλ-
γησία στους εργαζόμενους, όταν το ίδιο το Διεθνές Νομισματικό 
Ταμείο σε μια πρωτοφανή οδηγία του αποτρέπει από την παρα-
πέρα μείωση του εισοδήματος. Και γνωρίζουμε πολύ καλά ότι δεν 
το κάνει από φιλευσπλαχνία, διότι αυτή δεν του περισσεύει. Αυ-
τό έχει αποδειχτεί.

– Αν δε συμπιεστούν οι μισθοί, θα αυξηθούν οι απολύσεις. Αυ­
τή είναι η κυβερνητική λογική.

Πρόκειται για παραλογισμό που δεν οδηγεί πουθενά. Ανακυ-



248 ΓΙΩΡΓΟΣ ΓΕΝΝΗΜΑΤΑΣ

κλώνεται η κρίση. Όπως οι απολύσεις 1.200 ανθρώπων από την 
ΕΑΣ. Αλλά 1.200 οικογένειες δεν οδηγούνται τόσο άκριτα στην 
εξαθλίωση. Και για όσους καλόπιστα διατείνονται πως είναι υπο-
χρεωτικές αυτές οι απολύσεις, ήταν αναπόφευκτες, θέλω να τονί-
σω ότι η λύση του προβλήματος των συγκοινωνιών, ιδιαίτερα στην 
Αττική, αλλά και του προβλήματος του περιορισμού των καυσί-
μων, δηλαδή της μόλυνσης, και της εξυγίανσης της ΕΑΣ είναι η 
αύξηση του κυκλοφοριακού φόρτου από 38% που είναι σήμερα 
στο 50% που είναι ο αντίστοιχος μέσος όρος της ΕΟΚ.

– Και τι δηλαδή; Θα γίνει τότε κερδοφόρα η ΕΑΣ;

Όχι, δεν υπάρχουν στην Ευρώπη κερδοφόρες αστικές συγκοι-
νωνίες. Ακόμα και ο ιδιωτικός ΟΑΣ της Θεσσαλονίκης επιδοτεί-
ται από το κράτος με 8 δραχμές κατά επιβάτη, ενώ η δημόσια ΕΑΣ 
κατά 35 δραχμές. Νομίζω ότι η πρόταση της ΓΣΕΕ για ανακωχή 
επί ένα μήνα είναι σοφή, αν και θα την προτιμούσα δίμηνη, διότι 
θα μπορούσε στο διάστημα αυτό να μελετηθεί η σταδιακή αύξη-
ση του αντικειμένου κατά 35%-40%. Ταυτόχρονα, πρέπει να 
υπάρξει δεσμευτική συμφωνία εργαζομένων και διοίκησης για 
αύξηση κατά ένα δρομολόγιο που θα ισοδυναμούσε με 17% αύ-
ξηση της παραγωγικότητας και άρα μείωση του κόστους μεταφο-
ράς.

– Και να ανακληθούν οι 1.200 απολύσεις; Είναι δυνατόν;

Θα αποδειχτεί στο τέλος της ανακωχής εάν αυτό είναι δυνα-
τό, όπως εγώ πιστεύω. Άλλωστε υπάρχει η λύση της επανακατάρ-
τισης μέσω των προγραμμάτων της ΕΟΚ.

– Αυτό το πρόσθετο δρομολόγιο θα εξανεμιστεί από τη διαφαι­
νόμενη αύξηση της τιμής των καυσίμων.

Τούτο δεν είναι απολύτως ακριβές. Πώς είναι δυνατό να μην 
κινητοποιηθούν οι εργαζόμενοι για την επιβίωσή τους, όταν πρω-
τοκλασάτα στελέχη της Νέας Δημοκρατίας τούς θυμίζουν την τε-
ράστια κερδοσκοπία των εταιρειών εμπορίας πετρελαίου; Πώς 
να αγνοήσουν οι εργαζόμενοι τα 37 δισεκατομμύρια που ενθυλά-



Δʹ ΠΕΡΙΟΔΟΣ: 1990-1994 249

κωσαν μετά την απελευθέρωση των καυσίμων; Πώς να μη διεκδι-
κήσουν αγωνιστικά την επιβίωσή τους; Οι εργαζόμενοι με τη δου-
λειά τους εξοικονομούν καύσιμα, ενώ άλλοι κερδοσκοπούν μ’ 
αυτά.

– Αύξηση των ορίων ηλικίας στα 65, όταν ο μέσος όρος ζωής εί­
ναι 70 χρόνια...

Αν επρόκειτο να συζητήσουμε μόνο την αύξηση των ορίων ηλι-
κίας, το ΠΑΣΟΚ έχει άποψη και πρόταση: εναρμόνιση προς την 
αύξηση του προσδόκιμου επιβίωσης, χωρίς να θίγονται ώριμες 
ασφαλιστικές προσδοκίες. Στη Βουλή μάλιστα, όταν συζητούνταν 
τα ατεκμηρίωτα και ανεφάρμοστα νομοσχέδια για το ασφαλιστι-
κό, είχα καταθέσει τις συγκεκριμένες προτάσεις μας για την επα-
ναδιαπραγμάτευση του χρέους του ΙΚΑ, την τριμερή χρηματοδό-
τηση, την εθνική σύνταξη (και επομένως και την εργασιακή) αλ-
λά και την εκλογίκευση ώστε να μην καταστούμε χώρα συντα-
ξιούχων. Η κυβέρνηση όμως προωθεί μείωση συντάξεων, αύξη-
ση εισφορών (δηλαδή μείωση εισοδήματος), πλήρη ανατροπή δι-
καιωμάτων των ασφαλισμένων, χωρίς να δεσμεύεται μάλιστα για 
την τήρηση των άλλων βασικών επιλογών. Προωθεί μια λεόντειο 
σύμβαση, με την οποία καλείται ο μικροσυνταξιούχος να επωμι-
στεί το βάρος της χρόνιας κρίσης του ασφαλιστικού συστήματος 
που μόνο σ’ αυτόν δεν οφείλεται.

– Λιτότητα, απεργίες, ασφαλιστικό, απολύσεις, ύφεση, δημόσιο 
έλλειμμα. Εμείς στο ζουμί μας και οι άλλοι διεισδύουν στα Βαλκά­
νια, οι Τούρκοι απειλούν υπογείως και λοιπά...

Δικαιολογημένη η επιστροφή σας στα εθνικά μας ζητήματα. Ιδι-
αίτερα σήμερα που μοιάζει να κρίνεται το θέμα της Κύπρου και δρο-
μολογούνται δυσοίωνες εξελίξεις στις ελληνοτουρκικές σχέσεις.

– Εδώ πρέπει να έγινε σοβαρός απολογισμός!

Και βέβαια. Επειδή όμως έχω μιλήσει πολλές φορές σχετικά, 
θα ’θελα απλώς να επανακαταθέσω τη διαδικαστική μου πρότα-
ση: πριν από οποιαδήποτε τελική απόφαση για την Κύπρο να 



250 ΓΙΩΡΓΟΣ ΓΕΝΝΗΜΑΤΑΣ

πραγματοποιηθεί, υπό την προεδρία του Προέδρου της Δημοκρα-
τίας Κ. Καραμανλή, πανεθνική διάσκεψη με συμμετοχή των πο-
λιτικών ηγεσιών Ελλάδας και Κύπρου και θρησκευτικών, πνευ-
ματικών και οικονομικών παραγόντων του απόδημου Ελληνι-
σμού. Το κύριο αντικείμενο αυτής της διάσκεψης θα είναι να 
εκτιμηθεί εάν με τόσο αναβαθμισμένη γεωπολιτικά την Τουρ-
κία σήμερα είναι ενδεδειγμένη η επιδίωξη «λύσεων» από την 
Ελλάδα.

– Καλά, κι εσείς δε βλέπετε ότι και η Ελλάδα έχει αναβαθμι­
στεί;

Κατά την άποψή μου η Ελλάδα θα αναβαθμιστεί στο άμεσο 
μέλλον, ενώ η Τουρκία θα αντιμετωπίσει οξυμμένα οικονομικά, 
κοινωνικά, θρησκευτικά και πολιτικά προβλήματα.

– Μήπως όμως ύστερα από πέντε ή δέκα χρόνια μετανιώσου­
με πάλι που δε δεχτήκαμε τις προτεινόμενες λύσεις;

Δηλαδή Τούρκο πρόεδρο της Κυπριακής Δημοκρατίας; Ε, όχι! 
Χίλιες φορές όχι.

– Τότε πρέπει να προβλέπετε θεαματική αναβάθμιση του ρό­
λου της Ελλάδας στο άμεσο μέλλον για να μη φοβάστε την αναβο­
λή.

Κύριε Μαύρο, οφείλουμε επιτέλους να κατανικήσουμε και 
την ηττοπάθεια και τον εφησυχασμό που κατά καιρούς κυριαρ-
χούν. Οφείλουμε επιτέλους να εκτιμήσουμε τα συγκριτικά πλεο-
νεκτήματα της Ελλάδας. Παρά τις οικονομικές αντιξοότητες, η 
πατρίδα μας υπερέχει κατά πολύ από τις βαλκανικές χώρες και 
την Τουρκία και στη δημόσια οικονομία και στην ιδιωτική. Η 
Τουρκία κάνει επεκτατική εξωτερική οικονομική πολιτική, την 
ώρα που στο εσωτερικό της μέτωπο ο επίσημος πληθωρισμός αγ-
γίζει το 100%, η ανεργία το 25% και το έλλειμμα τρεχουσών συ-
ναλλαγών το 10% του ΑΕΠ. Οι Αμερικανοί είναι στον Κόλπο, δεν 
έχουν ανάγκη χωροφυλάκων και υποχωροφυλάκων. Το τρίπολο 
Ιράν – Τουρκία – Ιράκ φαίνεται να αντικαθιστά το μονοπώλιο 



Δʹ ΠΕΡΙΟΔΟΣ: 1990-1994 251

των αμερικανικών ενδιαφερόντων στην περιοχή. Ο ισλαμισμός 
και ο κεμαλισμός συγκρούονται στην Τουρκία, οι Κούρδοι βρί-
σκονται σε εξέγερση, ενώ στο μαλακό υπογάστριο της Τουρκίας 
μαίνεται ο πόλεμος Αζέρων – Αρμενίων.

– Πώς βλέπετε να υλοποιείται η πρότασή σας για πανεθνική 
διά σκεψη;

Η πρωτοβουλία δεν μπορεί παρά να αφορά τον Πρόεδρο της 
Δημοκρατίας.

Εφημερίδα Κυριακάτικη Ελευθεροτυπία – 2 Αυγούστου 1992.



252 ΓΙΩΡΓΟΣ ΓΕΝΝΗΜΑΤΑΣ

«ΜΕΣΑ ΣΕ ΠΕΝΤΕ ΛΕΠΤΑ ΕΓΙΝΑ  
ΠΙΟ ΑΝΘΡΩΠΙΝΟΣ»

Τα τηλέφωνα χτυπούσαν συνεχώς – απαντούσε στα περισσότερα. 
Από τα πρώτα πράγματα που μου είπε ήταν η ικανοποίησή του 
για τη συμπαράσταση του συνόλου του πολιτικού κόσμου στην πε-
ριπέτειά του, και ιδίως τώρα που η γυναίκα του Κάκια έφυγε. 
Έδειχνε ψύχραιμος. Ένας άνθρωπος που ξέρει τις δυσκολίες που 
αντιμετωπίζει, αλλά επ’ ουδενί δεν παραδίνεται. Και αυτό είναι 
η δύναμή του. Τη δημοτικότητα την απέδωσα στην ειλικρίνεια και 
στην πειστικότητα με την οποία μου μίλησε.

Το πρόγραμμά του είναι ήδη γεμάτο. Ομιλίες, περιοδείες, τη-
λεοπτικές εμφανίσεις. Ο Γεννηματάς είναι παρών στην εκλογική 
μάχη. Ωστόσο, ο ίδιος υποστηρίζει πως η ζωή του δεν είναι η πο-
λιτική αλλά η οικογένειά του και κυρίως τα εγγόνια του. Μιλάει 
για την πολιτική και δεν αποφεύγει να μιλήσει για λάθη. Όταν γί-
νομαι συνήγορος του διαβόλου, ανεβάζει τους τόνους. Σε πολλά 
μπορεί να άλλαξε γνώμη, να διαπίστωσε δογματισμούς και ανω-
ριμότητες. Για ένα θέμα, όμως, δε δέχεται κουβέντα. Απέναντι 
στη ζωή και το θάνατο, λέει, είναι όλοι ίσοι. Η υγεία δεν μπορεί 
να είναι ανταλλάξιμη αξία και αυτός δεν είναι διατεθειμένος να 
επιστρέψει σε μια κοινωνία που θα ζει με βάση τους νόμους της 
ζούγκλας.

Είναι κάτι παραπάνω από βέβαιος για τη νίκη του ΠΑΣΟΚ στις 
εκλογές. Δηλώνει σοσιαλιστής και βάλλει με σφοδρότητα κατά 
των νεοφιλελεύθερων που, αφού απέτυχαν στα οικονομικά, τώρα 
έβαλαν στο στόχαστρο τη δημοκρατία.

– Κύριε Γεννηματά, ένα από τα βασικά επιχειρήματα της Ν.Δ. 



Δʹ ΠΕΡΙΟΔΟΣ: 1990-1994 253

κατά του ΠΑΣΟΚ στον προεκλογικό αγώνα είναι το πρόβλημα 
υ γείας του Ανδρέα Παπανδρέου και το δικό σας. Εσείς, όταν ανα­
κοινώσατε μόνος σας το πρόβλημά σας, δε λογαριάσατε το πολιτι­
κό κόστος της πράξης σας;

Φυσικά όχι. Έχω καρκίνο, έχω βελτίωση και θα δώσω τη μά-
χη μου. Όσο υπάρχω, θα προσπαθώ και θα προσπαθώ ταυτόχρο-
να να υπάρχω.

Σε ό,τι αφορά τον Ανδρέα Παπανδρέου, έχουν περάσει πέντε 
χρόνια από την υπόθεση της υγείας του. Ξέρουμε ότι είναι μια χα-
ρά, αλλά δυστυχώς αυτό που πάσχει είναι η πολιτική υγεία του τό-
που.

– Ωστόσο, ήσασταν ο πρώτος που έκανε κάτι τέτοιο. Θεωρείτε 
ότι αυτό άλλαξε το κλίμα στην αντιμετώπιση τέτοιων ζητημάτων;

Όταν το έκανα, δεν το έκανα από ένδειξη θάρρους. Ούτε για 
να διασφαλίσω κάποιο πολιτικό άλλοθι στο μέλλον. Το έκανα για-
τί πάντοτε στη ζωή μου προσπάθησα, δεν ξέρω αν τα κατάφερα, 
να είμαι συνεπής και ειλικρινής ως προς τον εαυτό μου, τους φί-
λους μου και τους πολίτες, με τους οποίους η σχέση ενός πολιτι-
κού είναι άλλη. Δε θα μπορούσα ποτέ να ζήσω με αυταπάτες και 
με ψευδαισθήσεις. Και γι’ αυτό το έκανα.

– Πιστεύετε ότι το πρόβλημα έχει να κάνει και με το ψυχικό 
σθένος που το αντιμετωπίζει ο καθένας;

Αναμφίβολα, και το συνιστώ σε όλους όσοι έχουν προσβληθεί 
από καρκίνο. Η γυναίκα μου πέθανε πρόσφατα, δυστυχώς. Πά-
λεψε δέκα χρόνια. Και σχεδόν τα εννιά χρόνια ζούσε με ένα θαυ-
μάσιο τρόπο. Είχε μια ποιότητα ζωής αξιοθαύμαστη, γιατί είχε 
αποφασίσει η ίδια να ζήσει έτσι. Εγώ πήρα παράδειγμα από εκεί-
νη.

– Στην πολιτική σας δραστηριότητα πώς σας επηρέασε;

Να σας πω την αλήθεια, αναγκαστικά έγινα πιο ανθρώπινος. 
Κι αυτό συνέβη κυρίως όταν έκανα την εγχείρηση και με μετέφε-
ραν για να την κάνω από το κρεβάτι στο χειρουργείο. Μέσα σε 



254 ΓΙΩΡΓΟΣ ΓΕΝΝΗΜΑΤΑΣ

πέντε λεπτά έγινε ο απολογισμός μιας ολόκληρης ζωής. Και είδα 
ότι η συνείδησή μου ήταν ήσυχη, αλλά αποφάσισα, αν επιζήσω, 
να δώσω ολόπλευρη τη μάχη της ανθρωπιάς. Κάτι που το συνηθί-
ζω, αλλά όχι στο βαθμό που θα ’πρεπε. Από τότε αποφάσισα να 
δυναμώσω αυτό το ρόλο όσο ζω.

– Κύριε Γεννηματά, η πολιτική είναι η ζωή σας;

Έχω πάθος με τη δημοκρατία, αλλά, όπως είπα, είμαι ερωτευ-
μένος με την οικογένειά μου. Με τα εγγόνια μου, για παράδειγ-
μα, πολύ περισσότερο από την πολιτική. Και το λέω, ό,τι κι αν αυ-
τό μου στοιχίσει.

– Όταν είδατε και τη δική σας φωτογραφία στον Ελεύθερο Τύ-
πο τι νιώσατε; Αγανάκτηση, οργή, απογοήτευση;

Στον ίδιο Ελεύθερο Τύπο είχε ένα μικρό αφιέρωμα σε μένα 
και στη γυναίκα μου, σε διαμετρικά αντίθετη κατεύθυνση από το 
δημοσίευμα στο οποίο αναφέρεστε. Και πρέπει να σας πω ότι με 
εντυπωσίασε το θετικό κι όχι το αρνητικό. Έχω μάθει αυτά τα δη-
μοσιεύματα να τα αγνοώ.

– Σχεδόν όλοι βλέπουν νίκη του ΠΑΣΟΚ στις εκλογές. Ακόμη 
και οι αμερικανικές υπηρεσίες. Αυτό μπορεί να σημαίνει ότι το 
κόμμα σας έγινε πλέον αποδεκτό από την Ουάσιγκτον;

Παρακολουθώ με πολλή προσοχή και ενδιαφέρον τι λένε οι 
ξένοι για τη χώρα μας. Τι λένε, όχι τι θα μας πουν να κάνουμε. 
Αυτό δε θα το διενοούμην ποτέ. Εμένα με ενδιαφέρει τι λένε οι 
Έλληνες. Και δεν υπάρχει Έλληνας πολίτης, μηδέ των αρχη-
γών των άλλων κομμάτων εξαιρουμένων, που να μην πιστεύει 
πως στις 11 Οκτωβρίου το ΠΑΣΟΚ θα ’χει αυτοδύναμη κυβέρ-
νηση.

– Σε μια αυτοκριτική σας συνέντευξη το καλοκαίρι του ’89 εί­
πατε: το μεγαλύτερο λάθος του ΠΑΣΟΚ ήταν που δεν έκανε πρά­
ξη το σύνθημα «λαός­ΠΑΣΟΚ στην εξουσία».

Ένα από τα λάθη ήταν αυτό. Κατ’ αρχήν δε μου αρέσει πια ο 



Δʹ ΠΕΡΙΟΔΟΣ: 1990-1994 255

όρος εξουσία. Προτιμώ τον όρο διακυβέρνηση. Κι αυτό γιατί εί-
δα αυταρχισμό πολύ αυτό τον καιρό και νομίζω ότι πιο σημαντι-
κό και από την οικονομία και από την κοινωνική πολιτική, ακόμη 
κι από τις θεσμικές μεταβολές, είναι το θέμα της δημοκρατίας. 
Και είδα να αναβιώνει ο αυταρχισμός. Αυτό πρέπει να παταχθεί. 
Γι’ αυτό πλέον δε μιλώ για εξουσία αλλά για διακυβέρνηση και 
μάλιστα δημοκρατική. Το πρώτο πράγμα που πρέπει να κάνουμε 
είναι να δώσουμε στον κόσμο μια διακυβέρνηση δημοκρατική και 
σοβαρή. Πρέπει να ομολογήσω ότι κατά την οκταετία δεν κατα-
φέραμε να αναγορεύσουμε τον πολίτη σε κυρίαρχο. Σε ποιον, 
όμως, αναφέρεται η λαϊκή κυριαρχία, αν όχι στο άθροισμα όλων 
των πολιτών, άρα στον πολίτη. Πάνω απ’ όλα είναι ο άνθρωπος! 
Επομένως, έπρεπε να δημιουργήσουμε θεσμούς που να ενισχύ-
ουν τη συμμετοχή του πολίτη, αλλά και να λάβουμε μέτρα που να 
κάνουν πράξη τη συμμετοχή του πολίτη και όχι να αποτελεί απλά 
διακοσμητικό στοιχείο.

– Ποιο λάθος δε θα θέλατε να ξανακάνει το ΠΑΣΟΚ και ποιο 
εσείς προσωπικά;

Κατ’ αρχήν τα λάθη που αφορούν τη συμμετοχή των πολιτών 
έχουν σημείο αναφοράς και εμένα, μια και ήμουν ο πρώτος υπουρ-
γός Εσωτερικών. Τότε νόμιζα ότι ήμουν αλάνθαστος και μετά 
ανακάλυψα ότι δεν μπορείς να κάνεις θεσμούς λαϊκής συμμετο-
χής ίδιους για τους ανθρώπους που ζουν στα κουτάκια των πολυ-
κατοικιών και ίδιους γι’ αυτούς που ζουν στην επαρχία ή στα νη-
σιά με τα καφενεία και τα κοινά χαγιάτια. Κατάλαβα ότι πρέπει 
να δούμε με ευαισθησία και ευελιξία τους θεσμούς της συμμετο-
χής και να τους στηρίξουμε.

– Ποια ήταν η μεγαλύτερη κατάκτηση της διακυβέρνησης του 
ΠΑΣΟΚ;

Το Εθνικό Σύστημα Υγείας, αλλά ξεκίνησε την εφαρμογή του 
με αρκετό δογματισμό και με το δόγμα ότι οι γιατροί είναι υπο-
χρεωμένοι να εγκαταλείψουν το «εγώ» τους και να στρατευτούν 
στο Ε.Σ.Υ., ξεχνώντας ότι ο γιατρός είναι άνθρωπος, ότι στηρίζει 
το Ε.Σ.Υ., είναι συνειδητή η συμμετοχή του, αλλά κι εμείς έπρεπε 



256 ΓΙΩΡΓΟΣ ΓΕΝΝΗΜΑΤΑΣ

να βοηθήσουμε τους γιατρούς, ώστε να αναδείξουν τον ιεραπο-
στολικό τους ρόλο και όχι κάθε φορά να επικαλούμαστε το ιερα-
ποστολικό τους καθήκον και να τους αγνοούμε.

– Πολλοί όμως λένε ότι το Ε.Σ.Υ. δεν κατάφερε τελικά να γίνει 
ανταγωνιστικό.

Το αντίθετο. Υπάρχουν στοιχεία της Παγκόσμιας Οργάνωσης 
Υγείας ότι το Ε.Σ.Υ. στην Ελλάδα είχε τους υψηλότερους δείκτες 
σε ό,τι αφορά την οικονομία, την αποδοτικότητα και την παραγω-
γικότητα. Αλίμονο! Θα βάλω εγώ σε σύγκριση τα δημόσια νοσο-
κομεία ακόμη κι όπως τα κατάντησε η Νέα Δημοκρατία με αυτά 
τα ιδιωτικά δήθεν «ξενοδοχεία πολυτελείας», τα οποία δεν έχουν 
καμία σχέση με την περίθαλψη, την υγεία και την εκπαίδευση των 
λειτουργών της υγείας;

– Ωστόσο, δε θα ’πρεπε να είναι πιο νοικοκυρεμένα; Υπάρχουν 
σοβαρά προβλήματα...

Αναμφίβολα. Το Ε.Σ.Υ. υπήρξε λίγο πληθωριστικό. Αντί να κά-
νω 180 Κέντρα Υγείας, έπρεπε να κάνω 120 και 60 μονάδες κοινω-
νικής επανένταξης, ώστε να μη στοιβάζονται στα μαχόμενα νοσο-
κομεία ασθενείς μακράς νοσηλείας. Νομίζω ότι είναι η ώρα να κά-
νουμε την πλήρη αποκατάσταση του Ε.Σ.Υ. και να κάνουμε τις απαι-
τούμενες βελτιώσεις, όπως είπε και ο Ανδρέας Παπανδρέου.

– Υπολογίζετε το πολιτικό κόστος στις κινήσεις σας;

Εγώ πιστεύω πως ό,τι δημιουργεί εθνικό συμφέρον και κοινω-
νικό όφελος δημιουργεί και πολιτικό όφελος. Αντίθετα, όταν πας 
να αποφύγεις το πολιτικό κόστος, μπορεί να δημιουργήσεις προ-
βλήματα στο εθνικό συμφέρον και στο κοινωνικό σύνολο.

– Τι υπουργείο θα ζητήσετε στην κυβέρνηση του ΠΑΣΟΚ;

Ποτέ στην πολιτική μου ιστορία δε ζήτησα, και μάλιστα προ-
καταβολικά, συγκεκριμένο ρόλο. Αποδέχτηκα, καλώς ή κακώς, 
τις διάφορες τοποθετήσεις και κακώς τις διάφορες μετακινήσεις.



Δʹ ΠΕΡΙΟΔΟΣ: 1990-1994 257

– Οι πληροφορίες σάς φέρουν ως τον επόμενο υπουργό Εθνι­
κής Οικονομίας.

Δεν έχω συζητήσει με τον πρόεδρο του ΠΑΣΟΚ ακόμα. Αυτός 
θα είναι ο πρωθυπουργός και θα επιλέξει τα συγκεκριμένα στε-
λέχη για τους συγκεκριμένους ρόλους.

– Εσείς όμως είχατε ζητήσει να γίνει εκ των προτέρων γνωστή 
η σύνθεση της κυβέρνησης του ΠΑΣΟΚ, ώστε ο κόσμος να ψηφίσει 
με βάση κι αυτό το κριτήριο και τις δεσμεύσεις που θα αναλάβουν 
τα συγκεκριμένα πρόσωπα.

Ναι, είχα κάνει αυτή την πρόταση, αλλά δεν έγινε βασικά απο-
δεκτή. Ήμουν μειοψηφία. Εξακολουθώ όμως να πιστεύω ότι ήταν 
σωστή και νομίζω ότι στο μέλλον πρέπει να επανεξεταστεί. Αυτό 
που ενδιαφέρει δεν είναι μόνο οι προτάσεις και τα προγράμμα-
τα. Πρέπει να σκιαγραφηθεί και το ύφος της διακυβέρνησης. Κι 
αυτό το ύφος, καλώς ή κακώς, δεν το δίνουν οι θεσμοί αλλά τα 
πρόσωπα που δουλεύουν στους θεσμούς. Γι’ αυτό πρέπει να ξέ-
ρει ο πολίτης ποιος τελικά θα εφαρμόσει μια πολιτική, η οποία 
μπορεί να είναι περίπου η ίδια, αλλά από λαθεμένες κινήσεις προ-
σώπων να διαστρεβλωθεί και να μεταστραφεί.

– Τελικά, κύριε Γεννηματά, η πολιτική κάνει τα πρόσωπα ή τα 
πρόσωπα την πολιτική;

Και τα δύο. Αν με ρωτούσατε πριν από δέκα χρόνια, θα έλε-
γα με ένα δογματικό τρόπο ότι τα πρόσωπα δεν παίζουν κανένα 
ρόλο. Θα ήμουν και κατηγορηματικός και θα ’λεγα ότι όσοι μι-
λούν για πρόσωπα δεν έχουν καμία σχέση με τη λαϊκή συμμετο-
χή, την κυριαρχία κ.λπ. Σήμερα έχω αλλάξει ριζικά γνώμη. Τα 
πρόσωπα παίζουν και θα παίζουν ρόλο.

– Στη Νέα Δημοκρατία ξεχωρίζετε πρόσωπα; Το ΠΑΣΟΚ λέει 
ότι είναι όλοι συνυπεύθυνοι.

Παντού ξεχωρίζω πρόσωπα. Εκείνοι βγήκαν να διαφοροποιη-
θούν, όταν παιζόταν το θέμα του ΟΤΕ, της ΔΕΗ, των Σκοπίων, 
όταν κατατέθηκε η πρόταση δυσπιστίας ψήφισαν ή δεν ψήφισαν 



258 ΓΙΩΡΓΟΣ ΓΕΝΝΗΜΑΤΑΣ

υ πέρ της κυβέρνησης Μητσοτάκη. Γιατί εγώ να αναγάγω σε εξι-
λαστήριο θύμα τον κ. Μητσοτάκη; Όλοι έχουν την ίδια ευθύνη.

– Δηλαδή, ποιος φταίει για την αποτυχία της κυβέρνησης; Ο 
κ. Μητσοτάκης ή το κόμμα;

Νομίζω και οι δύο.

– Και ο κ. Σαμαράς;

Κατά τη γνώμη μου, ναι.

– Μα αυτός δεν έριξε την κυβέρνηση;

Εγώ επανειλημμένως είχα προβλέψει τις πρόωρες εκλογές. Ο 
κ. Σαμαράς απλώς φρόντισε να δώσει στον κ. Μητσοτάκη 150. Για-
τί, προσέξτε, δύο ανεξαρτητοποιήθηκαν και τρεις παραιτήθηκαν. 
Εγώ πιστεύω ότι έτσι κι αλλιώς θα πηγαίναμε σε πρόωρες εκλο-
γές. Απλά ο κ. Μητσοτάκης αξιοποίησε την κίνηση Σαμαρά.

– Εννοείτε ότι ο κ. Μητσοτάκης παγίδεψε τον κ. Σαμαρά ή 
υπαινίσσεστε «σικέ» κίνηση;

Όχι, δε λέω κάτι τέτοιο. Η κίνηση του κ. Σαμαρά επιτάχυνε τις 
διαδικασίες.

– Αλήθεια, τι γνώμη έχετε για τον κ. Σαμαρά;

Μου είναι συμπαθής ως άνθρωπος. Ευπρεπής. Στις εκλογές 
του ’85, μάλιστα, όταν ήμασταν και οι δύο υποψήφιοι στο Νομό 
Μεσσηνίας, κάναμε και παρέα. Τα λέγαμε, όπως όλοι οι υποψή-
φιοι μεταξύ τους. Του καταλογίζω όμως σημαντικά λάθη στα εθνι-
κά θέματα. Φέρει μεγάλη ευθύνη για τα προβλήματα με την Αλ-
βανία, τη διάλυση της Γιουγκοσλαβίας και το πρόβλημα των Σκο-
πίων. Φέρει πολύ μεγάλη ευθύνη για το πρόβλημα των Σκοπίων 
μαζί με τον κ. Μητσοτάκη για την υπογραφή που έβαλε το Δεκέμ-
βρη του 1991.

– Νομίζετε ότι είναι ακροδεξιός;



Δʹ ΠΕΡΙΟΔΟΣ: 1990-1994 259

Έχω εγκαταλείψει προ καιρού τις ετικέτες.

– Για τον κ. Έβερτ τι γνώμη έχετε;

Εγώ θυμάμαι ότι, όταν ήταν υπουργός Προεδρίας ο κ. Έβερτ, 
του είχα επισημάνει πως με τις διατάξεις που ψήφιζαν τότε για 
τον ευρύτερο δημόσιο τομέα άνοιγε το δρόμο για να γίνει πλήρης 
εκποίηση του στρατηγικής σημασίας δημόσιου τομέα (ΟΤΕ, ΔΕΗ 
κ.λπ.). Εκείνος μας διαβεβαίωνε ότι δε θα έφτανε ποτέ στο ση-
μείο να στέρξει σε τέτοιο ξεπούλημα. Κι έφυγε από υπουργός 
Προεδρίας και χρησιμοποίησαν ακόμα και τις αγαθές του διατά-
ξεις για να ξεπουλήσουν τον ΟΤΕ και να κάνουν τις γνωστές συμ-
βάσεις για τη ΔΕΗ. Οι μικροαντιρρήσεις που προέβαλε σε ορι-
σμένα θέματα βρίσκονταν πολύ μακριά από την ουσία.

– Για τον κ. Μητσοτάκη τι γνώμη έχετε;

Είναι κρίμα να πω τη γνώμη μου για τον κ. Μητσοτάκη τώρα 
που βρίσκεται στη δύση του πολιτικού του βίου. Τώρα οδηγεί την 
παράταξή του σε στρατηγική ήττα.

– Η Αριστερά πιστεύετε ότι θα επιβιώσει σε αυτές τις εκλογές;

Θα θυμάστε ότι είχα διαφωνήσει με τη διάσπαση του ΚΚΕ και 
του ενιαίου Συνασπισμού. Θεωρούσα ότι έπρεπε να είχε γίνει 
ένας εκσυγχρονισμός του ΚΚΕ και ταυτόχρονα να διαφυλαχτεί η 
ενότητά του. Ο λόγος ήταν ότι πιστεύω πως οι προοδευτικές δυ-
νάμεις στο μέλλον θα συγκλίνουν, γιατί το κόστος του εκσυγχρο-
νισμού είναι τόσο μεγάλο που θα υπάρξουν πολλές συγκρούσεις 
πάνω σε αυτό το θέμα. Τότε πρέπει να υπάρξουν πολιτικές δυνά-
μεις ικανές, ώστε να μην πέσει το κόστος στις πλάτες των ασθε-
νέστερων τάξεων ή και των ασθενέστερων χωρών. Δυστυχώς, 
όμως, ακολουθήθηκε η διάσπαση από τη μια και ο μη εκσυγχρο-
νισμός από την άλλη. Κάτι που τους έχει αποδυναμώσει.

– Η Αριστερά όμως κάνει και πάλι διμέτωπο, ιδιαίτερα το 
ΚΚΕ.

Δεν έχουν πιάσει τον παλμό. Μιλάνε για τον εργαζόμενο και 



260 ΓΙΩΡΓΟΣ ΓΕΝΝΗΜΑΤΑΣ

δεν έχουν καταλάβει τι έχει υποστεί ο εργαζόμενος από την κυ-
βέρνηση της Νέας Δημοκρατίας. Και μόνο γι’ αυτό αξίζει να πω 
ότι τα παθήματα δεν έχουν γίνει μαθήματα και θλίβομαι.

– Εκλογικά βλέπετε να επιβιώνουν όμως; Μήπως υπάρξει πε­
ριθωριοποίηση;

Έχω τη γνώμη ότι δε θα υπάρξει περιθωριοποίηση.

– Τα στελέχη του ΠΑΣΟΚ, όταν ερωτώνται για τη δική τους πο­
λιτική πρόταση, αναφέρονται κάπως μονότονα στην ανάπτυξη, 
χωρίς να απαντούν πάντα συγκεκριμένα. Πώς θα φτάσουμε σ’ αυ­
τή την πολυπόθητη ανάπτυξη όμως;

Όπως λέω συχνά, η ανάπτυξη δεν είναι ένα αυτόματο υδραυ-
λικό σύστημα που μεταφέρει πόρους από το κράτος ή από το κοι-
νωνικό σύνολο στο παραγωγικό σύστημα. Και ιδιαίτερα η αγορά 
δεν μπορεί να το κάνει αυτό. Η αγορά μπορεί να ρυθμίσει το κέρ-
δος, δεν μπορεί όμως να ρυθμίσει την ανάπτυξη. Ούτε ποιοτικά 
ούτε προσωπικά. Κι αυτό μέτρησε πολύ στην αποτυχία της Νέας 
Δημοκρατίας.

– Το ΠΑΣΟΚ στήριξε ως τώρα πολύ την παρουσία του στις λε­
γόμενες κοινωνικές παροχές. Διεθνώς όμως το Κράτος Πρόνοιας 
υποχωρεί. Δεν υπάρχει μια αντίφαση ανάμεσα στις θέσεις του 
 ΠΑΣΟΚ και στη διεθνή συγκυρία;

Το πρώτο ζήτημα αυτή τη στιγμή στην Ευρώπη και όχι μόνο 
στις σοσιαλιστικές δυνάμεις είναι πώς θα ξεκολλήσουν την οικο-
νομία από την τραγική ύφεση στην οποία βρίσκεται. Πώς θα αντι-
μετωπίσουν οξυμμένα προβλήματα όπως η ανεργία.

Αν δείτε τι εισηγείται καθημερινά ο Γάλλος πρωθυπουργός 
Μπαλαντίρ, που είναι μεν συντηρητικός αλλά σοβαρός πολιτικός, 
θα δείτε ότι είναι μέτρα ανάπτυξης και ανάκαμψης. Πιέζει και 
προς τη μεριά του Κολ και της Γερμανικής Τράπεζας για να μειω-
θούν τα επιτόκια και προς τη μεριά της Ευρώπης για να δώσει 
τη μάχη για τα αγροτικά προϊόντα, μια και διακυβεύονται τερά-
στια συμφέροντα. Η διαμάχη σήμερα είναι για το αν η ανάπτυξη 



Δʹ ΠΕΡΙΟΔΟΣ: 1990-1994 261

και ο απαιτούμενος εκσυγχρονισμός θα γίνει με κόστος κοινωνι-
κό ή... πολιτικό κόστος.

Αυτό που σήμερα έχει οριστικά ταφεί είναι ο νεοφιλελευθερι-
σμός. Όλοι πια, ακόμα και οι συντηρητικοί, μιλάνε για νεοκεϊν-
σιασμό, για το πώς θα βρεθεί επιτέλους η ατμομηχανή της ανά-
πτυξης.

– Λεφτά για το Ε.Σ.Υ., όμως, πού θα βρείτε;

Κοιτάχτε, είναι πώς αντιμετωπίζει κανείς το θέμα. Εγώ θα ρω-
τούσα: «Μπορεί πράγματι να είναι ανταλλακτική αξία η υγεία; 
Μπορεί να μετρήσει η αξία της ανθρώπινης ζωής περισσότερο 
στον πλούσιο απ’ ό,τι στον φτωχό;». Μπορούμε δηλαδή να δεχτού-
με ότι ο έχων χρήματα έχει και μεγαλύτερες πιθανότητες να σω-
θεί μπροστά στην αμείλικτη σπάθη του θανάτου; Αυτό δεν είναι 
ζούγκλα;

– Κύριε Γεννηματά, είστε ακόμα σοσιαλιστής;

Βεβαίως. Αλλά ποτέ δε δοκιμάστηκε ο σοσιαλισμός. Διότι ο 
σοσιαλισμός δεν ήταν ποτέ το κυνήγι των οικονομίστικων πλά-
νων, όπως προσπάθησαν να μας πείσουν οι ηγεσίες του «υπαρ-
κτού». Από την άλλη, δε θέλω να μηδενίσω και εντελώς το έργο 
τους.

Για μένα ο σοσιαλισμός δεν είναι οικονομικό σύστημα. Είναι 
στόχοι που αφορούν ταυτόχρονα την πολιτική, την οικονομική και 
την κοινωνική δημοκρατία. Και δεν μπορείς να αγνοήσεις καμία 
από τις τρεις συνιστώσες. Στις χώρες του υπαρκτού σοσιαλισμού 
κατέστρεψαν κυριολεκτικά την πολιτική δημοκρατία και ως εκ 
τούτου δεν ήταν δυνατό να προωθηθούν οι άλλες δύο.

– Ναι, αλλά τι μπορεί να είναι σήμερα σοσιαλισμός;

Ο σοσιαλισμός είναι σύστημα αξιών. Οι παλαιότερες των πα-
νανθρώπινων αξιών. Είναι μια αναντίρρητη αναγκαιότητα, μια 
μάχη ανάμεσα στο παλιό και το καινούριο που δίνεται σε όλο το 
διάβα της ζωής. Από τότε που θέλησε να βγει ο άνθρωπος από 
τους νόμους της ζούγκλας και να περάσει στους νόμους της κοι-



262 ΓΙΩΡΓΟΣ ΓΕΝΝΗΜΑΤΑΣ

νωνίας. Ε, εγώ δε θέλω να ξαναγυρίσω στους νόμους της ζού-
γκλας. Να κυριαρχεί ο ισχυρότερος σε δύναμη είτε σε οικονομία. 
Μ’ αρέσει που φύγαμε από τη ζούγκλα και μπήκαμε στην κοινω-
νική οργάνωση.

– Συζητώντας κανείς μαζί σας βλέπει ότι μετατοπίζεστε από 
παλαιότερες δογματικές θέσεις σας. Ωστόσο το ερώτημα για το αν 
υπάρχει και πού βρίσκεται η περίφημη «διαχωριστική» γραμμή 
παραμένει.

Κοιτάχτε, εμείς δεχόμαστε το ρόλο του ιδιωτικού τομέα, αλλά 
πρέπει να υπάρξουν και οι μοχλοί εκείνοι που θα στηρίξουν την 
ανάπτυξη η οποία περνάει μέσα από τον ιδιωτικό τομέα. Το θέ-
μα είναι ότι αν δεν έχεις ΟΤΕ, αν δεν έχεις ΔΕΗ, αν δεν έχεις διυ-
λιστήρια, πώς θα στηρίξεις τον ιδιωτικό τομέα;

– Μα και στη Νέα Δημοκρατία υπάρχουν άνθρωποι που τάσ­
σονται υπέρ του κρατικού ελέγχου σε επιχειρήσεις στρατηγικής 
σημασίας.

Η Νέα Δημοκρατία εμφανίστηκε να είναι όχι υπέρ της απο-
κρατικοποίησης, αλλά στην ουσία υπέρ της δημιουργίας ιδιωτι-
κών μονοπωλίων, που το πρώτο που κάνουν είναι να αποκλείουν 
τον υγιή ανταγωνισμό.

– Κύριε Γεννηματά, τελευταία είναι ευρύτατα διαδεδομένη η 
άποψη πως ο κόσμος κουράστηκε από την πολιτική και τους πο­
λιτικούς. Ιδίως οι νέοι τούς αποστρέφονται.

Τρεις άθλιες ιδεολογίες που προσπαθούν να κυριαρχήσουν 
τον τελευταίο καιρό. Η θεωρία του δήθεν τέλους των ιδεολογιών, 
η ιδεολογία του όλοι το ίδιο είναι και η ιδεολογία της ξενοφοβίας 
και του ρατσισμού. Εάν λάβουμε υπόψη μας τις τραγικές ανισό-
τητες ανάμεσα σε Βορρά και Νότο, το μεγάλο μεταναστευτικό 
ρεύμα και τις ανομίες που υπάρχουν στις μεγάλες χώρες, όπως η 
Ιταλία, καταλαβαίνουμε εύκολα ότι γύρω από τα τρία αυτά θέμα-
τα θα παιχτούν μεγάλα παιχνίδια. Αυτό με κάνει να καταλαβαί-
νω ακόμη περισσότερο την ανάγκη της πολιτικής, της ιδεολογίας 



Δʹ ΠΕΡΙΟΔΟΣ: 1990-1994 263

και της κοινωνικής συνοχής που θα αντιστρέψουν αυτές τις τρεις 
ψευδοϊδεολογίες.

Εγώ δέχομαι σκληρή κριτική στα πολιτικά κόμματα. Δέχομαι 
σκληρή κριτική στους πολιτικούς. Αλλά αυτού του είδους η κριτι-
κή γίνεται στην πολιτική, δηλαδή γίνεται βάναυση κριτική στην 
ίδια τη δημοκρατία.

– Μήπως δε γίνεται κριτική στην πολιτική αλλά στα πολιτικά 
παιχνίδια και τις σκοπιμότητες της πολιτικής;

Όχι, είναι το άλλοθι αυτό. Το κάλυμμα της επίθεσης εναντίον 
της ίδιας της δημοκρατίας αποτελούν πράγματι οι μη σημαντικές 
πολιτικές και οι όχι ικανοί πολιτικοί. Κάνουμε λάθη εμείς οι πο-
λιτικοί και αυτά δεν αξιοποιούνται για να χτυπηθούμε εμείς οι πο-
λιτικοί αλλά η ίδια η ουσία της δημοκρατίας, κι αυτό δεν το δέχο-
μαι με τίποτα.

– Ποιος το κινεί αυτό;

Όταν οι νεοφιλελεύθεροι έχασαν τη μάχη στο οικονομικό επί-
πεδο, προσπάθησαν εδώ και μία δεκαετία να περάσουν μια και-
νούρια αντίληψη. Λένε ότι στην ουσία αυτό που πρέπει να καταρ-
γηθεί είναι το πελατειακό σύστημα που νοθεύει τους νόμους της 
αγοράς περισσότερο απ’ ό,τι τους νοθεύει το κράτος. Και ζητάνε 
να καταργήσουμε τους νόμους και να υπάρχει μόνο ο νόμος της 
αγοράς. Είναι τέτοια η επίθεση που γίνεται εναντίον της, που αν 
δεν υπήρχαν τα προβλήματα που υπάρχουν, θα έπρεπε να δώσου-
με όλες μας τις δυνάμεις για να υπερασπίσουμε την ίδια τη δημο-
κρατία. Μπορεί να υπάρξει καλύτερο πολίτευμα από τη δημοκρα-
τία; Μπορεί να υπάρξει οποιαδήποτε δημοκρατία χωρίς πολιτική 
δημοκρατία; Η απάντησή μου είναι κατηγορηματικά όχι! Άρα 
πρέπει να αλλάξουμε εκείνους τους πολιτικούς που τα λένε, αλλά 
όχι να αλλάξουμε το πολίτευμα της δημοκρατίας.

Περιοδικό Εικόνες – 29 Σεπτεμβρίου 1993.



264 ΓΙΩΡΓΟΣ ΓΕΝΝΗΜΑΤΑΣ

«ΔΕΝ ΕΧΩ ΝΑ ΦΟΒΗΘΩ ΤΙΠΟΤΑ ΤΩΡΑ ΠΙΑ...»

Λέει ότι δεν έχει να κρύψει τίποτε. Ούτε για τη φορολογία, για 
τις ιδιωτικοποιήσεις, για ΟΤΕ και Ολυμπιακή. Ούτε για τις προ-
σλήψεις, τα ρέπος, τη «μαύρη τρύπα» και για τα συμφέροντα που 
καιροφυλακτούν. Ούτε για τον πληθωρισμό, για γιατρούς και δι-
κηγόρους, για τις επικρίσεις συντρόφων του όσον αφορά την πο-
λιτική που ακολουθεί. Ούτε για το συνέδριο του ΠΑΣΟΚ και για 
τον οικονομολόγο Ανδρέα Παπανδρέου. Ούτε φοβάται τίποτε.

«Αφού έμαθα να ζω με τον καρκίνο, τι να φοβηθώ...».
Μόνο οι απουσίες τον πληγώνουν. Η απουσία της Κάκιας. Κε-

νό. Τεράστιο. Η απουσία ήθους πολλές φορές, οραμάτων κάποιες 
άλλες. Η νοοτροπία τον πληγώνει. Αυτά λέει μεταξύ άλλων στη 
συνέντευξή του στην Καθημερινή ο υπουργός Εθνικής Οικονο-
μίας και Οικονομικών. Δεν αμφισβητώ αυτά που μου λέει, σε απα-
λούς τόνους, ο υπουργός Εθνικής Οικονομίας. Και στο κάτω κά-
τω της γραφής, από τη ζωή, λέει, δεν περιμένει και πολλά πράγ-
ματα. Αυτό είναι το μόνο που αμφισβητώ. Γιατί είναι ξεκάθαρο 
στη συζήτησή μας πως η έγνοια του για την Ελλάδα είναι λόγος 
ζωής.

Πολλές φορές εμείς οι δημοσιογράφοι γράφουμε για να κερ-
δίσουμε, ίσως, από την αρχή τις εντυπώσεις των αναγνωστών: 
«Μια εκ βαθέων εξομολόγηση». Σ’ αυτή τη συνέντευξη του  
κ. Γιώργου Γεννηματά δε νιώθω την ανάγκη να δώσω κανένα χα-
ρακτηρισμό.

«Όλοι θα βοηθήσουν»

– Ο διάλογος, απ’ ό,τι αντιλαμβάνομαι, θα τελειώσει μετά τη  



Δʹ ΠΕΡΙΟΔΟΣ: 1990-1994 265

συζήτηση και για το αναπτυξιακό νομοσχέδιο. Αλλά είχε νόημα 
όταν είχατε προαποφασίσει να θεσμοθετηθούν, π.χ., τα αντικειμε­
νικά κριτήρια;

Με το διάλογο πείστηκαν όλοι οι κλάδοι, ακόμα και οι γιατροί 
και οι δικηγόροι, που διαφωνούν ή που φαίνεται ότι διαφωνούν, 
και το λέω με πλήρη συνείδηση. Τουλάχιστον οι δικηγόροι απο-
δέχτηκαν ότι πρέπει να βεβαιώνεται στοιχειώδες τεκμήριο του ει-
σοδήματός τους, όταν υπάρχει μεγάλη φοροδιαφυγή.

– Και οι γιατροί; Αυτοί διαφωνούν.

Ούτε η παραγωγή συγκεντρώνεται ούτε η κοινωνική διαδικα-
σία εξαντλείται στους φίλους μου γιατρούς και δικηγόρους. Μι-
λάμε για όλες τις παραγωγικές τάξεις. Ανεξάρτητα από τις δια-
φωνίες, όλοι θα βοηθήσουν αλλά και θα βοηθηθούν από τη μεγά-
λη δημοσιονομική μεταρρύθμιση. Γιατί δε μιλάμε για φορολογι-
κή αλλαγή. Προσπαθούμε να κάνουμε μια δημοσιονομική μεταρ-
ρύθμιση.

– Κι όταν σε λίγο δε θα ανταποκρίνονται στις προσδοκίες σας 
τα έσοδα που έχετε προβλέψει, θα επιβάλετε πρόσθετη φορολόγη­
ση;

Η δέσμευσή μας είναι να μην προσφύγουμε σε έκτακτα φορο-
λογικά μέτρα. Το κλίμα της εμπιστοσύνης προς την εθνική μας οι-
κονομία διαφυλάσσεται μόνο όταν οι ασκούντες την πολιτική τη-
ρούν τις δεσμεύσεις τους. Είμαι σε θέση να ξέρω ότι τα πράγμα-
τα οδεύουν προς καλή κατεύθυνση και δε θα χρειαστεί να υπερ-
βούμε τα εσκαμμένα.

– Πώς αντιμετωπίζετε τις κομψές επικρίσεις συναδέλφων σας;

Όλα τα μέτρα, τουλάχιστον οι κατευθύνσεις τους, έχουν εγκρι-
θεί από την κυβερνητική και την οικονομική επιτροπή στην οποία 
συμμετέχουν όλοι οι υπουργοί που έχουν σχέση με την οικονομία. 
Στόχος μου σήμερα δεν είναι να θριαμβολογήσω. Δε λέω ότι λύ-
σαμε τα προβλήματα. Για όνομα του Θεού. Όταν έχεις να αντιμε-
τωπίσεις –μόλις αναλαμβάνεις το υπουργείο– ταμειακό έλλειμμα 



266 ΓΙΩΡΓΟΣ ΓΕΝΝΗΜΑΤΑΣ

2,5 τρισεκατομμυρίων, τα προβλήματα είναι τόσο μεγάλα ώστε το 
να πεις ότι συνεισέφερες, μαζί με την Τράπεζα της Ελλάδας, στην 
επιστροφή δύο δισεκατομμυρίων δολαρίων που χάθηκαν από την 
κινδυνολογία στον προεκλογικό μήνα, είναι περιττό. Μπορώ όμως, 
π.χ., να είμαι ευτυχής για τη συγκράτηση του πληθωρισμού.

– Ναι, αλλά η Τράπεζα της Ελλάδας, με τα καταναλωτικά δά­
νεια, δεν υποδαυλίζει τον πληθωρισμό;

Ομολογώ ότι η καταπολέμηση του πληθωρισμού είναι ο πρώ-
τος μου στόχος. Ναι, τα καταναλωτικά δάνεια εμπεριέχουν κά-
ποιες τάσεις πληθωριστικών προσδοκιών. Νομίζω ότι τελικά δε 
θα υπάρξει αναζωπύρωση, διότι η αγορά έχει τόσο πολύ παγώσει 
που αξίζει τον κόπο να πάρουμε μέτρα για να την τονώσουμε.

– Ρωτηθήκατε για τα δάνεια;

Το συζητήσαμε.

– Και πώς απαντάτε στις αιχμές συντρόφων σας για τη λυκοφι­
λία του μεγάλου κεφαλαίου;

Από ό,τι κατάλαβα, ο Δημήτρης (σ.σ. Τσοβόλας) είπε το εξής: 
όταν είσαι υποχρεωμένος να ασκείς σκληρή πολιτική, υπάρχει 
κίνδυνος αυτή να παγιωθεί, να γίνει μόνιμα αντιλαϊκή. Είναι κά-
τι που εγώ πρώτος δε θα το ’θελα. Αλλά θυμάμαι και τη δεκαετία 
του ’80, γιατί υπάρχει δείγμα γραφής του καθενός μας. Όταν κά-
νεις μια πολιτική που ακροβατεί σε τεντωμένο σχοινί, πρέπει να 
είσαι πολύ προσεκτικός με τα στρώματα και τις τάξεις που βρί-
σκονται γύρω από την πίτα. Δε με βρίσκει αντίθετο η φράση του 
ότι πρέπει να προσέχουμε. Αλίμονο, όλοι πρέπει να προσέχουμε. 
Οι πάντες.

– Και οι φόβοι της κ. Βάσως Παπανδρέου;

Η Βάσω έχει δίκιο. Και μένα η αγωνία μου είναι πώς θα τηρή-
σουμε τον προϋπολογισμό. Τόσο στις δαπάνες όσο και στα έσο-
δα. Και για μεν τις δαπάνες είναι κυρίως θέμα αντίστασης όλων 
μας και όχι μόνο των υπουργών Οικονομικών ή Εθνικής Οικονο-



Δʹ ΠΕΡΙΟΔΟΣ: 1990-1994 267

μίας. Αλλά έχω και την απεριόριστη συμπαράσταση του ίδιου του 
πρωθυπουργού, που δε σας κρύβω ότι ο ίδιος δουλεύει. Ύστερα 
από πολλά χρόνια δουλεύει και ως οικονομολόγος που είναι και 
όχι σαν οικονομολόγος, όπως είναι μερικοί. Γιατί ο Ανδρέας Πα-
πανδρέου είναι οικονομολόγος.

– Ευτυχώς που ξέρετε καλά ελληνικά, κύριε υπουργέ, για να 
επισημάνετε τη διαφορά του «σαν» από το «ως». Αλλά και ο πολί­
της, ξέρετε, αντιμετωπίζει ως αναξιόπιστο το κράτος και όχι σαν 
αναξιόπιστο...

Ακούστε, πρέπει να πληρώσουν οι πάντες. Το μίνι-φορολογικό 
ήταν ένα έκτακτο ταμειακό νομοσχέδιο. Το φορολογικό που ετοι-
μάζεται είναι μια γενναία δημοσιονομική μεταρρύθμιση. Δεν έχει 
εισπρακτικό χαρακτήρα αλλά χαρακτήρα κοινωνικής δικαιοσύ-
νης. Πρέπει επιτέλους να πιστέψει ο ελληνικός λαός ότι το άρθρο 
4 του Συντάγματος δεν είναι απλώς συμπλήρωμα μιας αριθμητι-
κής κλίμακας. Δεν έχουμε την πολυτέλεια να τραυματίζουμε και 
να θρυμματίζουμε κάθε μέρα την αξιοπιστία του πολίτη απέναντι 
στο κράτος. Δεν μπορεί τα βάρη να επωμίζονται μισθωτοί και συ-
νταξιούχοι. Η δημοσιονομική μεταρρύθμιση με σταθερότητα εί-
ναι αναγκαία συνθήκη ως άθροισμα με την αναπτυξιακή προσπά-
θεια και βεβαίως με την κοινωνική προστασία.

– Ο ΟΟΣΑ στην έκθεσή τον δείχνει πως άλλα γίνονται από αυ­
τά που μου λέτε...

Μα δε χαράζει πολιτική ο ΟΟΣΑ. Ο ΟΟΣΑ είναι οργανισμός 
που καταγράφει αλλά δε δρα. Εμείς δρούμε, υπεύθυνοι για την 
πορεία της χώρας μας.

– Ωστόσο, μισθωτοί και συνταξιούχοι περίμεναν κάτι παραπά­
νω απ’ ό,τι τους δώσατε.

Μα γιατί; Πέρσι, χωρίς να υπάρχει «μαύρη τρύπα», πήραν τρία 
τοις εκατό...

– Η «μαύρη τρύπα», πάντως, δεν έγινε από τη μια μέρα στην 
άλλη. 



268 ΓΙΩΡΓΟΣ ΓΕΝΝΗΜΑΤΑΣ

Το ταμειακό έλλειμμα έγινε πέρσι. Δε μιλάω για δημοσιονο-
μικό έλλειμμα και δημόσιο χρέος όπου υπάρχει ευθύνη δεκαε-
τιών. Δεν έχω διστάσει να το πω.

– Έχετε 8 εκατομμύρια φορολογικές υποθέσεις εκκρεμείς...

Επιτρέψτε μου να μη συζητήσω τώρα το θέμα των ανεξέλε-
γκτων φορολογικών δηλώσεων, που όμως –θα πω μόνο μια φρά-
ση– αποτελούν, κατά τη γνώμη μου, χρυσή πηγή εφεδρείας.

– Και τα ρέπος φαίνεται να αποτελούν χρυσή εφεδρεία, προς 
δικαίωση του κ. Παντελή Οικονόμου...

Για τη φορολόγηση των ομολόγων έχω ριζικές διαφωνίες. Δεν 
μπορείς ως κράτος να λες «δάνεισέ μου, κύριε, για να αντιμετω-
πίσω τα δημοσιονομικά προβλήματα της χώρας» και μετά να τα 
φορολογείς. Είναι κοινωνική αδικία. Άρα, δεν υπάρχει ποτέ πι-
θανότητα εγώ να συμφωνήσω στη φορολόγηση των ομολόγων. Τα 
ρέπος ακολούθησαν –κακώς, κατά τη γνώμη μου– το χορό των 
ομολόγων και των εντόκων γραμματίων. Και εκεί κρίθηκε η αξι-
οπιστία αυτών που τα εξήγγειλαν. Μπορεί πράγματι να μην ευτύ-
χησε η φράση: «Δεν είναι ταμπού». Άραγε είναι ταμπού το να έρ-
χεσαι στην κυβέρνηση και να βλέπεις ότι έπεσες έξω στις εκτιμή-
σεις σου, αφού ανακαλύπτεις τεράστια διαφορά ανάμεσα σε ό,τι 
ήξερες και σε ό,τι είναι πραγματική κατάσταση; Υποχρεούσαι και 
να το ξανασκεφτείς, αλλά και να δικαιολογήσεις σημείο με ση-
μείο την πολιτική και τα μέτρα που αναγκάζεσαι να πάρεις.

– Δηλαδή θα φορολογηθούν τα ρέπος...

Όλοι υποδεικνύουν φορολόγηση των ρέπος. Δεν είμαστε απο-
φασισμένοι. Επανεξετάζεται...

– Από τη μια λέτε «μαύρη τρύπα» και από την άλλη κάνετε προ­
σλήψεις. Παρά τα όσα υποσχεθήκατε και στην Κοινότητα.

Πολύ πριν από την Κοινότητα, εμείς υποστηρίζουμε τη δημο-
σιονομική πολιτική που έχουμε χαράξει. Ούτε θέλουμε να περι-
θωριοποιήσουμε την οικονομία ή τη χώρα μας στο πλαίσιο της πο-



Δʹ ΠΕΡΙΟΔΟΣ: 1990-1994 269

ρείας της Ενωμένης Ευρώπης. Η Κοινότητα ενδιαφέρεται κυ ρίως 
για λόγους θεσμικούς, εμείς για λόγους ουσιαστικούς. Λοιπόν, η 
δική μας άποψη εδώ στο υπουργείο Εθνικής Οικονομίας και στο 
υπουργείο Οικονομικών με την πλήρη συμφωνία του πρωθυπουρ-
γού είναι να μην υπάρξει πρόσληψη.

– Και τότε ο κ. Πεπονής τι νομοσχέδιο συζητά στη Βουλή;

Αυτό είναι μια άρση αδικιών και μάλιστα με κόστος μόλις 5 
δις, εξαιρώντας την ΕΑΣ. Δεν είναι μεγάλο νούμερο για το ’94. Το 
ερώτημα είναι αν θα τηρηθεί αυτό.

– Έχετε αμφιβολίες ότι θα τηρηθεί;

Αμφιβολίες-ξεαμφιβολίες, εγώ είμαι από αυτούς που θέλουν 
να ελέγχουν και ελέγχουν καθημερινά αν τηρείται.

– Και αφού μου μιλήσατε για κοινωνική δικαιοσύνη, είναι πο­
λιτική ηθική να φεύγουν αυτοί, να έρχονται οι άλλοι, να φεύγουν 
οι άλλοι, να επανέρχονται αυτοί...

Αυτοί που έφυγαν έφυγαν παρανόμως, ενώ αυτοί που προ-
σλήφθηκαν προεκλογικά παρανόμως απολύονται. Επομένως να 
μη συγκρίνουμε πράγματα που το ένα αθροίζει την επίπτωση του 
άλλου.

– Κύριε υπουργέ, νομίζω ότι θα συμφωνείτε ότι η αποτελεσμα­
τικότερη άμυνα της χώρας είναι να σταθεί στα πόδια της η οικο­
νομία. Ωστόσο υπάρχει το εθνικό θέμα με τα Σκόπια, όπου το όνο­
μα... (διακόπτει).

... αυτό θα το λύσει το υπουργείο Εξωτερικών και σε καμία 
περίπτωση δε θα συμβάλω εγώ προσωπικά σε μια διάχυση της 
κυβερνητικής πολιτικής. Υπάρχει μια πολιτική –εγώ την πι-
στεύω– και την υπερασπίζομαι. Θυμάστε το 1989 όπου, στην τη-
λεοπτική σας εκπομπή στην ΕΡΤ, σας είχα μιλήσει για τους τέσσε-
ρις κύκλους των Βαλκανίων; Τώρα να ξεκαθαρίσω αυτό που έλε-
γα και το ’89. Το μεγαλύτερο συγκριτικό πλεονέκτημα της χώρας 
μας, σε ό,τι αφορά τα εθνικά ζητήματα και τα γαιο-πολιτικά μέσα 



270 ΓΙΩΡΓΟΣ ΓΕΝΝΗΜΑΤΑΣ

στα Βαλκάνια, είναι η εθνική μας οικονομία, παρά τα χάλια που 
έχει. Δηλαδή, τηρουμένων των αναλογιών, της Τουρκίας συμπε-
ριλαμβανομένης, υπάρχει τρομακτική διαφορά στους δείκτες της 
οικονομίας ανάμεσα στην Ελλάδα και σ’ όλες τις άλλες χώρες των 
Βαλκανίων.

– Ελπίζω ότι δεν είναι ιδανικό μας να είμαστε οι πρώτοι στα 
Βαλκάνια, έτσι δεν είναι;

Όχι, για όνομα του Θεού. Όμως αυτό τι σημαίνει; Ότι πρέπει 
να δουλέψουμε. Και η πολιτική ηγεσία να δουλέψει και πολιτικές 
να καθορίσει και πυλώνες ανάπτυξης να δημιουργήσει και τη γρα-
φειοκρατία να πατάξει και να δώσει φτερά και ώθηση σε όλους 
αυτούς που μπορούν και θέλουν να δουλέψουν. Να δημιουργηθεί 
ένα εθνικό κεφάλαιο...

– ... ας δημιουργηθεί πρώτα η εντύπωση για έντιμες πολιτικές 
ηγεσίες. Αφού καμιά φορά σκέφτομαι ότι σας έχουν βάλει εδώ, εκ­
μεταλλευόμενοι την αγάπη που σας έχει ο κόσμος, ως πρόσωπο 
υπεράνω υποψίας.

(Γελάει). Κοιτάξτε, αγαπώ το ΠΑΣΟΚ, κυρίως αγαπώ τόσο πο-
λύ την Ελλάδα που θα θυσίαζα τα πάντα. Θυσιάζω το όνομά μου; 
Αλίμονο. Θα πρέπει λοιπόν να δημιουργήσουμε ένα εθνικό κε-
φάλαιο, όπου το κράτος να έχει ελάχιστη ανάμειξη  μόνο σε θέ-
ματα εγγυοδοσίας. Έτσι κάνει η Γαλλία, π.χ., για τις μεγάλες κα-
τασκευαστικές εταιρείες. Να απευθυνθούμε στον απόδημο Ελλη-
νισμό. Άκουσα τον Ιάκωβο. Είναι μια πατριωτική φωνή. Το εθνι-
κό κεφάλαιο θα μπορούσε να παίξει αποφασιστικό ρόλο...

– ... αποφασιστικό ρόλο, ας πούμε, στις ιδιωτικοποιήσεις, στην 
Ολυμπιακή, στον ΟΤΕ;

Κρατική η Ολυμπιακή, κρατικός και ο ΟΤΕ. Η Ολυμπιακή βου-
λιαγμένη, με τρομακτικά προβλήματα που πρέπει να λυθούν. Ο 
ΟΤΕ με κέρδη. Λύση για τον ΟΤΕ είναι η ενίσχυση της κερδοφο-
ρίας, η ενίσχυση της ποιότητας και η αυτοχρηματοδότηση των 
επενδύσεων μέσω του Χρηματιστηρίου. Όχι με ξεπούλημα σε τρί-



Δʹ ΠΕΡΙΟΔΟΣ: 1990-1994 271

τους που θα είναι ξένοι και που θα ελέγχουν με το μάνατζμεντ, 
ακόμα και τα ραντάρ του Αιγαίου...

– Ο εκάστοτε υπουργός Εθνικής Οικονομίας απαντά ότι «δε 
θα γίνει υποτίμηση». Εσείς τώρα τι θα μου πείτε; Αλλά οι φήμες 
οργιά ζουν.

Ανεπιφύλαχτα όχι. Όχι για λόγους ψυχολογίας, αλλά οικονο-
μικής πολιτικής. Αφού κάνω αντιπληθωριστική πολιτική, το βλέ-
πετε, μου είναι αδιανόητο να σκεφτώ ακόμη και την ταχύτερη διο-
λίσθηση.

– Παρότι οι εξαγωγείς μας αντιμετωπίζουν τεράστιες δυσκο­
λίες λόγω της υπερτιμημένης δραχμής...

Η ανταγωνιστικότητα των προϊόντων μας και η ανταγωνιστικό-
τητα της δραχμής είναι δύο πράγματα που δε συμβαδίζουν πάντο-
τε. Και δε συμβαδίζουν διότι υπάρχει μια σοβαρότατη κρίση ανά-
μεσα στο δολάριο και στα άλλα ευρωπαϊκά νομίσματα. Επομένως, 
για ποια διολίσθηση μιλάμε και έναντι ποιου νομίσματος;

Ανανέωση ιδεών

– Μάλλον ταχύτερη διολίσθηση προς το συνέδριό σας βλέπω, κύ­
ριε υπουργέ, χωρίς σπουδαία προετοιμασία.

Θα ήθελα αυτό το συνέδριο να αποτελέσει ένα σταθμό. Να 
ενώσουμε ξανά, όχι απλώς τις δυνάμεις μας, αλλά τις ιδέες μας, τα 
οράματά μας. Να εμπνευστούμε από τις πανανθρώπινες αξίες, να 
ανανεώσουμε ιδέες, στρατηγικές. Ακόμη και ιδεολογία, αν δε θέ-
λουμε να παραμένει ένα αναμασημένο ιδεολόγημα. Να την προ-
σαρμόσουμε ανάλογα με τις δραματικές κοινωνικές, οικονομικές 
και τεχνολογικές εξελίξεις που συμβαίνουν σε όλο τον κόσμο...

– Αυτά χρειάζονται χρόνο, σκέψεις, διάλογο, εργασία σε βά­
θος. Η απόφαση για συνέδριο μοιάζει να υπακούει σε άλλου εί­
δους λογική. Ας πούμε στην κατοχύρωση κεκτημένων διαδοχής...



272 ΓΙΩΡΓΟΣ ΓΕΝΝΗΜΑΤΑΣ

Δεν ήμουν τόσο ευτυχής που ορίστηκε τόσο μικρός χρόνος, 
γιατί πιστεύω ότι θα αναλωθεί περισσότερο σε πολιτικά ζητήμα-
τα και λιγότερο σε ιδεολογικά και στρατηγικά. Κι εμείς αυτό τον 
καιρό είχαμε ανάγκη από στρατηγική και ιδεολογία. Αλλά είμαι 
απολύτως βέβαιος ότι δε θα κατοχυρώσει κανείς κανένα κεκτη-
μένο για καμία διαδοχή.

– Μα εδώ υπάρχουν και δηλώσεις περί μεταπαπανδρεϊκής επο­
χής.

Είναι μεγάλο λάθος όταν είναι τόσο νωπή, τόσο πρόσφατη μια 
τέτοιας εμβέλειας εκλογική νίκη, όπου νικητής είναι ο ιδρυτής του 
κόμματος, να υπάρξει κάποιος τρίτος που θα έρθει έτσι ξαφνικά. 
Θα ήταν αστείο εμείς να συζητάμε για μεταπαπανδρεϊκή εποχή.

– Κι αν κοιτάξουμε το ΠΑΣΟΚ στο 1974, είκοσι χρόνια μετά, 
ποια ήταν τα μεγάλα λάθη και ποιες οι ευτυχείς στιγμές της πο­
ρείας σας;

Συνήθως ονομάζω τα δικά μου τα λάθη, στο υπουργείο Εσω-
τερικών, όταν πίστευα ότι οι θεσμοί μπορούν να λειτουργήσουν 
το ίδιο στην επαρχία όπως και στην Αθήνα, ή στο Υγείας, όταν 
νόμιζα ότι έπρεπε ντε και καλά να συστρατευθούν όλοι οι γιατροί 
στο Ε.Σ.Υ. Αλλά για τα μεγάλα μας λάθη και τα μεγάλα μας θετι-
κά σημεία, επειδή είναι πονηροί οι καιροί, αυτή τη στιγμή εγώ που 
έχω κάνει βαθύτατη αυτοκριτική, κινδυνεύω είτε να παρεξηγηθώ 
είτε να δημιουργήσω προβλήματα στην πολιτική μας. Παρακαλώ, 
προς το παρόν μόνο, σας το υπόσχομαι, να το αφήσουμε.

– Υπάρχουν πράγματα που σας έχουν πικράνει πολύ;

Περισσότερο η ζωή με έχει πικράνει και λιγότερο οι άνθρω-
ποι. Αγαπώ άλλωστε τον άνθρωπο τόσο πολύ που η βασική πι-
κρία ξεκινάει, τις πιο πολλές φορές, από τη δική μου ζωή, από 
την έλλειψη ανθρώπων, από την απουσία. Ανθρώπινα σας το λέω 
επειδή είναι γνωστό ότι μου κόστισε η απώλεια της Κάκιας.

– Και από τη ζωή εσείς δε ζητάτε τίποτε;



Δʹ ΠΕΡΙΟΔΟΣ: 1990-1994 273

Ελάχιστα πράγματα θα ζητούσα. Ίσως τα εγγόνια μου που τα 
υπεραγαπώ. Πρέπει να ομολογήσω ότι το κενό το οικογενειακό 
είναι πολύ πολύ μεγάλο. Πολιτικά θα ήθελα να αντεπεξέλθουμε 
στις μεγάλες υποχρεώσεις των καιρών που αφορούν τα εθνικά 
μας ζητήματα. Φοβάμαι, ενώ μπορούμε. Γι’ αυτό θα δώσω τη μά-
χη και την προσωπική μου για την εθνική οικονομία, το μεγάλο 
όπλο για τα εθνικά ζητήματα.

– Τι φοβάστε, κύριε υπουργέ;

Γίνονται τρομακτικές ανακατατάξεις και αλίμονο αν η χώρα 
μας δεν είναι προετοιμασμένη. Σήμερα κάθε χώρα, ακόμη και 
υβρίδια κρατιδίων, όπως τα Σκόπια, επιχειρούν από τη μία να 
έχουν μια θέση και από την άλλη να κατοχυρώσουν τις αντιθέ-
σεις τους έναντι κρατών σοβαρών, που έχουν θυσιάσει πολλά. 
Και, δυστυχώς, πρέπει να αποδεικνύουμε καθημερινά το αυταπό-
δεικτο και στους εταίρους μας και στους συμμάχους μας. Κι αν η 
φράση «φοβάμαι» ίσως φανεί βαριά, η φράση «ανησυχώ» είναι 
επαρκής.

– Τι άλλο μπορεί να σας φοβίζει;

Με φοβίζει αυτό που κακώς λέγεται «νοοτροπία του λαού» 
μας. Εγώ είμαι εναντίον της λέξης «νοοτροπία», γιατί νοοτροπία 
είναι ο τρόπος που σκέφτεσαι. Ο Έλληνας σκέφτεται. Δεν είναι 
αλήθεια ότι ο Έλληνας δε σκέφτεται ή δεν εργάζεται. Αυτά είναι 
μύθοι. Έτσι, ξαναγυρίζουμε στις ηγεσίες και στο διεθνές περι-
βάλλον μέσα στο οποίο αναπτύχθηκε η χώρα μας. Αλλά τότε ας 
αλλάξουμε κάποιους στόχους μας και όχι τον τρόπο που σκεφτό-
μαστε.

– Στην προσωπική σας ζωή, τι σας φοβίζει;

Τώρα πια και με τον καρκίνο; Ελάχιστα πράγματα είναι αυτά 
που με φοβίζουν. θα έλεγα, ίσως, κανένα.

Εφημερίδα Καθημερινή – 6 Φεβρουαρίου 1994.



274 ΓΙΩΡΓΟΣ ΓΕΝΝΗΜΑΤΑΣ

ΜΗΝΥΜΑ ΠΡΟΣ ΤΟ 3ο ΣΥΝΕΔΡΙΟ ΤΟΥ ΠΑΣΟΚ

Σύντροφε Πρόεδρε, 
Σύντροφοι και Συντρόφισσες,

Το 3ο Συνέδριο του ΠΑΣΟΚ συνέρχεται σε μια κρίσιμη καμπή 
για τον Ελληνισμό και τη χώρα μας.

Η μεγάλη πρόκληση για μας, για το ΠΑΣΟΚ, είναι να δώσου-
με μια ολοκληρωμένη θετική πρόταση-απάντηση στις αγωνίες και 
στις ελπίδες όλων των Ελλήνων σε κάθε γωνιά της γης.

Σήμερα που οι μεγάλες δυνάμεις ξεδιπλώνουν τις άδικες και 
απροκάλυπτες πιέσεις τους στην περιοχή και που υπονομεύουν 
ζωτικά συμφέροντα του Ελληνισμού, η χώρα μας χρειάζεται όρα-
μα, σχέδιο και συντεταγμένη πορεία.

Και βέβαια, η Ευρωπαϊκή Ένωση φέρει την κύρια ευθύνη για 
τις εξελίξεις στην περιοχή. Με τη διάλυση της Γιουγκοσλαβίας άνοι-
ξαν τους κρουνούς του αίματος στην περιοχή. Με την επιμονή στην 
ίδια πολιτική, και ιδιαίτερα με τη στήριξη του υβρίδιου κρατιδίου 
των Σκοπίων, δημιουργούν ένα μόνιμο κίνδυνο ανάφλεξης στα Βαλ-
κάνια. Και σαν να μην έφταναν όλα αυτά, στέλνονται και οι Τούρ-
κοι του Αττίλα για να «διαφυλάξουν» την ειρήνη στην περιοχή!

Αυτές τις ώρες το πρώτο που επιβάλλεται είναι να διατηρηθεί 
ένα αρραγές εσωτερικό μέτωπο, ένα μέτωπο που χρειάζεται άλ-
λωστε όχι μόνο για τα Σκόπια αλλά και για τους τέσσερις μεγά-
λους κύκλους των εθνικών μας θεμάτων  Κύπρος, Θράκη, Αιγαίο, 
Βαλκανική (Σκόπια, Ήπειρος). Αυτοί οι κύκλοι πρέπει να απο-
κτήσουν ενιαίο κέντρο, να καταστούν ομόκεντροι, έτσι ώστε να 
χαραχτεί επιτέλους εθνική στρατηγική.

Σύντροφοι και Συντρόφισσες,
Ξεκίνησα με αυτό γιατί πρέπει, αναπτύσσοντας τον ενδοσυνε-

δριακό μας διάλογο, να πρυτανεύσει το πατριωτικό κλίμα, που 



Δʹ ΠΕΡΙΟΔΟΣ: 1990-1994 275

ήταν και είναι ο συνδετικός κρίκος του Κινήματος, ο λόγος δη-
μιουργίας του. Γιατί έχει σημασία να δώσουμε στο Κίνημά μας τη 
νέα πνοή που απαιτούν οι καιροί και για να αποφύγουμε στείρες 
αντιπαραθέσεις με το φθίνον κόμμα της Ν.Δ., τους δογματισμούς 
ή τις αφέλειες νεοπαγών απολίτικων πολιτικών. Δεν αρμόζει σε 
μας πόλεμος χαρακωμάτων.

Σύντροφοι και Συντρόφισσες,
Σήμερα είμαστε υποχρεωμένοι να θυμηθούμε την 3η του Σε-

πτέμβρη, ιδιαίτερα σε ό,τι αφορά τις πανανθρώπινες αξίες, που 
είναι η βασική μας πυξίδα.

Οφείλουμε όμως ταυτόχρονα να ανανεώσουμε το όραμα, τη 
στρατηγική μας, να ανατρέψουμε ιδεολογήματα και να αποφύ-
γουμε θεωρητικολογίες που αποπροσανατολίζουν.

Οφείλουμε εξάλλου να προωθήσουμε το δημοκρατικό εκσυγχρο-
νισμό στην Πολιτεία, στην κοινωνία, στην παραγωγή. Έναν εκσυγ-
χρονισμό με κοινωνικό περιεχόμενο και λαϊκό προσανατολισμό. Ο 
εκσυγχρονισμός δεν είναι και δεν ήταν ποτέ μια μόδα. Είναι μια αέ-
ναη μάχη ανάμεσα στο παλιό και στο καινούριο. Μια μάχη με σκλη-
ρές κοινωνικές συγκρούσεις και πολιτικές αντιπαραθέσεις.

Το νέο ΠΑΣΟΚ μπορεί και πρέπει να πρωταγωνιστήσει στον 
απαραίτητο για τη χώρα μας πολιτικό εκσυγχρονισμό που προϋ-
ποθέτει:

Πρώτον, σχέσεις κόμματος και κοινωνίας που στηρίζονται 
στην αξιοπιστία, στην αλήθεια, στη διαφάνεια, στην αποφυγή της 
διγλωσσίας, αλλά και στην έμπνευση, στη συμμετοχή, στη μέτρη-
ση του κοινωνικού οφέλους και όχι του πολιτικού κόστους. Σχέ-
σεις που υπερασπίζουν και στηρίζουν την εθνική λαϊκή ενότητα.

Δεύτερον, σχέσεις διακομματικές, που χαρακτηρίζονται από 
το διάλογο, το επιχείρημα, την εθνική συνεννόηση, ανεξαρτήτως 
των σκληρών ιδεολογικών και πολιτικών αναμετρήσεων, που 
απαιτούνται άλλωστε μεταξύ αντιπάλων πολιτικών δυνάμεων. 
Σχέσεις που επιδιώκουν επίσης τις προγραμματικές συγκλίσεις 
ανάμεσα σε παρατάξεις με κοινές αφετηρίες και βασικές αρχές, 
χωρίς αφορισμούς.

Τρίτον, σχέσεις εσωκομματικές, που προωθούν την πλήρη 
εσωκομματική Δημοκρατία, τη συλλογικότητα στις επεξεργασίες 
και στις αποφάσεις, την αποκέντρωση, την ελευθερία στις ιδεο-



276 ΓΙΩΡΓΟΣ ΓΕΝΝΗΜΑΤΑΣ

λογικές αναζητήσεις μέσω ρευμάτων, αλλά και την κοινή δράση, 
που κατοχυρώνουν την απαραίτητη πολιτική ενότητα.

Σύντροφοι και Συντρόφισσες,
Το ΠΑΣΟΚ προχωρεί στον εκσυγχρονισμό της οικονομίας με 

άξονα το τρίπτυχο ΣΤΑΘΕΡΟΤΗΤΑ – ΑΝΑΠΤΥΞΗ –  ΚΟΙΝΩΝΙΚΗ 
ΠΡΟΣΤΑΣΙΑ και με κύριες κατευθύνσεις:

– την ενίσχυση της διεθνούς ανταγωνιστικότητας της οικονο-
μίας μας,

– την προώθηση δραστηριοτήτων που έχουν θετικές επιπτώ-
σεις στην απασχόληση και

– τη στήριξη διαδικασιών μεταφοράς γνώσης, τεχνολογίας, 
νέων δεδομένων από το κράτος, το κοινωνικό σύνολο αλλά και 
από το εξωτερικό στο παραγωγικό μας σύστημα.

Ταυτόχρονα ξεκινήσαμε και τον κοινωνικό διάλογο επάνω στα 
ζητήματα της ανάπτυξης και της δημοσιονομικής μεταρρύθμισης. 
Τώρα είναι η ώρα της θεσμοθέτησής του.

Τα αποτελέσματα αυτής της πολιτικής ήδη έχουν φανεί, παρά 
τα τρομακτικά προβλήματα που παραλάβαμε. Η αποφασιστική 
αναπτυξιακή και αντιπληθωριστική πολιτική έδωσε ήδη τα πρώτα 
δείγματα γραφής και σε αυτή την πολιτική πρέπει να επιμείνουμε.

Τέλος, Σύντροφοι και Συντρόφισσες,
Ένα νέο ΠΑΣΟΚ οφείλει να συνδυάσει το όραμα με το ρεαλι-

σμό, όπως επανειλημμένα έχω πει. Μόνο όποιος έχει όραμα μπο-
ρεί να προσβλέπει σε στόχους και να προβλέπει σωστά, έτσι ώστε 
να γίνεται ρεαλιστής και να κάνει πράξη το όραμα.

Για να τα κάνουμε αυτά, υπάρχουν τρία κύρια στοιχεία που 
στην ουσία είναι ένα:

Ενότητα της μεγάλης μας δημοκρατικής παράταξης.
Ενότητα των στελεχών και ενότητα στη βάση του Κινήματος.
Ενότητα γύρω από τον πρόεδρό μας Ανδρέα Γ. Παπανδρέου, 

ο οποίος και θα δώσει τα χαρακτηριστικά του νέου ΠΑΣΟΚ. Θα 
σηματοδοτήσει την προοπτική του.

Αυτό είναι το χρέος όλων μας.
Συντροφικά 

Γιώργος Γεννηματάς

Ολυμπιακό Στάδιο – 14 Απριλίου 1994.



ΤΙΤΛΟΣ 277

ΑΝΑΛΥΣΗ ΣΥΝΤΟΜΟΓΡΑΦΙΩΝ

ΑΕΠ Ακαθάριστο Εθνικό Προϊόν
ΑΤΑ Αυτόματη Τιμαριθμική Αναπροσαρμογή
ΓΣΕΒΕ Γενική Συνομοσπονδία Επαγγελματιών, Βιοτεχνών Ελλάδος
ΓΣΕΕ Γενική Συνομοσπονδία Εργατών Ελλάδος
Δ.Σ. Διοικητικό Συμβούλιο
Δ.Σ.Ε. Διεθνής Σύμβαση Εργασίας
ΕΑΜ Εθνικό Απελευθερωτικό Μέτωπο
ΕΑΣ Επιχείρηση Αστικών Συγκοινωνιών
Ε.Γ. Εκτελεστικό Γραφείο
ΕΓΣΣΕ Εθνική Γενική Συλλογική Σύμβαση Εργασίας
ΕΚΑΒ Εθνικό Κέντρο Άμεσης Βοήθειας
ΕΟΦ Εθνικός Οργανισμός Φαρμάκων
Ε.Ι. Εξωτερικά Ιατρεία
Ε.Σ.Υ. Εθνικό Σύστημα Υγείας
Ε.Φ. Εθνική Φαρμακοβιομηχανία
Ε.Ν.Σ. Εθνικό Νομισματικό Σύστημα
ΕΦΥ Εθνικός Φορέας Υγείας
ΚΑΒ Κέντρο Άμεσης Βοήθειας
Κ.Ε. Κεντρική Επιτροπή
ΚΕΠΕ Κέντρο Προγραμματισμού και Οικονομικών Ερευνών
ΚΕΣΥ Κεντρικό Συμβούλιο Υγείας
Κ.Υ. Κέντρο Υγείας
Κ.Φ. Κρατική Φαρμακαποθήκη
Μ.Ε.Θ. Μονάδα Εντατικής Θεραπείας
ΜΟΠ Μεσογειακά Ολοκληρωμένα Προγράμματα
ΟΑΣ Οργανισμός Αστικών Συγκοινωνιών
ΟΟΣΑ Οργανισμός Οικονομικής Συνεργασίας και Ανάπτυξης
Π.Δ. Προεδρικό Διάταγμα
ΠΕΣΥ Περιφερειακά Συμβούλια
ΠΙΣ Πανελλήνιος Ιατρικός Σύλλογος
Π.Ο.Υ. Παγκόσμια Οργάνωση Υγείας
Π.Φ.Υ. Πρωτοβάθμια Φροντίδα Υγείας
ΣΠΑ Σχέδιο Περιφερειακής Ανάπτυξης
ΣΤΕ Συμβούλιο Τεχνολογικής Εκπαίδευσης
Τ.Α. Τοπική Αυτοδιοίκηση
ΤΑΕ Ταμείο Ασφάλισης Εμπόρων
ΤΕΒΕ Ταμείο Επαγγελματιών, Βιοτεχνών Ελλάδος



278 ΓΙΩΡΓΟΣ ΓΕΝΝΗΜΑΤΑΣ





Με τον πατέρα του.

Αʹ Γυμνάσιο Αρρένων Πλάκας / Σημαιοφόρος.

Πρόσκοπος.





1992, στο αεροδρόμιο, κατά την επιστροφή του από το Λονδίνο.

Με τις κόρες του Μαίρη και Φώφη.



Πάνω, 1η φωτογραφία:
1992, με την κόρη του Μαίρη, 
στο αεροδρόμιο· άφιξη από Αμερική.
Πάνω, 2η φωτογραφία:
Με την Κάκια
και την εγγονή του Κατερίνα.
Αριστερά: Με την κόρη του Φώφη.







Πάνω, 1η φωτογραφία:
Γοργοπόταμος, 
εορτασμός Εθνικής Αντίστασης, 
25 Νοεμβρίου 1982.
Πάνω, 2η φωτογραφία:
Στον ίδιο εορτασμό
με τους Παν. Κανελλόπουλο, 
Μελίνα Μερκούρη, Πέτρο Μώραλη.
Αριστερά: Επέτειος Πολυτεχνείου.



Από τον εορτασμό 
της Ημέρας 

της Δημοκρατίας 
με τον τότε Πρόεδρο 

της Δημοκρατίας 
Κων/νο Καραμανλή.

Με τον Μαν. Δρεττάκη
και τον Ε. Αβέρωφ.











Σεισμοί Θεσσαλονίκης, κλιμάκιο 
μηχανικών.

Γιορτή Νεολαίας Ζωγράφου, Σεπτέμβριος 1983.



Με τον Γ. Καψή και τον Κ. Γείτονα.







Από τη θητεία του ως υπουργός Υγείας.



Πάνω δεξιά:
Γιορτή Νεολαίας
Ζωγράφου
(Ρόκος, Λαλιώτης, 
Β. Παπανδρέου).

Υπόλοιπες φωτογραφίες:
Άτυπο Συμβούλιο
υπουργών Εργασίας.



Από τη θητεία του
στο υπουργείο Εργασίας.

Με τον Κώστα Λαλιώτη.

Πάνω: Από τη θητεία του 
στο υπουργείο Εργασίας.

Δεξιά: Από τη θητεία του 
στο υπουργείο Υγείας.



Πάνω και
αριστερά: 1988, 
Άτυπο Συμβούλιο 
υπουργών 
Εργασίας.
Κάτω: Συνάντηση 
υπουργού 
Εργασίας με τους 
Γενικούς 
Γραμματείς FIET, 
κ.κ. Maier και 
Jenigs, και ΟΤΟΕ.



Πριν από τις εκλογές του 1981, επίσκεψη Γκονζάλες και Σοάρες.

1985. Από την 
ορκωμοσία 
της κυβέρνησης.

1985. Πρόεδρος
Δημοκρατίας
Χρ. Σαρτζετάκης.
Ορκωμοσία 
κυβέρνησης.







Στην Κύπρο με τον Μακάριο.







Με τον Γ. Χαραλαμπόπουλο και τον Π. Μώραλη.







Αριστερά: 1993, παραλαβή 
υπουργείου Εθνικής Οικονομίας
από Στ. Μάνο.








	ΠΕΡΙΕΧΟΜΕΝΑ
	ΠΡΟΛΟΓΟΣ
	ΙΔΙΟΧΕΙΡΗ ΔΙΑΘΗΚΗ
	ΒΙΟΓΡΑΦΙΚΟ ΣΗΜΕΙΩΜΑ
	Αʹ ΠΕΡΙΟΔΟΣ: 1981-1984
	ΓΙΑ ΤΗΝ ΕΘΝΙΚΗ ΑΝΤΙΣΤΑΣΗ
	ΑΠΟΚΕΝΤΡΩΣΗ – ΠΕΡΙΦΕΡΕΙΑΚΗ ΑΝΑΠΤΥΞΗ
	ΨΗΦΟΣ ΣΤΑ 18
	Νεολαία ΠΑΣΟΚ
	ΚΝΕ
	ΟΝΝΕΔ
	ΕΚΟΝ «Ρήγας Φεραίος»


	Βʹ ΠΕΡΙΟΔΟΣ: 1984-1987
	ΓΙΑ ΤΟ ΠΕΝΤΑΕΤΕΣ
	ΟΙ ΕΞΕΛΙΞΕΙΣ ΓΥΡΩ ΑΠΟ ΤΟ Ε.Σ.Υ. ΤΟ ΚΡΑΤΟΣ ΠΡΟΝΟΙΑΣ ΣΕ ΣΧΕΣΗ ΜΕ ΤΗΝ ΠΟΛΙΤΙΚΗ ΚΑΙ ΚΟΙΝΩΝΙΚΗ ΣΥΓΚΥΡΙΑ
	I. Ιδεολογική σκοπιά
	ΙΙ. Πολιτική σκοπιά
	III. Η κοινωνική διάσταση
	IV. Η οικονομική και αναπτυξιακή σκοπιά
	V. Η οργανωτική προσπάθεια – Η λειτουργική απόδοση

	ΓΙΑ ΤΟ Ε.Σ.Υ.
	Ποιοι ήταν οι περιοριστικοί παράγοντες
	Τι κάναμε
	Ποια είναι σήμερα τα προβλήματα
	Ποιες είναι οι προοπτικές
	Τα επιχειρήματα είναι έωλα και σκόπιμα


	Γʹ ΠΕΡΙΟΔΟΣ: 1987-1989
	«ΠΡΟΣΠΑΘΩ ΝΑ ΓΙΝΩ ΑΡΙΣΤΕΡΟΣ»
	ΝΕΕΣ ΤΕΧΝΟΛΟΓΙΕΣ ΚΑΙ ΝΕΕΣ ΚΟΙΝΩΝΙΚΕΣ ΣΧΕΣΕΙΣ
	Η 135 ΔΙΕΘΝΗΣ ΣΥΜΒΑΣΗ ΕΡΓΑΣΙΑΣ ΣΥΜΒΟΥΛΙΑ ΕΡΓΑΖΟΜΕΝΩΝ
	ΟΙ ΜΕΓΑΛΕΣ ΠΡΟΚΛΗΣΕΙΣ ΤΟΥ 2000
	«ΠΙΣΤΕΥΩ ΣΤΗ ΝΕΟΛΑΙΑ...»

	Δʹ ΠΕΡΙΟΔΟΣ 1990-1994
	ΠΟΛΙΤΙΚΗ ΟΜΙΛΙΑ ΣΕ ΑΝΟΙΧΤΗ ΣΥΓΚΕΝΤΡΩΣΗ
	ΕΔΩ ΚΑΙ ΣΗΜΕΡΑ ΔΙΕΘΝΗΣ ΔΙΑΣΚΕΨΗ ΓΙΑ ΕΙΡΗΝΗ
	«ΜΑΣ ΤΑΙΡΙΑΖΟΥΝ ΚΑΙ Η ΘΛΙΨΗ ΚΑΙ ΤΟ ΧΑΜΟΓΕΛΟ»
	Πολιτική μέχρις εσχάτων!
	Η ποίηση στο βάθος
	Ιστορίες διχασμού
	Αναδομήσεις και μεταθέσεις
	Χωρίς ελεύθερο χρόνο

	Η ΚΡΙΣΗ ΤΗΣ ΑΡΙΣΤΕΡΑΣ – ΟΙ ΠΡΟΟΠΤΙΚΕΣ
	Γεωπολιτικές, πολιτικές, οικονομικές, κοινωνικές αντιφάσεις
	Αναπτυξιακές προκλήσεις – Τεχνολογικές εξελίξεις
	Ο κοινωνικός χώρος – Ο πολιτισμός και η Αριστερά στην Ευρώπη
	Εκσυγχρονισμός. Αριστερά ή Δεξιά
	Το χρέος της Αριστεράς

	«Ο ΕΠΟΜΕΝΟΣ ΑΡΧΗΓΟΣ ΘΑ ΕΚΛΕΓΕΙ ΑΠΟ ΤΟ ΣΥΝΕΔΡΙΟ»
	ΣΚΕΨΕΙΣ ΓΙΑ ΤΗΝ ΠΟΡΕΙΑ ΠΡΟΣ ΤΟ 2000
	Α. Όραμα και ρεαλισμός μπροστά στις ραγδαίες εξελίξεις
	Β. Τα διλήμματα τον μέλλοντος έρχονται από το παρελθόν
	Γ. Μια νέα «ισορροπία του τρόμου», τώρα στα οικονομικά, διαδέχεται το πυρηνικό ισοζύγιο
	Δ. Οι προοπτικές στην Κοινότητα και στην Ευρώπη
	Ε. Το σοσιαλιστικό όραμα επίκαιρο για μια ανθρώπινη κοινωνία
	ΣΤ. Ο δημοκρατικός εκσυγχρονισμός προϋποθέτει μεταρρυθμίσεις παντού
	Ζ. Το διεθνές περιβάλλον απαιτεί τη χάραξη μιας νέας εθνικής στρατηγικής (Στρατηγική Ανεξαρτησίας, Ευρωπαϊκή Στρατηγική)

	2000: ΤΟ ΚΡΑΤΟΣ ΠΡΟΝΟΙΑΣ ΣΤΗΝ ΚΟΙΝΩΝΙΑ ΤΩΝ ΠΟΛΙΤΩΝ
	«ΜΕ ΠΟΙΑ ΣΧΕΔΙΑ ΞΑΝΑΓΥΡΙΖΩ...»
	Έκανα απολογισμούς
	Εθνική ομοψυχία

	«ΜΕΣΑ ΣΕ ΠΕΝΤΕ ΛΕΠΤΑ ΕΓΙΝΑ ΠΙΟ ΑΝΘΡΩΠΙΝΟΣ»
	«ΔΕΝ ΕΧΩ ΝΑ ΦΟΒΗΘΩ ΤΙΠΟΤΑ ΤΩΡΑ ΠΙΑ...»
	«Όλοι θα βοηθήσουν»
	Ανανέωση ιδεών

	ΜΗΝΥΜΑ ΠΡΟΣ ΤΟ 3ο ΣΥΝΕΔΡΙΟ ΤΟΥ ΠΑΣΟΚ

	ΑΝΑΛΥΣΗ ΣΥΝΤΟΜΟΓΡΑΦΙΩΝ
	ΦΩΤΟΓΡΑΦΙΚΟ ΛΕΥΚΩΜΑ

