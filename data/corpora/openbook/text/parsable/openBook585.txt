












































 
 

 

 

ΑΥΓΟΥΣΤΟΣ ΚΟΡΤΩ 

Ο ΕΞΩΓΗΙΝΟΣ    
  ΤΗΣ ΔΙΠΛΑΝΗΣ ΠΟΡΤΑΣ 

 

Ελεύθερο Μυθιστόρημα στο διαδίκτυο από τον Αύγουστο Κορτώ 



 

Ο ΕΞΩΓΗΙΝΟΣ ΤΗΣ 

ΔΙΠΛΑΝΗΣ ΠΟΡΤΑΣ 
 

(μυθιστόρημα φαντασίας) 

 

Αύγουστος Κορτώ 

 

 

 

 

 

 

 

 

2017 

Αυτοέκδοση 



 

Πρόλογος 

Ο αφηγητής της ιστορίας είναι ο Τάκης, ένας γεράκος κατάμονος και 

παραιτημένος απ' τη ζωή. Ένα βράδυ δέχεται την αναπάντεχη επίσκε-

ψη ενός φιλικού εξωγήινου, ο οποίος έχει χάσει τον δρόμο του και βρί-

σκεται στη Γη χωρίς δυνατότητα επιστροφής στον μακρινό του κόσμο 

κι ο πρωταγωνιστής αποφασίζει να υιοθετήσει τον αλλοπρόσαλλο 

αυτό μουσαφίρη. 

 

 

 

 

 

 

 

 

 

 

 

 

 



 

 

 

 

Διαμόρφωση e-book: 

eBooks4Greeks.gr 

 

 

 

 

 

 

 

 

 

 

 

 

 

 

 

Το έργο χορηγείται ελεύθερα με άδεια Creative Commons 

με την προϋπόθεση: Αναφοράς Δημιουργών και για Μη Ε-

μπορική Χρήση 4.0 Διεθνές. 



 

 

 

 

 

 

 

   



Ο εξωγήινος της διπλανής πόρτας 

6 
 

 

 

 

 

 Λοιπόν, αυτή η πρασόπιτα είναι ένα όνειρο. 

 Είμαι ήδη στο τρίτο κομμάτι και δεν μπορώ να σταματήσω – 

και είναι και τρεις τα χαράματα. Έτσι θα πάω κάνα βράδυ, με τη 

μούρη στο ταψί θα με βρούνε ανάθεμα τη λαιμαργία μου, και δε θα 

μπορεί να με κλάψει κι άνθρωπος μετά. Τι να πεις; – Τον χάσαμε τον 

παππού. – Πώς πέθανε; – Από πρασόπιτα πήγε, αφήστε, δυο ώρες 

έβγαζα με το τσιμπιδάκι τον άνηθο απ’ τα φρύδια του. 

 Και δεν τρελαίνομαι και για πρασόπιτα! Κάπως μου γλυκίζει. 

Μα τούτη δω είναι πολύ μαστόρικα φτιαγμένη: εκτός από πράσο και 

φρέσκο κρεμμυδάκι, έχει και καυκαλήθρες, και κάνα-δυο ακόμα 

ζαρζαβάτια που δε θυμάμαι τώρα, και πάνω απ’ όλα, έχει ένα μυστι-

κό συστατικό που την κάνει μαγική: μυζήθρα Κρήτης αρμυρή. 



Αύγουστος Κορτώ 

7 
 

 Η φέτα, τώρα, παρ’ ότι δένει υπέροχα με το σπανάκι και το 

αναδεικνύει, το πράσο θα το εξουδετέρωνε με την αψάδα της – θα 

ήταν σαν γλυκούτσικη τυρόπιτα. Αλλά η μυζήθρα, φίλε μου, έρχεται 

και το κάνει θεό το πράσο, και τρως κι εσύ και νιώθεις να πετάς στα 

σύννεφα. (Ιδίως εγώ, που τα σύννεφα από τώρα μου γνέφουν). 

 Όμως το ακόμα πιο παράξενο, και πιο μοναδικό, είναι η ταυ-

τότητα του μάγειρα – του μάστορα που λέγαμε –, κάτι που κι εγώ ο 

ίδιος, τόσον καιρό μετά, δυσκολεύομαι να το πιστέψω, σαν να ’ναι 

όσα έζησα τον τελευταίο χρόνο ένα υπέροχο όνειρο, και θα ξυπνήσω 

ξαφνικά και θα βρω μπροστά τον πάγκο της κουζίνας αδειανό, κι 

αδειανή ξαφνικά και την καρδιά μου. 

 Βλέπεις, δεν είχε στα μέρη του πρασόπιτες – ούτε καν σπανα-

κόπιτες. Είναι από μακριά το παλικάρι. Πόσο μακριά; Πολύ, πολύ 

μακριά, κι ενώ εγώ από αριθμούς ποτέ δε σκάμπαζα, αυτό το νούμε-

ρο ειδικά δεν το ξεχνώ, γιατί όποτε το θυμάμαι γεμίζει ο νους μου απ’ 

το απέραντο των αστεριών και τ’ ουρανού, και σκίζει η σκέψη μου 

σαν φως το μαύρο χάος του διαστήματος. 



Ο εξωγήινος της διπλανής πόρτας 

8 
 

 Γιατί τούτη δω η ονειρεμένη η πρασόπιτα ήρθε από 4,7 δισεκα-

τομμύρια έτη φωτός μακριά. 

 

 

 

 

 

 

 

 

 

 

 

 

 



Αύγουστος Κορτώ 

9 
 

 

Ένας μπαρμπέρης της γειτονιάς 

 Λέγομαι Τάκης Χατζηφράγκος, και πριν δυο βδομάδες έκλεισα 

τα ογδόντα. Τα παιδιά θέλανε να μου κάνουνε και πάρτι γενεθλίων, 

αλλά εγώ τους είπα να κάτσουν στ’ αυγά τους, είμαι εγώ για πάρτι, 

αυτά είναι για τους νέους, είναι και λίγο σαν να προκαλείς την τύχη 

σου, γιατί του μυρίζει τούρτα του Χάρου και λέει, μπα, ποιος σβήνει 

κεράκια, για να δω, α, βρε καλώς τον παππού, για έλα δω από τώρα 

μη σε ψάχνω μετά στα νοσοκομεία και πάρω κατά λάθος κάναν άλ-

λο που το πάει για κατοστάρι λες και θα του δώσουνε μετάλλιο. 

 Σ’ ένα μικρό χωριό έξω απ’ τη Σαλονίκη γεννήθηκα, από γονείς 

αγρότες, τέσσερα χρόνια πριν τον Β’ Παγκόσμιο – κι έτσι ήμουνα κι 

εγώ ένα απ’ τα παιδιά της Κατοχής, αλλά τα τυχερά, που ζήσανε, 

γιατί οι γονείς μου, αν και πάμφτωχοι, είχανε έστω ένα-δυο αγαθά 

να ανταλλάξουν για να εξασφαλίσουν ένα καρβέλι και λίγο λάδι. Τις 

δυο μεγάλες μου αδελφές τις θέρισε δέκα κι οχτώ χρονώ μια επιδημία 

μηνιγγίτιδας που εγώ τη σκαπούλαρα από κωλοφαρδία και μόνο, 

και είδα με τα ίδια μου τα μάτια, τη μια φορά το μήνα που κατεβαί-



Ο εξωγήινος της διπλανής πόρτας 

10 
 

ναμε στη Σαλονίκη να πουλήσουμε ό,τι πουλιόταν τέλος πάντων, θυ-

μάμαι να περνάμε μέσα από φτωχογειτονιές – δέκα χιλιόμετρα με το 

πόδι ως το Βαρδάρι ήταν ο δρόμος – κι έξω απ’ τις παράγκες άλλοτε 

να στέκονται παιδιά μικρότερα από μένα με την κοιλίτσα τους του-

μπανιασμένο απ’ το λιμό, κι άλλοτε γέρους πεσμένους μπρούμυτα 

μες στο δρόμο, σκοτωμένους απ’ την πείνα και τις κακουχίες, που 

κανείς δεν είχε πια δύναμη ούτε καν να τους σηκώσει ώσπου θα 

πέρναγε να τους πάρει το κάρο του δήμου. 

 Έτσι είμαι ευγνώμων, απέραντα ευγνώμων στους γονείς μου 

και σ’ όσα παλικάρια δώσαν τη ζωή τους στον αγώνα, αλλά και στο 

τυχαίο που κυβερνά την ύπαρξή μας, που έζησα να δω τα καλούδια 

της αμερικανικής βοήθειας, κι έφαγα στα δέκα την πρώτη μου σοκο-

λάτα και το πρώτο μακαρόνι. (Ακόμα και τώρα, που τα μακαρόνια 

είναι πια πέντε στον παρά στο σούπερ μάρκετ, μου φαίνονται μεγάλη 

λιχουδιά – βάζεις και λίγο τριμμένο τυράκι από πάνω, απ’ αυτό το 

ρεγκάτο ειδικά, και μπορώ να το τρώω κάθε μέρα αυτό το φαΐ, κα-

θώς με την πρώτη πιρουνιά έρχεται και φτερουγίζει στην καρδιά μου 

η θύμηση της πρώτης εκείνης μακαρονάδας, που για πρώτη φορά 



Αύγουστος Κορτώ 

11 
 

στη ζωή μου ένιωσα να γεμίζει ως πάνω το παιδικό μου στομαχάκι 

και να σκέφτομαι, «Θεούλη μου, τι ωραίο πράμα να χορταίνεις!») 

 Σχολείο δεν πήγα ποτέ, αλλά μια συγχωριανή γειτόνισσα, η 

κυρία Ευτέρπη αναπαμένη να ’ναι η ψυχούλα της, ήταν παλιά δα-

σκάλα, συνταξιούχος που ’χε γυρίσει να γεράσει στον τόπο της, κι 

αυτή μου έμαθε να διαβάζω και να γράφω. Οικογένεια δεν είχε, μόνη 

ολομόναχη, κι εμένα μ’ αγαπούσε σαν εγγόνι – και μόλις έμαθα να 

διαβάζω με το δάχτυλο κάτω απ’ την αράδα και τα χείλη μου να σα-

λεύουν προφέροντας την κάθε λέξη, μ’ έστρωσε να διαβάσω τα βι-

βλία της, που ’χε ένα σωρό φερμένα απ’ την πόλη, έπιπλα ολόκληρα 

και σεντούκια και ράφια ξέχειλα από βιβλία κάθε λογής (λογοτεχνία, 

ιστορία, ταξιδιωτικές αφηγήσεις – μέχρι βιογραφίες συνθετών κι αλ-

ληλογραφίες πολιτικών), και κάθε βιβλίο που τέλειωνα για επιβρά-

βευση μου το ’κανε δώρο, κι ας ήταν δώρο από μόνο του μεγάλο που 

’χα ρουφήξει την ιστορία του, κι ας τα επέστρεφε στην αρχή η συχω-

ρεμένη η μάνα μου («Μα να υποχρεωθούμε στην ξένη γυναίκα; Δεν 

είναι σωστό»), αλλά η κυρία Ευτέρπη δε σήκωνε κουβέντα, «Ο άν-

θρωπος πρέπει να ’χει γύρω του ασπίδα τα βιβλία για όταν σκοτει-

νιάζει η ζωή,» έτσι έλεγε, κι ότι έτσι κι αλλιώς εγώ τα απολάμβανα 



Ο εξωγήινος της διπλανής πόρτας 

12 
 

περισσότερο κι απ’ την ίδια, «Δεν κάνω στον Τάκη το δώρο,» της είχε 

πει, αμετακίνητη με το παλιό το αυστηρό το δασκαλίστικο. «Το κάνω 

στους ανθρώπους που αύριο-μεθαύριο θα τον γνωρίσουν.» 

 Και είχε σ’ όλα δίκιο η ευλογημένη η κυρία Ευτέρπη, η δασκά-

λα που μ’ ευεργέτησε – γιατί χάρη στα βιβλία μπόρεσα να γνωρίσω 

και να κερδίσω τον έρωτα της Λενιώς μου, που ήταν φοιτήτρια στη 

Σχολή Καλών Τεχνών τότε, Αθηναία καλλονή από αστικό σπίτι με 

γονείς σπουδαγμένους κι ευκατάστατους, γιατί όσο εύκολα κι αν 

ερωτεύονται τα πιτσιρίκια, άλλο τόσο εύκολα τους περνάει ο έρωτας 

άμα ο άλλος είναι ξένο σώμα σ’ αυτό που ορίζουν οι ίδιοι ως ζωή, 

παιδεία, αξίες που φτουράνε στο χρόνο κι ομορφαίνουν τον άνθρω-

πο ακόμα κι όταν χάσει τη φυσική ομορφιά της νιότης του – και μια 

τέτοια κοπέλα, κακά τα ψέματα, δε θα γυρνούσε να μου ρίξει δεύτερη 

ματιά αν ήξερε πως δεν μπορώ μήτε την υπογραφή μου να βάλω. 

 Κι έπειτα όμως, τα μαύρα χρόνια που έζησα μονάχος μου, και 

πάλι τα βιβλία με σώσανε. Όμως προτρέχω. 

 Μπορεί που λες οι δικοί μου σχολείο να μη με στείλανε, αλλά 

είχανε φροντίσει από μικρός να μάθω μια τέχνη – κι απ’ αυτή την τέ-



Αύγουστος Κορτώ 

13 
 

χνη έζησα όλη μου τη ζωή: δυο φορές τη βδομάδα πήγαινα με το κά-

ρο ενός γείτονα στο Λαγκαδά, και δούλευα κάλφας στο μπαρμπέρι-

κο του κυρ-Σωτήρη του κουρέα, στην αρχή μαζεύοντας τις τρίχες με 

σκούπα και φαράσι και παστρεύοντας το μαγαζί όταν δεν είχε πελα-

τεία, κι έπειτα, όταν μεγάλωσα και πιάνανε τα χέρια μου κι έφτανα 

στο ύψος που ακουμπούσε το κεφάλι του πελάτη, μ’ έμαθε και να 

κουρεύω, με το ψαλίδι και με την ψιλή, και να ξυρίζω με φαλτσέτα.  

 Θυμάμαι την ικανοποίηση που ένιωθα μετά τα πρώτα μου κα-

νονικά κουρέματα και τις πρώτες ξούρες, το καμάρι μου όταν έπαιρ-

να με τη βούρτσα πασπαλισμένη με μπόλικο ταλκ τις τριχούλες απ’ 

το σβέρκο του πελάτη κι αυτός κοιτούσε με ικανοποίηση την καινού-

ρια του φάτσα στον καθρέφτη, ή όταν άπλωνα τις ζεστές, βρεμένες, 

ευωδιαστές πετσέτες στα ρόδινα φρεσκοξυρισμένα μάγουλα, πριν τα 

πασαλείψω με κολώνια λεμονάκι. Ένιωθα τότε να ψηλώνω από την 

παιδική μου περηφάνια, σαν αεροπόρος στο τέλος ενός μεγάλου τα-

ξιδιού, ή σαν τον γιατρό που βλέπει τον ασθενή του γερό και γελαστό 

μετά από μια πετυχημένη εγχείριση – κι ας ήξερα, απ’ τα βιβλία που 

διάβαζα, πως δεν ήταν στ’ αλήθεια και κανένα σπουδαίο κατόρθωμα 

αυτό που έκανα, κι ότι δεν ήμουν παρά ένα τοσοδά μυρμήγκι μπρος 



Ο εξωγήινος της διπλανής πόρτας 

14 
 

στους ανθρώπους που αλλάξαν την ιστορία κι ομόρφυναν τον κό-

σμο, με πρώτους τους μυθικούς αυτούς γραφιάδες, που με το ταλέ-

ντο και τις ιστορίες τους είχαν βοηθήσει το μικρό μυαλό μου ν’ α-

πλωθεί και να πετάξει πολύ μακρύτερα από κει που όριζε η φτώχια 

της καταγωγής και τα σκοτάδια της ζωής. 

 Χάρη στην τέχνη την μπαρμπέρικη πρωτοπήγα να ζήσω στη 

μεγάλη φτωχομάνα, πιάνοντας δουλειά στα δεκάξι μου σ’ ένα κου-

ρείο στην Παλιά Παραλία που μου επέτρεπε να βοηθάω τους γονείς 

μου, νοικιάζοντας και να νοικιάζω μια καμαρούλα-τρύπα στην 

Κασσάνδρου, στον πέμπτο όροφο, που όμως σ’ αποζημίωνε για τα 

δέκα της τετραγωνικά και το ανέβα-κατέβα τις σκάλες με τη θέα απ’ 

το παράθυρο: τον θόλο του Γενί Χαμάμ, που μ’ έκανε να νομίζω πως 

βρισκόμουν σε κάποιον γεμάτο μυρωδιές και κόσμο γειτονιά της Πό-

λης – και λίγο πιο κάτω, μέχρι κι Αγιά-Σοφιά δική μου είχα, ένα τσι-

γάρο δρόμο από το σπίτι! 

 Κι ήταν απέναντι από την Αγιά-Σοφιά, σ’ ένα ζαχαροπλαστεί-

ο, που γνώρισα και το Λενιώ μου λίγο καιρό μετά. 



Αύγουστος Κορτώ 

15 
 

 Απρίλης του ’53, και την ερχόμενη βδομάδα θα παρουσιαζό-

μουν στην Άρτα για τα τρία χρονάκια της θητείας μου – κι έτσι είχα 

αποφασίσει να κακομάθω λίγο τον εαυτό μου, και είχα ζητήσει ρεπό 

απ’ το αφεντικό μου να φάω κι εγώ μια πάστα σ’ ένα απ’ τα πολυ-

σύχναστα μαγαζιά του κέντρου που τόσο ζήλευα, ιδίως το πρωί που 

έτρεχα να φτάσω στη δουλειά, τους γελαστούς και ράθυμους θαμώ-

νες τους. Και είχα μαζί μου συντροφιά τον Ξένο του Καμύ, αγορα-

σμένο με οικονομίες δυο βδομάδων απ’ το βιβλιοπωλείο του Μόλχο – 

εκείνο το θαύμα στο έβγα της Τσιμισκή προς το λιμάνι που, τόσο 

κρίμα, δεν υπάρχει πια – και μάλιστα στα γαλλικά, κι ας ήμουν ανα-

γκασμένος να συλλαβίζω πρόταση την πρόταση αυτού του μυστή-

ριου τύπου του Μερσώ, που μου φαινότανε απάνθρωπος κι απέρα-

ντα ανθρώπινος συνάμα. 

 Βέβαια, μικρό παιδί, το μάτι μου έπαιζε – και την είχα μπανίσει 

την ξανθούλα στο παραδιπλανό τραπέζι° μα ήταν με την παρέα της, 

πιτσιρικαρία όλοι τους, και κάθε τόσο κακαρίζανε απ’ τα γέλια, και 

φοβόμουν να κοιτάξω περισσότερο μην καρφωθώ και με πάρουν στο 

ψιλό. Μέχρι που ξάφνου, εκεί που πάλευα με τις σελίδες του βιβλίου, 

βλέπω έναν ίσκιο να γεμίζει το στρογγυλό μου τραπεζάκι, κι όπως 



Ο εξωγήινος της διπλανής πόρτας 

16 
 

σηκώνω τα μάτια τι να δω; Το ελαφάκι το ξανθό με τα κεχριμπαρέ-

νια μάτια στεκόταν από πάνω μου μ’ ένα σκανταλιάρικο χαμόγελο 

στα νόστιμά του χείλη. 

 «Ώστε κατ’ ευθείαν στα βαθιά, έτσι;» μου λέει, γνέφοντας προς 

το βιβλίο με τα κόκκινα γράμματα στο άσπρο εξώφυλλο. 

 Εγώ απ’ την ταραχή μου γλωσσοδέθηκα, κι άχνα δεν μπορού-

σα να βγάλω ο έρμος. 

 Μα εκείνη ατάραχη, λαλίστατη, συνέχισε: «Καλός είναι μωρέ ο 

Καμύ – όχι καλός, σοφός είναι – μα δεν ταιριάζει σε τέτοια ωραία 

μέρα ανοιξιάτικη. Δεν παίρνεις το καφεδάκι σου να ’ρθεις να κάτσεις 

μαζί μας;» 

 Τέτοια πιλάλα πρέπει να ’ριξε κι ο Μωυσής στο Όρος Σινά σαν 

άκουσε φωνή απ’ τη φλεγομένη βάτο. Σαν να ’χαν σούστες τα ποδά-

ρια μου, τινάχτηκα, και με δυο δρασκαλιές βρέθηκα θρονιασμένος 

ανάμεσα στους πέντε φίλους της ξανθούλας. 

 Ήταν ωραία και φιλόξενη η παρέα τους – πλουσιόπαιδα όλοι 

τους, άλλοι ντόπιοι κι άλλοι απ’ αλλού όπως εγώ, μα με τη φυσική 

ευγένεια της παιδείας που σου δίνουν οι σωστοί γονείς, έτσι που, αν 



Αύγουστος Κορτώ 

17 
 

κι εγώ αισθανόμουν σαν τη μύγα μες στο γάλα ανάμεσά τους (κα-

θώς όλοι τους σπουδάζαν στο πανεπιστήμιο που εγώ μονάχα απ’ 

έξω το ’ξερα), δεν μ’ έκαναν στιγμή να νιώσω άβολα για την ταπεινή 

μου καταγωγή και το σκληρό μεροκάματο του μπαρμπέρικου, πράγ-

ματα που έσπευσα να ομολογήσω με τον φόβο και την κρυφή λα-

χτάρα του σκύλου που κρεμάει τη γλώσσα και κουνάει την ουρά και 

σε κοιτάει στα μάτια μ’ ένα βλέμμα που σου λέει ‘Είμαι καλός! Μη μ’ 

αποδιώξεις!’ 

 Έτσι, άλλοτε ακούγοντας κι άλλοτε μιλώντας, έδεσα μονομιάς 

με την παρέα της Λένας, και μας βρήκε το σούρουπο σ’ ένα κουτούκι 

προς την Αριστοτέλους με ουζάκι και μεζέδες, που ο Μάρκος, ένα 

παλικάρι που σπούδαζε φυσικός, επέμενε πως ήταν κερασμένα επει-

δή σε λίγες ώρες ξημέρωναν τα γενέθλιά του. Και βγήκα μαζί τους 

και την επομένη, τρέχοντας να τους βρω σε μια ταβέρνα στην Άνω 

Πόλη μόλις σχόλασα, και δυο μέρες πριν φύγω φαντάρος γίναμε 

λιάρδα σ’ ένα τσιπουράδικο με ζωντανό μπουζούκι – «Μη σε πάρει η 

πατρίδα στεγνό!» είχε πει η Λένα, που ήταν η πονηρή ψυχή της πα-

ρέας, ο ωραίος διάβολος που όλοι ποθούμε να μας παρασύρει – και 

καταλήξαμε τρεκλίζοντας χαράματα στον Τσαρουχά για πατσά χο-



Ο εξωγήινος της διπλανής πόρτας 

18 
 

ντροκομμένο, παρέα με κάτι χασικλήδες μεσόκοπους που ’χαν έρθει 

να συνέλθουν απ’ τη δική τους ντάγκλα.  

 Και ήταν εκεί, σ’ ένα στενό κάθετα στην Ολύμπου, που βρεθή-

καμε πρώτη φορά να περπατάμε μόνοι με τη Λένα, αμίλητοι και γε-

λαστοί στο φως το εωθινό, και ξάφνου, όπως βαδίζαμε, άπλωσε κι 

έμπλεξε το χεράκι της με το δικό μου χέρι. 

 Ε, αυτό ήταν όλο. Δυο βιαστικά φιλιά και μια υπόσχεση σφρά-

γισαν τον παιδικό μας έρωτα, και το επόμενο που θυμάμαι – μιας και 

την τελευταία μέρα ήμουν ακόμα ζαλισμένος από την αναπάντεχη 

ευτυχία – είναι να φτάνω στο στρατόπεδο όπου παρουσιάζονταν τα 

γιατρουδάκια και οι ρέστοι του υγιειονομικού μαζί με μας που ’χαμε 

βρεθεί εκεί στην τύχη. 

 Ψέματα δεν θα πω: δεν κακοπέρασα στα χέρια της πατρίδας. 

Αλλά φαντάζομαι πως ήμουν τυχερός, γιατί μόλις άκουσε ο λοχίας 

ότι ήμουνα μπαρμπέρης, και μάλιστα της ξούρας της παραδοσιακής, 

μ’ έστειλε όπως ήμουν να κουρέψω με την ψιλή και να περιλούσω με 

σκόνη για τις ψείρες τα φανταράκια τα καινούρια, που κοίταζαν γύ-



Αύγουστος Κορτώ 

19 
 

ρω τους, όπως κι εγώ, με τρόμο κι αγωνία το μέρος που θα κατάπινε 

την ελευθερία τους για τρία ολόκληρα χρόνια. 

 Μέχρι το βράδυ κούρευα και ξύριζα και ξεψείριζα, και την ε-

πομένη, με το που μαθεύτηκε ότι ήρθε ένα χωριατάκι με αλαφρύ χέρι 

στη φαλτσέτα, άρχισε να στήνεται ουρά η ‘πελατεία’ μου: μόνιμοι α-

ξιωματικοί και υψηλόβαθμοι με αστέρια και παράσημα, που θέλαν 

τζάμπα περιποίηση. Κι εγώ τους την πρόσφερα ανοιχτόχερα και γα-

λαντόμικα, ευγνώμων που γλίτωνα τις πεζοπορίες και τα καψόνια 

στο λιοπύρι. Και μέσα σ’ ένα μήνα μου ’χανε στήσει κουρείο κανονι-

κό, με δυο καρέκλες ρυθμιζόμενες, λουτήρα, πλήρη εξοπλισμό – μέχρι 

πούδρα αρωματισμένη με λεβάντα για να μη φαγουρίζονται οι κόκ-

κινοι σβέρκοι των καραβανάδων απ’ τις τριχούλες – και μου φέρνανε 

μέχρι τους φίλους, τα σόγια και τα παιδιά τους οι αθεόφοβοι να τα 

κουρεύω, λυσσασμένοι για το τζάμπα οι κερατάδες, μέχρι που μια 

μέρα πήγα χαράματα και βρήκα στην εταζέρα μπρος στον καθρέφτη 

ένα μεγάλο βάζο με νερό τίγκα στη βδέλλα – κι έτσι, μονάχος μου, 

έμαθα να κόβω και βδέλλες στους πασάδες τους γαλονάτους που 

θέλαν φρασκαδούρες και μου κάνανε και παρατήρηση άμα η κόμ-

μωσή τους δεν ήταν αρκετά νεανική: «Να βρε χαμένε, όπως στο πε-



Ο εξωγήινος της διπλανής πόρτας 

20 
 

ριοδικό να με κάνεις την άλλη φορά!» κι εγώ από μέσα μου σιχτίριζα 

μα και γελούσα κιόλας με την όψιμη ματαιοδοξία κάτι μαραμένων 

εξηντάρηδων που κάνανε το τζόβενο στην παραδουλεύτρα τους και 

ξεγελιούνταν στο τέλος μέχρι και οι ίδιοι από το χάλι τους. 

 Μα όλα αυτά, και η τριετία που έκλεψε ο στρατός από τη νιότη 

μου, θα ήταν αφόρητα σαν τον ανήφορο του Σίσυφου αν δεν είχα τα 

καθημερινά σχεδόν γράμματα της Λένας, και τις ευλογημένες στιγμές 

που ανταμώναμε στις άδειες και το επισκεπτήριο. Και σαν το άγριο 

λουλούδι που πάει και φυτρώνει αυθάδικο ως και στη χαραμάδα του 

πλακόστρωτου, ανάμεσα σε πόδια βιαστικά που απειλούν να το πα-

τήσουν χάμω, ο έρωτάς μας άνθισε στην ξεραΐλα της απουσίας και 

της αποθυμιάς, έτσι που τη μέρα που πήρα το πολυπόθητο απολυτή-

ριο, αντί να γυρίσω Σαλονίκη, σενιαρίστηκα στη Λάρισα μ’ ένα κο-

στούμι δεύτερο χέρι και καινούρια παπούτσια, και πήρα το τρένο για 

την Αθήνα, για να γνωρίσω τους γονείς της Λένας – που γνώριζαν 

ήδη για το ειδύλλιό μας, και είχαν δεχτεί να με δουν – και να ζητήσω 

το χέρι της μονάκριβης θυγατέρας τους. 



Αύγουστος Κορτώ 

21 
 

 Ήτανε σπάνιοι άνθρωποι οι Ιωάννου: ζευγάρι δικηγόρων, που 

είχαν αφήσει τα πολλά λεφτά της πρώτης τους σταδιοδρομίας για να 

υπερασπίζονται υπόδικους αριστερών πεποιθήσεων, εξόριστους 

κομμουνιστές και μεροκαματιάρηδες που λιώνανε στα ξερονήσια ε-

πειδή αρνούνταν να υπογράψουν. Η αποστολή τους αυτή, που αντι-

μετώπιζαν και οι δύο με προσήλωση ιερού χρέους κι ας μην ήταν 

κομμουνιστές οι ίδιοι, τους είχε στοιχίσει τον κοινωνικό αποκλεισμό 

απ’ όλα τα μεγάλα σαλόνια της δικηγορίας, και συχνές επισκέψεις 

στην ασφάλεια, όπου συχνά τους κράταγαν ολονυχτίς να τους ανα-

κρίνουν για τούτο και για κείνο, χωρίς ποτέ να λυγίζουν το λιονταρί-

σιο πνεύμα τους. Κι όσο για μένα, δεν ξέρω αν οφειλόταν στην αγά-

πη που έδειχνε για μένα η κόρη τους, ή στο γεγονός πως μ’ έβλεπαν 

σαν ένα απ’ τα αυτοδημιούργητα νέα παιδιά που υπερασπίζονταν 

καθημερινά στα δικαστήρια, πάντως απ’ την πρώτη στιγμή με αγκά-

λιασαν σαν τον γιο που ποτέ δεν είχαν, ανοίγοντάς μου το σπίτι και 

την καρδιά τους με την ίδια αβίαστη και γενναιόδωρη ανθρωπιά που 

είχα λάβει κι απ’ την ίδια τη Λένα. Η μέλλουσα πεθερά μου, μάλιστα, 

δεν ήθελε ν’ ακούσει κουβέντα για ξενοδοχεία – δυο υπνοδωμάτια 

αχρησιμοποίητα έχουμε στο σπίτι, είπε κατηγορηματικά, και μου άρ-



Ο εξωγήινος της διπλανής πόρτας 

22 
 

παξε τη χαρτονένια βαλίτσα απ’ το χέρι σαν καμαριέρα που δε ση-

κώνει πολλά-πολλά. Μάταια προσπαθούσα ν’ αρνηθώ ευγενικά, λέ-

γοντας πως δεν ήταν σωστό, πως ακόμα ούτε που με ξέρανε. «Δεν 

θέλω να σας κακολογήσει η γειτονιά για λογαριασμό μου,» είπα, με 

το μυαλό του χωριανού που κουβαλούσα. Αλλά ο κύριος Ιωάννου 

έβαλε τα γέλια. «Πιο πολύ απ’ όσο μας κακολογούνε ήδη, δεν μπο-

ρούν!» είπε, χτυπώντας με στην πλάτη. «Κι ό,τι και να πουν, κι εγώ 

και η Μάρθα τους έχουμε γραμμένους εκεί που ξεφτίζει ο καβάλος.» 

(Γιατί όπως έμελλε να μάθω, ο μπαμπάς της Λένας, λάτρης του Τσι-

φόρου, μιλούσε όπως ακριβώς οι Τρουμπιώτες μάγκες των βιβλίων 

του).  

 Σαν σίφουνας ορίστηκε ο γάμος – «Μη χάνουμε χρόνο με αρ-

ραβώνες και χαζά και βρεθώ στο μεταξύ σε κάναν Άη Στράτη να κά-

νω το σκατό μου μουστοκούλουρο,» όπως είχε δηλώσει ο μέλλων 

πεθερός μου – κι από υπαλληλάκος βρέθηκα με δικό μου κουρείο στη 

Στουρνάρη, δυο βήματα απ’ το ρετιρέ στη Νοταρά που προόριζαν 

για προικώο της Λενιώς, ένα μαγαζί θαύμα, υεπρσύγχρονο και γυα-

λιστερό κι εξοπλισμένο ως με δερμάτινο σαλονάκι αναμονής και το 

πρώτο κλιματιστικό που ’χα αντικρίσει στη ζωή μου, ένα θεριό αμε-



Αύγουστος Κορτώ 

23 
 

ρικάνικο, πανάκριβο και σαμταταζίδικο, που τις καυτές μέρες του 

καλοκαιριού έκανε το μαγαζί ψυγείο σε δυο λεπτά. Και στα εγκαίνια 

του ‘Φίγκαρο’, όπως το ’χε βαφτίσει η πεθερά μου που λάτρευε την 

όπερα, έγινε ένα γλέντι τρικούβερτο, που έκλεισε ο μισός δρόμος απ’ 

τον κόσμο, χαλασμός σωστός, σαν αυτόν που έγινε, ένα μήνα μετά, 

στον γάμο μας στον Άγιο Γεώργιο τον Λουμπαρδιάρη. Κι έτσι βρέθη-

κα κύρης κι αφέντης και μαγαζάτορας, με σπιταρώνα ιδιόκτητη στον 

πέμπτο, και με την πιο όμορφη γυναίκα του κόσμου – που απ’ το κα-

μάρι του ο γέρος πατέρας μου στο χωριό τα φούσκωνε κι άλλο, κι 

έλεγε ότι ο γιος του μπήκε σώγαμπρος σε σόι εφοπλιστών με δικά 

τους νησιά. Και το σπουδαιότερο όλων: είχα στο πλευρό μου τον άγ-

γελό μου, την πιο γλυκιά και όμορφη κι έξυπνη και καλόκαρδη γυ-

ναίκα που έπλασε η φύση. 

 Ίσως, αν πίστευα στη μοίρα, να ’λεγα πως ήταν για όλη αυτή 

την απρόσμενη ευτυχία – γιατί ακόμη και τότε που τη ζούσα έλεγα 

από μέσα μου πως δεν μπορεί να την άξιζα, και πως κάτι θα βρισκό-

ταν να μου την κλέψει – που τιμωρήθηκα με τόση πίκρα στα χρόνια 

τα κατοπινά. Μα ακόμα κι αν υπήρχε μοίρα, δεν θα της πήγαινε η 

καρδιά να τιμωρήσει το Λενάκι μου για τη δική μου άδικη χαρά, κι 



Ο εξωγήινος της διπλανής πόρτας 

24 
 

ακόμα περισσότερο δεν θα της πήγαινε το χέρι να σβήσει το καντήλι 

της μικρής μας Χριστίνας, που μήτε τριώ χρονώ δεν ήταν όταν συνέ-

βη το κακό. 

 Πάνε τόσα χρόνια από τότε, που καμιά φορά σχεδόν ξεχνάω, 

όπως ξεχνάς την ουλή που ’χει μαζέψει με τις ζάρες και είναι απλώς 

μια λεία επιφάνεια από δέρμα που ποτέ δεν ξαναγεννήθηκε όπως 

έπρεπε – μα κι ένα άγγιγμα στο σημείο αυτό, και μια φευγαλέα ματιά 

σ’ ένα ξανθό κοριτσίστικο κεφαλάκι με τα φιογκάκια του, κι ένα μα-

ντάτο τραγωδίας νέων ανθρώπων που έσβησαν ξαφνικά σαν α-

στραπές, και ξυπνάει ολόκληρος, ατόφιος ο πόνος, και ξαναζείς τη 

μαύρη στιγμή του τραύματος λες και το αίμα του τρέχει νωπό ακόμα. 

 Ιούλιος του ’59 ήταν, Δευτέρα και 13 – καταραμένη μέρα, που 

λέει και το τραγούδι – και η Λένα είχε να πάει στον γάμο μιας ξαδέρ-

φης της στο Ναύπλιο. Και καθώς το καλοκαίρι δούλευα στο φουλ, 

και είχε τύχει τώρα τα πεθερικά μου να λείπουν για μια υπόθεση κα-

τεπείγουσας αποφυλάκισης ενός φουκαρά που χαροπάλευε στα 

κρατητήρια των Διαβατών, αποφάσισε να πάρει μαζί της με τ’ αμάξι 

– που το οδηγούσε πολύ καλύτερα απ’ ό,τι εγώ, με προσοχή κι αυτο-



Αύγουστος Κορτώ 

25 
 

πεποίθηση γεννημένης σωφερίνας – και την κορούλα μας, που ’χε 

γεννηθεί με μια δύσκολη καισαρική ένα χρόνο μετά τον γάμο μας. 

 Συγχωράτε με, μα δεν αντέχω να μιλήσω πιο πολύ για το Χρι-

στινάκι° ούτε πώς ήταν θέλω να θυμάμαι, ούτε τις λαμπερές σαν το 

διαμάντι στιγμές που μου ’δωσε στη σύντομη ζωούλα του. Θα πω 

μονάχα πως η άτιμη η δουλειά με είχε στριμώξει τόσο εκείνο το πρωί, 

που δεν πρόλαβα να το δω το μωρό μου, κοιμόταν ακόμα, κι ούτε τ’ 

αγκάλιασα, ούτε το χάιδεψα, ούτε καν το φίλησα, μην το ξυπνήσω 

έτσι χερουβικά που χουζούρευε με τα στρουμπουλά του χεράκια δι-

πλωμένα κάτω απ’ το κατάξανθο κεφάλι του – μονάχα στάθηκα μια 

στιγμή στην πόρτα τη μισάνοιχτη να ρουφήξω την εικόνα της, κι έ-

πειτα έφυγα και δεν το ξανάδα ποτέ ζωντανό το πουλάκι μου. 

 Καλά τη λένε Κακιά Σκάλα. Ξέρω πως τώρα πλέον γίνηκε α-

σφαλής, μα η δικιά μου κακία για δαύτην θα βράζει αιώνια, και θα τη 

βάφει μαύρη σαν το χάρο που ’χει σκορπίσει απ’ τους καιρούς των 

μύθων.  

 Μια ομίχλη όλο το συμβάν: το τηλέφωνο του κουρείου να χτυ-

πά, να το σηκώνω, και μια νεαρή φωνή αξιωματικού της τροχαίας 



Ο εξωγήινος της διπλανής πόρτας 

26 
 

Κορίνθου, μπουκωμένη απ’ το κλάμα, να μου λέει με παύσεις και κο-

ντές ανάσες για το ατύχημα, κι ότι οι γιατροί, παρ’ όλες τις προσπά-

θειες, «δεν κατέστη δυνατόν…» Κι έπειτα το ψαλίδι και η χτένα να 

μου πέφτουν απ’ το χέρι, κι ο κόσμος να σκοτεινιάζει. 

 Η κηδεία τους ήταν σαν διαδήλωση απ’ τους αριστερούς συ-

ντρόφους των χαροκαμένων γονιών και παππούδων, κι απ’ τους 

χαφιέδες που τους είχαν ακολουθήσει ως το νεκροταφείο, στέκοντας 

σε απόσταση και με το κεφάλι σκυφτό σαν να ντρέπονταν πρώτη 

φορά για τη δουλειά και τη ζωή που έκαναν. Μα όλο το πένθος του 

κόσμου δεν κλείνει το χάσμα της ουλής, και ίσα που κάνει τον σπα-

ραγμό εντός σου μεγαλύτερο, τόσο που λες πως δεν αντέχεις, πως 

θα σπάσει η καρδιά σου. Κι έτσι έσπασε και του Λαυρέντη Ιωάννου 

η γενναία καρδιά, δέκα μέρες αφότου είχε αποθέσει από ένα κόκκινο 

τριαντάφυλλο στο ξύλινο καβούκι της κόρης και της εγγονούλας του 

– ένα πρωί απλά δεν ξύπνησε, και η γυναίκα του τον ακολούθησε λί-

γους μήνες μετά από έναν αιφνίδιο καρκίνο που, στα τελευταία της, 

θυμάμαι σχεδόν να καλωσορίζει με το στωικό της χαμόγελο. Κι έτσι, 

στα εικοσπέντε μου, βρέθηκα ολομόναχος στον κόσμο εκτός από 

κάτι λίγους φίλους που ούτε ήθελα να δω, να βολοδέρνω σ’ ένα σπίτι 



Αύγουστος Κορτώ 

27 
 

έρημο σαν την ψυχή μου, όπου κάθε κάμαρα έμοιαζε να θρηνεί το 

γέλιο που δεν θα ξανακουγότανε ποτέ, το ποδοβολητό απ’ τα ξυπό-

λητα ποδαράκια που τρέχουν να βρουν την αγκαλιά. 

 Και τι απέγινε η ζωή μου ύστερα από τούτο τον χαμό; Τίποτα, 

τίποτα απολύτως. Άλλη οικογένεια δεν έκανα, κι αν μου δοθήκαν 

ευκαιρίες, ούτε που το πήρα μυρωδιά. Φρόντιζα μόνο, κάθε μέρα, να 

εξοντώνω το κορμί μου στη δουλειά – και Κυριακές και σχόλες ακό-

μα, παστρεύοντας το σπίτι και τη βεράντα και φροντίζοντας τους 

γιούκους που ’χαν γίνει η μόνη ζωντανή μου συντροφιά – κι όταν 

σταματούσα, για να μην καταβροχθίσει το μυαλό μου τις ίδιες του τις 

πονεμένες σάρκες, έχτιζα γύρω μου πύργους ψηλούς από βιβλία και 

σιγά-σιγά τους κατεδάφιζα, χτίζοντας άλλους, με καινούρια βιβλία, 

που διάβαζα σε κάθε ελεύθερη στιγμή μου με μανία ζηλωτή, δίχως να 

με φοβίζει ο όγκος τους ή οι γλωσσικές τους δυσκολίες που μου έ-

βγαζαν την πίστη (όπως αυτός ο κερατάς ο Τζόις! Τι μανίκι Παναγία 

μου!) βουτώντας όλο απόγνωση στις ξένες ζωές, στις ξένες χαρές 

και δυστυχίες που ιστορούσαν, σαν τον φυλακισμένο που ψάχνει τις 

αχτίδες του ήλιου που στερείται στο σκοτεινό κελλί του στη φωτεινή 

ανάταση των σελίδων. Χρόνια κράτησε αυτό, δεκαετίες, μέχρι σήμε-



Ο εξωγήινος της διπλανής πόρτας 

28 
 

ρα, έτσι που πλέον ένιωθα πιο πολύ χάρτινος παρά φτιαγμένος από 

σάρκα που γερνούσε αχάιδευτη, κι απόχτησα ως και φήμη βιβλιοφά-

γου στο κουρμπέτι, κι άρχισαν να έρχονται για κούρεμα άνθρωποι 

τόσο φωτεινοί και φωτισμένοι όσο ο Μίλτος  Σαχτούρης (που πήγαι-

να στο ταπεινό σπιτάκι του και του φρόντιζα τη μακριά του γενειάδα 

ως το τέλος), ο Κοσμάς Πολίτης (που μου ’χε πει μάλιστα πως με είχε 

στριμώξει κι εμένα σε μιαν αράδα του διάσημου βιβλίου του επειδή με 

λέγαν Χατζηφράγκο), κι ο Νίκος Γκάτσος, που μου κουβάλαγε μάλι-

στα καμιά φορά και τον φίλο του τον Χατζιδάκι («Μπας και τον 

σουλουπώσεις, ανάθεμά τον») που καθότανε μαχμουρλής στην πο-

λυθρόνα, καθ’ ότι νυχτοπούλι, παράγγελνε καφέ στον διπλανό 

μπουφετζή, κι έπειτα μας φιλοδωρούσε με σπαρταριστά περιστατικά 

απ’ τα χρόνια του στην Αμερική, και πώς τον έψαχναν τα στούντιο 

να τον κάνουν ακόμα πιο μεγάλη φίρμα κι αυτός αλήτευε στη νε-

οϋορκέζικη νύχτα. Ετούτοι οι άνθρωποι, και οι χιλιάδες άλλοι που 

κάθισαν στην καρέκλα μου και πέρασαν απ’ τα χέρια μου, ήταν το 

μόνο έμψυχο φως της ζωής μου, και η συντροφιά τους, η κουβέντα 

τους, βοηθούσε το διψασμένο για συνύπαρξη μυαλό μου να βαστάει 

τα λογικά του τις ατέλειωτες ώρες της μοναξιάς που πέρναγα στο 



Αύγουστος Κορτώ 

29 
 

σπίτι κάθε βράδυ, όταν καμιά φορά ούτε τα βιβλία δεν έφταναν να 

γεφυρώσουν την άβυσσο που με χώριζε απ’ τη χαρά. 

 Κι έτσι πέρασε μισός αιώνας, κι άλλαξε χίλιες φορές ο κόσμος 

– άλλοτε για καλύτερο, μα πιο συχνά προς το χειρότερο ο σκασμένος 

– και με βρήκανε και μένα τα γεράματα. Το μαγαζί καμιά σπουδαία 

δουλειά δεν είχε πια, ιδίως με την κρίση° είχε γεράσει κι εκείνο μαζί 

μου, κι όση δουλειά υπήρχε πήγαινε στα μοντέρνα κομμωτήρια που 

’χανε ξεφυτρώσει στα Εξάρχεια, και κούρευαν τα πιτσιρίκια που λό-

γο κανένα δεν είχαν να καθίσουν στη δική μου την καρέκλα με το 

σκισμένο δέρμα και τη βάση που έτριζε. Κι όταν πια πήραν να με 

προδίνουνε τα μάτια και τα χέρια μου, και στη μια ώρα ορθοστασία 

τρέμανε τα πόδια μου, του ’δωσα απολυτήριο του παππού του Φί-

γκαρο, κατέβασα για τελευταία φορά τα στόρια, και γύρισα στη μο-

ναξιά και στα βιβλία μου. 

 Λεφτά πολλά ποτέ δεν έκανα, μα έξοδο δεν είχα άλλο από το 

διάβασμα, κι όσα περίσσευαν τα έδινα πάντα σε διάφορα ορφανο-

τροφεία: αφού δεν ήτανε γραφτό να μεγαλώσω το παιδάκι το δικό 

μου, ας μεγάλωναν όσο το δυνατόν πιο ανθρώπινα τα παιδάκια που 



Ο εξωγήινος της διπλανής πόρτας 

30 
 

δεν είχανε γονείς δικούς τους να τα στέργουν. Και σαν από πείσμα η 

υγεία μου παρέμενε παρ’ ότι ζύγωνα τα ογδόντα ακμαία, ούτε υπέρ-

ταση είχα, ούτε δύσπνοια ούτε τίποτα, κι ας κάπνιζα σαν φουγάρο 

από μωρό παιδί τα ίδια Καρέλια που αγόραζα ακόμα, πολλές φορές 

λαθραία παρά το μαύρο χάλι του καπνού, επειδή μ’ έπιανε η ψυχή 

μου με τα δόλια τα παλικαράκια που ξημεροβραδιάζονταν βρέξει-

χιονίσει στη Στουρνάρη για να ξοφλήσουν με τη δουλειά τους τα 

χρήματα της σωτηρίας από κάποιον τόπο τρομαχτικό κι αφιλόξενο. 

 Κι έτσι αποφάσισα, αφού δεν ήτανε να πεις πως με κρατάγαν 

στη ζωή άνθρωποι αγαπημένοι, κι ούτε είχα συμβόλαιο με το Θεό να 

φτάσω τα εκατόν είκοσι σαν τα ενωμένα εργοστάσια, να ταράξω 

μόνος μου το ζάχαρό μου – κι άρχισα να τρώω το καταπέτασμα, και 

κοίτα ένα μυστήριο πράμα, λες ρε παιδί μου και με είχε χαμστεράκι η 

μοίρα και με χάζευε να τρέχω στη ρόδα μου, αν εξαιρέσεις ένα ελα-

φρύ προκοίλι που έκανα, παρέμενα λιγνός όπως ήμουνα σ’ όλη τη 

ζωή μου, κι ας κατέβαζα δυο-δυο τα προφιτερόλ απ’ τον Ασημακό-

πουλο και τα γαλακτομπούρεκα με φύλλο καταΐφι απ’ το Κοσμικόν – 

όπου πια με είχανε μάθει οι κοπέλες στο μαγαζί που πήγαινα με τον 

ηλεκτρικό κάθε τρεις και λίγο, και μου βγάζανε απ’ ευθείας ένα μεγά-



Αύγουστος Κορτώ 

31 
 

λο ταψί ξεροψημένο, και μέσα τους θα απορούσαν σίγουρα, τι διάο-

λο, ταινία έχει ο γέρος και τα κατεβάζει σα λιόσπορο τα ταψιά, και τι 

ταινία όμως, το Μπεν Χουρ ή το Όσα παίρνει ο άνεμος που ’ναι και 

συνομήλικοι; 

 Μόνο το ’13 το γρουσούζικο αποφάσισα πρώτη φορά να το 

νοικιάσω το κουρείο – σ’ ένα παλικάρι, Σίμος τ’ όνομα, τριαντάρη 

κομμωτή, που φαινότανε καλό παιδί και ξηγημένο, κι έτσι του τον 

έδωσα τον Φίγκαρο με ενοίκιο εικονικό, κρίμα λέω να κάθεται το μα-

γαζί και να μένει το νέο το παιδί χωρίς μεροκάματο. Μόνο που ο Σί-

μος, ποιος ξέρει τι καημούς κουβαλούσε κι αυτός όπως όλοι μας, ή-

τανε ολίγον χασικλής – δηλαδή τι ολίγον, που τους έτρωγε τους χα-

σισόκαμπους όπως τρώει την ελιά ο δάκος, με το στρέμμα το φού-

μαρε το μαύρο, που δεν τον προλαβαίναν οι παραγωγοί και του τα 

στέλνανε με τις νταλίκες φρέσκα τα φυτά, με τα χώματα σαν τα 

πράσα, και καθώς απ’ ό,τι φαίνεται μυαλό για δουλειά δεν είχε ο Σί-

μος ο θεριακλής, άραζε νυχθημερόν με την τσακαλοπαρέα του στο 

πρώην κουρείο και το κάνανε τεκέ οι αθεόφοβοι οι χασίκλες, που πή-

γαινες να στρίψεις Σπύρου Τρικούπη και σ’ έπιανε απ’ την Αλεξάν-

δρας η μαστούρα κι έκανες στάση στη γωνία για καζάν ντιπί, γιατί 



Ο εξωγήινος της διπλανής πόρτας 

32 
 

βλέπεις αφήναν και την πόρτα ανοιχτή οι ερίφηδες, κι έβγαινε στο 

δρόμο το ντουμάνι και την ακούγανε μέχρι και τα περιστέρια και 

τους κοβότανε το χέσιμο. Ε, κι έτσι μια μέρα τον μαγκώσανε τον Σίμο 

τον ντερμπεντέρη οι μπάτσοι, γιατί όπως αποδείχθηκε ήταν και κομ-

ματάκι έμπορας το παιδί, κι έφτιαχνε κόσμο και κοσμάκη για ό,τι θες 

από φούντα και τριπάκια μέχρι φυτοφάρμακο για κολοκυθοφάγο 

και σκολόπενδρα, κι έτρεχα εγώ να τον βγάλω απ’ την μπουζού στης 

Καλλιδρομίου, και στο τέλος κατέληξα ως και να του πληρώσω δι-

κηγόρο για τα τρεχάματά του, γιατί τον λυπήθηκα τον κερατά που 

δεν είχε βρεθεί ένας άνθρωπος, φίλος ή σόι, να τον συντρέξει. Κι έτσι, 

αφού έστειλα τον Φίγκαρο για αποτοξίνωση γιατί είχαν γίνει τα μά-

τια του σαν φλιτζάνια από τα τρίφυλλα, ξανακατέβασα ρολά, αυτή 

τη φορά οριστικά. 

 Ή τουλάχιστον έτσι νόμιζα, μέχρι το βράδυ που στα καλά κα-

θούμενα άλλαξε η ζωή μου. 

 

 

 



Αύγουστος Κορτώ 

33 
 

 

Μια λάμψη γαλάζια 

 Εκείνο το βράδυ που λες, το μεταμεσονύκτιο μενού είχε κινέζι-

κο απ’ το απέναντι το μαγαζάκι, που από τη μέρα που άνοιξε το ’χα 

ταράξει, και φτιάνανε οι άνθρωποι τα νουντλ και το ρύζι με τη γαρι-

δομάνα ένα καζάνι για τους πελάτες, κι άλλο ένα για τον σαπιόγερο 

απ’ το αντικρινό ρετιρέ, που δεν έλεγε να ανεβάσει μια πίεση απ’ τις 

σόγιες και τα γλυκόξινα τα χοιρινά να τινάξει τα πέταλα σαν το μου-

λάρι του γκαβού πεταλωτή – μόνο στηνόμουν κάθε μεσημέρι λες και 

περίμενα την γκόμενα, πότε θα ανοίξει το Μικρούλι, για να μπουκά-

ρω μέσα όπως ο Μάρκο Πόλο σαν έφτασε στην Κίνα λιμασμένος απ’ 

τις ερημιές του Γκόμπι και είχε γίνει σαν τον Αγι’Αντώνη στα τελευ-

ταία του, και σήκωνα τέσσερα-τέσσερα τα κεσεδάκια, που όπως μου 

φαίνονταν και πάμφθηνα μ’ έπιανε λύσσα και παράγγελνα όλο το 

μενού, και βόγκαγε μετά για μέρες το ψυγείο απ’ το κινέζικο, που όσο 

να πεις είναι μεγάλη αλητεία να το τρως κρύο, τρεις η ώρα τα χαρά-

ματα που δε βλέπουν και οι γειτόνοι, όρθιος στον πάγκο σαν το μο-

σχάρι στο παχνί. 



Ο εξωγήινος της διπλανής πόρτας 

34 
 

 Με είχε λοιπόν ξυπνήσει σαν το ξυπνητήρι του άιφον τρεις η 

ώρα νταν ο προστάτης – ε, κάτι έπρεπε να γεράσει όπως του πρέπει 

στο μαραμένο σαν τη θρούμπα σώμα μου – και είχα περιλάβει ένα 

μοσχαράκι σετσουάν με νουντλ και του ξηγιόμουν με τα τσόπστικ, 

που ’χα μάθει ο ελεεινός να τα κουμαντάρω όπως ο Καβάκος το βιο-

λί του, κι έχαφτα μαζί από την πρεμούρα μου και δυο καντάρια αέρα 

σε κάθε βούκα, που θα ρευόμουνα μετά μέχρι να ξημερώσει 29 Φλε-

βάρη. Κι όπως άρχιζαν να πιάνουν χαρτονένιο πάτο τα ξυλαράκια κι 

αναρωτιόμουν αν έπρεπε να συνεχίσω με το μανιταρόρυζο ή να βγά-

λω μια και καλή το Μπεν εντ Τζέρι απ’ την κατάψυξη (αυτό με το 

φυστικοβούτυρο, Χριστέ μου!) και να το ξεφτιλίσω τελείως το ζάχα-

ρο, ξάφνου το μπαλκόνι φωτίστηκε αίφνης όλο το μπαλκόνι με μια 

απόκοσμη λάμψη γαλάζια, που η πρώτη μου σκέψη ήταν ότι ανέβηκε 

πάλι πιτσιρικαρία στην ταράτσα, όπως την τελευταία φορά που ’χα-

με νταβατούρι στα Εξάρχεια, κι άναψε τίποτα φωτοβολίδες να το 

κάψει στην κυριολεξία. Μόνο που ετούτη η λάμψη ήταν αθόρυβη, κι 

επεισόδια δίχως σαματά δε γίνονται.  

 Έτσι, μόλις έσβησε το φως το γαλανό, απορημένος και μ’ ένα 

μακαρόνι κολλημένο στην πιτζάμα μου, βγήκα σουρτά στο μπαλκόνι 



Αύγουστος Κορτώ 

35 
 

να δω τι έγινε – ε, κι ευτυχώς που απ’ όλα τα δεινά των γηρατειών το 

μόνο που μ’ είχε βρει ήταν μια πεισμωμένη δυσκοιλιότητα, γιατί άμα 

το ’χα αντικρίσει αυτό που αντίκρισα με το έντερο να δουλεύει στο 

εντάξει, θα ’χα χεστεί και πάνω μου, να ’ναι κι ασορτί με τον λεκκέ η 

τόλμη και η γοητεία. 

 Ένα πλάσμα που όμοιό του δεν είχα ξαναδεί, κι ούτε είχε πλά-

σει ποτέ φαντασία ανθρώπου, στεκόταν μισοσκυμμένο μπρος στους 

φίκους, με τα δύο χέρια στο στήθος σαν να ’χε λαχανιάσει από μα-

κρύ ταξίδι – μόνο που δεν ήταν σταυρωτά τα χέρια του αλλά απ’ τη 

μια μεριά και τα δύο, καθώς είχε τέσσερα χέρια το σύνολον σαν πε-

σμένο τραπέζι, τα πάνω στη μασχάλη και τα κάτω στη μέση, δυο 

ζευγάρια χέρια δεξιά κι αριστερά. Το μπόι του ξεπερνούσε και μπα-

σκετμπολίστα του ΝΒΑ – δυο μέτρα είκοσι πόντοι το λιγότερο –, έ-

στεκε απέναντί μου ολόγυμνο, και το δέρμα του ήταν αναψοκοκκινι-

σμένο στο φως που είχα προφτάσει ν’ ανάψω μες στη σαστιμάρα 

μου, σαν μια πελώρια πληγή, σαν έγκαυμα ολόσωμο που έγινε ουλή 

γυαλιστερή και κόκκινη σαν καύκαλο. Τα μάτια του, κρυμμένα απ’ 

το σκυφτό, πελώριο κρανίο του, έχυναν ακόμα στα πλακάκια λίγη 

απ’ τη γαλάζια λάμψη που ’χε αναγγείλει την εμφάνισή του, και η 



Ο εξωγήινος της διπλανής πόρτας 

36 
 

ανάσα του ακουγόταν σ’ ολάκερο το μπαλκόνι, αργόσυρτη και ζορι-

σμένη όπως αν είχε έρθει τρεχάλα από τον αδιανόητο κόσμο του. 

 Η πρώτη μου σκέψη ήταν, όνειρο βλέπω, δεν μπορεί. Μα αν 

ήταν όντως όνειρο, η καρδιά μου που χτυπούσε σαν τρελή δε θα με 

ξύπναγε; Κι έτσι απόμεινα για μερικές ατέλειωτες στιγμές να κοιτώ με 

γουρλωμένα μάτια το κοκκινωπό, πανύψηλο πλάσμα με τα τέσσερα 

χέρια – δεν τολμούσα ακόμα μήτε στη σκέψη μου ν’ αρθρώσω τη λέ-

ξη εξωγήινος, κι ας μου έλεγε ένα χθόνιο ένστικτο εντός μου πως ο 

ξένος ετούτος κι εγώ δεν ήμασταν γέννημα του ίδιου πλανήτη – μέχρι 

που εκείνο σήκωσε αργά το μεγάλο, γωνιώδες του κεφάλι, και με 

κοίταξε με δυο ματάρες ολοστρόγγυλες, άκακες, ζεστές και λαμπερές 

σαν γαλανά φανάρια μες στη μαύρη νύχτα, που σε καλούν κοντά 

τους με το φως τους, και μονομιάς ένιωσα λες κι ένα χέρι αόρατο εί-

χε τρυπώσει μες στο στήθος μου και είχε χαϊδέψει την καρδιά μου 

όπως χαϊδεύεις φοβισμένο ζώο να γαληνέψει. Και ήταν μ’ αυτό το 

ξαφνικό κι υπέροχο αίσθημα γαλήνης που είδα τα λεπτά σαν χαρα-

κιές χείλια του ξένου ν’ ανοίγουν σ’ ένα διάπλατο χαμόγελο, κι ά-

κουσα τη φωνή του, σε άπταιστα ελληνικά λες και ήμασταν πατριω-



Αύγουστος Κορτώ 

37 
 

τάκια που γνωρίζονταν από παιδιά εγώ κι αυτός: «Καλησπέρα, φίλε 

Τάκη.» 

 Κι έπειτα ξάφνου ο ξένος γούρλωσε τα μάτια σαν να πνιγόταν, 

άνοιξε κι άλλο το στόμα και τράβηξε ένα ρέψιμο τόσο μακρόσυρτο 

και δυνατό – ίσαμε μισό λεπτό ρευόταν ο κερατάς! – που έτριξε το 

τζάμι της μπαλκονόπορτας και σείστηκαν τα λαστιχωτά φύλλα του 

φίκου. Και μόλις βγήκε όλο το χαμσίνι από μέσα του, χαμογέλασε 

πάλι, φέρνοντας το πάνω αριστερό του χέρι στα γελαστά του χείλη 

σαν αγοράκι που του ’χουν μάθει καλούς τρόπους και ντρέπεται για 

την αθέλητη γκάφα του, και είπε: «Χίλια συγγνώμη. Φαίνεται ότι το 

να σε καταπιεί μαύρη τρύπα προκαλεί, εκτός των άλλων, κι αεροφα-

γία.» 

 Με τα χείλη μου να σαλεύουνε σαν ξένα, άκουσα τη φωνή 

μου, ήρεμη και φιλική σαν τη δική του, να λέει: «Αλίμονο – κάνε δου-

λειά σου.» Κι ακόμα απορούσα με την ψυχραιμία μου, έλεγα μέσα 

μου, τι διάολο, πώς γίνεται να ζω αυτό που ζω και να μην έχω πάθει 

ένα έμφραγμα, μια ρήξη ανευρύσματος, ένα τσιρλιό τέλος πάντων; 

Στο κάτω-κάτω, το αλλόκοτο ον που έστεκε απέναντί μου είχε μόλις 



Ο εξωγήινος της διπλανής πόρτας 

38 
 

παραδεχτεί… κάτι για μια μαύρη τρύπα. Κι από τα λίγα που ήξερα, 

άμα πέσεις σε μαύρη τρύπα δεν είναι σαν τη γεώτρηση που μπορεί 

να ’σαι τυχερός και να σφηνώσεις και να σε βγάλουν με το βίντζι, 

αλλά τέρμα, πάπαλα, Θεός σχωρέστον κι ο επόμενος ν’ αλλάξει όνο-

μα στο λογαριασμό της ΕΥΔΑΠ γιατί εκπίπτει. Άρα πώς…; Τι…; 

Μήπως να πάταγα ένα ουρλιαχτό να δω μπας και κοιμόμουν όντως; 

 Μα ο ξένος μίλησε πάλι, σαν να ’χε διαβάσει τη σκέψη μου. 

«Ουδείς λόγος ανησυχίας συντρέχει, φίλε Τάκη. Δεν πρόκειται να σου 

κάνω κακό – και μάλιστα ζητώ και πάλι ταπεινά συγγνώμη, αφενός 

για τη λαχτάρα βραδιάτικα, κι αφετέρου για τις μικρές, ανεπαίσθητες 

σχεδόν παρεμβάσεις στις νευρωνικές σου συνάψεις. Ο λόγος ήταν 

πως δεν ήθελα να πανικοβληθείς χωρίς αιτία° επαναλαμβάνω πως 

είμαι άκακος σαν… αρνί; Σαν αρνί.» 

 Επίσης είσαι κόκκινος σαν ζυγούρι, σκέφτηκα, και μονομιάς 

άκουσα το γέλιο του ξένου ν’ αντηχεί βροντερό κι εγκάρδιο. 

 «Δεν πρόκειται να επαναληφθεί, ωστόσο, έχεις τον λόγο μου. Ο 

νους που δεν ελέγχει τον εαυτό του είναι πράγμα θλιβερό κι αδιάφο-

ρο. Κι έτσι κι αλλιώς, θέλοντας και μη, λόγω της τεράστιας απόκλι-



Αύγουστος Κορτώ 

39 
 

σης στο πλήθος και την κατανομή αυτού που αποκαλείτε φαιά ουσί-

α, μέσα στα πρώτα δευτερόλεπτα είχα ήδη συγκεντρώσει όλες τις 

πληροφορίες που έχουν αποτυπωθεί σε μνημονικές καταγραφές του 

εγκεφάλου σου.» 

 Πληροφορίες, εγκέφαλοι… «Εσύ τώρα δηλαδή ήρθες για πλη-

ροφορίες στο μπαλκόνι μου;» ρώτησα, με θράσος που δεν ήξερα πως 

είχα. «Δεν έπαιρνες το 11800 να μην τρέχεις κιόλας;» 

 «Καλώς ή κακώς – δηλαδή για μένα καλώς,» μου απήντησε με 

το ίδιο αμετακίνητο χαμόγελο ο ξένος (Ναι, Τάκη, είμαι όντως εξω-

γήινος) πρόσθεσε η φωνή του μέσα στο κεφάλι μου, «διότι είμαι ακό-

μα ζωντανός, παρ’ όλους τους σχετικούς υπολογισμούς του γένους 

μου – βρέθηκα στον πλανήτη σας από καθαρή σύμπτωση. Τη μία 

στιγμή ένιωθα μια αφόρητη πίεση καθώς η βαρυτική έλξη στο σώμα 

μου πολλαπλασιαζόταν εκθετικά ανά χιλιοστό του δευτερολέπτου, 

και την επόμενη βρισκόμουν στο μπαλκόνι σου. Κι όσο για τις τηλε-

παθητικές, όπως τις λέτε, μικροπαρεμβάσεις, είναι κάτι που είθισται 

στους κατοίκους του πλανήτη μας: όπως εσείς έχετε τη χειραψία, ε-

μείς ανταλλάσσουμε το νοητικό περιεχόμενο που είναι καταγεγραμ-



Ο εξωγήινος της διπλανής πόρτας 

40 
 

μένο στις συνάψεις των νευρώνων μας – και μεταξύ στενών φίλων, 

συνηθίζεται και η απ’ ευθείας συνομιλία χωρίς τη διαμεσολάβηση του 

φωνητικού οργάνου και των αεραγωγών. Ωστόσο, αν σε έφερα σε 

δύσκολη θέση, ή σ’ έκανα να αισθανθείς δυσφορία με αυτή μου την 

ενέργεια, απολογούμαι ειλικρινά και ολόψυχα. Θα σου ακουστεί λίγο 

– κλισέ; Αλλά είμαι εδώ σαν φίλος.» 

 Μάταια προσπαθούσα να χωρέσω τα όσα άκουγα, τα όσα 

συνέβαιναν μπρος στα στεγνά απ’ το γούρλωμα μάτια μου, στο νευ-

ρωτικό μου πωστολένε: παρ’ όλη τη γαλήνη, τη σαφήνεια και τη φι-

λικότητα του λόγου του, το γεγονός παρέμενε ότι εκεί που έτρωγα 

ήσυχα-ήσυχα τα νουντλς μου, άνοιξε μια μαύρη τρύπα και ξέρασε 

ένα ντερέκι εξωγήινο στη βεράντα μου. 

 «Συγγνώμη, πάλι παρασύρθηκα, αλλά αυτά τα νουντλς που 

μόλις σκέφτηκες, και το ρύζι με τα μανιτάρια, αν δεν απατώμαι, βά-

σει της σύστασής τους, φαίνονται εξόχως δελεαστικά. Και παρ’ ότι 

δεν ήθελα να φύγω νηστικός, και είχα φροντίσει να φάω πριν την έ-

ναρξη της κοσμικής καταστροφής, περιέργως πεινάω… πώς το λένε 

τα νεαρά άτομα εδώ γύρω; Α, ναι. Πεινάω σαν πούστης.» 



Αύγουστος Κορτώ 

41 
 

 «Ε, τότε, έλα να τσιμπήσεις κάτι,» είπα, μην ξέροντας τι άλλο 

να πω. Ο άνθρωπος – το πλάσμα, ό,τι ήταν τέλος πάντων – πεινού-

σε. Νηστικό θα τον άφηνα; Βλέποντας όμως ένα δισταγμό στα πε-

λώρια φωτεινά του μάτια, έσπευσα να προσθέσω, «Έλα, μην ντρέπε-

σαι. Εδώ μπήκες στην κεφάλα μου, στη σαλοκουζίνα δε θα μπεις;» 

 Και με τον απόκοσμο – στην κυριολεξία – μουσαφίρη να μ’ α-

κολουθεί, μπήκα στο σαλόνι, άναψα το φως πάνω απ’ το πάσο της 

κουζίνας, κι έβγαλα απ’ το ψυγείο τα άλλα δυο κουτιά που ’χανε πε-

ρισσέψει απ’ το κινέζικο όργιο που σχεδίαζα, και στο οποίο ξαφνικά 

είχα βρεθεί με την πιο παράξενη παρέα. 

 

 

 

 

 

 

 



Ο εξωγήινος της διπλανής πόρτας 

42 
 

 

Κάλλιο να σε ντύνω παρά να σε ταΐζω 

 Ο εξωγήινος επισκέπτης στάθηκε στο πάσο, που του έφτανε 

ζήτημα ως τη μέση, και περίμενε και με τα τέσσερα χέρια σταυρωμέ-

να χαμηλά σαν ντροπαλό μαθητούδι όσο εγώ έβγαζα απ’ το ψυγείο 

τα χαρτονένια κουτιά. 

 «Να σ’ τα ζεστάνω λίγο μην τα φας μπούζι;» ρώτησα, μα εκεί-

νος έγνεψε αρνητικά χαμογελώντας, και μονομιάς τα κουτιά βρέθη-

καν στα χέρια του, ένα πάνω ένα κάτω, και χωρίς ούτε πιρούνι ούτε 

τίποτα, σκύβοντας μόνο το κεφάλι πάνω απ’ τα κουτιά και βγάζο-

ντας έναν ήχο σαν την ηλεκτρική τη σκούπα όταν παίρνει μπρος, 

ρούφηξε μες σε δευτερόλεπτα το περιεχόμενό τους κι έπειτα, μπρος 

στα έκθαμβα, γουρλωμένα μου μάτια, τσαλάκωσε τα κουτιά στις χε-

ρούκλες του όπως τσαλακώνεις το χαρτάκι του τσιγάρου και τα κα-

τάπιε κι αυτά αμάσητα. 

 «Σιγά παιδάκι μου, λες κι είναι δανεικά! Τόσο πολύ σ’ αρέσανε 

που έφαγες και τα κουτιά; Δε μου έλεγες ότι πεινάς κι άλλο να σου 

βγάλω λίγο σαλάμι και τυρί που έχω στο ψυγείο; 



Αύγουστος Κορτώ 

43 
 

 Ο ξένος χασκογέλασε κι έγλειψε τα άσαρκα χείλη του με μια 

γλώσσα μεγάλη σαν το πλοκάμι της χταποδομάνας, και είπε: «Ήταν 

υπέροχα, ευχαριστώ! Κι όσο για το χαρτόνι, το πεπτικό μας όργανο 

μπορεί και διασπά σε μόρια ικανά να μεταβολιστούν απ’ τον οργανι-

σμό μας και να του προσφέρουν θρεπτικά συστατικά ουσίες άπεπτες 

στον άνθρωπο: χαρτί, φυτά παντός είδους, ακόμα και τον συμπαγή 

φυτικό ιστό απ’ τον οποίο αποτελούνται τα δέντρα σας.» 

 «Α, εσείς δηλαδή τρώτε ξύλο στην κυριολεξία,» είπα, μα είδα 

μονομιάς τα μάτια του να χάνουν λίγη απ’ το γαλάζιο του φως, κι 

ένιωσα άσχημα για το καλαμπούρι, γιατί θυμήθηκα πως αυτό το ‘ε-

σείς’ δεν υπήρχε πια, και πως ο ξένος ήταν ίσως ο μοναδικός επιζών 

του πλανήτη του. Έτσι, πρόσθεσα βιαστικά: «Κάτσε να σου βγάλω 

και τα σαλαμοτύρια – μόνο τα πιάτα μη φας, θα σε θερίσουν.» 

 Μέσα στο επόμενο λεπτό, ο επισκέπτης μου είχε λιανίσει ό,τι 

στερεό και υγρό υπήρχε στο ψυγείο – μισή κομμάτα βούτυρο, τέσσε-

ρα αυγά μαζί με το τσόφλι και τη θήκη από ανακυκλωμένο χαρτο-

πολτό, μέχρι και ένα κομμάτι ξεχασμένη παρμεζάνα που είχε πετρώ-

σει και είχε γίνει σαν τη φτέρνα του μακαρίτη του Αμπέμπε Μπικίλα 



Ο εξωγήινος της διπλανής πόρτας 

44 
 

– κι έπειτα τσάκισε και τα ράφια της κατάψυξης, αδειάζοντας μες 

στο σπηλαιώδες στόμα του, ενώ εγώ τον παρατηρούσα σαν παιδάκι 

στο τσίρκο που βλέπει την τίγρη να τρώει τον κερατά που τη βασανί-

ζει με το μαστίγιο, πακέτα ολόκληρα με κατεψυγμένο αρακά και κα-

λαμπόκι, δύο οικογενειακά παγωτά (με τα κουτιά τους, εννοείται), κι 

ένα σωρό κιμάδες και κρέατα που ούτε θυμόμουν από πότε βρίσκο-

νταν εκεί σαν τα μαμούθ στον πάγο, μπορεί κι από πριν το ευρώ, μα 

που ο ίδιος έδειχνε να απολαμβάνει σαν τη μεγαλύτερη λιχουδιά. 

 «Εσένα πρέπει να σε φωνάζουν να τους κάνεις απόψυξη,» εί-

πα. «Και είσαι και πρακτικός καλεσμένος – δε λερώνεις ούτε πιάτα, 

ούτε σκεύη, τζιτζί.» 

 Το βλέμμα του εξωγήινου όμως ήταν στραμμένο στα χαμηλά 

τα ντουλάπια, όπου είχα διάφορα άλλα τρόφιμα που θέλουν ετοιμα-

σία – ρύζια, μακαρόνια, κριθαράκι, κάτι κριθαροκούλουρα κι αυτά 

απ’ τη δολοφονία του Κένεντι – και τα μυτερά ρουθούνια της σχεδόν 

ανύπαρκτης μύτης του ανοιγόκλειναν σαν να του μύριζε στιφάδο. 

«Πολύ φοβάμαι ότι καταχρώμαι της φιλοξενίας σου,» είπε, με τα μά-



Αύγουστος Κορτώ 

45 
 

τια καρφωμένα στην πόρτα του ντουλαπιού, «αλλά οσμίζομαι μι-

κροποσότητες αμυλώδους τροφής.» 

 «Ναι, αλλά κάτσε να βάλω νερό να βράζει. Και δεν έχει μείνει 

και καθόλου τυρί για μακαρόνια, μόνο ένα πελτέ ξεχασμένο έχω νο-

μίζω.» 

 «Α, δεν χρειάζεται,» είπε εκείνος, και μονομιάς ένα χέρι ενάμισι 

μέτρο πετάχτηκε, χώθηκε στο ράφι, άρπαξε στα πελώρια δάχτυλά 

του ό,τι ζυμαρικό και όσπριο βρισκόταν στο ντουλάπι, κι έριξε το πε-

ριεχόμενό τους, ίσαμε δύο κιλά πράμα αμαγείρευτο, στο ήδη ορθά-

νοιχτο στόμα – κι εγώ μονολογούσα, σαστισμένος απ’ το θέαμα, 

Μήπως να τρέξω να κλειδώσω τις σιδεριές της μπαλκονόπορτας, μη 

βγει και μου φάει και τους φίκους; 

 Και σαν τα μωρά που τα παίρνει ο ύπνος με το βυζί στο στόμα, 

μόλις αποτέλειωσε ό,τι τρωγόταν στην κουζίνα – μαζί με μπόλικα 

που δεν τρώγονταν, απ’ την πρεμούρα του, μεταξύ αυτών όλα τα 

τσόπστικς και δύο κουτιά με οδοντογλυφίδες – τα βλέφαρα του ξέ-

νου βάρυναν, και το στόμα του άνοιξε σ’ ένα τρομερό χασμουρητό. 



Ο εξωγήινος της διπλανής πόρτας 

46 
 

 «Βάρυνες απ’ το φαΐ, ε;» του είπα, κι έπειτα σκέφτηκα σαν σω-

στός οικοδεσπότης και πρόσθεσα: «Κάτσε να σου στρώσω στη μικρή 

κρεβατοκάμαρα.» 

 «Χίλια ευχαριστώ, δεν είναι ανάγκη,» είπε εκείνος σηκώνοντας 

τα δυο δεξιά του χέρια ευγενικά. «Κι εδώ μια χαρά θα κοιμηθώ.» 

 «Όπως νομίζεις. Α, κι επειδή πολυφαγία, πολυσκατία που έλε-

γε και η συχωρεμένη η μάνα μου, το μπάνιο είναι από δω° μην πας 

στο βεσέ, γιατί δε σε κόβω να χωράς εκεί μέσα, θα σφηνώσεις.» 

 «Ούτε αυτό θα χρειαστεί – ευχαριστώ ωστόσο,» αποκρίθηκε. 

 Γύρισα και τον κοίταξα απορημένος. «Σε πιάνει και σένα στού-

μπωμα στα ταξίδια, ε; Εγώ τη δεύτερη μέρα, και αν.» 

 «Όχι, όχι. Απλώς, ο απεκκριτικός μηχανισμός του πεπτικού 

μας συστήματος διαφέρει κάπως απ’ τον δικό σας: τα στερεά υπο-

λείμματα της πέψης εξαρώνονται στη λύκηθο και αποβάλλονται στα-

θερά εν είδει άοσμης, αέριας μάζας απ’ τους πόρους του δέρματος.» 

 «Δηλαδή…» 

 «Και τώρα που μιλάμε κλάνω ασταμάτητα.» 



Αύγουστος Κορτώ 

47 
 

 «Μάλιστα. Να θυμηθώ να αερίσω.» 

 «Ένα μπάνιο όμως θα το έκανα ευχαρίστως – η θερμοκρασία 

είναι ελαφρώς υψηλή για τα δεδομένα του πλανήτη μας.» 

 «Τότε να σου βγάλω πετσέτες, γιατί τα μπουρνούζια που έχω 

σιγά μη σου κάνουν. Καμιά δεκαριά πετσέτες φτάνουν, λες;» 

 «Μην μπεις στον κόπο – ο εξωσκελετός που έχουμε αντί για ε-

πιδερμίδα είναι απολύτως στεγανός.» 

 «Στεγανός; Σαν την πάπια ένα πράμα;» 

 «Ακριβώς. Αδιάβροχος.» 

 «Εσύ παιδί μου θες λιγότερη φροντίδα κι από καναρίνι – εκτός 

απ’ το φαΐ, που καλύτερα να σε ντύνουν παρά να σε ταΐζουν.» 

 «Ναι, δυστυχώς, κατανάλωση τροφής κάτω των είκοσι χιλιά-

δων θερμίδων συνεπάγεται υποσιτισμό στο είδος μας.» 

 «Τι λες ρε καρντάση; Ξέρω κόσμο που θα σκότωνε για το μετα-

βολισμό σου. Και τώρα δώσ’ μου δυο λεπτά να σου φέρω μαξιλάρι 

και σεντόνια, μη σε χτυπήσει το κλιματιστικό – εκτός αν δε σε πειρά-

ζει η ζέστη.» 



Ο εξωγήινος της διπλανής πόρτας 

48 
 

 Μα πριν προλάβω να γυρίσω προς το διάδρομο, ο εξωγήινος 

μουσαφίρης μου είχε ξαπλωθεί τ’ ανάσκελα στο πάτωμα, με τα τέσ-

σερα χέρια του σταυρωμένα στο στήθος και την κοιλιά, σαν πεθαμέ-

νος που έχει από κάτω άλλον ένα για οικονομία στα φέρετρα. 

 «Σήκω πουλάκι μου να ξαπλώσεις στον καναπέ, μην ξυπνήσεις 

σα σκουριασμένος σουγιάς απ’ το πιάσιμο. Και δεν έχω σκουπίσει 

κιόλας, χάλια θα γίνεις.» 

 «Όχι, όχι, είναι υπέροχα εδώ – ό,τι πρέπει για τη σπονδυλική 

στήλη μετά την πίεση που δέχθηκε στη μαύρη τρύπα,» είπε ο ξένος με 

φωνή ήδη αργόσυρτη απ’ τη νύστα. «Πες μου μόνο – επειδή διακρίνω 

μια υπερένταση στις λειτουργίες του νευρικού σου συστήματος – κα-

τά πόσον θα ήθελες να σε βοηθήσω να κοιμηθείς πιο γρήγορα. Κι ε-

ντελώς ανώδυνα, εξυπακούεται.» 

 «Ξέρω γω;» είπα, και το σκέφτηκα λίγο. «Μπα, μωρέ, δεν πει-

ράζει, έτσι κι αλλιώς είναι περασμένες τέσσερις, σε δυο ώρες πάλι 

γαρίδα θα ’ναι το μάτι μου. Θα διαβάσω λίγο, κι άμα με πάρει ο ύ-

πνος με πήρε.» 



Αύγουστος Κορτώ 

49 
 

 «Ό,τι πεις, φίλε Τάκη. Πάντως δεν είναι κόπος – και κρίνοντας 

απ’ το εξελικτικό επίπεδο του εγκεφάλου, τόσο του δικού σου όσο 

και των κατοίκων της περιοχής, μπορείς να έχεις τουλάχιστον έξι 

ώρες συνεχόμενου ύπνου.» 

 Με το που άκουσα ‘έξι ώρες’ γούρλωσα τα μάτια απ’ τη χαρά. 

Είχα να κοιμηθώ έξι ώρες σερί, χωρίς χαπάκι, χρόνια – γιατί βλέπεις 

στην ηλικία μου που ο τάφος σου στέλνει φιλάκια, όλοι μένουμε άυ-

πνοι, γιατί σου λέει ο γέρος, κάτσε μην παρακοιμηθώ και ξεχαστώ 

και πεθάνω και δε θυμάμαι κι αν φοράω καθαρό σώβρακο. Οπότε, 

όχι δίχως κάποιο δισταγμό (στο κάτω-κάτω θα άφηνα έναν εξωγήι-

νο να παίξει συνειδητά με τα κουμπάκια του τσερβέλου μου), του εί-

πα: «Και δε με κοιμίζεις; Δεν είναι να πεις ότι έχω να ξυπνήσω να ζυ-

μώσω λαγάνα.» 

 Κι αφού είπαμε τις καληνύχτες μας, κι άναψα το ερκοντίσιον 

να δροσιστεί λιγάκι ο έρμος που θα κοιμότανε στο πάτωμα σαν το 

φακίρη, έσυρα το σάπιο μου σκαρί ίσαμε την κρεβατοκάμαρα κι έπε-

σα στο κρεβάτι, με μια παιδιάστικη ανυπομονησία για να δω τι θα 



Ο εξωγήινος της διπλανής πόρτας 

50 
 

συνέβαινε από στιγμή σε στιγμή, όταν ο ξένος θα μου έκανε το υ-

πνωτικό του ξόρκι. 

 Μα ο κερατάς ήταν καλύτερος και πιο γρήγορος κι από ενέσι-

μο ταβόρ: με το που έκλεισα τα μάτια, αποκοιμήθηκα. 

 

 

 

 

 

 

 

 

 

 

 



Αύγουστος Κορτώ 

51 
 

 

Κεράσι δίχως το κουκούτσι 

 Και μες στον ύπνο μου, όπως συνέβαινε όλο και πιο συχνά 

τώρα τελευταία – λες κι ο πιο βαθύς εαυτός μου αδημονούσε να την 

ανταμώσει – είδα την Χριστίνα μου. 

 Δεν είχε ηλικία συγκεκριμένη° μόνο τη νιότη των ψυχών. Κι άλ-

λωστε, δεν πρόλαβε να γίνει κάτι άλλο από παιδάκι, κι έτσι έμεινε, 

στον μακρινό της κόσμο, παντοτινά αγέραστη, άφθαρτη στον χρόνο. 

 Όμως τα όνειρα αυτά, μ’ όλη την ευτυχία τους, είχαν ένα κρυ-

φό αγκάθι° μια πίκρα που ’χα μάθει πια να περιμένω, όπως το μαύρο 

στο τέλος μιας ταινίας που πρέπει, όπως όλα, να τελειώσει. Γιατί α-

κόμα και μέσα στα όνειρά μου ήξερα πως η χαρά μου αυτή, το γέλιο 

της, το πρόσωπό της που έβλεπα και δεν έβλεπα σαν το παιχνίδισμα 

του ήλιου στην άκρη των ματιών, δεν ήταν αληθινά, κι ότι απ’ τη μια 

στιγμή στην άλλη τ’ όνειρο θα έσβηνε, και θα ξυπνούσα, και θα βρι-

σκόμουν πάλι στον ίδιο κόσμο που με κράταγε χωρίς να με κρατάει 

πενήντα πέντε χρόνια τώρα, τον κόσμο που ’χε μείνει ορφανός απ’ το 

Χριστινάκι μου. 



Ο εξωγήινος της διπλανής πόρτας 

52 
 

 Καμιά φορά, μάλιστα, προς το τέλος του ονείρου, πάνω που 

έσφιγγα την καρδιά μου να ’ναι έτοιμη για την πικρή στιγμή, εμφανι-

ζόταν ξάφνου και η μητέρα της, το Λενιώ μου, και το χαμόγελό της 

ήταν πάντα παραπονεμένο, σαν να μου λέγανε τα μάτια της Εμένα; 

Εμένα δε με ονειρεύεσαι ποτέ; Και ήθελα τόσο να της πω πως είχε 

άδικο, πως ήτανε διαρκώς παρούσα κι αυτή σε κάθε σκέψη μου, σε 

κάθε αναπνοή μου, κι ότι απλώς, πεθαίνοντας μαζί μάνα και κόρη, 

είχανε γίνει πάλι ένα, όμως αντίστροφα, και ήταν η Λένα που βρι-

σκόταν μες στην Χριστίνα, με τον ίδιο τρόπο που και στα τρία της 

χρόνια, τότε, η κορούλα μας περιείχε τη μητέρα της ολόκληρη, σε κά-

θε της κίνηση, ομορφιά και νάζι. 

 Μα όταν άνοιξαν τα μάτια μου, κι έπειτα έκλεισαν πάλι από-

τομα στο πυρωμένο φως του μεσημεριάτικου ήλιου που χρόνια είχα 

ν’ αντικρίσω αγουροξυπνημένος – πόσες ώρες κοιμόμουν;  – κι ετοι-

μάστηκα, όπως το στόμα που ’χει γευτεί και καταπιεί τη σάρκα ενός 

ώριμου κερασιού, και πρέπει τώρα να φτύσει το σκληρό κουκούτσι 

του, να υποδεχτώ το αίσθημα του ορφανεμένου, κι όλο το βάρος της 

απώλειας που ποτέ δεν είχα πάψει να σηκώνω, συνειδητοποίησα, 

μην πιστεύοντας την ίδια μου την καρδιά, πως δεν πονούσα όπως 



Αύγουστος Κορτώ 

53 
 

κάθε πρωί μετά το δεύτερο και σιωπηλό χαμό της κόρης μου, αλλά 

ήμουν κάργα ευτυχισμένος, κι αυτό που ένιωθα πάνω απ’ όλα ήταν 

μια απέραντη ευγνωμοσύνη χωρίς συγκεκριμένο αποδέκτη, που είχα 

ζήσει έστω αυτά τα λίγα χρόνια δίπλα στα κορίτσια μου. Νιώθει ευ-

λογημένος, που λένε και τα πιτσιρίκια στο Facebook (επειδή είμαι 

τσουρόγερος δε σημαίνει πως δεν σκαμπάζω κι από τεχνολογία), 

βάζοντας δίπλα αυτό το κίτρινο μουτράκι που χαμογελάει πλατιά με 

τα μάτια κλειστά κι ένα φωτοστέφανο να αιωρείται από πάνω του. 

 Και πράγματι, αυτή η στιγμή ήταν στεφανωμένη με φως: μια 

ευλογία, που μονομιάς κατάλαβα πως τη χρωστούσα όχι σε κάποια 

υπέροχη σύμπτωση, αλλά στο πλάσμα που τώρα για πρώτη φορά 

αποκαλούσα – όπως αξίζει να λέγονται αυτοί που μας χαρίζουν τέ-

τοιες στιγμές – φίλο μου. 

 

 

 

 



Ο εξωγήινος της διπλανής πόρτας 

54 
 

 

Βιβλιοφάγος (ευτυχώς, όχι κυριολεκτικά) 

 Έτσι ήταν με μεγάλη λαχτάρα που βγήκα απ’ την κρεβατοκά-

μαρα και προχώρησα προς το σαλόνι, ανυπομονώντας να ξαναδώ 

τον καινούριο μου φίλο και να τον ευχαριστήσω, μα μέσα μου κρά-

ταγα και μια φοβισμένη πισινή, ότι μπορεί όλο αυτό να ήταν ένα ό-

νειρο εξτραβαγκάντσα, μια ανεξήγητα ευφάνταστη έκρηξη του υπο-

συνειδήτου μου – και να ’βρισκα το σαλόνι άδειο, το ψυγείο γεμάτο, 

κι όλα να επέστρεφαν στη μουντή τους καθημερινότητα, με τις μικρές 

χαρές και λύπες της και τη μεγάλη, αχώνευτη ανία της. 

 Όμως με το που πάτησα το πόδι μου στην ηλιόλουστη σαλο-

κουζίνα, πήγε η καρδιά μου στη θέση της: καθώς ο καλός σου είχε 

φορέσει ένα ζευγάρι γυαλιά ηλίου που τσίμα-τσίμα κάλυπταν τα με-

γάλα σαν γυάλες του χρυσόψαρου μάτια του, είχε καθίσει σε μια απ’ 

τις καρέκλες σκηνοθέτη που είχα πάρει πέρσι και μου βγήκε η πίστη 

να τις συναρμολογήσω τις ρουφιάνες, και είχε απλώσει τα κανιά του 

σε μιαν άλλη, βαλμένη μισό χιλιόμετρο πιο πέρα. 



Αύγουστος Κορτώ 

55 
 

 Και δε λιαζόταν μοναχά: πλάι του βρισκόταν μια στοίβα βιβλία, 

και στην επίπεδη κοιλιά του – μα πού διάολο το έβαζε τόσο φαΐ; Ή-

ταν δυνατόν να γινόταν όλο πορδές κομπολογάτες; – βρισκόταν ένα 

ακόμα βιβλίο, και μάλιστα ένα απ’ τα αγαπημένα μου, Η τριλογία 

του Βερολίνου του Φίλιπ Κερ, την οποία κράταγε με τα κάτω χέρια, 

ενώ με τα πάνω γυρνούσε τις σελίδες με ρυθμό ίσαμε είκοσι σελίδες 

το λεπτό, σαν να το ξεφύλλιζε βιαστικά χωρίς καν να διαβάζει. Άρα 

είχαν πέσει μέσα στη Σεξωγήινη με την Κιμ Μπάσιντζερ: κι αυτός τα 

ξεπετούσε τα βιβλία σαν σπόρια. 

 «Καλημέρα αγορίνα!» είπα με αυθόρμητη χαρά, κι αμέσως 

σκέφτηκα, Έχει γούστο να μην είναι αρσενικός και να νομίζει ότι εν-

νοώ πως αντροφέρνει και να παρεξηγηθεί ο άνθρωπος που δεν είναι 

ακριβώς άνθρωπος. 

 Αλλά ο ψηλός έσκασε στα γέλια. «Καλημέρα, φίλε Τάκη!» είπε. 

«Και μην ανησυχείς, στον πλανήτη η απαναραγωγή επιτυγχάνεται 

μέσω απλής, στιγμιαίας απτικής επαφής, οπότε δεν υπήρξε ποτέ λό-

γος διαχωρισμού σε φύλα. Μπορείς να πεις ότι είμαστε όλοι του ίδιου 

φύλου.» 



Ο εξωγήινος της διπλανής πόρτας 

56 
 

 «Όλοι του ίδιου φύλου, ε; Τι λες βρε παιδάκι μου; Μην το πάρει 

τ’ αυτί κανενός παπά δικού μας, γιατί θα αφορίσει και τη μαύρη τρύ-

πα που σας κατάπιε.» Έκανα μια παύση, και το συλλογίστηκα. 

«Στιγμιαία απτική επαφή, ε; Δηλαδή ακουμπιέστε μία κι αυτό είναι 

όλο;» 

 «Αν η ερώτησή σου έχει να κάνει με το σεξ που απολαμβάνετε 

τόσο οι άνθρωποι, μπορώ να σε διαβεβαιώσω ότι μέσα στο κλάσμα 

του δευτερολέπτου που διαρκεί αυτό το άγγιγμα βιώνουμε έκλυση 

ουσίας ανάλογης της ντοπαμίνης σας που ισοδυναμεί με περίπου ο-

χτώ χιλιάδες οργασμούς.» 

 «Οχτώ χιλιάδες! Ο Χριστός και η Παναγία! Εμ πες μου έτσι να 

καταλάβω το ‘στιγμιαίο’. Κουράστηκα και μόνο που το σκέφτηκα.» 

 «Σου θυμίζω ότι έχουμε πολύ περισσότερα νευρικά κύτταρα 

που νιώθουν ηδονή, κατανενμημένα σε όλο μας το σώμα, οπότε το 

αίσθημα είναι πάνω-κάτω αντίστοιχο με το δικό σας: ένα κύμα ηδο-

νής και ευφορίας, που ακολουθείται από μια άλλοτε άλλης έντασης 

κόπωση, και έντονο αίσθημα πείνας.» 



Αύγουστος Κορτώ 

57 
 

 «Α, πάλι καλά – δεν ήμουν μόνο εγώ που ήθελα δυο σούβλες 

γαρδούμπα στα νιάτα μου μετά το… ξέρεις. Και για πες, γκαστρώ-

νεστε και οι δύο μετά;» 

 «Όχι, όχι, δεν υπάρχει καν εγκυμοσύνη – το έκκριμα των αδέ-

νων που ενεργοποιούνται με την αναπαραγωγική επαφή δημιουργεί 

αυτοστιγμεί μία μικροσκοπική κυτταρική μάζα, η οποία αναπτύσσε-

ται τάχιστα σε ανεξάρτητο οργανισμό: η πλήρης ωρίμανση δεν διαρ-

κεί πάνω από πέντε λεπτά.» 

 «Δηλαδή γεννοβολάτε στην κυριολεξία με το καλημέρα σας,» 

είπα. «Και μετά ο… ο οργανισμός είναι σαν μωρό, ή σαν τα δαμάλια 

που σηκώνονται κατ’ ευθείαν και περπατάνε;» 

 «Η ωρίμανση οδηγεί σε πλήρως ανεπτυγμένο – ενήλικο, τρόπον 

τινά – άτομο εντός του πενταλέπτου.» 

 «Μια χαρά. Γλιτώνεις και ξεσκάτισμα, και ρούχα, φροντιστή-

ρια…» 

 Τότε πρόσεξα κάτι που, μες στη θολούρα της αντηλιάς, μου εί-

χε διαφύγει, αν και ήταν κραυγαλέο: το χρώμα του ουρανοκατέβα-

του φίλου μου, από κόκκινο του αστακού είχε γίνει ένα καρυδένιο 



Ο εξωγήινος της διπλανής πόρτας 

58 
 

καφέ, σαν των μελαψότερων απ’ τους νεαρούς τσιγαράδες της γειτο-

νιάς.  

 «Καλέ!» φώναξα, τρέχοντας προς το μέρος του. «Εσύ άρπαξες 

άσχημα! Μπες μέσα μην καείς τελείως, και μου ’χεις φάει και τα για-

ούρτια και δε θα ξέρω τι να σου βάλω μετά για να σου περάσει το 

κάψιμο!» 

 Κάνοντας σκιά με το πάνω δεξί του χέρι, ο ψηλός κατέβασε τα 

γυαλιά μια ιδέα και κοίταξε τα καστανά πλέον πόδια του. «Α, αυτό 

λες; Δεν είναι τίποτα. Μαυρίζουμε κι εμείς, αν και χωρίς τις παρενέρ-

γειες – η ουσία που παράγεται στην επιδερμίδα μας με την έκθεση σε 

υπεριώδη ακτινοβολία εκτός από χρωστικές ιδιότητες παραπλήσιες 

με αυτές της μελανίνης, λειτουργεί και ως ελαφρό αναισθητικό, οπότε 

δεν νιώθουμε τον παραμικρό πόνο. Και με την επιστροφή μας σε πε-

ριβάλλον φτωχό σε υπεριώδεις ακτίνες, το χρώμα μας επανέρχεται 

στο φυσιολογικό.» 

 «Σίγουρα; Ή να πεταχτώ στο γαλακτοπωλείο να φέρω κεσέ-

δες;» 

 «Σίγουρα,» είπε εκείνος χαμογελώντας. 



Αύγουστος Κορτώ 

59 
 

 «Και δε μου λες ρε συ, με τόσες γνώσεις που έχεις περί ανατο-

μίας και περί χίλια δυο, και το μιλάς φαρσί το επιστημονικό, μπας και 

στα μέρη σου ήσουνα γιατρός;» 

 «Όχι, όχι, καμία σχέση – περιποιητής ήμουν. Γιατί βλέπεις, παρ’ 

όλο που μοιραζόμαστε όλοι το ίδιο γνωστικό περιεχόμενο λόγω της 

αλληλεπίδρασης των νευρώνων μας…» 

 Κι έτσι τράβηξα κι εγώ μια καρέκλα και κάθισα πλάι του στον 

ήλιο, κι εκείνος μου είπε μια σύντομη ιστορία του τόπου του: ενός 

πλανήτη με αριθμό αντί για όνομα, που βρισκόταν τόσο μακριά, που 

ακόμα και το τσίφτικο το φως ήθελε δισεκατομμύρια χρόνια να τον 

φτάσει… 

 Σε αντίθεση με τους φανταστικούς κόσμους των ανθρώπων, 

τις γαλήνιες και ειρηνικές ουτοπίες που ονειρευόμαστε γιατί δεν πρό-

κειται να φτάσουμε ποτέ, ο κόσμος του έμοιαζε πολύ περισσότερο με 

τη Γη – η ιστορία του είχε τους πολέμους και τις φονικές επιδημίες, 

την πρόοδο και τις οπισθοχωρήσεις της, την τυραννία μα και την ο-

μορφιά, το φως και την απόγνωση, σχεδόν σε ίδιες δόσεις όπως και 

η δικιά μας ιστορία. Μόνο που, επειδή τα πλέον εξελιγμένα ζώα του 



Ο εξωγήινος της διπλανής πόρτας 

60 
 

μακρινού αυτού πλανήτη (που ένα από δαύτα ήταν κι ο νέος μου φί-

λος) είχανε πίσω παρελθόν κάμποσων εκατομμυρίων ετών, και η 

ζωή τους έφτανε περίπου τα εξακόσια ανθρώπινα χρόνια, είχαν πο-

λύ περισσότερο χρόνο στη διάθεσή τους να βάλουνε μυαλό απ’ τα 

λάθη τους ώστε να μην τα επαναλάβουν, να πάθουν και να μάθουν. 

 Σ’ αυτό βεβαίως βοηθούσε και το γεγονός ότι είχανε απείρως 

περισσότερο νιονιό από τους ανθρώπους, κύτταρα παμπόνηρα μοι-

ρασμένα στα θεόρατα κορμιά τους, κι αυτά τα αμέτρητα μικροσκο-

πικά διαόλια είχαν ένα τρόπο να επικοινωνούν μεταξύ τους, κάτι 

σαν ασύρματο ίντερνετ, που ’χε να κάνει με ενέργειες και με κβάντα 

και με άλλα πολλά που κι εξακοσίων χρονώ να έφτανα, ποτέ μου δεν 

θα καταλάβαινα για να σας εξηγήσω. Πάντως, ό,τι είχε στο μυαλό 

του ο ένας, το ’χανε κι όλοι οι υπόλοιποι στον κόσμο, και ήταν η κλί-

ση του καθενός, το χάρισμά τους, όπως και σε μας, που καθόριζε τι 

θα έκαμναν μ’ αυτή την κοινή σοφία και το μοναδικό στον καθένα 

δώρο της ξεχωριστής του φύσης. 

 Μόνο που αυτή η ισόποση ευφυΐα, αντί να τους κάνει αδελ-

φωμένους και να χοροπηδάν στις εξοχές μαζεύοντας κυκλάμινα και 



Αύγουστος Κορτώ 

61 
 

ψάχνοντας κατά πού τελειώνει το ουράνιο τόξο για να παν να δούνε 

ιπποδρομίες με μονόκερους, τους έκανε ανταγωνιστικούς και κτητι-

κούς, τόσο στην εξουσία όσο και στον έρωτα – κι έτσι κάθε τόσο ξε-

σπούσαν μίση, έριδες και πόλεμοι, που τους έκαναν να ξεχνούν 

προσωρινά ή και για χρόνια ότι ήταν πλάσματα πιο μυαλωμένα απ’ 

το να σκοτώνονται αναμεταξύ τους για τούτο και για κείνο. Κι επι-

πλέον, αντί για τη συνεννόηση μπαγλαμαδάκι που ’χουμε οι άνθρω-

ποι, που άλλα λέμε κι άλλα εννούμε κι άλλα σκεφτόμαστε, αυτοί του-

λάχιστον είχαν εύκολη κι αστραπιαία την επικοινωνία, τόσο που δεν 

χάναν καν τον χρόνο με κουβέντες, αλλά σκεφτόταν ο ένας, Πεθύ-

μησα να φάω γουρνοπούλα, κι ο άλλος απαντούσε νοερά, Ε τότε 

τράβα στη Βαρβάκειο να πάρεις, και δες αν έχει κι αντεράκι για γαρ-

δούμπα, κι έτσι γινόταν στο τσακ-μπαμ η ξήγα. 

 Μόνο που όπως και η Εδέμ ακόμα είχε τα μήλα με τη δεντρο-

γαλιά το Σατανά και το Θεό από πάνω να σου λέει το μακρύ του και 

το κοντό του γιατί δεν είχε δημιουργήσει ακόμα το σουντόκου να 

περνάει την ώρα του κι έπρηζε τους έρμους τους πρωτόπλαστους, 

έτσι κι αυτό το μακρινό αστέρι είχε ένα άσχημο κουσούρι: ο γαλαξί-

ας όπου ανήκε βρισκόταν υπερβολικά κοντά σε μια μαύρη τρύπα, 



Ο εξωγήινος της διπλανής πόρτας 

62 
 

στο χείλος πρακτικά, έτσι που πάντα ένα κομμάτι τ’ ουρανού τους 

ήταν σκοτεινό απ’ το αδιανόητο έρεβος της μαύρης τρύπας, που έ-

γνεφε βουβά από μακριά σαν τον θάνατο που σου λέει, Από δω θα 

το φέρεις, από κει θα το φέρεις, πάλι στην αγκαλιά μου θα βρεθείς 

στο τέλος κουφαλίτσα. 

 Κι όπως είχε προβλεφθεί εδώ και εκατοντάδες χιλιετίες, αργά ή 

γρήγορα – και πάντα είναι γρήγορα, γαμώτο, σαν αστραπή η ζωή 

όταν ξέρεις ότι πρόκειται να φύγει – το στόμα αυτό το απύλωτο του 

ερέβους θα ’κανε μια χαψιά τον γαλαξία, μαζί με ό,τι ζωή φιλοξενού-

σαν τ’ άστρα του. Όμως σαν ζύγωσε η ώρα του αντίο, κι άρχισε να 

στριφογυρνάει προς το σιφόνι του τέλους ο κόσμος του φίλου μου 

όλο και πιο γοργά, σκοτεινιάζοντας κάθε μέρα και περισσότερο τον 

ουράνιο θόλο, τα μέλη της ράτσας του, μην έχοντας οδό διαφυγής σε 

κάποιον κοντινό πλανήτη, και μην μπορώντας οι περισσότεροι ν’ 

αποδεχτούν πως αυτό ήταν και πάπαλα, αύριο-μεθαύριο γινόμαστε 

χους εις χουν και δε θα βλαστήσει πάνω μας μήτε μια νεροκολοκύθα 

να λένε οι απόγονοι, Τη βλέπεις αυτή την πορτοκαλιά την κολοκύθα 

τη μεγάλη τη στραβοχυμένη; Ο μπαμπάς μου είναι, τους έπιασε τε-

ταρταίος, και ξέσπασαν μονομιάς δεκάδες ξαφνικοί πόλεμοι της α-



Αύγουστος Κορτώ 

63 
 

πελπισίας και της παραφροσύνης, και ξεκληρίστηκε το γένος τους, οι 

μισοί και περισσότεροι χαιρέτησαν πριν τους πάρει αγκαλίτσα η 

μαύρη τρύπα, κι ο φίλος μου, για να γλιτώσει το θανατικό απ’ τους 

βομβαρδισμούς που αφάνιζαν κόσμο και κοσμάκη ολόγυρά του, 

λούφαξε σ’ ένα ερημονήσι με αρκετές προμήθειες μέχρι τη μέρα της 

συντέλειας, και πέρασε έτσι τις τελευταίες του μέρες, μονάχος με τις 

αναμνήσεις του, και μ’ όσην ομορφιά η ζωή του είχε χαρίσει. 

 «Τη θυμάμαι τη στιγμή του τέλους,» είπε, κι ασυναίσθητα είχε 

σφίξει το βιβλίο που κράταγε και με τα τέσσερα χέρια του στο στή-

θος, σαν να φοβόταν ότι θα το χάσει κι αυτό. «Υπήρχαν πολλοί που 

υποστήριζαν ότι παρέμενε ένα μικρό ενδεχόμενο επιβίωσης, κι ότι 

ίσως η μαύρη τρύπα να οδηγούσε κάπου και να μην αφάνιζε απλώς 

ό,τι άγγιζε, αλλά κατά βάθος δεν το πίστευα, και είχα λίγο ως πολύ 

συμβιβαστεί πως, ωραίο ήταν όσο κράτησε, αλλά τώρα το πέρασμά 

μου απ’ τη ζωή πρέπει να τελειώσει. Κι ωστόσο, τα τελευταία λεπτά 

και δευτερόλεπτα, όταν πια τα πάντα γύρω μου άρχισαν ραγδαία να 

σκοτεινιάζουν, κι έπειτα να παραμορφώνονται απ’ την ασύλληπτη 

βαρύτητα της τρύπας, ώσπου άρχισα κι εγώ να νιώθω μια δύναμη 

να με τραβά σαν χορδή που δεν μπορεί στο τέλος παρά να σπάσει, η 



Ο εξωγήινος της διπλανής πόρτας 

64 
 

τελευταία μου σκέψη ήταν, Κρίμα γαμώτο. Γιατί να μην κρατήσει κι 

άλλο; Κι έπειτα έκλεισα τα μάτια και πέθανα – ή τουλάχιστον έτσι 

νόμιζα, μέχρι που μονομιάς η πίεση που με συνέθλιβε εξαφανίστηκε, 

κι αισθάνθηκα πίσω απ’ τα κλειστά μου βλέφαρα πολύ περισσότερο 

φως απ’ όσο υπήρχε στον πλανήτη μας τις τελευταίες μέρες (γιατί 

βλέπεις, εμάς τα μάτια μας στα σκοτεινά γίνονται όλο κόρη, σαν της 

γάτας της δικής σας, κι έτσι η νύχτα σας είναι σχεδόν φωτεινή για 

μένα), και μαζί εισέβαλλαν στο σώμα μου τρισεκατομμύρια σκέψεις, 

δεδομένα, πληροφορίες, όλα μες σε χιλιοστά του δευτερολέπτου, γι’ 

αυτό και ήξερα τ’ όνομά σου, και μπορούσα να μιλήσω τη γλώσσα 

σου, και πλέον μπορώ να πω πως ξέρω για τη Γη και τους ζωντα-

νούς οργανισμούς της όλα όσα θα ήξερε ένας άνθρωπος της ηλικίας 

μου που είχε μια κάποια έφεση στις ξένες γλώσσες και αρκετά γερή 

μνήμη. Αλλά και πάλι έκανα λάθος – γιατί το πρωί, που με ξύπνησε ο 

ήλιος, ανακάλυψα τα βιβλία σου. Και καθώς αυτά δεν εκπέμπουν τον 

πλούτο τους υπό μορφήν ενέργειας όπως ο εγκέφαλός σου, ώστε να 

μπορώ δίχως να τα αγγίξω να ανακαλύψω τους θησαυρούς που 

κρύβουν, διάλεξα μερικά στην τύχη, κι άρχισα να τα διαβάζω. Και 

είναι τόσο υπέροχες οι ιστορίες που αφηγούνται, που νιώθω ότι απ’ 



Αύγουστος Κορτώ 

65 
 

όλα όσα ήδη απλόχερα μου πρόσφερες, καλέ μου φίλε Τάκη, η γνω-

ριμία με τα βιβλία ήταν το πιο μεγάλο δώρο.» 

 «Να ’σαι καλά αγορίνα,» του είπα, κι ένιωθα κι ο ίδιος τη χαρά 

του, τόσο γιατί ήξερα τι θαύμα γίνεται μέσα σου όταν πιάνεις να δια-

βάσεις ένα βιβλίο πρώτη φορά, και κάνεις τα πρώτα βήματα στον 

κόσμο του, κι αφετέρου γιατί η κουβέντα για αγαπημένους συγγρα-

φείς και τα δημιουργήματά τους ήταν η καθημερινή μου ασχολία επί 

δεκαετίες στο μπαρμπέρικο, το μόνο που μ’ έκανε να ξεχνιέμαι απ’ 

όσα είχα στερηθεί, κι έτσι, ιδίως όταν είχε αναδουλειά, και ήτανε κι ο 

πελάτης διαβαστερός και δε βιαζότανε να φύγει, ήμουν ικανός να 

του λιανίσω τ’ αυτιά στην πάρλα, ιδίως άμα είχα πρόσφατα πάθει 

καμιά καινούρια λογοτεχνική καψούρα, και μ’ έπιανε, όπως τους 

φρεσκοερωτευμένους, η πρεμούρα να εξυμνήσω τη σπάνια ομορφιά 

τούτης και κείνης της αγαπημένης ιστορίας. Κι ακόμα κι όταν ήμουν 

σπίτι και δε διάβαζα, ή αφότου έκλεισα το μαγαζί, που συνέπεσε με 

την εποχή που ανακάλυψα αυτό το τρελοχωριό που λέγεται Face-

book, ήμουν μέλος και σ’ εκατό διαφορετικές βιβλιοφιλικές σελίδες 

και ομάδες, όπου μπορούσα με τις ώρες να διαβάζω και να γράφω 

σχόλια για τους συγγραφείς-φετίχ μου, μα και να ανακαλύπτω ταλέ-



Ο εξωγήινος της διπλανής πόρτας 

66 
 

ντα που αγνοούσα, ή που δεν είχε τύχει ν’ αγγίξω – και μετά, αν ήταν 

εργάσιμες ώρες περνούσα μια βόλτα απ’ τα βιβλιοπωλεία, ή, αν μ’ έ-

πιανε νύχτα ο οίστρος, τάραζα την πισωτική στις παραγγελίες, ανυ-

πομονώντας για το πρωί που, κατεβάζοντας τα σκουπίδια, θα έβρι-

σκα στο τραπεζάκι της εισόδου τα δέματα που ’χε αφήσει ο ταχυ-

δρόμος, με τα ολοκαίνουρια, λαχταριστά μου αποκτήματα. 

 Και τώρα είχα στο μπαλκόνι μου έναν ακόμα βιβλιοφάγο, έστω 

και πρωτάρη, κι έτσι περάσαμε άλλη μια ώρα και παραπάνω συζη-

τώντας για το πόσο συναρπαστικές ήταν οι περιπέτειες του Μπέρνι 

Γκούντερ, κι έπειτα η κουβέντα πήγε στη Δημοκρατία της Βαϊμάρης 

και τη Γερμανία στα χρόνια του Τρίτου Ράιχ, και κάθε τόσο θυμό-

μουν κάποιο συγγραφέα που είχε ζήσει και ιστορήσει τα χρόνια εκεί-

να – τον Ίσεργουντ, τον Γιόζεφ Ροτ, τον Άλφρεντ Ντέμπλιν – κι έτρε-

χα στη βιβλιοθήκη σαν αφιονισμένος κι επέστρεφα με ακόμα περισ-

σότερα βιβλία για την ολοένα και ψηλότερη στοίβα του… 

 «Ρε συ, τόση ώρα μιλάμε και δε μου ’χεις πει τ’ όνομά σου!» 

 «Πολύ φοβάμαι ότι είναι υπερβολικά δυσπρόφερτο,» είπε εκεί-

νος σκεφτικός. «Σαν τα ουαλλικά χωριά ένα πράμα. Ωστόσο, μιας 



Αύγουστος Κορτώ 

67 
 

και το όνομά μου είναι δεμένο με πρόσωπα που αγάπησα και που 

δεν υπάρχουν πια, θα προτιμούσα να διαλέξω ένα καινούριο – ίσως 

κάποιου συγγραφέα, ή κάποιου λογοτεχνικού χαρακτήρα.» 

 «Γιατί όχι;» είπα. «Έχεις μήπως ήδη κάποιο κατά νου;» 

 «Ναι, για να είμαι ειλικρινής – απ’ όσα βιβλία πρόλαβα να δια-

βάσω απ’ το πρωί, τη μεγαλύτερη εντύπωση μου έκανε αυτό το α-

πάνθισμα ποιημάτων του Τζελαλεντίν Ρουμί. Τα λόγια μου είναι 

φτωχά για να περιγράψω το τι είδα και τι ένιωσα διαβάζοντας τους 

στίχους του.» 

 «Και μένα μ’ αρέσει βρε πουλάκι μου, αλλά δε βρίσκεις κάτι πιο 

βολικό απ’ το Τζαλελα- Τζαλαλα- ορίστε, σκέτος γλωσσοδέτης είναι, 

όλο λάθος θα το λέω γαμώ τα νοοτρόπ που δεν παίρνω.» 

 «Τότε μπορείς να με λες σκέτο Ρουμί. Καλύτερα;» 

 «Τέλεια. Βαφτίζεται ο δούλος του Θεού Ρουμί, λοιπόν. Κι επει-

δή σαν να παραζέστανε, μήπως να φέρω τη μάνικα να σε βαφτίσω 

και κανονικά;»  

 



Ο εξωγήινος της διπλανής πόρτας 

68 
 

 

Ψώνια της καρδιάς 

 Είχε πάει τρεις όταν ξαφνικά η κοιλιά του Ρουμί έβγαλε ένα 

βρυχηθμό τόσο δυνατό και μακρόσυρτο, που τρόμαξαν τα περιστέ-

ρια που ’χαν κατέβει να πιουν νερό απ’ τα πιάτα των φυτών και φύ-

γανε πετώντας και πρέπει να ’χουνε φτάσει Μαρόκο μέχρι τώρα απ’ 

τη λαχτάρα τους. 

 Ο ήχος, παρά τα αγριευτικά του ντεσιμπέλ, ήταν οικείος, και 

σαφής: ο Ρουμί σκυλοπεινούσε ο δόλιος – και πώς να μην πεινάει 

δυόμισι μέτρα γίγαντας που ήθελε πιο πολλές θερμίδες από ολυμπια-

κή αποστολή της άρσης βαρών; 

 Κι επειδή στο σπίτι φαΐ γιοκ, και δεν ήθελα να τον πιάσει από-

γνωση και να αρχίσει να μου τρώει τα έπιπλα της βεράντας σαν τον 

κάστορα, έβγαλα το κινητό και πήρα τον Ηλία, το ευλογημένο παλι-

καράκι που μου φέρνει τα ψώνια. 

 Δυο χρόνια έχει που ήρθε από την Αλβανία ο Ηλίας, δεκαοχτώ 

χρονώ παιδί, μόνο και πεντάρφανο, κι επειδή πηγαίνει στο νυχτερινό 

και θέλει και να σπουδάσει, όποτε μου κουβαλάει τα ψώνια απ’ το 



Αύγουστος Κορτώ 

69 
 

πλησιέστερο σούπερ μάρκετ – εμένα δε βαστάνε πια τα γόνατά μου, 

ούτε τα χέρια μου με τις σακούλες – δεν δέχεται σχεδόν ποτέ το χαρ-

τζιλίκι που στο τέλος του χώνω στο χέρι επ’ απειλή χειροδικίας, και 

μου ζητάει μονάχα δανεικά βιβλία να διαβάζει, να ανοίγει το μυαλό 

του και να ομορφαίνει λίγο η δύσκολη ζωή του. 

 Μόνο που αυτή τη φορά, επειδή του εξήγησα ότι περίμενα 

μουσαφίρηδες – τι να του πω του παιδιού, ότι είχα δίπλα μου τον 

Τσουμπάκα χωρίς τη γούνα που θα έτρωγε και μένα αν δεν ερχόταν 

γρήγορα αμερικανική βοήθεια; – του είπα του Λιάκου, για να μην ξε-

γοφιαστεί απ’ το βάρος, (νέος είναι, δεν είναι ελέφαντας του Αννίβα) 

να πάρει ένα ταξί και να το φορτώσει με το μισό σούπερ μάρκετ που 

χρειαζόμουν, κι αν έχει κάνα φίλο εύκαιρο να τον ζέψει κι αυτόν για 

το κουβάλημα ως το ρετιρέ, διότι εδώ μιλάμε για παραγγελία που θα 

με παίρνανε απ’ την πιστωτική στα καπάκια να μου πουν με γεια το 

καινούριο μπακάλικο κι αν με ενδιέφερε κανένα επαγγελματικό δά-

νειο να το επεκτείνω σε μίνι μάρκετ. 

 Και είχε, ευτυχώς, ένα συγκάτοικο απ’ τους τρεις με τους οποί-

ους μοιράζεται ένα δυαράκι στην Πετσόβου, και μισή ώρα μετά μου 



Ο εξωγήινος της διπλανής πόρτας 

70 
 

χτύπαγε το κουδούνι, γιατί ο ταρίφας ήταν με τα αλάρμ στη Στουρ-

νάρη. 

 Για καλό και για κακό, επειδή δε μου πήγαινε η καρδιά να τον 

σηκώσω τον Ρουμί έτσι που λιαζόταν σαν γάτος μαχμουρλής, είχα 

κλείσει τα στόρια του μπαλκονιού, μην τον δει ο Ηλίας τον Άλιεν 

βέρσους Πρέντετορ και του φτάσει το σκατό στη φτέρνα του παιδιού 

απ’ την τρομάρα – κι όταν έφυγαν τα παλικάρια βρέθηκα να στέκο-

μαι μες σε μια θάλασσα από τιγκαρισμένες σακούλες, που ευτυχώς 

θα κανόνιζε στο μεγαλύτερο μέρος ο Ρουμί, διότι δεν τις χώραγε όχι 

ψυγείο αλλά ούτε η βόρειος Γροιλανδία. 

 Και μόλις έκλεισε η εξώπορτα, άκουσα ένα σριιιτς γκρινιάρικου 

ξύλου και η μπαλκονόπορτα μισάνοιξε, κι ο Ρουμί έχωσε απ’ το ά-

νοιγμα την κεφάλα του με κάτι μάτια πεινασμένα να σου ματώνουν 

την καρδιά, λες και είχε φάει τελευταία φορά επί Θάτσερ. 

 Κι εγώ, για να φάει το παιδί με την ησυχία του, και κυρίως για 

να μην περάσω τα επόμενα δέκα λεπτά εισπνέοντας – έστω και άο-

σμες – διαγαλαξιακές πορδές, αποφάσισα να βγω μια βόλτα για κάτι 

ακόμα που ο φίλος μου θα χρειαζόταν επειγόντως. 



Αύγουστος Κορτώ 

71 
 

 Διότι, όσο και να κρύβαν οι φίκοι και οι γιούκες στο μπαλκόνι, 

ένιωθα πως ο Ρουμί ήταν υπερβολικά εκτεθειμένος στα βλέμματα 

των γειτόνων (έριχνε κι ένα κεφάλι στον Τσατσένκο άλλωστε, πόσο 

να κρυφτεί;) και το τελευταίο που ήθελα ήταν να δω ξαφνικά τη βε-

ράντα μου σε βιντεάκι στο Γιουτούμπ, και να βρεθώ απ’ τη μια στιγμή 

στην άλλη μπαγλαρωμένος σε κάνα τμήμα να εξηγώ πόθεν έσχες η 

Στενή Επαφή Τρίτου Τύπου. Κι ούτε για τον Ρουμί θα ήταν ευχάρι-

στο να γίνει ξαφνικά πειραματόζωο, κι επιπλέον το ’βλεπα και λίγο 

κτητικά το θέμα: δικός μου φίλος ήταν, και δε θα πήγαινε σε κανένα 

εργαστήριο σαν τον ποντικό. 

 Που σήμαινε πως έπρεπε να του βρω ρούχα ικανά να τον με-

ταμφιέσουν σε κάτι που να μοιάζει σε άνθρωπο – έστω και άνθρωπο 

έτοιμο για το Ρεκόρ Γκίνες και μια λαμπρή καριέρα ως σούτινγκ 

γκαρντ, ή για να σου πιάνει πράματα απ’ τα πάνω ράφια. 

 Όμως τα μόνα ρούχα που δε θα χρειάζονταν ειδική παραγγε-

λία σε ράφτη, που θ’ άκουγε για τέσσερις τρύπες για τα χέρια και θα 

φώναζε το ΕΚΑΒ να μαζέψουν τον παππού που κάψωσε καλοκαι-

ριάτικα και λάλησε, και που ίσως – ίσως – του χωρούσαν, ήταν σ’ 



Ο εξωγήινος της διπλανής πόρτας 

72 
 

αυτά τα ρουχάδικα της Αθηνάς, προς το Μοναστηράκι, που έχουν 

νούμερα για μεγάλα μεγέθη, και κρεμάνε απ’ όξω κάτι μπλουζάκια 

και κάτι παντελόνια που τα βλέπεις και λες, μισό να βρω κι ένα κα-

λάθι για το αερόστατο. 

 Έτσι, τσούκου-τσούκου, πήρα τον δρόμο προς την Αθηνάς, 

που παρά τη θλίψη της, ιδίως τα βράδια με τα στενάκια όπου στέ-

κουν τρεκλίζοντας αυτά τα δύσμοιρα κορίτσια που φέρνουν εδώ οι 

εμπόροι ανθρώπων, παραμένει ένας απ’ τους δρόμους που λατρεύω. 

Όλα της, τα πάντα – οι αψιές μυρωδιές της αγοράς, ο σαματάς της, 

και τα λογής-λογής μαγαζάκια της, όπου μπορείς να αγοράσεις από 

αυτά τα μπέιγκελ του διαβόλου (ιδίως αυτά με τη σταφίδα και την 

κανέλα, τρία στην καθισιά μου τρώω, απ’ αυτά θα πάω) μέχρι μα-

νουάλι να βρίσκεται σε περίπτωση που έρθει ξαφνικά επίσκεψη η 

Παναγία της Τήνου – μ’ αρέσουν, ίσως γιατί κρατάνε ακόμα, έστω 

και παραλλαγμένη στον κόσμο που συνθέτει το ανθρωπομάνι της, τα 

πρώτα μου νιάτα, όταν ακόμα πιτσιρικάς έκανα τις πρώτες μου 

τσάρκες στην πρωτεύουσα, θαμπωμένος απ’ τα πιο απλά πράγματα, 

τα πατσατζίδικα και τα τσαγκάρικα, σαν να ’χα μόλις προσγειωθεί κι 



Αύγουστος Κορτώ 

73 
 

εγώ από κάποιο μακρινό πλανήτη σ’ αυτό το μελίσσι που δεν ησύχα-

ζε ούτε μέρα ούτε νύχτα. 

 Έφτασα λοιπόν πάνω που άρχιζε να σπάει το πύρωμα του ή-

λιου στο μαγαζί ‘Ενδύματα Πολύφημος’, μπήκα, έψαξα, και κατέλη-

ξα σε μερικά που, ακόμα κι αν δεν θα έκαναν τον κόσμο να μη γυρί-

σει να κοιτάξει στο πέρασμα του Ρουμί, τουλάχιστον να μην πάρει 

την πυροσβεστική ότι τους το ’σκασε μια μεταλλαγμένη όρθια καμή-

λα απ’ το Αττικό Πάρκο: πέντε μπλουζάκια διπλόφαρδα σαν πανω-

σέντονα για νυφική παστάδα, κάτι παντελόνες με τσέπες στο πλάι 

που καλώς εχόντων των πραγμάτων θα του φτάνανε έστω ως τον 

αστράγαλο, και δυο καπελάκια να μην του καίει ο ήλιος την κεφάλα 

που ’ταν καραφλή σαν πόμολο. Ευτυχώς που δεν ήτανε χειμώνας. Κι 

όσο για τα κάτω χέρια του, αυτά ήλπιζα πως έτσι που θα ’πεφτε πε-

λώριο και ριχτό το μπλουζάκι – η μπλουζάρα, δηλαδή – θα τα κρα-

τούσε μαζεμένα, ή θα τα ’χωνε στις τσέπες, και κάπως θα κρύβο-

νταν. Τέλος, επειδή δεν μπορούσε να γυρίζει ξυπόλητο το παιδί με τη 

μάκα του κέντρου, διάλεξα και τα πιο μεγάλα παπούτσια που είχε το 

μαγαζί: κάτι αθλητικά 55 νούμερο σα βάρκες – τι βάρκες, γιοτ κανο-



Ο εξωγήινος της διπλανής πόρτας 

74 
 

νικά, να μπεις μέσα ολόκληρος και να επιπλώσεις κιόλας μη δείχνει 

άδειος ο χώρος. 

 Κι επειδή η λαιμαργία είναι κουσούρι παρεΐστικο, κι όπως τον 

έβλεπα από χτες τον άλλο να κατεβάζει τον αγλέορα μ’ είχε πιάσει κι 

εμένα η λύσσα της λεχώνας και ήμουν και θεονήστικος, ανηφόρισα 

μέχρι τον Paul στην Πανεπιστημίου και πήρα μια σαρλότ με φράου-

λες, που είναι φίλε μου ένα πράμα αφρός, να τρώει η μάνα και να δί-

νει το παιδί για υιοθεσία μην της ζητήσει κουταλιά. Κι έπειτα, καθώς 

με τις σακουλάρες κι από δω κι από κει κινδύνευα να βρεθώ τ’ ανά-

σκελα σαν τη χελώνα στο δρόμο, πήρα ένα ταξάκι και του είπα να με 

πετάξει μέχρι την Πολιτεία, γιατί στο μεταξύ είχε αρχίσει να επενεργεί 

και μια άλλη παρεΐστικη λαιμαργία. 

 Βλέπεις, δεν υπάρχει για τον βιβλιομανή πιο δυνατό αφροδι-

σιακό απ’ το να έχει άνθρωπο αγαπημένο να του προτείνει και να 

του αγοράσει βιβλία που δεν έχει διαβάσει. Μες σ’ αυτή την απλοχε-

ριά κρύβεται φυσικά και το διαολάκι της προσωπικής του κατανα-

λωτικής εμμονής, γιατί ως γνωστόν αρκετά βιβλία δεν έχει ο πρεζά-

κιας της ανάγνωσης ποτέ, και ποτέ δε λέει όχι για μια δόση ακόμα. 



Αύγουστος Κορτώ 

75 
 

Έτσι, είχα ήδη σκεφτεί διάφορες προφάσεις, και αγορές που ένιωθα 

επείγουσες, για να βρεθώ στο αγαπημένο μου βιβλιοπωλείο (ένα α-

σανσέρ βάλτε μόνο παιδιά, γιατί όπως κατεβαίνω τη σκάλα καμιά 

μέρα θα τη φάω τη βούτα και θα πεθάνω αγκαλιά με τον Δουμά πα-

τέρα σαν το μούλικο που ήρθε να του γυρέψει πατρότητα). Κατ’ αρ-

χάς, ο Ρουμί, όσα κι αν ήξερε τηλεπαθητικώς ή κβαντικώς ή όπως 

διάλο την έκανε τη ματσαράγκα την εγκεφαλική, στο θέμα βιβλίο ή-

ταν άγραφο χαρτί – και ήθελα όπως και δήποτε να του δώσω βιβλία 

που άλλα είχα χαρίσει κι άλλα είχα χάσει με τα χρόνια, και που εμέ-

να τουλάχιστον, μου είχαν αλλάξει τη σκέψη και μου είχαν πλουτύνει 

τη ζωή. 

  Πρώτα-πρώτα, ήθελα να τον μυήσω στον Ντοστογιέφσκι – 

έναν συγγραφέα που στα νιάτα μου μισούσα, είτε γιατί δεν έφτανε το 

μυαλό μου να τον καταλάβει, είτε γιατί έφταιγε η μετάφραση. Ε, τα 

τελευταία χρόνια που λέτε, βρέθηκαν δύο άγιοι άνθρωποι (Richard 

Pevear και Larissa Volokhonsky λέγονται, και ψάχτε να τους βρείτε, 

έχουνε κάνει παπάδες μ’ ένα σωρό Ρώσους λογοτέχνες, δουλειά αρι-

στουργηματικά) και μου ανοίξανε τα μάτια° κι έτσι ανακάλυψα ξανά 

τον κερατά τον Φιόντορ, κι έπαθα την πλάκα μου. Και πάλι καλά δη-



Ο εξωγήινος της διπλανής πόρτας 

76 
 

λαδή που στα τριάντα μου είχα στρωθεί και πήγα φροντιστήριο κι 

έμαθα αγγλικά – όσα έμαθα τέλος πάντων, ίσα να μπορώ να διαβά-

σω βιβλία, γιατί στο μιλητό είμαι χειρότερος κι από πρωθυπουργό – 

κι έτσι μπόρεσα να απολαύσω τις πικρές αναθυμιάσεις αυτού του 

σπουδαίου μυαλού. Κι επειδή το μόνο που μου έλειπε ήταν ένας τό-

μος με τον Παίκτη και τον Σωσίας, έτρεξε ο τσίφτης ο Θωμόπουλος, 

χρυσό παιδί, και μου τον έφερε. Κι έπειτα του ζήτησα και μια Βίβλο 

μεταφρασμένη σε ελληνικά σημερινά, γιατί όσο κι αν εγώ δεν πίστε-

ψα ποτέ, στον Ρουμί, που τόσο είχε μαγευτεί απ’ την ποίηση του συ-

νονόματού του, η ιστορία του Θεού όπως αποτυπώνεται στο πιο 

διάσημο βιβλίο γι’ αυτόν μπορεί να είχε ενδιαφέρον. Τέλος, επειδή 

εγώ ήμουν ανέκαθεν τελείως ανιστόρητος – σκεπάρνι σκέτο, της 

ντροπής, να με ρωτάς πότε ήταν ο Πελοποννησιακός Πόλεμος και 

να σου λέω, τότε, μωρέ, που δεν είχε ηλεκτρικό και ψηφίζαν με τα 

όστρακα – αγόρασα ξανά κι ένα ακόμα δωράκι για τον καινούριο 

μου φίλο: τη Μικρή Ιστορία του Κόσμου, του Gombrich, ένα αρι-

στούργημα απίστευτα γλαφυρό και διαβαστερό, που την είχα στο 

κουρείο και την ξαναδιάβαζα, ώσπου μια μέρα μου τη βούτηξε κά-

ποιος πελάτης (και μπράβο του δηλαδή, ο άνθρωπος είχε γούστο). Α, 



Αύγουστος Κορτώ 

77 
 

και δεν κρατήθηκα, κι όπως έφευγα απ’ το αγγλόφωνο το τμήμα τσί-

μπησα κι ένα κουτί με Άγκαθα Κρίστι να βρίσκεται (ε, δεύτερη μετά 

τη Βίβλο είναι η γυναίκα, να μη ρίξει μια ματιά το παιδί;) 

 Κι όπως στεκόμουν ζεμένος σαν το μ’λάρι και περίμενα ταξί – 

που ντρέπομαι να βάζω τους ανθρώπους να κάνουν τόσο μικρές 

αποστάσεις, αλλά δε βάσταγα άλλο το δόλιο σάψαλο – γύρισε στο 

μυαλό μου η τελευταία μου σκέψη, όπως έβγαινα απ’ το βιβλιοπωλεί-

ο, κι ένα χαμόγελο άνθισε στα χείλη μου. 

 Γιατί όση χαρά κι αν έχει να αγοράζεις βιβλία ή ό,τι άλλο για 

την πάρτη σου, είναι μια χαρά μοναχική, που ξεφουσκώνει γρήγορα. 

Και ήταν αλήθεια πως τέτοια ανάταση, τέτοια ευφορία και τρελή χα-

ρά σε ψώνια – γι’ αυτό είχα ξεποδαριαστεί έτσι και κόντευα να τα 

κορδώσω στην Ασκληπιού και να μου φάει και τη σαρλότ κανένας 

περαστικός πριν φωνάξει, παιδιά την κάσα φέρτε – είχα να νιώσω 

πάνω από μισόν αιώνα, ένα φτερούγισμα σχεδόν (σχεδόν) πρωτό-

γνωρο, όπως τότε που περνούσα απ’ το ανθοπωλείο να πάρω στη 

Λενιώ μου τα ηλιοτρόπια που τόσο αγαπούσε, κι ακόμα πιο πολύ τις 

ιερές στιγμές που περνούσα αγοράζοντας γλυκά, παιχνίδια και κου-



Ο εξωγήινος της διπλανής πόρτας 

78 
 

κλίστικα, μικρούλια ρουχαλάκια για το Χριστινάκι μου, και φαντα-

ζόμουν το φαφούτικο της γέλιο, με τα δαχτυλάκια της μονίμως σα-

λιωμένα απ’ το πιπίλισμα, όταν θα ορμούσε, πριν πιάσει καν τα δώ-

ρα της, να τυλιχτεί στα πόδια μου για να τη σηκώσω στην αγκαλιά 

μου και να τη γεμίσω φιλιά, γιατί εγώ ήμουνα το πιο μεγάλο δώρο 

της, όπως και η κόρη μου για μένα. 

 Και λίγα ήταν λοιπόν τα όσα απόθεσα στο πίσω κάθισμα του 

ταξί: γιατί τέτοιο δώρο σαν του Ρουμί – να ξαναγίνω έστω για μια 

στιγμή ο εικοσπεντάρης χαζομπαμπάς, που τρέχει στο σπίτι να δώ-

σει στην ψυχή της ψυχής του την καινούρια της κούκλα – δεν είχε 

βρεθεί άνθρωπος να μου κάνει τόσα χρόνια.  

 

 

 

 

 

 



Αύγουστος Κορτώ 

79 
 

 

Θεριακλής τριώ χρονώ 

 Με το που μπήκα ασθμαίνοντας στο σπίτι, βρήκα τις σακούλες 

εξαφανισμένες και τον Ρουμί αραχτό στον καναπέ με τα πεντάτομα 

Άπαντα του Ροΐδη στο τραπέζι πλάι του, κι ένα τασάκι τίγκα στις 

γόπες – διότι καταπώς φαίνεται, εκτός απ’ τη χαρά του διαβάσμα-

τος, ο καλός σου είχε ανακαλύψει και το κάπνισμα, και του ’χε δώσει 

να καταλάβει: είχε ανοίξει μία απ’ τις πολλές κούτες που βρίσκονταν 

ολούθε μες στο σπίτι, και είχε ξεκάνει απ’ την ώρα που έφυγα τέσσε-

ρα πακέτα ο κερατάς. Και όχι μόνο φουμάροντας, διότι, όπως πρό-

λαβα να δω πριν αντιληφθεί την παρουσία μου, για κάθε τσιγάρο 

που κάπνιζε, έτρωγε άλλα δύο αμάσητα, σαν την κατσίκα που χαρ-

μάνιασε απ’ τη ρίγανη και θέλει ν’ αλλάξει τη γεύση της. 

 «Μην τρως τα τσιγάρα παιδάκι μου, θα πάθεις τίποτα!» του 

’μπηξα κατ’ ευθείαν τις φωνές. «Ξέρεις τι διάολος είναι τα φίλτρα και 

η πίσσα; Θα σου χαλάσουν το στομάχι!» 

 «Κι όμως, δεν φαντάζεσαι πόσο απολαυστικά είναι! Αυτή η 

γεύση της νικοτίνης είναι ένα θαύμα!» 



Ο εξωγήινος της διπλανής πόρτας 

80 
 

 «Τι δε φαντάζομαι πουλάκι μου; Εγώ φουμάρω από τότε που 

ήρθαν τα πρώτα καπνόφυλλα του Κολόμβου. Άκου που θα μου πεις 

για τη νικοτίνη, μπαγασάκο, που ήρθες μια μέρα στη Γη και μάγκεψες 

– έλα παππού μου να σου δείξω πώς να κανονίσεις τη γιαγιά μου.» 

 «Κι έχεις δίκιο που λατρεύεις τόσο τον Ροΐδη – αν και δεν μου 

είναι οικείες όλες οι αναφορές (έχω ακόμα πάρα πολλά να μάθω), 

έχω ξεκαρδιστεί με τον σαρκασμό του.» 

 «Βλέπω το δουλεύουμε καλά το τηλεπαθητικό, ε Ρουμί; Γιατί δε 

θυμάμαι να σου έκανα κουβέντα για την Πάπισσα Ιωάννα.» 

 «Απολογούμαι,» είπε, και ανακάθισε το γιγάντιο κορμί του 

στον καναπέ, «αλλά ορισμένες σκέψεις σου είναι τόσο έντονες, και 

τόσο φορτισμένες με συναισθήματα και μνήμες, που το ηλεκτρικό 

τους φορτίο είναι ακαριαία αισθητό σε μένα, σαν μια φωνή που μι-

λάει ξαφνικά και μεγαλόφωνα: όσο και να θες, δεν μπορείς να μην 

την ακούσεις. Και το πρωί που μου έλεγες για τα αγαπημένα σου βι-

βλία, είχες σκεφτεί μ’ αυτό το πάθος ακριβώς τον ‘θησαυρό’ – αυτή 

ήταν η λέξη που χρησιμοποίησες νοερά – που κρύβουν αυτοί οι πέντε 



Αύγουστος Κορτώ 

81 
 

τόμοι. Και είχες απόλυτο δίκιο, φίλε Τάκη. Αν και θα πρέπει να μου 

εξηγήσεις λίγο τα περί αφορισμών, και κατά πόσον ισχύουν ακόμα.» 

 «Όλα θα τα πούμε – αλλά τώρα άσε τα Καρέλια και τον Ροΐδη, 

και σήκω να δοκιμάσεις τα ρούχα που σου πήρα μέχρι να βάλω τη 

σαρλότ στο ψυγείο.» 

 Ο Ρουμί σηκώθηκε και με κοίταξε με μάτια γουρλωμένα απ’ 

την απορία. Όση ώρα βρισκόταν μες στο σαλόνι, με τα στόρια ακό-

μα κλειστά όπως τα είχα όταν έφερε ο Ηλίας με τον φίλο του τα ψώ-

νια, το μαύρισμα είχε φύγει, και το σκληρό, γυαλιστερό του δέρμα εί-

χε επανέλθει στη φυσιολογική απόχρωση βραστής καβουρομάνας 

που είχε συνήθως. 

 «Ρούχα; Μου πήρες ρούχα; Γιατί; Για να βγω έξω; Στο δρόμο;» 

 «Εμ τι, πουλάκι μου, εδώ μέσα μπουζουριασμένο θα σ’ έχω; Να 

μη βγούμε μια βόλτα να δεις την Αθήνα; Τόσο δρόμο έκανες να φτά-

σεις ίσαμε εδώ.» 

 Όσα αδιανόητα κι αν χωρίζαν τις υπάρξεις και τις ζωές που 

είχαμε ζήσει, η συγκίνηση που έκανε τα μεγάλα φωτεινά του μάτια 

να λάμπουν ακόμα πιο γαλάζια ήταν σχεδόν ανθρώπινη. Και η γα-



Ο εξωγήινος της διπλανής πόρτας 

82 
 

λήνια φωνή του είχε τον βουρκωμένο σχεδόν δισταγμό της ευγνωμο-

σύνης. «Ειλικρινά, δεν τολμούσα ούτε καν να σκεφτώ ένα τέτοιο εν-

δεχόμενο. Απ’ όσα πρόλαβα να μάθω μέσα απ’ τις σκέψεις τις δικές 

σου και των ανθρώπων της γειτονιάς, θα ήθελα όσο τίποτα να δω 

από κοντά την Ακρόπολη, και χίλια δυο άλλα κοντινά και μακρινά 

θαύματα, αλλά υπέθετα πως το να εμφανιστώ σε κοινή θέα θα σε 

έβαζε σε μεγάλο κίνδυνο.» 

 «Κι εσένα σε ακόμα μεγαλύτερο, γι’ αυτό και σου πήρα τα 

ρούχα – γιατί αν είναι να σουλατσάρουμε, ακόμα και τρεις η ώρα τη 

νύχτα, πρέπει να μοιάζεις κάπως με άνθρωπο° έστω και με ντερέκι 

που βάζει κάτω και καμηλοπάρδαλη και της τρώει την κορφάδα του 

δέντρου. Οπότε για έλα από δω να δοκιμάσεις ό,τι μπόρεσα να βρω. 

Κι άμα σου κάνουν, παίρνουμε κι άλλα. Το βασικό είναι να χωράν τα 

κάτω χέρια σου, κι όλα τ’ άλλα κάπως τα καμουφλάρουμε.» 

 Έχοντας πάλι διαβάσει μονομιάς τη σκέψη μου, ο Ρουμί, κα-

θώς πλησίαζε – προσέχοντας να μη χτυπήσει τα προβολάκια στο τα-

βάνι, γιατί παντού μισοσκυμμένος έπρεπε να πηγαίνει ο έρμος με τέ-

τοιο μπόι – είχε ήδη κολλήσει τα κάτω χέρια στα λιπόσαρκα γοφιά 



Αύγουστος Κορτώ 

83 
 

του, σχεδόν σαν να ντρεπόταν γι’ αυτά και να ’θελε να τα εξαφανί-

σει, κι εγώ αναρωτήθηκα μήπως, μες στη βιασύνη του όρντινου, τον 

είχα κάνει να νιώσει άσχημα τονίζοντας τις λεπτομέρειες της φτια-

ξιάς του για τις οποίες ο ίδιος δεν είχε την παραμικρή ευθύνη. 

 Μα εκείνος έσπευσε να με καθησυχάσει με το γνώριμο πια, 

πλατύ του χαμόγελο. «Όχι, αγαπημένε μου φίλε Τάκη – καταλαβαί-

νω ότι η απόκλισή μου από τον μέσο άνθρωπο είναι τουλάχιστον 

τρομακτική, κι ότι το περίσσιο ζεύγος άνω άκρων μου είναι το πρώτο 

που πρέπει να μείνει κρυμμένο. Απλώς ακόμα δυσκολεύομαι να πι-

στέψω το μέγεθος της γενναιοδωρίας σου: όχι μόνο με φιλοξένησες 

και φρόντισες τη σίτισή μου παρά το εξωφρενικό της κόστος, όχι μό-

νο μοιράστηκες μαζί μου τους θησαυρούς της βιβλιοθήκης σου (κι αν 

δεν απατώμαι πρόσθεσες άλλα τρία βιβλία στην πολύτιμη δωρεά 

σου), αλλά τώρα είσαι διατεθειμένος να μου προσφέρεις τη δυνατό-

τητα να βγω και να γνωρίσω τον κόσμο από κοντά.» 

 Κι έτσι, γελώντας και οι δύο με την αγαρμποσύνη του – καθώς 

ποτέ στο παρελθόν δεν είχε χρησιμοποιήσει την όποια περιβολή, και 

δεν ήξερε τι μπαίνει πού ο φουκαράς – κάναμε το πρώτο τεστ° και 



Ο εξωγήινος της διπλανής πόρτας 

84 
 

προς μεγάλη χαρά και των δυο μας, τα ρούχα του έκαναν, έστω κι 

αν χρειάζονταν ορισμένες τροποποιήσεις: για παράδειγμα, η παντε-

λόνα, που έφτανε τσίμα-τσίμα ως το κάτω μέρος της κνήμης του (ή 

ό,τι άλλη δεινοσαυρίσια κοκάλα είχε κάτω απ’ το δέρμα), έπρεπε να 

σφιχτεί με την πιο στενή μου ζώνη για να μην πέφτει απ’ την λεπτή 

του μέση, καθώς ήταν φτιαγμένη για ψηλέα βαρέων βαρών. Το καπέ-

λο όμως, ιδίως με το γείσο κατεβασμένο και τα γυαλιά ηλίου, έκρυβε 

περίφημα τα μάτια-σαλούφες, και το μπλουζάκι, έτσι και κράταγε τα 

κάτω χέρια χωμένα στις πάνω τσέπες του παντελονιού, εξαφάνιζε 

τελείως την πιο καραμπινάτη απόδειξη της εξωγήινης καταγωγής 

του. Κι όσο για τα παπούτσια του Κινγκ-Κονγκ, ήταν κουτί, λες και 

είχαν φτιαχτεί ειδικά για τις ποδάρες του. 

 Όμως παρά την υπερκόσμια ευφυΐα του, και τις άπειρες γνώ-

σεις που είχε ήδη προφτάσει να ρουφήξει με το ραντάρ του μυαλού 

του, ο Ρουμί δεν κατείχε τις απλές ανθρώπινες μαστοριές, και όπως 

διαπίστωσα, βάζοντας τα γέλια γιατί ήταν αδύνατον να κρατηθώ με 

το θέαμα, του ήταν πέρα για πέρα αδύνατον να δέσει τα κορδόνια 

των αθλητικών, όσο κι αν πάσχιζε να φτιάξει τα φιογκάκια. 



Αύγουστος Κορτώ 

85 
 

 Κι έτσι, αφού πια τον λυπήθηκα τον δόλιο που πάλευε εις μά-

την, του τα ’δεσα εγώ – ανέβασε το πόδι στο πάσο της κουζίνας, κι 

εγώ του έδεσα τα κορδόνια με διπλό κόμπο. Και ξαφνικά, σαν καρ-

διοχάιδεμα, μου ήρθε η εικόνα του πιτσιρικά εαυτού μου να κάνει το 

ίδιο με τα μαύρα γυαλιστερά μποτίνια που ’χαμε αγοράσει στο Χρι-

στινάκι για την πρώτη του μεγάλη έξοδο στα βαφτίσια ενός μωρού 

που θα βάφτιζε ο μακαρίτης ο πεθερός μου, και τα απορημένα του 

μάτια καθώς, χασκογελώντας, έβλεπε τον μπαμπά της σκυμμένο 

μπρος της να κάνει κάτι περίεργο κι απίθανα περίπλοκο με τα ολο-

καίνουρια, τριζάτα της λουστρίνια, που ανυπομονούσε να τα δοκι-

μάσει τρέχοντας πέρα-δώθε σαν κουκλάκι κουρδιστό. 

 Ε, έτσι ένιωσα βλέποντας τη χαρωπή σαστιμάρα του Ρουμί κα-

θώς τα καινούρια του παπούτσια ήταν έτοιμα για τα πρώτα τους βή-

ματα: σαν να είχα απέναντί μου ένα παιδάκι τριώ χρονώ. 

 

 

 

 



Ο εξωγήινος της διπλανής πόρτας 

86 
 

 

Σαββατοκύριακο περιποιητών 

 Το διήμερο που ακολούθησε ήταν και για τους δυο μας μια 

απόλαυση: εγώ για πρώτη φορά μετά από χρόνια αμνημόνευτα είχα 

παρέα μου έναν άνθρωπο να μου μιλάει και να μοιράζεται τη μέρα 

και τη νύχτα μου, κι ο Ρουμί μάθαινε τον καινούριο του κόσμο με 

απληστία απότιστου ξερότοπου σε ξαφνική νεροποντή – καταναλώ-

νοντας κουβέντες και βιβλία, μουσική και ταινίες, καθώς και δεκάδες 

κιλά φαΐ, μιας και κάθε τρεις-τέσσερις ώρες έπρεπε να κάνουμε διά-

λειμμα στην πάρλα και τις πολιτισμικές ανταλλαγές για να παραγγεί-

λουμε από διάφορα φαγάδικα τη Θράκη και τη Ρούμελη, ώσπου πια 

οι πακετάδες έμαθαν και δε ρωτούσαν ούτε τηλέφωνο και διεύθυνση, 

σου λέει ο παππούς έχει βύσματα που του μηνύσανε για γκρέξιτ, και 

τιγκάρει τους καταψύκτες με μάσα μήπως κάνει τη ρελάνς και πιάσει 

τα εκατό και μοσχοπουλάει τις κρέπες και τα μπέργκερ στη φτωχο-

λογιά σαν το γερολαδά. 

 Εγώ κάθε τόσο, για να απαντήσω τις δεκάδες ερωτήσεις του 

Ρουμί, έπρεπε να προστρέχω στο ίντερνετ, όμως εκείνος είχε δέκα ί-



Αύγουστος Κορτώ 

87 
 

ντερνετ μαζεμένα μες στην γκλάβα του, κι ο κόσμος που μου περιέ-

γραφε ανοιγόταν κάθε στιγμή μπροστά μου και πιο μαγικός, έτσι που 

έφτασα να λυπάμαι με πόνο ψυχής την κουφάλα τη μαύρη τρύπα 

που τον κατάπιε και τον αφάνισε, όσο κι αν ήταν η κοσμική αυτή 

συντέλεια που μου είχε χαρίσει το θαυμαστό μου κολλητάρι. 

 Και υπήρχαν και κάμποσες συμπτώσεις, η μεγαλύτερη των 

οποίων ήταν όταν ανακάλυψα πως, λες και τη συνάντησή μας την 

ετοίμαζε καιρό κάποια επιμελής στη λεπτομέρεια μοίρα, εγώ κι ο 

Ρουμί κάναμε πάνω-κάτω την ίδια δουλειά. 

 «Βλέπεις,» μου εξήγησε, «λόγω των ατμοσφαιρικών συνθηκών 

στον πλανήτη μας, που προκαλούν στα άτομα του είδους μας την 

έκκριση ενός κυτταρικού πλεονάσματος παρόμοιου με την κερατίνη 

που συνθέτει το δικό σας τριχωτό της κεφαλής και του δέρματος, ή 

μεγαλώνει με τη μορφή νυχιών και σκληρού, νεκρού δέρματος, το 

σώμα μας σταδιακά καλύπτεται από ένα στρώμα που, αν δεν αφαι-

ρείται τακτικά – τουλάχιστον μία φορά το μήνα – αμβλύνει τη λήψη 

και την αποστολή των νευρωνικών ερεθισμάτων, με αποτέλεσμα το 

άτομο να χάνει λίγο-λίγο την επαφή του με τον υπόλοιπο πληθυσμό: 



Ο εξωγήινος της διπλανής πόρτας 

88 
 

κάτι σαν να γίνεται σταδιακά όλο και πιο βαρήκοη η ακοή ή η όρασή 

σου, και να απομονώνεσαι απ’ τον κόσμο. Και καθώς η αφαίρεση 

της επιπρόσθετης αυτής στοιβάδας απαιτεί προσεκτικούς χειρισμούς, 

ώστε να μην αποκοπεί μαζί και υγιής, απαραίτητος ιστός, γίνεται μό-

νον από ειδικούς περιποιητές, που γεννιούνται προικισμένοι με αυτό 

το χάρισμα – όπως εγώ. Φαντάσου μια ιδιότητα, ένα σύνολο ξεχω-

ριστών ικανοτήτων, σαν αυτές που διαθέτουν οι γήινοι αισθητικοί 

που ασχολούνται με πιο σύνθετες επεμβάσεις.» 

 Ξάφνου μια σκέψη με θορύβησε. «Κι εσένα βρε πουλί μου τώρα 

ποιος θα σε περιποιείται εδώ για να μην κουφαθεί το μυαλό σου;» 

 Ο Ρουμί με καθησύχασε γελώντας. «Δεν χρειάζομαι άλλο περι-

ποιητή – οι περιποιητές αφαιρούμε μόνοι μας αυτή τη στοιβάδα.» 

 «Σώπα! Εγώ πάλι είναι αδύνατον να κουρέψω το κεφάλι μου – 

και καλά τώρα, τώρα τρεις τρίχες έχω, αλλά παλιά όσες φορές είχα 

δοκιμάσει να κουρευτώ μονάχος μου, μετά έτρεχα σε συνάδελφο 

μπαρμπέρη να μαζέψει το χάλι, σαν μαδημένος διάνος γινόμουνα.» 

 «Οπότε, επειδή είναι κι αισθητικό το ζήτημα – η επιπλέον αυτή 

στρώση αφαιρεί απ’ το δέρμα μας τη συνήθη λάμψη του, κάτι που 



Αύγουστος Κορτώ 

89 
 

θεωρείται ελαφρώς απωθητικό, και δείγμα μεγάλης ατημελησίας – 

μπορείς να πεις ότι οι δουλειές μας μοιάζουν, καθώς και σ’ εσάς, απ’ 

ό,τι καταλαβαίνω, πέρα απ’ την αισθητική πλευρά της κόμμωσης και 

του χτενίσματος, το αξύριστο πρόσωπο θεωρείται από πολλού αν-

θρώπους απαράδεκτο.» 

 «Εντάξει μωρέ, δεν είναι το ίδιο, και ιδίως τώρα πια, που έχου-

νε πάρει ένα σωρό πιτσιρικάδες το χρίσμα της αξυρισιάς και αφή-

νουν κάτι γενειάδες πατερικές, κανείς δεν ξουρίζεται σε μπαρμπέρη. 

Αλλά το μαλλί, ναι, αυτό ακόμα έχει λεφτά άμα πιάνουνε τα χέρια 

σου. Α, και μιας και μιλάμε για μπαρμπέρικα, θες να κάτσουμε ν’ α-

κούσουμε τον Κουρέα της Σεβίλλης του Ροσίνι; Από όπερα δεν κατέ-

χω και πολύ, αλλά η συγκεκριμένη είναι χαρά θεού, κι επιπλέον νομί-

ζω ήρθε η ώρα να γνωρίσεις και μια πολύ σπουδαία φωνή, που κι 

αυτή το δούλευε πολύ το μαλλί και την εμφάνα, άλλο που τότε το 

κάνανε όλες λάχανο και τα κομμωτήρια είχανε γίνει μποστάνια και 

θερμοκήπια απ’ την κάσκα. Μαρία Κάλας, δεν μπορεί, ακόμα και 

στα μέρη σου θα την έχετε ακουστά.» 

 



Ο εξωγήινος της διπλανής πόρτας 

90 
 

 

Φωτογραφίες γάμου 

 Και ήρθε και η Δευτέρα καταπώς το συνηθίζει, κι έφτασε η 

στιγμή για το μεγάλο τόλμημα της πρώτης μας κοινής εξόδου στην 

ηλιόλουστη Αθήνα. 

 Όμως επειδή ο πιο σίγουρος τρόπος να ανακαλυφθεί ένα μυ-

στικό είναι να φας τα λυσσακά σου να το κρύψεις, είχα πάρει την 

απόφαση πως, για να αποφύγουμε τα ντράβαλα σε περίπτωση που 

κάποιος έπαιρνε χαμπάρι ότι ο κρεμανταλάς ήταν ο Ε.Τ. που πήρε 

αυξητική ορμόνη και θέριεψε κι από κοντό και κατσιασμένο έγινε 

μπασκέτα, θα έπρεπε αντιθέτως να ενσωματώσω τον φιλαράκο μου 

στην ανθρώπινη πραγματικότητα με το καλημέρα σας. Να τον πα-

ντρέψω, τρόπον τινά, με τον κόσμο μας. 

 Και γι’ αυτό το σκοπό το πρώτο βήμα θα ήταν να πάψει να εί-

ναι alien που λένε οι αγγλόφωνοι, και δη illegal alien, μιας και με το 

χρώμα το κομοδινί που έπαιρνε στον ήλιο, το πιθανότερο ήταν να 

περνούσε για ένα απ’ αυτά τα παλικαράκια που ο κερατάς ο νόμος 

και η εθνική αυταρέσκεια βαφτίζει παράνομα, μόνο και μόνο επειδή 



Αύγουστος Κορτώ 

91 
 

τα ’διωξε απ’ τον αφιλόξενο κόσμο τους – που ο υπόλοιπος κόσμος, 

ο καλοθρεμμένος, του ρουφάει το μεδούλι με το μπουρί όπως γου-

στάρει κι όπως τον συμφέρει, και τον ξαναχτίζει κάθε τόσο αφού 

πρώτα τον ρημάξει με πολέμους και σφαγές – η πείνα και η φτώχια 

και η εξαθλίωση: σαν να κατηγορείς τον άνθρωπο που βγαίνει, πα-

ραπατώντας, κι αιμόφυρτος, και χαροκαμένος, από ένα ερείπιο που 

εσύ ο ίδιος γκρέμισες, και να του λες, πού πας, εδώ δεν είναι το σπίτι 

σου, εδώ να μείνεις, αλλιώς για να δω τα χαρτιά σου, και φέρε κι ένα 

μασούρι για να σ’ αφήσω να μπεις στη χώρα μου και να σε κάνω 

άνθρωπο αξιοπρεπή με διπλοσάγονο σαν εμένα. 

 Οπότε, κι επειδή το ν’ ανοίξουμε ιστορίες με αλλοδαπών και 

υπηκοότητες θα ’ταν ασύλληπτα περίπλοκο, σκέφτηκα να περάσου-

με στο παρασύνθημα και να πάμε να του βγάλουμε απ’ ευθείας μια 

ταυτότητα σε τμήμα του παιδιού. Όμως γι’ αυτό θα χρειαζόμουν τη 

βοήθειά του, κι ενδεχομένως μια μικρή δολιοφθορά της εξουσίας 

στην οποία δεν ήξερα αν ο Ρουμί μπορούσε κι αν ήταν διατεθειμένος 

να προβεί. 



Ο εξωγήινος της διπλανής πόρτας 

92 
 

 «Δε μου λες,» του είπα, καθώς πίναμε το πρωινό μας καφεδάκι 

στο μπαλκόνι, «θα μπορούσες, τηλεπαθητικά ή όπως αλλιώς το κά-

νεις το κόλπο σου, να χειριστείς έναν ανθρώπινο εγκέφαλο και να 

τον κάνεις να δεχτεί αβίαστα μια πράξη που ειδάλλως θα την πάλευε 

με κάθε του κύτταρο;» 

 Κατεβάζοντας λίγο τα γυαλιά και ξεφυσώντας τον καπνό του 

πέμπτου του τσιγάρου μες σε μισή ώρα – πολύ μ’ ανησυχούσε έτσι 

που κάπνιζε σαν παλαβός ο άτιμος – ο Ρουμί με κοίταξε σκεφτικός. 

«Το να εμπνεύσω μια συγκεκριμένη ενέργεια μέσω νοητικής παρέμ-

βασης θα ήταν πανεύκολο. Ωστόσο, συντρέχουν πολλοί λόγοι που 

θα με εμπόδιζαν να το κάνω: η ελευθερία της σκέψης είναι για σας, 

δικαίως, κάτι το ιερό κι αδιαπραγμάτευτο. Και κάθε είδους ύπουλη 

επιρροή που την παρακάμπτει, και στρέφει τον άνθρωπο προς μιαν 

απόφαση που δεν είναι δική του, απεικονίζεται, και πάλι δικαίως, ως 

κάτι το φρικτό κι απάνθρωπο° όπως σε εκείνη την ταινία που είδαμε 

με τη Μέριλ Στριπ.» 

 «Τον Άνθρωπο από τη Μαντζουρία λες; Καλά βρε παιδάκι 

μου, δεν είπαμε τώρα να τον πάρεις τον άλλο απ’ το καφέ και να τον 



Αύγουστος Κορτώ 

93 
 

κάνεις πολεμική μηχανή – εδώ μιλάμε για κάτι πολύ πιο απλό κι α-

θώο, έστω κι αν παρακάμπτει μια διαδικασία που για εκατομμύρια 

βασανισμένο κόσμο είναι ανέφικτη: το να πείσεις έναν αστυνομικό 

να σου εκδώσει ταυτότητα χωρίς πολλά-πολλά.» 

 «Το τεχνικό κομμάτι θα ήταν ζήτημα δευτερολέπτων. Όμως 

και πάλι δεν το βρίσκω σωστό.» 

 «Καλά, άσ’ το αυτό. Σωστό δεν είναι, αλλά είναι αναγκαίο – 

για να έχεις ένα χαρτί που να δηλώνει ότι έχεις γεννηθεί εδώ, ώστε αν 

φάμε κάνα πέσιμο να μην έχουμε τρεχάματα. Κάτι άλλο να σε ρωτή-

σω: αυτός που θα επηρέαζες τη σκέψη του, θα είχε κάποιο πρόβλημα 

μετά; Στον εγκέφαλό του, εννοώ.» 

 «Κανένα απολύτως: μετά το πέρας της στιγμιαίας παρέμβασής 

μου, το άτομο θα είχε την αίσθηση ότι εκτελεί κάποια ενέργεια απο-

λύτως σύμφωνη με τις δικές του επιθυμίες και αρχές, και κατόπιν θα 

έβλεπε την πράξη ως τέτοια: σαν να το σκέφτηκε ο ίδιος με άλλα λό-

για.» 



Ο εξωγήινος της διπλανής πόρτας 

94 
 

 «Ωραία. Αλλά επειδή άπαξ και μπούμε στο τμήμα το πράμα 

σοβαρεύει και δεν έχει πισωγύρισμα, πρέπει να το δοκιμάσουμε εδώ 

και τώρα – και θα κάνω εγώ το πειραματόζωο.» 

 «Τι εννοείς;» 

 «Άκου να δεις: στο ψυγείο έχουμε ίσαμε πέντε κουτιά χυμό 

γκρέιπφρουτ, που τόσο σ’ αρέσει – που για μένα αυτό και μόνο είναι 

απόδειξη ότι είσαι από άλλο πλανήτη, δεν πίνεται αυτό το πράμα. 

Θέλω λοιπόν να μου φυτέψεις μια τρελή λαχτάρα για χυμό γκρέιπ-

φρουτ, και τη σκέψη ότι πρέπει να σηκωθώ πάραυτα και να ανοίξω 

ένα κουτί να πιω.» 

 «Είσαι σίγουρος; Δεν ξέρω αν είναι σωστό.» 

 «Αμάν πια μωρή καλόγρια Ιησουίτισσα με το σωστό! Για κάνε 

τα κουμάντα σου – είμαι κι εγώ περίεργος να δω τι θα γίνει.» 

 Ε, και ξαφνικά, εκεί που καθόμουν, μια φωνή μέσα μου γκάρι-

ξε για χυμό γκρέιπφρουτ, έτσι που σηκώθηκα σαν βουρλισμένος κι 

έτρεξα στο ψυγείο, νιώθοντας πως κάθε στιγμή που καθυστερούσα 

και στερούσα απ’ τον καταπιώνα μου το θεϊκό αυτό νέκταρ ήταν μια 

μικρή τραγωδία. Ανοίγω λοιπόν το ψυγείο, βγάζω ένα κουτί, ξεβιδώ-



Αύγουστος Κορτώ 

95 
 

νω το καπάκι με χέρια που έτρεμαν από πρεμούρα, κι αρχίζω να το 

κατεβάζω όπως είναι μονορούφι – κι ενώ το στόμα μου επαναστα-

τούσε, και κάτι στα τρίσβαθα του εαυτού μου ούρλιαζε, Τι κάνεις, 

τρελάθηκες, σταμάτα, φτύστο, αυτό δεν είναι ούτε για να γυαλίζεις 

το παρκέ, ένα άλλο κομμάτι, αυτό που είχε τα ηνία, έλεγε Παναΐα μ’ 

τι πράμα ονειρεμένο είναι τούτο, μανόγαλο σκέτο, πώς ζούσα τόσα 

χρόνια χωρίς να πίνω ένα λίτρο στην καθισιά μου να ευφραίνεται το 

μέσα μου; 

 Με σταμάτησε, και κατέβασα το κουτί βήχοντας απ’ το πνίξιμο 

της βιασύνης, το χέρι του Ρουμί στον ώμο μου. «Τάκη, σταμάτα, σε 

παρακαλώ. Δεν μπορώ να βλέπω τον μορφασμό αηδίας που έχεις 

καθώς πίνεις τον χυμό.» 

 Εγώ, έξαλλος, να μην ακούω κουβέντα. «Τι λες βρε τρελέ; Άσε 

με να πιω κι άλλο!» 

 «Τάκη, άκου που σου λέω, στην πραγματικότητα το σιχαίνεσαι 

το γκρέιπφρουτ.» 

 «Πας καλά ρε εξωγήινο κέρατο; Εγώ το γκρέιπφρουτ το λα-

τρεύω παιδιόθεν.» 



Ο εξωγήινος της διπλανής πόρτας 

96 
 

 «Καλά, για κάτσε μισό λεπτό.» 

 Και το ίδιο ξαφνικά όπως το ’χα ποθήσει, μονομιάς ένιωσα τέ-

τοια αηδία γι’ αυτό το φρουτώδες άζαξ που κρατούσα και την απο-

τρόπαιη γεύση του στο στόμα μου, που πάσαρα το κουτί στον Ρουμί 

κι άνοιξα λάχα-λάχα το κουτί με τα πουράκια κι έχωσα τρία μαζεμέ-

να στο στόμα, μασώντας τα με βία για να διώξει η γλύκα της σοκο-

λάτας τη θεόπικρη στυφάδα. 

 «Μόνο μη μου θυμώσεις καμιά μέρα, και με βάλεις και πιω ά-

σπρο πάτο τη χλωρίνη του παρκέ και με βρούνε τέζα με τα σκώτια 

να λάμπουν από πάστρα.» 

 

 

 

 

 

 



Αύγουστος Κορτώ 

97 
 

 

Γιος απ’ το διάστημα 

 Κι αφού πια ήμουν βέβαιος απ’ το χουνέρι του γκρέιπφρουτ ότι 

ο Ρουμί το ’παιζε το μυαλό στα δάχτυλα όπως την κόμπρα ο φακί-

ρης, ντυθήκαμε και οι δύο και κατεβήκαμε – εγώ με το ασανσέρ κι 

εκείνος με τις σκάλες, καθώς για να μπει μες στο κουβούκλιο έπρεπε 

να διπλωθεί στα τέσσερα σαν πτυσσόμενη σκαλωσιά. 

 Η στιγμή που βγήκαμε πρώτη φορά μαζί στον δρόμο, στη ρα-

χατλίδικη ακόμα Στουρνάρη, ήταν μεθυστική: ήξερα πως θα ’πρεπε 

να ’χω αγωνία, καθώς ο φόβος κάποιος να αντικρίσει απότομα τον 

ψηλό και να βαρέσει μπιέλα απ’ την τσιρίδα ήταν καθ’ όλα εύλογος, 

κι ωστόσο ο ενθουσιασμός του φίλου μου ήταν τόσο απτός, που έ-

νιωθα θαρρείς κι εγώ την ηλεκτρισμένη ευτυχία που πρέπει να νιώθει 

κάθε νέος διαβάτης του άτιμου του κόσμου μας, απ’ τα μωρά που τα 

αφήνουν πρώτη φορά οι μανάδες τους να σκουντουφλήσουν μόνα 

δίχως το καρότσι, μέχρι τους ασθενείς τη μέρα που παίρνουν εξιτή-

ριο, και ξαναβγαίνουνε γεροί και δυνατοί στον κόσμο που φοβό-



Ο εξωγήινος της διπλανής πόρτας 

98 
 

ντουσαν πως θα αποχαιρετήσουν όταν τους σώριασε χάμω η αρρώ-

στια. 

 Μέσα απ’ το αόρατο μα πανίσχυρο δέσιμο της φιλίας – ακόμα 

και της αγάπης, δειλής ακόμα μα υπαρκτής, που ένιωθα για τον 

Ρουμί – έβλεπα κι εγώ το κάθε τι σαν να ’τανε καινούριο και πρωτό-

γνωρο: τον φούρνο, το σούπερ μάρκετ, τα κουμπιουτεράδικα με τη 

φτηνή εισαγόμενη πραμάτεια τους, και τον κάθε περαστικό, που βά-

διζε πλάι μας και χανόταν με μια κλεφτή ματιά που πάσχιζε χωρίς 

να γίνει αδιάκριτη να αποτυπώσει το δυσθεώρητο ύψος και την ά-

γρια όψη του γελαστού γίγαντα που με συνόδευε, και ήταν σχεδόν 

σαν ν’ άκουγα την εσωτερική φωνή τους να μονολογεί όλο απορία, 

Ο Χριστός και η Παναγία – πόσο είναι ο πούστης; Τρία μέτρα; Ρε 

μπας και είναι κάνας μπασκετμπολίστας γνωστός; Και τι έχει η μού-

ρη του και του λείπει η μύτη και τα χείλια; Κάηκε ο φουκαράς; Καμιά 

περίεργη αρρώστια άραγε; Και είναι και σκούρος, μαύρος σχεδόν – 

ποιος ξέρει από τι καταστροφή γλίτωσε ο άνθρωπος, τι βομβαρδι-

σμός ή πυρκαγιά τον άφησε έτσι ρημαδιό. 



Αύγουστος Κορτώ 

99 
 

 Στην Ακαδημίας, που ο Ρουμί τη διέσχισε με δυο δρασκελιές 

λες και ήτανε καντούνι, μπήκαμε σ’ ένα φωτογραφείο, και ζητήσαμε 

απ’ τον μαγαζάτορα – που πάλευε όπως μπορούσε ο άνθρωπος να 

μη γουρλώσει τα μάτια με το θέαμα που αντίκριζε – φωτογραφίες 

ταυτότητας. Κι αυτός μας ανέβασε στο παταράκι, που ο κακομοίρης 

ο Ρουμί για να χωρέσει κόντευε να πέσει στα τέσσερα και να μπου-

σουλήσει, κι αφού του ζήτησε να βγάλει καπέλο και γυαλιά, τον έβα-

λε να καθίσει σ’ ένα σκαμνάκι. Αλλά πού: ακόμα και τέρμα χαμηλω-

μένο, το κεφάλι του πάλι έφτανε το ταβάνι, οπότε στο τέλος ο φωτο-

γράφος είδε κι απόειδε και τον έβαλε να κάτσει στο πάτωμα, χαμη-

λώνοντας αντ’ αυτού τη μηχανή και λέγοντάς του να μη χαμογελάει 

τόσο μην μας στείλουν πίσω απ’ το τμήμα να βγάλουμε άλλες. Μά-

ταια, όμως: η ευτυχία του Ρουμί με κάθε δευτερόλεπτο της βόλτας 

μας και με τις αλλεπάλληλες εκπλήξεις της ήτανε τόσο ατίθαση, που 

οι πρώτες του φωτογραφίες έδειχναν ένα ασπρόμαυρο πρόσωπο, 

περίπου ανθρώπινο, μ’ ένα χαμόγελο να με το συμπάθιο, λες κι αντί 

να βγει το πουλάκι απ’ το φακό είχε βγει ένα ταψί ραβανί Βεροίας. 

 Και με τις τέσσερις φωτογραφίες σ’ ένα φακελάκι στην τσέπη 

του Ρουμί, όπου το κρυμμένο κάτω αριστερό του χέρι τις κράταγε 



Ο εξωγήινος της διπλανής πόρτας 

100 
 

σφιχτά σαν κάποιο ανεκτίμητο απόκτημα, πήραμε πάλι τη Θεμιστο-

κλέους ν’ ανηφορίσουμε προς το τμήμα της Καλλιδρομίου. Το πιθα-

νότερο θα χρειάζονταν κι άλλα χαρτιά για να εκδοθεί δελτίο ταυτό-

τητος, ολόκληρη ιστορία θα ήταν η χαρτούρα, μα έχοντας στη διάθε-

σή μας το μυστικό όπλο της τηλεπαθητικής υποβολής – κάτι σαν την 

Εξουσιαστική Κατάρα του Χάρι Πότερ, αλλά χωρίς τις παρενέργειες 

– δεν τα είχαμε ανάγκη. 

 Το όργανο στην είσοδο του τμήματος, όπου εγώ έφτασα με τη 

γλώσσα στον αφαλό απ’ την ανηφόρα (καλή και άγια η Αθήνα ρε 

παιδί μου, αλλά πολλή ανηφόρα τζάνουμ, ανέβα να φιλήσεις κατέβα 

να γαμήσεις ένα πράμα), πρέπει να τα χρειάστηκε όταν είδε τον Ρου-

μί, κι έτσι το ένστικτο της αυτοσυντήρησης τον έκανε να πισωπατή-

σει και να μας αφήσει να περάσουμε δίχως καν το τυπικό Για πού το 

βάλατε; Το ίδιο κι όσοι αστυνομικοί πετύχαμε ανεβαίνοντας στο 

γραφείο ταυτοτήτων – όλοι παραμερίζαν βιαστικά, γιατί σου λέει εδώ 

δεν παίζει κλομπ και τσαμπουκάς, θα μας αρπάξει ο ψηλός και θα 

μας δέσει φιόγκο σαν το παπιγιόν του γαμπρού που καλοπαντρεύ-

τηκε. 



Αύγουστος Κορτώ 

101 
 

 Στο μεταξύ, είχαμε κάνει άλλη μια δοκιμή στο δρόμο: κατά πό-

σον μπορούσαμε να συνεννοηθούμε νοερά, ώστε να μπορούμε να 

απαντήσουμε στις αναμενόμενες ερωτήσεις χωρίς να χάνουμε τα λό-

για μας – και δούλευε και η φάση αυτή ρολόι, σκεφτόμουν εγώ κάτι 

επίμονα, κι ο Ρουμί το άκουγε σαν να είχα βάλει φωνή, και μονομιάς 

στη σκέψη μου εμφανιζόταν η απόκρισή του. 

 Λοιπόν, θα αφήσεις τη συνεννόηση πάνω μου. Το παραμύθι 

έχει ως εξής: είσαι γέννημα-θρέμμα γκάγκαρος, πιο Αθηναίος απ’ τον 

Περικλή Θεός σχωρέστον, αλλά έπεσες θύμα πυρκαγιάς, είχες πάει 

πεζοπορία σ’ ένα δάσος κι έλαχε να το κάψουν οι κουφάλες οι ε-

μπρηστές και σε ζώσανε οι φλόγες και γλίτωσες στο παρά πέντε με 

εγκαύματα σ’ όλο σου το σώμα. Αυτά τα ολίγα κι από κει και πέρα 

αυτοσχεδιάζουμε. Σύμφωνοι; 

 Απολύτως. Δηλαδή εγώ δε μιλάω καθόλου; 

 Όχι, θα μιλήσεις, ν’ ακούσουν ότι το σπικάρεις το ελληνικό κα-

λύτερα απ’ τον Μπαμπινιώτη, αλλά τα πολλά θα τα πω εγώ. 

 Έγινε. Σ’ ευχαριστώ, σ’ ευχαριστώ! Είναι ανέλπιστη τόση τύχη! 



Ο εξωγήινος της διπλανής πόρτας 

102 
 

 Σιγά παιδάκι μου, δε σ’ έφερα στο Ριτς, στην μπουζού για δου-

λειά ήρθαμε. 

 Οι δύο χωροφυλάκοι στο γραφείο έκλασαν εκεί κάτι πατάτες 

ογκρατέν απ’ την τρομάρα τους σαν είδαν τον Ρουμί, αλλά εγώ πρό-

λαβα και του είπα να τους καθησυχάσει και τους δύο όπως με είχε 

ηρεμήσει κι εμένα το βράδυ του ερχομού του στη Γη, τότε που είχε 

απλώσει τη σκέψη του στον νου μου σαν χάδι. Και όντως, μονομιάς, 

και οι δύο αστυνομικοί χαλάρωσαν εμφανώς, κι ο ένας επέστρεψε σ’ 

ό,τι κοιτούσε στον κομπιούτερ του. 

 Ο συνάδελφός του μπήκε στο νόημα γρήγορα, καθ’ ότι ο Ρουμί 

είχε ήδη αρχίσει να του κάνει την ελεύθερη βούληση μπεγλέρι, κι έ-

βγαλε επί τόπου φόρμες για συμπλήρωμα. Μόνο που, όπως ήταν ε-

πόμενο, ήθελε από μας κάποια στοιχεία που, παρ’ όλη την πλεκτάνη 

που είχα σκαρφιστεί, δεν είχα σκεφτεί να τα μιλήσουμε από πριν ο 

άχρηστος. 

 «Όνομα, είπαμε, Ρ-ο-υ-μ-ή-ς,» είπε ο αστυνόμος γράφοντας. 

 Ρουμής; Με ρώτησε έκπληκτος ο φίλος μου. Ρουμί δεν είναι το 

σωστό; 



Αύγουστος Κορτώ 

103 
 

 Πάψε, εξελληνίστικες λίγο, έτσι κι αλλιώς άμα κυκλοφορείς στα 

Εξάρχεια όλοι έτσι θα σε λένε, Πέρασε και τ’ αλάνι ο Ρουμής και τον 

είδα απότομα και μου πέρασε η μαστούρα ρε φίλε, τζάμπα δυο μο-

νοφυλλάκια. 

 «Επώνυμο;» ρώτησε ο αξιωματικός. 

 Εδώ σε θέλω κάβουρα, να περπατάς στα κάρβουνα. Όλα τα 

’χα λογαριάσει, αυτό όμως όχι. 

 Διαβάζοντας ακαριαία τη σαστιμάρα μου, ο Ρουμί είπε το 

πρώτο επίθετο που του ήρθε στο μυαλό: «Χατζηφράγκος.» 

 Και κάπως έτσι, μονοκοντυλιά, απόκτησα γιο στα γεράματα. 

 Συγγνώμη για την αυθαιρεσία, φίλε Τάκη, αλλά ειλικρινά δεν 

μπορούσα να σκεφτώ κάποιο άλλο επώνυμο – κόλλησε το μυαλό 

μου, που λέτε κι εσείς. 

 Καλά έκανες ρε, τζιμάνι είσαι. Αλλά όχι φίλε Τάκη – μπαμπά 

να με λες. 

 Κι ο αστυνομικός ακάθεκτος: «Ημερομηνία γέννησης;» 

 Ωχ. Την κάτσαμε. Πότε γεννήθηκες, λέγε γρήγορα! 



Ο εξωγήινος της διπλανής πόρτας 

104 
 

 Βάσει του γήινου ημερολογίου, μέσα Ιουλίου του 1789 κατά 

προσέγγιση. 

 Τι λε’ ρε αλονζανφάν ντελαπατρί; Πιτσιρίκα την πρόλαβες τη 

Μαρία Αντουανέτα – και μπράβο δηλαδή, δε σου φαίνεται. 

 «14 Ιουλίου του 1978,» είπα εγώ, αλλάζοντας σειρά στα νούμε-

ρα. 

 «Τόπος γέννησης;» εξακολούθησε ο μπάτσος, που άπαξ και το 

είχε πάρει απόφαση – τάχαμου δική του – ότι ο ψηλός (που πρέπει να 

είχε καεί σαν το λιβάνι στο θυμιατήρι για να ’ναι έτσι κόκκινος σαν 

μπουχάρα ουζμπέκικη) χρειαζότανε ταυτότητα επειγόντως, ήταν ι-

κανός να του βγάλει μαζί και δίπλωμα οδήγησης. 

 «Αθήνα,» απήντησε όλο αυτοπεποίθηση ο Ρουμί απ’ τον Βούλ-

καν. 

 «Ύψος;» 

 «Δύο κι εξήντα τέσσερα.» 



Αύγουστος Κορτώ 

105 
 

 Εδώ, τηλεπάθεια ξε-τηλεπάθεια, και οι δύο αστυνομικοί γύρι-

σαν προς το μέρος του. «Τι λε ρε παλικάρι, σοβαρά; Παίζεις πουθε-

νά;» 

 «Τι να παίζω;» αποκρίθηκε όλο απορία ο Ρουμί. 

 «Κουμ-καν. Μπάσκετ ρε φίλε. Γιατί ειδάλλως χαραμίζεσαι.» 

 «Ο γιος μου ο Ρουμής,» έσπευσα να παρέμβω εγώ μη μας λάχει 

καμιά απρόσμενη γκάφα, «δούλευε στη δασονομία, σ’ ένα φυλάκιο 

στην Πελοπόννησο, μέχρι τη μεγάλη φωτιά, πότε ήταν, πέρσι, πρό-

περσι, που κάηκε όλη η καλύβα μαζί με τα χαρτιά του κι όλα του τα 

υπάρχοντα, και σηκώσαμε μετά βαρύ σταυρό οικογενειακώς, δύο 

χρόνια κοντά νοσηλείες κι επεμβάσεις και μεταμοσχεύσεις δέρματος, 

γιατί το αγόρι μου είχε εγκαύματα τρίτου βαθμού στο 97% του σώ-

ματός του.» 

 «Έλα ρε συ,» είπε ο αστυνόμος στον υπολογιστή με συμπόνια. 

«Πάλι καλά που έζησε. Άγιο είχε.» 

 «Τους Αγίους Πάντες είχε – από Πέτρο μέχρι Νεκτάριο. Αλλά 

το βασικό είναι πως με τον καιρό έγιανε και τώρα είναι μια χαρά, κι 

απλώς χρειαζόταν καινούρια χαρτιά.» 



Ο εξωγήινος της διπλανής πόρτας 

106 
 

 «Πρέπει να πόνεσε πολύ, έτσι κύριε Χατζηφράγκο;» τον ρώτη-

σε ο άλλος, που συμπλήρωνε την ταυτότητα.  

 «Αφάνταστα,» είπε ο Ρουμί, γνέφοντας όλο θλίψη, ηθοποιός 

γεννημένος ο κερατάς. «Για πρώτη φορά κατάλαβα τι περνούσαν οι 

μαίες τον Μεσαίωνα.» 

 «Οι μαίες; Ποιες μαίες;» 

 «Οι μαμές. Αυτές που καίγανε για μάγισσες, οι περισσότερες 

ήταν μαμές, που τις κατήγγειλαν γιατροί επειδή τους χάλαγαν την 

πιάτσα.» 

 «Τι μου λες και συγκλονίζομαι;» 

 Ρουμί παιδί μου, άσε τις μάγισσες και τις χαρτορίχτρες, εδώ 

ήρθαμε για δουλειά, όχι για μάθημα μεσαιωνικής ιστορίας. 

 «Αυτά να τ’ ακούν όσοι λεν ότι οι ψηλοί δεν έχουνε μυαλό επει-

δή είναι μακριά τα πόδια απ’ το κεφάλι τους,» είπε ο αστυνομικός, 

γέρνοντας στην καρέκλα του μ’ ένα χαμόγελο περηφάνιας. «Εμένα ο 

γιος μου είναι ένα κι ενενήντα τρία, και μπήκε πρώτος στη σχολή του 

πέρσι. Ηλεκτρολόγων-μηχανολόγων, ένα σωρό μόρια πήρε.» 



Αύγουστος Κορτώ 

107 
 

 Μην τυχόν τον αρχίσεις τώρα στις θεωρίες για το εναλλασσό-

μενο ρεύμα – πρώτα η ταυτότητα στο χέρι και μετά το πίτσι-πίτσι. 

 Μα ήταν ήδη τελειωμένη υπόθεση: πέντε λεπτά μετά κατηφορί-

ζαμε την Καλλιδρομίου, κι ο Ρουμί είχε στην τσέπη του τι-σέρτ του, 

σαν φυλαχτό στο μέρος της καρδιάς, την ολοκαίνουρια κολλαριστή 

ταυτότητα με τη γελαστή του φάτσα και τα μουσαντά στο πίσω μέ-

ρος. 

 Κι ωστόσο, ένιωθα κι εγώ την ίδια ακριβώς τρελή χαρά: γιατί 

ακόμα και στα χαρτιά, στα ογδόντα μου, αντί να γίνω καμιά πτωμα-

τάρα μπαγιάτικη, είχα ξαναγίνει πατέρας. 

 Κι έτσι κάναμε μια στάση στο χασάπικο λίγο παρακάτω, και 

πήρα για να το γιορτάσουμε ένα αρνίσιο μπούτι να φτιάξω με πατά-

τες στο φούρνο, ένα πράμα μεγάλο λες και ήταν από αρκούδα, που 

δεν ήξερα καν αν θα χωρούσε στο φούρνο. Αλλά και να μη χωρού-

σε, θα το χλαπάκιαζε όπως ήταν ο γιόκας μου, κι εγώ θα παράγγελ-

να σουβλάκια. Απλό πράμα καμιά φορά η ευτυχία. 

 

 



Ο εξωγήινος της διπλανής πόρτας 

108 
 

 

Μαρτυρικές ανασκαφές 

 Και ήταν αυτό το αρνίσιο μπούτι που έριξε τη σκέψη μου σε 

δρόμο σκοτεινό: γιατί ο μόνος λόγος που ’χα μάθει να μαγειρεύω ένα 

τόσο μπελαλίδικο φαΐ, που για έναν άνθρωπο μονάχο του είναι και 

υπερβολικό – κάθε φορά που το ’φτιαχνα, μια βδομάδα μου ’βγαινε 

το αρνί απ’ τα ρουθούνια πια με τα αποφάγια στο ψυγείο, ώσπου 

στο τέλος δεν ήθελα να δω μήτε προβατάκια στον ύπνο μου, και κα-

τέληγα με τις σακούλες σαν τον τρελό να γυρνάω τους δρόμους και 

να ταΐζω κοψίδια τα αδέσποτα – ήταν ότι το πετύχαινε απίστευτα η 

Λενιώ μου, κομμένο στα δύο σε μια πελώρια γάστρα πήλινη, που έρ-

χονταν οι πατατούλες με το λάδι και το λίπος και τα μυρωδικά και 

γίνονταν λουκούμι, και καθόμασταν όλοι μαζί, συχνά με τα πεθερικά 

μου και τους φίλους μας, και στήναμε τρελό τσιμπούσι, τα καλοκαί-

ρια στο μπαλκόνι με κρύα μπιρίτσα, κι όταν και το Χριστινιώ μας 

χρόνισε κι άρχισε να τρώει σαν μοτεράκι ό,τι της έδινες, έσκιζα με τα 

δάχτυλα απ’ το πιο ψαχνό μικρά-μικρά κομμάτια, τα φύσαγα καλά 

να μην καίνε, και της τα έδινα στο στόμα, σαν παιχνίδι, όπου έκανα 



Αύγουστος Κορτώ 

109 
 

τον έκπληκτο και γούρλωνα τα μάτια κι έλεγα: «Πού πήγε το αρνί; 

Τώρα δα το είχα στο χέρι μου! Έχει γούστο να μου το άρπαξε κανέ-

νας ποντικός!» και η καρδούλα μου ξεκαρδιζόταν, με την μπουκιά 

ακόμα στο στόμα. 

 Κι όπως καμιά φορά ξέρεις πως ήρθε η ώρα για μια επίσκεψη 

που έχει πάρει αναβολή πολύ καιρό και δε σηκώνει άλλη όσο και να 

μη θες να πας εκεί που πρέπει, όταν γυρίσαμε στο σπίτι κι ο Ρουμί 

έπεσε να χουζουρέψει (στα πατώματα πάλι, που θεό τον έκανα τον 

άτιμο να δοκιμάσει τον καναπέ να μη μου σφίγγεται η ψυχή και σκο-

ντάψω κιόλας απάνω του έτσι που έπιανε το μισό σαλόνι σαν τη ρά-

γα του υπερσιβηρικού), κάθισα μ’ ένα τσιπουράκι στο μπαλκόνι και 

συλλογίστηκα τη Λένα μου, που θα ’ταν τώρα συντροφιά μου εδώ 

να πίνουμε μαζί το τσίπουρο, γριούλα κι αυτή σαν και μένα, και θα 

λέγαμε για τα εγγόνια μας, τα παιδιά της Χριστίνας, που θα ’ταν πια 

μεγάλα, φοιτητές και φοιτήτριες ίσως, εδώ ή σ’ άλλη πόλη ή στο εξω-

τερικό, και θα ’χαμε κι εμείς και οι γονείς τους διαρκώς την έγνοια 

και το καμάρι τους, και θα ’ταν το σπίτι – που τόσα χρόνια έμενε ορ-

φανό από φωτογραφίες, δεν τις άντεχε η καρδιά μου – γεμάτο με 

στιγμιότυπα όλης αυτής της ζωής που δε χωρούσε καν στη φαντα-



Ο εξωγήινος της διπλανής πόρτας 

110 
 

σία μου, πόζες από βαφτίσια, γάμους και γενέθλια, παραθερίσεις, εκ-

δρομές, αποφοιτήσεις, ανθρώπους που θα είχανε μπει στη ζωή τη δι-

κή μας και της Χριστίνας μας, και που έτσι όπως τα ’φερε η μπαμπέ-

σα η τύχη είχανε στερηθεί τη χαρά να γνωρίσουν αυτά τα δυο θαυ-

μάσια πλάσματα, και δίχως να το ξέρουν κάτι έλειπε από μέσα τους, 

ένα μικρό κενό σαν το δικό μου το αχανές, που τώρα λίγο-λίγο με 

κατάπινε όπως η μαύρη τρύπα τον πλανήτη του Ρουμί. 

 Τα πρώτα χρόνια, όπως είναι δύσκολο να ζορίσεις ένα μέλος 

πληγιασμένο, σπασμένο, που πονά, μου ήταν αδύνατον να αποχω-

ριστώ τα πράγματά τους – κι έτσι, τα δυο δωμάτια, της μικρής και η 

κρεβατοκάμαρά μας, παρέμεναν κλειστά κι απείραχτα να μαζεύουν 

κλεισούρα και σκόνη, κι εγώ δεν τολμούσα καν να μπω, στον παλιό 

τον καναπέ τον άβολο την έβγαζα τα βράδια, και κάθε φορά που πή-

γαινα στο μπάνιο κοιτούσα τις σφαλισμένες πόρτες με λαχτάρα, λες 

κι αν έβαζα κολλητά το αυτί στο ξύλο θ’ άκουγα από μέσα τη βαθιά, 

γαλήνια ανάσα του αιώνιου ύπνου τους. Γιατί το φάντασμα, ακόμα 

και του λατρεμένου ανθρώπου, ένα κομμάτι σου πάντα το μισεί και 

το φοβάται – επειδή παραδόθηκε στον θάνατο αντί να κρατηθεί στη 

ζωή με νύχια και με δόντια, κι επειδή σου θυμίζει πως και σένα αυτό 



Αύγουστος Κορτώ 

111 
 

σε περιμένει: μια σιωπή πιο πηχτή απ’ της μοναξιάς, κι ένας ύπνος 

δίχως ξυπνημό. 

 Μα τον τρίτο χρόνο η αντοχή μου εξαντλήθηκε. Δε γινόταν να 

ζω σ’ ένα σπίτι-φυλακή, με δυο σφραγισμένους τάφους στα δέκα 

βήματα, κι έτσι, αφού δεν ήθελα να αποχωριστώ και το ίδιο το σπίτι, 

άρχισα πρώτα να κοιμάμαι τα βράδια στο κρεβάτι μας – κι έκανα 

έναν ύπνο άθλιο, ανήσυχο, μαύρο απ’ τη δυστυχία – κι έπειτα δειλά-

δειλά να μπαίνω στο δωμάτιο της Χριστίνας μου, και να σπαράζω με 

τις ώρες, γονατιστός με το πρόσωπο στο μουσκεμένο απ’ το κλάμα 

μου στρώμα του μικρού της κρεβατιού. Κι ούτε αυτό το μαρτύριο ή-

ταν λύση. Δεν ωφελούσε στο τέλος να τρελαθώ απ’ τον πόνο και μες 

στην τρέλα μου να τις ξεχάσω. 

 Έτσι μια μέρα ξύπνησα με την καρδιά μου πέτρα, κι αφού επι-

κοινώνησα μ’ ένα πτωχοκομείο κι ένα ορφανοτροφείο, μέσα σε λίγες 

μέρες άδειασα τα δωμάτια τελείως, δίχως να κρατήσω το παραμικρό 

θυμητικό – ούτε ένα ρούχο, ούτε μια κούκλα. Τίποτα. Κι ένα μονάχα 

πράγμα θα αρκούσε να συμπυκνώσει μέσα του όλη την πίκρα – θα 



Ο εξωγήινος της διπλανής πόρτας 

112 
 

’ταν σαν να γιατρεύεις ένα απόστημα κι από κουταμάρα ν’ αφήνεις 

άθικτο εν γνώσει σου ένα κόμπο πύον. 

 Αλλά εκείνα που δεν μπόρεσα να δώσω, που δεν είχα το δι-

καίωμα να δώσω ακόμα κι αν το ήθελα, ήταν οι πίνακες της Λένας: 

γιατί απ’ την αποφοίτησή της κι έπειτα, με άλλοτε άλλη συχνότητα 

και οίστρο, η αγάπη μου ζωγράφιζε, και ζωγράφιζε υπέροχα – του-

λάχιστον στα δικά μου, άμαθα, και θολωμένα απ’ τον έρωτα μάτια – 

κάτι παράξενα πορτρέτα γυναικών με φλόγες αντί για μαλλιά, ή σαν 

βγαλμένες από σκοτεινό παραμύθι του Άντερσεν, μ’ έναν ιδιότυπο 

σουρεαλισμό που χρόνια μετά ανακάλυψα, ανατριχιαστικά όμοιο, 

στα έργα της Ρεμέντιος Βάρο.  

 Τους πίνακες αυτούς, καμιά εικοσαριά το σύνολο, που αν η 

Λένα είχε ζήσει και είχαν αυγατίσει κι εκτεθεί σε γκαλερί είμαι βέβαι-

ος πως θα την έκαναν διάσημη όπως άξιζε στο ταλέντο της, τους εί-

χα αρχικά στο δωμάτιο της Χριστινιώς, στοιβαγμένους κόντρα στους 

τοίχους χωρίς κορνίζα, κι έπειτα, σιγά-σιγά, αφού η κρεβατοκάμαρα 

γέμισε πάλι με καινούρια έπιπλα και πράγματα κι εγώ πήρα να ξε-

θαρρεύω με τα πρώτα στάδια της ανάρρωσης απ’ τον χαμό, άρχισα 



Αύγουστος Κορτώ 

113 
 

να τους χαζεύω όλο απορία και θαυμασμό, κι έπειτα τους αγάπησα 

τρελά, τους ερωτεύτηκα, γιατί ήτανε το μόνο ζωντανό κι αθάνατο 

στην ομορφιά του που ’χε μείνει από το πέρασμα της Λένας στη ζωή. 

 Βέβαια κάποια στιγμή αποφάσισα πως ήταν κρίμα να μένει 

τόση μαγεία χαντακωμένη σ’ ένα κλειστό δωμάτιο, κι άρχισα να δίνω 

έναν-έναν τους πίνακες σε γκαλερί, και προς μεγάλη μου χαρά η α-

νταπόκριση ήταν ενθουσιώδης, και μάλιστα είχαν γραφτεί και μερικά 

κομμάτια στις εφημερίδες για το μεγάλο άγνωστο ταλέντο που είχε 

χαθεί στο άνθος της νιότης του, και σήμερα ακόμα ορισμένα απ’ τα 

έργα αυτά ανήκουν σε μεγάλες συλλογές, κι έχουν βρει τη θέση τους 

πλάι στους πίνακες εικαστικών σπουδαίων όσο ήταν – κι όσο και 

περισσότερο θα μπορούσε να είχε γίνει – το Λενιώ μου. 

 Μονάχα τρεις είχα κρατήσει, κι αυτούς τους φύλαγα στην α-

ποθήκη, ένα μικροσκοπικό δωματιάκι (απ’ αυτά όπου όλο ξετσιπω-

σιά κι αναλγησία κοιμίζανε παλιά τις παρακόρες, λες και δε χώρα-

γαν οι σπιταρώνες λίγα τετραγωνικά παραπάνω να κοιμούνται σαν 

άνθρωποι τα κορίτσια αντί να ζουν σε δυο πόντους σπιρτόκουτα) 

που το επισκεπτόμουν όλο και πιο σπάνια, έτσι που σχεδόν είχα ξε-



Ο εξωγήινος της διπλανής πόρτας 

114 
 

χάσει ποιες εικόνες της οργιώδους φαντασίας της γυναίκας μου α-

ποτύπωναν. 

 Κι έτσι τώρα, με τα ροχαλητά του Ρουμί να με συντροφεύουν 

για να μη νιώθω μόνος κατάμονος στην επικείμενη δοκιμασία, ση-

κώθηκα, ζαλισμένος λίγο απ’ το τσίπουρο και με τη γενναιότητα που 

κρατάει λιγότερο κι απ’ τη μέθη που τη φέρνει, διέσχισα τον διάδρο-

μο, κι άνοιξα την πορτούλα στο τέρμα δεξιά, σταματώντας μια στιγ-

μή να πάρω μια βαθιά ανάσα πριν ανάψω το φως. 

 Απέναντί μου στέκαν όπως πριν χρόνια που τα είχα δει για τε-

λευταία φορά τα τρία τελάρα, με το πρόσωπο στον τοίχο. Τίποτα 

άλλο δεν είχε μέσα η αποθήκη – θα ήταν προσβολή στους πίνακες να 

τους υποβιβάσω σε παλιόπραμα που το παραχώνεις κάπου που δεν 

πιάνει χώρο. Ο γυμνός γλόμπος στο ταβάνι φώτιζε άγρια την τοσηδά 

καμαρούλα, και ήξερα πως τη στιγμή που θα γυρνούσα προς το μέ-

ρος μου τον πρώτο πίνακα, το φως θαρρείς θα πολλαπλασιαζόταν 

εκτυφλωτικά, σαν να έβγαινε μέσα απ’ τον καμβά μια λάμψη δυνα-

τότερη απ’ τα βατ χιλίων λαμπτήρων. 



Αύγουστος Κορτώ 

115 
 

 Βαθιά ανάσα δεύτερη. Δυο βήματα συρτά, τα χέρια στις γωνίες 

του τελάρου, και τα μάτια ορθάνοιχτα, μην και χαθεί ούτε ίσκιος απ’ 

την ιερή αυτή ώρα όπου θα αντάμωνα και θα ’χανα ξανά τη λατρευ-

τή μου Λένα. 

 Που τώρα την είχα μπροστά μου, ή έστω ένα κομμάτι της που 

δεν το μάντευες ακόμα κι αν την ήξερες, που ίσως ακόμα και η ίδια 

να μη γνώριζε πως είχε μέσα της: το υλικό ενός κόσμου πνιγμένου 

απ’ τον πυκνό, παραμορφωτικό ζόφο των ονείρων, όπου με μάτια 

κλειστά βλέπεις αυτά που ποτέ δεν θα δεις ξυπνητός. 

 Ήταν η εικόνα μιας γυναίκας, που κένταγε σκυφτή, με το κε-

φάλι σχεδόν να κρύβει το πρόσωπο, ένα πελώριο υφαντό από αγκά-

θια: ένα εργόχειρο που χυνόταν ολόγυρά της κυριεύοντας το κάτω 

μισό του πίνακα, ψιλά-ψιλά αγκαθάκια πλεγμένα το ένα με τ’ άλλο, 

και τόσο λεπτοδουλεμένα που διέκρινες τη βάση και την κυρτή αιχμή 

τους. Τα χέρια της κεντήστρας ήταν κάτασπρα, δίχως στάλα αίμα – 

κι αυτό γιατί τα αγκάθια δεν τα άγγιζε, παρά γεννιόντουσαν τη στιγ-

μή που οι ασημιές βελόνες συναντιόντουσαν στο σημείο της ύφαν-

σης. Μα πιο εντυπωσιακό απ’ το εχθρικό στην όψη σαν συρματό-



Ο εξωγήινος της διπλανής πόρτας 

116 
 

πλεγμα της φύσης κέντημα ήταν το νήμα απ’ το οποίο ήταν φτιαγμέ-

νο: ένα νήμα κατακόκκινο, που κατέβαινε σε λεπτές, αέρινες ίνες απ’ 

τα πέταλα των ρόδων που γέμιζαν το φόντο του πίνακα, ένας ολά-

κερος ροδώνας πίσω απ’ τη γυναίκα, που με το μαγικό της άγγιγμα, 

και τις ακούραστες βελόνες της, αποσυνέθετε τα ρόδα κι έφτιαχνε με 

την άλικη ουσία τους αναρίθμητα αγκάθια, τα ίδια αγκάθια που έ-

λειπαν οφθαλμοφανώς απ’ τους ολάνθιστους θάμνους. 

 Ιδέα δεν είχα τι σήμαινε ο πίνακας° αν μιλούσε για τη ζωή ή για 

τη μητρότητα, για την απελπισία ή για το αντίθετό της: πως ακόμα κι 

όταν ό,τι αγγίζεις γίνεται κοφτερό και άγριο, εσύ συνεχίζεις τη δου-

λειά σου απτόητος, χαλώντας μόνος σου τον κόσμο αν χρειαστεί, κι 

αυτό που μοιάζει όμορφο, για να φτιάξεις κάτι ομορφότερο ακόμα – 

κι αυτό γιατί παρά το λαμπερό τους χρώμα, και την ανθρώπινη σκέ-

ψη που ορίζει το τριαντάφυλλο δώρο και το αγκάθι του ψεγάδι που 

πρέπει να κοπεί μην τύχει και ματώσεις (λες και δεν θα ματώσεις έτσι 

κι αλλιώς κάποια στιγμή), το αγκάθινο σεντόνι ήταν απείρως πιο 

ωραίο απ’ το υλικό που το συνέθετε. 



Αύγουστος Κορτώ 

117 
 

 Κάνοντας στεναγμό τα όσα συγκεχυμένα ξυπνούσε το έργο 

στην ψυχή μου, ακούμπησα με την ίδια προσεχτική ευλάβεια τον πί-

νακα στον αντικρινό τοίχο, κι ετοιμάστηκα να γυρίσω κατά πάνω 

μου τον δεύτερο. 

 Αυτός πονούσε περισσότερο: μια αυτοπροσωπογραφία: η Λέ-

να μου, με μάτια κλειστά και πλατύ χαμόγελο και τα ξανθά μαλλιά 

της απλωμένα γύρω, ξάπλωνε γυμνή, σαν να λουζότανε στον ήλιο, ή 

σαν να έβλεπε, απόγευμα καλοκαιριού την ώρα που χουζούρευε 

γλυκά μετά τη θάλασσα, κάποιο υπέροχο όνειρο. Μα εκείνο που έ-

κανε στ’ αλήθεια οδυνηρό το έργο αυτό ήταν οι μικροσκοπικές μορ-

φές που πετούσαν γύρω απ’ τα μαλλιά της, πάνω της, και στο γαλά-

ζιο που γέμιζε το πάνω μισό του πίνακα° κοιτώντας βιαστικά, θα τα 

περνούσες για πεταλούδες, ή κάποιου είδους πολύχρωμα ζούδια του 

θέρους, απ’ αυτά που έπειτα από ένα σημείο βαριέσαι και να διώξεις, 

μια σταλιά είναι άλλωστε και χαίρονται κι αυτά όπως κι εσύ τον ήλιο 

– μα πλησιάζοντας σε απόσταση όπου το πρόσωπό σου κόντευε ν’ 

αγγίξει τον καμβά, διέκρινες πως τα τοσοδούλικα αυτά έντομα δεν 

ήταν έντομα αλλά μικρά σαν το ζουζούνι ανθρωπάκια, ζωγραφισμέ-

να με μεγεθυντικό φακό και πινέλο της μιας τρίχας, όπως ζωγράφιζε 



Ο εξωγήινος της διπλανής πόρτας 

118 
 

τα σπιθαμιαία τερατάκια του ο Μπος, και μάλιστα δεν ήταν τυχαία 

ανθρωπάκια αλλά ο νεαρός εαυτός μου, με τα μαύρα πυκνά μαλλιά 

και το μελαψό δέρμα που είχα τότε (λες και με τα χρόνια ξέβαψα, τι 

περίεργο πράγμα, πιο άσπρος θαρρώ πως είμαι τώρα), μ’ ένα λευκό 

λινό πουκάμισο και μαύρο κοντοβράκι, ξυπόλητος και με τα χέρια 

μου απλωμένα καθώς πετούσε ολούθε γύρω της, πάνω από τα κλει-

στά της μάτια και τα γυμνωμένα στήθια της, στον αέρα που ανάσαι-

νε και στις σκέψεις που έκανε όπως λιαζόταν ή στα γλυκά τα όνειρα 

που έβλεπε – και ήταν σαν να ’λεγε ο πίνακας με ζωντανή ψιθυριστή 

φωνή, Είσαι παντού, είσαι παντού μαζί μου, στον ύπνιο και στον ξύ-

πνιο μου. 

 Σκουπίζοντας τα δάκρυα από τα μάτια μου, σήκωσα τον πί-

νακα με τόση έγνοια όπως σήκωνα το ίδιο το Λενιώ μου να το βάλω 

στο κρεβάτι όταν την έπαιρνε ο ύπνος στο σαλόνι διαβάζοντας τα 

βράδια, κι έπειτα, πήρα την τελευταία βαθιά ανάσα πριν το τελευταίο 

μακροβούτι στα σκοτεινά νερά της παλιάς, τόσο παλιάς μου ζωής. 

 Ο τρίτος πίνακας που είχα φυλάξει στην αποθήκη του σπιτιού 

και της καρδιάς μου έδειχνε ένα λουλούδι: μόνο που ο μίσχος του 



Αύγουστος Κορτώ 

119 
 

ήταν χοντρός σαν του δέντρου, καταπράσινος, με δεκάδες μικρές 

παραφυάδες, σαν τον μίσχο της γιγάντιας φασολιάς στο παραμύθι, 

κι έτσι ακριβώς και τούτο το λουλούδι έφτανε ως τον ουρανό, όπου, 

αντί για σέπαλα, ανοίγονταν μέσα απ’ το πράσινο δυο ανθρώπινα 

χέρια, ένα αντρικό κι ένα γυναικείο, που κρατούσαν στη γούβα τους 

το ίδιο το λουλούδι: την κόρη μας, μωρό μηνών ολόγυμνο με τα πο-

δαράκια του μισοσηκωμένα, το πρόσωπο στραμμένο σε σένα που 

την κοιτούσες, να σε κοιτάει κι αυτή γεμάτη βρεφική περιέργεια, και 

το ένα της χεράκι στο στόμα, με δυο δάχτυλα ανάμεσα στα χείλη. 

Και γύρω απ’ τον ανθό της Χριστίνας μας, ο ίδιος γαλάζιος ουρανός. 

 Δεν ξέρω πόση ώρα ήμουν γονατιστός στο πάτωμα της απο-

θήκης, κλαίγοντας με τη γροθιά στο στόμα για να μην ξυπνήσω τον 

Ρουμί και παλεύοντας να μη λυγίσω κι αγκαλιάσω τον πίνακα της 

κόρης μου και τον χαλάσω με τα δάκρυά μου, όμως ξάφνου άκουσα 

την πόρτα πίσω μου ν’ ανοίγει, κι ένιωσα το ζεστό, μεγάλο χέρι του 

φίλου μου να ακουμπάει στον ώμο μου και να τον σφίγγει τρυφερά, 

και μες σε μια στιγμή όλος ο σπαραγμός μου εξαφανίστηκε, και τα 

δάκρυα στο πρόσωπο και το τσιμεντένιο δάπεδο έμοιαζαν ξένα, και 

το μόνο που σκεφτόμουν ήταν πόσο ωραίο λουλούδι ήταν το Χριστι-



Ο εξωγήινος της διπλανής πόρτας 

120 
 

νάκι μας, και πόσο τυχερός υπήρξα που κάποτε το κράτησα έτσι μες 

στα χέρια μου κι ευφράνθηκα απ’ τη γλυκιά μυρωδιά του. 

 

 

 

 

 

 

 

 

 

 

 

 

 



Αύγουστος Κορτώ 

121 
 

 

Τσάρκες και μάσες 

 Από την επομένη κιόλας, ο Ρουμί κι εγώ αρχίσαμε τα σούρτα-

φέρτα στην Αθήνα. Έτσι κι αλλιώς, άπαξ και πήρε το κολάι, και γλυ-

κάθηκε απ’ το ανθρωπομάνι – που όσο να πεις του θύμιζε τον επίσης 

πυκνοκατοικημένο κόσμο του – δεν τον κράταγες στο σπίτι μακάρι 

να ’χες εκτυπωτή που να τυπώνει τούρτες: πεντέμισι το χάραμα ση-

κώθηκε ο κερατάς και ήρθε και στήθηκε πάνω απ’ το κρεβάτι μου 

σαν το Χάρο, κι επειδή όσο κι αν τον είχα συνηθίσει, την ώρα που 

ξυπνάς και τον φύλακα άγγελό σου να αντικρίσεις να σε κοιτάει με 

γουρλωμένα μάτια θα σου φτάσει το τσιρλιό στην καλτσοδέτα, και 

θα τρέξεις να βρεις το Τέζα να ψεκάσεις το μεταλλαγμένο με τα φτε-

ρά, όταν κι εμένα στις έξι νταν με ξύπνησε ο προστάτης, που στα ο-

γδόντα είναι πιο συνεπής στο ραντεβού του κι από συγγενείς στο 

αναστάσιμο τραπέζι που πριν προκάμει να αναστηθεί ο Χριστός έ-

χουν φάει την πρώτη μαγειρίτσα, πάτησα μια τσιρίδα που τρομάξαμε 

και οι δύο, και του ’βαλα τις φωνές του φουκαρά, που απλώς περί-



Ο εξωγήινος της διπλανής πόρτας 

122 
 

μενε όλο λαχτάρα να ξυπνήσω για να τον βγάλω βόλτα σαν τον 

σκύλο τον πιστό. 

 Ε, κι αφού λοιπόν ήπιαμε έναν καφέ – δεύτερο δεν τολμούσα 

να βάλω, θα την έκανε απ’ το μπαλκόνι ο Ρουμής και δε θα πάθαινε 

και τίποτα, έκτος όροφος μεν αλλά κι ο ίδιος σαν όροφος ήτανε – 

βγήκαμε εφτά παρά είκοσι το πρωί, εμείς και οι μπουγατσατζήδες 

ένα πράμα, να κάνουμε βόλτα στην πρωινή δροσιά που ως να μεση-

μεριάσει θα ’χε γίνει φούρνος. 

 Καθώς τα μαγαζιά ήταν κλειστά ακόμα, ανηφορίσαμε πρώτα 

προς Κολωνάκι, όπου, αφού έβγαλα λεφτά απ’ την τράπεζα κι ο 

Ρουμί ερωτεύτηκε το ΑΤΜ λες και ήταν γκομενίτσα τρίμετρη με τε-

τραπλό μανικιούρ (δεν είχαν λεφτά στον πλανήτη του, βλέπεις, όλες 

τις δουλειές τις κάναν με μονάδες ψηφιακές – και μετά σου λέει το 

χρήμα καταστρέφει τον κόσμο, δες ο άλλος που δεν είχε, μια χαρά 

καταστράφηκε, μήτε που ρεύτηκε η μαύρη τρύπα), αράξαμε σ’ ένα 

καφέ, κι έπειτα από λίγο σ’ ένα κοτοπουλάδικο που είχε ανάψει τις 

σούβλες απ’ το πρωί, κι όπου ο μικρός κανόνισε τρεις κότες στην κα-

θισιά του, και πάλι καλά που του έβαλα χέρι νοερά – Τα κόκαλα 



Αύγουστος Κορτώ 

123 
 

καημένε μου μη φας σαν το χωνευτήρι στα μνήματα και μας μαζεύ-

ουνε – και συγκρατήθηκε κάπως, γιατί εγώ είδα πώς τις κοιτούσε 

πονηρά τις χαρτοπετσέτες και το χάρτινο τραπεζομάντιλο, άσε τις 

οδοντογλυφίδες που είχανε και μέντα στην άκρη που του τις πήρα 

απ’ το χέρι πριν τις καταπιεί και μου πει και πόσες ήτανε όπως ο Άν-

θρωπος της βροχής. 

 Όταν απόφαγε ο Ρουμί και σταυροκοπήθηκαν οι κοτοπουλά-

δες, κατηφορίσαμε προς τη Βουλή, που ήταν μοιραίο σφάλμα, διότι ο 

καλός σου έπαθε τέτοιο παροξυσμό με τα περιστέρια που δεν τον 

παθαίνει ούτε μικρό παιδί που το ’χεις κλειδαμπαρωμένο σαν τον 

Κάσπαρ Χάουζερ, κι άρχισε να τα κυνηγάει γελώντας και βγάζοντας 

άναρθρες κραυγές, και τα περιστέρια να ’χουν χεστεί τώρα πάνω 

τους, και να πετάνε πανικόβλητα μες στα μούτρα μου – τουλάχιστον 

τέσσερα με χέσανε κιόλας, πάει το ωραίο μου το πουκαμισάκι το ριγέ 

το κοντομάνικο, τύπου Αυλωνίτη, με τσέπες μπροστά για να χωράνε 

τα βιβλιάρια και τα συνταγολόγια – κι εγώ να τρέχω να τον μαζέψω, 

όχι τίποτα άλλο, μην πάθει όπως το λιονταράκι, που παίζει δυο λε-

πτά με το μωρό της γαζέλας και μετά σου λέει, καλέ αυτό τρώγεται 

κιόλας, και ήταν και νηστικό το παιδί μόνο με τρεις κοτούλες, κι εκεί 



Ο εξωγήινος της διπλανής πόρτας 

124 
 

να δεις για πότε θα μας μάντρωναν οι μπάτσοι έτσι και βλέπανε έναν 

ψηλό μυστήριο να τρώει το ζωντανό ντεκόρ της πλατείας Συντάγμα-

τος. 

 Μα απ’ το κυνήγι της δεκαοχτούρας ξάφνου την προσοχή του 

Ρουμί τράβηξε, όπως ήταν επόμενο, η θέα της Ακρόπολης στο βράχο 

της, και με κοίταξε με τέτοιο ικετευτικό βλέμμα, που δε μου πήγαινε η 

καρδιά να του αρνηθώ. Μόνο που επειδή όπως τον έκοβα τον μικρό 

δε θα χώραγε ούτε σε ταξί εγγλέζικο απ’ αυτά που ’ναι σαν διασταύ-

ρωση μόνιππου με νεκροφόρα, και θα ’πρεπε ο ταρίφας να τον δέσει 

στη σχάρα πάνω όπως δένουνε τα κανό, το πήραμε ποδαράτο από 

Αμαλίας, και μέχρι να φτάσουμε στην κορυφή της Διονυσίου Αρεο-

παγίτου ήμουν κάθιδρος, κι αγκομαχούσα σαν τη γαϊδούρα του Α-

κάκιου που της κρεμάσαν στο σαμαροσκούτι δέκα σακούλες Μίσκο. 

 Οπότε έπιασα τον Ρουμί απ’ το χέρι και του είπα: «Πασά μου, 

να χαρείς, εγώ εδώ πιάνω τερματικό σταθμό – δε βαστάω ν’ ανέβω 

μέχρι εκεί απάνω, και είναι ντροπή να πεθάνω τόσο ιδρωμένος, έχει 

ιδρώσει μέχρι το βρακί μου και θα νομίζουν ότι κατουρήθηκα. Σε πει-

ράζει πολύ ν’ ανέβεις μοναχός σου;»  



Αύγουστος Κορτώ 

125 
 

 Ο Ρουμί με διαβεβαίωσε πως όχι, δεν τον πείραζε καθόλου, και 

μάλιστα απολογήθηκε για τον διασκελισμό και τη βιασύνη του που 

με είχε αναγκάσει να περπατήσω τόσο πολύ και τόσο γρήγορα ώστε 

να εξαντληθώ, αλλά να που το αλεπουδάκι δεν ήταν σε όλα εκατόν 

ένα, γιατί κι εγώ, το μυαλό του μπορεί να μην ήξερα τι λέει, αλλά η 

καρδιά του φαινόταν στο σφιγμένο του χαμόγελο καθώς με καθησύ-

χαζε, και πρόδιδε πως κατά βάθος ήθελε να ανέβουμε μαζί στον ιερό 

βράχο, με τον ίδιο τρόπο που ένα μικρό παιδί δεν χαίρεται και δεν 

απολαμβάνει το ίδιο ακόμα και κάτι που λατρεύει – το λούνα παρκ, 

τη θάλασσα – αν δεν είναι σίγουρο πως μαζί του διασκεδάζει κι ο 

γονιός του. 

 Κι έτσι λέω, δε βαριέσαι, το πολύ-πολύ να μείνω προς τον 

Λουμπαρδιάρη, οπότε δεν θα πάω κι αδιάβαστος, μόνο του είπα: 

«Θα ανέβουμε αργά. Στράτα-στρατούλα, γιατί ο παππούς θα κλατά-

ρει – σύμφωνοι;» 

 «Έχω μια ιδέα…» απήντησε ο Ρουμί όλο πονηρή περίσκεψη. 

 «Τι ιδέα;» 



Ο εξωγήινος της διπλανής πόρτας 

126 
 

 «Επειδή δε βλέπω και πολύ κόσμο αυτή την ώρα, μήπως αντί 

να ανέβεις να σε ανεβάσω εγώ;» 

 «Πώς θα με ανεβάσεις μωρέ; Έχεις και φτερά εκτός από τέσσε-

ρα χέρια;» 

 «Περίπου,» είπε εκείνος, και πριν καταλάβω τι μου συνέβαινε, 

με είχε αρπάξει σηκωτό στην αγκαλιά του – και ήταν γεροδεμένος 

παρά την αδυναμία του, σαν πούπουλο με σήκωσε – και είχε αρχίσει 

να ανεβαίνει το πλακόστρωτο με κάτι σάλτα για χρυσό μετάλλιο, κι 

ενώ στην αρχή πήγε η καρδιά μου στην κούλουρη έτσι απότομα που 

είχα βρεθεί να κάνω τη νύφη που τη ζαλώνεται ο γαμπρός στο κα-

τώφλι του προικώου, χώρια που έτρεμε η ψυχή μου μην τύχει και μας 

τραβήξει βιντεάκι κάνας ξέμπαρκος τουρίστας και το ποστάρει και 

γίνουμε βάιραλ στα ίντερνετ και φάει τα λυσσιακά του ο Κορεάτης ο 

γκάνγκναμ που το βίντεο ‘Ανθρωπόμορφο τέρας ανεβάζει αγκαλιά 

σάψαλο που είχε στερνή επιθυμία να σανιδώσει στον ίσκιο της Α-

κροπόλεως’ πάρει περισσότερα κλικ, αλλά συγχρόνως ήτανε κι από-

λαυση το δροσερό αεράκι που μας χτύπαγε όπως τρέχαμε, και στο 

τέλος της σύντομης διαδρομής, γιατί δεν κράτησε πάνω από δυο λε-



Αύγουστος Κορτώ 

127 
 

πτά με την πιλάλα έριξε ο Ρουμί, ένιωθα σαν μωρό παιδί απ’ τον εν-

θουσιασμό, και γελούσα με την καρδιά μου. 

 Κι έτσι βρέθηκα να κοιτάζω από κοντά, ούτε κι εγώ θυμάμαι 

έπειτα από πόσα χρόνια, αυτό το ανθρώπινο θαύμα που στέφει την 

Αθήνα, κι ένιωσα τόσο τυχερός που ήμουν εκεί, μπροστά του, και 

τόσο ευγνώμων στον φίλο μου που είχε κάνει τη στιγμή αυτή πραγ-

ματικότητα, που πήγα να βουρκώσω από την ομορφιά. Πόσα έζησε, 

πόσα είδε αυτός ο μάγκας ο Παρθενώνας, συλλογιόμουν, και πώς 

κατάφερε, έστω και συλημένος, έστω και με τις σκαλωσιές να κρύ-

βουν λίγη από την καλλονή του, να φτάσει ίσαμε το σήμερα, δυόμισι 

χιλιάδες χρόνια εκεί, σαν να σου λέει, Πέρασες πολλά, αλλά κι εγώ 

ακόμα περισσότερα – και είμαι ακόμα εδώ, κι ακόμα το ίδιο ωραίος – 

κάνε κι εσύ το ίδιο στη ζωή σου. Και για πρώτη φορά αισθάνθηκα να 

με διαπερνά αυτή του η βαθύτερη ωραιότητα, της πεισματάρας ύ-

παρξης που κι αν παν να τη λερώσουν δε λερώνεται, που την ανατι-

νάζουνε και στέκεται στο ύψος της, και κατάλαβα πόσο τυχερός ή-

μουν για όσα είχα ζήσει, και για το ότι ήμουν ακόμα ζωντανός να τα 

θυμάμαι, κι όρθιος, έστω και με κόπο, για να τα απολαμβάνω. 



Ο εξωγήινος της διπλανής πόρτας 

128 
 

 Η στιγμή αυτή της ιερής συγκίνησης δεν έμελλε να κρατήσει 

πολύ – διότι ξάφνου, μες στο πρώτο λιοπύρι, εμφανίστηκε λαχανια-

σμένος ένας πλανόδιος πωλητής βγαλμένος θαρρείς από τα νιάτα 

μου και την παλιά Ελλάδα, μ’ ένα ταβλά φορτωμένο κουλούρια, λου-

κουμάδες και παστέλια. Ε, μπορείτε να φανταστείτε τη συνέχεια. Κα-

λό το αρχαίον κάλλος, αλλά επειδή για να το εχτιμήσεις θέλεις μάσα 

για να επιβιώσεις κι ο ίδιος, ε, καλός κι ο ταβλάς. 

 

 

 

 

 

 

 

 

 



Αύγουστος Κορτώ 

129 
 

 

Οι παραμελημένοι θησαυροί 

 Όταν μια απόλαυση την έχεις του χεριού σου, εύκαιρη και σε 

μεγάλη αφθονία, παύεις να την αντιλαμβάνεσαι ως δέλεαρ: ο ζαχα-

ροπλάστης ούτε που τις κοιτάει τις θαυμάσιες πάστες που φεύγουν 

κάθε μέρα από τα χέρια του, κι ας ξεροσταλιάζουν στη σκέψη τους 

και μόνο τόσοι άνθρωποι. 

 Το ίδιο κάνουν κι οι λαοί της κάθε χώρας: πόση εντύπωση να 

κάνει στον Γερμανό μια μπιραρία με ωραία μπράτβουρστ, ή στον κά-

τοικο της Ρώμης τα μνημεία της αρχαιότητας, που έτσι και πετάξει 

μια πέτρα ή σε ερείπιο θα πέσει ή σε κάναν έρμο κράχτη που σε δι-

πλαρώνει, περάστε κυρίες μου και κύριοι να φάτε κάτι σαλτιμπόκες 

αλά Ρομάνα να σας φύγουν τα τσαούλια, κι έχουμε και τζελάτο πο-

λύ σπέσιαλ από γάλα βουβάλας μεγαλωμένης στην Τοσκάνη μόνο με 

βιολέτες και Βιβάλντι.  

 Με τον ίδιο ακριβώς τρόπο, προτού μπει ο τσίφτης ο Ρουμί στη 

ζωή μου, είχα καταλήξει εδώ και χρόνια πια ν’ αδιαφορώ για ένα 

σωρό χαρές της Αθήνας, με τη διπλή αδιαφορία των γερατειών που 



Ο εξωγήινος της διπλανής πόρτας 

130 
 

σε κάνει να κόβεις – κακώς, κάκιστα – εξόδους και ταξίδια, και να 

λες, ωχ μωρέ τώρα πού να τρέχω, μουσεία εδώ μουσεία κι εκεί, χώ-

ρια που έχεις και το διαολεμένο το ίντερνετ να σε ρουφάει μ’ όλο του 

τον πλούτο κι όλη του την ελαφρότητα. 

 Όμως το ίδιο φαΐ που συχνά το παράγγελνα στο σπίτι, όταν 

άρχισα να το τρώω ξανά στο περιβάλλον της ταβέρνας, παρέα με 

τον Ρουμί, που τα βράδια ξαναγινόταν κόκκινος κι όπως κατέβαζε 

τον ακατέβατο έλεγες τώρα θα το κάνει το μπαμ, ύστερα θα το κάνει, 

πάντως να φυλαχτώ μη με πάρει σβάρνα καμιά εξωγήινη νεφραμιά, 

στο τραπεζάκι λοιπόν με το καρό τραπεζομάντιλο και το λαδόξυδο 

για τις σαλάτες, μου φαινότανε χίλιες φορές πιο νόστιμο, άλλη χάρη 

έχει το μπιφτεκάκι το φρεσκοψημένο άμα δεν το φυλακίσεις πρώτα 

στο κουτί από πλαστικό ή αλουμινόχαρτο, και η φρέσκια η πατάτα η 

τηγανητή που αχνίζει ακόμα απ’ την τηγάνα, και είναι ένας αγώνας 

να κρατηθείς να μην ορμήσεις να την κάνεις να και καεί ο ουρανί-

σκος σου λες κι έφαγες μαγκάλι αναμμένο, χώρια που με τον Ρουμί 

και το πιρούνι του η κατάσταση ήταν όποιος πρόλαβε τον κύριο είδε, 

έφερναν κι έφερναν τα γκαρσόνια με τους δίσκους – Μεζέδες να δια-

λέξουν οι κύριοι; Τι να διαλέξουμε αγόρι μου, ασ’ την ως έχει την τά-



Αύγουστος Κορτώ 

131 
 

βλα και τρέχα να φέρεις και μια δεύτερη, γιατί ο γιος μου είχε αγώνα 

σήμερα, και θα φάει και τη διπλανή παρέα για να ρεφάρει απ’ τα τρί-

ποντα – κι εγώ ήμουν στη δεύτερη μπουκιά ακόμα. Αλλά μεγάλη υ-

πόθεση φίλε μου το γεμιστό και το σπετζοφάι και το παϊδάκι το αρ-

νίσιο, με το χύμα δροσερό κρασάκι το λευκό να κατεβαίνει το ξύγκι 

και να μπουκώνει έτσι γλυκά-γλυκά τα στεφανιαία. Ευλογημένος 

τόπος μπορεί να μην υπάρχει, για μας που δεν πιστεύουμε ότι υπήρξε 

ποτέ κανείς εκεί απάνω να ευλογάει το ένα έθνος και το άλλο να το 

αφήνει στη μαύρη του τη μοίρα, αλλά υπάρχουν σίγουρα οι μικρές 

ευλογίες του κάθε τόπου και της κάθε γειτονιάς, κι αυτές ξαναδοκί-

μαζα τώρα με μανία ξεναγώντας τον φίλο μου, και σιχτίριζα τον ε-

αυτό μου που τις στερούμουν τόσα χρόνια επειδή ντρεπόμουν να 

πάω έξω μόνος για φαΐ, ή στο σινεμά. 

 Γιατί και θερινό σινεμαδάκι πήγαμε, βέβαια, τρία βράδια σερί, 

που πια είχα περισσότερο τσίμπημα από κουνούπι παρά δέρμα, κι 

όπως λένε και τα νέα παιδιά το θερινό το σινεμά είναι γαμάτη φάση, 

γιατί μπορείς και το τσιγάρο σου να καπνίσεις, και την μπίρα σου να 

απολαύσεις μαζί με χίλια δυο άλλα (ο Ρουμί πρέπει να έφαγε μέσα σε 

τρία βράδια πέντε στρέμματα καλαμπόκι με τα νάτσος, συν έξι κα-



Ο εξωγήινος της διπλανής πόρτας 

132 
 

ζάνια λιωμένο πορτοκαλί τυρί, απ’ αυτό που δεν είναι τυρί ούτε στα 

πιο τρελά του όνειρα, εγώ δεν το βάζω στο στόμα μου, άμα είναι 

τρώω κατ’ ευθείαν τη σακούλα του σούπερ μάρκετ), κι ευχαριστιέσαι 

κι αλλιώς την ταινία με τον νυχτερινό ουρανό για στέγη, ιδίως άμα 

φαίνεται και κανένα αστέρι που δεν το βάζει κάτω παρά τη φωτορύ-

πανση, είναι μαγεία σκέτη. Το πρώτο βράδυ τον πήγα τον μικρό να 

δει το Όσα παίρνει ο άνεμος, κι εγώ απ’ τη μέση και μετά έριξα κάτι 

ύπνους τρικούβερτους, το ’χα ξαναδεί μωρέ παλιά, και γενικώς εγώ 

δεν τα μπορώ αυτά τα επικά, που μπαίνεις έφηβος και βγαίνεις με το 

πι και την πάνα για την ακράτεια, αλλά ο Ρουμί ενθουσιάστηκε, και 

βγαίνοντας μου είπε ότι είχανε και στον δικό του πλανήτη σινεμά, 

μόνο που μπορούσε να το αλλάξει ο κάθε θεατής καταπώς γούσταρε 

με το μυαλό του επί τόπου, οπότε γινόταν λίγο μπερδεμένο, κι ο ίδιος 

προσωπικά ξενέρωνε που δεν ήταν πιο απλή η αφήγηση όπως στο 

φέσι, μπαρδόν στην ταινία, που είχαμε μόλις – εγώ στο περίπου – δει. 

Την επομένη είδαμε τον Δεσμώτη του Ιλίγγου (τι ταινιάρα Θεέ μου, τι 

μάστορας ο άτιμος ο Χίτσκοκ, κι αυτή η μουσική του Μπέρναρντ 

Χέρμαν εφάμιλλη του Βάγκνερ που τόσο θαύμαζε, μη σου πω και 

καλύτερη), και το τρίτο βράδυ, αφού εξοπλίστηκα μ’ ένα στικ σιτρο-



Αύγουστος Κορτώ 

133 
 

νέλας που όσο έπιασε σε μένα πιάνει κι άμα σταθείς δίπλα σε βάλτο 

ετοιμοθάνατος απ’ τη μαλάρια, είμαι πεπεισμένος ότι αυτά τα καρ-

γιόλικα τα κουνούπια το βρίσκουνε και νόστιμο, σου λέει, καλέ, εδώ 

ο κύριος σερβίρει αιματάκι, ελαφρώς γηραλέο, αλλά κερνάει μαζί και 

σφηνάκι λιμοντσέλο, και σε λιανίζουν ακόμα χειρότερα, τέλος πά-

ντων χαλάλι του του πιτσιρικά, και το φχαριστήθηκα κι εγώ, γιατί εί-

δαμε το Τελευταίο Ταγκό στο Παρίσι, που μου θύμισε κάποιες στιγ-

μές από τα νιάτα μου που σπάνια πλέον τις θυμάμαι, γιατί μπορεί 

μεν η παροιμία να λέει ‘Καυλώνει ο γάιδαρος πριν ψοφήσει’, αλλά 

τον συγκεκριμένο γάιδαρο τον φάγαν οι μύγες προ πολλού. 

 Κι επειδή Σεπτέμβρη είχαμε ακόμα, και τις μισές μέρες κατακα-

λόκαιρο, κι ο Ρουμί μου ’χε πει πως και στον δικό του πλανήτη είχανε 

θάλασσες κι ωκεανούς, με άλλη σύσταση κι ελαφρώς μικρότερη ά-

νωση, που όπως και στη Γη τις κατέκλυζε τις θερμές περιόδους ο κο-

σμάκης, απολαμβάνοντας την επαφή με το υγρό στοιχείο όπως α-

κριβώς και τα μακρινά τους γήινα ξαδέρφια, την Πέμπτη, πριν πλα-

κώσει ο χαμός του τριημέρου, πήραμε ένα ταξί και του ’παμε να τρα-

βήξει προς Σαρωνικό μέχρι να βρούμε την πιο ερημική κι αφιλόξενη 

παραλία, γιατί τάχα θέλαμε να βγάλουμε φωτογραφίες για κάποιο 



Ο εξωγήινος της διπλανής πόρτας 

134 
 

φυσιοδιφικό περιοδικό. Κι έπειτα από κάμποση ώρα μες στ’ αμάξι, 

όπου ο δόλιος ο Ρουμί για να χωρέσει είχε κάτσει στο πίσω κάθισμα 

με τα γόνατα στην οροφή και το σβέρκο του οριζοντιωμένο, βρήκαμε 

όντως έναν όρμο τόσο κακοτράχαλο, τόσο γεμάτο βράχια κοφτερά 

που τα ’χε πυρώσει ο ήλιος σαν τα κάρβουνα, που δεν υπήρχε τριγύ-

ρω ψυχή – γιατί για να φχαριστηθεί το μπάνιο του ο μικρός θα ’πρεπε 

να γδυθεί, και τι τα κάνεις τα κάτω χέρια τότε άμα τα πάρει κάνα 

μάτι, τι να πεις, το παλικάρι από δω ήταν στη Φουκουσίμα τη μέρα 

που έγινε το μπαμ και γύρισε ολίγον Γηρυόνης χωρίς τα βόδια; Κι 

αφού εγώ στήθηκα άκρη-άκρη προς το δρόμο καραούλι μην έχουμε 

ξαφνικές επισκέψεις από κανέναν της ανωτάτης φακιρικής που ήρθε 

για ποδομαλάξεις στα κατσάβραχα (ο Ρουμί ήθελε πάλι να με ζαλω-

θεί σαν το τσουβάλι και να με πάρει μαζί του να βουτήξω, αλλά εγώ 

ούτε μαγιό είχα, ούτε διάθεση να τον πιάσει ξαφνικά η πρεμούρα και 

να ξανοιχτεί και να βρεθούμε κατά Κύθηρα μεριά), ο φιλαράκος μου 

πέταξε τη χαχολαρία που φορούσε κι όρμησε προς τη θάλασσα, διέ-

σχισε τον κοφτερό πέτρινο βραχίονα με τρεις δρασκελιές, κι έκανε 

μια βουτιά τόσο ψηλοκρεμαστή και μαστόρικη που θα τη ζήλευε και 

ολυμπιονίκης καταδύσεων, αν κι αυτοί είναι συνήθως μικροκαμωμέ-



Αύγουστος Κορτώ 

135 
 

νη για να κάνουνε τσαλίμια πέφτοντας, και βέβαια του Ρουμί και η 

πιο τρανή πισίνα θα του φαινόταν σαν τη γούρνα της Μις Πίγκι. 

 Κοντά μια ώρα κολυμπούσε, νταλάκιασα στον ήλιο παρά το 

καπέλο και το νερό που είχα προνοήσει να πάρουμε μαζί στο φορητό 

ψυγειάκι, κάπνισα μισό πακέτο τσιγάρα, ε, και στο τέλος, βρήκα δει-

λά-δειλά ένα πέρασμα μέσα απ’ τα αγκωνάρια και πήγα και κάθισα 

κι εγώ στην ακροθαλασσιά, κι έβγαλα τα παπούτσια μου και δρόσι-

σα τα γέρικά μου πόδια στο νερό. Και ήταν υπέροχο να βλέπεις τον 

Ρουμί να κολυμπά με την ψυχή του, πότε με απλωτές, πότε με μα-

κροβούτια, και πότε παίρνοντας φόρα όπως ανέβαινε απ’ το βυθό 

και σαλτάροντας πάνω απ’ την επιφάνεια σαν αλλόκοτο θαλάσσιο 

πλάσμα που επιτέλους, για πρώτη φορά, βρισκόταν στο φυσικό του 

στοιχείο έπειτα απ’ την κλεισούρα της πόλης και δίχως τον αφύσικο 

περιορισμό των ρούχων. 

 Κι αγναντεύοντας το θαύμα αυτό της φύσης – τι κι αν η φύση 

είχα άλλα μεράκια όταν έφκιανε τον καθένα μας και μας είχε κάνει 

αλλιώτικους, και οι δυο παιδιά της ήμασταν – άρχισα να ονειροπολώ 

και για τα δικά μου όρια, που τα ’χα αφήσει τόσα χρόνια να αρα-



Ο εξωγήινος της διπλανής πόρτας 

136 
 

χνιάσουν σαν συνοριακός σταθμός ερημωμένης πόλης, στερώντας 

απ’ τον εαυτό μου μύριες απολαύσεις από δισταγμό, ενοχή, κι απ’ 

την πηχτή σαν μελάσσα που σε κολλάει στο πάτωμα πλήξη της δυ-

στυχίας. Τόσα χρόνια, και είχαν περάσει απ’ τα χέρια μου κάμποσα 

λεφτά, ένα ταξίδι δεν είχα πάει – έστω στην Ιταλία, που ’ναι δυο βή-

ματα, και που τόσο σκιρτούσε η καρδιά μου κάθε φορά που την έ-

βλεπα στις ταινίες του Φελίνι και του Ντε Σίκα. Γιατί όποτε περνούσε 

έστω και φευγαλέα απ’ το μυαλό μου η σκέψη να κλείσω το μαγαζί 

έστω μια βδομάδα και να πάρω το πρώτο αεροπλάνο για Ρώμη, ερ-

χόταν σαν χέρι αόρατο γύρω απ’ τον λαιμό μου η ενοχή: Με τι καρ-

διά θα πας να δεις ομορφιές που δεν ζει να τις δει και το Λενιώ μαζί 

σου; Περνούσαν σαν πουλιά τα καλοκαίρια κι εγώ μπάστακας στην 

Αθήνα σαν μίζερο μνημείο που κανείς δεν επισκέπτεται, γιατί κάθε 

φορά που διψούσε η ψυχή μου για ένα νησί, για μια βουτιά στη θά-

λασσα, μονολογούσα, Και πώς θ’ αντέξεις να βλέπεις γύρω σου οι-

κογένειες γελαστές και φωνακλάδικες, με τα παιδάκια τους να τρέ-

χουν και να παίζουνε στην άμμο, όταν δεν θα ’ναι ανάμεσά τους η 

Χριστίνα σου με το μικρό της λουλουδάτο μαγιουδάκι, να χτίζει κα-

στράκια στην ακροθαλασσιά; Κι έτσι το πένθος είχε απλωθεί μισόν 



Αύγουστος Κορτώ 

137 
 

αιώνα τώρα, ίδιο μαύρη τρύπα, κι εγώ στο χείλος του, ογδοντάρης 

πια, περίμενα σέρνοντας τον εαυτό μου απ’ τη μια μέρα στην επόμε-

νη, να με κάνει και μένα μια χαψιά, ώστε ακόμα κι αν δεν έμελλε να 

ανταμωθούμε με τα κορίτσια μου σε κάποιον άλλο τόπο των ψυχών, 

να μην τις σκέφτομαι άλλο και πονώ, και κόβω μία-μία τις χαρές απ’ 

τη ζωή μου. 

 Μα να που τώρα η χαρά με είχε βρει μονάχα, αναπάντεχα, κι 

ένιωθα χαζεύοντας την ευφορία του Ρουμί μες στο νερό ικανός και 

πάλι να απλώσω έτσι μια το χέρι και ν’ αρπάξω κι άλλες χαρές, ση-

μερινές, αυριανές, κι ας ήταν πια το αύριο μια ανάσα σε σχέση με το 

το χτες που τόσα χρόνια με κράταγε καθηλωμένο εντός του. Κι έτσι 

έβγαλα το κινητό απ’ την τσέπη μου – έτσι κι αλλιώς ο ταξιτζής είχε 

οδηγία να περάσει να μας πάρει δυο ώρες μετά απ’ το ίδιο σημείο – 

έβγαλα όπως-όπως τα ρούχα μου, τα σφήνωσα ανάμεσα σε δυο 

βράχια, και με τη βράκα του γέρου μόνο πλέον (αυτά τα σαγηνευτικά 

εσώρουχα που είναι σαν να το πήραν τα γεράματα και το βρακί και 

κρέμασαν τα μάγουλά του) σφύριξα με τα δάχτυλα στον Ρουμί να 

’ρθει και να με πάρει και μένα στα βαθιά. «Μόνο κανόνισε να με πνί-

ξεις με τα μακροβούτια!» του είπα όταν σε δυο στιγμές στεκόταν 



Ο εξωγήινος της διπλανής πόρτας 

138 
 

μπρος μου, θεόρατος κι απίθανος σαν ξόανο αρχαίου θεού με τα 

τέσσερά του χέρια. «Έχω να κάνω μπάνιο πιο πολλά χρόνια κι απ’ 

τη γιαγιά μου τη Βασίλω που φοβότανε μη της φύγει το μύρο με το 

πλύσιμο και πέθανε με το λάδι της βάφτισης.» 

 Αλλά κακώς ανησυχούσα: στις στιβαρές χερούκλες του Ρουμί, 

η θάλασσα ήταν παιχνιδάκι, και μέσα της θαρρείς ξαναγεννήθηκα, 

έτσι που όταν βγήκαμε, και βάλαμε τα ρούχα μας, ένιωθα έτοιμος να 

κατακτήσω τον κόσμο, κι ας ήξερα ότι σε μισή ώρα θα ’χα ξεμαγκέ-

ψει και θα ’θελα καναπέ και ρυζόγαλο. 

 Στο δρόμο της επιστροφής, τον Ρουμί τον έπιασε νύστα – κι 

όπως ήταν διπλωμένος ο δόλιος σαν το μέτρο του μάστορα, έγειρε 

την κεφάλα του πάνω στη δική μου κι έτσι αποκοιμήθηκε, με την αρ-

γή, βαθιά του ανάσα σαν αεράκι στα λιγοστά μαλλιά μου. Κι εγώ μια 

ώρα δε σάλεψα μην τον ξυπνήσω. 

 

 

 



Αύγουστος Κορτώ 

139 
 

 

Κοντό κούρεμα τρίτου τύπου 

 Την επομένη το πρωί, μπαίνοντας στον τραπεζικό λογαριασμό 

μου από το λάπτοπ, διαπίστωσα κάτι ελαφρώς ανησυχητικό: ενώ τα 

χρήματα που ’χα στην άκρη έφταναν πάνω-κάτω για την περίπτωση 

που δεν με καταδέχονταν ο θάνατος και καβαντζάριζα τα ενενήντα, 

μ’ αυτά που τρώγαμε (τα πιο πολλά στην κυριολεξία) με τον Ρουμί, 

σε κάνα τρίμηνο το πολύ θα μέναμε ρέστοι, και η σύνταξή μου δε θα 

’φτανε ούτε για ζήτω. 

 Όμως εκτός από το σπίτι, η μόνη άλλη περιουσία μου που δεν 

είχα δωρίσει με τα χρόνια ήταν το μπαρμπέρικο – κι έπειτα απ’ το 

κάζο που ’χα πάθει με το Σίμο τον τρίφυλλο, δίσταζα να το ξανανοι-

κιάσω το μαγαζί. Να το πουλήσω δεν το συζητούσα καν, κι όχι για 

το δέσιμο, κομμάτια να γίνουν τα δεκαπέντε τετραγωνικά, αλλά γιατί 

δε θα ’βρισκα αγοραστή παρ’ εκτός αν το σκότωνα, που θα ’ταν α-

μαρτία. Κι εγώ να το δουλέψω δε γινόταν: και να με βαστάγανε τα 

πόδια μου (που τρίχες, μετά από μισή ώρα ορθοστασία θα ήθελα τα-

ξί για να με πάει ίσαμε το καναπεδάκι απέναντι), δεν εμπιστευόμουν 



Ο εξωγήινος της διπλανής πόρτας 

140 
 

πια τα μάτια και τα χέρια μου, και θα ’ρχόντουσαν οι άνθρωποι (λέμε 

τώρα) να τους κουρέψω ανθρωπινά και θα φεύγανε γκριφόν και φοξ 

τεριέ. 

 Και τότε, στρέφοντας το βλέμμα στον Ρουμί που γλυκοχου-

ζούρευε ακόμα στον καναπέ – με τα πολλά τον είχα πείσει, και χωρίς 

τις μαξιλάρες τις πλαϊνές βολευόταν μια χαρά – πέρασε μια σκέψη 

απ’ το μυαλό μου: ρε συ, αυτός στα μέρη του περιποιητής δεν ήτανε; 

Και δε μιλάμε τώρα να πάρεις τις δέκα τρίχες ενός παππού δυο δά-

χτυλα για ν’ αρέσει στη γιαγιά που με τον καταρράκτη δε βλέπει την 

τύφλα της μακάρι να γύρναγε ο κύρης της στο σπίτι με μοϊκάνα – 

εδώ το παιδί έκανε σοβαρή δουλειά, σχεδόν χειρουργική, όπως τους 

έπιανε έναν-έναν τους πελάτες του και τους ξεπέτσιαζε σαν τον ώρι-

μο γιαρμά. Να κουρύει δε θα μάθαινε; Σιγά το πράμα! Θα του μάθαι-

να εγώ: το πολύ-πολύ θα πλήρωνα μια δεκαριά παλικάρια απ’ αυτά 

που αράζουν στην πλατεία νυχθημερόν καθώς δεν έχουν σπίτια να 

πάνε τα έρημα (κι αν έχουν, χίλιοι λόγοι τους διώχνουν από δαύτα), 

και θα τους έταζα ένα δεκαρικάκι και δωρεάν λούσιμο έτσι και κά-

θονταν να τους κουρέψει ο κάλφας μου. 



Αύγουστος Κορτώ 

141 
 

 Κι έτσι, την ώρα του καφέ – είχε πεταχτεί και είχε φέρει και 

πράμα από ένα πρατήριο δίπλα, κάτι ντόνατ φρέσκα-φρέσκα κι α-

φράτα λες και τρως το μούσι του Θεού – έριξα την ιδέα, κι ο Ρουμί 

την άρπαξε στον αέρα, φωνάζοντας «Ναι! Ναι! Ναι!» λες και είχε 

κρυφό όνειρο μια ζωή να τους καταπιεί η μαύρη τρύπα για να ’ρθει 

να κουρεύει τα γερόντια στη Σπύρου Τρικούπη. 

 «Το θέμα είναι να μάθεις, μη μου τους κάνεις γλεπούδια τους 

πελάτες και βαράμε μύγες. Και νομίζω θα σ’ αρέσει η δουλειά – η ό-

ποια δουλειά ευλογία είναι, εγώ αν δεν είχα τον Φίγκαρο θα ήμουν 

μόνιμος κάτοικος κατά Δρομοκαΐτειο μεριά, δεμένος με λουριά σαν 

τη φοράδα του Διομήδη.» 

 «Μπορώ να μάθω γρήγορα, στο εγγυώμαι.» 

 «Θα δούμε – γιατί τα κορδόνια ακόμα εγώ στα δένω, μικρέ. 

Και δεν έχει και παπούτσια με χριτς-χρατς στο νούμερό σου, ντρέ-

πομαι και να τα ζητήσω, θα πούνε οι άνθρωποι, καλέ ο Δίας όντως 

γαμήθηκε κι έκανε και παιδί.» 

 «Πίστεψέ με. Οι δεξιότητες βρίσκονται εγγεγραμμένες σε κάπως 

βαθύτερο επίπεδο απ’ τα ερεθίσματα των καθημερινών σκέψεων, και 



Ο εξωγήινος της διπλανής πόρτας 

142 
 

γι’ αυτό δεν τις έχω αποκτήσει όλες ακόμα: γιατί δεν έχω το δικαίω-

μα να προβώ στην ανάγνωση και αναπαραγωγή τους.» 

 «Κάτσε γιατί μ’ έπιασες πάλι με τα επιστημονικά και δε νογάω. 

Τι θες να πεις, δεν έχεις το δικαίωμα;» 

 «Προκειμένου να μάθω αυτά που εσύ γνωρίζεις χρόνια – να 

κουρεύεις, να κάνεις ποδήλατο, να δένεις τα κορδόνια σου – θα πρέ-

πει να εισχωρήσω πιο βαθιά στις συνάψεις του εγκεφάλου σου, ώστε 

να βρω τις κατάλληλες, αυτές όπου είναι καταγεγραμμένες οι συγκε-

κριμένες κινήσεις.» 

 «Δηλαδή να μπεις στο κεφάλι μου λες. Ε, έμπα, σιγά, τι θα πά-

θω;» 

 Ο Ρουμί άναψε τσιγάρο, τράβηξε μια τζούρα βαθιά, της περι-

συλλογής, κι εξακολούθησε: «Σε επίπεδο φυσιολογίας, δεν θα πάθεις 

τίποτε – ούτε θα το αισθανθείς, ούτε θα έχει τις οποιοεσδήποτε επι-

πτώσεις στην εγκεφαλική σου λειτουργία° ωστόσο, καθ’ όλη τη διάρ-

κεια της επέμβασής μου, θα είσαι ως απών, καθώς εγώ θα κρατώ τα 

ηνία, τρόπον τινά.» 



Αύγουστος Κορτώ 

143 
 

 «Α, δηλαδή θα χαζέψω για κάνα δεκάλεπτο και θα μου στά-

ζουνε τα σάλια. Ε, μετά βγαίνοντας να μου σκουπίσεις το πιγούνι. 

Και κάτσε τώρα που λέμε για στάξιμο να πάω να ρίξω ένα κατούρη-

μα πρώτα, μην τα κάνω πάνω μου όσο εσύ μαθαίνεις πλακωτό και 

φεύγα.» 

 «Τώρα θα το κάνουμε δηλαδή;» 

 «Ναι ρε πασά μου, αμ’ έπος αμ’ έργον – τι; Θα περιμένουμε να 

βραδιάσει για να ανάψουμε κεριά και να βάλουμε βαλσάκια στο 

γραμμόφωνο; Στη βράση κολλάει το σίδερο.» 

 Κι έτσι, μόλις γύρισα απ’ το μέρος, κάθισα αναπαυτικά στη 

γαλάζια ακτινωτή πολυθρόνα του μπαλκονιού, κι άρχισα να κοιτά-

ζω τον Ρουμί κατάματα. Και ξαφνικά, ήταν λες κι εξαφανίστηκα: 

ένα πράμα αλλιώτικο από ύπνο, όπου ένιωθα μεν ότι ήμουν καθι-

στός στον ήλιο, ένιωθα το σώμα μου και τις εσωτερικές του εργασίες, 

αλλά η σκέψη μου ήταν ένα άσπρο τίποτα, σαν να μην ήμουν ακρι-

βώς ούτε έμψυχος ούτε άψυχος αλλά ένα αντικείμενο από σάρκα. Κι 

έπειτα η πραγματικότητα επέστρεψε σαν να μην είχε μεσολαβήσει 

ούτε στιγμή, κι ο Ρουμί καθόταν όπως πριν απέναντί μου, μόνο που 



Ο εξωγήινος της διπλανής πόρτας 

144 
 

τώρα γελούσαν και τα αυτιά που δεν είχε απ’ τη χαρά των όσων είχε 

μάθει. 

 «Τέλος;» 

 «Τέλος. Νομίζω πως έχω εγγράψει όλες σου τις δεξιότητες.» 

 «Όλες-όλες;» 

 «Όλες σου λέω.» 

 «Για να δούμε – άμα ξέρεις ό,τι ξέρω, τράβα φέρε την τράπου-

λα να παίξουμε μια ποκίτσα, να δεις πόσα απίδια βάνει ο σάκος που 

νομίζεις ότι τα έμαθες όλα, χαμένο κορμί.» 

 Ο Ρουμί τινάχτηκε πάνω σαν ελατήριο° μα πριν μπει στο σαλό-

νι έκανε μεταβολή και με ρώτησε: «Η τράπουλα πού είναι;» 

 «Καλά τι έκανες μες στη νεροκολοκύθα μου τόση ώρα; Δεν εί-

δες πού έχω τα χαρτιά;» 

 «Αν δεν θυμάσαι πού τα έχεις, πώς να το δω;» 

 «Εξωγήινοι πολιτισμοί, σου λέει μετά. Καλά, παλουκώσου και 

πάω εγώ να τα ψάξω.» 



Αύγουστος Κορτώ 

145 
 

 

Ποιος ειν’ αυτός ο αψηλός; 

 Την επομένη κιόλας, έστρωσα τον Ρουμί στη δουλειά: πήγαμε 

στο κουρείο απ’ τις εφτά, και τον έβαλα να το λάμψει για τα ανεπί-

σημα εγκαίνια. Τα ’χα σκεφτεί όλα. Αν τυχόν δεν ήξερε όσα έλεγε κι 

έκανε καμιά γκάφα, θα πετιόμουν εγώ να τη διορθώσω, και θα ’λεγα: 

«Μαθαίνει ακόμα ο μικρός, και το κούρεμα κερασμένο απ’ το μαγα-

ζί.» Κι έτσι κι έσκαγε μύτη κάνας εφοριακός, θα του έδειχνε ο Ρουμί 

την ταυτότητά του, και θα του έλεγα, να, είπα να μάθω στον γιο μου 

την τέχνη, μην πάει χαμένο τέτοιο ιστορικό μπαρμπέρικο. (Αυτό είναι 

το καλό με την Ελλάδα: όλα είναι ιστορικά, απ’ το μαγαζί που άνοιξε 

πρόπερσι και γράφει απ’ όξω ‘Έτος ιδρύσεως 1859 – ότε απέθανεν ο 

Μέτερνιχ ο κερατάς’, μέχρι την κασερόπιτα που έχει κι αυτή την ι-

στορία της, καθ’ όσον έμεινε δυο μέρες απούλητη κι ο φούρναρης τη 

γυρίζει μες στη βιτρίνα απ’ τη μια κι απ’ την άλλη μην πάθει κατακλί-

σεις σαν τον γέρο και θέλει Pulvo μετά.) 

 Κι όταν πια ο Φίγκαρο σκουτούλιζε τ’ απάνω του από καθα-

ριότητα, κάθισα στην πολυθρόνα κι άνοιξα να συνεχίσω το Πόλεμος 



Ο εξωγήινος της διπλανής πόρτας 

146 
 

και πόλεμος αυτουνού του αφορεσμένου του Ούγγρου που ’χει ένα 

όνομα σαν δυο ουαλλικά χωριά που ενώθηκαν με το σχέδιο Καποδί-

στριας, που ωραίο βιβλίο βρε παιδάκι μου, αλλά βάλε και μια τελεία 

να ξελαχανιάσεις τζάνουμ, να ξεκουραστεί κι εμένα το γέρικο το μάτι 

μου που κυνηγάει την παύση μες στο κατεβατό όπως η γριά το νού-

μερο στην τράπεζα, χώρια που πολλή μαυρίλα ωρ’ αδερφέ, στα νιά-

τα μου το λάτρευα αυτό το καφκικό, που είναι όλα άραχλα και μυ-

στήρια σαν τη σπηλιά του Νταβέλλη, αλλά τώρα μου ερχόταν ένας 

πνίξιμο. Τέλος πάντων, ας όψεται η νεύρωση που έχω να μην αφήνω 

βιβλίο απ’ τα χέρια μου άμα δε φτάσω στην τελευταία σελίδα, κι έτσι 

έχω φτύσει αίμα ουκ ολίγες φορές, κι έφτανα στο τέλος και πέταγα 

το βιβλίο στην άλλη άκρη βρίζοντας κιόλας: «Κακόχρονο να ’χεις, 

μου ’φαγες τα τζιγέρια να σε τελειώσω!» 

 Κι επειδή τον Ρουμί τον είχε πιάσει αχωρεσιά απ’ τον ενθου-

σιασμό του, και είχε βάλει και τη μακριά λευκή ποδιά να κρύβονται 

τα μέσα άκρα, με το ψαλίδι και τη χτένα στο τσεπάκι ο μόρτης, στή-

θηκε απ’ τις εννιά παρά έξω απ’ την πόρτα σαν τον κράχτη. Κι όσο 

να πεις, μπορεί να είχε βολτάρει στη γειτονιά αλλά ακόμα ήταν και-

νούριο πρόσωπο, και δη τριώροφο με δώμα από πάνω, κάθε τόσο 



Αύγουστος Κορτώ 

147 
 

τραβούσε κάτι βλέμματα γουρλωμένα, με κορυφαίο έναν φουκαρά μ’ 

ένα παπί που κόντεψε να σκοτωθεί ο χριστιανός απ’ το κοίταγμα. 

 Κι εκεί που εμένα είχαν αρχίσει να με ζώνουνε τα φίδια – δεν 

έβγαζα άκρη και μ’ αυτόν τον παλιοκερατά τον Κόριμ, που ογδόντα 

σελίδες δεν είχα μάθει ακόμα τι διάλο πήγε να κάνει στο Αμέρικα 

χωρίς μια αλλαξιά ρούχα να μην πιάσουν κόρα αυτά που φορούσε – 

κάνει ένα τζα και μπαίνει στο μαγαζί ένας παχουλούτσικος πιτσιρι-

κάς με γυαλιά, καρό πουκάμισο και μια μουσάρα αβρααμική, έτοιμη 

για τη θυσία. Σου λέει το παλικάρι, τι είναι αυτό το φρίκουλο με την 

άσπρη μπλούζα, και είδε το μπαρμπέρικο το παλιακό και του φάνηκε 

χιπστεριά να ρίξει μια περιποίηση γενειάδος, που τη χρειαζόταν απε-

γνωσμένα: αφρόντιστες κι ατίθασες, οι τρίχες είχανε πει βίβα λα ρε-

βολουθιόν και είχαν ξεσαλώσει σαν το βουρτσάκι το συρμάτινο για 

τα πιάτα άμα καθαρίσεις δυο ταψιά από ξεραμένο παστίτσιο, ένα 

μαύρο χάλι ήταν, κι ενώ ο Ρουμί πασιχαρής τον κάθιζε στην καρέκλα 

και του κρεμούσε τη μενεξεδιά μπροστέλα, εμένα με τρώγανε τα χέ-

ρια μου, διότι όσο να πεις είχα φάει τα νιάτα μου εκεί μέσα, και η 

φαλτσέτα μου είχε αλωνίσει δυο Αφρικές πιγούνια και μάγουλα, και 

μου ’ρχόταν ν’ αρπάξω το ξουράφι και να του παστρέψω τα μούτρα 



Ο εξωγήινος της διπλανής πόρτας 

148 
 

του παιδιού, να πάρουν ανάσα τα μαγουλάκια του που τα ’χε πνίξει 

η μπατανόβουρτσα ολόγυρα. Αλλά είπαμε, ο άνθρωπος περιποίηση 

ήθελε, και μάλιστα τη ζήτησε γενικόλογα: 

 «Θέλω να μου τα φτιάξετε λίγο περίεργα, αν μπορείτε,» είπε του 

Ρουμί. 

 «Περίεργα;» ρώτησε απορημένος ο Ρουμί. 

 «Τα θέλω να είναι κάπως,» απήντησε σαν τη Σφίγγα ο πελάτης. 

 Κάπως, κάπου, κάποτε – τα πιάσαμε τα λεφτά μας, μονολό-

γησα. Μόνο που δεν είχα υπολογίσει κάτι: τους σκληρούς δίσκους 

νοερών δεδομένων που είχε αντιγράψει ο Ρουμί όσο χτες έκανε τα 

σούρτα-φέρτα στην κεφάλα μου. 

 Και μέσα σ’ όλα που ’χε δει και που είχε μάθει, του είχε κατα-

πώς φαίνεται αποτυπωθεί και η ανάμνηση μιας ταινίας, που την ήξε-

ρα απ’ έξω κι ανακατωτά γιατί τη λάτρευα και την είχα δει ίσαμε ε-

ξακόσιες φορές: τον Ψαλιδοχέρη του Τιμ Μπάρτον λέω, αυτό το 

ποίημα για την ψυχή και τα μάτια (άσε δε η μουσική του Ντάνι Έλ-

φμαν, αριστούργημα) – και θυμόταν σαν να την είχε δει κι αυτός τη 

φάση όπου ο Τζόνι Ντεπ, καθ’ όσον τον έφτιαξε ο μπαμπάς του ο 



Αύγουστος Κορτώ 

149 
 

Βίνσεντ Πράις με κλαδευτική αντί για χέρια, αφού έχει περιλάβει τους 

θάμνους της μικρής πολύχρωμης πόλης, αρχίζει να κουρεύει τις γυ-

ναίκες στην αυλή των ανθρώπων που τον φιλοξενούν, και τους κάνει 

κάτι κουρέματα έξαλλα που πολύ τα γουστάρουν, καθ’ ότι έχουν πή-

ξει στη λαχανίδα με τη λακ και την αποικία τις κατσαρίδες, και συγ-

χρόνως το ορέγονται κιόλας το παλικάρι με την πούδρα στα μούτρα 

και τη θεριζοαλωνιστική που τις κουρεύει μέσα σε δευτερόλεπτα. 

 Κι έτσι κι ο Ρουμί, με το ψαλίδι και τα πελώρια δάχτυλά του να 

δουλεύουν ταυτόχρονα σαν να ήταν εξίσου σάρκα του και τα δύο, 

μέσα σε δύο λεπτά το πολύ είχε κάνει το μούσι του πιτσιρικά από βα-

τομουριά ένα χάρμα οφθαλμών: κουρεμένο στην εντέλεια ώστε να 

μην πετάει ούτε μισή τρίχα, και με τη μύτη κάτω να καταλήγει σε τρί-

αινα, σαν την πιρούνα του σατανά. 

 Κι ο μικρός, έκθαμβος και πανευτυχής που είχε απ’ τη μια 

στιγμή στην άλλη αποχτήσει τέτοιο εξαίρετο πράμα στο πιγούνι του, 

όχι μόνο πλήρωσε δεκαπέντε ευρώ χωρίς καν να ρωτήσει τιμή – πό-

σο χρεώναν πια οι κερατάδες οι άλλοι; – αλλά επί τόπου με ρώτησε 

αν είχα σελίδα στο Facebook (είχα, δυο χρόνια τώρα, φτιαγμένη πε-



Ο εξωγήινος της διπλανής πόρτας 

150 
 

ρισσότερο από νοσταλγία, και δεν την είχε δει άνθρωπος, ζήτημα να 

’χε εφτά λάικ όλα κι όλα), και πόσταρε φωτογραφία και με τάγκαρε, 

μαζί με ενθουσιώδη σχόλια και μια σέλφι της ολοκαίνουριας γενειά-

δας του. Και φεύγοντας, αφού ευχαρίστησε (με χειραψία!) τον Ρουμί, 

μας είπε ότι θα ανέβαζε τη φωτό (αμάν τα νιάτα, σ’ όλα βιαστικά, 

μέχρι ‘φωτογραφία’ ολόκληρη βαριούνται να πούνε) σ’ όλους τους 

λογαριασμούς του, αυτά τα ίνσταγκραμ και τα συναφή που εγώ δεν 

τα ξέρω καθόλου. 

 Και κοίτα να δεις που το πελατάκι ήταν φαίνεται πρώτη μούρη 

στα σόσιαλ, και μες στην ίδια μέρα, απ’ το πρωί ως τις έξι το από-

γευμα που είχα σιχτιρίσει με τον Ούγγρο και ήθελα κολοκυθοκεφτέ-

δες ταβερνάτους και το κλείσαμε νωρίς (μην κουλαθεί και πρώτη μέ-

ρα ο άλλος που ’χε πάρει φόρα και κόντευε να κουρέψει και τη 

σκούπα για το ξετρίχιασμα), είχαμε κάνει μπεζαχτά σοβαρό και 

πρόσβαρο, ενενήντα ευρώ είσπραξη, και η σελίδα στο φουμπού από 

ψοφίμι είχε πάρει τα απάνω της και είχε φτάσει τα εκατόν είκοσι 

λάικ, και είχε αναρτημένες ήδη έξι φωτογραφίες νεαρών με τα φα-

νταχτερά σαν τσαλίμι του Γκαουντί γένεια που τους είχε φτιάξει ο 

‘ψηλός’. 



Αύγουστος Κορτώ 

151 
 

 Και μες σε μια βδομάδα πήξαμε στην πελατεία, ουρά απ’ έξω 

οι νεαροί οι μουσάτοι να περιμένουν να τους περιλάβει ο Ρουμί, που 

είχε πάρει και το κολάι κι έφτιαχνε κάτι κομψοτεχνήματα, σαν ανθο-

δέσμες από τρίχες, μέχρι φιογκάκια έβαζε σε μερικούς, κι ενώ εγώ 

από μέσα μου σταυροκοπιόμουν που θέλανε τόσα παλικάρια να 

γυρνάνε λες και τους δάγκωσε το σαγόνι σκαντζόχοιρος και δε λέει 

να τ’ αφήσει, το ταμείον είχε άλλη γνώμη, γιατί χεστήκαμε στο πενη-

ντάρι, κι όπως δούλευε κι αστραπιαία ο αφιλότιμος ο Ρουμής – διότι 

τελικά του κόλλησε η ελληνική βερζιόν – καθάριζε ίσαμε σαράντα 

μούσια την ημέρα, που πλέον αναρωτιόμουν, οι εταιρίες που βγά-

ζουν τα ξυραφάκια για άνδρες, τι διάλο κάνουν, στη βίζιτα βγήκαν οι 

ζιλετάδες; 

 Κι έπαιρνε μια χαρά με κάθε του κούρεμα ο μπαγάσας – γιατί 

σύντομα άρχισε να σκαρώνει κι έξαλλες κομμώσεις, κι έγινε ο ακόμα 

χειρότερος χαμός – που έλαμπε ολόκληρος, τα μάτια του φωτίζο-

νταν σαν λάμπες θυέλλης, κι έπειτα, με το χρήμα ζεστό στην τσέπη 

και την ευτυχία του σπόρου που του δίνει ο θείος του ο κάπελας τά-

χαμου μισθό για να φέρνει τις κόκα-κόλες και ν’ αδειάζει τα τασάκια, 

μ’ έβγαζε αυτός έξω και με κέρναγε, και μάσα και σινεμά κι απ’ όλα, 



Ο εξωγήινος της διπλανής πόρτας 

152 
 

κι εγώ τον καμάρωνα με την ψυχή μου, γιατί δεν είναι λίγο πράμα να 

σε φέρει μια καταστροφή τόσο μεγάλη στην άλλη άκρη του σύμπα-

ντος κι εσύ όχι μόνο να σταθείς στα πόδια σου αλλά να βρεις και-

νούριο εαυτό και μεροκάματο. 

 Διότι, καταγωγή γαρ, όση ώρα έριχνε διπλοπενιές με το ψαλίδι, 

ο Ρουμί εξακολουθούσε ατάραχος το κόλπο του – να διαβάζει φευ-

γαλέες σκέψεις πελατών που είχε την ώρα εκείνη στην καρέκλα και 

να τους πιάνει την κουβέντα γι’ ακριβώς το θέμα που σκεφτόντουσαν 

(διότι στο μεταξύ τα βράδια ξενύχταγε στο ίντερνετ και κόντευε να το 

αποστηθίσει και δαύτο), έτσι που ο πελάτης όχι μόνο ένιωθε συμπά-

θεια και οικειότητα, αλλά σαν να βρίσκεται στο σπίτι του στην κυριο-

λεξία, με δικό του άνθρωπο να τον κουρεύει, κι έτσι προστέθηκε κι 

αυτό στη φήμη του νέου δίμετρου μπαρμπέρη, ότι είναι ο τσόγλανος 

λες κι έχει τηλεπάθεια και ξέρει ακριβώς τα γούστα σου και τι περνάει 

εκείνη τη στιγμή απ’ το μυαλό σου. Και καθώς αυτή είναι η μισή τέ-

χνη του μπαρμπέρη – να πιάνει την κουβέντα στον άνθρωπο που 

όσο να πεις έχει ένα φονικό εργαλείο να κόβει βόλτες γύρω απ’ το 

κεφάλι του, και να είναι συζητήσιμος χωρίς να τον γανιάζει τον άλλο 

στη φλυαρία – σύντομα η φήμη μας εκτοξεύτηκε, και η σελίδα μας 



Αύγουστος Κορτώ 

153 
 

πια είχε γίνει ανάρπαστη, τόσο που ανησυχούσα μην πλακώσει κα-

μιά μέρα κανένα κανάλι με κάμερες και γίνουμε ντιπ βούκινο, καθ’ 

ότι ο Ρουμί είχε μεν τα κάτω τα κουλά του κρυμμένα να παίζουν με 

το μασούρι στις τσέπες, αλλά με άνθρωπο έμοιαζε μόνο στο πολύ-

πολύ περίπου, κι είχα μονίμως την έγνοια μην παραγίνει διάσημος 

και κάποιος κάτσει και ξεψαχνίσει την ιστορία και το παρελθόν του, 

κι αν είχε όντως υπάρξει θύμα καταστροφικής πυρκαγιάς και ήταν 

έτσι κόκκινος σαν πυροσβεστικό. 

 Όμως καμία αναποδιά δε μα βρήκε – το αντίθετο μάλιστα. 

 Είχε βγει, φαίνεται, η μοίρα και μοίραζε χαρές. 

 

 

 

 

 

 



Ο εξωγήινος της διπλανής πόρτας 

154 
 

 

Το κοριτσάκι με το μπαστούνι 

 Πέρασαν έτσι τρεις μήνες και χειμώνιασε – και μόλις αρχίσαν 

να ζυγώνουν τα Χριστούγεννα, κι ο Ρουμί κατάλαβε τι νταβατούρι 

κάναμε οι γήινοι κάθε χρόνο αυτή την εποχή, ήρθε πια κι απολωλά-

θηκε από χαρά, και στόλισε και το σπίτι και το μαγαζί σαν τα κου-

κλόσπιτα, (που εγώ δέντρο είχα αγοράσει τελευταία φορά πάνω από 

πενήντα χρόνια πριν, και μου κουβάλησε μια μέρα αυτός απ’ τις 

σκάλες, γιατί δε χωρούσε στο ασανσέρ, ένα θηρίο πιο μεγάλο απ’ 

αυτό του Συντάγματος), σου λέω λύσσα παιδί μου με τα στολίδια και 

τις τρέσες και τα τζίτζιλα-μίτζιλα, που τον είχα πάρει από φόβο μη με 

πετύχει κάνα απόγευμα γλαρωμένο στην πολυθρόνα του Φίγκαρο 

και μου κρεμάσει κι εμένα μπάλες και λαμπάκια. Χώρια τα μελομα-

κάρονα, που μας τα φέρναν πια με το ταψί απ’ τον αντικρινό το 

φούρνο, να ’χουμε τάχα να κερνάμε τους πελάτες, που ποιοι πελά-

τες, μέχρι τις εννιά παρά ήμασταν στο τέταρτο ταψί, τόσο που πια 

είχα αρχίσει να φοβάμαι μη μου πάθει κάνα ζάχαρο ο κερατάς, κι 

άντε μετά να εξηγείς στο γιατρό πόθεν έσχες τα επιπλέον χέρια, κι αν 



Αύγουστος Κορτώ 

155 
 

είσαι έτσι κόκκινος σαν το μπαρμπούνι επειδή δεν έχεις τρύπα να χέ-

σεις. 

 Όσο για τη δουλειά, συνέχισε να αυγατίζει σταθερά, είχε γίνει 

πια φίρμα το μπαρμπέρικο κι ο Ρουμής με τα μαγικά τα χέρια, και 

μόνο λίγο προς τα μέσα του Δεκέμβρη άρχισε να καταλαγιάζει ο χα-

λασμός, γιατί όσο να πεις και το μούσι δεν είναι μαύρη βρούβα που 

ξεχορταριάζεις σήμερα τη γλάστρα κι αύριο έχει φυτρώσει διπλή, θέ-

λει και το χρόνο του να ξαναμεγαλώσει. Κι έτσι, τα απογεύματα ιδί-

ως που σκοτείνιαζε νωρίς και κλείναμε την πόρτα κι ανάβαμε το αε-

ρόθερμο μην ξεπαγιάσουμε, αράζαμε και οι δύο μ’ ένα βιβλίο και πε-

ριμέναμε να πάει οχτώ για να κλείσουμε και να πάμε σπίτι για μάσες 

– διότι, μέσα στα διάφορα ταλέντα που ’χε αποκομίσει ο Ρουμί ρού-

φα-ρούφα απ’ τα μυαλά, το δικό μου και των πελατών, ήταν κι αυτό 

της υψηλής μαγειρικής, καθώς ένα απ’ τα πιο τακτικά μας πελατάκια 

ήταν ένας σεφ νεαρός και ξακουστός, που ’χε γράψει και βιβλία, και 

λίγο η κουβέντα λίγο η υποκλοπή στοιχείων ο μικρός είχε μάθει ένα 

κάρο συνταγές και κόλπα αλλιώτικα, και τα Σαββατοκύριακα πήγαι-

νε σούπερ μάρκετ, ζαλωνόταν διακόσια ευρώ ψώνια, και του άλλαζε 

τα φώτα στη γαστριμαργία, φτιάνοντας από πίτες και φρέσκα ζυμα-



Ο εξωγήινος της διπλανής πόρτας 

156 
 

ρικά μέχρι μπαβαρουάζ και κάτι κέκια αμερικάνικα να τρώει η μάνα 

και να κλειδώνει το παιδί στο πλυσταριό μην τυχόν και της φάει κα-

μιά βούκα. Κι έτσι, από μαγκούφικο τσαρδί, μ’ ένα ψυγείο έρημο σαν 

παγερή Σαχάρα και μια κουζίνα σύγχρονη, με κεραμικές εστίες, που 

όμως δεν άναβε ποτέ, το σπίτι γέμισε ευωδιές και νοστιμιές, και δε-

κάδες ταψιά και τάπερ και πυρέξ και γάστρες τίγκα στα πιο απίθανα 

κι απολαυστικά εδέσματα, όλα διά χειρός του προκομμένου του γιου 

μου (μια λέξη που ’χα συνηθίσει τόσο πια από συστάσεις και προ-

σφωνήσεις μπροστά στον κόσμο – που οι πιο παλιοί της γειτονιάς 

πίσω απ’ την πλάτη μου θα λέγανε ή ότι τον είχα αγοράσει για να τον 

κάνω σκλάβο τον ψηλό, ή ότι στα γεράματα το ’χα γυρίσει και είχα 

σπιτώσει τεκνό), που όσο κι αν μου εξηγούσε πως το μαγειρικό ταλέ-

ντο δεν ήταν δικό του, κι ότι στην πραγματικότητα όλα όσα έφτιαχνε 

είχαν δεκάδες ατέλειες στην εκτέλεση της συνταγής και την παρου-

σίαση του αποτελέσματος, εγώ τέτοιο φαΐ ονειρεμένο δεν είχα ξανα-

ματαφάει, και δεν του έβρισκα όχι ψεγάδι, αλλά έκανα μέχρι σχέδια 

περαιτέρω πλουτισμού, όπου ο Ρουμί, που ’ταν κι ακούραστος σαν 

καψωμένος ρινόκερως που ’χει πάρει κατόπι τη ρινοκερίνα στη σα-



Αύγουστος Κορτώ 

157 
 

βάνα, θα έφτιαχνε και θα πουλούσε τα γλυκά κι αρμυρά του αρι-

στουργήματα έναντι αδράς αμοιβής. 

 Το ευλογημένο εκείνο απόγευμα στο σπίτι μας περίμενε ένα 

ταψί με μια παραλλαγή του μουσακά που είχε λευκή μελιτζάνα, γλυ-

κοπατάτα και διάφορα τυριά – στούκας, πάλι με ζαντάκ θα την έ-

βγαζα το βράδυ, να πίνω σόδες και να αναρωτιέμαι αν θ’ αφήσω τη 

στερνή μου πνοή από γκουρμεδιά – κι έτσι ήταν αδύνατον να συγκε-

ντρωθώ στο βιβλίο που διάβαζα: τον πρώτο τόμο του Χαμένου Χρό-

νου του Προυστ, που το ’χα να κάθεται στο ράφι τόσα χρόνια και 

δεν το ’χα πιάσει παρά μόνο πρόσφατα, διότι με φόβιζαν ο όγκος και 

η πυκνή του γλώσσα και η βαριά σκιά του κλασικού, αλλά βλέπεις ο 

Ρουμί το ’χε ξεπετάξει το επτάτομο στο πι και φι, κι όλο μου μίλαγε 

για τον Σουάν και την Οντέτ και τον Σαρλύς κι ένα σωρό άλλους κε-

ρατάδες, κι έκανε εγκώμια και τεμενάδες στον Προυστ, ώσπου στο 

τέλος ζήλεψα κι εγώ σαν βιβλιοφάγος κι αποφάσισα να το τολμήσω 

το αγκωνάρι όσο έβλεπα ακόμα, προτού τα μάτια μου πάθουνε κα-

νένα καταρράκτη πιο μεγάλο απ’ της Έδεσσας. 



Ο εξωγήινος της διπλανής πόρτας 

158 
 

 Αλλά πολλή σκληρή δουλειά ο ασίκης ο Μαρσέλ, πηλοφόρι 

κανονικό, κι ο νους μου όλο ξεστράτιζε στον ‘άσπρο μουσακά’ που 

περίμενε στο φούρνο, αν κι ο Ρουμί στην πολυθρόνα έμοιαζε απολύ-

τως απορροφημένος απ’ το δικό του ανάγνωσμα: ένα τούβλο με τα 

άπαντα της Τζέιν Όστεν, η οποία ήταν η καινούρια του αγάπη. Γενι-

κώς τον τελευταίο καιρό είχε ξεκοκκαλίσει όλο το ποθοπλανταγμένο 

κλασικό ρομάντζο – Ανεμοδαρμένα Ύψη, Τζέιν Έιρ και δε συμμαζεύ-

εται – κι αναρωτιόμουν αν ήταν η αποτύπωση μιας άλλης εποχής κι 

ενός άλλου κόσμου που τον γοήτευε, ή κατά πόσον αυτό που έλειπε 

απ’ τη ζωή του ήταν το ρομάντζο ως πραγματικότητα κι όχι ως ι-

στορία. 

 Μου ’χε εξηγήσει, βλέπεις, πως τα άτομα του είδους του, αν και 

το θέμα της αναπαραγωγής το έλυναν τσακ μπαμ, είχαν επιθυμία για 

συντροφικότητα, και συχνά ζούσαν σε ζευγάρια για αιώνες ανθρώ-

πινους και δεκαετίες δικές τους, απολαμβάνοντας τη στενή συνύ-

παρξη δύο εγκεφάλων που μοιράζονται τα πάντα: κάθε σκέψη, πα-

ρόρμηση κι ανάγκη που το ένα ταίρι μάντευε για τ’ άλλο πριν καν 

αυτό συναισθανθεί τι ζήταγε η καρδιά του. Ε, και παρ’ όλο που μου 

είχε πει πως ο ίδιος δεν είχε τύχει να συμβιώσει κατ’ αυτόν τον τρόπο 



Αύγουστος Κορτώ 

159 
 

μέχρι την καταστροφή του πλανήτη του, αυτό που μου περιέγραφε, 

παρ’ όλες τις διαφορές – εμείς τα έχουμε ανάγκη τα λόγια, ιδίως τα 

γλυκά – έμοιαζε τρομερά μ’ αυτό που και οι άνθρωποι ζούνε ως μοι-

ρασιά της ψυχής στον έρωτα και στην αγάπη. 

 Μα αν όντως κάποια τέτοια πείνα βασάνιζε τον Ρουμί, τα ε-

μπόδια στο να την κορέσει ήταν πολλά, κι όλα τους ανυπέρβλητα: 

απ’ την αμείλικτη ανατομία και φυσιολογία της ερωτικής έλξης και 

πράξης μέχρι την ανάγκη του όποιου συντρόφου να γνωρίζει την 

αλήθεια για το ποιος είσαι, μιας κι άμα δε φτάσει να σε ξέρει καλύτε-

ρα κι απ’ τον εαυτό του τον ίδιο, κάτι πάντα θα λείπει. (Αν και πάλι, 

εμένα το μικρό μου το μυαλό σκάλωνε περισσότερο στο σώμα και τα 

όριά του: έτσι ψηλός που ήταν ο γιόκας μου, θα ήταν δύσκολο ακό-

μα και ν’ αγκαλιάσει έναν άνθρωπο ερωτικά, χώρια που καθ’ ότι 

πλάσμα αγαπησιάρικο, όπως ο σκύλος κουνάει την ουρά του απ’ τη 

χαρά, έτσι κι αυτός όταν μ’ άρπαζε και με σήκωνε στην αγκαλιά του 

από μια ξαφνική έκρηξη αγάπης, ξεχνιόταν και μ’ αγκάλιαζε αντα-

νακλαστικά και με τα τέσσερά του χέρια – και δύσκολο να βρεις άν-

θρωπο που δε θα πάρει δρόμο προς το πλησιέστερο τρελάδικο τσιρί-



Ο εξωγήινος της διπλανής πόρτας 

160 
 

ζοντας έτσι και δει τέσσερα χέρια πάνω του ενώ δε βρίσκεται σε όρ-

γιο). 

 Κι όπως λοιπόν κοιτούσα πάνω απ’ τις σελίδες του βιβλίου μου 

τον Ρουμί χαμένο στα πάθη και τα χουνέρια της Αγγλίας του 19ου 

αιώνα, κι αναρωτιόμουν αν εκείνη τη στιγμή ένιωθε κι ο ίδιος σαν 

ένας απ’ τους τόσους καψούρηδες της Τζέιν Όστεν, άκουσα το κα-

μπανάκι της πόρτας να χτυπάει, και στρέφοντας τα μάτια είδα να 

μπαίνει στο κουρείο ένα πλάσμα που κι αυτό μ’ έκανε να σαστίσω με 

την εμφάνισή του: μια κοπέλα γύρω στα τριάντα-τριανταπέντε, με 

μεγάλα μαύρα γυαλιά, κατάμαυρα μαλλιά μακριά ως τη μέση, κι ένα 

λευκό ραβδί στο χέρι σαν μακρύ στυλό, που η κάθε της κίνηση ήταν 

διστακτική κι αργή σαν του γέρου που δεν εμπιστεύεται πια τα πόδια 

του, και φοβάται μη σκοντάψει με το παραμικρό – παρ’ όλο που η 

νιότη έφεγγε ολόφρεσκη στο λείο, λευκό της πρόσωπο. 

 Κι όπως είχα σηκωθεί να ρωτήσω πώς μπορούσα να βοηθήσω 

– γιατί η μαυρομαλλούσα Ραπουνζέλ είχε σταθεί στο άνοιγμα της 

πόρτας, σαν κάποιος φόβος να την κράταγε – και μολονότι την κο-



Αύγουστος Κορτώ 

161 
 

πέλα αυτή πρώτη φορά στη ζωή μου την αντίκρισα, κατάλαβα ποια 

ήταν, κι αναφώνησα: «Μαρθούλα, εσύ;» 

 Και μονομιάς γύρισα στην τελευταία φορά που την είχα δει, ή 

έστω μια απ’ τις τελευταίες, και συνειδητοποίησα τι ήταν αυτό που 

κράταγε στο χέρι της. 

 Τέλη εβδομήντα, κι εδώ και κάποια χρόνια στη Εξάρχεια τρι-

γυρνούσε, πότε μονάχο του και πότε με τη μαυροντυμένη μάνα του – 

δασκάλα του πιάνου, που ο άντρας της είχε πεθάνει στην εξορία από 

σκωληκοειδίτιδα, τουλάχιστον έτσι λέγανε στη γειτονιά – ένα μελα-

χρινό κοριτσάκι, άσπρο σαν πορσελάνινη κούκλα, με μαύρα γυαλά-

κια στρογγυλά κι ένα λευκό μπαστούνι. 

 Τη λέγαν Μάρθα, είχε γεννηθεί τυφλή, και δεν είχε γνωρίσει πο-

τέ τον αγωνιστή, τον ήρωα πατέρα της – μονάχα τις ταλαιπωρίες της 

χούντας, που μέχρι να ψοφήσει τραβολογούσε κάθε τόσο τη μάνα 

της στην ασφάλεια. Παρ’ όλες όμως τις φουρτούνες με τις οποίες την 

είχε υποδεχθεί η ζωή, η Μαρθούλα ήταν ένα κορίτσι γελαστό και 

πρόσχαρο, φιλικό κι ανεξάρτητο, που έπαιζε με τα παιδιά της γειτο-

νιάς και μιλούσε ευγενικά και θαρρετά στους μεγάλους, κι έκανε και 



Ο εξωγήινος της διπλανής πόρτας 

162 
 

θελήματα της μάνας της όταν σχόλαγε κι αρχίζαν τα μαθήματα μου-

σικής στο σπίτι, αλωνίζοντας τους δρόμους άφοβα παρά το μικρό 

της ηλικίας της και το γεγονός ότι γνώριζε τον κόσμο χωρίς το πλεο-

νέκτημα της όρασης. 

 Κι εκτός απ’ τη γλύκα του χαρακτήρα της, που σ’ έκανε να χα-

μογελάς και μόνο που την έβλεπες να περιμένει ευγενικά τη σειρά της 

στο περίπτερο ή στο μπακάλικο, η μικρή Μάρθα είχε πάρει το ταλέ-

ντο της μητέρας της, και είτε με παρτιτούρες μπράιγ είτε με το αυτί 

και την αφή, στα οχτώ της χρόνια έπαιζε ονειρεμένα, τόσο που συ-

χνά οι γειτόνοι μαζευόμασταν στην Τσαμαδού, κάτω απ’ το σπίτι 

της, κι όταν έπαυαν οι διστακτικές και συχνά γεμάτες φάλτσα πιανι-

στικές απόπειρες των μαθητών της χήρας μάνας, απολαμβάναμε ένα 

ρεσιτάλ κανονικό απ’ τα χέρια της Μαρθούλας, κι ερχόμασταν στο 

μεράκι κι ας μην ήμασταν οι πιο πολλοί διόλου εξοικειωμένοι μ’ αυτό 

που ακούγαμε. 

 Όμως μια μέρα, ξαφνικά, η Μάρθα εξαφανίστηκε, χάθηκε από 

τη γειτονιά, και μαζί της χάθηκε η λάμψη απ’ το χαμόγελο και οι ου-

ράνιες μελωδίες απ’ τα χεράκια της. Στην αρχή οι περίοικοι φαντα-



Αύγουστος Κορτώ 

163 
 

στήκαμε πως είχε πάει επίσκεψη σε τίποτα σόγια – ήταν και καλο-

καίρι, μπορεί να την είχε στείλει η μαμά της παραθέριση χωρίς ν’ α-

κολουθήσει για λόγους οικονομικής στενότητας – μα όσο ο καιρός 

περνούσε κι η Μαρθούλα παρέμενε άφαντη, άρχισαν να κυκλοφο-

ρούν στη γειτονιά ιστορίες, μία ότι είχε πέσει θύμα απαγωγής, ή ότι 

είχε πάει σε ειδικό σχολείο τυφλών κάπου έξω, ή ακόμα ότι για κά-

ποιο λόγο είχε κλειστεί στο σπίτι, γιατί ακόμα, μια στο τόσο, απ’ το 

κλειστό πια παράθυρο και στα γύρω σπίτια ακουγόταν πνιχτός ο 

ήχος του πιάνου, μόνο που τώρα, αντί να φωτίζει τα μέσα σου, η 

μουσική που έβγαζε ήταν σαν σκοτάδι στην ψυχή. 

 Τα χρόνια πέρασαν, η μάνα γέρασε, και καθώς κράταγε το 

στόμα της κλειστό και δεν δεχόταν επισκέψεις, φτάσαμε πρώτα να 

διστάζουμε να τη ρωτήσουμε τι είχε συμβεί και τι είχε απογίνει η κόρη 

της, κι έπειτα, σκληροί όπως είναι οι άνθρωποι κι ακόμα πιο σκληρός 

ο χρόνος, την ξεχάσαμε τελείως τη Μαρθούλα με τα μαύρα στρογγυ-

λά γυαλιά και το λευκό της μπαστουνάκι, σαν να μην είχε ομορφύνει 

ποτέ η ζωή μας με το πέρασμά της απ’ αυτήν. 



Ο εξωγήινος της διπλανής πόρτας 

164 
 

 Μα τώρα να την που στεκότανε μπροστά μου, μ’ ένα χαμόγελο 

να τρεμοπαίζει φοβισμένο στα χείλη της, και θυμήθηκα ότι πρόσφατα 

είχα δει τα κηδειόχαρτα για την κηδεία της μητέρας της. 

 «Κύριε Τάκη;» είπε εκείνη. «Μπορώ να περάσω;» 

 «Και βέβαια κορίτσι μου!» είπα, και πήγα να την πιάσω απ’ το 

χέρι να τη βοηθήσω να καθίσει στον καναπέ, σταματώντας την τε-

λευταία στιγμή μονάχα για να μην την προσβάλλω με την υπέρμετρη 

λαχτάρα μου να της προσφέρω βοήθεια° μα εκείνη τη δέχτηκε, κι α-

φέθηκε να την καθίσω και να της βάλω στο χέρι μια κούπα ζεστό 

τσάι με κανέλα, και ήταν το λεπτό της χέρι κι όλο της το σώμα σε 

κάθε κίνηση σαν μουδιασμένο κι άμαθο, όπως του ανθρώπου που 

έχει καιρό – πόσο καιρό αλήθεια; Το μυαλό μου βούιζε απ’ τις απορί-

ες – να βγει απ’ το σπίτι. «Κάτσε να σου φέρω και κανένα μελομακά-

ρονο να κεραστείς.» 

 Άμα δεν τα ’χει χάψει όλα ο Ερυσίχθονας, μονολόγησα, και για 

πρώτη φορά εδώ και κάμποσες στιγμές η σκέψη μου πήγε στον Ρουμί 

– και τον είδα να στέκεται απέναντί μου, πλάι στον λουτήρα, κοιτώ-

ντας τη Μάρθα στον καναπέ με μάτια τόσο γουρλωμένα και γαλάζια 



Αύγουστος Κορτώ 

165 
 

που φωσφόριζαν σχεδόν, λες κι αντίκριζε άνθρωπο δικό του, απ’ τον 

πλανήτη του, που είχε ως διά μαγείας εμφανιστεί στο μπαρμπέρικο. 

 Και μόλις ένιωσε ότι βρισκόταν σε μέρος φιλικό, κι ήπιε μια 

γουλιά απ’ το τσάι της και ρόδισε κάπως το προσωπάκι της, η Μαρ-

θούλα που ήταν πια σωστή γυναίκα έλυσε τη γλώσσα και τη σιωπή 

της όπως ο άνθρωπος ο διψασμένος για ανθρώπινη παρέα, και μας 

εξήγησε λίγο-πολύ την ιστορία της: πώς, γύρω στα δέκα, ξαφνικά 

μια μέρα πήγε να βγει απ’ το σπίτι και δεν μπορούσε, ήταν αδύνατον, 

η σκέψη και μόνο να βρεθεί στη γνώριμη πλατεία, με τον σαματά και 

την πολυκοσμία της, την τρομοκρατούσε. Πολλά ονόματα του δώ-

σαν του εμπόδιου αυτού που της έφραζε θαρρείς σαν τοίχος τον 

δρόμο προς τον κόσμο: ανθρωποφοβία, κοινωνική φοβία, αγοραφο-

βία. Ό,τι κι αν ήταν, τα χρόνια εκείνα ακόμα ήταν λίγοι οι ψυχίατροι 

που ήξεραν πώς να το αντιμετωπίσουν, κι ακόμα λιγότεροι αυτοί 

που ήταν διατεθειμένοι να ’ρθουν στο σπίτι για να τη δουν, να της μι-

λήσουν, και να της προσφέρουν κάποια έστω κι αβέβαιη ελπίδα. 

 Κι έτσι με τα χρόνια έχασε μαζί με την αλλοτινή της ξεγνοιασιά 

την ανεξαρτησία της, κι ο κόσμος συρρικνώθηκε στα τετραγωνικά 



Ο εξωγήινος της διπλανής πόρτας 

166 
 

του πατρικού σπιτιού της, κι έφτασε πια να κρέμεται απ’ τη μάνα της 

για το κάθε τι, απ’ τα ψώνια και τα καθημερινά χρειαζούμενα, μέχρι 

τη μόρφωσή της και το βιος της – γιατί για να μπορέσει να σταθεί 

στα πόδια της μια μέρα, έπρεπε κι αυτή να μάθει να διδάσκει πιάνο, 

όπως και έκανε, επί χρόνια, θέτοντας το ταλέντο της στην υπηρεσία 

των μικρών παιδιών, άλλοτε λίγων κι άλλοτε ελάχιστων, των οποίων 

οι γονείς ήταν πρόθυμοι να πληρώσουν ιδιαίτερα μαθήματα μουσι-

κής με μια τυφλή δασκάλα.  

 Την τελευταία δεκαετία τα πράγματα είχαν δυσκολέψει. Η μά-

να δύσκολα τα έφερνε βόλτα πια, τόσο με το πρακτικό κομμάτι του 

να στέκει ακόμα κολώνα του σπιτιού όσο και με τα μαθήματα: παρά 

τη βοήθεια της Μάρθας τόσο στις δουλειές του σπιτιού όσο και στα 

ιδιαίτερα, οι μαθητές ολοένα και λιγόστευαν, ιδίως μετά την κρίση, κι 

έτσι είχαν φτάσει, με τον βιοπορισμό τους να κρέμεται από μια κλω-

στή, στη μέρα, πριν ενάμισι μήνα, που η Μάρθα είχε μπει στο υπνο-

δωμάτιο της εβδομηντάχρονης πλέον μητέρα της, κι όσο κι αν της μι-

λούσε και τη σκούνταγε και την ταρακουνούσε, κλαίγοντας, μες 

στην αγκαλιά της, ήταν αδύνατον να την ξυπνήσει απ’ τον αξύπνητο 

ύπνο του θανάτου. 



Αύγουστος Κορτώ 

167 
 

 Και καθώς, πέρα από την οδύνη της ορφάνιας και τα επιπλέον 

βάσανα που είχε φέρει, ο μόνος γιατρός απ’ τον οποίο είχε δει βοή-

θεια είχε το ιατρείο του στο Κολωνάκι, και δεν μπορούσε να κάνει 

παρά μόνο τηλεφωνικά τις συνεδρίες μαζί της – κάτι που και οι δύο 

ένιωθαν πως δεν βοηθούσε όσο χρειαζόταν η ασθενής – η Μαρθούλα 

είχε δαγκώσει την καρδιά της και είχε αποφασίσει, αν όχι να νικήσει 

τον ανίκητό της φόβο, να αναμετρηθεί μαζί του αρχίζοντας να βγαί-

νει απ’ το σπίτι, έστω και με την ψυχή της να τρέμει από πανικό. 

 Απόψε, μας είπε, ήταν η πρώτη φορά, η πρώτη δοκιμή: ένα 

βραδάκι του Δεκέμβρη, που οι επικείμενες γιορτές πλανιόντουσαν 

χαρωπά στον δρόμο και στη βιασύνη των ανθρώπων. Μα μόλις είχε 

διασχίσει, αργά και φοβισμένα από τα χρόνια της απομόνωσης, τα 

πρώτα λιγοστά μέτρα, φτάνοντας στη γωνία της Σπυρίδωνος Τρι-

κούπη ο τρόμος την παρέλυσε, και στράφηκε μ’ όσες δυνάμεις της 

απόμεναν προς το μέρος απ’ όπου έβγαινε η μόνη οικεία μυρωδιά, το 

μόνο κομμάτι από το μακρινό της παρελθόν που η σιγουριά της ό-

σφρησης, χέρι-χέρι με τη μνήμη, την καθησύχαζε πως είχε μείνει ίδιο 

κι απαράλλαχτο: τον Φίγκαρο. 



Ο εξωγήινος της διπλανής πόρτας 

168 
 

 Προβληματίστηκα πολύ με την τυραννισμένη ζωή που είχε μό-

λις μοιραστεί μαζί μας η Μάρθα. Για το σκοτεινό βασίλειο των ψυχι-

κών νόσων δεν είχα πείρα προσωπική: μονάχα ό,τι είχα διαβάσει σε 

βιβλία που μιλούσανε για το θηρίο της κατάθλιψης, της σχιζοφρέ-

νειας, κι όλων αυτών των δεινών με τις κλινικές ονομασίες που σαν 

αόρατοι δαίμονες κυριεύουν τις ψυχές πολλών ανθρώπων κι αρνιού-

νται πεισματικά να τους αφήνουν να ανασάνουν. Ήξερα ωστόσο, 

από κουβέντες πελατών γι’ αυτούς και τους οικείους τους, ότι τις τε-

λευταίες δεκαετίες η επιστήμη της ψυχιατρικής όπως και πολλές άλ-

λες είχε κάνει άλματα, κι ότι πλέον πολλές αρρώστιες που άλλοτε κα-

ταδίκαζαν ανθρώπους σε ισόβια σε ψυχιατρεία χειρότερα από φυλα-

κές, τώρα πια μπορούσαν να καταπολεμηθούν αποτελεσματικά, και 

οι πάσχοντες να ξαναβρούν με την κατάλληλη βοήθεια το χαμένο 

τους χαμόγελο. Και είχα μάλιστα κι έναν πελάτη, που είχε συχωρεθεί 

πριν λίγα χρόνια, ο οποίος για ένα διάστημα κάμποσων ετών υπέφε-

ρε απ’ την ίδια πάθηση με τη Μάρθα – είχε προσβληθεί από μια τέ-

τοια αγοραφοβία που είχε κλειστεί στο σπίτι για χρόνια – μέχρι που ο 

συνδυασμός ψυχανάλυσης και φαρμάκων τον είχε βοηθήσει να στα-

θεί στα πόδια του, και να δρασκελίσει το κατώφλι του σπιτιού του 



Αύγουστος Κορτώ 

169 
 

που για καιρό του φάνταζε αδιάβατο. Μα μην έχοντας το θάρρος 

ακόμα να ξανοιχτώ σε θέματα ευαίσθητα που ίσως την πονούσα, 

προσπάθησα να προσφέρω ό,τι λίγο είχα, ίσα για να σπάσει ο λίγος 

πάγος που απόμενε. 

 «Πες μας όμως, τι μπορούμε να κάνουμε για σένα; Να κερά-

σουμε μήπως ένα κούρεμα; Ο Ρουμί, ο γιος μου, αν και συνήθως 

κουρεύει άντρες, είναι εξαίρετος κομμωτής – χρυσοχέρης απ’ τους 

λίγους.» 

 Ένα δειλό χαμόγελο φώτισε το πελιδνό μουτράκι της Μάρθας. 

«Η αλήθεια είναι πως το χρειάζομαι ένα κούρεμα. Η μαμά… αυτή με 

κούρευε τόσα χρόνια, αλλά τώρα τελευταία με το πάρκινσον τα χέ-

ρια της τρέμαν τόσο άσχημα που δεν μπορούσε να κρατήσει το ψα-

λίδι – κι έτσι τα άφησα να μακρύνουν, αλλά είναι πια μεγάλος μπε-

λάς, λούσιμο, κατέβασμα, στέγνωμα…» Κι έπειτα από μια παύση, 

πρόσθεσε διστακτικά: «Ο γιος σας, είπατε; Δεν θυμόμουν ότι είχατε 

γιο, νόμιζα…» 



Ο εξωγήινος της διπλανής πόρτας 

170 
 

 Δεν την άφησα να αποτελειώσει όμως τη σκέψη, ξέροντας πού 

πήγαινε και τι ήθελε να πει. «Ναι, τον υιοθέτησα μεγάλος πια, στα ε-

ξήντα κοντά.» 

 «Κι έζησα χρόνια έξω, μετά τις σπουδές,» συμπλήρωσε ο Ρου-

μί, που μες στις πολλές ανθρώπινες μαστοριές είχε κατακτήσει στην 

εντέλεια κι αυτήν του άκακου ψέματος. Κι έπειτα, τινάζοντας την 

μπροστέλα, είπε στη Μάρθα: «Θέλετε να καθίσετε; Και μου λέτε εσείς 

πόσο να τα πάρω.» 

 Η Μαρθούλα σηκώθηκε, βρήκε με λίγη προσπάθεια την καρέ-

κλα, και κάθισε, σκύβοντας μονομιάς κεφάλι και ώμους σαν να 

ντρεπόταν για το είδωλο στον καθρέφτη που η ίδια δεν αντίκριζε, και 

για την ατημελησία που μαρτυρούσε – παρ’ όλο που δεν είχε τίποτε 

το αφρόντιστο πάνω της: πεντακάθαρα ρούχα, αν και παλιά, δέρμα 

μοσχοβολιστό απ’ το σαπούνι, και το ποτάμι των μαλλιών της, σαν 

παλλόμενο γλυπτό από οψιδιανό, έλαμπε με τη φροντίδα πολλών 

ωρών βουρτσίσματος. Αλλά καταλάβαινα απολύτως τη συστολή 

της, γιατί την είχα νιώσει κι εγώ: όταν η λύπη κι ο φόβος σε φυλακί-



Αύγουστος Κορτώ 

171 
 

ζουνε στο σπίτι, έχεις πάντα την αγωνία πως αναδίδεις κι εσύ την 

κλεισούρα της έρημης κάμαρας. 

 Ακόμα πιο εντυπωσιακή, ωστόσο, ήταν η συμπεριφορά του 

Ρουμί απέναντι στη Μάρθα, που έκανε την κάθε του κίνηση να μοιά-

ζει ζυγισμένη σαν το βήμα ενός περίτεχνου χορού – ο αέρινος απ’ την 

ευγένεια τρόπος που της έβγαλε τα μαύρα γυαλιά, φανερώνοντας 

δυο μάτια μεγάλα και λευκά σχεδόν εκτός από την υποψία μιας γα-

λάζιας ίριδας πίσω απ’ τη γαλακτερή αυλαία της τυφλότητας, η 

προσοχή με την οποία έστρωσε την πετσέτα πίσω απ’ το κεφάλι της 

και πήρε τα μαλλιά της στο χέρι του, σαν κάτι ασύλληπτα πολύτιμο, 

που μετά βίας πιστεύεις ότι αγγίζεις – καθώς και το εκστατικό, αχόρ-

ταγο βλέμμα του που ήταν σαν να ρουφούσε και να αποτύπωνε την 

κάθε λεπτομέρεια της νεαρής γυναίκας που ετοιμαζόταν να παραδο-

θεί στις φροντίδες του. Ο καυχησιάρικος, βιαστικός αέρας που ’χε 

συνήθως όταν μεταμόρφωνε γενειάδες σε μπονζάι, είχε δώσει τώρα 

τη θέση του στο σιγανό και μετρημένο φέρσιμο του εφήβου που δεν 

μπορεί να εξηγήσει ούτε καν τι σημαίνει το μούδιασμα εντός του 

μπρος στην ομορφιά. 



Ο εξωγήινος της διπλανής πόρτας 

172 
 

 Μέσα σε μερικά λεπτά, κι ενώ οι δυο τους αντάλλασαν κά-

ποιες κουβέντες, περνώντας στον ενικό και χαμογελώντας χωρίς να 

ξέρουν αν ο άλλος αντιλαμβανόταν το χαμόγελο, τα μαλλιά της 

Μάρθας κρέμονταν πια ίσαμε λίγο κάτω από τους ώμους, κι όπως ο 

Ρουμί τα ’χε πάρει ντεγκραντέ στο πλάι, πλαισίωναν ακόμα ωραιό-

τερα το έτσι κι αλλιώς πανέμορφο πρόσωπό της° και σαν να έβλεπε 

και η ίδια την ομορφιά που εξήραμε και οι δύο, όταν σηκώθηκε απ’ 

την καρέκλα, κι έκανε ν’ ανοίξει την τσάντα της για να πληρώσει – 

μια κίνηση που τη σταμάτησε με το χέρι του κι ένα γλυκό: «Σε παρα-

καλώ,» ο Ρουμί πριν καν προλάβω να επέμβω – έμοιαζε πιο ελεύθερη, 

πιο σίγουρη για τον εαυτό της. 

 Και τότε, βλέποντας πως ήταν έτοιμη να μας ευχηθεί καλό 

βράδυ και να φύγει, συλλογίστηκα το σκοτεινό κι έρημο σπίτι που 

την περίμενε, και σφίχτηκε η καρδιά μου – και σκέφτηκα, γιατί να 

μην της προτείνω να ’ρθει μαζί μας να φάμε τον μουσακά και να κα-

θίσουμε να τα πούμε λίγο ακόμα; Τόσο φαΐ κρίμα ήταν να πήγαινε 

χαμένο σε δέκα χαψιές του Ρουμί και μια δική μου. 



Αύγουστος Κορτώ 

173 
 

 Κι ενώ αρχικά ρόδισαν τα μάγουλά της απ’ την ξαφνική ντρο-

πή, ήταν ξεκάθαρο, απ’ το χαμόγελο ως τα αυτιά της, πως ούτε η ί-

δια προτιμούσε να περάσει τη βραδιά ολομόναχη. Κι έτσι, χωρίς πολ-

λά-πολλά, τα μαζέψαμε, κλείσαμε το μαγαζί, και πήγαμε και οι τρεις 

μαζί σπίτι. 

 Μέχρι να βολευτούμε με τη Μάρθα στο σαλόνι και να πούμε 

δέκα πράματα για τη γειτονιά κι όσα είχαν αλλάξει από την τελευ-

ταία φορά που την είχε γυρίσει στα μικράτα της, ο Ρουμί, αφού μου 

έστειλε την πανικόβλητη, μεγαλόφωνη σκέψη «ΜΙΣΟ ΝΑ ΞΕΠΕΤΑ-

ΞΩ ΜΙΑ ΣΑΛΑΤΑ ΚΙ ΕΝΑ ΓΛΥΚΑΚΙ, ΝΤΡΟΠΗ ΝΑ ΒΓΑΛΟΥΜΕ 

ΣΤΟ ΚΟΡΙΤΣΙ ΤΟ ΜΟΥΣΑΚΑ ΞΕΡΟΣΦΥΡΙ», στο οποίο εγώ απά-

ντησα: «Καλά παιδάκι μου μη φωνάζεις, μπααα, λύσσα κακιά με τα 

γλυκά» ταμπουρώθηκε πίσω απ’ το πάσο της κουζίνας, και δουλεύο-

ντας σαν παλαβός και με τα τέσσερα χέρια (μιας και μόνο εγώ τα έ-

βλεπα), έκοψε μια σαλάτα λάχανο-καρότο με ντρέσινγκ από μηλόξυ-

δο με μέλι και φλούδες ψητό λουκάνικο Χανίων (μου έλεγε και τα υ-

λικά την ώρα που τα ’φτιαχνε ο ερίφης, και μου διέκοπτε συνεχώς 

τον ειρμό, και σε δύο ερωτήσεις της Μάρθας απήντησα: «Όσο χο-

ντρές θέλεις κόψ’ τες» και «Πού να ξέρω πού έχουμε την πουτάνα την 



Ο εξωγήινος της διπλανής πόρτας 

174 
 

άχνη;») κι έστησε με το τίποτα ένα ημίρρευστο σουφλέ σοκολάτας, 

έτσι που, όταν πια κι ο μουσακάς είχε ζεσταθεί στος 100, το σπίτι 

μοσχοβόλαγε μεθυστικά – και για να συμπληρωθεί το μεθύσι, άνοιξε 

συγχρόνως και δύο μπουκάλια κόκκινο αγιωργίτικο, που το σέρβιρε 

στα καλά ποτήρια, κάτι σαν γυάλες όχι του χρυσόψαρου αλλά του 

γαλέου, αντί για τα κολωνάτα πλαστικά που χρησιμοποιούσαμε για 

να αποφεύγουμε τα συχνά ακόμα ατυχήματα, διότι καμιά φορά τα 

κάτω χέρια του επαναστατούσαν απ’ τη διαρκή τους καταπίεση σε 

μπλούζες πουλόβερ και τσέπες, και τινάζονταν σαν τα πίσω πόδια 

της μουλάρας άμα την παραζορίσεις με το σαμάρι, και θρηνούσαμε 

θύματα, καθώς ο άλλος περπατούσε συνεχώς ξυπόλητος σαν το 

Μόγλη και πάταγε όλα μα όλα τα γυαλάκια κι έπρεπε να του τα βγά-

ζω με το τσιμπιδάκι ενώ εκείνος έσκουζε σαν να του είχε μπει το 

γυαλί ανάμεσα καρδιά και σπλήνα. 

 Κι επειδή και τα δύο τα παιδάκια ήταν φιλόμουσα στο φουλ, 

όσο τρώγαμε – στην τραπεζαρία παρακαλώ, που είχα να κάτσω εκεί 

απ’ το εξήντα, κι αναρωτιόμουν αν θ’ άντεχαν οι καρέκλες ή αν θα 

φεύγαν τα ποδάρια από κάτω μου και θα πήγαινα από πέσιμο και 

χέσιμο ταυτόχρονα – δε βάλαν γλώσσα μέσα οι πουλακίδες μου, ρο-



Αύγουστος Κορτώ 

175 
 

δάνι πήγαινε, τι τα κουαρτέτα του Σούμπερτ και η Εβδόμη του Μά-

λερ, τι Πουλένκ και Σοστακόβιτς, ώσπου από ένα σημείο και μετά 

έπαψα να παρακολουθώ κι απλώς τους χάζευα χαμογελώντας, γιατί 

ήταν σαν μουσική και η κουβέντα τους, μ’ όλο αυτό το πάθος δυο 

περίκλειστων κόσμων που ανακαλύπτουν όλο ενθουσιασμό τα στοι-

χεία που τους ενώνουν. 

 Στο τέλος, επειδή είχε πιαστεί το νεφρί μου στην όρθια την κα-

ρέκλα, πήγα κι άραξα στον καναπέ με το κρασάκι μου, και συνέχισα 

ν’ ατενίζω τα παιδιά, που τώρα είχαν πιάσει τις σονάτες του Μπετό-

βεν μία-μία και τις ξεκοκκάλιζαν όπως σου ξεκοκκαλίζει ο μάστορας 

το λαυράκι άμα το βγάλει απ’ την κρούστα του αλατιού (ωραίο πρά-

μα), ποιες είναι οι αρετές και οι δυσκολίες της καθεμιάς, ποιες ερμη-

νείες τις αποθεώνουν, τα πάντα όλα, που ζήλεψα κι εγώ κι αφού συ-

νέδεσα τα ηχειάκια στον υπολογιστή, βρήκα την Τρικυμία στο γιου-

τούμπι και την έβαλα να παίζει, και με το μινοράκι το πιανιστικό για 

συνοδεία ήταν πια η συζήτηση Μάρθας και Ρουμί σαν να βλέπεις σι-

νεμά. 



Ο εξωγήινος της διπλανής πόρτας 

176 
 

 Με τούτα και με κείνα η ώρα πήγε δύο, και καθώς στο μεταξύ 

είχαμε φτάσει στο τέταρτο μπουκάλι – το ’τσουζε και το Μαρθάκι 

κανονικότατα, ντέφι είχε γίνει και συνέχιζε ακόμα, μιας και είχε και 

τον άλλο οινοχόο πρεζωμένο να της γεμίζει το ποτήρι μην τυχόν και 

σταματήσει να μιλά – είπα, μη βγει τώρα νυχτιάτικα το κορίτσι μόνο 

να πάει σπίτι του, κοντά ήταν βέβαια αλλά είχε πιάσει κι ένα χιονό-

νερο, οπότε πρότεινα να διανυκτερεύσει σε μας, στη δεύτερη κρεβα-

τοκάμαρα, ώστε να μη διακόψουν και την κουβέντα τους, και να το 

τραβήξουν όσο θέλουν. 

 Ο Ρουμί ενθουσιάστηκε τόσο με την ιδέα, που επί τόπου έκανε 

την πρόταση ακόμα πιο δελεαστική, τάζοντας στη Μάρθα ένα φουλ 

εγγλέζικο πρωινό (ήλπιζα να είχαμε τα υλικά μόνο, γιατί τον είχα ι-

κανό να κάνει διάρρηξη στο σούπερ, τέτοια πρεμούρα τον είχε πιά-

σει), και λέγε-λέγε ψήθηκε η μικρή, και δέχτηκε, με τον όρο ότι θα την 

αφήναμε να μαζέψει τα πιάτα και να καθαρίσει,  καθώς, όπως μας 

διαβεβαίωσε, ήταν απ’ τις δουλειές που είχε μάθει να κάνει στην εντέ-

λεια όλα αυτά τα χρόνια ώστε να δίνει ένα χέρι βοηθείας στη μάνα. 



Αύγουστος Κορτώ 

177 
 

 Και την ώρα που έκλεινα τα μάτια μου, με τις μακρινές φωνές 

να μου κρατούνε συντροφιά απ’ την άλλη άκρη του σπιτιού, σκέφτη-

κα πόσο κιμπάρικα μου ’χε ξηγηθεί η τύχη, ώστε στη δύση του βίου 

μου (λέμε τώρα – θα τον κράταγα τον κερατά τον ήλιο να μη δύσει 

ντιπ για ντιπ όσο άντεχα τώρα που είχα λόγο) να βρεθώ με το σπίτι 

και την καρδιά μου γεμάτα, τόσο γεμάτα, που απόψε στο ίδιο μέρος 

όπου πλάγιαζε άλλοτε το κοριτσάκι μου, θα έπεφτε να πλαγιάσει 

τώρα ένα άλλο κοριτσάκι, που ’χε μεγαλώσει σ’ ένα σκοτάδι σαν 

κελλί όμοιο μ’ αυτό που είχε φυλακίσει παντοτινά την Χριστίνα μου. 

 Κι όλα μα όλα τα χρωστούσα στον Ρουμί, τον γιο που με είχε 

βρει αναπάντεχα όπως σε βρίσκει το φως ένα πρωί. 

 

 

 

 

 

 



Ο εξωγήινος της διπλανής πόρτας 

178 
 

 

Γιορτές αληθινές 

 Την επομένη, ξυπνώντας σαν το λαίμαργο κανίς από τις ευω-

διές που ξεχύνονταν απ’ την κουζίνα, ανκάλυψα πως, εκτός απ’ τα 

αυγά και τα λουκάνικα και τα φασόλια και τα πάνκεικ κι ό,τι άλλο 

οργιαστικό σε ποσότητα και νοστιμάδα είχε σκαρώσει ο Ρουμί απ’ 

την ώρα που σηκώθηκε, είχε κάνει κι άλλη μια ματσακονιά, που ορ-

θά είχε κρίνει ότι ήταν απαραίτητη: περνώντας το αόρατο χέρι της 

πανίσχυρης σκέψης του διακριτικά μέσα απ’ τον νου της Μάρθας 

όπως είχε κάνει και με το δικό μου το μυαλό το βράδυ που εμφανί-

στηκε στο μπαλκόνι, της είχε εξηγήσει τα πάντα για την καταγωγή 

του και τη φύση του, έτσι ώστε βρήκα τους δυο τους να πίνουν το 

καφεδάκι τους συζητώντας για τον μακρινό του πλανήτη κι όλα τα 

συνακόλουθα σαν παλιοσειρές, λες και ήταν το πιο φυσικό πράγμα 

του κόσμου να ξυπνάς το πρωί και να σου έχει ετοιμάσει μπρέκφαστ 

για εγκύους φάλαινες ο τετράχερος εξωγήινος προσωπικός σου σεφ 

και κουρέας. 



Αύγουστος Κορτώ 

179 
 

 Έτσι κι εγώ χαλάρωσα – στο μεταξύ ο Ρουμί είχε φέρει κι άλλες 

γλάστρες με φυτά και είχαμε κάνει το μπαλκόνι κρεμαστούς κήπους, 

ώστε να μην είμαστε διαρκώς με κλεισμένα τα στόρια λες και γυρίζα-

με τσόντα – και κάθισα και πλάκωσα τα αυγά και τα μπέικα τα κρα-

τσανιστά, και την έκανα ταράτσα πριν πιω τον πρώτο καφέ ο αθεό-

φοβος, που μετά τι να σου κάνει το ζαντάκ, πρέπει να ρίξεις κατ’ ευ-

θείαν βιτριόλι για να λιώσει το μπακάλικο που κατέβασες. 

 Μία η ώρα πήγε ώσπου ν’ αποφασίσουμε το πρόγραμμα της 

ημέρας – το μαγαζί θα τ’ αφήναμε κλειστό για τις γιορτές° όποιος 

πρόλαβε, τον Κύριο με το μούσι είδε – και στο μεταξύ ο Ρουμί είχε 

μοιραστεί κι ένα κόλπο που εφάρμοζε ο ίδιος με τη Μάρθα, με σκοπό 

να κατευνάσει κάπως τον φόβο της για την εορταστική κοσμοσυρ-

ροή που θα συναντούσαμε όπου κι αν πηγαίναμε. 

 «Επειδή, λόγω κατασκευής, αντιλαμβάνομαι αυτομάτως τις 

σκέψεις και τους εσωτερικούς μονολόγους των ανθρώπων που βρί-

σκονται γύρω μου όπως αν μιλούσαν, με άλλοτε άλλης έντασης φω-

νή, κι επειδή οι περαστικοί στο δρόμο είναι συχνά τόσο απασχολημέ-

νοι με μια συγκεκριμένη σκέψη ή κάποια δουλειά που τους περιμένει 



Ο εξωγήινος της διπλανής πόρτας 

180 
 

που είναι στην κυριολεξία σαν να φωνάζουν αυτά που τους απα-

σχολούν μες στ’ αυτί μου, και προκειμένου να μπορώ να λειτουργή-

σω και να μην ξεχαστώ και βγάλω έξω τα κάτω χέρια ή προκαλέσω 

κανένα τροχαίο, αποκλείω τους εντονότερους θορύβους φιλτράρο-

ντάς τους, κλείνομαι λιγάκι στο μυαλό μου τρόπον τινά, έτσι ώστε, 

ενώ συνεχίζω να κινούμαι ανάμεσά τους, ακούω πιο έντονα τις δικές 

μου σκέψεις απ’ ό,τι τις δικές τους. Και καθώς στη δική σου περί-

πτωση απουσιάζουν και τα οπτικά ερεθίσματα, κάτι που αφαιρεί μεν 

απ’ τον όλο περισπασμό αλλά οξύνει αναπληρωματικά την ακοή σου 

και την ηχηρότητα του περιβάλλοντος χώρου, θα πρότεινα να δοκι-

μάσεις κι εσύ την ίδια μέθοδο – κι αν δεις ότι δεν δουλεύει, μπορείς 

πάντα να καταφύγεις στη μουσική με ακουστικά, αν και σ’ εκείνη την 

περίπτωση, λόγω αισθητηριακού αποκλεισμού, θα πρέπει να σε κα-

θοδηγεί κάποιος άλλος κρατώντας σε απ’ το χέρι. Κάτι που είναι κα-

θ’ όλα εφικτό, βεβαίως: μάλιστα, με τη διαφορά ύψους μεταξύ μας, 

υπολογίζω ότι μπορείς, βάζοντας το χέρι στην τσέπη όπου κρύβω τα 

δικά μου μέσα άκρα, να μου κρατάς το χέρι συνεχώς.» 

 Μια χαρά τα βόλεψε ο μπαγασάκος, μονολόγησα, και τότε, για 

πρώτη φορά, πέρασε απ’ το μυαλό μου κάτι που θα ’πρεπε να ’χα 



Αύγουστος Κορτώ 

181 
 

ήδη αντιληφθεί από το περασμένο βράδυ, βλέποντας πόσο περιποιη-

τικός και στοργικός ήταν ο Ρουμί απέναντι στη Μάρθα: Βρε λες να 

καψουρεύτηκε ο μικρός; 

 Βλέποντας όμως το βλέμμα του να γυρίζει προς το μέρος μου, 

μάζεψα γρήγορα τον συλλογισμό γιατί ο άλλος ήταν ο κατάσκοπος 

που ήρθε απ’ την άραχλη τρούπα, και σου άρπαζε τη σκέψη όπως η 

λουλουδού το εικοσάρι για το πανέρι τη γαρδένια, και του γύρισα και 

την πλάτη για να αφοσιωθώ σε κάτι κομματάκια πάνκεικ με σιρόπι 

σφενδάμου που είχαν περισσέψει και ήταν κρίμα να πεταχτούν, εί-

παμε, κατοχικό σύνδρομο ορίτζιναλ ο παππούς γαμώ τη λαιμαργία 

του. 

 Στο τέλος καταλήξαμε σε μια συμβιβαστική λύση ως πρώτο 

βήμα – και θα ’πρεπε ν’ ακολουθήσουν κι άλλα, γιατί οι συνεδρίες με 

τον γιατρό της θ’ άρχιζαν μετά τις γιορτές: αντί να πάρουμε τσι δρό-

μοι και να μας πιάσει και καμιά βρόχα, θα πηγαίναμε στο ΙΚΕΑ, που 

τις καθημερινές ιδίως ήταν μια μικρογραφία του έξω (κόσμος μεν, 

αλλά όχι πανικός), κι επιπλέον είχε ένα σωρό δωματιάκια όπου η 

Μάρθα, αν την έπιανε τεταρταίος, μπορούσε να αράξει, κάνοντας ότι 



Ο εξωγήινος της διπλανής πόρτας 

182 
 

δοκίμαζε το ένα και το άλλο έπιπλο, μέχρι να ανακτήσει το θάρρος 

της. 

 Εγώ βέβαια ήξερα ότι η ιδέα, που με τόση προθυμία είχε ρίξει ο 

Ρουμί επί τάπητος, είχε να κάνει κατά το ήμισυ με τη Μάρθα και κα-

τά το ήμισυ με το γεγονός ότι ο γιος μου ο καταβόθρας ήθελε να δει 

(και να του αλλάξει τα φώτα) το κομμάτι με τα σουηδικά τρόφιμα τα 

μυστήρια, κι ο μόνος λόγος που δεν τον είχα πάει ως τώρα ήταν γιατί 

φοβόμουν μην αρπάξει κι αυτός το μικρόβιο της φρενιασμένης υπερ-

καταναλωτικότητας που σε πιάνει σ’ αυτό το μέρος, και ξεχαστεί κι 

αρχίσει να κατεβάζει κατεψυγμένους κι αμάσητους σολομούς και 

ταράνδους τ’ Αη Βασίλη και τον θαλάσσιο ελέφαντα των Μπητλς, 

και γίνουμε ρεζίλι μπροστά στον κόσμο και λένε ο Χριστός και η Πα-

ναγία, ούτε ο Αη-Γιάννης ο Νηστευτής στα εγκαίνια του Κόντινεντ 

τέτοια λύσσα. 

 Αλλά η Μάρθα φαινόταν πιο πριζωμένη κι από σεσουάρ, λες 

και την είχε στη διαθήκη ο Ίνγκβαρ Κάμπραντ να κληρονομήσει πα-

ράδες και να της τους φέρουν σε λωρίδες και να πρέπει να τους συ-

ναρμολογήσει κι αυτούς, οπότε ντύθηκα κι εγώ, μάζεψα ό,τι μετρητό 



Αύγουστος Κορτώ 

183 
 

υπήρχε στο σπίτι (μη με πιάσει κι εμένα κάνα γεροντικό αμόκ κι αρ-

χίσω να αρπάζω παπλωματοθήκες και σεντόνια σαν την ώριμη κο-

ράκλα που πιάστηκε απ’ το καθησιό στο ράφι με τα κατσαρολικά και 

της έλαχε ξαφνικά γαμπρός στα εξήντα και μαζεύει προίκα απ’ τα 

κινέζικα να τον θαμπώσει με τους κεντητούς δράκους στα κουβερλί) 

και κινήσαμε κατά Αιγάλεω μεριά, γιατί το άλλο το ΙΚΕΑ μάνα μου 

είναι στον τάφο του Ινδού, μέχρι να πάω και μέχρι να ρθω μπορεί να 

’χε περάσει η ημερομηνία λήξεως, και να ξανατρέχουν μετά τα παι-

διά να αγοράσουν επιπλέον και συναρμολογούμενο κιβούρι. 

 Φτάνουμε λοιπόν στο μεγαθήριο το Είμαι περίεργη κιτρινομπλέ, 

ένας γέρος, ένας εξωγήινος, και μια τυφλή κοπέλα με πτυσσόμενο 

λευκό μπαστούνι – ανέκδοτο κανονικό – κι αφού παίρνουμε από μια 

τσάντα που χωράει μέσα να γεννοβολήσει και προβατίνα γαλάρα, 

αρχίζουμε την περιπλάνηση. Ε, κι όπως ήταν επόμενο, τον Ρουμί τον 

πιάνει μια λύσσα που δεν τη γιάτρευε ούτε ο Παστέρ ο ίδιος Θεός 

σχωρέστον, κι αρχίζει ν’ αρπάζει τι μαξιλάρια, τι κηροπήγια λες και 

θα κάναμε τελετή μύησης, τι κορνίζες και σουρωτήρια τρανά να 

στραγγίξεις μέσα μακαρόνι για τρεις λόχους, χώρια η επίθεση στο 

παιδικό τμήμα που χεστήκαν απάνω τους τα πιτσιρίκια και σκόρπι-



Ο εξωγήινος της διπλανής πόρτας 

184 
 

σαν αλαλιασμένα απ’ το φόβο προς όλες τις κατευθύνσεις κι άντε να 

τα βρει η δόλια μάνα στο κουκλόσπιτο του Ίψεν, και η Μάρθα να ξε-

καρδίζεται με τις περιγραφές της κάθε σκηνής που της έκανα, όποτε 

πρόφταινα δηλαδή και δεν έτρεχα να μαζέψω τον παλαβό απ’ την 

Ανδρομέδα και να του βάλω τις φωνές σαν μπαμπάς στο αφιονισμέ-

νο πεντάχρονο: «Άσ’ το κάτω, δεν έχουμε λεφτά, δεν ντρέπεσαι που 

μας βλέπει η κυρία και θα λέει τι κακομαθημένο, ΟΧΙ, ΡΟΥΜΙ, ΔΕ 

ΧΡΕΙΑΖΟΜΑΣΤΕ ΣΕΤ ΤΡΙΩΝ ΠΟΥΦ, ΑΣΕ ΚΑΤΩ ΤΟ ΚΟΥΡΤΙΝΟ-

ΞΥΛΟ» – τέτοια ωραία, που είχαν στείλει μόνιμο σώμα από φρου-

φούς να μας ακολουθάνε μπάστακες μην τυχόν και χιμήξει ο ψηλέας 

κι αρχίσει να ξηλώνει τους εξαεριστήρες απ’ τους τοίχους.  

 Το τι ακολούθησε δε στο τμήμα των τροφίμων, ακόμα το θυ-

μάμαι και γελάω: διότι εννοείται ότι ο Ρουμί έπαθε βράδυ ραμαζα-

νιού με υπογλυκαιμία, κι άρχισε να βουτάει πράματα απ’ τα ράφια 

και να τα τρώει όπως τρώει ο λιόντας τη λεία του άμα την έβρισκε 

έτοιμη σε πακέτο αντί να την κυνηγάει και να ξεποδαριάζεται – όσο 

και να πάσχιζα να τον συγκρατήσω, οι ρέγγες και τα σαλαμοτύρια 

και οι κατεψυγμένες τούρτες κατέληγαν η μία μετά την άλλη στον 

καταπιώνα του, τόσο που αναρωτήθηκα μήπως ήταν παραμύθια 



Αύγουστος Κορτώ 

185 
 

αυτά με τη μαύρη τρύπα και τον πλανήτη του τον είχε φάει τελικά ο 

ίδιος μία ωρία πρωία για μπραντς, ώσπου στο τέλος παρενέβησαν 

πάλι οι έντρομοι φύλακες, και μας συνόδευσαν στην έξοδο, μαζί μ’ 

έναν πανικόβλητο προϊστάμενο που με διαβεβαίωσε ότι δεν ήταν α-

νάγκη να πληρώσουμε για τα τρόφιμα, φτάνει να φύγει ο κορκόδει-

λας ο όρθιος και ει δυνατόν να μην ξαναπλησιάσει το κατάστημα σε 

ακτίνα ενός χιλιομέτρου. Όνειρο περάσαμε, σκυλορέζιλα. 

 Το βασικό όμως ήταν ότι η Μάρθα είχε πετύχει, σχεδόν χωρίς 

και η ίδια να το συνειδητοποιήσει, το πρώτο βήμα: είχε περπατήσει 

ξανά ανάμεσα σε κόσμο, και χάρη στα καραγκιοζιλίκια του μικρού 

δεν είχε νιώσει φόβο ούτε μια στιγμή, απολαμβάνοντας τη βόλτα στο 

μαγαζί και γελώντας τόσο πολύ, που πριν φύγουμε πέρασε μια απ’ 

τις τουαλέτες να μην κατουρηθεί επάνω της όπως πάθαινε η γιαγιά 

μου μετά την όγδοη γέννα, που έτσι και της έλεγες χωρατό είχε από 

πριν το σφουγγαρόπανο έτοιμο ανά χείρας να μαζέψει τη διαρροή. 

 Έτσι δεν υπήρχε λόγος να μην παρατείνουμε τη βόλτα μας στα 

μαγαζιά, το οποίο και κάναμε, περπατώντας ανάμεσα στο πλήθος με 

τον Ρουμί να κρατάει σφιχτά τη Μάρθα απ’ το χέρι μες στην τσέπη 



Ο εξωγήινος της διπλανής πόρτας 

186 
 

του – σαν ερωτευμένα στα ντουζένια τους μοιάζανε τα πουλάκια 

μου, σ’ αυτή την πρώτη θέρμη του έρωτα που δε θες ν’ αφήνεις τον 

άλλο ούτε στιγμή, και τρέφεται η καρδιά σου με το άγγιγμα σαν να 

περνάει μέσα σου η κάψα της καρδιάς του άλλου – κι επειδή κατη-

φορίζοντας την Ερμού φοβήθηκε η δόλια λίγο μες στο ξαφνικό 

μπουλούκι, ο Ρουμί, σωστός ιππότης, πέρασε και τ’ άλλο χέρι αγκαζέ 

μέσα απ’ το δικό της, και της έπιασε νοερά την κουβέντα, κι εγώ δεν 

ξέρω γιατί, μόνο απ’ το γέλιο τους καταλάβαινα ότι συζητούσαν κάτι 

αστείο, και δεν με πείραζε καθόλου που έμενα απ’ έξω, γιατί εγώ τα 

είχα χορτάσει τα νιάτα μου τα ερωτευμένα, κι ας μου έφυγε νωρίς το 

Λενιώ μου, δεν είχε σημασία πια, το βασικό ήταν να χορτάσει τώρα 

το κορίτσι που είχε μείνει φυλακισμένο μες στο σπίτι τόσα χρόνια. 

 Κι αυτή ήταν η μόνη ακίδα στη χαρά καθώς αράζαμε για κα-

φεδάκι σ’ ένα απ’ τα μπαράκια που ’χουν γεμίσει την πλατεία Αγίας 

Ειρήνης φέρνοντας μαζί και την πάντα χαρμόσυνη πιτσιρικαρία: 

παρ’ όλο που πια συμμετείχα κι εγώ στη συζήτηση που εξακολου-

θούσε μεγαλόφωνα, ένα κομμάτι μου δεν έπαυε να αναρωτιέται ποια 

ήταν η αιτία, το χτύπημα που γέννησε το φόβο στην ψυχή της Μάρ-

θας, κι από πετούμενο σπουργίτι της πλατείας είχε γίνει από τη μια 



Αύγουστος Κορτώ 

187 
 

στιγμή στην άλλη σαν καναρίνι σε κλουβί, που μόνο με το μεθύσι του 

καναβουριού τραγουδάει και μοιάζει να ξεχνά τα κάγκελα που το 

ζώνουν. Τι να είχε συμβεί σ’ εκείνο το κοριτσάκι και του ’κλεψε τη 

ζωή; 

 Και τότε μες στη σκέψη μου ακούστηκε καθαρά η φωνή του 

Ρουμί, και μ’ έκανε να ανησυχήσω ακόμα πιο πολύ, γιατί σ’ αντίθεση 

με τη γελαστή ομιλία του, ηχούσε σοβαρή, σεκλετισμένη. 

 Ξέρω τα πάντα, και θα σου τα πω. Αλλά όχι τώρα – σε παρα-

καλώ. 

 

 

 

 

 

 

 



Ο εξωγήινος της διπλανής πόρτας 

188 
 

 

Το έγκλημα 

 Και μου είπε, που να μη μου ’λεγε, το ίδιο κιόλας βράδυ, αφού 

συνόδευσε τη Μάρθα ως την πόρτα του σπιτιού της και της υποσχέ-

θηκε πως θα περνούσε να την πάρει το πρωί, που ’χαμε κανονίσει να 

πιούμε καφεδάκι στην πλατεία. 

 Έτσι μου τα αφηγήθηκε, καπνίζοντας δυο-δυο τα τσιγάρα, τα 

όσα είχε δει και είχε νιώσει, με τη φρίκη τους άσβηστη τόσα χρόνια, 

απ’ την κατάδυσή του στη μνήμη της Μαρθούλας. 

 9 Νοέμβρη του ’78 ήτανε, ημέρα Πέμπτη, και η Μάρθα επέ-

στρεφε όπως πάντα τέτοια μέρα γύρω στις οχτώ, απ’ το απογευματι-

νό της μάθημα αγγλικών σ’ ένα φροντιστήριο κάπου στην Κάνιγγος. 

Παρ’ ότι λόγω χειμώνα ήτανε νύχτα, η μάνα της την είχε μάθει να εί-

ναι άφοβη κι ανεξάρτητη, χωρίς παρατολμίες αλλά με σύνεση και 

θάρρος ώστε να μην κρέμεται ποτέ από κανέναν, και στα οχτώ της 

χρόνια ήδη η Μαρθούλα αλώνιζε τη γειτονιά, σε ολοένα μεγαλύτερες 

διαδρομές, έχοντας μετά βίας ανάγκη το λευκό της μπαστούνι, κα-

θώς με το κοφτερό μυαλό της είχε αποστηθίσει κάθε λεπτομέρεια του 



Αύγουστος Κορτώ 

189 
 

κάθε δρόμου – απ’ τη στραβή την πλάκα του πεζοδρομίου ως τη λα-

κούβα στην άσφαλτο και τα όρια του τηλεφωνικού θαλάμου. Θυμό-

ταν μάλιστα, κατά τον Ρουμί, μέχρι και το τραγούδι που σιγομουρ-

μούριζε το βράδυ εκείνο καθώς γυρνούσε όλο χαρά στο σπίτι: το 

Staying Alive των Bee Gees, που μεσουρανούσαν τότε με τα χορευτι-

κά διαμάντια τους. 

 Κι όπως την είχε πιάσει το ψιλόβροχο σ’ ένα ανηφορικό στενό 

και είχε χωθεί κάτω απ’ τα υπόστεγα των σπιτιών να μη βραχεί, 

ξάφνου ένα χέρι την άρπαξε, κι από τη μια στιγμή στην άλλη βρέθη-

κε, μ’ ένα άλλο χέρι βρομερό να τη φιμώνει, στην είσοδο μιας πολυ-

κατοικίας που μύριζε φαγητίλα και κλεισούρα δεκαετιών, κι από κει, 

σηκωτή στα σκαλάκια, σ’ ένα υπόγειο λεβητοστάσιο. 

 Σ’ εκείνο το σημείο της αφήγησης ύψωσα το χέρι και παρακά-

λεσα τον Ρουμί να σταματήσει – δεν ήθελα, δεν άντεχα να μάθω τι 

είχε κάνει αυτό το κτήνος στη Μαρθούλα. Πάντως το κοριτσάκι 

(ποιος ξέρει πόσο είχε πονέσει, πόσο είχε φοβηθεί, με τι απόγνωση 

είχε παλέψει πριν καταλάβει πως δεν μπορούσε να αποτρέψει το κα-

κό με τις λιγοστές της δυνάμεις – κανείς δεν το ’ξερε πέρα απ’ την 



Ο εξωγήινος της διπλανής πόρτας 

190 
 

ψυχούλα της, ούτε ο Ρουμί που ’χε αγγίξει τις μαύρες στιγμές μνήμη 

προς μνήμη) γύρισε σπίτι με μια ώρα καθυστέρηση, κλαμένο, με τη 

ζακέτα του σκισμένη στον ώμο, και με το κορμάκι του εδώ κι εκεί με-

λανιασμένο, κι έπεσε, τρέμοντας σύγκορμη κι αμίλητη σαν πέτρα, 

στην αγκαλιά της τρομοκρατημένης από την ανεξήγητη απουσία μά-

νας της. 

 Της πήρε ώρα πολλή να ψελλίσει τι είχε συμβεί στο διάστημα 

της αδιανόητης τούτης ώρας, γιατί και η ίδια δεν μπορούσε να κατα-

λάβει, σαν παιδάκι που ήταν, την έκταση και την αγριότητα των ό-

σων είχε κάνει ο αλήτης, ο εγκληματίας που είχε απλώσει χέρι απά-

νω της – μόνο ξεσπούσε σ’ αναφιλητά κάθε τόσο, λέγοντας μες στο 

κλάμα Ντρέπομαι, ντρέπομαι, μαμάκα μου πόσο ντρέπομαι, γιατί έ-

τσι είναι η φύση η ειδεχθής αυτού του εγκλήματος, που αντί να ντρέ-

πεται το κάθαρμα που το ’κανε, πνίγεται στην ξένη κι άδικη ντροπή 

το ίδιο το θύμα, νιώθοντας μια ενοχή κι έναν φόβο στη συναίσθηση 

της ανύπαρκτης βρομιάς του που ο ίδιος ο βρομιάρης δε θα νιώσει 

ούτε με χίλια χρόνια φυλακή.  



Αύγουστος Κορτώ 

191 
 

 Κι όπως ήτανε φυσικό και σωστό, έστω κι αν δεν υπήρχε περι-

γραφή του κτήνους πέρα απ’ τη δυσωδία του και την υφή των ρού-

χων που φορούσε, η μάνα ήθελε να πάνε επί τόπου στην αστυνομία 

και να καταγγείλουν τον βιασμό, ώστε να βρούνε τον κακούργο όσο 

το δυνατόν πιο σύντομα, πριν απλώσει τα λερά του χέρια και σ’ άλλα 

ανυποψίαστα κι ανήμπορα παιδιά. Όμως η Μάρθα, και μόνο στο 

άκουσμα των λέξεων βιασμός κι αστυνομία, κυριεύτηκε από τέτοιο 

πανικό, που τρύπωσε κάτω απ’ το κρεβάτι σαν μωρό και δεν έβγαινε 

με τίποτα, όσο και να την παρακάλαγε η μάνα της με δάκρυα στα 

μάτια, μονάχα φώναζε Όχι όχι αστυνομία θα με βάλουν φυλακή, 

γιατί οι αστυνόμοι ήταν αυτοί που ’χανε πιάσει τον πατέρα της και 

τον είχαν στείλει να πεθάνει εξόριστος, οι αστυνόμοι ήταν αυτοί που 

έρχονταν στο σπίτι όποτε τους κάπνιζε ν’ ανακρίνουν τη μαμά της, κι 

αυτοί που λίγο πιο κάτω στην Μπουμπουλίνας βασανίζαν επί χρόνια 

ανθρώπους σαν τον πατέρα της μέχρι τα όρια του θανάτου και πέρα 

απ’ αυτά – κι έτσι η Μάρθα στην ιδέα και μόνο να βρεθεί στο έλεός 

της, ήταν σαν να ξαναγύριζε στο υπόγειο της πολυκατοικίας, και 

τσίριζε από τρόμο. 



Ο εξωγήινος της διπλανής πόρτας 

192 
 

 Για να την ηρεμήσει, η μάνα της συμφώνησε κάποια στιγμή, 

και της έδωσε το λόγο της πως δε θα έπαιρνε τηλέφωνο την αστυνο-

μία, ούτε θα έλεγε τίποτα σε κανέναν – ήδη το οκτάχρονο κορίτσι έ-

τρεμε τι θα λέγανε οι γειτόνοι έτσι και το μάθαιναν, σηκώνοντας κι 

άλλη άδικη ντροπή στους λιγνούς και τρεμάμενους ώμους του – 

φτάνει να έβγαινε απ’ την κρυψώνα της και να την άφηνε να την κά-

νει ένα μπάνιο, το πιθανότερο για να αποτιμήσει η ίδια τη σοβαρότη-

τα του εγκλήματος, κι έπειτα να ξεπλύνει απ’ το κορμάκι της κόρης 

της το σιχαμένο άγγιγμα αυτού του ανθρωπόμορφου κτήνους, που η 

μάνα, τρελή από οργή όσο περνούσε η ώρα, ήταν έτοιμη να βγει να 

κυνηγήσει στο δρόμο, και να σκοτώσει με τα ίδια της τα χέρια. 

 Την άλλη μέρα όμως, όταν πρότεινε ξανά στη Μάρθα να μιλή-

σει σε κάποιον αρμόδιο – δεν θα πήγαιναν καν στο τμήμα, θα πήγαι-

νε αυτή και θα ζητούσε να στείλουν μια γυναίκα αστυνομικίνα να 

κουβεντιάσουν μόνο, ούτε ανάκριση ούτε τίποτα – μα η Μάρθα ούτε 

που να τ’ ακούσει. «Δε σε νοιάζει δηλαδή να μείνει ελεύθερος αυτός ο 

ελεεινός; Δε σκέφτεσαι τα αθώα κοριτσάκια που μπορεί να πέσουνε 

στα νύχια του;» μα μόλις το ’πε το μετάνιωσε, γιατί η Μαρθούλα άρ-

χισε πάλι να κλαίει απαρηγόρητη που θα ’φταιγε και γι’ αυτό αν κρά-



Αύγουστος Κορτώ 

193 
 

ταγε το στόμα της κλειστό. Κι όταν ηρέμησε απ’ το κλάμα, κλείστηκε 

μια-δυο ώρες στο δωμάτιό της ν’ ακούσει μουσική με τα ακουστικά 

στο φορητό πικ-απ, κι έπειτα βγήκε κι ανακοίνωσε ψύχραιμα στη 

μάνα της πως, αν μιλούσε έστω και σ’ έναν άνθρωπο, η ίδια δεν θα 

ξανάνοιγε το στόμα της ποτέ, κι ούτε αυτή ούτε κανένας άλλος θ’ 

άκουγε ποτέ ξανά τον ήχο της φωνής της. Και το εφάρμοσε επί τό-

που, μένοντας αμίλητη σαν πέτρα στα παρακαλετά και τα κλάματα 

της μάνας που δεν ήξερε κι αυτή η έρμη πώς να βοηθήσει, πώς να 

απαλύνει το κακό που είχε βρει την κόρη της. 

 Έτσι πέρασε και η δεύτερη άυπνη νύχτα, κι όταν την επομένη η 

μάνα της πρότεινε να βγουν μαζί μια βόλτα ως το Μινιόν – πάντα της 

ψώνιζε κάτι σ’ αυτές τις βόλτες, και σκεφτόταν μήπως έτσι ξεχαστεί 

έστω και για λίγο ο άγγελός της – παίρνοντας όρκο στη μνήμη του 

άντρα της πως δε θα πλησίαζαν καν την Μπουμπουλίνας, η Μάρθα 

είπε πως προτιμούσε ν’ ακούσει μουσική και να διαβάσει, και η μάνα 

δεν την πίεσε. Μα το ίδιο συνέβη πάλι την επομένη, και τη μεθεπομέ-

νη, κι όταν μετά από μια βδομάδα εγκλεισμού η μάνα ρώτησε την 

κόρη της αν φοβόταν να βγει, εκείνη της ομολόγησε πως δεν μπο-

ρούσε καν ίσαμε το χολ να πάει, την έκοβε κρύος ιδρώτας και η καρ-



Ο εξωγήινος της διπλανής πόρτας 

194 
 

διά της πήγαινε να σπάσει από το φόβο° κι αυτό γιατί (έστω κι αν 

αυτό το ’χε κρατήσει κρυφό απ’ τη μάνα για να μην την πληγώσει κι 

άλλο – κι ούτε το είχε μάθει ποτέ κανείς πριν ο Ρουμί ανακαλύψει το 

σκοτεινό μυστικό) απ’ την ώρα που το χέρι του άγνωστου άντρα 

(που ’χε γίνει στη θύμησή της τέρας μυθικό, που κάθε του άγγιγμα 

πονούσε σαν μαχαιριά) την είχε αρπάξει, το τέρας ποτέ δεν είχε φύ-

γει από κοντά της, μα έμενε συνεχώς μαζί της, πίσω απ’ τον ώμο της 

και στην αθέατη γωνία και μέσα στην ψυχή της, είτε κοιμόταν είτε 

ήταν ξυπνητή, κι ο κόσμος που μέχρι πριν λίγες μέρες περιδιάβαινε με 

τόση ανεμελιά είχε γεμίσει με την παρουσία του, ο άνεμος είχε γίνει η 

ρυπαρή του ανάσα, το βάδισμα των περαστικών ηχούσε σαν τα βή-

ματά του, κι όλοι τους φορούσαν το ίδιο μάλλινο σακάκι, την ίδια 

ζώνη που δένεται γύρω απ’ τον λαιμό σου σαν φίδι με δόντια μεταλ-

λικά, και περιμέναν τη στιγμή που θα βρισκότανε ξανά στο έλεός 

τους για να την αρπάξουν, αυτή τη φορά μια για πάντα. 

 Και καθώς οι αρρώστιες της ψυχής απλώνονται και κατακτού-

νε λίγο-λίγο το μυαλό και τη βούληση του αρρώστου όπως το πύον 

που περνά αργά από την πληγή και δηλητηριάζει ό,τι γερό βρει στο 

δρόμο του, ο πανικός της Μάρθας, και η ανάγκη της να μένει κλει-



Αύγουστος Κορτώ 

195 
 

σμένη στο σπίτι, πίσω απ’ όση ασφάλεια τηα παρείχε η πόρτα που 

έμενε πάντα διπλοκλειδωμένη και με τον σύρτη τραβηγμένο ακόμα κι 

όταν ήτανε και η μάνα της μαζί της, μεταλλάχθηκε από μέρα σε μέρα 

κι από βδομάδα σε βδομάδα σε μιαν ολοένα πιο μεγάλη βεβαιότητα 

πως όχι μόνο δεν έπρεπε να βγει απ’ το σπίτι, μα δεν μπορούσε να το 

κάνει, σαν να της έφραζε το δρόμο ένας αόρατος μα αδιαπέραστος 

τοίχος που έστεκε πίσω απ’ την εξώπορτα, έστω κι αν η μάνα της 

διάβαινε από μέσα του κάθε μέρα χωρίς την παραμικρή προσπάθεια. 

Για την ίδια, ο κόσμος έξω είχε ήδη γίνει ανάμνηση και τόπος οδύνης 

απαγορευμένος, κι έπειτα, όσο οι βδομάδες απλώνονταν σε μήνες, 

ήρθε και συρρικνώθηκε στα εβδομήντα τετραγωνικά του σπιτιού: έ-

νας κόσμος μικρός μα θαυμάσια γνώριμος κι αθώος, δίχως καμιά 

απειλή να παραμονεύει στις οικείες ως την κάθε λεπτομέρεια κάμα-

ρές του. Και η μάνα, όταν πια είδε κι απόειδε και κατάλαβε πως το 

κοριτσάκι της υπέφερε έστω κι αν χαμογελούσε στην εθελούσια φυ-

λακή του, πρώτα προσπάθησε να την πείσει να μιλήσει μ’ ένα γιατρό 

– υπήρχαν ένα σωρό ζητήματα που έπρεπε να διευθετηθούν άμεσα, 

με πρώτο αυτό του σχολείου που, έπειτα απ’ τον πρώτο μήνα είχε 

αρχίσει να ζητάει χαρτιά από γιατρούς και νοσοκομεία για να δικαι-



Ο εξωγήινος της διπλανής πόρτας 

196 
 

ολογήσει τη μακρά απουσία της Μάρθας – κι όταν είδε πως ούτε αυ-

τός μπορούσε να την πείσει να βγει απ’ το σπίτι όπως παλιά, αποδέ-

χτηκε κι εκείνη τη μοίρα της, κι άρχισε να παραχαϊδεύει τη Μαρθού-

λα όπως έκανε όταν ήταν πολύ πιο μικρή, με την ελπίδα να της πάρει 

τη λύπη με δωράκια και γλυκίσματα κι αγαπημένα φαγητά, ενώ πα-

ράλληλα ανέλαβε η ίδια το βάρος της κατ’ οίκον εκπαίδευσής της, 

μαζί μ’ όλα τα υπόλοιπα βάρη της καθημερινότητας που έτσι κι αλ-

λιώς σήκωνε χρόνια μόνη της. 

 Τα χρόνια περνούσαν, και η Μάρθα, έφηβη πια, είχε αρχίσει να 

ονειρεύεται τη ζωή που κυλούσε μέσα απ’ τα χέρια της σαν το νερό – 

τις παρέες του σχολείου που ’χε χάσει (τον πρώτο καιρό δεν ήθελε να 

δει ούτε τις πιο στενές της φιλενάδες, κι έπειτα με τον καιρό την ξέ-

χασαν κι αυτές), τα σινεμά που δεν είχε πάει, τους έρωτες που δεν 

μπορούσαν καν να γεννηθούν, γιατί πώς να φυτρώσει το λουλούδι 

άμα ο σπόρος μένει σε σεντούκι κλειδωμένο; Μα όσο κι αν λαχτα-

ρούσε να γευτεί και πάλι τις χαρές που είχε στερηθεί, κι αυτές που 

δεν θα γνώριζε ποτέ αν έμενε στο σπίτι, η αρρώστια είχε ήδη απλώσει 

γερά τα πλοκάμια της, κι είχε γίνει αυτή το δεύτερο θηρίο μετά τον 

πανταχού παρόντα βιαστή, κι έκανε το κατώφλι του σπιτιού να 



Αύγουστος Κορτώ 

197 
 

μοιάζει αδιάβατο σαν να έβγαζε η εξώπορτα στο χείλος ενός γκρε-

μού χωρίς πάτο. Και μόνο η σκέψη να βρεθεί στο διάδρομο και να 

καλέσει το ασανσέρ, την έκανε να νιώθει σαν να έπεφτε σ’ αυτό το 

απύθμενο κενό, και παρέλυε όλο της το σώμα. 

 Η μάνα πέρναγε κι αυτή το δικό της Γολγοθά όλα αυτά τα 

χρόνια – σαν να μην έφτανε που έβλεπε το κορίτσι της να μεστώνει 

και να μπουμπουκιάζει χωρίς να χαίρεται τις ομορφιές της νιότης του 

μες στους τέσσερις τοίχους, ένιωθε ανήμπορη να βοηθήσει. Με τους 

γιατρούς χαΐρι δεν είχαν δει, κι όσο για την αστυνομία… Ένιωθε βλέ-

πεις και η ίδια τρόμο στη σκέψη των χωροφυλάκων, και πέρα απ’ το 

ότι δεν μπορούσε ν’ αθετήσει το λόγο που ’χε δώσει στη Μάρθα, ήταν 

αδύνατον να καταγγείλει το έγκλημα και τον εγκληματία χωρίς απο-

δείξεις. Ακόμα κι αν έστελνε ένα ανώνυμο σημείωμα με το ταχυδρο-

μείο, σ’ ένα τμήμα ή σε μιαν εφημερίδα, αυτοί που θα ερευνούσαν την 

καταγγελία μπορεί με κάποιο τρόπο να έφταναν στην πόρτα τους – 

και τότε, τι; Μια μαρτυρία με τρία, τέσσερα, πέντε χρόνια καθυστέ-

ρηση, όταν τα χίλια δυο μπορεί να είχαν συμβεί στο δράστη και στα 

άγνωστα ή γνωστά του θύματα; Πώς θα δικαιολογούσαν την αργο-

πορία χωρίς να μοιάζουν ένοχες κι οι ίδιες; Χώρια που τα ίχνη του 



Ο εξωγήινος της διπλανής πόρτας 

198 
 

βιασμού (μια λέξη που και στην ίδια έφερνε σύγκρυο, και την πλημ-

μύριζε μ’ αδιέξοδη οργή κι αποστροφή) δεν θα φαίνονταν πλέον στο 

σώμα της κόρης της, στερώντας ακόμα περισσότερο βάρος απ’ τους 

ισχυρισμούς της. Κι έτσι κι εκείνη λίγο-λίγο παραιτήθηκε, συμβιβά-

στηκε, πες ότι η Μάρθα έπαθε πολιομυελίτιδα σαν τη συχωρεμένη 

την αδερφή σου, και δεν μπορεί να περπατήσει. Κι ας ήταν το κορίτσι 

της πεντάγερο εκτός απ’ τα ασπρογάλαζα ματάκια του, κι ας έμενε 

όλη αυτή η ομορφιά κι ο ψυχικός της πλούτος να αραχνιάζει μες στο 

σπίτι. Η μητρική αγάπη ήταν δυνατότερη απ’ όσα υπαγόρευε η λογι-

κή, και πάνω απ’ όλα ήθελε η Μαρθούλα της να ’ναι ευτυχισμένη, έ-

στω κι αν αυτό σήμαινε πως ήταν διατεθειμένη να αρκεστεί στους 

περιορισμούς που είχε η ίδια επιβάλλει στον εαυτό της. Έτσι κι αλ-

λιώς για την πενηνταπεντάχρονη πια μάνα, ο κόσμος δε βρισκόταν 

έξω μα χτύπαγε μες στην καρδιά της κόρης της, και κάθε φορά που 

την έβλεπε να χαμογελάει καθώς άκουγε τους αγαπημένους δίσκους 

ή τις κασέτες της, γινόταν, έστω και φευγαλέα, ένας κόσμος παρα-

δεισένιος. 

 Η συνέχεια της ιστορίας δεν έκρυβε παρά μονάχα θλίψη και 

φθορά, κι έτσι ο Ρουμί με λυπήθηκε και δεν τη μοιράστηκε μαζί μου. 



Αύγουστος Κορτώ 

199 
 

Μα ήδη τα όσα είχα ακούσει στη διάρκεια δυο ωρών κι αμέτρητων 

τσιγάρων, έφταναν για να πλακώσει την καρδιά μου μια στεναχώρια 

βαριά σαν σίδερο, σα βράχος, έτσι που με δυσκολία ανάσαινα πια, 

σαν να με είχαν προφτάσει μονομιάς τα γεράματα που ως τώρα μου 

’χαν φερθεί με το γάντι. Δεν άντεχα άλλο, μου ήταν αδύνατον να α-

νεχτώ τη σκέψη πως η ντροπαλή μα χαρούμενη κοπέλα που είχα 

γνωρίσει, κι ακόμα περισσότερο το γελαστό εκείνο κοριτσάκι με το 

λευκό μπαστούνι, είχαν επιβιώσει και οι δύο από ένα κακούργημα 

που δεν το χωράει ο νους του ανθρώπου. Μακάρι να ’ταν ψέμα, Πα-

ναγία μου – αλλά δεν ήταν. 

 Και για πρώτη φορά μετά από καιρό παρακάλεσα τον Ρουμί 

να με κοιμίσει, λες και ήταν αυτός ο μπαμπάς κι εγώ ο μικρός, ο πι-

κραμένος γιος, μ’ αυτό το εξωγήινο ξόρκι του που λείαινε τις κοφτε-

ρές γωνίες της σκέψης σε μιαν ακύμαντη νάρκη. Ήθελα να κλάψω, 

να φωνάξω, δαγκώσω τα χέρια μου απ’ το θυμό μέχρι να νιώσω στο 

στόμα μου αίμα. Μα πιο πολύ ήθελα να κοιμηθώ. 

 

 



Ο εξωγήινος της διπλανής πόρτας 

200 
 

 

Ο φονιάς 

 Μαύρος ήταν ο καφές που ήπια την επομένη το πρωί με τα 

παιδιά, μαύρο κατάμαυρο φαρμάκι, κι ας το ’κρυβα παριστάνοντας 

τον μαχμουρλή για να μη μιλήσω και ξεχυθεί το δηλητήριο απ’ το 

στόμα μου και τους χαλάσει τη συντροφιά. Κάθε φορά που έβλεπα 

τη Μάρθα να γελάει, να μαζεύει τα μακριά ακόμα μαλλιά της όταν 

έπεφταν σαν μαντίλι από μαύρο μετάξι και της σκέπαζαν το πρόσω-

πο – που αν και πρέπει να κόντευε τα σαράντα πέντε, παρέμενε αρυ-

τίδωτο σαν κοπελίτσας τριάντα χρονώ – η σκέψη μου πήγαινε στον 

μισητό φονιά και το φονικό° γιατί αυτό που ’χε συμβεί ήταν φόνος 

κανονικός, ένας αλήτης άπλωσε το ξερό του και σκότωσε μια παιδι-

κή ζωή, μιαν εφηβεία, τα λεύτερα χρόνια μιας ενήλικης γυναίκας, τό-

σο απλά όσο αν είχε κλείσει ένα διακόπτη που βύθιζε τη μέρα μες στη 

νύχτα. Το ’χε σκοτώσει το Μαρθάκι, σκοτωμένο τ’ άφησε να γυρίσει 

σπίτι του, και ήταν χάρη στις δικές του δυνάμεις και την αγάπη κι 

αφοσίωση της μάνας του που ’χε επιστρέψει στη ζωή, μα μια ζωή 

αλλιώτικη απ’ αυτή που θα ’χε ζήσει χωρίς τη σκιά του βδελυρού αυ-



Αύγουστος Κορτώ 

201 
 

τού ανθρώπου να τη βαραίνει. Ακόμα κι αν τον είχαν πιάσει και τον 

είχαν χώσει να σαπίσει στη φυλακή όπως του άξιζε – μακάρι, Πανα-

γίτσα μου, μακάρι το κτήνος το σιχαμερό – αυτό δεν ξεπλήρωνε την 

ίδια τη Μάρθα για τη δική της φυλακή, ούτε της έδινε πίσω τη χαρα-

μισμένη της νιότη. Αν δεν είχαμε βρεθεί προχτές στο δρόμο της ο 

Ρουμί κι εγώ, αν δεν είχε μπει δειλά στο μαγαζί, μπορεί να γυρνούσε 

πάλι φοβισμένη στο καβούκι της, και να έμενε εκεί φυτοζωόντας μέ-

χρι να γίνει γριούλα σαν εμένα. Και η σκέψη αυτή, μαζί με την απαί-

σια μα αξερίζωτη σκέψη των δύσοσμων χεριών του εγκληματία πά-

νω στο κοριτσάκι που ήταν τότε, μου προξενούσε τέτοιο σπαραγμό 

και τέτοια μήνι, που νόμιζα πως θα βάλω τα κλάματα για τη δική μου 

τραγική ανημποριά. 

 Κι ενώ ο Ρουμί κουβέντιαζε εύθυμος και χαλαρός, κι ενώ δεν 

μπορούσα όπως εκείνος να μαντέψω τι σκεφτόταν, είχα την αίσθηση 

– κάτι στις κινήσεις του, στον τρόπο που είχα μάθει πια να τον κατα-

λαβαίνω και χωρίς τηλεπάθειες κι ιστορίες, το μαρτυρούσε – πως κι 

εκείνος έκανε τις ίδιες ακριβώς μαύρες σκέψεις μ’ εμένα, κρύβοντάς 

τες κάτω από ένα προσωπείο ανεμελιάς, σαν να μην υποπτευόταν το 

παραμικρό. Γιατί, όσο κι αν είχε εξηγήσει στη Μάρθα τον τρόπο που 



Ο εξωγήινος της διπλανής πόρτας 

202 
 

η φτιαξιά του του επέτρεπε να εισχωρεί ανεπαίσθητα στο μυαλό των 

ανθρώπων, ακόμα και των περαστικών στο δρόμο φευγαλέα, και να 

ξεθάβει ως και τις πιο αραχνιασμένες αναμνήσεις τους, πώς μπο-

ρούσε να παραδεχτεί πως όσες ώρες χτες κουβέντιαζαν και γίνονταν 

φίλοι και καλοπερνούσανε μαζί σαν να ήταν κι αυτή μια απ’ τις τό-

σες καθ’ όλα φυσιολογικές μέρες για κείνην, κι όχι το τέλος ενός ε-

κούσιου εγκλεισμού τριάντα πέντε χρόνων, ο ίδιος συγχρόνως ανέ-

σκαπτε μνήμες και τραύματα που η ίδια δεν του είχε ομολογήσει, και 

που ίσως εξακολουθούσε να μην ήθελε να μοιραστεί με ψυχή ζώσα; 

Βλέπεις, πάνω απ’ όλα μας κράταγε κι εμάς δεμένους, μέσα απ’ τη 

συμπόνια μας για κείνην, η ίδια ντροπή που είχε κάνει τη μικρή τότε 

Μαρθούλα να κρατήσει το στόμα σφαλιστό όπως την πόρτα του 

σπιτιού της – κι αυτό είναι το τελευταίο απ’ τα τερατώδη τέκνα κάθε 

εγκλήματος που λερώνει τον άνθρωπο: ότι απλώνεται από ψυχή σε 

ψυχή, και βρομίζει ύπουλα τον κόσμο όλο, ιδίως τον αθώο, καθώς ο 

ένοχος συχνά ξεχνάει την ενοχή του όπως ο πότης το χθεσινοβραδι-

νό μεθύσι.  

 Το ’βλεπα ως την έκφρασή του: το μυαλό του Ρουμί, απλωμένο 

σε τρισεκατομμύρια κύτταρα σ’ ολάκερο το πελώριο σώμα του, δού-



Αύγουστος Κορτώ 

203 
 

λευε ασταμάτητα, με χίλιες στροφές το δευτερόλεπτο, πασχίζοντας 

να βρει μια λύση σ’ αυτό το έγκλημα που ’χε μείνει τόσα χρόνια θαμ-

μένο στη σιωπή. Ήμουνα βέβαιος πως κι αυτόν, όπως και μένα, βα-

σάνιζε η ίδια ελαχιστότητα των δεδομένων: το γεγονός ότι η Μάρθα 

δεν είχε αποτυπώσει καν τη μορφή του καθάρματος, το πρόσωπό 

του στις σκιές: ήταν ένας άγνωστος, χαμένος δεκαετίες τώρα μέσα σ’ 

εκατομμύρια κόσμο, αν όχι ήδη νεκρός, καθώς ούτε η ίδια ούτε κι ε-

μείς γνωρίζαμε τι ηλικία είχε το βράδυ που έπνιξε με τα βρομόχερά 

του το μέλλον της Μαρθούλας.  

 Όμως και οι δυο μας κάναμε το βάσανο χαμόγελο, γιατί το 

βάσανο το αληθινό ήταν της Μάρθας, αυτή το ’χε περάσει, και δεν 

ήταν σωστό να τη βαρύνουμε κι άλλο αφήνοντας την οργή και την 

πίκρα μας να γίνουν αισθητές – γιατί πίσω απ’ τα μαύρα της γυαλιά 

και τον συνεσταλμένο τρόπο της, ήτανε ξεκάθαρο ότι η Μάρθα έ-

κρυβε μια τρομερά οξυμένη αντίληψη, κάτι σαν τις μαντικές ικανότη-

τες που αποδίδονται σε τυφλούς προφήτες των μύθων. 

 Και καθώς ο πόνος του χτες δεν μπορεί για πολύ να αντισταθεί 

στην ευτυχία του σήμερα, όταν ήπιαμε τον καφέ μας και κινήσαμε ν’ 



Ο εξωγήινος της διπλανής πόρτας 

204 
 

ανέβουμε προς Κολωνάκι – η μικρή με μιαν άνεση απίστευτη, λες και 

την έκανε κάθε μέρα εδώ και χρόνια αυτήν τη διαδρομή, τόσο που 

υποψιαζόμουν ότι πρέπει να ’χε βάλει το χεράκι του ο Ρουμί στο κα-

ταλάγιασμα της αγοραφοβίας (κι αν ήταν δυνατότερος απ’ την αρ-

ρώστια, μπράβο του) – η πέτρα που μου πλάκωνε την καρδιά σαν να 

ελάφρυνε, κι αφέθηκα κι εγώ στην ξεγνοιασιά της βόλτας και της ψι-

λοκουβέντας, και σιγά-σιγά σαν να ξεχάστηκα. 

 Κάπως έτσι κύλησαν και οι επόμενες ημέρες: με συζητήσεις και 

καφέδες, με βόλτες στα μαγαζιά και τσάρκες στη γιορτινά ντυμένη 

Αθήνα, και με το δέσιμο της Μάρθας και του Ρουμί να μεγαλώνει ο-

λοένα, καθώς δεν έπαυαν στιγμή να ξεσηκώνουν ο ένας τον άλλο με 

τα ενδιαφέροντα και τις κοινές αγάπες τους: τι μπελκάντο και μπελ-

μηντοκάνεις, τι τα κονσέρτα του Μπετόβεν (πόσα έργα έγραψε κι αυ-

τός ο ευλογημένος; Βάρδα και να μην είχε κουφαθεί), τι λογοτέχνες 

και μορφές της ιστορίας, ησυχασμό δεν είχαν τα πουλάκια μου, και 

τα βράδια, αφού ντερλικώναμε τις νοστιμιές που σκάρωνε ο Ρουμί, η 

Μαρθούλα, πάντα με την ίδια συστολή, ρωτούσε: «Κύριε Τάκη, ξέρω 

ότι καταχρώμαι της φιλοξενίας σας, αλλά μήπως θα μπορούσα να 

μείνω κι απόψε εδώ;» κι εγώ τη μάλωνα που το ρωτούσε κιόλας, φυ-



Αύγουστος Κορτώ 

205 
 

σικά να μείνει, γιατί βλέπεις καταλάβαινα πως δεν είχε να κάνει μόνο 

με την παρέα, με τη χαρά του γεμάτου σπιτιού σε σύγκριση με τη με-

λαγχολία του άδειου, ούτε μόνο με τη ραγδαία σαν πυρκαγιά φιλία 

της με τον Ρουμί, αλλά και με το γεγονός ότι το σπίτι μας ήτανε τό-

πος άσπιλος, που δεν είχε σημαδευτεί απ’ την οδύνη και τη φρίκη του 

παρελθόντος όπως το δικό της: ήταν το μέρος όπου ποτέ δεν είχε 

υπάρξει άρρωστη, κι ανήμπορη, και φοβισμένη, και ήτανε λογικό κι 

ανθρώπινο να μη θέλει να γυρίσει στις κάμαρες που την κρατούσαν 

τόσα χρόνια σαν το αγρίμι στο κλουβί. 

 Στην επιφάνεια, τουτ’ έστιν, ήμασταν ένα σπιτικό ετερόκλιτο 

μα γελαστό, δίχως φανερές σκοτούρες. Μα τις μικρές ώρες της νύ-

χτας, όταν η Μάρθα κι εγώ κοιμόμασταν βαθιά, ο Ρουμί έβγαινε πε-

ριπολία στους γύρω δρόμους, κι αφουγκραζόταν σα λαγωνικό τις 

σκέψεις των ανθρώπων, πιο προσιτές μες στην παράλυση του ύπνου, 

καθώς και τις μνήμες των ασύνειδων ονείρων τους, αναζητώντας 

κάποιο ίχνος, κάποιο τραύμα, κάτι που να θυμίζει το κακό που ’χε 

συμβεί στη Μάρθα το μακρινό εκείνο βράδυ του Νοέμβρη: μια μεγάλη 

γυναίκα που να την είχε στριμώξει κι αυτήν παιδούλα ο ίδιος κα-



Ο εξωγήινος της διπλανής πόρτας 

206 
 

κούργος, έναν αυτόπτη μάρτυρα που είχε δειλιάσει να μιλήσει – οτι-

δήποτε. 

 Κι ένα βράδυ, λίγο πριν το χάραμα, το βρήκε: μια γριά ογδόντα 

τριών ετών που ’μενε μόνη της δυο δρόμους παρακάτω, κι είχε ξυ-

πνήσει αξημέρωτα απ’ τις ίδιες σκέψεις που την τυραννούσανε σα-

ράντα χρόνια τώρα: τα ατιμώρητα κρίματα του γιου της. 

 Μόνη της τον μεγάλωσε, κάνοντας ό,τι μπορούσε, μα ήτανε 

μια ζωή σαν να ’σπρωχνε τον βράχο του Σισύφου: κάθε της προ-

σπάθεια, κάθε φροντίδα, πήγαινε χαμένη, κι ο γιος της μόλις άντρεψε 

μεταμορφώθηκε σε κτήνος. 

 Χρόνια την κρατούσε ξυπνητή η θύμηση της πρώτης φοράς 

που, τύφλα στο μεθύσι και με κομμένη την ανάσα από τα κλάματα, 

της είχε μολογήσει ότι είχε πειράξει ένα κορίτσι, του ’χε κάνει τη ζημιά 

και το ’χε παρατήσει ο ξεδιάντροπος, και τώρα γονατιστός την πα-

ρακάλαγε να τον συγχωρέσει, λέγοντας ότι δεν θα το ξανάκανε ποτέ, 

θα κλεινόταν σε μοναστήρι, οτιδήποτε, φτάνει να μην τον μισήσει. 

Και μήπως μπορούσε; Μάνα του ήταν, κι όσο μισητή κι αν ήταν η 

πράξη του, δεν τολμούσε μήτε καν τη χωροφυλακή να πάρει, γιατί θα 



Αύγουστος Κορτώ 

207 
 

τον κλείναν φυλακή το γιο της ποιος ξέρει πόσα χρόνια. Μόνο τον 

όρκισε στη ζωή της να μην το ξανακάνει, να μην περάσει απ’ το μυα-

λό του ν’ απλώσει το χέρι του ξανά σε μικρό παιδί. 

 Εις μάτην. Εννιά κορίτσια του δημοτικού μαγάρισε το τέρας, 

και κάθε φορά τα ίδια – γινόταν λιάρδα και την εκλιπαρούσε να μην 

πει κουβέντα, να μην τον δώσει στους μπάτσους, να τον συγχωρέσει. 

Στο τέλος τον κλείδωνε στο σπίτι, και του αγόραζε μπίρες με την 

ντουζίνα, να μεθάει και να ξεραίνεται αντί να ξεπορτίζει και να μο-

λεύει τα μικρά παιδιά τα αθώα, κι άμα καμιά φορά μες στο μεθύσι 

του τη χτύπαγε (μια-δυο φορές την είχε σαπίσει στο ξύλο, που ντρε-

πόταν να βγει στη γειτονιά με το μάτι μελανό και τουμπανιασμένο), 

εκείνη το δεχόταν στωικά, σαν δίκαιη τιμωρία για τα εγκλήματα που 

’χε και η ίδια επωμισθεί μην καταγγέλοντας τον γιο της στην αστυνο-

μία. 

 Με τα χρόνια, ίσως για να πνίξει αυτή την αφύσικη λαχτάρα 

του, ποιος ξέρει, εκτός απ’ το πιοτί έπεσε και στην πρέζα, μία έπινε 

μία έσπρωχνε, πότε τον μαγκώναν οι πολιτσμάνοι πότε τον αφήναν, 

καμιά φορά τον χώναν φυλακή κι έτρεχε η δόλια μάνα πανικόβλητη 



Ο εξωγήινος της διπλανής πόρτας 

208 
 

να τον βγάλει, μην τυχόν κι ανακαλύψουν τίποτα, ή μην τους τα ξε-

ράσει ο ίδιος μέσα στη μαστούρα του. Κι έπειτα πάλι τα ίδια: μεθύ-

σια, παρακάλια, κλάματα, ξύλο. 

 Έτσι, με τις δυστυχίες να προχωράν χέρι με χέρι, είχαν φτάσει 

μέχρι τούτο το πρωί, που η ηλικιωμένη πια γυναίκα αναρωτιόταν αν 

τη βαστούσανε τα πόδια κι η καρδιά της να πάει στο νοσοκομείο να 

δει το αγόρι της, που αργόσβηνε παρατημένος από προχωρημένο 

καρκίνο του ήπατος – πόσο ν’ αντέξει πια και το έρμο το συκώτι του, 

ένα χρόνο κατακίτρινα ήτανε τα μάτια του, κι όσο κι αν τον ικέτευε 

να κόψει τα ξίδια και την πρέζα αυτός εκεί, και τώρα από τη μια 

στιγμή στην άλλη τον είχαν βρει γεμάτο με καρκίνους σ’ όλο του το 

σώμα, και με κίρρωση στο τελικό στάδιο, και δεν του δίναν ούτε τρεις 

μήνες ζωής, που πάλι καλά που έφτανε τσίμα-τσίμα η σύνταξη να 

καλύπτει τα έξοδα νοσηλείας του και δεν είχε ήδη πάει σαν το σκυλί 

στ’ αμπέλι. 

 Κι αυτό σαν τιμωρία το ’βλεπε η αποκαρδιωμένη πια μητέρα, 

γιατί ο Θεός τέτοια κρίματα δεν τα συγχωρεί, και η αλήθεια ήταν πως 

και η ίδια, όσο κι αν ντρεπότανε γι’ αυτό, πολλές φορές είχε ευχηθεί 



Αύγουστος Κορτώ 

209 
 

να πέθαινε ο γιος της, άλλοτε από οργή για όσα έκανε στα κοριτσά-

κια εκείνα κι άλλοτε από λύπηση, γιατί τι ήταν μήπως η ζωή του, μια 

μεγάλη αρρώστια, ένα μαρτύριο που στο τέλος το πληρώναν άλλοι, 

με πρώτη την ίδια, και τώρα να που η ευχή της γινόταν πραγματικό-

τητα, και το παλικάρι της έλιωνε στο νεκροκρέβατο. 

 Όχι, δεν άντεχε, δεν μπορούσε να τον δει – τουλάχιστον όχι 

σήμερα, που όλοι οι άνθρωποι ετοιμάζονταν για γιορτή κι αυτή ανα-

ρωτιόταν πόσο θα στοίχιζε στο τέλος αυτών των δύο-τριών μηνών η 

κηδεία του παιδιού της. Κι έτσι κι αλλιώς, και να πήγαινε να τον δει 

μήπως θα την καταλάβαινε; Είχε φτάσει ως το κεφάλι βλέπεις η κα-

κιά αρρώστια, και πια ήταν σαν φυτό ο δύστυχος, με το βλέμμα του 

κούφιο να κοιτάει πότε τον τοίχο πότε το ταβάνι, χωρίς να αναγνω-

ρίζει ούτε ανθρώπους ούτε τίποτα, ούτε καν το πρόσωπο της μάνας 

του. 

 Αυτά κρυφάκουσε ο Ρουμί, και τη μεθεπομένη το πρωί, παρα-

μονή Χριστουγέννων, όσο η Μάρθα θα ήταν σπίτι της για ένα τελευ-

ταίο μάθημα πιάνου με τον αγαπημένο και πιο μελετηρό της μαθητή, 



Ο εξωγήινος της διπλανής πόρτας 

210 
 

χωρίς να μου εξηγήσει πολλά, πήραμε το λεωφορείο απ’ την Αλεξάν-

δρας και κινήσαμε για το νοσοκομείο. 

 Ήξερα πού με πήγαινε. Αλλά δεν ήξερα αν ήθελα να πάω. 

 

 

 

 

 

 

 

 

 

 

 

 



Αύγουστος Κορτώ 

211 
 

 

Το κτήνος θα πεθάνει 

 Μία απ’ τις πιο μεγάλες τύχες της ζωής μου είναι ότι ποτέ δε 

χρειάστηκε, ούτε για μια μέρα, να νοσηλευτώ σε κάποια κλινική° εί-

ναι ήρωες οι άνθρωποι που δουλεύουν κάθε μέρα – και πολλές φορές 

κι όλη τη νύχτα με τις εφημερίες – στα νοσοκομεία, και είναι ήρωες 

και οι άρρωστοι που παλεύουνε να γιάνουν μέρες και μήνες και χρό-

νια, καθώς είναι όλοι τους αναγκασμένοι να δουλεύουν και να ζουν 

σ’ ένα μέρος που αναπόφευκτα, απ’ τη φύση του, είναι γεμάτο με τον 

πόνο και τη φθορά της θνητότητας. 

 Έτσι τώρα, διαβαίνοντας πρώτη φορά στα ογδόντα μου το κα-

τώφλι του πελώριου, δαιδαλώδους νοσοκομείου, ένιωσα ένα μού-

διασμα – διότι όσο κι αν είχα σταθεί τυχερός μέχρι σήμερα, πόσα 

χρόνια ακόμα είχα προτού βρεθώ κι εγώ εδώ μέσα με σωληνάκια και 

ορούς, σ’ ένα κρεβάτι απ’ το οποίο μπορεί και να μη σηκωνόμουν 

ποτέ; Όμως δεν είχα χρόνο για μαύρες σκέψεις αυτοοικτιρμού, διότι 

ο Ρουμί προχωρούσε με σιγουριά, αποφασιστικότητα κι έναν αμίλη-

το θυμό να σιγοβράζει, βέβαιος για τον προορισμό μας όσο οι γιατροί 



Ο εξωγήινος της διπλανής πόρτας 

212 
 

και οι νοσηλευτές τις σκέψεις των οποίων διάβαζε για να μας κατευ-

θύνει στη σωστή κλινική και το σωστό θάλαμο. 

 Η πρωινή επίσκεψη των γιατρών είχε τελειώσει, κι ο θάλαμος – 

σε μια ήσυχη πτέρυγα της παθολογικής – ήταν έρημος πέρα απ’ τους 

ασθενείς που κείτονταν σε αντικρινά κρεβάτια: έναν γέρο με οξυγόνο 

που κοιτούσε τις βουβές εικόνες στην απέναντι τηλεόραση, κι έναν 

άντρα απροσδιορίστου ηλικίας, κατακίτρινο απ’ τον ίκτερο, που είχε 

τα γυάλινα μάτια του καρφωμένα στο ταβάνι. Το λείο, τσιτωμένο απ’ 

την ισχνότητα δέρμα του και η συνολική του καχεξία τον έκαναν ά-

χρονο – θα μπορούσε να είναι εξήντα χρονών ή ενενήντα, και κρίνο-

ντας απ’ το ασάλευτο βλέμμα και το ανέκφραστο πρόσωπό του, ού-

τε κι ο ίδιος καταλάβαινε πολλά-πολλά για τον εαυτό του και τον 

πάλλευκο γύρω κόσμο του. 

 Αυτός είναι, είπε η φωνή του Ρουμί μες στο μυαλό μου, κι έπει-

τα μου εξήγησε εν τάχει τα όσα είχε ξεκλέψει απ’ τις σκέψεις της τρα-

γικής, ασυγχώρητης μάνας. 

 Πάμε να φύγουμε, τον παρακάλεσα εγώ. Έχει δίκιο η γριά, ο-

ρίστε, θεία δίκη – το κάθαρμα τιμωρήθηκε. 



Αύγουστος Κορτώ 

213 
 

 Ένα δευτερόλεπτο θα μου ’παιρνε, εξακολούθησε ο Ρουμί σαν 

να μη με είχε ακούσει, με τα γαλάζια του μάτια καρφωμένα στον ε-

τοιμοθάνατο με μιαν αγριάδα που δεν είχα ξαναδεί. 

 Ποιο πράγμα; Τι λες; 

 Ούτε που θα το καταλάβαινε – μια μικρή παρέμβαση στον 

προμήκη μυελό, καταστολή του κέντρου της αναπνοής, κι αυτό ήταν. 

Τέλος. Στην κατάστασή του, θα μπορούσες να το πεις κι ευθανασία. 

 «Όχι!» φώναξα, ξεχνώντας μες στον πανικό μου ότι μιλούσαμε 

νοερά. Όχι Ρουμί, όχι αγόρι μου, μην το κάνεις. 

 Το βλέμμα του ακόμα πέτρα. Δεν πιστεύεις ότι του αξίζει; 

 Χίλιες φορές, αλλά δεν αξίζει σε σένα. Δεν είσαι φονιάς σαν 

αυτόν. 

 Κι απλώνοντας το χέρι, έπιασα το δικό του και το κράτησα 

σφιχτά. 

 Καν’ το για μένα. Έτσι κι αλλιώς, το κτήνος αυτό θα πεθάνει – 

την έλαβε και με το παραπάνω την τιμωρία του. Μην τιμωρήσεις τον 

εαυτό σου με μια τέτοια πράξη γι’ αυτό το σκουπίδι. Ξέρω πως θες 



Ο εξωγήινος της διπλανής πόρτας 

214 
 

να το κάνεις για τη Μάρθα, αλλά η ίδια η Μάρθα θα σου έλεγε να 

μην το κάνεις. Έλα, πάμε. 

 Και σαν παιδάκι που το σταματάς πάνω που ετοιμάζεται να 

ρίξει γροθιά σ’ ένα μαχαίρι επειδή έκοψε κάποιον που αγαπά, κρα-

τώντας τον απ’ το χέρι, πήρα τον Ρουμί και φύγαμε. 

 

 

 

 

 

 

 

 

 

 

 



Αύγουστος Κορτώ 

215 
 

 

Οργιώδεις καταστάσεις 

 Χριστούγεννα: η μέρα που τα παιδιά ξετυλίγουν τα δώρα τους 

κάτω απ’ το δέντρο και μετά γανιάζουν τους γονείς στην γκρίνια για-

τί δεν ήθελαν αυτό το τρανσφόρμερ που γίνεται φορτηγό αλλά το 

άλλο που γίνεται εργολάβος δημοσίων έργων, που οι γαλοπούλες 

ροδίζουν στο φούρνο είκοσι ώρες μπας κι από χαρτόνι που είναι κα-

νονικά γίνουν πουλερικό σαν την κότα την ευλογημένη που δεν τη 

φτάνουν όλοι οι διάνοι του ντουνιά μαζί μ’ αυτόν που πήρε χάρη απ’ 

τον Ομπάμα, και που ο Ρουμί φτιάχνει δέκα πανετόνε για να περισ-

σέψει να φάμε το ένα, και δυο μπανιέρες έγκνογκ, γιατί διάβασε τη 

συνταγή σ’ ένα σάιτ, και σου λέει, κάτσε να δω ποσότητες, τρεις άν-

θρωποι είμαστε, πόσο να πιούμε, φτιάξε ογδόντα γαλόνια για να 

’μαστε σίγουροι μην ξεμείνουμε και τρέχουμε και βρίσκουμε μόνο σα-

λέπι και γκότζι μπέρι (που απορώ πώς το τρώνε αυτό το κακό σπυρί, 

πουλάκι μου, είναι δυνατόν στα Ιμαλάια να φυτρώνει μες στον χιο-

νιά και το ξεροβόρι ωραίο πράμα, και να χέσω και τις βιταμίνες δη-

λαδή, το ζεριατρίκ πιο νόστιμο είναι). 



Ο εξωγήινος της διπλανής πόρτας 

216 
 

 Η Μάρθα είχε πλέον μετακομίσει πρακτικά μαζί μας, κι απ’ το 

πρωί των Χριστουγέννων, αφού ανταλλάξαμε τα δώρα που είχαμε 

αγοράσει ο ένας για τον άλλο την παραμονή – κι ο Ρουμί πρόλαβε κι 

έφαγε έξι αντιδραστήρια απ’ το σετ χημείας που του πήρα πριν προ-

κάνουμε να τον σταματήσουμε γιατί του μύρισαν ωραία σαν μπαχα-

ρικά και σου λέει, ας φάω λίγο νιτρικό κάλιο και δυο σωληνάρια 

θειάφι, τι θα πάθω, να κάνω μπαμ αποκλείεται έτσι που ’μαι σαν ζω-

ντανή κλανιόλα – ακούγαμε Στράους στο παλιό στερεοφωνικό, και 

κάναμε σχέδια για το βράδυ, διότι ο Ρουμί είχε αγοράσει και κουβα-

λήσει στη βεράντα μια απ’ αυτές τις θερμάστρες-πυρηνικά μανιτάρια 

που έχουν το χειμώνα στα καφέ, και σκοπεύαμε να μεταφέρουμε το 

τσιμπούσι απ’ την τραπεζαρία στο μπαλκόνι, με την προϋπόθεση ότι 

δε θα γινόταν καμιά στραβή με το αέριο της θερμάστρας να ανατινα-

χτούμε, και το δείπνο να μεταφερθεί μαζί μας σε τροχιά. 

 Στο μεταξύ η θερμάστρα τελούσε χρέη αυτοσχέδιας σούβλας 

που είχε κατασκευάσει ο Ρουμί, καθ’ ότι βλέπεις είχε πάει στη Βαρ-

βάκειο αχάραγα λες και ξεφόρτωνε μαρίδα Σαρωνικού, και είχε πει 

φαίνεται στους χασάπηδες, λοιπόν, επειδή αυτές οι δεκάκιλες οι γα-

λοπούλες δε μου γεμίζουν το μάτι, ποιος παπάς ποιος κουμπάρος, 



Αύγουστος Κορτώ 

217 
 

βάλτε μου κατ’ ευθείαν μια στρουθοκάμηλο, γιατί αυτό το πράμα που 

’χε φέρει ήταν μεγέθους προϊστορικού, με κάτι μπούτια πιο μεγάλα 

απ’ τα δικά μου τώρα που μπατάλεψα, και στο φούρνο δε χωρούσαν 

μήτε τα λαιμά του, οπότε κι ο Ρουμί έφτιαξε την πατέντα και την αρ-

γοσούβλιζε στο μπαλκόνι καρφωμένη σε μιαν ατσαλόβεργα σαν αυ-

τή που σουβλίσανε το Διάκο. Κι εμείς, απολαμβάνοντας το θέαμα και 

τη μυρωδιά, καθόμασταν μέσα με τη Μάρθα και συζητούσαμε τα 

καθημερινά, για λογαριασμούς, εισφορές και ιστορίες, κι από κει η 

κουβέντα πέρασε στα πιο προσωπικά, κι αφού της είπα εγώ τα δικά 

μου τα παλιά – α ρε Λενιώ, αρχαία ιστορία γίνανε τα νιάτα μας – και 

το πουλάκι μου η Μαρθούλα βούρκωσε γιατί δεν είχε ιδέα για την 

κόρη που ’χα χάσει, συνεχίσαμε για μια ώρα κοντά να χαζεύουμε 

τον Ρουμί, που είχε περάσει στην κουζίνα και είχε αποδυθεί στη γεν-

ναία μάχη με το πανετόνε, καθώς βλέπεις τον είχε πιάσει ξενομανία 

τον αρσίζη τον εξωγήινο και ήταν ικανός να διαβάσει για κανένα 

χριστουγεννιάτικο μεζέ της Χαβάης που ψήνεται σε ρευστή λάβα η-

φαστείου και να πάρει το παπόρο να πάει να τσιγκλίσει τις φουμα-

ρόλες στη Νίσυρο. Ε, και του ’χε καρφωθεί να φτιάξει αυτό το αφο-

ρεσμένο το πανετόνε, που ωραίο πράμα είναι δε λέω, σαν απαλά νο-



Ο εξωγήινος της διπλανής πόρτας 

218 
 

τισμένο τσουρέκι με ξερά φρούτα, αλλά φαίνεται ήταν μπελαλίδικο, 

μια σκλήραινε μια δε φούσκωνε, κι ο Ρουμί, μες στα νεύρα, κάθε 

στραβοχυμένη εκδοχή που ξεφούρνιζε την έτρωγε καυτή κι αμάσητη 

όπως κατάπινε ο Κρόνος τα παιδιά του να μην πληρώνει φροντιστή-

ρια και μεταπτυχιακά, κι εμείς γελούσαμε με το καψόνι του και το 

μονόλογο έχθρητας που σιγομουρμούριζε στα υλικά καθώς τα ανα-

κάτευε. Μάλιστα, για να απολαύσουμε καλύτερα το όλο χριστουγεν-

νιάτικο σκηνικό που ’χε φτιάξει, έβγαλα ένα μπουκάλι έγκνογκ απ’ το 

ψυγείο – μη με ρωτάτε τι έχει μέσα, μόνο χυσαμόλη και μανόγαλο δεν 

έχει – κι όπως ήταν γλυκό και κρεμώδες και νόστιμο, στο δεύτερο 

ποτηράκι είχαμε κάνει κεφάλι κι εγώ και η Μάρθα, και για να μην 

κουτουλάμε το βράδυ πήγαμε να ρίξουμε ένα μεσημεριανό χουζούρι. 

Και πάνω που ’κλεινα τα μάτια μου, να σου ο Ρουμί από πάνω μου 

σαν τη νοσοκόμα που ήρθε να συλλέξει τα πρωινά του παππού. 

 «Έχω πρόβλημα,» ψιθύρισε. 

 «Με το πανετόνε;» βόγκηξα εγώ μες στη γλυκιά μου σούρα. 

«Άσ’ το παιδάκι μου, πάμε και παίρνουμε ένα τσουρέκι, λύσσα πια με 

το πανετόνε, θαρρείς και θα δεξιωθούμε τον Μπερλουσκόνι τον βα-



Αύγουστος Κορτώ 

219 
 

ψομαλλιά και θα του κακοφανεί άμα δε φάει γλυκό της πατρίδας 

του.» 

 «Δεν ειν’ αυτό,» είπε ακόμα πιο χαμηλόφωνα, κι έπειτα, κατ’ 

ευθείαν μέσα στην κεφάλα μου, πρόσθεσε: Έχει να κάνει με τη Μάρ-

θα. 

 Τι πράγμα; Ρώτησα εγώ κι ανακάθισα. Από χτες σε βλέπω κά-

πως περίεργα μαζί της – σαν αγχωμένος ένα πράμα. Τι συμβαίνει; 

 Αντί απάντησης, ο Ρουμί μου έσκασε ένα χαμόγελο της Κολ-

γκέιτ. Νόμιζα ότι το είχες καταλάβει. 

 Και μονομιάς το κατάλαβα, γιατί ήταν τόσες μέρες μπρος στα 

μάτια μου, όσο κι αν το μυαλό μου, φτιαγμένο σ’ άλλην εποχή, δεν 

είχε ακόμα τολμήσει να το πιστέψει. 

 «Για πάμε στο μπαλκόνι,» του ψιθύρισα. «Η κουβέντα σηκώνει 

τσιγάρο.» 

 Με το που κάτσαμε, μου το ξεφούρνισε και χύμα. «Τάκη, είμαι 

ερωτευμένος.» 



Ο εξωγήινος της διπλανής πόρτας 

220 
 

 Όπα, είπα μέσα μου. Άλλο να το υποψιάζεσαι, άλλο να τ’ α-

κούς. «Κάτι ψυλλιάστηκα, αλλά βρε παιδάκι μου…» 

 «Θα μου πεις ότι είναι πολύ νωρίς ακόμα. Ότι είναι ο πρώτος 

ενθουσιασμός. Και θα έχεις δίκιο, σε μεγάλο βαθμό – είναι και τα δύ-

ο. Κι ωστόσο δεν μπορώ να ησυχάσω, τρώω και δε χορταίνω, κοι-

μάμαι και δεν ξεκουράζομαι. Δεν μπορώ να σκεφτώ τίποτα άλλο, εξ 

ου και οι πανωλεθρίες στην κουζίνα.» 

 «Ρουμί μου, αγόρι μου, δεν είναι μόνο αυτά που λες. Εδώ το 

πράμα έχει κι άλλες παραμέτρους. Καλά-καλά δεν ξέρω αν αυτό που 

εσύ, με τις δικές σου εμπειρίες και τις δικές σου καταβολές, αντιλαμ-

βάνεσαι ως έρωτα, είναι το ίδιο μ’ αυτό που νιώθει και καταλαβαίνει 

η Μάρθα.» 

 «Για μένα σημαίνει ότι θέλω να είμαι συνέχεια μαζί της, να της 

είμαι αφοσιωμένος στο κάθε τι, να μοιράζομαι τις χαρές και τις λύπες 

της, και να μην αφήσω ποτέ ξανά τίποτα κακό να της συμβεί.» 

 «Ωραία όλα αυτά, αλλά και πάλι – δεν ανησυχείς μήπως είστε 

πολύ αλλιώτικοι;» 



Αύγουστος Κορτώ 

221 
 

 «Καταλαβαίνω τι εννοείς: οι ανθρώπινες κοινωνίες βασίζονται 

σε μεγάλο βαθμό στη συμμόρφωση με συγκεκριμένα πρότυπα συ-

μπεριφοράς και διαβίωσης, σε σημείο που αυτά παρεισφρέουν στην 

προσωπική ζωή ανθρώπων που ίσως δεν μπορούν ή δεν θέλουν να 

συμμορφωθούν με αυτά, διότι ασπάζονται άλλα πρότυπα. Σκέψου 

μονάχα πως τις ίδιες επιφυλάξεις που μου εκφράζεις είχαν πολλοί 

για τους διαφυλετικούς γάμους, ενώ εκατομμύρια κόσμου φρίττει 

ακόμα στη σκέψη πως δύο άτομα του ιδίου φύλου μπορούν να ενω-

θούν με μια σχέση αγάπης και ισόβιας αφοσίωσης – και η παραμικρή 

ασυμβατότητα διεγείρει αυτομάτως τα συντηρητικά αντανακλαστικά 

της προσκόλλησης σε συγκεκριμένες ιστορικές και κοινωνικές νόρ-

μες.» 

 «Τώρα με πήρες μονότερμα, αλλά άδικο δεν έχεις σε καμιά πε-

ρίπτωση. Όμως εδώ συντρέχουν κι άλλα θέματα – ο χρόνος ζωής, 

πρώτα-πρώτα. Εσείς απ’ ό,τι μου λες στον πλανήτη σας τα καβα-

ντζάρετε άνετα τα εφτακόσια δικά μας χρόνια – που σημαίνει ότι, 

κούφια η ώρα, αλλά θα τη χάσεις κάποια μέρα τη Μαρθούλα. Αυτό 

το σκέφτηκες; Το να πρέπει να συνεχίσεις να ζεις όταν ό,τι αγαπού-

σες έχει πεθάνει; Γιατί, πίστεψέ με, είναι μαρτύριο.» 



Ο εξωγήινος της διπλανής πόρτας 

222 
 

 «Και είμαι διατεθειμένος να το υποστώ. Εξάλλου, κανείς δεν 

εγγυάται ότι με τις αποκλίσεις στις συνθήκες πίεσης και θερμοκρασί-

ας, αλλά και με την ατμοσφαιρική σύσταση της γης, θα φτάσω το 

προσδόκιμο επιβίωσης του είδους μου. Κι επιπλέον μην ξεχνάς ότι 

καπνίζω αρειμανίως.» 

 «Χτύπα ξύλο, πανάθεμά σε, πάπαπα! Κι έπειτα είναι και τ’ άλ-

λο το θέμα, ξέρεις ποιο – η Μάρθα είναι γυναίκα, άνθρωπος, κι έχει 

τις ανάγκες της.» 

 «Αυτός ήταν και για μένα ο κορυφαίος ανασχετικός παράγο-

ντας ως τώρα – το γεγονός ότι οι ασυμβατότητες της ανατομίας θα 

στερούσαν κατ’ ανάγκην τη Μάρθα από την γήινη πλευρά του έρω-

τα, καθώς κι απ’ τη μητρότητα, που απ’ ό,τι καταλαβαίνω είναι μια 

καθ’ όλα σεβαστή πιθανότητα στην ηλικία της, έστω κι αν δεν έχει 

τεκνοποιήσει στο παρελθόν.» 

 «Είναι κι αυτό, βέβαια.» 

 «Ωστόσο, με ελάχιστη προσπάθεια εκ μέρους μου, θα μπορού-

σα να προκαλέσω στις απολήξεις του πνευμονογαστρικού νεύρου 



Αύγουστος Κορτώ 

223 
 

καθώς και σ’ αυτές των νεύρων της πυέλου και του αιδοιικού νεύρου 

της Μάρθας – » 

 «Μπα κακόχρονο να ’χεις, εντεψίζη!» φώναξα για να τον στα-

ματήσω, πυροδοτώντας μιαν έκρηξη βήχα καθώς ο καπνός του τσι-

γάρου με είχε πνίξει απ’ την κατάπνιξη. «Βρε αυτά δε θέλω να τα ξέ-

ρω, γέρος άνθρωπος, που μας ήρθες νταβραντισμένος απ’ το διά-

στημα να μας βατέψεις όλους, χαμένε!» 

 «Πάντως ήθελα να πω ότι ο οργασμός – » 

 «Άντε πάλι! Παιδάκι μου, με κατουρόκαυλες ξύπνησες χρονιά-

ρα μέρα; Δε θέλω να μάθω για τον οργασμό της Μάρθας λέμε, φω-

νάζω κιόλας και θα μ’ ακούσει το κορίτσι και θα νομίζει ότι θέλουμε 

να το βγάλουμε στο κλαρί.» 

 «Κι όσο για την προοπτική της μητρότητας,» είπε ο Ρουμί, σβή-

νοντας το τσιγάρο και χαμηλώνοντας τα μάτια μ’ ένα δειλό χαμόγε-

λο, «όπως μας δίδαξε η πρόσφατη ιστορία μας, υπάρχουν πολλοί 

τρόποι ν’ αποκτήσει ένας άνθρωπος παιδί.» 

 



Ο εξωγήινος της διπλανής πόρτας 

224 
 

 

Διαπλανητική προξενήτρα 

 Έτσι λογικά και σταράτα που μου ’χε ξηγηθεί ο Ρουμί, τα λόγια 

του δε σήκωναν αντίρρηση: η καρδιά λαχταρά αυτό που λαχταρά, 

ακόμα και η εξωγήινη καρδιά. 

 Το θέμα όμως εδώ ήταν τι έλεγε και της Μαρθούλας η καρδιά, 

και κατά πόσον το αίσθημα ήταν αμοιβαίο, ή αν ο έρμος ο Ρουμί ε-

τοιμαζόταν εν αγνοία του, και μέσα στη θολούρα του σεβντά του, για 

το πρώτο του ερωτικό στραπάτσο στη Γη. 

 Βέβαια, όπως τους έβλεπα μια ώρα μετά στο πίτσι-πίτσι – είχαν 

καθίσει πλάι-πλάι στον καναπέ, κι ο Ρουμί της διάβαζε κάτι ποιήμα-

τα της Έμιλι Ντίκινσον ν’ ανοίγει η καρδιά σου, στο τέταρτο ποίημα 

καλείς το ράφτη να σου πάρει μέτρα για το κοστούμι που θα σε φυ-

τέψουν, και στο δέκατο λες, τι να τον περιμένω τον κερατά τον Χάρο 

να περάσει με την άμαξα, και βρίσκεις εκεί τον πρώτο λάκκο και πας 

καλιά σου και σου τρώνε οι χήρες των γειτόνων το λάδι απ’ το κα-

ντήλι σου για να φτιάξουν ιμάμ – ήθελα κι εγώ να πιστέψω στο θαύ-

μα του αναπάντεχου αυτού έρωτα, μα αυτή ήταν η δική μου στοργι-



Αύγουστος Κορτώ 

225 
 

κή ματιά, που στα γεράματα τρεφόταν με την ομορφιά της νιότης, 

και τη σπίθα που φουντώνει σε φωτιά όταν δυο νέοι άνθρωποι πρω-

τομαθαίνουν ν’ αγαπιούνται. 

 Ωστόσο, επειδή τον είχα έγνοια τον φουκαρά τον Ρουμί μη φά-

ει τα μούτρα του, το βράδυ που η Μαρθούλα πήγε για τούφες γιατί 

είχε γίνει φέσι μ’ αυτό το ρημαδο-έγκνογκ που εμείς πίναμε δυο πο-

τήρια και νταγκλάραμε κι ο άλλος ο μπέκρας κατέβαζε το μπουκάλι 

μονορρούφι λες και ήταν το γαλατάκι του μπέμπη, τον ξεμονάχιασα 

και τον ρώτησα έξω απ’ τα δόντια. 

 «Κι ωραία, εσύ το κορίτσι το θες και καίγεσαι για πάρτη του 

σαν το λιβάνι στο θυμιατό – αυτή σε θέλει; Τι πιστεύεις;» 

 Πριν απαντήσει, ο Ρουμί χασκογέλασε, σαν τον πόντικα του 

μπακάλη που όχι μόνο έχει κιαλάρει τη φέτα στο βαρέλι, αλλά τα 

βράδια βουτάει στην άλμη σαν το Λουγκάνις και κόβει κάτι λυκοδα-

γκωνιές περιποιημένες. «Αν δεν ήξερα ήδη πώς αισθάνεται για μένα η 

Μάρθα, δε θα σου ’χα πει κουβέντα.» 

 «Δηλαδή;» 



Ο εξωγήινος της διπλανής πόρτας 

226 
 

 «Κοίτα να δεις, εγώ απ’ τη στιγμή που κατάλαβα ότι την είχα 

δαγκώσει τη λαμαρίνα, περίμενα πώς και πώς να μάθω αν η καψού-

ρα μου ήταν μονόπλευρη. Μα όσο κι αν καιγόμουν να μπω έτσι μια 

στα πεταχτά μες στο μυαλό της για να μάθω, δεν ήτανε σωστό. Αν 

δεν μου το ’λεγε η ίδια, δεν είχα δικαίωμα να το ξέρω.» 

 «Σωστός. Καλά σε μεγάλωσα τέσσερις μήνες.» 

 «Μόνο που ήταν αδύνατον να μην την ακούσω να το λέει μες 

στο μυαλό της – γιατί το φώναζε ώρες-ώρες όλη της η ψυχή, καθώς 

ακούγαμε μουσική, ή όταν περπατούσαμε στο δρόμο και το χέρι της 

κρατούσε το δικό μου. Κι έτσι ναι, ξέρω: αυτό που νιώθω είναι απο-

λύτως αμοιβαίο. Γι’ αυτό και προχώρησα στο επόμενο βήμα.» 

 Έχει γούστο, ο παλιοκερατάς, μ’ εμένα δίπλα να κοιμάμαι! 

Ήταν η πρώτη μου σκέψη, αλλά ο Ρουμί την τσίμπησε κι αυτή κι έ-

σκασε στα γέλια. 

 «Όχι ρε μπαμπά, αφού είπαμε, αυτό και να ήθελα, δεν!» 

 Απ’ τον αναίτιο θυμό, στα ουράνια η καρδιά μου με μια λέξη. 

Μα η λέξη σήμαινε πως είχα χρέος να συμβουλεύσω με τη λιγοστή 

σοφία μου. 



Αύγουστος Κορτώ 

227 
 

 «Τι πήγες κι έκανες βρε άτιμο πλάσμα;» 

 Και μονομιάς από μια τσέπη της παντελόνας του έβγαλε και 

μου ’δειξε ένα δαχτυλίδι πλατινένιο, με μια μικρή-μικρούλα διαμα-

ντόπετρα. Και η γέρικη καρδιά μου φτερούγισε σαν να μου ’δειχνε 

άκοπο το Κουλινάν. 

 «Λέω να της το δώσω την Πρωτοχρονιά, μόλις αλλάξει ο χρό-

νος – έχει και τα γενέθλιά της στις 8 του Γενάρη, αλλά δεν νομίζω 

πως μπορώ να κρατηθώ μέχρι τότε.» 

 «Να κρατηθείς – δε θα το δώσεις στην κοπέλα έξω στο μπαλ-

κόνι, με μένα μπάστακα. Τι διάολο τα διάβαζες τα ρομάντζα τα 

προϊστορικά με τις δαντέλες και τα δοχεία νυκτός πανάθεμά σε, τί-

ποτα δεν έμαθες. Άσε – θα σου κλείσω εγώ τραπέζι για δύο άτομα σ’ 

ένα ωραίο γαλλικό εστιατόριο που ’χα πάει μια φορά… δεν έχει ση-

μασία γιατί, κι αφού φάτε και πιείτε το κρασάκι σας το ωραίο, θα 

φέρει ο σερβιτόρος, που θα ’ναι μιλημένος από πριν, το δαχτυλίδι μα-

ζί με το γλυκό.» 

 «Δύο άτομα;» ρώτησε απορημένος ο Ρουμί. «Κι εσύ;» 



Ο εξωγήινος της διπλανής πόρτας 

228 
 

 «Τι εγώ, βρε μπουμπούνα; Τι να ’ρθω να κάνω εγώ, να σημειώ-

νω τα σκορ στους αναστεναγμούς; Πρόταση γάμου κάνεις, δεν πας 

πρώτη μέρα σχολείο να θες τον μπαμπά σου στο πλάι.» 

 «Καπνίζουν σ’ αυτό το εστιατόριο;» 

 «Μνήσθητί μου Κύριε, άκου απορία – απ’ όσα σου είπα, αυτό 

βρήκες να ρωτήσεις; Καπνίζουν, ναι, ανάβουν ολόκληροι και πετάνε 

μέσα στη φωτιά τα φουά γκρα σαν του Αη-Γιάννη να ψηθούν!» 

 «Και σίγουρα δεν είναι πολύ μικρό το διαμάντι; Δε μου φτάναν 

τα λεφτά για μεγαλύτερο.» 

 «Μια χαρά διαμάντι είναι, σώπα. Κοτρώνα κανονική.» 

 «Θα μου πεις, εδώ ερωτεύτηκε εμένα χωρίς να μ’ έχει δει, αυτό 

θα την πειράξει; Που ευτυχώς δηλαδή, γιατί ποια γήινη θα μπορούσε 

να αγαπήσει ένα τέρας σαν εμένα;» 

 «Έλα μην ακούω χαζά. Μια χαρά παλικάρι της έλαχε, τρία μέ-

τρα μπόι, με δική του δουλειά και μυαλό να βάλει κάτω όλη τη Μέν-

σα. Λίγο το ’χεις που θα την παίρνουν αγκαλιά κάθε βράδυ τέσσερα 

χέρια;» 



Αύγουστος Κορτώ 

229 
 

 Και χαμήλωσε το κεφάλι ο Ρουμί, τον πιάσανε οι ντροπές το 

ταπεινό κυκλάμινο που λίγες ώρες πριν ήταν έτοιμος να μου πει τα 

πάντα για το γυναικείο οργασμό. 

 «Και θα μιλήσω εγώ του σερβιτόρου, μη σου φέρει λάθος γλυκό 

και χάψεις το δαχτυλίδι αμάσητο και δε βρίσκουμε μετά τρύπα να το 

μαζέψουμε.» 

 

 

 

 

 

 

 

 

 

 



Ο εξωγήινος της διπλανής πόρτας 

230 
 

 

Βενζινάδικο στην άκρη της νύχτας 

 Οι γιορτές είναι μεγάλο καψόνι αν είσαι μόνος. Η ευφορία τους, 

ακόμα κι όταν είναι επιβεβλημένη από νόμους ανθρώπινους ή και της 

αγοράς – που και τα δυο χρειάζονται τονωτικές ενέσεις, λογικό είναι 

– σε πληγώνει θαρρείς προσωπικά, και τα χαμόγελα, η κίνηση στους 

δρόμους, τα πολυσύχναστα μαγαζιά κι εστιατόρια και μπαράκια, 

όλα τους είναι σαν απανωτά χαστούκια, μην τυχόν και παρασυρθείς 

μες στη μοναξιά σου απ’ το πνεύμα της γιορτής και το νομίσεις φευ-

γαλέα για δικό σου: βλέπεις τη χαρά των άλλων, την προσμονή για 

τον καινούριο χρόνο, και τρως το χαστούκι σου και μονολογείς, Τι 

γυρεύω εδώ; Είμαι μόνος. 

 Δε φταίει ο κόσμος φυσικά που αρπάζει κι αρπάζεται απ’ τη 

γιορτινή ατμόσφαιρα: όλοι μας με κάποιο μόχθο ζούμε κάθε μέρα, με 

χίλιες δυο έγνοιες, φόβους, στεναχώριες° το ’χουμε ανάγκη το προ-

συμφωνημένο πατιρντί, κι ας είναι αυθαίρετο – τι να κάνουμε, αυτές 

οι μέρες ξεδιαλέχτηκαν για αργίες, κι αυτές γουστάρουν οι άνθρωποι 

να ξεφαντώνουν, και δε χρωστάν λογαριασμό σε κανέναν για το 



Αύγουστος Κορτώ 

231 
 

πώς και πού θα το κάψουν° αλίμονο αν σκύβαμε το κεφάλι κάθε φο-

ρά που ένας άνθρωπος μονάχος του λυπόταν° αν ήταν έτσι, δε θα το 

σηκώναμε ποτέ να δούμε πιο ψηλά. 

 Ωστόσο, ζώντας μόνος κάθε τέτοια επέτειο, χρόνο το χρόνο, 

επινοείς τα ζωτικά του σε ψεύδη, και μ’ αυτά πορεύεσαι: Έλα μωρέ 

τώρα, μια μέρα όπως όλες οι άλλες είναι, τι δηλαδή, επειδή αμολάνε 

παραγάδι τα μαγαζιά και τα ξενυχτάδικα για να πλακώσουν οι ορ-

δές και να γίνει η κονόμα; Ξέρει θαρρείς η ελαφίνα στο δάσος και η 

πέρκα στο ποτάμι τι πάει να πει Πρωτοχρονιά; Άσε με τώρα, μια χα-

ρά είμαι κι έτσι, κάνω κι ό,τι θέλω χωρίς να έχω την έγνοια να πρέπει 

να συνεννοηθώ με δέκα νοματαίους πού θα πάμε και τι θα φάμε και 

πόσα θα σκάσουμε. Σιγά τ’ αυγά. 

 Ναι αλλά μετά ζυγώνει η νύχτα η επίμαχη, κι όσο κι αν κλείνεις 

μπαλκονόπορτες και στόρια και τα φύλλα της καρδιάς σου να μην 

ακούς τα πρώτα ζωηρά μπουλούκια που ξαμολιούνται να το κά-

ψουνε, συνειδητοποιείς ότι όχι, ρε φίλε, δεν είμαι μήτε ελάφι στο δά-

σος μήτε πέρκα στο ποτάμι το κέρατό μου, άνθρωπος είμαι κι έτσι 

όπως τα καταφέραμε κι εγώ και η μοίρα δεν έχω έστω έναν ακόμα 



Ο εξωγήινος της διπλανής πόρτας 

232 
 

άνθρωπο να μοιραστεί μαζί μου ένα βράδυ και να το κάνει γιορτή κι 

ας μην είναι. Κι αρχινάς να σκέφτεσαι όλες τις ζωές που ξεγλίστρη-

σαν από τα χέρια σου αδοκίμαστες, κι όλους τους εαυτούς που θα 

μπορούσαν τώρα να διαλέγουνε μεζέδες σε μια μάζωξη ταβέρνας ή 

να ετοιμάζονται για μια βραδιά γλεντιού σε κάποιο μπουζουξίδικο, 

και σου ’ρχεται τρέλα που απ’ όλα αυτά τα ευφρόσυνα πεπρωμένα 

εσύ πήγες και διάλεξες αυτό που σ’ έφερε γέρο πια κι ολομόναχο 

παραμονή Πρωτοχρονιάς στο άδειο σπίτι. 

 Τουλάχιστον εγώ λογίζω εαυτόν στους τυχερούς, καθώς τα 

βιβλία μου με προφύλαξαν αν μη τι άλλο απ’ τη θλίψη της εορταστι-

κής τηλεόρασης, που είναι σαν να τρώει ο κόσμος όλος ντολμαδάκια 

φρέσκα, ζεστά-ζεστά και με το κρύο γιαουρτάκι τους με τα μυριστι-

κά στο πλάι, κι εσύ να πρέπει να βολευτείς με ντολμάδες κονσέρβα 

που περίσσεψαν απ’ την περσινή Καθαροδευτέρα. Εγώ απλώς άφη-

να την τηλεόραση κλειστή και σκονισμένη όπως ήταν ούτως ή άλλως 

τον περισσότερο καιρό, έπιανα ένα βιβλίο αγαπημένο, που το ’ξερα 

και το ’χα στην καρδιά μου σαν άνθρωπο, και καθόμουν και διάβα-

ζα. Ε, κι όταν έσκαγαν τα πρώτα βαρελότα να καλωσορίσουν το νέ-

ον έτος, κι εγώ διάβαζα πες την Αθανασία του Κούντερα, μονολο-



Αύγουστος Κορτώ 

233 
 

γούσα έτσι γλυκόπικρα, Άιντε Χατζηφράγκο, πάει κι αυτός ο χρόνος, 

και να ’ναι καλά η Ανιές και η μοναξιά της που σου κρατάνε συ-

ντροφιά. 

 Κι έπειτα βέβαια μπήκε στη ζωή μου όπως και σε τόσες ζωές η 

ευλογία του ίντερνετ, όπου πια οι ολομόναχοι τακιμιάζαμε στα τσατ 

ρουμ κι έπειτα στο Facebook, και παρακολουθώντας συζητήσεις, 

σχόλια κι αναρτήσεις, ή και μιλώντας με ανθρώπους από χώρες μα-

κρινές, ξεχνιόσουνα τελείως, χώρια τα παιχνίδια που είναι κρυφή 

πληγή – ευτυχώς δεν ήμουν κουμαρτζής ποτέ Χριστούλη μου – κι 

έχω περάσει εγώ Πρωτοχρονιές παίζοντας απ’ τ’ απόγευμα σκάκι 

και σκραμπλ και πλακωτό με άγνωστους συμπαίκτες, που έμπαινε ο 

χρόνος μετά φανών και κλαπατσίμπαλων κι εγώ είχα μόνη έγνοια να 

φέρω μια εξάρες να του φάω του άλλου την παρτίδα στο μάζεμα. 

 Και καθώς οι τελευταίες γιορτές που ’χα γιορτάσει σαν άν-

θρωπος, με δέντρα και δώρα κι εξόδους και ξενύχτια, ήταν αυτές 

που ’χα περάσει με τη γυναίκα και την κόρη μου – κι έτσι είχα θάψει 

όσο βαθύτερα μπορούσα την ανάμνησή τους – στα ογδόντα μου είχα 

καταλήξει να ’μαι τόσο άμαθος στο ξεφάντωμα, που όταν, χάρη στη 



Ο εξωγήινος της διπλανής πόρτας 

234 
 

Μάρθα και τον Ρουμί, έφτασα να το ζήσω, η καρδιά μου χτυπούσε 

σαν τρελή απ’ τη χαρά, κι ο σαματάς ολούθε αντί για χαστούκι ήτανε 

χάδι στην ψυχή μου. 

 Στην ταράτσα κάναμε αλλαγή, εγώ και η Μάρθα με παλτό κι ο 

Ρουμί μ’ ένα πάπλωμα υπέρδιπλο στους ώμους, κι όταν αρχίσαν τα 

μπαμ-μπουμ από του Στρέφη και τσουγκρίσαμε τις σαμπάνιες μας – 

που ροζ σαμπάνια πρώτη φορά δοκίμαζα, και βάραγε η άτιμη σα 

βαριοπούλα – ήρθε η στιγμή για τα πρωτοχρονιάτικα φιλήματα, κι ο 

Ρουμί άρπαξε τη Μάρθα, τη σήκωσε και με τα τέσσερα χέρια και της 

έσκασε ένα ρουφηχτό φιλί στο στόμα, κι έπειτα και οι δυο τους ήταν 

όλο ντροπές και νάζια και χάχανα, με το ένα χέρι να τους μουντζώ-

νεις και με τ’ άλλο να τους αγκαλιάζεις έτσι όπως έκαναν σαν τα 

μωρά που ανταλλάσσουν το πρώτο τους φιλί κρυμμένα κάτω απ’ το 

τραπεζομάντιλο. 

 Κι έπειτα, καθώς το ’χαμε δαγκώσει και μας είχε κόψει λόρδα 

διότι ο Ρουμί είχε πάθει μαγειρικό παροξυσμό και ήθελε να είναι έτοι-

μα και τα εκατό πράματα που είχε φτιάξει προτού καθίσουμε στην 

τραπεζαρία, κατεβήκαμε στο σπίτι χουχουλιάζοντας στα χέρια μας, 



Αύγουστος Κορτώ 

235 
 

μα πριν τη μάσα ο μικρός έβαλε να παίζει ένα κομμάτι στον υπολο-

γιστή με τέρμα τα ηχεία – ένα βαλσάκι του Σούμπερτ, απερίγραπτης 

ομορφιάς, που όπως μου εξήγησαν μετά το ντούο παντογνώστες ο 

Βιεννέζος μάγος είχε σκαρώσει επί τόπου σ’ ένα γάμο, δίχως καν ν’ 

αφήσει παρτιτούρα, έτσι που η θεία μελωδία είχε περάσει από χέρι σε 

χέρι χάρη στη φαμίλια και τους απογόνους των νεόνυμφων – και το 

χορέψανε μαζί με τη Μαρθούλα, με μένα να χαζεύω βουρκωμένος 

και να πασχίζω εις μάτην να τους βγάλω μια φωτογραφία γιατί έ-

τρεμε το κινητό μες στα χέρια μου από συγκίνηση. 

 Κι αφού φάγαμε και φάγαμε και φάγαμε, όπως αράζαμε μετά 

με το κρασί στο σαλόνι ήτανε πια τόσο εξόφθαλμο ότι τα πιτσιρίκια 

θέλανε να ξεμοναχιαστούνε, που σκαρφίστηκα επί τόπου πρόφαση – 

ότι τάχα είχα διαβάσει για ένα ξενοδοχείο στο Κολωνάκι που σέρβιρε 

ένα καταπληκτικό πρωτοχρονιάτικο μπουφέ για πρωινό για τους πε-

λάτες, κι ότι θα πήγαινα να πιάσω ένα δωμάτιο ένα βράδυ για να τον 

δοκιμάσω, για να πω μετά στον Ρουμί τι άξιζε περισσότερο να το 

φτιάχνει κι ο ίδιος. Κι ενώ ήταν και οι δυο τους κατηγορηματικοί ότι 

δεν έπρεπε να με βρει μονάχο μου η αρχή της νέας χρονιάς (λες και 

θα πάθαινα τίποτα ο μπαμπόγερος, τόσα χρόνια μόνος σαν τον Συ-



Ο εξωγήινος της διπλανής πόρτας 

236 
 

μεών τον Στυλίτη – ίσα-ίσα που θα ’μουν και με τόσο κόσμο στον 

μπουφέ, που όντως ήθελα να λεηλατήσω), εγώ δε σήκωνα κουβέντα: 

πήγα στο υπνοδωμάτιο, έριξα δυο ρούχα σ’ ένα σακ βουαγιάζ μαζί 

με το μαγιό μου το προπολεμικό, ίδιο μοντελάκι με του Τσώρτσιλ (εί-

χε λέει και θερμαινόμενη πισίνα το ξενοδοχείο, θα έκανα τη μεγάλη 

ζωή ο πρωτοξάδερφος του Μαθουσάλα), κι αφού τους φίλησα 

σταυρωτά και τους είπα να περάσουν καλά και να μη σκέφτονται 

πώς περνάω εγώ και περάσω εγώ καλύτερα στο τέλος και βγούνε 

κορόιδα, κατέβηκα, πήρα ένα ταξί απ’ την πιάτσα της γωνίας, και κί-

νησα για το Χοτέλ Ζαπλουτίδη, νιώθοντας απ’ τη μια τη γλυκιά ανα-

στάτωση της πρωτόγνωρης εμπειρίας (μόνος σε ξενοδοχείο πολυτε-

λείας – τύφλα να ’χουν οι κοσμοπολίτες κατάσκοποι του Γκράχαμ 

Γκριν), κι απ’ την άλλη αφάνταστη περιέργεια για το πώς θα ξεσά-

λωναν τα παιδιά, όχι περί το πονηρό βρε αδερφέ, αλλά να, όταν δένει 

ο έρωτας σαν το σιρόπι της κομπόστας, θες να πάρεις κι εσύ μια μυ-

ρωδιά. 

 Όμως καθώς οι εκπλήξεις φαίνεται μ’ είχαν βάλει στο μάτι και 

πέφτανε πάνω μου βροχή, όταν έφτασα στο ξενοδοχείο, και πάνω 

που ετοιμαζόμουν μετά το τσεκ ιν να ανέβω στο δωμάτιο και να κά-



Αύγουστος Κορτώ 

237 
 

νω ένα ωραίο-ωραίο μπάνιο με άλατα – γιατί αυτά τα μέρη έχουν 

συχνά απ’ ό,τι είχα διαβάσει κάτι μπανιέρες ίσαμε την Κασπία – ά-

κουσα ένα άλλο βαλσάκι, του Στράους, να έρχεται από μιαν αίθουσα 

στο ισόγειο, μαζί με γέλια και φωνές, και πηγαίνοντας να δω ανακά-

λυψα ότι ειδικά για την αποψινή βραδιά, το ξενοδοχείο είχε παραχω-

ρήσει την αίθουσα συνδερίων για ένα ολονύχτιο πάρτι με ζωντανή 

ορχήστρα και κεράσματα στους ενοίκους ενός γηροκομείου, κι έτσι ο 

χώρος ήταν μια πελώρια πίστα, σαν σχολικού χορού σε αμερικάνικες 

ταινίες, με την μπάντα να παίζει στο βάθος όσο πιο σλόου γινότανε 

το βαλς χωρίς να γίνει πένθιμο εμβατήριο, κι ένα πλήθος γεροντάκια, 

άλλα με το τετραπλό το πι κι άλλα κοτσονάτα σαν εμένα, να χορεύ-

ουν με τις ντάμες τους, που είχανε φτιαχτεί και στολιστεί όλες στο 

γκράντε, θάμπωμα η πέρλα με την ασορτί μασέλα κι ένας ωκεανός 

λουλάκι στο κουνουπιδάτο το μαλλί. Το θέαμα ήταν απ’ τη μια να 

κατουρηθείς στα γέλια κι απ’ την άλλη απίθανα τρυφερό, κι έτσι, μ’ 

ένα πλαστικό ποτήρι παντς στο χέρι περιπλανήθηκα ανάμεσα στα 

παλιά φορέματα, φρέσκα απ’ τη ναφθαλίνη, και τις κολώνιες μιας 

άλλης – της δικής μου – εποχής, ώσπου ξαφνικά μια γυναίκα γύρω 

στα εβδομήντα εύσωμη και φωνακλού και μελαψή σαν τη συχωρεμέ-



Ο εξωγήινος της διπλανής πόρτας 

238 
 

νη τη Σπεράντζα Βρανά στα γεράματα, με άρπαξε απ’ τον ώμο και 

με τράβηξε και μένα στην πίστα, κι εγώ δεν αντιστάθηκα στιγμή, πα-

ρά βάλθηκα όσο λιγότερο άτσαλα μπορούσα να ακολουθώ τα βήμα-

τά της σ’ ένα τραγούδι του Τάκη Μωράκη, και να γελάω με τα σόκιν 

καλαμπούρια που ξεφούρνιζε ακατάσχετα: «Καλέ μην τους βλέπεις 

έτσι ετοιμόρροπους, μπορεί να έχουν χέρια-πόδια στον τάφο και να 

ξεπροβάλλει μόνο το κεφάλι από το λάκκο, αλλά είναι οι μισοί και 

παραπάνω χαπακωμένοι με βιάγκρα, κατάλαβες τώρα, πρώτα θα 

ισιώσει ο Πύργος της Πίζας και μετά θα του σηκωθεί του προπάπ-

που, κι όσο για τις γριές, εκεί να δεις χάλι, οι μισές λαχανίδες που 

βλέπεις είναι περούκες, δεν το συζητώ, έτσι και πάει καμιά καύτρα 

θα λαμπαδιάσει το σύμπαν με τον υαλοβάμβακα, χώρια που η άλλη 

λέει πήρε μηχανή να ξυρίσει το μουνί της, μνήσθητί μου Κύριε, τι την 

ξυρίζεις μαρή τη λειψανοθήκη που θα ’χει κρεμάσει κι αυτή σαν το 

λειρί της φραγκόκοτας, κι ήταν και τόσο ζαβή που πήγε κι έκλεψε 

λάθος μηχανή, μια κουρευτική αντρική για μαλλί, και κατακόπηκε η 

χαρχάλω, μας ξύπνησαν μεσημεριάτικα οι τσιρίδες της, το μουνί μου, 

το μουνί μου!» 



Αύγουστος Κορτώ 

239 
 

 Είχε μεγάλη πλάκα η Σοφία, όπως τη λέγανε, χήρα κι αυτή χω-

ρίς παιδιά «και με πιο πολύ ζάχαρο από γαλακτομπούρεκο γι’ αυτό 

το ίδιο αφράτη», κι όταν λαχάνιασα από το χορό κι ετοιμάστηκα να 

την καληνυχτίσω γιατί τώρα το χρειαζόμουν επειγόντως ένα μπάνιο, 

δεν ήθελε ούτε να τ’ ακούσει, ακούς εκεί λέει άντρας μόνος του να 

γεμίσει μπανιέρα, σκατά θα τα ’κανα και θα πλημμύριζε ο τόπος, θα 

’ρχόταν αυτή να μου ετοιμάσει το μπανάκι μου στο πι και φι, έτσι κι 

αλλιώς στον ίδιο όροφο ήταν τα δωμάτιά μας, θα ήταν σαν να είχα 

και ιδιωτική καμαριέρα. Εγώ βεβαίως μωρό παιδί δεν ήμουν να μην 

ξέρω πώς γεμίζει η μπανιέρα – θαρρείς και είναι καμιά επιστήμη – και 

είχα ψυλλιαστεί ότι το Σοφάκι το αφράτο είχε άλλα στο νου της, κι 

όχι γιατί είμαι λιμπιστερός, σαν το σκήνωμα του Αγίου Σουλπίκιου 

είμαι τρομάρα μου, αλλά τώρα ποιος ξέρει, άσχημο πράμα τα γερά-

ματα, και ιδίως σε γηροκομείο, και μπορεί να είχε μοναξιές η γυναί-

κα, ή μπορεί να είχε κι άψες, γιατί το παντς δεν αστειεύεται επειδή 

μοιάζει με φρουτοχυμό, στο δοξαπατρί βαράει, οπότε μπήκαμε μαζί 

στο ασανσέρ κι ανεβήκαμε στο δωμάτιό μου – ε, και η συνέχεια δεν 

είναι τώρα να την αναλύσεις, βάλτε εκεί ένα ντοκιμαντέρ του History 

Channel για δεινόσαυρους να δείτε πώς γίνεται η δουλειά, πάντως 



Ο εξωγήινος της διπλανής πόρτας 

240 
 

την επομένη το πρωί μαζί φάγαμε πρωινό στον μπουφέ, με τη Μάρ-

θα να με ταΐζει στο στόμα το στρούντελ κομματάκι-κομματάκι και να 

μου σκουπίζει τρυφερά την άχνη απ’ το πιγούνι, κι ανταλλάξαμε μέ-

χρι τηλέφωνα, και τέλος πάντων οι κοπέλες που ανεβήκαν να καθα-

ρίσουν τα δωμάτια την μπανιέρα στεγνή τη βρήκανε. 

 Και πάνω που θα τους έπαιρνε το πούλμαν να τους γυρίσει πί-

σω στα μοναχικά τους δωμάτια, μ’ έπιασε εμένα η ψυχή μου να πάει 

τώρα το δόλιο το Σοφάκι μετά από τόση καλοπέραση να κλειστεί σ’ 

αυτό το μέρος, κι ενώ το έξοδο θα ’ταν τσουχτερό, σκέφτηκα, δεν 

αφήνεις και τα παιδιά να χαρούν τον έρωτά τους και να παίξουν το 

νοικοκυριό μιας κι ο μικρός σκοπεύει να την περάσει την κουλούρα, 

κι αφήνοντας ένα βιαστικό μήνυμα στον τηλεφωνητή του Ρουμί έτρε-

ξα και σταμάτησα τη Σοφία στην είσοδο του λεωφορείου. Γιατί κι ε-

μένα τόσα χρόνια τι ήταν η καρδιά μου, ένα αμαξάκι που πήγαινε 

μόνο του σε μια μεγάλη, ατέλειωτη νύχτα, με το ντεπόζιτο ολοένα ν’ 

αδειάζει, και τ’ αμάξι να αγκομαχά με τις πολυκαιρισμένες του λα-

μαρίνες και να σέρνεται στα φθαρμένα του λάστιχα, κι εκεί που ετοι-

μαζόμουν για τη στιγμή που η μηχανή θα ’δινε ένα τελευταίο χτύπο 

και θα σταματούσε, και το σκοτάδι της νύχτας θα με τύλιγε παντοτι-



Αύγουστος Κορτώ 

241 
 

νά, ξεπρόβαλλε αίφνης μέσα απ’ τις σκιές ένα βενζινάδικο, και είπε 

της καρδιάς, κουράστηκες τόσον καιρό να πηγαίνεις τσούκου-

τσούκου με τα ψέματα, κάτσε να σε φουλάρω να δεις και πάλι τι θα 

πει να τρέχεις και να σκίζεις την άσφαλτο. Οπότε κι εγώ είπα στο 

Σοφάκι που ’χε φωτίσει τη νύχτα μου: «Τι θα ’λεγες να κάναμε τον 

εορτασμό τριήμερο;» 

 Κι ένα έχω να πω: αμ γι’ αυτό πουλάει μάνα μου το βιάγκρα! 

 

 

 

 

 

 

 

 

 



Ο εξωγήινος της διπλανής πόρτας 

242 
 

 

Τίποτα άλλο 

 Το βράδυ πριν απ’ τα γενέθλια της Μαρθούλας – κι όταν πια ο 

Ρουμί απ’ την ανυπομονησία του είχε φάει τα νύχια που δεν είχε και 

ήταν έτοιμος να πάρει το μονόπετρο και να το καρφώσει στο κούτε-

λό του και να της πει, το θες το δαχτυλίδι ή να τ’ αφήσω εκεί και να 

πάω από αιμορραγία – ένιωθα, σαν πατέρας κι επίδοξος πεθερός 

πως είχα το θάρρος να ρωτήσω τη μέλλουσα νύφη μου κάτι βασικό. 

Οπότε έστειλα τον μικρό για προφιτερόλ (όλα του καλά και άγια στο 

μαγείρεμα και τη ζαχαροπλαστική, αλλά αυτά τα σου που έφτιαχνε 

ήταν σαν τη γωνία της λαγάνας μια βδομάδα μετά την Καθαρά Δευ-

τέρα, πήγαινες να φας μια κουταλιά έτσι γεμάτη και μαζί κατάπινες 

δυο σφραγίσματα και μια γέφυρα) και κάθισα τη Μάρθα στον κανα-

πέ. 

 «Κορίτσι μου, μπορείς να πεις πως δε μου πέφτει λόγος, και 

ίσως να ’χεις δίκιο, μα τον Ρουμί τον νιώθω πια σαν αίμα μου, και 

τον νοιάζομαι – και ξέρω πως σ’ αγαπάει όσο τίποτα στον κόσμο, 

ούτε σ’ αυτόν, ούτε στον δικό του που χάθηκε. Κι έτσι θέλω να ξέρω 



Αύγουστος Κορτώ 

243 
 

από σένα ένα πράγμα: τον αγαπάς κι εσύ; Είσαι ευτυχισμένη όταν 

είστε μαζί;» 

 Κι αντί να μου απαντήσει, το Μαρθάκι ξαφνικά ξέσπασε σε 

κλάματα κι έπεσε στην αγκαλιά μου, λέγοντας μέσα στο αναφιλητό 

της ότι ποτέ δε φανταζόταν πως της άξιζε τόση ευτυχία, ότι ξυπνού-

σε κάθε πρωί τρομαγμένη πως ήταν όλα ένα πανέμορφο όνειρο κι ότι 

βρισκόταν ακόμα στο παιδικό της δωμάτιο, ανήμπορη να βγει απ’ το 

σπίτι – αλλά ότι αμέσως, μόλις άκουγε τη φωνή του, ξέχναγε ολότε-

λα τα ατέλειωτα χρόνια μοναξιάς που ’χε περάσει, ήταν σαν να μην 

είχαν συμβεί ποτέ, και να ’χε μόλις γεννηθεί στα σαράντα πέντε της 

με μια ζωή άγραφο χαρτί, έτοιμο να γράψουν πάνω της αυτή κι ο 

Ρουμί. 

 «Κι όσο…όσο σκληρό κι αν ακουστεί αυτό που θα πω…» πρό-

σθεσε σκουπίζοντας τη μύτη και τα μάτια της, «…τον αγαπώ τόσο 

που χαίρομαι ακόμα και στη σκέψη ότι θα φύγω πρώτη, κι ότι ποτέ 

δε θα χρειαστεί να περάσω έστω και μια στιγμή χωρίς αυτόν.» 



Ο εξωγήινος της διπλανής πόρτας 

244 
 

 Κόντευα να τα μπήξω κι εγώ, κι άκουγα και το ασανσέρ να 

ανεβαίνει. Οπότε την αγκάλιασα και τη φίλησα και σηκώθηκα τάχα 

να βρω τα καλά κουτάλια για το προφιτερόλ. 

 Δε χρειαζόταν άλλωστε να μου πει τίποτα άλλο. 

 

 

 

 

 

 

 

 

 

 

 



Αύγουστος Κορτώ 

245 
 

 

Αγκαλιά για τρεις 

 Το δείπνο στο γαλλικό κύλησε όπως έπρεπε – με τη μικρή εξαί-

ρεση ότι ο Ρουμί έφαγε τη ζεστή αρωματική πετσετούλα που φέρανε 

μαζί με τα σπαράγγια, και στο επιδόρπιο άρπαξε τις κρέπες φλαμπέ 

και τις έφαγε μαζί με τη φωτιά απ’ τη λύσσα του κι έβγαζε επί πέντε 

λεπτά μαύρους καπνούς απ’ τα ρουθούνια σαν το δράκο – και η 

Μάρθα έγινε κι επισήμως αρραβωνιάρα που λέγαμε παλιά, αν και, 

όπως συζητήσαμε μεταξύ πολλών άλλων τις επόμενες μέρες, ο γάμος 

ίσως δεν ήταν και τόσο καλή ιδέα, διότι ενδεχομένως θα απαιτούσε 

χαρτομάνι που ο Ρουμί δεν είχε (και δεν μπορούσαμε να τρέχουμε 

τώρα από υπηρεσία σε υπηρεσία και να γητεύει έναν-έναν τους υ-

παλλήλους σαν τη μάγισσα Κλοκλό). Κι επιπλέον, δε χρειαζότανε 

κιόλας, μιας και κανείς απ’ τους δύο δεν είχε καημό να στεφανωθεί 

σε εκκλησία, ούτε νοιαζόταν για ένα ξερό χαρτί, παρά τα προνόμια 

που μπορεί να τους έδινε. Στο κάτω-κάτω, ήταν ήδη ένα αρκετά α-

συνήθιστο – αν όχι μοναδικό στο σύμπαν – ζευγάρι ώστε να τους 

απασχολεί η ελεύθερη συμβίωση.  



Ο εξωγήινος της διπλανής πόρτας 

246 
 

 Μες στο Γενάρη η Μάρθα μετακόμισε εξ ολοκλήρου στο σπίτι 

μας – στο σπίτι τους, όπως επέμενα να το λένε, με την ίδια επιμονή 

που απαιτούσα πλέον κι από τους δύο να με αποκαλούν μπαμπά – 

φέρνοντας όλα της τα υπάρχοντα καθώς και το πιάνο, ώστε να συ-

νεχίσει τα μαθήματα, και στο ήδη ξέχειλο από χαρά και φωνές σπίτι 

να προστεθούν κι αυτές των μικρών της μαθητών, τον ερχομό των 

οποίων απολάμβανα (κι ας μου παίρνανε το κεφάλι με τις κλίμακες 

και τα παιδιάστικα φάλτσα τους) λες και είχα βρεθεί ξαφνικά με ένα 

μικρό λόχο από εγγόνια ηλικίας από έξι ως δεκάξι χρονώ. Όσο για 

το πατρικό της Μάρθας, το νοίκιασε η Σοφία, με την οποία συνεχί-

σαμε να βλεπόμαστε αραιά και πού – εγώ ήμουν έτοιμος και για πε-

ραιτέρω βήματα, μα το Σοφάκι μου το ξέκοψε στα ίσα: «Εγώ μωρό 

μου, τους δυο μου άντρες πριν τους θάψω, τους είχα ταράξει στο κέ-

ρατο, που στέλνανε σήμα απ’ τον πύργο ελέγχου όταν πλησίαζε αε-

ροπλάνο για προσγείωση να προσέχουν μην πετύχουν τα κέρατα 

του δικού μου. Και μετά από τρία χρόνια στο νεκροταφείο ελεφά-

ντων, θέλω να γλεντήσω όσο χρόνο μου απομένει – και πίστεψέ με, 

δε θες να μπλέξεις με αντροτραγανίστρα σαν κι εμένα, θα πικραίνε-

σαι τζάμπα και βερεσέ.» Οπότε κι εγώ σεβάστηκα την απόφασή της, 



Αύγουστος Κορτώ 

247 
 

κι αρκέστηκα στον περιστασιακό μεζέ, διότι κακό πράμα η πλεονεξί-

α, κι όταν το κατάστημα σερβίρει μόνο μεζεδάκια, δε λες, άσε, αφού 

δεν μπορώ να έχω το ψητό ολόκληρο θα μείνω νηστικός. 

 Όσο για το κουρείο, ο Ρουμί συνέχισε να το δουλεύει σταθερά, 

άλλοτε κόβοντας μονέδα κι άλλοτε αραχτός όπως παλιότερα εγώ, 

διαβάζοντας το βιβλιαράκι του μέχρι να σκάσει μύτη πελατεία. Μά-

λιστα είχε αρχίσει να ρίχνει και παλιομοδίτικες ξούρες με τη φαλτσέ-

τα, που τις χρέωνε της Παναγιάς τα μάτια και του Χριστού τα τσίνο-

ρα ο αθεόφοβος, 20 ευρώ ‘ξύρισμα παραδοσιακό με περιποίηση 

προσώπου’, που θυμόμουν εγώ τα πενηνταράκια που μου δίνανε 

καμιά φορά οι καραβανάδες στο στρατό και γελούσα με το πώς αλ-

λάζει ο κόσμος, και πώς αυτό που άλλοτε ήταν η απλή καθημερινό-

τητα του μπαρμπέτη τώρα φάνταζε σαν κάτι εξωτικό και σπάνιο, 

που το βγάζεις μέχρι φωτογραφία λες και δεν ξανάκανε μάνα αλ-

λουνού γιο με μάγουλα. 

 Κι έπειτα από κάνα-δυο μήνες με συχνά σούξου-μούξου του 

ζεύγους, και κρυφά γελάκια που εγώ ήμουν να σκάσω τι συνωμοσία 

μαγειρεύαν πίσω από την πλάτη μου, μια μέρα μου ανακοίνωσαν ότι 



Ο εξωγήινος της διπλανής πόρτας 

248 
 

θα πήγαιναν μια διήμερη εκδρομή στα Καμένα Βούρλα, που ήτανε 

βρόμα η δουλειά, τι θα παν να κάνουν Μάρτη μήνα στα Καμένα 

Βούρλα που δεν πήγαινε ούτε ο Κλέαρχος με τη ρόμπα με τον ψόφο, 

αλλά τέλος πάντων έκανα ότι το πιστεύω, και δυο μέρες μετά γυρί-

σανε, αλλά από μια κλινική γονιμότητας στα βόρεια προάστια, όπου 

αφού εδώ και καιρό είχαν καταλήξει σ’ έναν συγκεκριμένο δότη, η 

Μαρθούλα είχε υποβληθεί στο πρώτο στάδιο της τεχνητής γονιμο-

ποίησης. 

 Θα θυμάμαι πάντα τη στιγμή που μου είπαν τα χαρμόσυνα 

μαντάτα αγκαλιασμένοι: γιατί εκεί που τόσα χρόνια χτύπαγε η καρ-

διά μου έγινε ξάφνου μια έκρηξη σαν από χίλια βαρελότα, που έβγα-

ζαν μια ευτυχία τόσο εκκωφαντική που δεν άκουγα πια τι άλλο μου 

λέγανε, ούτε πού βρισκόμουν δεν ήξερα καλά-καλά, γιατί τα πυροτε-

χνήματα είχαν τυφλώσει και τα μάτια μου, η κάθε τους σπίθα κι ένα 

δάκρυ, κι απόμεινα απλά έτσι να χαμογελώ πλατιά και να κλαίω 

ώρα πολλή, τόση που τρόμαξε ο Ρουμί και με κάθισε άρον-άρον 

στον καναπέ και μου έφερε ένα κονιακάκι, και η Μάρθα ήταν έτοιμη 

να ειδοποιήσει ασθενοφόρο – αλλά δεν το χρειαζόμουν. Από τη μια 

στιγμή στην άλλη ήταν λες και είχανε φύγει τα γεράματα από πάνω 



Αύγουστος Κορτώ 

249 
 

μου, κι ένιωθα σαν παλικαράκι, έτοιμος να σηκώσω στους ώμους 

μου το μωρό της Μάρθας κι ας μην είχε ακόμα καν φωλιάσει μέσα 

της για τα καλά. 

 Όμως η επέμβαση στέφθηκε με επιτυχία, κι ένα μήνα μετά εί-

χαμε κι άλλα πυροτεχνήματα, αυτή τη φορά αληθινά, που τα αμολή-

σαμε και οι τρεις μαζί απ’ την ταράτσα το βραδάκι, και φωτίστηκαν 

πολύχρωμα τα Εξάρχεια και βγαίναν οι γειτόνοι στα μπαλκόνια να 

δουν τι γίνεται κι εγώ τους φώναζα σαν τον τρελό: «Θα γίνω παπ-

πούς!» «Θα γίνω παππούς!» και πολλοί χειροκροτούσαν κιόλας, τό-

σο θεοπάλαβαη ήταν η χαρά μου. 

 Και λίγο-λίγο μπήκανε και οι τελευταίες πινελιές: ο Ρουμί πήρε 

και μαστόρεψε με προσοχή όλες τις πρίζες και τις γωνίες των επί-

πλων για όταν το μωρό θ’ άρχιζε να περπατά, φέραμε μάστορα και 

μας έβαλε πλέγμα σ’ όλο το μπαλκόνι, και το δωμάτιο της Χριστίνας 

γέμισε με όλα τα χρειαζούμενα έπιπλα και πράγματα. Τα παιδιά θα 

κοιμόντουσαν εφεξής στη μεγάλη κρεβατοκάμαρα, κι εγώ, παρ’ όλες 

τις πεισματικές διαμαρτυρίες τους, θα μετακόμιζα πάνω, στο δώμα 

της ταράτσας, που τόσα χρόνια έμενε ξενοίκιαστο κι ακατοίκητο, 



Ο εξωγήινος της διπλανής πόρτας 

250 
 

παρ’ όλο που είχε και δικό του μεγάλο μπάνιο, και κουζινούλα και 

απ’ όλα. Τι καταλάβαινα μήπως που ζούσα τόσα χρόνια σε μεγάλο 

σπίτι μόνος σαν τη χάντρα στην κουδουνίστρα; Χίλιες φορές το δώ-

μα, με την ωραία του τη θέα, κι όπου αφενός δε θα ήμουν και μες στα 

πόδια των παιδιών, κι αφετέρου θα μπορούσα να κατέβω ανά πάσα 

στιγμή με την παντόφλα αν χρειαζόταν οτιδήποτε. 

 Και κάπως έτσι φτάσαμε στη νύχτα την αποψινή, που σας τα 

λέω όλα αυτά καθώς γονατίζω την πρασόπιτα του Ρουμί. Έχει ένα 

ωραίο αεράκι αυτή την ώρα στο δώμα, κι είμαι μ’ όλα τα παράθυρα 

ανοιχτά, και σκέφτομαι τα βράδια που θ’ ακούω τη φωνούλα της εγ-

γονής μου, όταν θα βγάζει τα πρώτα της δοντάκια και η μάνα της θα 

της δίνει, όπως έκανε η δική μου η μάνα, και η Λένα με την Χριστίνα, 

να πιπιλίσει το δάχτυλό της βουτηγμένο σε μια στάλα ούζο, που μα-

λακώνει τον πόνο με το γλυκό, μυρωδάτο του μούδιασμα. 

 Χριστινάκι θα το βγάλουν το κορίτσι μας, κι ας έφερα αντιρρή-

σεις εγώ, πως δεν ήταν ανάγκη να το κάνουνε για μένα, κι ότι ήταν 

ελεύθεροι να διαλέξουν όποιο όνομα ήθελαν, καθώς εγώ λιγότερο 

απ’ όσο ήδη την αγαπούσα την εγγονή μου δε γινόταν να την αγα-



Αύγουστος Κορτώ 

251 
 

πήσω – ίσα-ίσα που μέσα μου η αγάπη ολοένα και μεγάλωνε, και με-

γαλώνει ακόμα κι αυτή τη στιγμή και με κάθε δευτερόλεπτο που περ-

νά, ατέλειωτη σαν το σύμπαν. 

 Και κάπου εδώ τελειώνει η ιστορία μου.  

 Κανένας άνθρωπος δεν φτιάχτηκε να μείνει αναγκάλιαστος. 

Κανένας. 

 Κι αν είσαι τυχερός όπως εγώ, η αγκαλιά του γιου σου μπορεί 

να χωράει ίσαμε τρεις καρδιές αγαπημένες. 

  

 

  

  

  

  

  

 



 

 

 

 

 

ΤΕΛΟΣ 

 

 

 

 

Βρείτε όλα τα ελεύθερα  

έργα του Συγγραφέα  

ΕΔΩ 

https://www.ebooks4greeks.gr/%CE%B5%CE%BB%CE%B5%CF%85%CE%B8%CE%B5%CF%81%CE%B1-%CE%B2%CE%B9%CE%B2%CE%BB%CE%B9%CE%B1-%CF%84%CE%BF%CF%85-%CE%B1%CF%85%CE%B3%CE%BF%CF%85%CF%83%CF%84%CE%BF%CF%85-%CE%BA%CE%BF%CF%81%CF%84%CF%89

