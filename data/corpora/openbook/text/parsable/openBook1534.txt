











































 

  



Μητσόπουλος Μάριος 

2 
 

 

Μάριος Μητσόπουλος 

 

 

 

 

 

Τα Χρονικά της Σελμόρα 

Η ώρα της εκδίκησης 

 

 

 

 

 

2017 

Το βιβλίο διανέμεται ελεύθερα στο 

διαδίκτυο.  
 

 

 



Τα Χρονικά της Σελμόρα: Η ώρα της εκδίκησης 

3 
 

Ι 

Σελμόρα, ο θησαυρός του Νότου 

 

   Η έρημος είναι ένα τοπίο απατηλό. Σε ξελογιάζει με τη χρυσαφένια της 

όψη, αυτή που σαν μεταξένιο πέπλο ντύνει το τοπίο μέχρι εκεί που 

μπορεί να δει μάτι ανθρώπου, ως την άκρη του ορίζοντα. Όταν φτάσει 

σε εκείνο το σημείο συναντά το μεγαλοπρεπή ήλιο και σαν εκείνος 

κάνει να δύσει, τον υποδέχεται στην αγκαλιά της. Δεν τον 

καταβροχθίζει, παρά μόνο τον καταπίνει σιγά-σιγά, έτσι που μια στιγμή 

λίγων λεπτών μοιάζει με ολόκληρη αιωνιότητα. 

   Όσο ήρεμα, όμως, καταπίνει τον ήλιο τόσο βίαια μπορεί να 

εξαφανίσει τους ταξιδιώτες. Δεν της χρειάζεται πολύς χρόνος, όχι, μόνο 

λίγες ώρες, το πολύ λίγες μέρες είναι ικανές για να τραβήξει τη ζωή από 

μέσα τους. Αρχικά τους κουράζει, ύστερα τους αφυδατώνει και τελικά 

τους οδηγεί στην τρέλα. Και αφού τους πάρει το μυαλό, τους αφαιρεί 

κάθε πνοή ζωής που μπορεί να φύσηξε ποτέ πάνω τους ο κόσμος.  

   Μονάχα λίγοι ξέρουν τα μυστικά της, τα παιδιά της, αυτοί που 

γεννήθηκαν στα σπλάχνα της και μεγάλωσαν στην αφιλόξενη αγκαλιά 

της. Οι υπόλοιποι τους αποκαλούν «Παιδιά της ερήμου». Είναι νομάδες 

εδώ και δεκάδες γενιές, ποτισμένοι με το χάρισμα της επιβίωσης. Αν 

κάποιος θελήσει να διασχίσει την έρημο, αυτοί είναι ο μόνος τρόπος για 

να τα καταφέρει. Και αν τα καταφέρει, στην άλλη μεριά, στο ύστατο 

σημείο του Νότου, τους περιμένει ένας καλά κρυμμένος θησαυρός, η 

Σελμόρα, η μάνα πολεμιστών, γενέτειρα παντοδύναμων βασιλιάδων και 

ο προορισμός όλων όσων θεωρούν πως η ζωή δεν τους έχει δώσει 

ακόμη το μερίδιό τους. 

   Τα πανύψηλα τείχη της στέκονται επιβλητικά μπροστά στον ταξιδευτή, 

ένα θέαμα που μοιάζει να έχει καμωθεί από τη φαντασία των θεών και 

όχι το χέρι του ταπεινού ανθρώπου. Και πίσω από αυτά, εκτείνονται σε 



Μητσόπουλος Μάριος 

4 
 

μία αχανή έκταση τα κτίρια της, κάθε λογής μεγέθους, χρώματος και 

αρχιτεκτονικής. Όσο πολυποίκιλη είναι η καρδιά των άψυχων 

πραγμάτων, άλλο τόσο πολυδιάστατη είναι η ψυχή των έμβιων όντων. Η 

πόλη κατοικείται από ανθρώπους προερχόμενους από κάθε φυλή του 

κόσμου που μαζί τους έχουν φέρει ατέλειωτα είδη ζώων, άλλα περίεργα 

και άλλα συνηθισμένα, άλλα ήμερα και άλλα σχεδόν άγρια.  

   Τα πάντα μπορεί να βρει κανείς στην Σελμόρα, αρκεί να έχει τα μάτια 

του ανοιχτά. Στο τέλος τον περιμένει, όμως, το ομορφότερο πράγμα του 

κόσμου. Ακριβώς εκεί που οι πολεμίστρες συναντούν την απόκρημνη 

ακτή γεμάτη μυτερούς βράχους. Σε εκείνη τη νοητή γραμμή που χωρίζει 

την στεριά από τη θάλασσα, ξεχύνεται ένα πέλαγος ντυμένο με ρόδινα 

χρώματα. Δεν μοιάζει με κανένα άλλο, είναι τόσο απόκοσμο μα συνάμα 

τόσο θελκτικό, τόσο ξένο και τόσο οικείο, άλλοτε ονειρικό και άλλοτε 

πέρα για πέρα πραγματικό. το νερό του μπορεί να βρέξει το πρόσωπο 

ανθρώπου και να δροσίσει το στέρνο του. 

   Αυτή είναι η Σελμόρα, η πόλη των ονείρων, φτιαγμένη για τους 

δυνατούς, τους παράτολμους, τους πρωτοπόρους. Κάθε μέρα 

επιφυλάσσει και κάτι το συναρπαστικό.  

   Το πλήρωμα του χρόνου έφτασε πια για τρεις ταξιδευτές. Θα έρθουν 

αντιμέτωποι με το παρελθόν τους και θα σφυρηλατήσουν το μέλλον 

τους στη φωτιά μίας περιπέτειας που θα τους χαράξει τη ζωή τους για 

πάντα.  

  



Τα Χρονικά της Σελμόρα: Η ώρα της εκδίκησης 

5 
 

ΙΙ 

Ο Μάγος 

 

   O ήλιος πάνω από την έρημο βρισκόταν στο κατώτερο σημείο του. 

Σύντομα ο Νότος θα παρέδιδε τον εαυτό του στο σκοτάδι. Όχι ολότελα, 

όμως, αλλά τόσο ώστε να το ξεγελάσει, να το κάνει να νιώσει δυνατό. 

Γιατί η καρδιά του, η Σελμόρα, θα συνέχιζε να λαμπυρίζει. Ντυμένη με 

το φως από χιλιάδες δαυλούς και φαναράκια, θα έκανε την παρουσία 

της αισθητή μέσα στη νύχτα και θα συνέχιζε να καλεί τους ταξιδευτές 

όλου του κόσμου να την επισκεφτούν. 

   Ακόμη και το βράδυ οι πύλες της έμεναν ανοιχτές έτσι ώστε να 

εξυπηρετούν την αεικίνητη διαδικασία του εμπορίου και του ταξιδιού, η 

οποία μήτε από ώρα γνώριζε μήτε από εποχή. Η πόλη ανέπνεε συνεχώς, 

δεν σταματούσε ούτε στιγμή και αυτό ήταν ένα από τα πολλά στοιχεία 

που την έκαναν ξεχωριστή, ξακουστή στα πέρατα του κόσμου.  

   Μπροστά στην χρυσοποίκιλτη είσοδο, μέσα στο πλήθος κόσμου, 

ξεπρόβαλλε η φορεσιά ενός μάγου. Ένας χιτώνας με σκούρο μωβ χρώμα 

έντυνε το κορμί ενός νεαρού με κάτασπρα μαλλιά. Στη μέση έσφιγγε 

χάρη σε μία καφετιά δερμάτινη ζώνη η οποία ταίριαζε απόλυτα με τις 

χρυσαφένιες λεπτομέρειες των μανικιών.  

   Ο νεαρός κοντοστάθηκε μπροστά στην είσοδο και την κοίταξε με 

νοσταλγία στο βλέμμα. Άλλοι θα έλεγαν πως εντυπωσιαζόταν από το 

θέαμα, αλλά θα έπεφταν έξω. Οι κινήσεις του μαρτυρούσαν πως η 

Σελμόρα δεν ήταν ένα ξένο τοπίο.  

   Την σύντομη παύση διαδέχθηκε ένα γοργό βήμα που τον οδήγησε στο 

κέντρο της πόλης, εκεί όπου δεσπόζουν πλακόστρωτες πλατείες με 

σιντριβάνια και άφθονο πράσινο και ύστερα δυτικά, τόσο δυτικά που 

βρέθηκε στις πλέον κακόφημες γειτονιές. Αυτές που ακόμα και οι 

φρουροί δεν πατούν το πόδι τους δίχως να το καλοσκεφτούν. Σε εκείνο 



Μητσόπουλος Μάριος 

6 
 

το μέρος της πόλης γεμάτο εξαθλίωση και βουτηγμένο στην αμαρτία 

βρισκόταν οι ύστατες ελπίδες του. Ο μάγος περπάτησε για κάμποση 

ώρα σε διάφορα στενά γεμάτα λάσπη που μπλέκονταν μεταξύ τους σαν 

αχτένιστα μαλλιά. Δεν περιφερόταν άσκοπα, όμως, αλλά ήξερε ακριβώς 

που πήγαινε. Προορισμός του ήταν ένα παράπηγμα από σάπια ξύλα και 

κουρέλια για στέγη. Πόρτα δεν υπήρχε για να χτυπήσει και έτσι μπήκε 

μέσα δίχως πολλά-πολλά. 

   Εκεί τον περίμενε ένας υπερήλικας καθισμένος στο πάτωμα. Τα μάτια 

του ήταν δεμένα με ένα βρώμικο πανί, έτσι που θύμιζε τυφλό ζητιάνο. 

Είχε στραμμένο το κεφάλι του ψηλά, λες και προσπαθούσε να ατενίσει 

τον ουρανό μα δεν έβλεπε απολύτως τίποτα. 

«Ποιος είναι εκεί;», ρώτησε με στεντόρεια φωνή σαν άκουσε πως 

κάποιος μπήκε στο σπιτικό του. 

«Εγώ είμαι δάσκαλε. Επέστρεψα». 

«Μη μου πεις; Είσαι ο Κίλριθ» 

«Μάλιστα δάσκαλε. Ο Κίλριθ είμαι. Έχεις δέκα χρόνια να με δεις, αλλά 

δεν άργησες να με καταλάβεις». 

«Ω! παιδί μου, σε είχα για νεκρό. Έλα κοντά για να σε αγκαλιάσω». 

   Ο νεαρός μάγος πλησίασε δίχως δεύτερη σκέψη το γέροντα και τον 

αγκάλιασε στοργικά. Δάκρυα πλημμύρισαν τα μάτια και των δύο. 

«Πως επιβίωσες;». 

«Όταν συνέβησαν αυτά τα τρομερά πράγματα δέκα χρόνια πριν, με 

βρήκαν να περιπλανιέμαι στην έρημο νομάδες. Με πήραν κοντά τους, 

με περιποιήθηκαν και όταν μπόρεσα να σταθώ στα πόδια μου μού 

έδειξαν το δρόμο για το Βορά. Όταν έφτασα σε μία από τις πλούσιες 

πόλεις του και ανέφερα το όνομά σου σε ένα μάγο με πήρε αμέσως υπό 

την προστασία του και συνέχισε από εκεί που είχαμε αφήσει τη 

διδασκαλία μου». 

«Πως τον λένε αυτό τον άνθρωπο;». 

«Δεν έχει σημασία. Μου είπε πως ήταν άσημος και πολύ ταπεινός για 

να γνωρίζει κάποιος σαν εσένα το όνομά του». 

«Μα δεν είμαι τίποτε άλλο παρά ένας ζητιάνος». 



Τα Χρονικά της Σελμόρα: Η ώρα της εκδίκησης 

7 
 

«Όχι δάσκαλε, είσαι κάτι πολύ παραπάνω από αυτό και σύντομα θα σε 

επαναφέρω στη θέση σου». 

«Τι σκοπεύεις να κάνεις;», ρώτησε με τρόμο ο γέροντας. 

«Αυτό είναι δικιά μου δουλειά», αποκρίθηκε ο Κίλριθ με το πρόσωπό 

του να καίγεται στη φλόγα της εκδίκησης.  

   Δίχως να πει κάτι άλλο έστρεψε την πλάτη στο δάσκαλό του και έκανε 

να φύγει. 

«Γύρνα πίσω, θα σκοτωθείς», φώναξε εκείνος. 

   Δεν τον λογάριασε. Έκανε αυτό που του έλεγε η καρδιά του και εκείνη 

την στιγμή αποζητούσε όσο τίποτα άλλο την εκδίκηση. Ύστερα από αυτή 

την σύντομη συνάντηση ο μάγος κατευθύνθηκε προς τα βόρεια, εκεί 

που βρίσκεται το παλάτι του αυτοκράτορα. Ο λόφος πάνω στον οποίο 

ήταν χτισμένο αγκαλιαζόταν από δεκάδες μικρά φρούρια γεμάτα 

στρατιώτες.  Και αυτό γιατί ο αυτοκράτορας του Νότου, ο άρχοντας της 

Σελμόρα έκανε στη διάρκεια της ζωής του πολλούς θανάσιμους 

εχθρούς. Περισσότερους από όσους θα μπορούσε να φανταστεί ένας 

συνηθισμένος άνθρωπος.  

   Σκοπός του Κίλριθ ήταν να εξουδετερώσει κάποιον στρατιώτη και να 

φορέσει την στολή του. Ήθελε να μπει στο παλάτι πάση θυσία και οι 

στολές των φρουρών που περιπολούσαν μέσα στην πόλη δεν ήταν 

κατάλληλες. Αυτός κυνηγούσε το κεφάλι κάποιου που βρισκόταν κοντά 

στο παλάτι, που ήταν υψηλά ιστάμενος και θα του χάριζε ένα 

αδιαμφισβήτητο εισιτήριο για την κρυψώνα του τυράννου.  

    Όταν έφτασε στον προορισμό του ήταν ακόμη βράδυ. Πυκνό χυνόταν 

το σκοτάδι πάνω από τις σκηνές, τόσο πολύ που λίγο ήθελε να καταπιεί 

και το φως από τα καντηλάκια που φεγγοβολούσαν διακριτικά εδώ και 

κει. Ο τόπος ήταν γεμάτος στρατιώτες και αυτό δεν του άρεσε καθόλου. 

Πίστευε πως μία τέτοια προχωρημένη ώρα θα είχε να κάνει με μονάχα 

δύο τρεις νυσταγμένους σκοπούς. Κρύφτηκε πίσω από κάποιους 

ψηλούς θάμνους δίπλα σε μία σκηνή και απόλυτα σιωπηλός 

προσπάθησε να καταστρώσει την επόμενη κίνηση. Δεν μπορούσε να 



Μητσόπουλος Μάριος 

8 
 

ορμήσει και να αρχίσει να κάνει μαγικά. Στην καλύτερη θα τον έπιαναν 

σε λίγα λεπτά, στην χειρότερη θα τον σκότωναν επιτόπου.  

   Αν και χαμένος μέσα στις σκέψεις του, στάθηκε αρκετά παρατηρητικός 

για να ακούσει τη συνομιλία που έλαβε χώρα στην σκηνή δίπλα στους 

θάμνους. 

«Είναι όλοι στις θέσεις τους;». 

«Μάλιστα υπολοχαγέ. Οι σκοποί είναι τριάντα στον αριθμό. Ορίστε η 

λίστα με τα ονόματα και οι περιοχές επίβλεψης του καθενός». 

«Μπράβο μικρέ, καλή δουλειά. Είσαι ελεύθερος». 

    Ύστερα ένας μικρόσωμος φρουρός με ελαφριά πανοπλία βγήκε από 

την σκηνή και άφησε μέσα τον υπολοχαγό, έναν στρατιώτη με αρκετά 

υψηλό βαθμό για να μπει ελεύθερα στο παλάτι. 

   Η ελπίδα του νεαρού μάγου αναζωπυρώθηκε. Έπρεπε να τον βγάλει 

από τη μέση γρήγορα και κανείς δεν θα καταλάβαινε τίποτα. Η σκηνή 

ήταν αρκετά απομονωμένη. σίγουρα η φύλαξή της θα ήταν απρόσεκτη. 

Κινήθηκε προσεκτικά στο πίσω μέρος της και άνοιξε όσο πιο ήσυχα 

μπορούσε μία μικρή τρύπα με ένα μαχαίρι που έκρυβε στο μανίκι. 

Κράτησε για λίγο την ανάσα του και κοίταξε μέσα από την τρύπα. Ο 

υπολοχαγός δεν είχε αντιληφθεί τίποτε. Στην συνέχεια έβαλε το χέρι του 

μέσα σε ένα μαύρο πουγκί που κρεμόταν από τη ζώνη και έβγαλε με τη 

χούφτα του λίγη σκόνη μπλε χρώματος. Την φύσηξε προσεκτικά μέσα 

από την τρύπα και τραγούδησε σιγανά, «Άρχοντάς μου ο ύπνος. 

Υποκύπτω στην μεγαλειότητά του». 

   Η μικρή ποσότητα της σκόνης θέριεψε και το εσωτερικό της σκηνής 

καλύφθηκε από μπλε καπνό. Ο στρατιώτης έτρεξε προς την έξοδο, αλλά 

στο τρίτο βήμα που έκανε σωριάστηκε αναίσθητος στο δάπεδο.  

   Ο Κίλριθ βλέποντας το θέαμα, έσπευσε να ανοίξει μία μεγαλύτερη 

τρύπα και ύστερα πήδηξε μέσα στην σκηνή. Κοίταξε τον υπολοχαγό και 

είδε πως είχε αποκοιμηθεί για τα καλά. Το ήξερε καλά αυτό το μαγικό, 

θα του έπαιρνε τουλάχιστον πέντε ώρες να ξυπνήσει. Δίχως δεύτερη 

σκέψη άρχισε να του βγάζει τα ρούχα για να μεταμφιεστεί. Ξαφνικά μία 



Τα Χρονικά της Σελμόρα: Η ώρα της εκδίκησης 

9 
 

κίνηση έγινε αντιληπτή στην είσοδο και πριν προλάβει να καταλάβει τι 

γίνεται, ο μάγος βρέθηκε αντιμέτωπος με τον μικρόσωμο φρουρό. 

«Ξέχασα να σας πως ότι…Τι στο καλό;», φώναξε ξαφνιασμένος. 

   Ο Κίλριθ έτρεξε και πήδηξε από την τρύπα που είχε ανοίξει. 

Κατευθύνθηκε νότια για να ξεφύγει, αλλά ήταν πολύ αργά. Όλοι είχαν 

ειδοποιηθεί και το ανθρωποκυνηγητό ήταν ανελέητο. Είκοσι λεπτά μετά 

ο μάγος είχε πιαστεί, αλυσοδεθεί και πεταχτεί μέσα σε μία πρόχειρη 

φυλακή. Το πρωί θα αποφασίζανε τι θα έκαναν μαζί του. Το πιο πιθανόν 

είναι ότι θα τον δίκαζαν με μία τυπική διαδικασία και μέχρι το μεσημέρι 

το κορμί του θα κρεμόταν άψυχο στην κρεμάλα.  

  



Μητσόπουλος Μάριος 

10 
 

ΙΙΙ 

Ο Πολεμιστής 

 

   Η ταραχώδης νύχτα πέρασε και η πόλη λούστηκε με τα πανέμορφα 

χρώματα της μέρας. Η φασαρία που προκάλεσε ο μάγος είχε πια σβήσει 

και η τάξη είχε επανέλθει μέσα στους κόλπους των πολυάριθμων 

μικρών φρουρίων. Παρόλα αυτά, τα σημάδια της προηγούμενης ημέρας 

έμεναν καλά χαραγμένα στην σκηνή του υπολοχαγού. Διάφορα 

αντικείμενα ήταν αναποδογυρισμένα και εκείνη η τρύπα από την οποία 

ξεπήδησε ο εισβολέας δεν είχε κλειστεί ακόμη. 

   Το θύμα της επίθεσης βρισκόταν στο κρεβάτι του και κοιμόταν βαριά. 

Στο προσκέφαλό του στεκόταν ένας φρουρός ακίνητος σαν άγαλμα, με 

βλέμμα βαριεστημένο και μουντό. Τουλάχιστον είχε γλιτώσει τις 

αγγαρείες της μέρας για να φυλάξει τον κοιμισμένο υπολοχαγό.  

   Κάποια στιγμή αντιλήφθηκε κινήσεις πίσω από την πλάτη του και όταν 

γύρισε για να κοιτάξει, ο ανώτερός του είχε σταθεί κιόλας όρθιος.  

«Πόση ώρα κοιμάμαι;», ρώτησε με βαρύ κεφάλι και βραχνιασμένη 

φωνή. 

«Τουλάχιστον εφτά ώρες», απάντησε ο φρουρός. 

«Τι ακριβώς συνέβη;». 

«Ένα άγνωστος άντρας σας υπνώτισε και ύστερα όρμησε στην σκηνή για 

να κλέψει την στολή σας. Ένας από τους στρατιώτες τον αντιλήφθηκε 

και έτσι εκείνος τράπηκε σε φυγή, αλλά δεν τα κατάφερε. Αφού η 

φασαρία κόπασε και τον συλλάβαμε, επιστρέψαμε εδώ και σας βάλαμε 

στο κρεβάτι σας». 

«Λες και είμαι κάνα μωρό», αποκρίθηκε σαρκαστικά ο υπολοχαγός. 

«Που κρατάτε τον άντρα;». 



Τα Χρονικά της Σελμόρα: Η ώρα της εκδίκησης 

11 
 

«Σε ένα από τα κελιά που βρίσκονται εκατό μέτρα βόρεια από εδώ. 

Μπορείτε να τον ανακρίνετε εάν θέλετε. Οι ανώτεροι περιμένουν την 

έκθεσή σας. Μέχρι το απόγευμα τον βλέπω να έχει κρεμαστεί». 

«Καλώς. Άφησέ με μόνο μου τώρα», διέταξε ο ζαλισμένος άντρας τον 

στρατιώτη και εκείνος δίχως δεύτερη σκέψη υπάκουσε στο θέλημά του.  

   O υπολοχαγός έβαλε τις σκέψεις του σε μια σειρά, αναλογίστηκε τα 

καθήκοντά του για το υπόλοιπο της μέρας και πήρε το δρόμο για το κελί 

στο οποίο κρατούνταν ο ταραξίας.  

   Όταν βρέθηκε αντιμέτωπος με αυτόν, έμεινε έκπληκτος. Το πρόσωπό 

του απέπνεε μία ευγένεια, μία ηρεμία και γαλήνη που ταίριαζαν σε 

αυτοσυγκρατημένους διδασκάλους και όχι σε λεχρίτες του πεζοδρομίου 

που λογάριαζαν πως τα πάντα είχαν μία τιμή και όλα τα προβλήματα 

λύνονταν με το σπαθί.  

«Εσύ μου επιτέθηκες χτες;», ρώτησε πλησιάζοντας τον μάγο. 

«Ναι εγώ». 

«Γιατί το έκανες. Ποιος σε έβαλε; Κάποιος από την  πόλη, ίσως ένας 

πλούσιος με εξουσία, ή εκείνοι που ζουν πέρα από την  έρημο;». 

«Η καρδιά μου με οδήγησε σε σένα», αποκρίθηκε ο Κίλριθ γεμάτος 

ηρεμία. «Δεν ήθελα να προκαλέσω τόσο μεγάλη φασαρία, όχι ακόμη 

τουλάχιστον». 

«Τι εννοείς όχι ακόμη. Ήμουν απλώς μέρος ενός μακρόπνοου σχεδίου;». 

«Θα μπορούσε να πεις πως ναι». 

«Και ποιο ακριβώς είναι αυτό σου το σχέδιο ξένε;». 

«Δεν νομίζω ότι χρειάζεται να το αποκαλύψω αυτό». 

«Πίστεψέ με πως είναι αναγκαίο. Έτσι τουλάχιστον θα έχεις μερικές 

ελπίδες να γλιτώσεις από την κρεμάλα, της οποίας τη θηλιά βλέπω να 

αχνοφαίνεται γύρω από το λαιμό σου».  

«Πολύ καλά θα σου πω», απάντησε κάπως διστακτικά ο μάγος που 

ξεροκατάπιε και ζύγιασε όσο ποτέ άλλοτε τα λόγια του. «Θέλω να κάνω 

έναν θεό να πέσει». 

«Τι εννοείς;», ρώτησε γεμάτος απορία ο στρατιωτικός. 



Μητσόπουλος Μάριος 

12 
 

«Και να σου εξηγήσω δεν πρόκειται να καταλάβεις. Ούτως η άλλως το 

είπες και μόνος σου, η θηλιά όλο και σφίγγει γύρω από το λαιμό μου. Ας 

είναι έτσι λοιπόν, ας πεθάνω. Έπαιξα και έχασα». 

   Ο υπολοχαγός προσπάθησε να βγάλει νόημα από τα τελευταία λόγια 

του Κίλριθ, αλλά αδυνατούσε να καταλάβει τον συνειρμό του. Είτε είχε 

να κάνει με κάποιον σοφό, είτε με κάποιον τρελό και όπως είχε μάθει 

όλα αυτά τα χρόνια οι πρώτοι σπάνιζαν σαν τα πιο όμορφα διαμάντια 

εντός των τειχών της Σελμόρα. 

   Χωρίς να ζαλίζει άλλο το κεφάλι του, επέστρεψε στην σκηνή του όπου 

και κατέγραψε τα σημαντικότερα σημεία της συνομιλίας του με τον 

κρατούμενο για να μπορέσει να παρουσιάσει μία ολοκληρωμένη 

έκθεση στους ανωτέρους του. Ύστερα ξάπλωσε λίγο στο κρεβάτι του και 

ο ύπνος δεν άργησε να τον πάρει. Τα μάγια του Κίλριθ καλά κρατούσαν. 

 

 

  

  



Τα Χρονικά της Σελμόρα: Η ώρα της εκδίκησης 

13 
 

ΙV 

Ιαχές πολέμου 

 

   Είχε αρχίσει να ξημερώνει και οι πρώτες ακτίνες του ηλίου περνούσαν 

μέσα από τις χαραμάδες των ξύλινων τοίχων και ξυπνούσαν τους 

κατοίκους του χωριού. Η άνοιξη έκανε δειλά-δειλά την εμφάνισή της, 

φέρνοντας μαζί της πεταλούδες με κουρελιασμένα φτερά και 

σπουργίτια με ταλαιπωρημένο φτέρωμα. 

   Σε μία μικρή καλύβα, στις παρυφές του χωριού ζούσε ο σιδεράς. Ήταν 

λιγάκι αργόσχολος, αλλά όταν έπαιρνε μπρος όλοι είχαν να λένε για το 

πόσο αριστουργηματικές ήταν οι πανοπλίες και τα σπαθιά που 

έφτιαχνε. Η πρώτη μέρα της άνοιξης τον βρήκε μελαγχολικό, χωρίς 

όρεξη και κουρασμένο. Ποτέ δεν του άρεσε όταν ένιωθε έτσι. Πάντα 

κάτι κακό θα συνέβαινε, αλλά ό,τι και αν ήταν αυτό το ξεπερνούσε.  

   Αφού έπλυνε το πρόσωπό του, βγήκε έξω και ξάπλωσε στην σκιά του 

αγαπημένου του δέντρου. Επρόκειτο για μία μηλιά με πλούσιο 

φύλλωμα που έριχνε ευγενικά την σκιά της στο έδαφος. Του άρεσε να 

ακουμπάει ανέμελα στον κορμό της και να ατενίζει το ανοιχτό γαλάζιο 

του ουρανού. Ήταν η μόνη που τον άκουγε τόσο προσεκτικά, η μόνη 

που γνώριζε τόσο καλά τον χτύπο της καρδιάς του. «Κάποια μέρα θα σε 

παντρευτώ», έλεγε εκείνος χαριτολογώντας και εκείνη από την πολλή 

της χαρά του έδινε τα νοστιμότερα των μήλων.  

   Κάτι περίεργο υπήρχε στον αέρα εκείνη την ημέρα. Ούτε η μηλιά δεν 

μπορούσε να ηρεμήσει τον σιδερά. Εκείνο το συναίσθημα αμφιβολίας 

που τον έπνιγε, άρχισε να γίνεται μεγαλύτερο και να τραβάει σαν βαρίδι 

προς τον βυθό της ψυχής του την χαρά και τη γαλήνη.  

   Ξαφνικά από το βάθος του ορίζοντα ακούστηκαν ιαχές πολέμου. Ο 

άντρας σηκώθηκε γρήγορα στα πόδια του και κοίταξε τριγύρω 

έντρομος. Όλοι βρίσκονταν στο χωριό και αυτός μονάχος στην εξοχή με 



Μητσόπουλος Μάριος 

14 
 

συντροφιά ένα δέντρο. Έτρεξε δίχως δεύτερη σκέψη στην καλύβα και 

τράβηξε κάτω από το κρεβάτι του ένα ασημένιο ξίφος. Μόνο που δεν 

ήξερε τι να το κάνει. Είχε φτιάξει αμέτρητα σπαθιά, αλλά πάντα τα 

πούλαγε στους πελάτες. Ποτέ δεν είχε χρησιμοποιήσει κάποιο, ούτε για 

να κόψει μία κούκλα από άχυρα.  

   Οι ιαχές δυνάμωναν και τώρα συνοδεύονταν από άγριο ποδοβολητό 

αλόγων. Σύντομα από τις κορυφές των λοφίσκων που αγκάλιαζαν το 

χωριό εμφανίστηκε ένα μικρό στράτευμα που επιτέθηκε με όλη του την 

μανία. Ο σιδεράς σκέφτηκε να το σκάσει, αλλά η καρδιά του δεν του το 

επέτρεπε. Στο χωριό βρισκόταν η οικογένεια της αδελφής του, οι φίλοι 

του και οι γονείς του.  

   Κοίταξε, λοιπόν, το ξίφος, μάζεψε όλο του το θάρρος, μίλησε για 

ακόμη μία φορά στην αγαπημένη του και ύστερα όρμησε προς το 

χωριό. Μέσα σε λίγα λεπτά είχε βρεθεί μέσα σε ένα κανονικό πεδίο 

μάχης ή καλύτερα ένα σφαγείο. Οι χωρικοί ήταν απροετοίμαστοι και οι 

επιτιθέμενοι σκότωναν τον έναν μετά τον άλλο με τεράστια ευκολία. 

Χωρίς να το καταλάβει, η μανία του τον είχε καταπιεί και από το σπαθί 

του είχαν πέσει ήδη δέκα άντρες. Τότε αναθάρρησε, πίστεψε πως κάτι 

μπορούσε να κάνει και συνέχισε να σφάζει.  

   Μάταια, όμως. Μέσα σε δύο ώρες όλα είχαν τελειώσει. Όλοι οι 

κάτοικοι του χωριού κείτονταν στο έδαφος νεκροί, όλοι εκτός από έναν. 

Ο σιδεράς ήταν ακόμη όρθιος και έσφιγγε τόσο δυνατά τη λαβή του 

ξίφους που μόνο αν του έκοβαν το χέρι θα του το έπαιρναν. Τα μάτια 

του ήταν γουρλωμένα και έλαμπαν με ένα απόκοσμο κόκκινο χρώμα, 

λες και μέσα σε αυτά μπορούσε να δει κανείς τις φλόγες της κολάσεως. 

Κανείς από τους στρατιώτες δεν τολμούσε να τον πλησιάσει. 

   Τότε εμφανίστηκε ο διοικητής τους, ένας τροφαντός άντρας με μαύρα 

σπαστά μαλλιά μέχρι τον ώμο, και τον πλησίασε ήρεμα.  

«Πως σε λένε ξένε;». 

«Εμπρελντίν». 

«Είσαι πολύ γενναίος, το ξέρεις; Πολέμησες μόνος σου μία ολόκληρη 

στρατιά και τα έβγαλες πέρα. Η λογική λέει ότι πρέπει να σε σκοτώσω, 



Τα Χρονικά της Σελμόρα: Η ώρα της εκδίκησης 

15 
 

αλλά εγώ δεν το θέλω. Φαίνεσαι ιδιαίτερος, κάποιος που μπορούμε να 

στηριχτούμε για να πετύχει ο σκοπός μας». 

«Και ποιος είναι αυτός;». 

«Έλα μαζί μας και θα δεις τον αρχηγό μας να γίνεται βασιλιάς της 

Σελμόρα, σύντομα όλου του κόσμου και τέλος ένας θεός, έτσι όπως του 

αρμόζει». 

«Πως τον λένε αυτόν τον αρχηγό που σκοτώνει γυναικόπαιδα για να 

γίνει αθάνατος;», ρώτησε ειρωνικά ο Εμπρελντίν.  

«Κάπως πρέπει να τραφούμε και να διασκεδάσουμε και εμείς οι δόλιοι 

οι στρατιώτες του», απάντησε γεμάτος κέφι και υπεροψία ο διοικητής. 

«Δεν μου είπες ακόμη, πως τον λένε;». 

«Έλα μαζί μας και θα το μάθεις. Γίνε στρατιώτης, ακολούθα τα βήματά 

του και κατάλαβε γιατί τα κάνει όλα αυτά». 

«Προτιμώ να δω τον θεό σας να πέφτει, παρά να τον υπηρετήσω», 

φώναξε εξοργισμένος ο σιδεράς και έφτυσε τις μπότες του διοικητή. 

«Πολύ καλά λοιπόν. Σκοτώστε τον», πρόσταξε εκείνος. 

   Οι στρατιώτες όρμησαν μα όλοι βρήκαν τον θάνατο από την λεπίδα 

του Εμπρελντίν. Το μίσος, η ανάγκη για επιβίωση και η στενή επαφή 

που είχε καθημερινά με τα ξίφη τον είχαν μεταμορφώσει μέσα σε μία 

στιγμή σε έναν ικανό ξιφομάχο που δεν λογάριαζε τίποτα. Ο διοικητής 

άρχισε να τον κοιτάει με απέραντη ευχαρίστηση. 

«Μακάρι να είχαμε και άλλους σαν εσένα. Τελευταία φορά το 

επαναλαμβάνω, έλα μαζί μας. Γίνε δυνατός, τόσο που να σκοτώσεις μία 

μέρα τον αρχηγό μας και να πάρεις τη θέση του, ως ο απόλυτος 

άρχοντας της Σελμόρα». 

   Ο σιδεράς έμεινε για λίγο σιωπηλός. Το μέλλον του σε αυτό το χωριό 

είχε πια εξαφανιστεί. Είχε πνιγεί στο αίμα, στα ουρλιαχτά των αθώων 

και τίποτε πια δεν μπορούσε να του δώσει πίσω την χαμένη ελπίδα. Ο 

διοικητής όμως του έδινε μία προοπτική. Θα τον ακολουθούσε, θα 

γινόταν στρατιώτης, θα δυνάμωνε και στο τέλος θα έπαιρνε την 

εκδίκησή του. Ο αρχηγός θα έπεφτε από χέρι φίλου και όχι εχθρού, από 

το δικό του χέρι. 



Μητσόπουλος Μάριος 

16 
 

«Πολύ καλά λοιπόν, θα κάνω αυτό που προτείνεις. Όλα τέλειωσαν για 

μένα εδώ. Θα σε ακολουθήσω, θα προσπαθήσω να καταλάβω τον 

σκοπό σας και να υπηρετήσω τον μελλοντικό ηγέτη του κόσμου, αυτόν 

που θα μου δώσει ένα καταφύγιο να κρυφτώ όταν όλοι οι άλλοι θα 

βρίσκονται στο έλεός του αβοήθητοι».  

«Είσαι έξυπνος. Δεν περίμενα να ακούσω τίποτε λιγότερο. Όσο για το 

χωριό σου μη στεναχωριέσαι, σε περιμένουν μεγαλεία που δεν είχες 

φανταστεί ούτε στα πιο τρελά σου όνειρα».  

  



Τα Χρονικά της Σελμόρα: Η ώρα της εκδίκησης 

17 
 

V 

Φυγή 

 

   Ο υπολοχαγός πετάχτηκε ξαφνικά από το κρεβάτι του. Κοίταξε 

γρήγορα έξω από την σκηνή και κατάλαβε πως δεν είχε κοιμηθεί για 

περισσότερο από μία ώρα. Πάλι καλά, γιατί τα καθήκοντά του δεν είχαν 

τελειώσει και η κούραση, που είχαν φέρει τα μάγια, δεν έπρεπε να τον 

καταβάλει.   

   Με βήμα ταχύ κατευθύνθηκε προς ένα μικρό πετρόχτιστο αρχηγείο 

μέσα στο οποίο βρίσκονταν πανίσχυροι πολέμαρχοι που σαφώς είχαν 

ανώτερο βαθμό από τον ίδιο. Δεν τον ενδιέφερε τόσο το συμβάν με τον 

μάγο, όσο το όνειρο που είδε όταν τον πήρε ο ύπνος πριν από λίγα 

λεπτά στην σκηνή του. Είχε χρόνια να δει αυτόν τον εφιάλτη, να 

ξαναζήσει τις ύστατες στιγμές της παλιάς του ζωής που θα τον έκαναν 

να αναδυθεί σαν τον φοίνικα, όχι μέσα από τις στάχτες, αλλά από το 

αίμα. Ξανάφερε στο νου του τα λόγια που είχε πει εκείνη την ημέρα, τον 

όρκο πως θα έβλεπε έναν θεό να πέφτει, πως θα νικούσε αυτόν που 

οδήγησε το χωριό του στον αφανισμό.  

   Όλα αυτά φαίνονταν πια να βρίσκονται πολύ μακριά, ο ίδιος πέρασε 

χρόνια μέσα στα στρατόπεδα και έδωσε αμέτρητες μάχες για αυτόν που 

είχε δει να γίνεται βασιλιάς της Σελμόρα. Μέσα του ήξερε πως ο 

αρχηγός του ήταν ανελέητος, αλλά δεν μπορούσε παρά να νιώσει 

ικανοποιημένος για την τάξη και τις ισορροπίες τις οποίες είχε 

αποκαταστήσει. Η εκδίκηση είχε πια ξεθωριάσει από την πληγωμένη 

του ψυχή και είχε αντικατασταθεί από την αίσθηση καθήκοντος.  

   Από το παρελθόν όμως, κανείς δεν μπόρεσε ποτέ να ξεφύγει εύκολα 

και μία σπίθα του μυαλού ήταν αρκετή για να τον βυθίσει σε σκέψεις 

που δεν είχε φανταστεί πως μπορούσε να κάνει. Λίγα βήματα πριν το 

αρχηγείο, ο πολεμιστής θυμήθηκε τα λόγια του μάγου. Ήθελε να κάνει 



Μητσόπουλος Μάριος 

18 
 

έναν θεό να πέσει, όπως και εκείνος πριν από πολλά χρόνια. Πόσο 

όμοιες έμοιαζαν οι σκέψεις τους εκείνη την στιγμή. 

«Μη μου πεις ότι…», αναφώνησε και έκανε μεταβολή για το κελί του 

Κίλριθ αφήνοντας στην άκρη αναφορές και ό,τι άλλο έμελλε να 

πραγματοποιήσει.  

   Με φόρα έπεσε πάνω στα κάγκελα και κοίταξε διαπεραστικά τον 

Κίλριθ. Εκείνος χαμογέλασε με ένα περίεργο βλέμμα ικανοποίησης. 

«Ώστε κατάλαβες, έτσι δεν είναι;» 

«Θέλεις να σκοτώσεις τον βασιλιά και επειδή είσαι μάγος θα το έκανες 

όσο πιο αθόρυβα μπορούσες. Για αυτό ήθελες την στολή μου, για να 

μπεις στο παλάτι». 

«Πολύ σωστά. Εκπλήσσομαι που το κατάλαβες τόσο εύκολα και 

αναρωτιέμαι το λόγο». 

«Κανονικά δεν θα έπρεπε να σου δώσω λογαριασμό, αλλά θα σου πω», 

αποκρίθηκε λίγο διστακτικά ο Εμπρελντίν. «Πριν πολλά χρόνια είχα 

βρεθεί και εγώ στη θέση σου. Οι ορδές του βασιλιά, τότε ενός 

πανίσχυρου πολέμαρχου, μου κατέστρεψαν όλη τη ζωή μέσα σε ένα 

πρωινό». 

«Να μαντέψω ότι επιτέθηκαν στον τόπο σου και τα κατέστρεψαν όλα;», 

ρώτησε με ένα τόνο σιγουριάς ο Κίλριθ. 

«Ναι. Σε εσένα τι συνέβη;». 

«Όλα άρχισαν πριν δέκα χρόνια, τότε που ο τρανός πολέμαρχος 

Φράντορθ έγινε βασιλιάς τη Σελμόρα. Ήμουν ακόμη μικρό παιδί και 

μαθήτευα στη σχολή μάγων της πόλης δίπλα στον πιο ξακουστό μάγο 

όλων των εποχών». 

«Τον Αρκέλιους;», ρώτησε με έκπληξη ο πολεμιστής. 

«Ναι, δίπλα σε αυτό το πρότυπο ανδρείας και απέραντης σοφίας». 

«Τι συνέβη ακριβώς;». 

«Ο Αρκέλιους πίστευε πως ο Φράντορθ βασίλευε με σιδερένια πυγμή 

και τυραννικές διαθέσεις και αυτό δεν του άρεσε καθόλου. Έλεγε πως η 

Σελμόρα των επιστημών και της τέχνης δεν ήταν τόπος κατάλληλος για 

τέτοιους άντρες, για πολεμάρχους που το ψύχος του χειμώνα κατατρώει 



Τα Χρονικά της Σελμόρα: Η ώρα της εκδίκησης 

19 
 

την καρδιά τους. Ήθελε έναν πιο ελαστικό ηγέτη, κάποιον με κατανόηση 

και θέληση για ένα καλύτερο μέλλον. Αυτή του την άποψη την 

υποστήριζε όπου και αν βρισκόταν με απέραντο θάρρος και ειλικρίνεια. 

Και αυτά τα δύο χαρακτηριστικά ήταν που οδήγησαν στην καταστροφή 

του». 

«Τι εννοείς;». 

«Διάφορες φήμες έφτασαν στα αυτιά του βασιλιά και αυτός άρχισε να 

ανησυχεί για τον θρόνο του. Πίστευε πως ο Αρκέλιους μπορεί να είχε 

οργανώσει κάποιον τύπο αντίστασης για να του πάρει τον θρόνο και 

μαζί όλη τη δύναμη, για να του κλέψει το όνειρο, με το οποίο από τα 

πρώτα χρόνια της ζωής του, σκληραγωγούσε το νου και το σώμα του. 

Όμως όλα αυτά απείχαν πολύ από την πραγματικότητα. Ο δάσκαλός 

μου δε νοιαζόταν για τίποτε πέρα από την αλήθεια και οι αντιρρήσεις 

που μπορεί να έφερνε κατά καιρούς για τον Φράντορθ ήταν 

εμποτισμένες μέχρι το μεδούλι με αυτήν. Η οργή του βασιλιά ξέσπασε 

πάνω μας την ίδια μέρα που μας επιτέθηκαν από το βορά οι φυλές των 

αγρίων». 

«Εννοείς εκείνον τον μικρό στρατό από ένα μακρινό βασίλειο που ήθελε 

να επεκτείνει την σφαίρα επιρροής του;». 

«Ναι, εκείνον τον στρατό που διαλύθηκε και δεν κατάφερε να περάσει 

ούτε την κεντρική πύλη της πόλης». 

«Την θυμάμαι εκείνη τη μάχη, βρισκόμουν στα περίχωρα της Σελμόρα 

και πολεμούσα. Αλλά νομίζω πως κάνεις ένα λάθος. Ένα μικρό τμήμα 

πολεμιστών είχε καταφέρει να περάσει την πύλη και αν δεν απατώμαι 

αυτό ήταν που προξένησε το μεγάλο κακό στην ακαδημία σου». 

«Έτσι δεν είχε πει ο βασιλιάς στο διάγγελμά του;», ρώτησε 

εξαγριωμένος ο Κίλριθ. 

«Ναι». 

«Και ήταν όλα ένα τεράστιο ψέμα. Για καλή του τύχη η επίθεση έλαβε 

χώρα όταν οι φήμες για τον Αρκέλιους είχαν αρχίσει να γιγαντώνονται. 

Επωφελήθηκε αυτής της ευκαιρίας και μέσα στον πανικό που είχε 



Μητσόπουλος Μάριος 

20 
 

προκληθεί, έστειλε πενήντα από τους πιο πιστούς σε αυτόν άντρες για 

να καταστρέψουν την ακαδημία». 

«Δεν το πιστεύω!», φώναξε ο Εμπρελντίν που είχε μείνει εμβρόντητος 

από όσα άκουγε. «Αλλά γιατί έστειλε τόσους λίγους άντρες;». 

«Μπορεί το νούμερο των αντρών να σου φανεί γελοίο, αλλά μην ξεχνάς 

ότι στην ακαδημία οι ισχυροί μάγοι ήταν πέντε και όλοι οι υπόλοιποι 

ήταν αδύναμοι μαθητευόμενοι. Εκείνη την ημέρα όλοι σφαγιάστηκαν, 

όλοι εκτός από εμένα και τον μέγα Αρκέλιους, ο οποίος έκτοτε 

περιέπεσε σε μία δίχως προηγούμενο ανέχεια, γινόμενος ακόμη και ο 

περίγελος ζητιάνων. Εγώ είχα καταφέρει να βρω μία καλή κρυψώνα και 

κανείς δεν με αναζήτησε». 

«Τι έκανες μετά;». 

«Το έσκασα και ύστερα από λίγο καιρό κινήθηκα βόρεια. Εκεί 

σταμάτησα σε μία πόλη, με βρήκε ένας σπουδαίος δάσκαλος και με 

βοήθησε να περάσω μία δεκαετία γεμάτη ειρήνη και ηρεμία».  

   Ο Εμπρελντίν δεν μπορούσε να διανοηθεί όσα είχε ακούσει. Μία από 

τις μεγαλύτερες καταστροφές στην ιστορία της πόλης είχε προκληθεί 

από τα χέρια του βασιλιά της, αυτά τα χέρια που ήταν βουτηγμένα στην 

αμαρτία. Οι σκέψεις που έκανε πριν για το παρελθόν του, άρχισαν να 

γίνονται έντονα συναισθήματα, μία θύελλα που θέριευε μέσα του και 

ανακάτευε την ταραγμένη του ψυχή. Ύστερα από πολλά χρόνια ο 

πολεμιστής ξανάδε το βασιλιά σαν ένα τέρας, σαν εκείνο το τέρας που 

του είχε καταστρέψει τη ζωή. 

   Έσφιξε τη γροθιά του, τόσο πολύ που το δερμάτινο γάντι που φορούσε 

στρίγγλισε και χτύπησε ταχύτατα το λουκέτο που σφράγιζε το κελί. Αυτό 

υποχώρησε και η πόρτα άνοιξε. Ο Κίλριθ μέσα στο κελί κοιτούσε 

αιφνιδιασμένος τον Εμπρελντίν και δεν ήξερε πώς να αντιδράσει. 

«Σε ευχαριστώ φίλε μου, έκανες έναν τυφλό να ξαναδεί, να νιώσει το 

στοργικό άγγιγμα της αλήθειας», αποκρίθηκε ο πολεμιστής και τον 

τράβηξε από τον χιτώνα, βγάζοντάς τον έξω. «Δεν πρέπει να 

καθυστερήσουμε, έλα γρήγορα», φώναξε και άρχισε να τρέχει.  



Τα Χρονικά της Σελμόρα: Η ώρα της εκδίκησης 

21 
 

   Δυο τρεις φρουροί ήταν μάρτυρες και προσπάθησαν να ρωτήσουν τον 

υπολοχαγό Εμπρελντίν τι συνέβαινε. Κάτι φαινόταν πως πήγαινε 

στραβά. 

«Κάντε στην άκρη», φώναξε ο πολεμιστής και τους απώθησε με το χέρι 

ενώ αυτοί προσπάθησαν να πλησιάσουν. 

   Δεν φοβόταν για αυτούς ο Εμπρελντίν, όχι, ήταν απλοί στρατιώτες που 

δεν έπρεπε να αμφισβητούν τις πράξεις και τα κίνητρα των ανωτέρων 

τους. Φοβόταν όμως για κάποιον που μπορεί να τον έβλεπε και να 

βρισκόταν πιο ψηλά στην πυραμίδα της ιεραρχίας. Τότε θα έπρεπε να 

σταματήσει και να δώσει εξηγήσεις και πραγματικά, ήταν πολύ αργά για 

εξηγήσεις, το νερό είχε πια μπει στο αυλάκι. Τα δεσμά της 

υποδούλωσης του πνεύματος είχαν σπάσει βίαια για τον πολεμιστή. 

Μόνο του στήριγμα τώρα ήταν ο μάγος. 

   Το κακό δεν άργησε να συμβεί. Οι χειρότεροι φόβοι του Εμπρελντίν 

επιβεβαιώθηκαν. Παίρνοντας μία στροφή που θα έβγαζε στο πιο 

απομακρυσμένο τμήμα του στρατώνα σε σχέση με το παλάτι, άκουσε 

μία βροντερή φωνή να καλεί το όνομά του. 

«Υπολοχαγέ Εμπρελντίν, για πού το έβαλες; Άργησες στην παρουσίαση 

της έκθεσής σου για τα χθεσινά γεγονότα. Ποιος είναι αυτός που 

σέρνεις μαζί σου;». 

   Η θέα του άντρα ήταν τρομακτική. Το πρόσωπό του ήταν σφιγμένο, 

γεμάτο οργή και αμέτρητες ουλές από σπαθιές του παρελθόντος, το 

σώμα του ένα μάτσο από καλογυμνασμένους μύες που  ντύνονταν από 

μία ασήκωτη πανοπλία. Και όμως δεν ήταν ο τυπικός αιμοσταγής και 

απερίσκεπτος βάρβαρος που θα περίμενε κανείς. Το βλέμμα του ήταν 

αστραφτερό και υποδήλωνε μεγάλη εξυπνάδα.  

«Μην κάνεις το λάθος να το σκάσεις. Έχεις χρόνο, μπορείς να 

προφασιστείς κάτι και να γλιτώσεις. Θα στηρίξω και εγώ την μαρτυρία 

σου».  

«Οξύς στην σκέψη όπως πάντα, μεγάλε Ούθραλ, δέκατε Πολέμαρχε», 

αποκρίθηκε ο Εμπρελντίν που είχε σταματήσει για να πάρει μία ανάσα. 



Μητσόπουλος Μάριος 

22 
 

«Πίστεψέ με δεν κάνω λάθος, αλλά πράττω σωστά μετά από πολλά 

χρόνια». 

«Μακάρι να είναι όπως τα λες. Σίγουρα θα έχεις τους λόγους σου». 

«Έχω κάθε δίκιο με το μέρος μου, αλλά εσένα απέναντί μου οπότε οι 

ελπίδες είναι λιγοστές». 

Ο πολέμαρχος γέλασε δυνατά. «Όχι σήμερα. Είσαι ένας από τους 

αγαπημένους μου στρατιώτες, ξέρεις ότι δεν πρόκειται να σε 

πολεμήσω. Φύγε, όσο είναι καιρός ακόμη, γιατί η θέση μου δεν μου 

επιτρέπει τίποτε περισσότερο από το να προστάξω την καταδίωξή σου». 

«Ευχαριστούμε», αποκρίθηκε ο Κίλριθ. 

«Σκασμός εσύ, δεν μίλησα σε σένα», ούρλιαξε ο ογκώδης άνδρας. 

   Ο Εμπρελντίν του έγνεψε και πήρε το μονοπάτι που οδηγούσε μέσα 

στους πολύβουους δρόμους της Σελμόρα. Πίσω του ο Κίλριθ 

ακολουθούσε με βήμα ταχύ. Ο Ούθραλ κοιτούσε τους δύο άντρες να 

χάνονται στο βάθος του ορίζοντα και δεν έκανε τίποτε, παρά μόνο 

καθόταν αμέτοχος και γελούσε.  

«Ελπίζω να πάρεις το δρόμο που πρέπει Εμπρελντίν», ψιθύρισε, «το 

δρόμο για την χαμένη σου γαλήνη». Ύστερα πήρε μια  βαθιά ανάσα και 

φώναξε, «Φρουροί από εδώ γρήγορα. Ένας δικός μας το έσκασε με έναν 

κρατούμενο. Ακολουθήστε τους και πιάστε τους». 

   Οι δύο φυγάδες είχαν ξεχυθεί μέσα στην Σελμόρα και το πολύχρωμο 

πλήθος βρισκόταν σε έξαρση. Άπειροι πολίτες κατέκλυζαν τους δρόμους 

και οι πραματευτάδες τις περιοχές κοντά στα τείχη. Ο όχλος ήταν η 

τέλεια κάλυψη. 

«Που πάμε τώρα;», ρώτησε ο Εμπρελντίν. 

«Κάτι έχω κατά νου», αποκρίθηκε ο Κίλριθ και το έβαλε για τις φτωχές 

συνοικίες.  

   Εκεί οι δύο άντρες βρήκαν ένα παλιό αχυρώνα, μισοκατεστραμένο 

από τις ριπές του χρόνου. Ήταν η τέλεια κάλυψη. Από ένα άνοιγμα στο 

πίσω μέρος του πήδησαν μέσα και κρύφτηκαν πίσω από τους σωρούς 

με άχυρο.  

  



Τα Χρονικά της Σελμόρα: Η ώρα της εκδίκησης 

23 
 

VI 

O Κλέφτης 

 

   Οι ώρες πέρασαν αργά και βασανιστικά μέχρι να νυχτώσει. Έξω το 

τοπίο άρχισε να ησυχάζει από την φασαρία που προκαλούσε ο 

άνθρωπος και η πόλη τυλίχτηκε από ένα θολό πέπλο αέρα 

ανακατεμένου με άμμο. Ο πολεμιστής και ο μάγος έστεκαν σιωπηλοί 

και δεν τολμούσαν να ανταλλάξουν πολλές κουβέντες. Ήξεραν ότι η 

πόλη θα ήταν γεμάτη από στρατιώτες που τους έψαχναν. Και ένα 

πράγμα ήταν σίγουρο, η οργή για τον αποστάτη Εμπρελντίν ήταν 

σίγουρα πολύ μεγαλύτερη σε σχέση με την ενόχληση του να είναι ο 

Κίλριθ ελεύθερος. Σε εκείνους τους τόπους οι στρατιώτες φάνταζαν να 

έχουν μονάχα υποχρεώσεις και όχι δικαιώματα. Ο πολεμιστής είχε 

δώσει μεγάλη βαρύτητα στα δικαιώματά του και σίγουρα θα ήταν πολύ 

μισητός ανάμεσα στους στρατιώτες, κάποιοι εκ των οποίων 

παραφύλαγαν σαν τα κοράκια για να του αρπάξουν το αξίωμα.  

Κάποια στιγμή ο Κίλριθ έσπασε την σιωπή. «Εμπρελντίν δεν σε λένε;». 

«Ναι, τώρα που το λες ούτε να συστηθούμε σωστά δεν προλάβαμε». 

«Εγώ είμαι ο Κίλριθ».  

«Ωραίο όνομα, λεπτεπίλεπτο», αποκρίθηκε ο υπολοχαγός. 

«Ό,τι πρέπει για έναν μάγο», αστειεύτηκε ο Κίλριθ.  

   Ξαφνικά κάτι ακούστηκε μέσα στον αχυρώνα και οι δυο τους 

μετάνιωσαν την στιγμή που άρχισαν να μιλούν. Οι στρατιώτες τους 

είχαν βρει. Δεν θα παραδίνονταν εύκολα όμως, θα έδιναν μάχη.  

   Σήκωσαν τα κεφάλια τους προσεκτικά και είδαν πως μέσα στον 

αχυρώνα ήταν σκυμμένη πάνω από το δάπεδο, μπροστά από ένα ξύλινο 

στύλο μία κοντή φιγούρα. Καταπώς φαίνεται δεν τους είχε αντιληφθεί 

και έφτασε μέσα στο κτίριο όταν αυτοί σταμάτησαν να μιλάνε γιατί 

νόμιζαν πως οι διώκτες τους είχαν ανακαλύψει.  



Μητσόπουλος Μάριος 

24 
 

   Ο Εμπρελντίν έκανε νόημα στον Κίλριθ και πήδησε πίσω από την 

φιγούρα. Ο μάγος άρχισε να ψιθυρίζει κάποια λόγια που δεν 

ακούγονταν καθώς γίνονταν ένα με την αποπνικτική σιωπή.  

«Ποιος είσαι και τι θες εδώ;», φώναξε ο πολεμιστής βγάζοντας από μία 

τσέπη ένα κοντό εγχειρίδιο.  

«Τι;», φώναξε σαστισμένη η φιγούρα και γυρίζοντας αποκαλύφθηκε 

πως δεν ήταν τίποτε περισσότερο από έναν παρακατιανό κλέφτη 

μεγάλης ηλικίας. «Γιατί είστε στο κρησφύγετο μου;».  

«Κρυβόμαστε», φώναξε ο Εμπρελντίν. 

«Από ποιον;». 

«Αυτό είναι δική μας δουλειά». 

«Μη μου πείτε πως εσείς είστε αυτοί που κυνηγούν με λύσσα οι 

φρουροί έξω». 

«Και αν είμαστε, τι θα κάνεις για αυτό;», ρώτησε επιθετικά ο Κίλριθ. 

«Μα τους θεούς, αν σας βρουν εδώ όλο μου το σχέδιο θα καταστραφεί. 

Δέκα χρόνια σκληρής δουλειάς θα πάνε κατευθείαν στα σκουπίδια», 

αποκρίθηκε ο κλέφτης περισσότερο προς τον εαυτό του παρά προς τους 

δύο ξένους. «Φύγετε αμέσως». 

«Όχι», φώναξαν ο πολεμιστής και ο μάγος με μια φωνή. 

«Πολύ καλά», είπε ο κλέφτης και έμεινε για μια στιγμή σιωπηλός. 

Ύστερα συνέχισε, «Φαίνεστε ικανοί. Θα σας αφήσω να μείνετε εδώ 

μονάχα αν με βοηθήσετε αύριο με ένα από τα σχέδιά μου».  

«Περί τίνος πρόκειται;», ρώτησε ο Κίλριθ. 

«Μόνο αν μου δώσετε το λόγο της τιμής σας ότι θα με ακολουθήσετε θα 

σας το αποκαλύψω. Έτσι και αλλιώς έχω ξεμείνει από συντρόφους και 

δεν μπορώ να βρω κάποιον αξιόλογο. Εσείς φαίνεστε καλύτεροι από 

όλα αυτά τα σκουπίδια που είχα κατά καιρούς στη δούλεψή μου». 

«Και αν αρνηθούμε;», ξαναρώτησε ο Κίλριθ. 

Ο κλέφτης χαμογέλασε υποχθόνια. «Δεν ξέρω τι θα έκανα. Ίσως να 

φώναζα τους φρουρούς». 

«Δεν θα τολμούσες», φώναξε ο Εμπρελντίν και επιτέθηκε.  



Τα Χρονικά της Σελμόρα: Η ώρα της εκδίκησης 

25 
 

   Χωρίς να καταλάβει πως, ο πολεμιστής είχε βρεθεί στο πάτωμα και ο 

κλέφτης βρισκόταν πίσω από τον μάγο κρατώντας το στιλέτο κοντά στον 

λαιμό του. Όλα είχαν συμβεί τόσο γρήγορα. Η ταχύτητα του κατάκοπου 

άντρα ήταν τουλάχιστον αξιοθαύμαστη. 

«Είπα πως είστε καλοί, αλλά όχι τόσο καλοί όσο ο Τανσίμ, ο 

αρχικλέφτης της Σελμόρα». 

«Εσύ είσαι ο Τανσίμ;», ρώτησε ο Εμπρελντίν που ως στρατιωτικός 

σίγουρα θα είχε δει το όνομά του γραμμένο σε ατέλειωτες λίστες με 

καταζητούμενους.  

«Δεν σου γεμίζω το μάτι; Αρκετά με όλα αυτά όμως, δέχεστε ή όχι;». 

   Ο πολεμιστής και ο μάγος δεν μπορούσαν να κάνουν αλλιώς παρά να 

δεχτούν. Και έτσι έγιναν συνεργοί του πιο γνωστού κλέφτη στα χρονικά 

της Σελμόρα, του Τανσίμ.  

«Πως σας λένε;» 

«Εμπρελντίν», φώναξε ο πολεμιστής.  

«Κίλριθ», ο μάγος.  

«Και τώρα ησυχία. Δεν χρειάζεται να παίξουμε άλλο με τις τύχες μας. Ας 

περιμένουμε να ξημερώσει για να αρχίσουν αυτοί οι 

μπουμπουνοκέφαλοι έξω να απομακρύνονται για να γίνει αλλαγή 

φρουράς και τότε θα έχουμε λίγο χρόνο για να συζητήσουμε». 

 

 

  



Μητσόπουλος Μάριος 

26 
 

VII 

Ανοιχτοί Λογαριασμοί 

 

   Η ταραχώδης νύχτα πέρασε γρήγορα και οι πρώτες ακτίνες του ηλίου 

άρχισαν να λούζουν τα σοκάκια με ένα χρυσορόδινο χρώμα. Ο 

πολεμιστής και ο μάγος κοιμούνταν του καλού καιρού όταν ο Τανσίμ 

τους σκούντησε για να ξυπνήσουν. Δεν έπρεπε να μείνουν άλλο στον 

αχυρώνα και να διακινδυνεύσουν να εντοπιστούν από τους φρουρούς. 

Κάποια στιγμή θα την ερευνούσαν και αυτή και τότε έπρεπε να είναι 

σίγουρο πως θα την βρουν άδεια. 

   Σε λίγα λεπτά πλησίαζε η ώρα που γινόταν η αλλαγή φρουράς. Αυτό 

άφηνε στο τρίο ένα σύντομο διάστημα να κινηθούν ελεύθερα μέσα στην 

πόλη διατρέχοντας πολύ μικρό κίνδυνο. 

   Όταν έφτασε η κατάλληλη στιγμή, πετάχτηκαν έξω και κάλυψαν μία 

μικρή απόσταση μέχρι ένα καπηλειό για το οποίο ο κλέφτης είχε μιλήσει 

με τα καλύτερα λόγια. Ήταν βέβαιος πως εκεί δεν θα διέτρεχαν κανέναν 

κίνδυνο, καθώς ούτε οι στρατιώτες του βασιλιά δεν τολμούσαν να 

μπουν μέσα. Αν έμπαιναν, δεκάδες στιλέτα ήταν έτοιμα για να τους 

μαχαιρώσουν πισώπλατα. 

   Το καταφύγιο δεν ήταν τίποτε περισσότερο από ένα παλιό πέτρινο 

κτίριο που προσομοίαζε σε φτωχό πανδοχείο τρίτης κατηγορίας. Την 

ετοιμόρροπη, ξύλινη πόρτα του φυλούσαν δύο μεγαλόσωμοι άντρες 

που δεν φαίνονταν και ιδιαίτερα έξυπνοι. 

«Σταματήστε!», φώναξε ο ένας από αυτούς όταν είδε πως η τριανδρία 

πλησίαζε όλο και πιο πολύ το «Φίδι της Ερήμου», έτσι συνήθιζαν να 

φωνάζουν οι ντόπιοι το καπηλειό.  

«Γκάρτουκ, Βάρτακ, καιρό έχω να σας δω εσάς τους δύο. Πως πάνε οι 

πληρωμένες δολοφονίες;», ρώτησε με μία άνεση, που θα έκανε κάθε 

φυσιολογικό πολίτη να ιδρώνει από τον φόβο του, ο Τανσίμ.  



Τα Χρονικά της Σελμόρα: Η ώρα της εκδίκησης 

27 
 

«Πολύ καλά άρχοντά μου. Έχεις μέρες να περάσεις από εδώ». 

«Το ξέρω μην ανησυχείτε, ο Μέγας Τανσίμ δεν παθαίνει τίποτα», 

κόμπασε ο κλέφτης. 

«Ποιοι είναι αυτοί οι δύο πίσω σου;».  

«Α! αυτοί είναι φυγάδες, παράνομοι σαν και του λόγου μας. Είπαμε να 

σταματήσουμε να γεμίσουμε τις κοιλιές μας με λίγο χυλό για να 

ξεκινήσει η μέρα». 

«Πολύ καλά, περάστε», αποκρίθηκε ο ένας από τους δύο δολοφόνους. 

   Η πόρτα οδηγούσε σε ένα μακρύ διάδρομο και ύστερα κατέληγε μέσα 

στο πανδοχείο, του οποίο το εσωτερικό ήταν φτωχά διακοσμημένο με 

ξύλινα έπιπλα, φθαρμένα σε απίστευτο βαθμό και λερωμένα με λάδια 

και ξεραμένους λεκέδες που κανείς δεν μπορούσε να υπολογίσει από 

πότε ήταν εκεί. Ήταν πρωί ακόμη και έτσι η πελατεία ήταν σχεδόν 

ανύπαρκτη. Ο Τανσίμ εντόπισε το αγαπημένο του τραπέζι και κάθισε 

μαζί με τους άλλους δύο. 

«Γιατί τους είπες ότι είμαστε φυγάδες;», ρώτησε ξαφνικά με ο οργή ο 

Εμπρελντίν. 

«Μην είσαι ανόητος, έπρεπε. Νομίζεις ότι θα άφηναν δύο καθωσπρέπει 

τύπους, με τον έναν μάλιστα να φορά στολή του στρατού να μπουν στο 

άντρο του εγκλήματος του Νότου;».  

   Ο Κίλριθ που άκουσε την δικαιολογία του Τανσίμ έμεινε απόλυτα 

ικανοποιημένος και έκανε νόημα σε μία σερβιτόρα για να παραγγείλει 

να φάει. Μία η φυλάκιση από τον στρατό, μία η απόδραση, δεν ήξερε 

και αυτός από πότε ήταν νηστικός.  

   Όταν ξεμπέρδεψαν με το ομολογουμένως άθλιο γεύμα τους, ο Τανσίμ 

κοίταξε τους άλλους δύο εξεταστικά. 

«Ήρθε η ώρα να σας πω την αποστολή μας», αποκρίθηκε με συνωμοτικό 

ύφος. «Στόχος μας δεν είναι κανείς άλλος πέρα από τον Φράντορθ. Από 

δικούς μου ανθρώπους έμαθα πως έχει ξεκινήσει σε μία εκστρατεία για 

να ανακαλύψει κάποια ερείπια μέσα στην καρδιά της ερήμου». 

«Και αυτό εμάς τι μας απασχολεί;», ρώτησε ο Κίλριθ. 



Μητσόπουλος Μάριος 

28 
 

«Ξέρετε τι βρίσκεται εκεί; Τα ερείπια από τα ανάκτορα ενός πανάρχαιου 

βασιλιά, ενός ανθρώπου που σίγουρα ξέρετε τον όνομά του, τον λένε 

Καν Τάρεκ». 

«Του γνωστού Καν Τάρεκ, του Παντοκράτορα, του Θεού του Πολέμου;», 

ρώτησε με απορία ο πολεμιστής. 

«Ακριβώς. Κάποτε ο Καν Τάρεκ ήταν θνητός σαν και εμάς. Λέγεται ότι 

δημιούργησε μία απέραντη αυτοκρατορία που τα σύνορά της χανόταν 

στις άκρες του τότε γνωστού κόσμου. Όμως αυτό δεν ήταν αρκετό. 

Ήθελε και άλλο. Έτσι επιστράτευσε τους ιερείς του Κάρθους, του Θεού 

του Κάτω Κόσμου. Αυτοί του ετοίμασαν ένα φίλτρο με το οποίο θα 

ξεγελούσε τον θάνατο και θα κέρδιζε την αθανασία». 

«Την έχω ξανακούσει αυτή την ιστορία. Δεν μπόρεσα ποτέ να καταλάβω 

γιατί ο Κάρθους δεν έφερε αντίρρηση στις πράξεις των ιερέων του», 

αποκρίθηκε σκεφτικά ο Εμπρελντίν. 

«Γιατί όλο αυτό τον σκηνικό ταίριαζε απόλυτα με τα σχέδιά του. Ο Θεός 

του Κάτω Κόσμου ήταν αδελφός του Θεού του Πολέμου. Στο παρελθόν 

οι δυο τους είχαν μονομαχήσει για τον τίτλο του Αθάνατου 

Πολέμαρχου, μα ο ίδιος ηττήθηκε και καταβαραθρώθηκε στα έγκατα 

της γης. Σχεδίαζε την εκδίκηση για χιλιάδες χρόνια και τη βρήκε στο 

τέλος στο πρόσωπο του Καν Τάρεκ. Με τη βοήθειά του, το πανίσχυρο 

φίλτρο των ιερέων του,  θα προίκιζε με αθανασία τον βασιλιά ο οποίος 

θα μονομαχούσε με τον Θεό του Πολέμου για την θέση του Αθάνατου 

Πολέμαρχου. Ένας θεός θα έπεφτε από το χέρι ενός θνητού που μόλις 

είχε αρχίσει να γεύεται τις νέες του δυνάμεις. Και έτσι έγινε. Ο παλιός 

Θεός του Πολέμου αποκαθηλώθηκε από έναν θνητό βασιλιά και τώρα 

εκείνος, ο παντοδύναμος Καν Τάρεκ έγινε ο Θεός του Πολέμου και 

έδωσε τέλος στην μανία του Κάρθους για εκδίκηση, ο οποίος συνέχισε 

ήσυχα να κυριεύει στο βασίλειο των νεκρών». 

«Και τι σχέση θα μπορούσε να έχει με όλα αυτά ο Φράντορθ;», απόρησε 

ο Εμπρελντίν.  

Τα μάτια του μάγου σπινθηροβόλησαν. «Ας μην είναι αυτό που νομίζω. 

Θυμήσου Εμπρελντίν, θυμήσου την συνομιλία που σε έκανε να με 



Τα Χρονικά της Σελμόρα: Η ώρα της εκδίκησης 

29 
 

βγάλεις από το κελί. Θυμήσου τα λόγια των ακολούθων του Φράντορθ 

όλα αυτά τα χρόνια». 

«Μη μου πεις; Νόμιζα ότι όλα αυτά δεν ήταν τίποτε περισσότερο από 

ένα τέχνασμα για να χτιστεί ο μύθος ενός δυνατού μονάρχη, σχεδόν 

ημίθεου, που το όνομά του θα γραφόταν στις σελίδες της ιστορίας. 

Αλλά φευ, ο Φράντορθ θέλει όντως να γίνει θεός». 

«Ναι. Κάποιοι λένε ότι στα ανάκτορα του Καν Τάρεκ υπάρχουν ακόμη 

αποθέματα από το φίλτρο. Ο Φράντορθ θα το χρησιμοποιήσει για να 

ανέλθει στο Πάνθεον του Ουρανού, εκεί όπου κατοικούν οι θεότητες. 

Και εγώ έχω σκοπό να του το κλέψω και να το καταστρέψω», φώναξε 

οργισμένα ο κλέφτης. «Είστε μαζί μου;». 

   Οι άλλοι δύο τον κοίταξαν αποφασιστικά. Εν αγνοία του ο Τανσίμ τους 

είχε φέρει ένα βήμα πιο κοντά στην επίτευξη του στόχου τους. Δεν 

υπήρχε παρά μόνο μία επιλογή. 

«Μέχρι τον θάνατο», φώναξε ο πολεμιστής. 

«Μέχρι τελευταίας ρανίδας αίματος», ορκίστηκε ο μάγος. 

   Ο κλέφτης είχε μείνει έκθαμβος από τις αντιδράσεις των δύο αντρών. 

Είχαν πάρει τη αποστολή προσωπικά και δεν ήξερε το γιατί. Έτσι έκανε 

τον κόπο να ρωτήσει και άκουσε προσεκτικά τις ιστορίες που οι δυο 

τους είχαν να του διηγηθούν. Όταν τέλειωσαν είχε κοκαλώσει από την 

συγκίνηση. Αυτοί οι δύο άντρες ήταν σαν και αυτόν, κυνηγημένοι από 

τη μοίρα που τους είχε ορίσει ο δυνάστης.  Τότε πήρε το θάρρος να τους 

εξιστορήσει σύντομα και το δικό του παρελθόν.  

   Όταν ήταν πολύ νέος πολεμούσε στο πλάι του Φράντορθ ο οποίος 

τότε δεν ήταν τίποτε άλλο παρά αρχηγός ενός μικρού χωριού. Είχαν 

όνειρα για το μέλλον, μα σύντομα οι κατακτήσεις και η δύναμη 

τύφλωσαν το μυαλό ενός ευγενικού πολεμιστή και τον έκαναν να βλέπει 

οράματα με πλούτη και δόξα, περισσότερη από αυτή που μπορούσε να 

αποζητήσει ένας θνητός πολέμαρχος. Ο κλέφτης είχε πολλές φορές 

προσπαθήσει να τον συνετίσει, μα δεν τα κατάφερε. Έβλεπε την 

γέννηση ενός τέρατος και δεν μπορούσε να κάνει τίποτα.  



Μητσόπουλος Μάριος 

30 
 

   Έφτασε η μέρα που ο πολέμαρχος αποφάσισε να επιτεθεί σε μία καλά 

οχυρωμένη πόλη. Τον είχε προειδοποιήσει ότι δεν θα τα κατάφερνε. 

Είχαν κάνει αρκετές τρανταχτές νίκες, αλλά κανένα από τα 

προηγούμενα εγχειρήματα δεν ήταν σαν και αυτό. Και όπως 

αποδείχθηκε είχε πέρα για πέρα δίκιο. Ο Φράντορθ εξαπέλυσε με μανία 

όλες του τις δυνάμεις οι οποίες διαλύθηκαν κάτω από την δύναμη της 

φρουράς της πόλης. Μάλιστα κατάφεραν να το αιχμαλωτίσουν και τον 

ίδιο. 

   Και τότε ήταν που ξεκίνησε η σκευωρία ενάντια στον Τανσίμ. Ο 

Φράντορθ εκμεταλλεύτηκε τον ευκολόπιστο, ξένο βασιλιά και του 

φύτρωσε στο μυαλό την ιδέα πως η επίθεση υποκινήθηκε από τον 

κλέφτη. Χρησιμοποίησε και δυο ψευδομάρτυρες για να υποστηρίξουν 

τα λεγόμενά του και έτσι δεν του πήρε πολύ για να οδηγήσει τον πιο 

πολύτιμο σύμμαχο στα ξεχασμένα από το φως του ηλίου κελιά μίας 

άγνωστης πόλης.  

   Ο υποκριτής ελευθερώθηκε και κατάφερε να φύγει με τους 

εναπομείναντες άντρες του και η εμβληματική φιγούρα του 

στρατεύματός του, ο Τανσίμ έμεινε στην φυλακή για να σαπίσει. Δεν 

κατάλαβε ποτέ πόσα χρόνια έμεινε εκεί, αλλά έφτασε η μέρα που τον 

άφησαν ελεύθερο γιατί άρχισαν να υπάρχουν υποψίες για την αλήθεια 

των λόγων του Φράντορθ. Κάθε μέρα πληροφορούνταν και για ακόμη 

μία επίθεση που πραγματοποιούσε σε ανυπεράσπιστες πόλεις και 

χωριά. 

   Ο Τανσίμ περιπλανήθηκε για αρκετό καιρό από πόλη σε πόλη και 

τέλος βρήκε την τύχη του στην Σελμόρα. Οι κακές συναναστροφές, η 

απελπισία που μαύρισε την ψυχή του μέσα στην φυλακή και η 

προδοσία που έβλεπε να κρύβεται πίσω από τα ψεύτικα προσωπεία 

των διάφορων συντρόφων τον μετέτρεψαν σε έναν ανελέητο ληστή, 

στον πιο γνωστό κακοποιό του Νότου.  

«Ώστε είσαι και εσύ θύμα του», αποκρίθηκε θλιμμένα ο Εμπρελντίν. 

«Ναι. Αλλά δεν έχει σημασία πια. Βούλιαξα στον βούρκο της 

παρανομίας μα έφτασε η μέρα που η αμαρτωλή ζωή μου με αντάμειψε. 



Τα Χρονικά της Σελμόρα: Η ώρα της εκδίκησης 

31 
 

Οι πληροφορίες που έμαθα τις προάλλες για τον σκοπό του, θα είναι και 

η καταστροφή του Φράντορθ. Κανείς δεν ξεγελά με τέτοιο άσχημο 

τρόπο τον Τανσίμ και συνεχίζει να ζει». 

«Τι κάνουμε από εδώ και πέρα;», ρώτησε ο Κίλριθ. 

«Λογικά η εκστρατεία θα έχει ξεκινήσει και ίσως να βρίσκεται και στα 

μισά του δρόμου για τα ανάκτορα. Θα κάνουμε μερικές 

διαπραγματεύσεις και θα πάρουμε τρεις καμήλες μαζί με έναν καλό 

οδηγό για να μας δείξει το δρόμο μέσα στην αφιλόξενη έρημο. Και τότε 

με τον έναν ή τον άλλο τρόπο θα χτυπήσουμε».  

  



Μητσόπουλος Μάριος 

32 
 

VIII 

Θάλασσες από άμμο 

 

   Οι τρεις άντρες έφυγαν από το πανδοχείο και κατευθύνθηκαν 

προσεχτικά προς την μαύρη αγορά που βρισκόταν σε ένα από τα πιο 

επικίνδυνα σημεία της πόλης. Δεν μπορούσαν να επισκεφθούν τα 

καταστήματα που απλωνόταν στα κεντρικά σοκάκια της Σελμόρα. 

Ήξεραν ότι εκεί τους περίμεναν σκληρές μάχες με τους φρουρούς.  

   Οι περισσότεροι μαγαζάτορες είχαν κάτι το ύποπτο στο βλέμμα τους, 

καιροφυλακτούσαν, έτοιμοι να βρουν το επόμενο θύμα τους για να 

διαφημίσουν κάποια από τις σαβούρες τους σαν έναν από τους πιο 

σπάνιους θησαυρούς. Άλλοι πουλούσαν σκουριασμένα σπαθιά και 

ισχυρίζονταν πως με λίγο γυάλισμα θα ήταν σαν καινούργια, άλλοι 

μισοτσακισμένες ξύλινες ασπίδες και κάποιοι διάφανα φίλτρα που στην 

καλύτερη δεν επρόκειτο να είναι τίποτε περισσότερο από νερό.  

   Όλοι μπροστά στη θέα του Τανσίμ, όμως, έκοβαν τα ψέματα όσο πιο 

γρήγορα μπορούσαν. Για αυτούς τους λωποδύτες ο κλέφτης πρέπει να 

ήταν ένα είδος αρχηγού, κάποιου που συγκέντρωνε πάνω του βλέμματα 

γεμάτα σεβασμό και υποταγή.   

   Έχοντας σαν οδηγό τις γνωριμίες του και τις γνώσεις του, οι άλλοι δύο 

κατάφεραν να εξοπλιστούν με τα καλύτερα όπλα. Πολύ σύντομα βρήκαν 

και τον οδηγό τους. Ήταν ένας μελαμψός άντρας ονόματι Ραντούμ. Ο 

πατέρας του ήταν νομάς, παιδί της ερήμου και έτσι του είχε μάθει ό,τι 

χρειαζόταν για να επιβιώσει στο στεγνό από ζωή τοπίο. Ο οδηγός 

κανόνισε να βρουν κάποιες πολύ καλές καμήλες που έσφυζαν από ζωή 

και έτσι όλα ήταν έτοιμα. Η ομάδα θα περίμενε να μεσημεριάσει για να 

εκμεταλλευτεί την κίνηση της τεράστιας ανθρώπινης μάζας που 

κατέκλυζε κάθε μέρα την πόλη για να χαθούν από τα μάτια των 

φρουρών και να φύγουν ανενόχλητοι. Μόλις περνούσαν τις πύλες της 



Τα Χρονικά της Σελμόρα: Η ώρα της εκδίκησης 

33 
 

Σελμόρα, θα πλησίαζαν έναν μικρό οικισμό στα περίχωρα και θα 

έπαιρναν αρκετό νερό και τροφή για δέκα μέρες.  

   Όταν όλα τα ζητήματα μπήκαν σε μία τάξη, είχε αρχίσει κιόλας να 

νυχτώνει και λίγα χιλιόμετρα μακριά από την Σελμόρα μπορούσε να δει 

κανείς μία ομάδα τεσσάρων καμήλων με τους αναβάτες τους να 

χάνονται μέσα σε μία θάλασσα από άμμο που μέσα στο σκοτάδι 

έμοιαζε να είναι ήρεμη, με απαλούς κυματισμούς εδώ και κει.  

   Ο χρόνος περνούσε αργά και ανέμελα και η ομάδα ώρα με την ώρα 

βρισκόταν όλο και πιο κοντά στον στόχο της. Οι άντρες δεν είχαν τίποτα 

να φοβηθούν. Ο Ραντούμ ήταν ένας οδηγός ηπίων τόνων που ήξερε τα 

κατατόπια καλά και προσανατολιζόταν με τρομερή άνεση. Μπορούσαν 

να του έχουν τυφλή εμπιστοσύνη.  

   Ήταν στιγμές που ο ήλιος έκαιγε ανυπόφορα, που η ζέστη έκανε 

παιχνίδια με τα μάτια των ταξιδευτών, αλλά τίποτε από όλα αυτά δεν 

είχε σημασία. Κάπου ανάμεσα σε εκείνους τους αμμώδεις λόφους 

βρισκόταν ο Φράντορθ και πάση θυσία έπρεπε να ηττηθεί. Ο 

Εμπρελντίν στη διάρκεια του ταξιδιού είχε χρόνο για να σκεφτεί τι 

επρόκειτο να συμβεί.  

«Μπορεί να πήραμε κάποιες αποφάσεις βιαστικά, παρακινούμενοι από 

την εκδίκηση, αλλά άμα το καλοσκεφτείτε οι πράξεις μας δεν θα 

ευνοήσουν μόνο εμάς, αλλά και όλους τους κατοίκους της Σελμόρα. Θα  

γλιτώσουν από ένα μελλοντικό, αθάνατο μονάρχη που θα κυβερνά με 

φωτιά και μαστίγιο», έλεγε και ξαναέλεγε, νιώθοντας όσο ποτέ άλλοτε 

ένα αίσθημα καθήκοντος να γεμίζει την πονεμένη του ψυχή.  

   Κάποια στιγμή η ομάδα πέρασε έναν αμμόλοφο και ξαφνικά τα ζώα 

αφήνιασαν. Άρχισαν να βγάζουν αφρούς από το στόμα και τα μάτια 

τους έτρεμαν από τρόμο. Ο Ραντούμ προσπαθούσε να σπρώξει τη δική 

του, αλλά εκείνη δεν έλεγε να προχωρήσει. Είχε παγώσει από φόβο.  

«Τι συμβαίνει;», ρώτησε ο Κίλριθ. 

«Μάλλον φτάσαμε. Υπάρχει κάποια περίεργη αύρα στο μέρος, μπορώ 

να την αισθανθώ ακόμη και εγώ. Ένα αόρατο κακό πλανάται πάνω από 

τα κεφάλια μας», αποκρίθηκε ο Ραντούμ. 



Μητσόπουλος Μάριος 

34 
 

«Τι κάνουμε τώρα;», ξαναρώτησε ο μάγος. 

«Δεν υπάρχει άλλη λύση, θα συνεχίσουμε πεζοί, τα ερείπια δεν πρέπει 

να είναι πολύ μακριά», αποκρίθηκε ο Τανσίμ. 

   Απ’ό,τι φαίνεται αυτή ήταν η καλύτερη ιδέα. Οι τρεις άντρες 

ξεπέζεψαν και έδωσαν εντολή στον Ραντούμ να περιμένει εκεί με τα 

ζώα για τρεις μέρες. Οι προμήθειες έφταναν. Αν δεν τα κατάφερναν 

μπορούσε να φύγει. Ο Ραντούμ τους χαιρέτησε και έμεινε εκεί να τους 

παρακολουθεί όσο εκείνοι απομακρύνονταν με τα πόδια. Τώρα τα 

εμπόδια που ορθώνονταν μπροστά τους είχαν γιγαντωθεί, αλλά για 

καλή τους τύχη τα ερείπια ήταν πολύ κοντά. Πέντε ώρες ποδαρόδρομος 

ήταν αρκετός για να αρχίσουν να αχνοφαίνονται στο βάθος του 

ορίζοντα οι περίεργοι πέτρινοι τρούλοι ενός γιγαντιαίου κτίσματος. Τα 

ανάκτορα του Καν Τάρεκ ήταν πια σε απόσταση αναπνοής. 

 

 

 

 

 

 

  

  



Τα Χρονικά της Σελμόρα: Η ώρα της εκδίκησης 

35 
 

ΙΧ 

Το σπίτι ενός Θεού 

 

    Όταν η ομάδα πλησίασε ακόμη περισσότερο, το θέαμα έκοβε την 

ανάσα. Τα ανάκτορα παρόλη την ηλικία τους έστεκαν πάνω στην άμμο 

περήφανα, τρομακτικά, σχεδόν ανέπαφα από την επιθετικότητα της 

άμμου, προσβεβλημένα μονάχα από τις άρπαγες του χρόνου. Οι 

εξωτερικοί τοίχοι ήταν διακοσμημένοι με πολύχρωμες τοιχογραφίες 

που αναπαριστούσαν σκηνές από ένδοξες μάχες του παρελθόντος. 

Περιμετρικά του παλατιού υπήρχαν τεράστια αγάλματα από 

τερατόμορφες θεότητες που είχαν πάψει να λατρεύονται. Μία πελώρια 

πόρτα στα ανάκτορα οδηγούσε στο εσωτερικό και με το μέγεθός της 

έμοιαζε να χρησιμοποιείται από γίγαντες και όχι θνητούς. 

   Εκεί που βρισκόταν τώρα άμμος, κάποτε ήταν το κέντρο του Νότου. 

Μία πόλη σαν τη Σελμόρα, μία πόλη θαυμάτων που τώρα πια κείτονταν 

νεκρή και το μόνο που είχε να επιδείξει ήταν η παλιά κατοικία ενός 

θεού, του Καν Τάρεκ. 

   Τα ερείπια είχαν κατακλυστεί από στρατιώτες, θα ήταν σίγουρα 

πενήντα στον αριθμό και ποιος ξέρει πόσοι επιπλέον βρίσκονταν μέσα 

στο ναό; Λίγο πιο μακριά από τα ερείπια μπορούσαν να διακριθούν οι 

σκηνές στις οποίες έβρισκαν καταφύγιο το βράδυ.  Το σχέδιο των 

αντρών ήταν επικίνδυνο. Ό,τι και αν έκαναν, πρώτα θα έπρεπε να 

εξουδετερώσουν όσους περισσότερους γινόταν.  

   Ο ήλιος βρισκόταν στη δύση του και έπαιρνε ένα χρώμα που ταίριαζε 

απόλυτα με το καφέ της ερήμου. Για να ξεκινήσει η επίθεση θα έπρεπε 

να κρυφτεί ολότελα πίσω από τους αμμόλοφους και να δώσει θέση στο 

φεγγάρι. Και γρήγορα έγινε αυτό, μόνο που ήρθε να προστεθεί άλλη μία 

δυσκολία. Πάνω στον καθαρό ουρανό έφεγγε τώρα η πανσέληνος. 



Μητσόπουλος Μάριος 

36 
 

Έριχνε περισσότερο φως απ’ό,τι έπρεπε, αλλά τι να κάνουν οι τρεις 

ταξιδευτές; Δεν μπορούσαν να τα βάλουν και με την φύση.  

   Ο Τανσίμ και οι άλλοι δύο βρισκόταν κρυμμένοι πίσω από ένα ψηλό 

αμμόλοφο που έβγαζε στην πίσω μεριά του ανακτόρου, αρκετά μακριά 

από την κεντρική είσοδο. 

«Νομίζω πως η καλύτερη στρατηγική είναι να κατέβω και να αρχίσω να 

βγάζω από την μέση έναν-έναν τους φρουρούς», αποκρίθηκε ο 

έμπειρος κλέφτης.  

«Νομίζω πως είναι η καλύτερη ιδέα. Αυτή την στιγμή είσαι ο πιο 

αθόρυβος από τους τρεις και εξάλλου δεν μπορούμε να κατέβουμε και 

να εμπλακούμε σε μία μεγάλης έκτασης συμπλοκή», πρόσθεσε ο 

Εμπρελντίν συμφωνώντας με την πρόταση του Τανσίμ.  

«Έχετε τα μάτια σας ανοιχτά», ψιθύρισε εκείνος και άρχισε να 

κατεβαίνει τον αμμόλοφο.  

   Μέσα σε λίγα λεπτά ο επιδέξιος κλέφτης είχε καταφέρει να σκοτώσει 

δίχως να γίνει αντιληπτός  τέσσερις φρουρούς. Τα πράγματα από κει και 

πέρα όμως δυσκόλευαν. Όσο πλησίαζε στο ανάκτορο ήξερε πως οι 

περίπολοι θα είναι πιο πυκνές. Με περίσσεια προσοχή συνέχισε και 

μέσα σε μόλις δέκα λεπτά είχε βγάλει από την μέση άλλους τρεις 

φρουρούς. Ύστερα κοντοστάθηκε πίσω από μία σπασμένη κολόνα και 

σκέφτηκε λίγο την πορεία που θα ακολουθούσε. Βρισκόταν αρκετά 

μέτρα δεξιά της πύλης. Μπορούσε να καθαρίσει εύκολα τη διαδρομή 

από φρουρούς και να ελευθερώσει το πεδίο, αλλά διακινδύνευε να 

ανακαλυφθεί από κάποιον στρατιώτη που θα περιπολούσε απέναντι 

από την πύλη. Η λύση κρυβόταν πίσω από την απόσταση που διένυαν οι 

αντίπαλοι. Με μία γρήγορη παρατήρηση κατάλαβε πως οι πιο 

απομακρυσμένοι στρατιώτες έκαναν μεγαλύτερες αποστάσεις όσο 

περιπολούσαν και έτσι ήταν πιο εύκολο να χαθούν από τα μάτια των 

υπολοίπων που φρουρούσαν την πύλη. Αναγκαστικά έπρεπε να 

διαγράψει ένα μεγάλο ημικύκλιο γύρω από την πύλη και να 

απομακρύνει όσους περισσότερους ήταν δυνατό. Αν έμεναν δέκα ή 



Τα Χρονικά της Σελμόρα: Η ώρα της εκδίκησης 

37 
 

δεκαπέντε από τους εχθρούς τότε μπορούσε να βάλει στο παιχνίδι τον 

Κίλριθ και τον Εμπρελντίν για να εμπλακούν ανοιχτά.  

   Άλλοτε περπατώντας αθόρυβα πίσω από το ανυποψίαστο θύμα, 

άλλοτε πετώντας πέτρες πάνω σε κάποιο άγαλμα για να αποσπάσει την 

προσοχή, κατάφερε να σκοτώσει άλλους δέκα άντρες. Σίγουρα στις 

σκηνές βρίσκονταν και άλλοι, αλλά αυτό δεν τον ένοιαζε τώρα. Ας 

νικούσε πρώτα όσους βρίσκονταν στο οπτικό του πεδίο και ύστερα θα 

έβλεπε τι θα έκανε.  

   Έφτασε η στιγμή που χρειάστηκε να βάλει στην άκρη το μαχαίρι και να 

τραβήξει το σπαθί του για να πολεμήσει πρόσωπο με πρόσωπο με δύο 

φρουρούς. Και αυτοί δεν ήταν τίποτε άλλο παρά εύκολη λεία. Μάλιστα 

πρέπει να βρισκόταν στην κορυφή του ημικυκλίου, πιο μακριά από κάθε 

άλλη περίπολο και έτσι κανείς δεν αντιλήφθηκε τον ελάχιστο θόρυβο 

που είχε δημιουργηθεί από την αψιμαχία του γυμνού μετάλλου.  

   Από ψηλά ο Εμπρελντίν και ο Κίλριθ παρακολουθούσαν άφωνοι το 

κρεσέντο του Τανσίμ, ενός κλέφτη που ήταν αντάξιος της φήμης του. 

Ποτέ τους δεν πίστευαν ότι θα ήταν ένας τόσο ικανός δολοφόνος. 

Έβλεπαν τώρα τον Τανσίμ να κινείται προς τα αριστερά και να χτυπάει 

την κατάλληλη στιγμή βγάζοντας αρκετούς φρουρούς από τη μέση. 

Μέσα σε λίγη ώρα οι μόνοι που είχαν απομείνει ήταν αυτοί που 

φρουρούσαν αριστερά και δεξιά της πύλης.  

   Ο μάγος και ο πολεμιστής κοιτάχτηκαν και κατάλαβαν ότι η ώρα για να 

επέμβουν είχε φτάσει. Ο πολεμιστής κάλυψε την δεξιά πλευρά και 

έκανε νόημα στον μάγο να κινηθεί προς τα αριστερά για να βρεθεί 

κοντά στον κλέφτη. Όταν ο Κίλριθ είχε αρχίσει να απομακρύνεται, 

όρμησε και τα έβαλε ταυτόχρονα με πέντε άντρες. Εκείνοι τα έχασαν και 

κοιτώντας γύρω τους για να ειδοποιήσουν τους υπόλοιπους κατάλαβαν 

πως είχαν μείνει μόνοι εκεί. Αυτοί που βρίσκονταν στην αριστερή 

πλευρά έτρεξαν για να συσπειρωθούν με αυτούς που βρίσκονταν στην 

δεξιά, αλλά ο κλέφτης και ο μάγος τους εμπόδισαν. Η αναλογία ήταν 

δύο προς εφτά.  



Μητσόπουλος Μάριος 

38 
 

   Η μάχη ήταν ιδιαίτερα σκληρή και κάτω από το φεγγάρι έμοιαζε με 

έναν αιματηρό και βίαιο χορό. Ο Εμπρελντίν είχε άψογη αντίληψη του 

χώρου και έτσι δεν του ήταν δύσκολο να αποκρούσει τα χτυπήματα και 

των πέντε εχθρών. Ανταπέδιδε μανιασμένα και κατάφερε να τους ρίξει 

και τους πέντε στο έδαφος, άλλους με ανοιγμένα κεφάλια και άλλους με 

τρυπημένα στομάχια. Από την άλλη μεριά οι άλλοι δύο δεν τα 

κατάφερναν και τόσο καλά. Είχαν εξουδετερώσει τους τρεις από τους 

εφτά φρουρούς, αλλά οι υπόλοιποι πλησίαζαν απειλητικά και τους 

είχαν στριμώξει στο τοίχωμα δίπλα στην είσοδο. Ο Κίλριθ είχε αρχίσει 

να ξεμένει από δυνάμεις και τα ξόρκια που χρησιμοποιούσε για επίθεση 

γίνονταν όλο και πιο αδύναμα. Σαν να μην έφτανε αυτό ο Τανσίμ ήταν 

κουρασμένος και εξάλλου δεν μπορούσε να τα βάλει με τέσσερις 

ταυτόχρονα. Όμως δεν υπήρχε χώρος στο μυαλό τους για πανικό. 

Κράτησαν για λίγο το πόστο τους και ύστερα είδαν με χαρά τον 

Εμπρελντίν να πλησιάζει. Με τη βοήθειά του όλοι οι φρουροί της 

εισόδου είχαν ηττηθεί.  

«Αυτό ήταν!», φώναξε ο Κίλριθ που είχε αναθαρρήσει. «Οι 

περισσότεροι από το μικρό στράτευμα του Φράντορθ βρίσκονται εκτός 

μάχης».  

   Παρόλα αυτά η προσπάθεια των τριών δεν είχε φτάσει ακόμη στο 

τέλος της. Φαίνεται πως η μάχη είχε προκαλέσει αρκετό θόρυβο για να 

τραβήξει την προσοχή περίπου είκοσι φρουρών που βρίσκονταν μέσα 

στο ναό και τώρα είχαν βγει έξω για να πολεμήσουν την άγνωστη 

απειλή.  

«Δεν θα αντέξουμε για πολύ ακόμη», αποκρίθηκε ο Τανσίμ. 

   Έκανε νόημα στους συντρόφους του να απομακρυνθούν, αλλά ήταν 

αργά. Οι στρατιώτες τους Φράντορθ είχαν, κιόλας, αρχίσει να 

δημιουργούν έναν απειλητικό κύκλο γύρω τους. Αν δεν έκαναν κάτι 

γρήγορα θα ήταν χαμένοι. Τότε μία ιδέα πέρασε από μυαλό του 

Εμπρελντίν. 

«Κίλριθ ξέρεις να επικαλείσαι τη δύναμη των κεραυνών;», ρώτησε. 

«Ναι», αποκρίθηκε εκείνος. 



Τα Χρονικά της Σελμόρα: Η ώρα της εκδίκησης 

39 
 

«Βλέπεις ότι οι φρουροί φορούν δίχως εξαίρεση μεταλλικές εξαρτήσεις, 

έτσι δεν είναι;». 

«Ναι», ξανααποκρίθηκε ο μάγος αυτή τη φορά προσπαθώντας να 

καταπνίξει ένα χαμόγελο ευχαρίστησης που είχε αρχίσει να 

σχηματίζεται.  

«Περίμενε το σινιάλο μου», πρόσταξε ο πολεμιστής. 

   Ύστερα άρπαξε τον Τανσίμ από την κάπα του και όρμησε πάνω σε δύο 

πολεμιστές με όλη του τη δύναμη. Τους έριξε κάτω και σύρθηκε μαζί με 

τον κλέφτη έξω από τον κύκλο που είχε κλείσει πλέον σε μεγάλο βαθμό. 

Τα σώματα των στρατιωτών ακουμπούσαν το ένα το άλλο. Πριν ακόμη 

εκείνοι προλάβουν να αντιδράσουν φώναξε στον Κίλριθ και εκείνος 

επικαλέστηκε την δύναμη των κεραυνών. Το ρεύμα διαπέρασε το σώμα 

ενός στρατιώτη και εκείνος λειτούργησε σαν αγωγός, περνώντας τον 

κεραυνό στον επόμενο και ούτω καθεξής. Σύντομα όλοι βρίσκονταν στο 

έδαφος σαφώς αποδυναμωμένοι, αλλά όχι πλήρως εξουδετερωμένοι. Η 

ισχύς του κεραυνού δεν ήταν εξάλλου πολύ μεγάλη όταν την 

επικαλούνταν ένας σωματικά αδύναμος μάγος.  

   Ο Κίλριθ που είχε φτάσει στα όριά του λιποθύμησε και την ώρα που 

έπεφτε αναίσθητο το κορμί του, ο Εμπρελντίν με ένα σάλτο βρέθηκε 

κοντά του και τον έπιασε. Δίχως δεύτερη σκέψη όρμησε μέσα στο 

παλάτι, στο άγνωστο, εκεί που δεν ήξερε αν τον περίμενε η νίκη ή ένας 

ταπεινωτικός θάνατος. Πίσω του, άρχισε να τρέχει και ο Τανσίμ. Ήξερε 

πως για την ομάδα του ανοιγόταν μονάχα ένας δρόμος και αυτός 

οδηγούσε τα εσώτερα των ανακτόρων.  

  



Μητσόπουλος Μάριος 

40 
 

Χ 

Εγκλωβισμός 

 

   Οι τρεις άντρες βρέθηκαν μέσα σε μία τεράστια ορθογώνια αίθουσα. 

Το σκοτάδι την έκανε να φαντάζει απέραντη, κρύβοντας τους τοίχους 

της. Ο Τανσίμ κοίταξε αγχωμένα αριστερά και δεξιά και ύστερα 

βλαστήμησε. Δεν μπορούσε να δει τίποτε σε εκείνο το καταραμένο 

δωμάτιο. Ίσως να υπήρχε κάποια πόρτα, αλλά εκείνη την στιγμή ήταν 

πολύ δύσκολο να φανεί. Ανάθεμα τους φρουρούς, δεν μπορούσαν να 

είχαν αφήσει έστω έναν δαυλό αναμμένο; 

   Ο Εμπρελντίν που κρατούσε γερά το αδύναμο Κίλριθ, ένιωσε την 

αναπνοή του να γίνεται όλο και πιο αδύναμη. Τα περιθώρια άρχισαν να 

στενεύουν, έπρεπε να βρουν γρήγορα μία κρυψώνα. 

«Τρέξε ευθεία», ψιθύρισε στον Τανσίμ. 

«Είσαι τρελός. Ποιος ξέρει πάνω σε τι θα πέσουμε;». 

«Δεν έχουμε άλλη επιλογή. Όπου να ναι αυτοί οι άθλιοι εκεί έξω θα 

βρουν τις δυνάμεις τους και θα ξαναεπιτεθούν». 

   Ο Τανσίμ μην έχοντας κάποια καλύτερη λύση άρχισε να τρέχει. Ο 

Εμπρελντίν άκουσε τα γοργά βήματά του και τον ακολούθησε σαν 

τυφλός μέσα στο σκοτάδι. Γρήγορα ο Τανσίμ χτύπησε πάνω σε ένα 

μεγάλο εμπόδιο και του ξέφυγε μία κραυγή πόνου.  

«Τι συμβαίνει;», ρώτησε ο Εμπρλεντίν που είχε δυσανασχετήσει με τον 

θόρυβο που είχε κάνει ο κλέφτης. 

«Μάλλον φτάσαμε στην άκρη του δωματίου και σε κάποιο αδιέξοδο». 

   Ο πολεμιστής, κρατώντας πάντα σφιχτά τον μάγο, πλησίασε πολύ 

προσεκτικά προς το εμπόδιο και άρχισε να ψηλαφίζει. Το χέρι του 

ένιωσε εξογκώματα, κοίλες και κυρτές κοιλότητες. Σε κάποιο σημείο η 

πέτρα γινόταν μακρόστενη.  

«Τι στο καλό είναι αυτό;», απόρησε και συνέχισε να ερευνά.  



Τα Χρονικά της Σελμόρα: Η ώρα της εκδίκησης 

41 
 

   Του πήρε λίγα λεπτά και αρκετή υπομονή για να καταλάβει. Τόση ώρα 

ψαχούλευε μία πέτρινη μπότα, πολύ μεγαλύτερη από το φυσιολογικό. 

«Είναι άγαλμα που να πάρει», πήγε να φωνάξει, αλλά συγκράτησε τη 

φωνή του. 

   Πίσω στην κεντρική είσοδο άρχισαν, εν τω μεταξύ, να ακούγονται 

φωνές. Ο Εμπρελντίν άρχισε να μετακινείται προσεκτικά προς την πίσω 

μεριά του αγάλματος. Συμβούλεψε τον Τανσίμ να κάνει το ίδιο. Μόλις η 

πρώτη αχτίδα φωτός έπεφτε στην αίθουσα, αυτοί δεν θα έπρεπε να 

είναι εκτεθειμένοι στον ανοιχτό χώρο. Μόλις οι άντρες έφτασαν σε αυτό 

που ένιωθαν πως ήταν το πίσω μέρος του αγάλματος, έσκυψαν και 

κρύφτηκαν. Ο πολεμιστής στερέωσε προσεκτικά το σώμα του Κίλριθ και 

του είπε να μην κάνει καθόλου φασαρία. Όχι πως μπορούσε εξάλλου. Οι 

δυνάμεις του τον είχαν εγκαταλείψει τελείως. 

   Βήματα από άντρες άρχισαν να ακούγονται όλο και πιο κοντά στο 

σημείο του αγάλματος και κάποιος από έξω έφερε έναν αναμμένο 

δαυλό. Ακούστηκε μία δυνατή φωνή που έλεγε στους στρατιώτες να 

μην κουνηθούν. Ο Τανσίμ και ο Εμπρελντίν δεν τολμούσαν να βγουν 

προς τις άκρες του αγάλματος για να δουν πόσοι θα τους επιτίθονταν. 

Περίμεναν καθηλωμένοι πίσω από αυτό σχεδιάζοντας αδρά στο μυαλό 

τους την επόμενη κίνηση.  

   Σύντομα η αίθουσα άρχισε να λούζεται με ένα αμυδρό φως που 

γινόταν όλο και πιο έντονο. Σχεδόν όλοι οι στρατιώτες κρατούσαν 

δαυλούς και τώρα ήταν όλοι τους αναμμένοι. 

«Ψάξτε καλά», ακούστηκε να φωνάζει, μάλλον ο ίδιος άντρας που πριν 

από λίγο είχε φέρει το δαυλό. «Τους είδαμε να μπαίνουν εδώ μέσα. Δεν 

γίνεται να μας ξεφύγουν, η αίθουσα δεν έχει καμία πόρτα». 

   Οι εχθροί τότε άρχισαν να προσεγγίζουν όλο και πιο απειλητικά το 

άγαλμα. Ήταν η μόνη κρυψώνα μέσα σε εκείνη την αίθουσα.  

«Που να πάρει. Τι σόι ανάκτορα είναι αυτά που έχουν μονάχα μία 

αίθουσα;», σκέφτηκε ο Εμπρελντίν που προσπαθούσε να μετρήσει τους 

επιτιθέμενους. 



Μητσόπουλος Μάριος 

42 
 

   Λες και είχε ακούσει την σκέψη του, ο Τανσίμ τον άγγιξε απαλά στο 

χέρι και του έδειξε προς την αντίθετη μεριά, αυτή πίσω από το άγαλμα. 

Ο Εμπρελντίν γύρισε και είδε τότε καθαρά, μέσα στο φως, πως η 

αίθουσα ήταν ένας προθάλαμος που οδηγούσε στα ενδότερα του 

κτιρίου. Μόνο που εκεί που παλιά πρέπει να στεκόταν ένας πανύψηλος 

τοίχος με μία μεγάλη πόρτα, βρίσκονταν τώρα σκορπισμένα συντρίμμια. 

Ο τοίχος είχε πέσει και είχε δημιουργήσει ένα άναρχα φτιαγμένο 

φράγμα τουλάχιστον δέκα μέτρα ψηλό. Τότε κοίταξε την οροφή και 

αναλογίστηκε το πραγματικό μέγεθος των ανακτόρων, ήταν πανύψηλα. 

Κανένα κτίριο στην Σελμόρα δεν είχε τόσο ψηλά την οροφή του.  

   Ύστερα σκέφτηκε πως το σκαρφάλωμα προς την άλλη μεριά δεν θα 

ήταν μεγάλη υπόθεση υπό άλλες συνθήκες. Ο κίνδυνος που ελλόχευε 

από τους φρουρούς και ο αδύναμος μάγος καθιστούσαν αδύνατο το 

ανέβασμα. Ο χρόνος τελείωνε και κάτι έπρεπε να σκεφτεί. Γύρισε προς 

τον Τανσίμ και τον κοίταξε με απόγνωση. Εκείνος κούνησε 

απογοητευμένος το κεφάλι του. Δεν υπήρχε καμία λύση. Ο Εμπρελντίν 

έσφιξε τα δόντια και γύρισε προς το μέρος του κλέφτη. Ψιθύρισε όσο 

πιο ήσυχα μπορούσε στο αυτί του.  

«Όλα έφτασαν στο τέλος τους. Τουλάχιστον έχουμε την ευκαιρία να 

πεθάνουμε σαν άντρες». 

«Περίμενε…», προσπάθησε να τον καθησυχάσει στον ίδιο χαμηλόφωνο 

τόνο ο άλλος. Μέσα σε μια στιγμή κατάλαβε πως ο πολεμιστής είχε 

δίκιο. 

   Έκανε να σηκωθεί στα πόδια του και στηρίχτηκε στο πίσω μέρος της 

πέτρινης μπότας. Ο χρόνος είχε αρχίσει να κάνει εμφανή τα σημάδια 

του πάνω στον ξακουστό Τανσίμ της Σελμόρα. Ασκώντας δύναμη πάνω 

στο άγαλμα για να ορθώσει το ανάστημά του ο κλέφτης ένιωσε την 

πέτρα να κάνει θόρυβο και να μπαίνει λίγο μέσα. Ο Εμπρελντίν έμεινε 

έκπληκτος. Δίχως καθυστέρηση έκανε το ίδιο και είδε πως στο πίσω 

μέρος των ποδιών του αγάλματος βρίσκονταν δύο καλά κρυμμένα 

κουμπιά. Το ασυγχρόνιστο πάτημα δεν είχε αποτέλεσμα. Δίχως 



Τα Χρονικά της Σελμόρα: Η ώρα της εκδίκησης 

43 
 

καθυστέρηση ο Τανσίμ και ο Εμπρελντίν πάτησαν συγχρονισμένα την 

πέτρα.  

«Τι είναι αυτό που ακούστηκε;», φώναξε ένα στρατιώτης και έτρεξε 

προς τη μεριά των ανδρών.  

   Όταν έφτασε εκεί δεν είδε απολύτως τίποτα. Θα ορκιζόταν πως 

άκουσε θόρυβο γραναζιών. Έτρεξε πίσω στον διοικητή και μίλησε για τις 

υποψίες του.  

«Ηλίθιοι», φώναξε εκείνος γεμάτος οργή. «Ήταν μονάχα τρεις και τους 

είχαμε εγκλωβίσει. Πως κατάφεραν να ξεφύγουν; Ψάξτε όλο το δωμάτιο 

άμεσα και βρείτε τα μυστικά. Δεν γίνεται να εξαφανίστηκαν. Κάπως 

κατάφεραν να βρουν τρόπο διαφυγής».  

  



Μητσόπουλος Μάριος 

44 
 

ΧΙ 

Η ιστορία του νεκρού βασιλιά 

 

   Ο Εμπρελντίν μόλις είδε την καταπακτή, που είχε ανοίξει πίσω από το 

άγαλμα, να κλείνει, ένιωσε τρέξιμο στο πάτωμα. Μα τους θεούς, πόσο 

τυχεροί μπορεί να στάθηκαν οι τρεις τους;  

   Υπήρχε μονάχα ένα πρόβλημα. Όπου και αν βρίσκονταν τώρα, υπήρχε 

πάλι πυκνό σκοτάδι. Και σαν να μην έφτανε αυτό, έπρεπε να βιαστούν. 

Οι στρατιώτες δεν θα αργούσαν να ανακαλύψουν το μυστικό του 

αγάλματος και τότε θα τους στρίμωχναν σαν τα ποντίκια. 

«Εμπρελντίν νομίζω ότι είμαστε σε σκάλες», αποκρίθηκε ψιθυριστά ο 

Τανσίμ. 

«Έχεις δίκιο», αποκρίθηκε ο πολεμιστής που πατούσε επιφυλακτικά το 

δεξί του πόδι για να νιώσει το έδαφος.  

   Αμέσως οι δυο τους άρχισαν να κατεβαίνουν όσο πιο προσεκτικά 

μπορούσαν. Ο πολεμιστής κουβαλούσε τον λιπόθυμο μάγο και αυτό 

δυσχέραινε τη διαδρομή μα δεν μπορούσε να κάνει και αλλιώς. Η σκάλα 

πρέπει να ήταν μεγάλη γιατί οι άντρες έκαναν πάρα πολύ ώρα για να 

φτάσουν στη βάση ενός υπογείου. Ή αυτό θα ίσχυε ή ο χρόνος και το 

σκοτάδι έπαιζαν παιχνίδια με το μυαλό τους. 

«Τι κάνουμε τώρα;», ρώτησε ο Εμπρελντίν ακουμπώντας ευγενικά κάτω 

τον Κίλριθ. Τα πόδια του πατούσαν στέρεα σε μάρμαρο. 

«Φτάσαμε σε κάποιου είδους αίθουσα, όμως δεν θα συνεχίσουμε για 

πολύ εάν δεν αντιμετωπίσουμε κάπως το σκοτάδι. Ποιος ξέρει τι 

κίνδυνοι μας περιμένουν μπροστά;».  

   Ο πολεμιστής αναστέναξε και έκανε να καθίσει σταυροπόδι δίπλα 

στον Κίλριθ. Τότε ήταν που άκουσε την αδύναμη φωνή του, έναν απαλό 

ήχο που δεν ήταν τίποτε παραπάνω από μία αχνή αναπνοή ενωμένη 

κάπου-κάπου με συλλαβές.  



Τα Χρονικά της Σελμόρα: Η ώρα της εκδίκησης 

45 
 

«Στην τσάντα μου», είπε στον Εμπρελντίν. 

   Εκείνος την άνοιξε άμεσα και ψηλάφισε έναν σωρό από πάπυρους και 

δερματόδετα βιβλία. Κάπου ανάμεσα σε εκείνον τον συρφετό που για 

έναν πολεμιστή δεν σήμαινε τίποτε, έπιασε ένα μικρό βελούδινο 

πουγκί. Το άνοιξε και η αφή του τον ειδοποίησε πως μέσα βρίσκονταν 

μικρά γυάλινα μπουκαλάκια στο σχήμα από τα δάκρυα.  

«Πάρε δύο και δώσε μου να τα πιω», είπε ξεφυσώντας ο μάγος όταν 

άκουσε τον ήχο που έκανε το γυαλί που συναντούσε γυαλί.  

   Ο πολεμιστής άνοιξε τα πώματα και του έδωσε να πιει. Αρχικά δεν 

συνέβη τίποτε, αλλά ύστερα από λίγο μία ζεστή αύρα άρχισε να 

αγκαλιάζει το σώμα του πεσμένου μάγου. Το στήθος του άρχισε να 

ακτινοβολεί κόκκινο και η αναπνοή του να γίνεται ρυθμική.  

«Φίλτρα είναι;», ρώτησε ο πολεμιστής. 

«Ναι και μάλιστα πολύ αποτελεσματικά», αποκρίθηκε ο μάγος που είχε 

σηκωθεί πια στα πόδια του. «Δεν έπρεπε να αρχίσουμε να τα 

σπαταλάμε από τώρα, αλλά δεν γινόταν και αλλιώς». 

   Ο Κίλριθ στην συνέχεια έβαλε το χέρι του σε ένα από τα πουγκιά που 

κρέμονταν από τη ζώνη του και έβγαλε μία σκόνη που στην αφή θύμιζε 

άμμο. Την πέταξε ψηλά και άρχισε να μιλά σε μια περίεργη γλώσσα. 

Σύντομα ένα χλωμό κίτρινο φως πλημμύρισε την αίθουσα. Η σκόνη είχε 

μετατραπεί σε μία μικρή σφαίρα που αιωρούταν πάνω από το κεφάλι 

του μάγου και καιγόταν με μία απαλή και παιχνιδιάρικη φλόγα. Ο 

Τανσίμ που στεκόταν λίγο πιο πέρα, ευχαρίστησε τους θεούς για τον 

μάγο που βρισκόταν στην ομάδα.  

   Αν και αρχικά η προσοχή ήταν στραμμένη στην πηγή φωτός, ύστερα 

από λίγο αιχμαλωτίστηκε από το δωμάτιο στο οποίο είχαν βρεθεί οι 

τρεις ταξιδιώτες. Ποτέ δεν είχαν ξαναδεί στη ζωή τους τέτοιο πλούτο 

μαζεμένο όλο μαζί. Οι τοίχοι ήταν ντυμένοι με χρυσάφι, το μάρμαρο στο 

πάτωμα κατάμαυρο και γυαλιστερό, λες και δεν είχε ξαναπατηθεί από 

μπότες ανθρώπου και το ταβάνι ένα απίστευτο μωσαϊκό από χιλιάδες 

πολύτιμους λίθους που σχημάτιζαν μία θάλασσα από χρώματα. 



Μητσόπουλος Μάριος 

46 
 

   Στο βάθος του δωματίου υπήρχε μία μεγάλη πόρτα καμωμένη από το 

καλύτερο των ξύλων και διακοσμημένη με μέταλλο. Ο Εμπρελντίν 

πλησίασε και χρειάστηκε όλη του την δύναμη για να καταφέρει να την 

ανοίξει.  

   Με το που άνοιξε την πόρτα ένα πολύ δυνατό φως τον τύφλωσε και 

τον ανάγκασε να κλείσει τα μάτια του με τα χέρια του. Το απαλό φως 

που είχε γεννηθεί από τα μάγια του Κίλριθ ήταν ένα τίποτα μπροστά σε 

αυτήν την πηγή, μπροστά σε ένα φως  τόσο κατάλευκο και τόσο 

καθάριο. Η έντασή του στιγμή με τη στιγμή δυνάμωνε και έκανε τους 

τρεις άντρες να αρχίσουν να βρίσκουν θελκτικό το σκοτάδι που πριν από 

λίγο εμπόδιζε την κάθε τους κίνηση.  

   Ξαφνικά ένα αγριεμένο ρεύμα αέρα φύσηξε πάνω τους και ύστερα 

ακούστηκε μία δυνατή φωνή, αγέρωχη, επιβλητική, λες και είχε 

σμιλευτεί από το πέρασμα των αιώνων.  

«Ποιος με διακόπτει από τον ύπνο μου», ρώτησε.  

«Τρεις ταξιδευτές», αποκρίθηκε όσο πιο ήρεμα μπορούσε ο Κίλριθ. Από 

τους τρεις τους αυτός ήταν ο πιο εξοικειωμένος με το μεταφυσικό.  

«Εγώ δεν βλέπω κανέναν ταξιδευτή», αποκρίθηκε η φωνή. «Μονάχα 

έναν πολεμιστή, έναν μάγο και έναν κλέφτη. Τι δουλειά έχετε στο σπίτι 

μου;».  

«Δεν έχουμε κακό σκοπό», φώναξε ο Κίλριθ, όχι από θυμό, αλλά επειδή 

τα μάτια του είχαν αρχίσει να τσούζουν και να πονάνε.  

«Και ποιος είναι αυτός;». 

«Ήρθαμε εδώ γιατί θέλουμε να σταματήσουμε έναν τύραννο». 

«Ποιον τύραννο;». 

«Τον Φράντορθ, μέγα πολεμιστή, στρατηλάτη και άρχοντα της 

Σελμόρα».  

«Τι είναι η Σελμόρα θνητέ;», ρώτησε η φωνή αποκαλύπτοντας την 

αρχαία της καταγωγή και μία ύπαρξη που είχε γεννηθεί χιλιάδες χρόνια 

πριν.  

«Η μεγαλύτερη πόλη του Νότου», αποκρίθηκε ο μάγος.  



Τα Χρονικά της Σελμόρα: Η ώρα της εκδίκησης 

47 
 

   Η φωνή έπαυσε για λίγο να κάνει ερωτήσεις, αλλά το φως συνέχισε να 

λάμπει ζωηρά από την ανεξάντλητη πηγή του.  

«Ναι! Τώρα μπορώ να την δω. Τι σπουδαία πόλη που πρέπει να είναι; 

Τόσο μεγάλη και τόσο όμορφη», αποκρίθηκε ύστερα από μερικά λεπτά 

η φωνή, με ένα τόνο μελαγχολίας. «Αυτός ο Φράντορθ για τον οποίο 

μιλάτε, γιατί βρίσκεται στα ανάκτορα;». 

«Αναζητά την αθανασία», απάντησε ο Τανσίμ και διηγήθηκε με κάθε 

λεπτομέρεια τα σχέδια του παλιού συντρόφου του και τώρα πια 

μισητού εχθρού.  

   Το φως άρχισε να εξασθενίζει μέχρι που έγινε ανεκτό από τα μάτια 

των αντρών. Εκείνοι ξεφύσησαν ανακουφισμένοι και έπεσαν στο 

πάτωμα για να ηρεμήσουν και να πάρουν μία ανάσα. Ο πόνος είχε 

αρχίσει να απομακρύνεται και τώρα βρισκόταν μπροστά τους ένα μικρό 

δωμάτιο, καθόλου πλούσιο σε σχέση με αυτό που βρίσκονταν, με έναν 

θρόνο να στέκεται στο μέσο του. Σε αυτόν καθόταν αναπαυτικά ένας 

σκελετός, ντυμένος με μία περίτεχνα φτιαγμένη πανοπλία. Το βλέμμα 

του ήταν χαμένο στο κενό, αλλά ο Εμπρελντίν ένιωθε πως τον κοιτούσε 

επίμονα.  

   Ο σκελετός δεν φαινόταν να στερείται ζωής, να είναι μία λυπηρή 

ύπαρξη κολλημένη στη χώρα των ζωντανών, αλλά απέπνεε δύναμη και 

σοφία. Με μια ήρεμη κίνηση έκανε νόημα στους άντρες να τον 

πλησιάσουν. Εκείνοι υπάκουσαν και μόλις έφτασαν λίγα βήματα μακριά 

από το θρόνο, υποκλίθηκαν όπως οι ευγενείς.  

«Νιώθω την καρδιά σας να καίγεται από της φλόγες της εκδίκησης», 

αποκρίθηκε. «Όμως βλέπω και το καλό μέσα σας. Δεν θέλετε να 

πειράξετε το παλάτι μου, δεν θέλετε τίποτα από εμένα, ακόμη και αν ο 

ένας από εσάς είναι κλέφτης. Αντίθετα στο επάνω πάτωμα νιώθω το 

κακό και την μάστιγα της απληστίας να μολύνει τους ανθρώπους. Εάν 

έχετε δίκιο, εάν αυτός ο Φράντορθ θέλει να βλάψει τον Καν Τάρεκ, 

πρέπει να τον σταματήσετε». 

«Γιατί θες να νικήσουμε;», ρώτησε ο Κίλριθ. 



Μητσόπουλος Μάριος 

48 
 

«Γιατί όπως και εσείς, έτσι και εγώ θα χάσω κάτι πολύ πολύτιμο εάν 

επικρατήσει, τον γιο μου».  

«Τον γιο σου;», ρώτησε σαστισμένος ο Τανσίμ. 

«Ναι φίλοι μου». 

«Και ποιος είναι αυτός», ρώτησε δίχως πολύ σκέψη ο πολεμιστής. 

   Ο σκελετός γέλασε και ύψωσε το κεφάλι του για να κοιτάξει τον 

ουρανό. Δεν μπορούσε βέβαια, αλλά δεν είχε σημασία. Ένιωθε να τον 

βλέπει και πάνω από αυτόν να βλέπει το σπίτι των θεών.  

«Ο Καν Τάρεκ», αποκρίθηκε με θλιμμένη φωνή. 

   Οι τρεις άντρες πάγωσαν στο άκουσμα αυτού του νέου. Είχαν μπροστά 

τους τον πατέρα ενός θεού.  

«Το όνομά μου είναι Καρ Κέοχ», είπε ο σκελετός. «Είμαι ο τέταρτος 

βασιλιάς του Νότου και καταδικασμένος να μην αφήσω τον θρόνο μου 

ποτέ, μα να βασιλεύω πάνω από τους ανθρώπους μέχρι η αιωνιότητα 

να φθείρει τα οστά μου και να γίνω ένα τίποτα».  

«Γιατί δεν ταξίδεψες στο βασίλειο του Κάρθους όπως όλοι οι νεκροί;», 

ρώτησε ο Κίλριθ. 

«Ήμουν αλαζόνας, τόσο πολύ αλαζόνας. Η δύναμη με είχε τυφλώσει και 

τα πλούτη είχαν κυριεύσει το μυαλό μου. Δεν ήθελα η κυριαρχία μου να 

τελειώσει ποτέ». 

«Και τι σχέση είχε η δίψα σου για εξουσία με τον θάνατό σου;», ρώτησε 

ο Τανσίμ. 

«Δε έχετε ακούσει ποτέ σας για το μυστικό των νεκρών; Λένε πως όταν 

κάποιος πεθάνει και η ψυχή του μεταφερθεί στο βασίλειο του κάτω 

κόσμου, θα συνεχίσει να επιδιώκει να αποκτήσει αυτά που δεν 

κατάφερε όσο ήταν ζωντανός. Και αυτή του τη δίψα δεν μπορεί να τη 

σβήσει ο Μέγας Κάρθους, αλλά η απόγνωση. Εκείνο το ύστατο 

συναίσθημα που θα τον κάνει να καταλάβει πως το σώμα χάθηκε πια 

και η ψυχή δεν μπορεί να κάνει τίποτε άλλο παρά να ξεκουραστεί».  

   Η ομάδα συνέχιζε να κοιτά απορημένη τα λεγόμενα του βασιλιά. Δεν 

ήξεραν τίποτε για τις μεταθανάτιες επιδιώξεις της ψυχής, αλλά και πάλι 



Τα Χρονικά της Σελμόρα: Η ώρα της εκδίκησης 

49 
 

δεν μπορούσαν να καταλάβουν γιατί να μην μεταφερθεί αυτή στο 

βασίλειο του Κάρθους.  

«Ο θεός του κάτω κόσμου με φοβόταν», αποκρίθηκε εκείνος 

προσπαθώντας να απομακρύνει τα ερωτηματικά από το μυαλό των 

ταξιδιωτών. «Πίστευε πως αν πάω στο βασίλειό του, θα προσπαθήσω 

να πάρω την εξουσία από τα χέρια του και να τον αποκαθηλώσω. Έτσι 

όταν και η τελευταία ανάσα βγήκε από το κορμί μου, διέταξε, σε μία 

από τις ελάχιστες εμφανίσεις του στον κόσμο των θνητών, να με 

κλειδώσουν εδώ. Ύστερα σφράγισε το δωμάτιο με ένα πανίσχυρο 

μαγικό και με αιχμαλώτισε για πάντα. Αυτό ο λίγος χώρος είναι για μένα 

η χώρα των νεκρών και συνάμα η εξορία μου». 

«Νιώθεις θυμό μέσα σου;», ρώτησε ο πολεμιστής. 

«Όχι. Ο θεός ήξερε καλύτερα από μένα. Όλους αυτούς του αιώνες 

κοιτάω πίσω και καταλαβαίνω πως είχε δίκιο. Αν είχα πάει στο βασίλειό 

του το πιο πιθανόν είναι να ήθελα να τον πολεμήσω. Και δεν 

προερχόμουν από μία αδύναμη γενιά ανθρώπων όπως εσείς, αλλά από 

μία γενιά περήφανη και δυνατή, που ακόμη και οι θεοί φοβούνταν 

καμιά φορά». 

«Πάντως ο Κάρθους φέρθηκε καλύτερα στο γιο σου μεγαλειότατε», 

αποκρίθηκε ο Τανσίμ. 

«Σε αυτό δεν έχεις άδικο. Εν μέρει τον ξεπλήρωνε για αυτό που έκανε 

στον πατέρα του και εν μέρει τον χρησιμοποιούσε για να πάρει 

εκδίκηση. Δεν υπήρχε κανείς πιο κατάλληλος για τα σχέδιά του. Όλοι οι 

θεοί εκτιμούσαν τον αδερφό του και έτσι εκείνος έπρεπε να στραφεί για 

βοήθεια στον πιο δυνατό θνητό, τον Καν Τάρεκ. Ίσως αυτή η 

συνεργασία του γιου μου με τον Κάρθους να ήταν το μόνο μελανό 

σημάδι σε όλη του την ζωή. Ήταν περήφανος, καλός με τους φτωχούς 

και τους αδύναμους και αμείλικτος με τους εχθρούς. Ήταν όσα δεν 

πρόκειται να γίνω εγώ ποτέ. Και στο τέλος έγινε ο Θεός του Πολέμου». 

   Ο Εμπρελντίν αν και λίγο αφελής κάποιες στιγμές, απερίσκεπτος 

άλλες, ένιωθε με σιγουριά πως ο Καρ Κέοχ είχε μετανιώσει για όσα 



Μητσόπουλος Μάριος 

50 
 

έκανε στο μακρινό παρελθόν. Τώρα είχε βρει την ηρεμία που 

επιζητούσε και είχε μεταμορφωθεί σε έναν πραγματικό βασιλιά.    

«Σταματήστε αυτόν τον τύραννο», πρόσταξε εκείνος και διέκοψε τους 

συλλογισμούς του. «Είναι όπως ήμουν και εγώ στην ηλικία του, ίσως και 

ακόμη χειρότερος. Δεν αξίζει σε έναν τέτοιο άθλιο να γίνει θεός».  

«Το φίλτρο που βρίσκεται; Πρέπει να το καταστρέψουμε!», αποκρίθηκε 

ο Κίλριθ.  

«Δεν βρίσκεται εδώ μάγε. Είναι χτισμένο μέσα στο άγαλμα στον πάνω 

όροφο. Ο γιος μου είχε σκεφτεί πως εκεί δεν θα έψαχνε κανείς».   

«Μα γιατί να περισσέψει ποσότητα από κάτι που θα μπορούσε να είναι 

τόσο καταστροφικό, ακόμη και για έναν θεό;». 

«Γιατί ο Κάρθους δεν εμπιστεύεται κανέναν και δεν τον εμπιστεύεται 

κανείς. Σε περίπτωση που τον πρόδιδε ο Καν Τάρεκ, ή του προκαλούσε 

κακό κάποιος από τους θεούς, έπρεπε να στραφεί στον κόσμο των 

θνητών και να βρει τον κατάλληλο σύμμαχο».  

«Και γιατί γίνεται αναφορά μονάχα στο φίλτρο του Καν Τάρεκ; Δεν 

έχουν παρασκευαστεί άλλα φίλτρα από τους ακολούθους του 

Κάρθους;», ρώτησε ο Τανσίμ. 

«Όχι. Είναι το μοναδικό που θα μπορούσε ποτέ να φτιαχτεί. Και αυτό 

γιατί περιέχει μία σταγόνα αίματος του Τάρανοκ, του πατέρα όλων των 

θεών, του απόλυτου δημιουργού του κόσμου. Και αυτή σταγόνα είναι η 

μοναδική που χύθηκε ποτέ από τον Τάρανοκ. Λέγεται ότι όταν 

πολεμούσε τους θεούς του σκότους, πριν ακόμη φτιάξει τον κόσμο, 

ένας παραλίγο να τον τραυματίσει στο δεξί του μάτι. Από εκείνο έτρεξε 

ελάχιστο αίμα, μονάχα μία σταγόνα. Αυτή την σταγόνα, δεν ξέρω πώς 

βέβαια, συνέλεξε σε ένα φιαλίδιο ο δεύτερος παλιότερος θεός που 

πολεμούσε στο πλευρό του, ο Κάρθους. Αυτήν την στιγμή σας 

διηγούμαι όσα ξέρω από πανάρχαιες περγαμηνές. Οι γνώσεις μας για 

τον κόσμο των θεών είναι περιορισμένες, αλλά είμαι βέβαιος πως το 

φίλτρο περιέχει τη μοναδική και ελάχιστη ρανίδα αίματος που έχασε 

ποτέ του ο Δημιουργός». 



Τα Χρονικά της Σελμόρα: Η ώρα της εκδίκησης 

51 
 

   Οι άντρες κοιτούσαν εκστασιασμένοι τον Καρ Κέοχ. Οι γνώσεις του 

ήταν απέραντες, το μυαλό του εισχωρούσε στα παλαιότερα στρώματα 

της ιστορίας και ανέσυρε τρομερές ιστορίες μίας άλλης εποχής.  

«Δεν έχει σημασία τι συνέβη τα παλιά χρόνια μεταξύ των θεών. Σημασία 

έχει πως το φίλτρο είναι ένα και πρέπει να καταστραφεί, και θα 

καταστραφεί», φώναξε ο Εμπρελντίν επαναφέροντας στο προσκήνιο τον 

στόχο των αντρών και διώχνοντας μακριά όποιο συλλογισμό μπορεί να 

γεννιόταν από τις ιστορίες του νεκρού βασιλιά.  

   Ο Τανσίμ κοίταξε τον Κίλριθ και ήξερε πως ο Εμπρελντίν είχε δίκιο. Το 

ένιωθε μέσα του. Η μάχη με τον Φράντορθ πλησίαζε. Έκανε νόημα και 

οι άλλοι δύο ετοιμάστηκαν για να φύγουν. Δεν είχε νόημα να κρύβονται 

άλλο. Έπρεπε να επιστρέψουν πάνω και να αντιμετωπίσουν κατάματα 

τον κίνδυνο. Υποκλίθηκαν για ακόμη μία φορά μπροστά στην επιβλητική 

όψη του Καρ Κέοχ και πήραν το δρόμο για τις σκάλες. Εκείνος έμεινε να 

τους κοιτά καθισμένος στον θρόνο του, με την ανάμνηση του γιου του 

να τον γεμίζει ζεστασιά. 

«Εμπρός ήρωες. Δείξτε τους από τι είστε φτιαγμένοι, γιατί δεν είναι 

απλή η φύση σας. Είστε ιδιαίτεροι», σκέφτηκε και έκανε μία ευχή για να 

τους βοηθήσει στη μάχη.  

  



Μητσόπουλος Μάριος 

52 
 

XII 

Αντιμέτωποι με το παρελθόν 

 

   Ο πολεμιστής ανέβαινε τα σκαλιά με προσεκτικά βήματα για να μην 

κάνει θόρυβο και οι άλλοι δύο ακολουθούσαν από πίσω όσο πιο 

σιωπηλά μπορούσαν. Όταν έφτασαν στην κορυφή, σήκωσε το πέτρινο 

σκέπασμα ήρεμα και μονάχα λίγα εκατοστά για να μπορεί να δει μέσα 

από μία χαραμάδα.  

«Τι βλέπεις;», ρώτησε ο Κίλριθ. 

«Όχι πολλά πράγματα. Το δωμάτιο είναι θεοσκότεινο. Λες και έχουν 

σβήσει τους δαυλούς και έφυγαν. Λέω να ανέβω». 

«Μη», στρίγγλισε χαμηλόφωνα ο Τανσίμ που έκανε να πιάσει το πόδι 

του Εμπρελντίν. «Μπορεί να είναι παγίδα. Αν ανοίξεις την καταπακτή 

για να ανέβεις, το φως του δωματίου θα μας προδώσει αμέσως». 

   Ο πολεμιστής ξεφύσησε. Του άρεσε να δρα δίχως να σκέφτεται, αλλά 

στην προκειμένη περίπτωση ο κλέφτης είχε όλο το δίκιο με το μέρος 

του.  

«Δεν χρειάζεται να το πολυσκεφτούμε», αποκρίθηκε στους άλλους δύο 

και συνέχισε, «Τανσίμ κατέβα να κλείσεις την πόρτα που οδηγεί στο 

δώμα του νεκρού βασιλιά και εσύ Κίλριθ να έχεις έτοιμο το μαγικό για 

την μπάλα φωτός».  

   Οι άλλοι δύο κοίταξαν έκπληκτοι τον πολεμιστή. Πίστευαν πως θα 

ορμήσει πάνω, αλλά αντί αυτού εκείνος σκαρφίστηκε ένα περίτεχνο 

σχέδιο που θα τους γλίτωνε από πολλά προβλήματα. Ο Τανσίμ 

γλίστρησε αθόρυβα στον πάτο της σκάλας και έσπευσε να κλείσει την 

πόρτα. Πίσω της ο Καρ Κέοχ έστεκε στον θρόνο του αγέρωχος.  

«Συγνώμη που κλείνω την πόρτα, αλλά δεν πρέπει να μας καταλάβουν», 

αποκρίθηκε νιώθοντας πως ο βασιλιάς συμμετείχε στην προσπάθειά 

τους να βρεθούν πάλι πάνω από την επιφάνεια της γης.  



Τα Χρονικά της Σελμόρα: Η ώρα της εκδίκησης 

53 
 

   Ύστερα έκανε να σπρώξει το βαρύ ξύλο, αλλά δεν τα κατάφερε. Είχε 

ξεχάσει πως ο Εμπρελντίν είχε ανοίξει την πόρτα με μεγάλη δυσκολία.  

«Εμπρελντίν κατέβα κάτω», φώναξε. «Η πόρτα δεν μετακινείται». 

   Ο πολεμιστής ακούγοντας τον κλέφτη έκανε να κατέβει, αλλά δεν το 

τόλμησε γιατί μέσα σε μια στιγμή η αίθουσα παραδόθηκε για άλλη μία 

φορά στο έλεος του σκοταδιού. Η έλευσή του συνοδεύθηκε με ένα 

δυνατό τράνταγμα.  

«Τανσίμ; Τι συμβαίνει;», ρώτησε. 

«Τίποτα. Όλα είναι εντάξει. Φαίνεται πως ο βασιλιάς με έβγαλε από τον 

κόπο και διέταξε την πόρτα να κλείσει». 

   Αφού το δωμάτιο είχε απαλλαχθεί και από την μικρότερη υπόνοια 

φωτός, ο μάγος έδωσε ζωή στην μικρή σφαίρα που φεγγοβολούσε σαν 

ένα μικρό και χλωμό φεγγάρι. Ο κλέφτης ανέβηκε τις σκάλες και τότε ο 

Εμπρελντίν έκανε νόημα στον Κίλριθ να σβήσει την πηγή φωτός. 

«Πρώτος θα ανέβω εγώ. Θα αφήσω την πλάκα να κλείσει όσο πιο ήσυχα 

γίνεται. Αν δω ότι δεν υπάρχει κανείς θα χτυπήσω ρυθμικά τρεις φορές 

για να ανεβείτε και εσείς», αποκρίθηκε ο πολεμιστής. 

«Θα ανέβω εγώ. Μπορώ να ελιχθώ πολύ πιο αθόρυβα από εσένα», του 

είπε ο Τανσίμ. «Η ιδέα σου να ανέβεις μόνος ήταν καλή. Αν είναι να 

αιχμαλωτίσουν κάποιον, τουλάχιστον να είναι ο ένας από τους τρεις 

μας».  

   Ο κλέφτης βρέθηκε στο πάνω πάτωμα όσο αθόρυβα είχε υποσχεθεί 

στον πολεμιστή. Δεν έβλεπε απολύτως τίποτα αλλά έκανε αργά και 

αποφασιστικά βήματα που τον έφερναν όλο και πιο μακριά από το 

άγαλμα. Είχε ένα κακό προαίσθημα, κάτι δεν πήγαινε καλά. Του 

φαινόταν πολύ περίεργο που το ανθρωποκυνηγητό είχε καταλαγιάσει 

μέσα σε τόσο μικρό χρονικό διάστημα. Στον τάφο του Καρ Κέοχ οι τρεις 

τους δεν είχαν σπαταλήσει πάνω από μία ώρα. Που να είχαν 

εξαφανιστεί άραγε οι φρουροί; 

   Για κακή του τύχη, ο Τανσίμ είχε δίκιο να φοβάται. Μόλις βρέθηκε στο 

μέσο της απόστασης μεταξύ πόρτας και αγάλματος, ένιωσε κάτι να 

αρπάζει βίαια τα πόδια του. Την επόμενη στιγμή βρέθηκε πεσμένος στο 



Μητσόπουλος Μάριος 

54 
 

έδαφος. Δεν μπορούσε να δει τίποτε, πόσο μάλλον να αντιδράσει. 

Πάλεψε να σηκωθεί, αλλά μάταια. Ό,τι και αν ήταν αυτό που τον είχε 

γραπώσει δεν είχε σκοπό να τον αφήσει.  

«Ο ένας από τους τρεις πιάστηκε», ακούστηκε μία φωνή να λέει από την 

είσοδο. 

   Ξαφνικά η αίθουσα φωτίστηκε από το φως δεκάδων δαυλών, που 

τύφλωσε προς στιγμήν τον κλέφτη. Σήκωσε το κεφάλι και είδε μπροστά 

του τουλάχιστον είκοσι φρουρούς να τον πλησιάζουν απειλητικά. Έκανε 

να κουνηθεί, αλλά ακόμη δεν μπορούσε. Ύστερα έστρεψε το βλέμμα 

του στο πόδι του. Τον κρατούσε γερά ένα κοκάλινο χέρι που ξεπρόβαλε 

από το έδαφος, μοιάζοντας με γέρικη ρίζα. Σκέφτηκε πως μπορούσε να 

το κόψει με ένα από τα μαχαίρια που έκρυβε πάνω του, αλλά ήταν πολύ 

αργά. Στην όψη του όπλου οι στρατιώτες δεν θα του άφηναν κανένα 

περιθώριο αντίδρασης.  

   Όση ώρα πάλευε μέσα του για να βρει τη λύση, ο Τανσίμ δεν πρόσεξε 

μία σκοτεινή φιγούρα που έστεκε απειλητικά στην είσοδο. Από τη 

διάπλαση πρέπει να επρόκειτο για άντρα. Ένας κατάμαυρος χιτώνας και 

μία μεγάλη κουκούλα έκρυβαν κάθε ανθρώπινο χαρακτηριστικό και το 

μόνο που ξεπρόβαλε μέσα από τις σκιές που δημιουργούνταν μπροστά 

στο πρόσωπο ήταν δύο κατακόκκινα μάτια. Δύο ανίερες κηλίδες 

κάρφωναν τον κλέφτη με μία πρωτόγνωρη κακία και πρωτόγονη 

λαγνεία. Ο μυστηριώδης άντρας δεν πρέπει να ήταν μάγος, γιατί τόσα 

χρόνια που αντιμετώπιζε μάγους ο Τανσίμ δεν είχε ποτέ του νιώσει την 

πυρά του φθόνου να καίει τόσο έντονα.  

«Πόση ώρα θα κάθεστε και θα τον κοιτάτε;», ο άντρας με τον μαύρο 

χιτώνα στρίγγλισε, κάνοντας τον Τανσίμ να τον φοβηθεί ακόμη πιο 

πολύ. 

   Με ένα κούνημα των χεριών του, το κοκάλινο χέρι ατρόφησε και μέσα 

σε μια στιγμή έγινε στάχτη. Τότε οι άντρες έτρεξαν και σήκωσαν τον 

Τανσίμ στα πόδια του. Του έδεσαν τα χέρια και του φόρεσαν μία πάνινη 

κουκούλα για να μην βλέπει τίποτε. Εκείνος φώναξε, προσπάθησε να 



Τα Χρονικά της Σελμόρα: Η ώρα της εκδίκησης 

55 
 

αντισταθεί και τίναξε το κορμί του σαν μανιασμένο θηρίο. Όλα είχαν 

τελειώσει. 

    

   Ο Εμπρελντίν καθόταν σιωπηλός και κάθε στιγμή που περνούσε τον 

γέμιζε όλο και περισσότερη αγωνία. Κρατούσε γερά τη λαβή του 

σπαθιού του, λες και γνώριζε πως κάτι δεν πήγαινε καλά. Ο Κίλριθ 

ένιωθε την κοφτή ανάσα του πολεμιστή, άκουγε να τρίζει τα δόντια του 

και μπορούσε να καταλάβει πως είχε σαλέψει όσο πιο πολύ μπορούσε 

στην είσοδο του περάσματος.  

«Θυμήσου Εμπρελντίν, ο Τανσίμ είναι ένας ικανότατος κλέφτης. Δεν θα 

αφήσει μερικούς άμαθους φρουρούς να τον πιάσουν», ψιθύρισε ο 

Κίλριθ. 

«Έχω ένα άσχημο προαίσθημα, κάτι δεν πηγαίνει καλά. Δεν το νιώθεις 

και εσύ; Τι κάνει τόση ώρα εκεί πάνω; Πρέπει να ανέβω. Εξάλλου δεν 

μπορούμε να μείνουμε εδώ κάτω για πάντα». 

   Ο Κίλριθ προσπαθούσε να ζυγιάσει τα λόγια του και να ηρεμήσει τον 

πολεμιστή, όταν μία πνιχτή φωνή ακούστηκε από το πάνω πάτωμα. 

«Ο Τανσίμ», ούρλιαξε ο Εμπρελντίν και όρμησε. 

   Ο Κίλριθ ξεφύσησε και μην έχοντας άλλη επιλογή, τον ακολούθησε.  

Όταν ανέβηκε είδε το σπαθί του πολεμιστή να είναι γεμάτο με αίμα και 

δύο άψυχα κορμιά να κείτονται στα πόδια του. Ήταν πραγματικά 

αξιοθαύμαστη η ταχύτητα με την οποία ο Εμπρελντίν είχε επιτεθεί. Έτσι 

αναθάρρησε και πίστεψε πως όσο ήταν εκεί ο φίλος του δεν είχε να 

φοβάται τίποτε. «Περίεργο δεν είναι;», αναρωτήθηκε για μια στιγμή. 

Ένας ξένος που είχε κοντέψει να τον στείλει στην κρεμάλα, ένα από τα 

πιστά σκυλιά του Φράντορθ, στεκόταν τώρα μπροστά στα μάτια του και 

γεννούσε μέσα του ζεστά αισθήματα, αισθήματα που παίρνουν ζωή 

μονάχα από έναν φίλο. 

   Σύντομα αυτή η στιγμή αγαλλίασης έλαβε τέλος. Και αυτό γιατί, 

σηκώνοντας το βλέμμα του προς την πύλη, ο Κίλριθ είδε μία σκοτεινή 

φιγούρα. Γινόταν ένα με τη νύχτα και η αύρα της ήταν πολύ χειρότερη 

από αυτή του σκοταδιού, δεν την συνόδευε λύπη ή απόγνωση, μονάχα 



Μητσόπουλος Μάριος 

56 
 

θάνατος. Πίσω από τους οπλισμένους στρατιώτες, τον ακινητοποιημένο 

κλέφτη και τον ετοιμοπόλεμο πολεμιστή, εκεί που το φως των δαυλών 

δεν είχε καμία εξουσία, στεκόταν ένας από τους τελευταίους 

νεκρομάντεις του Κάρθους. Οι πιο πιστοί από τους ακολούθους του 

θεού του Κάτω Κόσμου ήταν πολύ δυνατότεροι από οποιονδήποτε μάγο 

είχε περπατήσει ποτέ σε εκείνον τον μάταιο κόσμο και λέγεται πως 

πολύ σπάνια μπλέκονταν στις δουλειές των ανθρώπων. Και όποτε το 

έκαναν αυτό, ακολουθούσε μονάχα ένα πράγμα, η καταστροφή.  

   Ο Κίλριθ ένιωσε το αίμα στις φλέβες του να παγώνει και το κορμί του 

να μην μπορεί να κινηθεί. Ήξερε πως πλέον δεν έπρεπε να σκέφτεται 

την εκδίκηση, αλλά την επιβίωση. Και τότε δίχως να καταλάβει το πώς, 

ξεκίνησε να συζητά με τον φοβερό αντίπαλο. 

«Τι κάνει εδώ ένας νεκρομάντης του Κάρθους;». 

   Η φιγούρα δίχως να απαντήσει, παραμέρισε τους στρατιώτες, 

προσπέρασε τους εχθρούς και πλησίασε τον μάγο. Τον κοίταξε έντονα 

στα μάτια, με βλέμμα που έκαιγε χειρότερα από τις φλόγες που 

έβγαιναν από τα στόματα των δαιμόνων των παραμυθιών.  

«Είσαι νέος, τόσο νέος, γεμάτος ζωή και δύναμη. Και όμως βρίσκεσαι 

στο τέλος του ταξιδιού σου. Η ψυχή σου ανήκει σχεδόν ολοκληρωτικά 

στον άρχοντά μου», αποκρίθηκε με μία αργόσυρτη φωνή που 

ακούστηκε σαν το τρίξιμο ενός γέρικου πλοίου, αδύναμη και συνάμα 

τρομερή, προκαλώντας πόνο στα αφτιά και ενόχληση στο νου.  

«Τι είναι αυτά που λες;», φώναξε ο Κίλριθ και έκανε μερικά φοβισμένα 

βήματα προς τα πίσω, εκεί όπου στεκόταν το πελώριο άγαλμα του Καν 

Τάρεκ, ντυμένο υπό το φως των δαυλών με ένα πανέμορφο χρυσό 

χρώμα.   

«Παραδόσου τώρα μάγε. Έχεις αφιερώσει τη ζωή σου στη μελέτη, δεν 

είσαι σα τους δύο συντρόφους σου. Το σπαθί δεν είναι το μέσο σου, η 

γνώση είναι. Έλα κοντά μου και θα φροντίσω να έχεις ένα ήρεμο ταξίδι 

στη χώρα των νεκρών. Αν αντισταθείς, θα βασανίζεσαι αιώνια». 

«Αν αντισταθώ, έχω μία πιθανότητα να σταματήσω τον Φράντορθ». 

«Είναι πια πολύ αργά». 



Τα Χρονικά της Σελμόρα: Η ώρα της εκδίκησης 

57 
 

«Όσο ο Φράντορθ είναι θνητός, δεν είναι αργά νεκρομάντη. Γιατί 

συνεργάζεσαι με αυτόν τον τύραννο;». 

«Γιατί πληρώνω καλά», ακούστηκε μία τραχιά φωνή από την είσοδο. 

«Φράντορθ!», γρύλισε ο Τανσίμ μέσα από την κουκούλα. 

   Ο τύραννος, ο απόλυτος άρχοντας της Σελμόρα, ο αιμοδιψής 

πολέμαρχος βρισκόταν τώρα πια σε απόσταση αναπνοής από τους τρεις 

ταξιδιώτες. Το κορμί του έμοιαζε να κρύβει όλη την είσοδο λες και δεν 

ήταν θνητός, αλλά μυθικός γίγαντας. Τα γυμνά του μπράτσα ήταν 

μυώδη, παχιά σαν ρόπαλα και η γερή του μέση καλυπτόταν από χυτά 

μαύρα μαλλιά. Το κεφάλι του στόλιζε ένα χρυσό στεφάνι και η 

δερμάτινη ζώνη που έσφιγγε γύρω από την κοιλιά μαζί με τις 

περικνημίδες των ποδιών ήταν τα μόνα προστατευτικά που φορούσε, 

εκτός βέβαια από τα ρούχα του, φτιαγμένα από βαμβάκι. Πραγματικά τι 

άλλο χρειαζόταν ο Φράντορθ, ο μεγαλύτερος εφιάλτης των τριών 

αντρών; Δεν μπορούσε να βρει πουθενά καλύτερη προστασία από 

εκείνο το βλέμμα που έντυνε το πρόσωπό του. Παγωμένο, στερημένο 

κάθε συναισθήματος, περιεργαζόταν τους αβοήθητους ταξιδευτές και 

εκείνοι ένιωθαν να καταπλακώνονται από την πέτρινη μάζα ολόκληρων 

βουνών. Ακόμη και ο νεκρομάντης δεν άντεχε να τον κοιτάξει κατάματα 

και έτσι χαμήλωσε το κεφάλι του, σε μία ένδειξη απόλυτης υποταγής, 

σε μία ένδειξη απεριόριστου φόβου.   

«Νεκρομάντη σε υπερτίμησα. Ενημερώθηκα πως στο ναό εδώ και 

αρκετή ώρα υπάρχει πρόβλημα και έρχομαι εδώ για να βρω τι; τρία 

έντομα τα οποία για να παγιδευτούν χρειάστηκαν μία ντουζίνα 

πολεμιστές και ένας πανίσχυρος γητευτής της μαγείας;», αποκρίθηκε με 

λόγια γεμάτα πικράδα ο τύραννος. Τα παράπονά του ηχούσαν σαν 

μαστίγια που έγδερναν τον αέρα, τραυματίζοντας ανεπανόρθωτα τις 

αδύναμες ψυχές των αντρών του.  

«Συγγνώμη άρχοντά μου… Θα φροντίσω να… Θα τους κανονίσω… Θα 

δεις». 



Μητσόπουλος Μάριος 

58 
 

«Αρκετά άχρηστε», φώναξε οργισμένος ο Φράντορθ και έτρεξε προς το 

μέρος του τσακισμένου ψυχολογικά άντρα. Τον έπιασε σφιχτά από τον 

λαιμό, τον σήκωσε ψηλά και τον εκσφενδόνισε πάνω σε έναν τοίχο.  

   Ο Κίλριθ, που ένιωσε ένα κύμα αέρα να ταρακουνά το είναι του από 

το πέταγμα του νεκρομάντη, κατέρρευσε την ιδέα πως θα ήταν ο 

επόμενος. Βρέθηκε πεσμένος στο πάτωμα, αδύναμος, ένα λυπηρό 

παράδειγμα της κατάστασης στην οποία είχαν περιέλθει το θάρρος και 

η τιμή του. Ο Φράντορθ τον κοίταξε και τόσο αηδίασε από την στάση 

του που γύρισε την πλάτη του και στράφηκε προς τον Εμπρελντίν. 

«Εσύ πρέπει να είσαι το σκουλήκι που είχα υπό την δούλεψή μου», του 

είπε ψυχρά. «Νομίζεις πως δεν ξέρω τι έγινε; Μαθαίνω τα πάντα για 

κάθε έναν από τους στρατιώτες μου. Από τον πιο σημαντικό έως τον πιο 

ασήμαντο. Κυριεύτηκες από φόβο, καθοδηγήθηκες από δόλο και 

ακολούθησες έναν αξιολύπητο μάγο. Δυστυχώς η απερισκεψία σου 

έφερε το τέλος σου. Θα πεθάνετε και οι δυο, αυτός για επίθεση σε 

μέλος της φρουράς της Σελμόρα και εσύ για λιποταξία».  

«Όσο για σένα δεν ξέρω πολλά, αλλά θα μάθω», αποκρίθηκε στον 

άντρα με την κουκούλα και τον πλησίασε για να την βγάλει. Περίμενε να 

δει κάτω από αυτήν κάποιο άγνωστο πρόσωπο, μία φυσιογνωμία άθλια 

και ποταπή. 

«Δεν… όχι… δεν είναι δυνατόν!», αναφώνησε στην θέα του προσώπου 

που έκρυβε η κουκούλα.  

«Έχασες τα λόγια σου μεγάλε βασιλιά;», ρώτησε σαρκαστικά ο Τανσίμ. 

Χαιρόταν να βλέπει τον αλύγιστο τύραννο να τα χάνει στη θέα ενός 

γέρικου προσώπου.  

«Τανσίμ, παλιόσκυλο, ακόμα ζεις;». 

«Ναι Φράντορθ, η ώρα μου δεν ήρθε ακόμη. Πρώτα θα πάρω την 

εκδίκησή μου, από έναν παλιό σύντροφο, έναν συμπολεμιστή και 

ύστερα θα πεθάνω».  

«Νομίζεις ότι μπορείς να με βλάψεις;», αποκρίθηκε ο Φράντορθ με 

φωνή πνιγμένη στα γέλια.  



Τα Χρονικά της Σελμόρα: Η ώρα της εκδίκησης 

59 
 

«Ναι, γιατί όσο μεγάλωσε η δύναμή σου, άλλο τόσο αυξήθηκε το μίσος 

μου για σένα. Ένα μίσος που με έκανε να προχωρώ, να κατατροπώνω 

ισχυρούς αντιπάλους και να πολεμώ κάποιες φορές ακόμη και την ίδια 

τη μοίρα. Εγώ ο Τανσίμ, ο μεγαλύτερος κλέφτης της Σελμόρα, σήμερα 

θα σου πάρω το κεφάλι».  

«Είσαι μονάχα ένας Τανσίμ και εγώ μόνος μου κάνω για δέκα». 

«Δεν είμαι μόνος μου», αποκρίθηκε ο Τανσίμ. Η φωνή του ήταν ήρεμη, 

γεμάτη δύναμη και θάρρος, γεμάτη ζωή και ζεστασιά. Στο άκουσμά της 

ο Κίλριθ σηκώθηκε στα πόδια του, αηδιασμένος από τον φόβο που τον 

έριξε στο πάτωμα και γύρισε για να αντικρίσει τον πολέμαρχο.  

«Έχεις δίκιο Τανσίμ. Σήμερα έχεις μαζί σου έναν μαθητή του 

Αρκέλιους», φώναξε. 

   Ακούγοντας τον μάγο, ο Εμπρελντίν πλησίασε τον Φράντορθ και 

ανταπέδωσε το απειλητικό βλέμμα. Πλέον δεν ένιωθε το βάρος της 

ύπαρξής του εχθρού, τη δύναμη της ψυχής και την επιβλητικότητα της 

τεράστιας μάζας που βρισκόταν μπροστά του παρά μόνο μία φλόγα να 

δυναμώνει μέσα στο κορμί του. 

«Και έναν σιδερά από ένα χωριό που οι άντρες του Φράντορθ έκαναν το 

κέφι τους. Έναν εξαπατημένο πολεμιστή και έναν οργισμένο εκδικητή».  

   Ο Φράντορθ κοίταξε τον Τανσίμ, ύστερα τον Κίλριθ και τον Εμπρελντίν 

και στην συνέχεια τους στρατιώτες του. Με μία διαταγή οι μπότες του 

θα βρόμιζαν από το χυμένο αίμα των τριών αντρών. Ήταν μανιασμένοι, 

αυτό τους το αναγνώριζε, αλλά λίγοι, τόσο λίγοι για να προκαλέσουν 

ζημιά στους υπεράριθμους πολεμιστές του, πόσο μάλλον σε αυτόν.  

«Ώστε με ακολουθήσατε ως εδώ για να πάρετε την εκδίκησή σας. Είστε 

ανόητοι, αλλά ένα πράγμα μπορώ να σας το αναγνωρίσω, κανείς από 

όσους έβλαψα μέχρι σήμερα δεν τόλμησε να με αναζητήσει. Και ξέρετε 

γιατί; Όποιος τολμήσει να αψηφήσει τις πράξεις μου, έρχεται 

αντιμέτωπος με το θάνατο».  

   Ο τύραννος σκέφτηκε πως δεν θα ήταν σωστό να απογοητεύσει τους 

τιμωρούς του. Αφού διαγράφτηκε στο πρόσωπο ένα σαρκαστικό γέλιο 

που αλλοίωσε με τρόπο ζοφερό τα χαρακτηριστικά του, έγνεψε στους 



Μητσόπουλος Μάριος 

60 
 

άντρες του και εκείνοι δίχως δεύτερη σκέψη απομακρύνθηκαν προς την 

είσοδο. Τώρα μέσα στην αίθουσα βρίσκονταν μόνο οι τρεις ταξιδευτές, 

ο πανίσχυρος εχθρός τους και ο τσακισμένος νεκρομάντης που 

βαριανάσαινε, προσπαθώντας που και που να σταθεί στα πόδια του.  

   Το φως που έριχναν οι δαυλοί στην αίθουσα άρχισε να γίνεται όλο και 

πιο αδύναμο, να χάνεται σιγά-σιγά μπροστά σε μία κοκκινωπή θάλασσα 

που ξεχύνονταν από την πόρτα στο εσωτερικό του ερειπίου. Ο ήλιος 

είχε αρχίσει να ανατείλει πίσω από τους αμμόλοφους και όπως στην 

δύση του, έτσι και τώρα, έντυνε το τοπίο με μία μαγευτική λάμψη.  

   Ο Φράντορθ ήξερε πως έπρεπε να κάνει γρήγορα. Πίστευε πως είχε 

φτάσει πολύ κοντά στην κρυψώνα του μαγικού φίλτρου, του εισιτηρίου 

προς την αιωνιότητα. Υποβαστάζοντας το βάρος του στο δεξί του πόδι, 

έκανε ένα ταχύτατο τίναγμα προς τα εμπρός. Ο πολεμιστής που 

στεκόταν μπροστά του, κατάφερε την τελευταία στιγμή να βουτήξει στο 

έδαφος και να αποφύγει το θανατηφόρο χτύπημα. Ταυτόχρονα ο μάγος 

κόλλησε την πλάτη του σε έναν από τους τοίχους και προσπάθησε να 

πλησιάσει τον Τανσίμ για να τον ελευθερώσει.  

   Σαν λυσσασμένο λιοντάρι που κυνηγά απελπισμένα το θήραμά του, ο 

βασιλιάς της Σελμόρα έστριψε το κορμί του και ξαναεπιτέθηκε. Ο 

Εμπρελντίν έκανε ένα βήμα πίσω και προσπάθησε να συγκεντρώσει όλη 

του τη δύναμη στα χέρια του για να σταματήσει την ορμή με την οποία 

θα τον συνέθλιβε ο Φράντορθ. Εκείνος, όμως, είχε άλλα σχέδια. Ενώ 

βρισκόταν στον αέρα, άλλαξε απότομα κατεύθυνση και όρμησε στον 

μάγο. Ο Κίλριθ έκανε να σκύψει, αλλά ήταν πολύ αργά. Δέχθηκε μία 

γροθιά στο στομάχι, ένα τόσο δυνατό χτύπημα που ράγισε την 

αρχέγονη πέτρα του τοίχου πίσω του. Δίχως να προβάλλει καμία 

αντίσταση σωριάστηκε αναίσθητος στο έδαφος.  

   Ύστερα ο Φράντορθ, του οποίου η αναπνοή είχε αρχίσει να γίνεται 

ήρεμη, πλησίασε αργά τον Τανσίμ. Τον κοίταξε καλά στα μάτια για να 

θυμηθεί όλες εκείνες τις αναμνήσεις του παρελθόντος που τους 

ένωναν. Έφερε στο μυαλό του εικόνες από όταν ήταν νέος, από όταν 

ήταν αφελής και αδύναμος. Ώστε γι΄αυτό απεχθανόταν να κοιτά το 



Τα Χρονικά της Σελμόρα: Η ώρα της εκδίκησης 

61 
 

πρόσωπο του κλέφτη. Του θύμιζε τον παλιό του εαυτό, ανάδευε το 

συναίσθημα υπεροχής που κάλυπτε την ψυχή του και άφηνε να 

αναδυθεί στην επιφάνεια μία αδυναμία που δεν ταίριαζε σε έναν 

βασιλιά ή καλύτερα σε έναν θεό.  

«Αυτή είναι η διαφορά μας Τανσίμ», αποκρίθηκε. «Κάποτε ήμουν 

ποταπός, ασήμαντος, ένας άμυαλος πολεμιστής που νόμιζε πως με το 

να κρατά ένα σπαθί στο χέρι ήταν δυνατός. Κοιτούσα τους ουρανούς και 

χαμήλωνα ενστικτωδώς το βλέμμα εις ένδειξη σεβασμού προς τις 

θεότητες του κόσμου. Όλα αυτά άλλαξαν. Τώρα σηκώνω το βλέμμα και 

διαπερνώ αποφασίστηκα τα σύννεφα και αυτό το γαλανό χρώμα. Κοιτώ 

τους θεούς μέσα στα μάτια και τους προειδοποιώ ότι σύντομα θα είμαι 

κοντά τους. Και αν τώρα γελάνε, πολύ σύντομα θα πρέπει να 

φοβούνται. Από την άλλη, εσύ Τανσίμ έμεινες στο παρελθόν. Κάθε μέρα 

πνίγεσαι όλο και περισσότερο στην αδυναμία σου. Αν σταματούσες 

όταν έπρεπε, κάποιοι θα σε θυμόνταν ως τον άνθρωπο που πολέμησε 

τα παλιά χρόνια στο πλευρό μου. Τώρα το όνομά σου θα φέρει στην 

μνήμη την εικόνα ενός γερασμένου κλέφτη που προσπάθησε μαζί με 

δύο αφελείς, ασήμαντους ανθρώπους να δαμάσει την μοίρα μου. Αντίο 

Τανσίμ!»  

   Ο Φράντορθ σήκωσε το χέρι του και ετοιμάστηκε να καταφέρει το 

τελειωτικό χτύπημα. Ο κλέφτης περίμενε υπομονετικά. Δεν παρακάλεσε 

για την ζωή του, δεν καταράστηκε τον τύραννο, ούτε προσπάθησε να 

διακόψει τον επαρμένο του μονόλογο. Μονάχα χαμογέλασε και του 

έκανε νόημα να κοιτάξει πίσω του. Γυρνώντας ο Φράντορθ ένιωσε έναν 

αμυδρό πόνο στο στομάχι. Το βλέμμα του έπιασε τον Εμπρελντίν να τον 

καρφώνει με ένα ξίφος. Κοίταξε στο έδαφος και είδε αίμα να κυλά, το 

δικό του αίμα. Η όρασή του θόλωσε και ένιωσε ένα ισχυρό κάψιμο στο 

σημείο που τον είχε τρυπήσει το σπαθί. Οι μύες σε όλο του το κορμί 

έσφιξαν και με μία αστραπιαία κίνηση έκανε μερικά βήματα πίσω. 

Φόβος άρχισε να κατακλύζει το μυαλό του, ένα αίσθημα που είχε να 

νιώσει για πολλά χρόνια, από τότε που πολεμούσε στο πλάι του ο 



Μητσόπουλος Μάριος 

62 
 

Τανσίμ, από τότε που λογάριασε τη ζωή του περισσότερο από εκείνον 

και τον πρόδωσε.  

«Τελικά δεν άλλαξαν και πολλά πράγματα Φράντορθ, ακόμη ματώνεις», 

φώναξε ο Τανσίμ.  

   Ο λαβωμένος άντρας έβγαλε μία δυνατή φωνή καλώντας τους άντρες 

του να επέμβουν. Μέσα του ένας θυμός για τον εαυτό του, του έτρωγε 

τα σωθικά. Αναλώθηκε σε αχρείαστους λόγους και ξέχασε τον 

πολεμιστή που παραφύλαγε πίσω του.  

«Σκοτώστε τους όλους!», φώναξε. «Ορμήστε και αποτελειώστε τους. 

Ξεκινήστε από το μάγο. Και εσύ άθλιε ιερέα του Κάρθους, σήκω στα 

αναθεματισμένα πόδια σου και βρες μου το ελιξίριο. Έχεις πέντε λεπτά, 

αλλιώς το πρώτο πράγμα που θα κάνω όταν γίνω θεός θα είναι να 

ζητήσω αυτοπροσώπως συγνώμη από τον Κάρθους επειδή σκότωσα 

έναν από τους ακολούθους του». 

   Ο νεκρομάντης κατάφερε να σταθεί στα πόδια του. Η κουκούλα 

έκρυβε το πρόσωπό του, αλλά οι κινήσεις του ήταν αρκετές για να 

καταλάβει κανείς ότι φοβόταν. Κοιτούσε επίμονα αριστερά και δεξιά 

προσπαθώντας να βρει την κρυψώνα του φίλτρου. Ξαφνικά σήκωσε το 

κεφάλι του και έμεινε να κοιτά το άγαλμα.  

   Είχαν συμβεί τόσα πολλά μέσα σε εκείνη την αίθουσα και κανείς δεν 

είχε χρόνο για να θαυμάσει το ομοίωμα του Καν Τάρεκ. Τώρα που ο 

ήλιος ανέβαινε σιγά-σιγά προς το υψηλότερο σημείο του, ένα θρόνο 

στερεωμένο πάνω στις θάλασσες των σύννεφων, οι λεπτομέρειες του 

αγάλματος φωτίζονταν με τον καλύτερο τρόπο. Στην τεράστια φιγούρα 

μπορούσε κανείς να διακρίνει τις φλέβες, τις τρίχες της κεφαλής, κάθε 

μία από τις οποίες έπαιζε διαφορετικά παιχνίδια από τις υπόλοιπες και 

το βλέμμα του θεού, που ήρεμο κοιτούσε προς την πόρτα θυμίζοντας 

στους παραβάτες πως αυτή δεν έπαυε να είναι η οικεία του. Μέσα στο 

σκοτάδι αυτό το βλέμμα ήταν ασήμαντο, αλλά λουσμένο υπό το φως 

του ηλίου ήταν επιβλητικό, φανερώνοντας δύναμη και σοφία.  

   Ο νεκρομάντης σήκωσε το κοκκαλιάρικο χέρι του και έδειξε την 

καρδιά του αγάλματος.  



Τα Χρονικά της Σελμόρα: Η ώρα της εκδίκησης 

63 
 

«Μεγάλε βασιλιά εκεί βρίσκεται το ελιξίριο», αποκρίθηκε. «Νιώθω την 

δύναμη του άρχοντά μου συγκεντρωμένη σε εκείνο το σημείο. Η 

απάντηση βρίσκεται στην καρδιά του Καν Τάρεκ». 

«Τι περιμένετε;», ούρλιαξε ανυπόμονα ο Φράντορθ. Ο πόνος είχε 

αρχίσει να υποχωρεί και το γυμνασμένο του κορμί μπορούσε εύκολα να 

ανταπεξέλθει στην απώλεια αίματος που προσωρινά το είχε 

αποσταθεροποιήσει. Τελειώνετε με τα τρία σκουλήκια και φέρτε 

γρήγορα σκοινιά για να ρίξουμε το άγαλμα».  

   Οι στρατιώτες, που προσωρινά είχαν χαλαρώσει παρακολουθώντας 

τις κινήσεις του νεκρομάντη, όρμησαν στους τρεις ταξιδευτές. 

Ακολουθώντας πιστά τις διαταγές, το πρώτο θύμα τους θα ήταν ο 

μάγος. Το κορμί του κείτονταν ακόμη αναίσθητο στο έδαφος, το 

πρόσωπό του υπέφερε τυλιγμένο σε μία έκφραση δυσφορίας.  

   Την ώρα που ένας από τους στρατιώτες τραβούσε από το θηκάρι του 

το σπαθί του και ετοιμαζόταν να το μπήξει στα πλευρά του αβοήθητου 

Κίλριθ, μια λάμψη τον τύφλωσε, του έκαψε τα μάτια, γέμισε τα 

εσώτερά του με πόνο και τον ανάγκασε να κουλουριαστεί σαν σκουλήκι 

στο πάτωμα σφαδάζοντας.  

   Οι υπόλοιποι στρατιώτες δεν πρόλαβαν να καταλάβουν τι συμβαίνει 

και ξαφνικά βρέθηκαν και οι ίδιοι στο πάτωμα παρακαλώντας τους 

θεούς να ελαφρύνουν τον πόνο τους, τη φλόγα που κατέτρωγε την 

ψυχική τους δύναμη. 

   Ο Τανσίμ κοιτούσε τριγύρω για να καταλάβει τι συνέβη. Στιγμιαία 

νόμισε πως κάποιο μαγικό του Κίλριθ τον είχε προστατέψει, αλλά 

βλέποντάς τον πεσμένο στο πάτωμα, έναν άνθρωπο που σίγουρα είχε 

χάσει τις αισθήσεις του, άλλαξε γρήγορα γνώμη. Και ο Εμπρελντίν 

στεκόταν απορημένος και κοιτούσε μια τον Κίλριθ και μια το 

νεκρομάντη προσπαθώντας να καταλάβει όσα περισσότερα μπορούσε, 

αλλά δυστυχώς τίποτε από όλα αυτά δεν έβγαζε νόημα.  

   Σε αντίθεση με τους δύο άντρες, ο τύραννος Φράντορθ, δεν 

ενδιαφέρθηκε για ό,τι συνέβαινε γύρω του. Οι άντρες του ήταν 

αναλώσιμοι και μπορούσε να τους αντικαταστήσει όποτε ήθελε. 



Μητσόπουλος Μάριος 

64 
 

Πλησίασε το άγαλμα και έμεινε να το κοιτάει. Σήκωσε ένα ακόντιο το 

οποίο είχε πέσει από τα χέρια ενός άτυχου στρατιώτη του και με όλη 

του την ορμή κάρφωσε το άγαλμα του θεού στο στήθος. Ακαριαία 

ακούστηκε μία δυνατή κραυγή αγωνίας η οποία προς στιγμήν τρόμαξε 

τον Φράντορθ.  

«Ώστε αυτό είναι το κλάμα ενός θεού;», σκέφτηκε, αλλά πολύ σύντομα 

κατάλαβε πως το ξεφωνητό προήλθε από το νεκρομάντη.  

   Γύρισε για να τον κοιτάξει και τον βρήκε σκυμμένο στο πάτωμα να 

ζητά συγχώρεση. Ο μανδύας του είχε σκιστεί μπροστά στο στήθος και το 

δέρμα του κορμιού του φαινόταν να έχει καεί. Σύντομα το στόμα του 

πλημμύρισε με αίμα και μέσα σε λίγες στιγμές έμεινε στην στάση 

προσευχής που είχε πάρει δίχως να μιλάει πια, δίχως να αναπνέει. Είχε 

πεθάνει, λες και από κάποια ακτίνα του αναδυόμενου ηλίου που είχε 

κάψει το κορμί του.  

«Τέσσερις, παραμένετε πια», ακούστηκε μία φωνή που έφερε το στίγμα 

των αιώνων, την ανεξίτηλη σφραγίδα της δύναμης και της υπεροχής. 

«Τέσσερις θνητοί που βρέθηκαν σε τούτο τον ιερό τόπο και ενόχλησαν 

τον ύπνο του πατέρα μου, την σιωπηλή δυναστεία μου και τη μνήμη της 

οικίας του θνητού μου εαυτού». 

   Ο Τανσίμ κατάλαβε από τα λόγια εκείνα πως ο Καν Τάρεκ είχε κατέβει 

από τους ουρανούς για να τους τιμωρήσει. Μπροστά στα μάτια του το 

άγαλμά του άρχισε να παίρνει σάρκα και οστά, να αναπνέει και να 

σφίγγει τα χέρια του νευρικά. Άδραξε το καρφωμένο δόρυ και με μια 

κίνηση το εξακόντισε στον τοίχο πάνω από την είσοδο. 

«Αυτός είναι ένας πραγματικός θεός», παρατήρησε χαμηλόφωνα και 

ένιωσε ένα αφόρητο βάρος να πλακώνει την ψυχή του, ένα φορτίο που 

ήταν ασύγκριτα μεγαλύτερο σε σχέση με εκείνο του Φράντορθ.  

   Ο τύραννος έστεκε ξεγυμνωμένος μπροστά στον θεό. Ήταν ένας 

θνητός, ένας αδύναμος άνθρωπος του οποίου η σάρκα δεν θα άντεχε 

για πάντα ενάντια στην ανελέητη δύναμη του χρόνου. 

«Εσύ είσαι ο ανόητος που έστρεψες όπλο εναντίον μου;», ρώτησε ο 

θεός κοιτώντας τον βασιλιά της Σελμόρα. 



Τα Χρονικά της Σελμόρα: Η ώρα της εκδίκησης 

65 
 

«Ναι εγώ είμαι», αποκρίθηκε εκείνος ψυχρά, θέλοντας να αποκρύψει το 

γεγονός πως για πρώτη φορά στη ζωή του είχε φοβηθεί τόσο πολύ που 

ήταν έτοιμος να παραδώσει το σώμα του σε ένα τρέμουλο. 

«Γιατί θες το κακό μου;». 

«Ήρθε το τέλος Καν Τάρεκ. Ανάμεσα σε αμέτρητους θνητούς ηγέρθη 

ένας που είναι ο πιο δυνατός, ο πιο πανούργος και ο πιο φοβερός. Το 

όνομά του, το όνομά μου είναι Φράντορθ και είμαι ο βασιλιάς της 

Σελμόρα. Όπως και εσύ κάποτε έτσι και εγώ έκανα τον κύκλο μου και 

ήρθε η ώρα να ανέβω στους ουρανούς. Και δεν υπάρχει πιο ταιριαστή 

θέση για κάποιον που έζησε όλη του τη ζωή με ένα σπαθί στο χέρι από 

αυτήν του Θεού του Πολέμου». 

«Ώστε θες να με αντικαταστήσεις αδύναμε θνητέ; Εμένα που η 

κυριαρχία μου είναι παντοτινή;». 

«Ναι, θα σε αντικαταστήσω όπως και εσύ αντικατέστησες τον αδερφό 

του Μέγα Κάρθους». 

«Ώστε γι’αυτό είχες μαζί σου έναν από τους ιερείς του; Μάθε όμως, πως 

ο Κάρθους είχε λόγο να αντικαταστήσει τον προηγούμενο Θεό του 

Πολέμου, τον μισητό του αδερφό. Τώρα δεν υπάρχει λόγος. Όλους 

αυτούς του αιώνες στάθηκα δίπλα του πιστός, έτοιμος να τον 

προστατέψω. Επίσης υπάρχει ακόμη ένα πρόβλημα, μεγάλε τύραννε. Ο 

άχρηστος νεκρομάντης είχε δίκιο. Το φίλτρο βρισκόταν στο εσωτερικό 

του αγάλματος. Τώρα το άγαλμα είμαι εγώ και εγώ είμαι το άγαλμα, 

που σημαίνει πως πρέπει να με ανοίξεις με το όπλο σου και να 

αποσπάσεις το φίλτρο από τα σωθικά μου, μόνο τότε θα ξεγελάσεις τον 

θάνατο. Πως θα το καταφέρεις αυτό;». 

   Ο Φράντορθ πλημμύρισε μέσα του με οργή. Βρισκόταν τόσο κοντά σε 

αυτό που επιθυμούσε που δεν θα άφηνε κανέναν να σταθεί εμπόδιο 

στις φιλοδοξίες του. Κανένας δεν το είχε το δικαίωμα αυτό, ούτε ο ίδιος 

ο πατέρας των θεών. Κοίταξε τριγύρω και σήκωσε ένα πεσμένο ξίφος. 

Το έσφιξε γερά και όρμησε με όλη την ταχύτητα εναντίον του Καν 

Τάρεκ. Ο θεός γέλασε και ετοιμάστηκε για την μάχη δίχως να κραδαίνει 

κανένα όπλο. Για να είναι δίκαιος μίκρυνε και πήρε το μέγεθος του 



Μητσόπουλος Μάριος 

66 
 

Φράντορθ. Ένας πολέμαρχος δεν χρειαζόταν κόλπα σε μία μάχη παρά 

αγνή δύναμη, ακόμη και αν ήθελε να κατατροπώσει τους δυνατότερους 

των αντιπάλων.  

  



Τα Χρονικά της Σελμόρα: Η ώρα της εκδίκησης 

67 
 

ΧΙΙΙ 

Η πτώση 

 

   Είχαν περάσει τουλάχιστον δύο ώρες από όταν ξεκίνησε η μάχη. Ο θεός 

είχε εντυπωσιαστεί με τον αεικίνητο Φράντορθ που δεν έλεγε να τα 

παρατήσει. Το κορμί του είχε δεχτεί πολλά χτυπήματα, αλλά ήταν γερό 

και άντεχε, σαν τα σώματα των αρχαίων, εκείνων των δυνατών 

πολεμιστών και βασιλιάδων που δεν περπατούσαν πια στον κόσμο.  

   Ο Τανσίμ, ο Εμπρελντίν και ο Κίλριθ, που είχε αρχίσει και έβρισκε τις 

αισθήσεις του, κοιτούσαν εκστασιασμένοι την μάχη. Δεν μπορούσαν να 

επέμβουν, δεν μπορούσαν να κάνουν απολύτως τίποτε. Ήταν πολύ 

αδύναμοι για να πάρουν μέρος σε εκείνην την τιτανομαχία που 

εκτυλισσόταν μπροστά τους λες και είχε ξεπεταχτεί από κάποια 

τοιχογραφία που απεικόνιζε μάχες από τους θρύλους και τους μύθους 

του Νότου.  

   Κάποια στιγμή ο Φράντορθ κατάφερε να χτυπήσει με δύναμη τον Καν 

Τάρεκ στο δεξί του μπράτσο και εκείνος άφησε να του ξεφύγει ένας 

μορφασμός πόνου. Ήταν η πρώτη ένδειξη αδυναμίας του θεού σε εκείνην 

την μάχη. Ο θνητός γέμισε με αυτοπεποίθηση και συνέχισε να καταφέρει 

χτυπήματα. Η μάχη, όμως, κράτησε παραπάνω απ’όσο ήλπιζε και έτσι το 

κορμί του άρχισε να τον εγκαταλείπει. Ο θεός αναγνώρισε την δύναμη 

του θνητού. Όταν του φανερώθηκε η ευκαιρία τον έπιασε από το λαιμό, 

τον πέταξε κάτω και ύστερα τον πλησίασε.  

«Πολέμησες γενναία Φράντορθ, πιο γενναία από εκείνους τους τρεις», 

είπε και έδειξε τους ταξιδευτές, «και σίγουρα πιο γενναία από κάθε θνητό 

που θα ερχόταν μπροστά μου για να διεκδικήσει το θρόνο. Όλα όμως 

τέλειωσαν. Θα σεβαστώ τη δύναμή σου και θα φροντίσω ο θάνατός σου 

να είναι σύντομος. Πρέπει επίσης να ειδοποιήσω τον Κάρθους να σε 

προσέχει. Είσαι ιδιαίτερα επικίνδυνος βλέπεις».  



Μητσόπουλος Μάριος 

68 
 

«Δε χρειάζεται να με ειδοποιήσεις αγαπητέ μου φίλε», φώναξε ο 

Κάρθους ο οποίος ξεχύθηκε σαν ένα σύννεφο μαύρο καπνού μέσα στην 

αίθουσα τυλίγοντας τα πάντα στο σκοτάδι.  

«Κάρθους τι κάνεις εδώ;», απόρησε ο Καν Τάρεκ. 

«Ένιωσα την απώλεια της ζωής ενός από τους πιστούς μου ακολούθους», 

σημείωσε εκείνος και εγκατέλειψε το σύννεφο καπνού παίρνοντας σιγά-

σιγά την κανονική του μορφή, αυτή ενός πολύ γερασμένου ανθρώπου 

ντυμένου με κουρέλια που στηρίζεται σε ένα ξύλινο ραβδί λες και είναι 

ζητιάνος. 

«Εγώ σκότωσα το νεκρομάντη, αν αυτό είναι που θες να μάθεις. Και αυτό 

γιατί προσπάθησε να βοηθήσει έναν θνητό να μου κλέψει την αθανασία. 

Όλοι πρέπει να γνωρίζουν πως δεν πρέπει να αψηφάμε τους θεούς ακόμη 

και αν έχουμε αποφασίσει να μην τους ακολουθούμε». 

«Πόσο δίκιο έχεις Καν Τάρεκ», αποκρίθηκε ο Κάρθους με ένα ύφος 

υποβόσκουσας ειρωνείας να στολίζει το πρόσωπό του. «Κανείς, όμως, 

ούτε ακόμη και ο πατέρας μου δεν πειράζει τους ακολούθους μου». 

«Ώστε θα πάρεις το μέρος ενός θνητού»;  

«Ναι, αλλά όχι αυτού που περιμένεις». 

«Τι εννοείς;». 

«Θες να γίνεις ακόμη θεός Φράντορθ;». 

«Ναι θέλω», απάντησε ο πεσμένος βασιλιάς. 

«Με προδίδεις Κάρθους;», φώναξε οργισμένος ο Καν Τάρεκ. 

«Όχι βέβαια! Μην είσαι ανόητος και μην προτρέχεις σε συμπεράσματα 

λες και είσαι θνητός. Άλλα σχέδια έχω για τον φίλο μας από εδώ». 

«Εξήγησέ μου». 

«Ναι αν και δεν θα σου αρέσουν αυτά που έχω να σου πω. Προτείνω 

λοιπόν, ο θνητός βασιλιάς να γίνει θεός, όχι σε βάρος σου, αλλά σε βάρος 

κάποιου άλλου θεού. Εσύ ήσουν ο πρώτος θνητός που έγινε θεός. Γιατί να 

μην ακολουθήσουν το παράδειγμά σου και άλλοι. Τα αδέλφια μας έχουν 

αρχίσει και γίνονται κλειστόμυαλοι, συνεπαίρνονται από την εξουσία 

τους και απολαμβάνουν προνομία που τους έχουν τυφλώσει. Εδώ και 

χρόνια θέλω να αναδιαμορφώσω την κατανομή των αρμοδιοτήτων του 



Τα Χρονικά της Σελμόρα: Η ώρα της εκδίκησης 

69 
 

καθενός μας, αλλά κανείς δεν δείχνει τη διάθεση να με ακούσει. Μου 

φέρονται λες και είμαι παρακατιανός. Βέβαια για να κάνω την αρχή, θα 

πρέπει να σε ανοίξω και να πάρω το φίλτρο που τόσο έξυπνα έκρυψες 

μέσα στο σώμα διοχετεύοντας την υπόστασή σου στο άγαλμα σου».  

«Δεν ξέρω τι να πω Κάρθους. Τα ακούω όλα αυτά κάπως απότομα. Γιατί 

θες να κάνεις αλλαγές; Ο κάθε θεός έχει αρμοδιότητες διαφορετικές, 

αλλά ίσης σημασίας με αυτές των αδελφών του. Εκτός αυτού, πες πως 

παίρνεις το φίλτρο από τα σπλάχνα μου, αυτό είναι αρκετό μονάχα για 

έναν θνητό».  

«Ύστερα από αιώνες αναζήτησης βρήκα μία συνταγή που μπορεί να το 

μιμηθεί και να μας γλιτώσει από τον κόπο να βρούμε τα μοναδικά και 

πέρα για πέρα πολύτιμα συστατικά του». 

   Ο Καν Τάρεκ παρέμεινε για λίγο σιωπηλός προσπαθώντας να 

επεξεργαστεί τα σχέδια του Κάρθους. Είχε αιφνιδιαστεί από την 

φιλοδοξία του αδελφού θεού. Έβλεπε μία όψη του που δεν είχε δει ποτέ 

ξανά». 

«Μην αναλύεις πολύ τα σχέδια του Μέγα Κάρθους μέσα στο μυαλό σου, 

ω! μεγάλε Καν Τάρεκ», φώναξε ο Τανσίμ που είχε λύσει τα δεσμά του με 

τη βοήθεια του Εμπρελντίν. «Ο αδελφός σου με αυτήν την κίνηση θέλει 

να αντικαταστήσει όλους του θεούς, όλους τους ισάξιούς του, με θνητούς 

που γεύτηκαν την αθανασία. Έτσι θα είναι το μοναδικό πρωτότυπο, ένας 

πατέρας για τους ανώριμους θεούς που δεν έχουν ζήσει ούτε εκατό 

χρόνια. Εσύ ήσουν το πρώτο πιόνι στην παρτίδα του, τώρα θέλει να βρει 

και τα υπόλοιπα για να μπορέσει επιτέλους να παίξει, δηλαδή να 

κυβερνήσει, όπως αυτός επιθυμεί». 

   Ο Θεός του Πολέμου τρόμαξε στην σκέψη ότι αυτό μπορεί να ήταν το 

σχέδιο του Κάρθους. Μπορεί να είχε πάρει τη θέση ενός άλλου θεού, 

αλλά αυτό δεν σήμαινε πως όλα αυτά τα χρόνια δεν έμαθε να αγαπάει τα 

αδέλφια του. 

«Τι έχεις να πεις για όλα αυτά Κάρθους;», ρώτησε νευριασμένος.  

   Ο Κάρθους δεν απάντησε. Είχε θυμώσει απίστευτα που ένας θνητός είχε 

καταφέρει να διαπεράσει τα λεγόμενα του λες και ήταν χαρτί από 



Μητσόπουλος Μάριος 

70 
 

πάπυρο και είχε αποκαλύψει τόσο εύκολα το σχέδιό του, αυτό που είχε 

ως σκοπό την απόλυτη κυριαρχία.   

«Μίλα μου Κάρθους. Είναι αλήθεια τα όσα λέει ο θνητός;». 

   Ο Θεός του Κάτω Κόσμου προσπάθησε να πάρει πάλι την μορφή 

σύννεφου, αλλά ο Καν Τάρεκ τον πρόλαβε και τον άρπαξε.  

«Είναι αλήθεια;». 

«Και αν είναι τι πρόκειται να κάνεις εσύ για αυτό;», ούρλιαξε ο 

πληγωμένος θεός. 

   Ο Καν Τάρεκ έσφιξε γερά τον αδελφό του και ύστερα ανήλθε στους 

ουρανούς δίχως να τον αφήνει από τα χέρια του. Η τιμωρία που τον 

περίμενε εκεί θα ήταν υποδειγματική. Οι θεοί δεν συγχωρούν κανέναν, 

ειδικά αυτούς που προσπαθούν να τους προδώσουν.  

   Ύστερα από την άνοδο των θεών, τα τοιχώματα του ναού άρχισαν να 

τρέμουν και η μία πέτρα μετά την άλλη επιδόθηκαν σε έναν χορό 

κατάρρευσης. Το τεράστιο οικοδόμημα περνούσε τις τελευταίες του 

στιγμές. Οι τρεις ταξιδευτές άρχισαν να τρέχουν προς την έξοδο. Ο 

Φράντορθ πίσω τους έκανε προσπάθεια να σταθεί στα πόδια του, αλλά 

εκείνα δεν μπορούσαν να τον στηρίξουν. Η μάχη είχε αποβεί μοιραία. O 

Τανσίμ άρχισε να επιβραδύνει και κοντοστάθηκε για να κοιτάξει τον 

τύραννο, τον παλιό αδελφό που τον είχε προδώσει. 

«Τι κάνεις εκεί Τανσίμ;», ρώτησε νευρικά ο Κίλριθ. «Δεν έχουμε χρόνο 

πρέπει να τρέξουμε, έλα!». 

«Λέτε να του αξίζει να πεθάνει έτσι;». 

«Είσαι τρελός τι είναι αυτά που λες;». 

   Ο Φράντορθ τους κοιτούσε από μακριά και γελούσε. Ένιωθε τον θάνατο 

να πλησιάζει και δεν μπορούσε να κάνει τίποτε για αυτό παρά μόνο να 

περιμένει. Φανταζόταν τις τιμές με τις οποίες θα τον υποδέχονταν οι 

ακόλουθοί του σε περίπτωση που επιβίωνε, εκείνον που είχε καταφέρει 

να πολεμήσει ως ίσος προς ίσο με έναν θεό και να αποφύγει την 

ταπεινωτική ήττα.   

    Τότε ο Τανσίμ έστρεψε την πλάτη στους δυο συμπολεμιστές και άρχισε 

να τρέχει προς το μέρος του για να τον βοηθήσει. Σε αντίθεση με εκείνους 



Τα Χρονικά της Σελμόρα: Η ώρα της εκδίκησης 

71 
 

τους δύο τον ήξερε από παλιά, από τότε που η τρέλα της εξουσίας δεν 

είχε δηλητηριάσει ακόμη την ψυχή του. Τον πλησίασε και τον έπιασε από 

το μπράτσο. 

«Σήκω στα πόδια σου», τον πρόσταξε. 

«Τι κάνεις εκεί;», ρώτησε εκείνος έκπληκτος. 

«Δεν πήραμε ακόμη την εκδίκησή μας και δεν έχουμε σκοπό να 

χρησιμοποιήσουμε τη δύναμη ενός θεού σαν πρόφαση για να 

καταφέρουμε τον σκοπό μας». 

   Εκείνος κατέβαλε μεγάλη προσπάθεια και με τη βοήθεια του Τανσίμ 

κατάφερε να διασχίσει τη διαδρομή μέχρι την έξοδο, εκεί όπου περίμεναν 

ο Εμπρελντίν με τον Κίλριθ.  

   Πίσω τους ο ναός είχε αρχίσει να καταρρέει, η οροφή γινόταν ένα με το 

δάπεδο, θάβοντας κάτω από ένα στρώμα καπνού και τεράστιων 

ογκόλιθων τον τάφο του πατέρα του Καν Τάρεκ, εκείνον που νοιαζόταν 

για το παιδί του ακόμη και ύστερα από τόσους αιώνες εξορίας στον 

κόσμο των ζωντανών.  

   Όταν έπεσε και η τελευταία πέτρα, οι τέσσερις άντρες βρίσκονταν έξω 

από το ναό, ξαπλωμένοι στην άμμο προσπαθώντας να πάρουν βαθιές 

ανάσες. Και τότε ήταν που ακούστηκε η φωνή του Καν Τάρεκ από τον 

ουρανό. 

«Αντίο πατέρα. Είθε να μην σε ξαναενοχλήσει κανένας θνητός στον 

αιώνιο ύπνο σου. Αντίο και σε σας θνητοί. Δεν ξέρω αν ζείτε ή αν σας 

καταβρόχθισε το οίκημα, αλλά σας χαιρετίζω για την εξυπνάδα και 

δύναμη που επιδείξατε μπροστά στους θεούς. Όλοι να ξέρουν πως κανείς 

δεν ξεφεύγει από τη νέμεση αυτών που κατοικούν στους ουρανούς. Ούτε 

και τα αδέλφια τους όταν διαπράξουν εγκλήματα όμοια με αυτά του 

Κάρθους». 

  



Μητσόπουλος Μάριος 

72 
 

ΧΙV 

Η επιστροφή 

 

   Πέρασαν δύο μέρες από τότε που ο ναός του Καν Τάρεκ έγινε ένα με 

το χώμα. Πίσω στην Σελμόρα επικρατούσε μεγάλος πανικός για την 

εξαφάνιση του ηγέτη της, του μεγάλου Φράντορθ. Αυτό μπορούσε να το 

καταλάβει κανείς από μεγάλη απόσταση. Έβλεπε τους ανθρώπους, 

μικρές κουκκίδες για το μάτι να τρέχουν πανικόβλητοι και να έχουν 

προσδώσει μία άναρχη ζωντάνια στα σπλάχνα της πόλης. Όλοι 

ρωτούσαν, όλοι προσπαθούσαν να μάθουν τι συνέβη. Η επικρατούσα 

φήμη ήταν πως ο Φράντορθ μπήκε στο οίκημα του Θεού του Πολέμου 

μαζί με τους άντρες της εκστρατείας του και εκείνο έτυχε να γκρεμιστεί 

εκείνη ακριβώς την στιγμή, λες και ήταν σημάδι σταλμένο από τους 

θεούς, πλακώνοντας τον τύραννο και τους στρατιώτες. 

   Ο Εμπρελντίν, ο Κίλριθ και ο Τανσίμ γέλασαν όταν έφτασαν στην πόλη 

με τη βοήθεια του οδηγού τους του Ραντούμ. Εκείνος τους χαιρέτισε και 

απομακρύνθηκε προς την μητέρα έρημο, το μόνο πράγμα που θα 

μπορούσε να βασιλεύει αιώνια στο Νότο. 

   Κανείς δεν έμαθε ποτέ την αλήθεια για τον Φράντορθ. Το κεφάλι του 

κοσμούσε έναν πάσαλο σε ένα μικρό χωριό εκατό μίλια μακριά από την 

Σελμόρα. Ένα χωριό που πριν από έναν μήνα, προτού ακόμη οι μοίρες 

των τριών αντρών πλεχτούν μεταξύ τους, είχε χάσει όλα τα παιδιά και 

της γυναίκες κατά τη διάρκεια μίας ανελέητης σφαγής της οποίας 

αρχηγός ήταν ο ίδιος ο Φράντορθ. Ο Τανσίμ είχε ακούσει για αυτό το 

θλιβερό γεγονός και αποφάσισε, αφού συζήτησε με τους άλλους δύο, 

να ζητήσει από τον οδηγό να τους δείξει που βρισκόταν το χωριό για να 

κάνουν μία μικρή στάση εκεί. Σε εκείνο το μέρος ο Ραντούμ είχε χάσει 

τρία ανίψια και μία μικρή αδελφή, που είχε παντρευτεί και ζούσε εκεί, 

και έτσι πήρε μετά χαράς την απόφαση να τους οδηγήσει.  



Τα Χρονικά της Σελμόρα: Η ώρα της εκδίκησης 

73 
 

   Ο τύραννος ήταν αδύναμος και δεν μπορούσε να προβάλει καμία 

αντίσταση. Όταν οι χωρικοί τον είδαν μόνο του, όρμησαν πάνω του και 

τον ξέσκισαν λες και ήταν άγρια θηρία. 

«Είχες δίκιο Τανσίμ, δεν έπρεπε  να αφήσουμε τον Φράντορθ να 

πεθάνει στο ναό», αποκρίθηκε ο Εμπρελντίν. «Αυτός είναι ένας θάνατος 

που του ταιριάζει, ένα τέλος που μπορεί να σβήσει τον πόνο του 

παρελθόντος». 

   Η κατάσταση που αντιμετώπισαν στην Σελμόρα οι τρεις άντρες δεν 

τους ανησύχησε καθόλου. Ήξεραν πως ο λαός θα μάθαινε να ζει και 

χωρίς την επιβολή ενός τυράννου. Απλώς χρειαζόταν χρόνος και ένας 

κατάλληλος βασιλιάς να τον αντικαταστήσει. Η εποχή των θεών θνητών 

είχε φτάσει στο τέλος της.  

«Κάθε άνθρωπος έχει αίμα στις φλέβες του και κάθε άνθρωπος μπορεί 

να ματώσει», αυτά ήταν τα λόγια του δασκάλου Αρκέλιους, του 

ζητιάνου που ζούσε παραγκωνισμένος σε μία φτωχογειτονιά της πόλης, 

όταν τον επισκέφτηκε ο Κίλριθ να του μιλήσει για την επιτυχία του και 

για τους καινούργιους συμμάχους που είχε κάνει. 

   

   Τρεις απλοί άνθρωποι, τρεις ήρωες με αδυναμίες κατάφεραν να 

επιβιώσουν μπροστά σε θεούς και τυράννους και θα ζούσαν άλλη μια 

μέρα για να δουν την πύρινη σφαίρα του ήλιου να ανατείλει πάνω από  

την Σελμόρα, την μάνα πολεμιστών, το στολίδι του Νότου, την πόλη 

γεμάτη ευκαιρίες και θαύματα που περιμένουν να ανακαλυφθούν. Το 

μέλλον έκρυβε πολλά ακόμη. 

 

 

ΤΕΛΟΣ 

 


