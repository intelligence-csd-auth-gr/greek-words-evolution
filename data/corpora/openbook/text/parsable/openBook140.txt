




































θ α ν ά σ η ς  τ ρ ι α ρ ί δ η ς

HIV
Ένα τέλος αιματωμένο

1



o bloody period

2



(Μια  εντελώς  άδεια  σκηνή.  Μπαίνει  η  Ε,  μια  γυναίκα  που
κρατάει μια μάλλον αστεία τσάντα και μια καρέκλα. Αφήνει την
καρέκλα στο κέντρο της σκηνής.)

Καλησπέρα σας... Είμαι η ... (Η ηθοποιός λέει το όνομά της και
το επίθετό της.) Έχετε καθίσει όλοι – έτσι δεν είναι; Χαίρομαι
πολύ  που  είστε  εδώ...  Είναι  μεγάλη  τιμή  που  ήρθατε...
Σηκωθήκατε  από  το  σπίτι  σας,  ντυθήκατε,  πήρατε  την
συγκοινωνία και φτάσατε ως εδώ... (Αν την μέρα της παράστασης
έχει  καλό καιρό.) Με τέτοιο ωραίο καιρό...  (Αν την μέρα της
παράστασης δεν έχει καλό καιρό.) Με τέτοιο παλιόκαιρο... Τι να
πω; Είμαι ευγνώμων προς όλους σας...

(Κοιτάζει το κοινό με παράξενο -ίσως αινιγματικό- χαμόγελο.) 

Και το καλύτερο είναι πως ήρθατε ως εδώ ενώ ξέρετε τι κάνω...
Αυτό είναι πολύ σημαντικό... Αφήσατε την ησυχία σας και ήρθατε
ως εδώ για κάτι... (Σαν να σκέφτεται.) Ας πούμε, για κάτι που δεν
συνηθίζεται...

(Στρέφεται προς τις πάνω σειρές.)

Τι είπατε; Αν θέλετε, φωνάξτε λίγο περισσότερο... Είναι κι αυτά
τα φώτα που με τυφλώνουν και δεν μπορώ να δω... Φωνάξτε λίγο,
σας παρακαλώ... 

(Με έκπληξη.)

“Δεν  ξέρετε...”;  Τι  δεν  ξέρετε;  “Δεν  ξέρετε  τι  κάνω  εδώ”;
(Χαμογελάει.)  Φυσικά  και  ξέρετε...  Διαβάσατε  περίληψη  πριν

3



έρθετε, σας τράβηξε το ενδιαφέρον και ήρθατε.. Όλοι διαβάζουν
περιλήψεις...  Αν  δεν  είχατε  διαβάσει  περίληψη,  δεν  θα
ερχόσασταν...  Θα καθόσασταν να δείτε μια τηλεοπτική σειρά...
Δεν  είναι  κακό...  Κι  εγώ  βλέπω  τηλεοπτικές  σειρές...  Ιδίως
αμερικάνικες... Μερικές από αυτές είναι πραγματικά σπουδαίες...
Έχει  προχωρήσει  πολύ  η  τηλεόραση  τα  τελευταία  χρόνια....
Αλλά...  Αλλά  εσείς  ήρθατε  εδώ...  Πληρώσατε  εισιτήριο  και
ήρθατε... Και σας το είπα εξαρχής, είναι τιμή μου που ήρθατε για
να με δείτε...  Οπότε,  σας παρακαλώ, κύριε,  μην λέτε πως δεν
ξέρετε τι κάνω εδώ... Στην εποχή μας δεν χωράει πια το “Δεν
ξέρω”... Όλοι τα ξέρουμε όλα... Ακούς κάτι που δεν ξέρεις, το
βάζεις επί τόπου στο Google, αμέσως ενημερώνεσαι... Και να μην
θες να μην ξέρεις, δεν γίνεται...

(Σκύβει προς το κοινό, σαν να δοκιμάζει μια κίνηση οικειότητας.)

Προχθές  ήμουνα  σε  μια  παρέα  και  κάποιοι  μιλούσαν  για  το
“Άνσλους” και το “Άνσλους” και το “Άνσλους”... Μας ζάλισαν με
αυτό το “Άνσλους”... Κι εγώ δεν είχα ιδέα τι είναι... Για φάρμακο
μου έμοιαζε... Και τι λέτε πως έκανα; Με τρόπο προσποιήθηκα
πως  πάω  να  στείλω  ένα  μήνυμα  στο  κινητό  και  χτύπησα  το
“Άνσλους” στο Ίντερνετ και είδα επιτέλους τι είναι... Ξέρετε τι
είναι; Μην στεναχωριέστε, θα σας το πω εγώ... Στα γερμανικά θα
πει  “προσάρτηση”  –  αλλά  δεν  είναι  όποια  κι  όποια
προσάρτηση.... Είναι η προσάρτηση της Αυστρίας στην ναζιστική
Γερμανία  το  1938...  Ούτε  πόλεμος  έγινε,  ούτε  τίποτε...  Μια
παρέλαση έκανε  ο  Χίτλερ  και  έγινε...  Κάνανε  μεγάλη χαρά οι
Αυστριακοί με αυτό...

4



(Κάθεται στην καρέκλα της. Από την τσάντα της βγάζει ένα δυο
βελόνες πλεξίματος και ένα κουβάρι μαλλί που καταλήγει σε ένα
μόλις μισοαρχινισμένο πλεκτό.)

Έτσι  που  λέτε  με  το  Internet…  Χτυπάς  τη  λέξη  και
ενημερώνεσαι...  Κατά  κάποιο  τρόπο  όλοι  είμαστε  σοφοί  όταν
κρατάμε ένα κινητό με γρήγορη σύνδεση... Κι αυτό, όσο να πεις,
είναι πρόοδος... Ειδάλλως θα ξέρανε για το Άνσλους μονάχα οι
πλούσιοι  που  πήγανε  στα  καλά  σχολεία...  Κι  εμείς  θα  τους
ακούγαμε σαν τα ταγκαλάκια... Ενώ τώρα πατάμε “Άνσλους” και
το  ξέρουμε  όλοι...  Κι  έχουμε κάτι  να πούμε στις  συζητήσεις...
“Έρχεται ένα καινούριο Άνσλους...” λέμε με δυσοίωνο ύφος...

(Βάζει τα χέρια της στο πρόσωπό της, σαν να την τυφλώνει το
φως  του  προβολέα.  Στρέφεται  προς  το  ηλεκτρολογείο,  με
εκνευρισμό.)

Γιώργο, δεν μπορεί να γίνει κάτι με αυτό το φως το προβολέα;
(Το όνομα "Γιώργος" είναι  ενδεικτικό,  η  ηθοποιός  θα πει  το
μικρό  όνομα  του  χειριστή  του  θεάτρου.) Τόσες  μέρες  είναι
χαλασμένο...  Είναι  τυραννία  να  παίζεις  με  το  φως  να  σε
τυφλώνει... Αλλά ... τέτοια ώρα, τέτοια λόγια... Αφήστε, να μην
μιλήσω  καλύτερα...  Στο  θέατρο  που  ήρθαμε,  θα  έχουμε  τα
ανάλογα  φώτα...  Και  το  λέω  “θέατρο”  για  να  κρατήσω  τα
προσχήματα...  Κανονικά  θα  έπρεπε  να  πω  άλλη  λέξη  –  αλλά
κρατιέμαι για να μην σας προσβάλω... Δεν είναι σωστό να βάζεις
τους ανθρώπους να έρχονται να πληρώνουν εισιτήριο κι ύστερα
να τους λες “Σας έφερα σε μπορδέλο...” Είναι σαν να τους λες
κατάμουτρα “Είστε μαλάκες...”

5



(Αρχίζει  να  πλέκει.  Χαμογελάει  με  υποβόσκουσα  πικρή
ειρωνεία.)

Βέβαια, τώρα πια αυτά τα θέατρα είναι στη μόδα... Αυτά που είναι
λίγο ερείπια και παλιές αποθήκες και μουχλιασμένους τοίχους...
Και  σε  αυτά  παίζονται  και  τα  νέα  είδη  του  θεάτρου...  Το
μεταδραματικό  θέατρο,  αυτό  που  μπλέκεται  με  το  κοινό  –  το
θέατρο  που  σηκώνονται  θεατές,  στήνονται  αράδα  σε  ένα
μικρόφωνο  και  λένε  τον  πόνο  τους...   Το  λένε  “θέατρο
ντοκουμέντο”,  “θέατρο  της  πραγματικότητας”  και  τέτοια...
(Σηκώνει τα χέρια με απογοήτευση.) Τι να πω; Περί ορέξεως...
Και το άλλο που το λένε “In yer face theatre”... Κι αυτό έχει
μεγάλη πέραση... Όλοι σκυλοβρίζονται με όλους από πάνω μέχρι
κάτω... Φτύνουν στην σκηνή, ξερνούνε, κάνουν την ανάγκη τους...
“Θέατρο στα μούτρα σου...” 

(Κοιτάζει το κοινό.)

Δεν  μπορώ  να  σας  καταλάβω  γιατί  έχετε  ανάγκη  από  κάτι
τέτοιο... Εγώ ήξερα πως ο κόσμος έρχεται στο θέατρο για να του
πεις  μια  ιστορία...  Άμα  κατουρήσεις  σε  έναν  κουβά  και  του
πετάξεις στα μούτρα του τα κάτουρα, τι ιστορία τού έχεις πει;

(Κουνάει το κεφάλι της με συγκατάβαση.)

Εν πάση  περιπτώσει,  γούστα  είναι  αυτά...  De  gustibus  et  de
coloribus... Και, για καλή σας τύχη,  ο χαλασμένος προβολέας
δεν στραβώνει εσάς... Εμένα στραβώνει που τον τρώω στην μάπα
κάθε βράδυ... Εσείς κάθεστε μια χαρά στη θέση σας... (Σε έναν

6



από  τους  θεατές  της  πρώτης  σειράς.)  Δεν  κάθεστε  καλά;  (Ο
θεατής συγκατανεύει.) Μια χαρά... Το ξέρω...

(Σταματάει για λίγο το πλέξιμό της. Με συνωμοτικό ύφος.)

Ξέρετε, ο σκοπός της παράστασης απόψε είναι να ξεβολευτείτε...
Δηλαδή, όχι  ο δικός μου σκοπός – εγώ θα έκανα κάτι  άλλο...
Αλλά  δεν  ορίζω  εγώ  τον  προσανατολισμό  της  παράστασης...
Ξέρετε ποιος κάνει κουμάντο... Δεν ξέρετε; Να σας το πω εγώ:
Στην παράσταση, φίλες και φίλοι, αφεντικό είναι ο σκηνοθέτης...
Αυτός αποφασίζει... Εγώ απλώς υπηρετώ το όραμά  του... Την
παράστασή του... Αυτή είναι η δουλειά του ηθοποιού... Υπηρετεί
την παράσταση  κάποιου άλλου... Την όποια παράσταση... (Με
κυνικό  καγχασμό.)  Και  προσπαθεί  να  βγάλει  τον  ρόλο  που
ανέλαβε...

(Παίρνει βαθιά ανάσα και ξαναρχίζει το πλέξιμο.)

Να  πρέπει  να  πλέξεις  και  να  σε  τυφλώνει  ένας  χαλασμένος
προβολέας... Πιστέψτε με, δεν είναι εύκολο... Αλλά έτσι πρέπει
να γίνει... Να ξεκινήσει η παράσταση με μια καημένη γυναικούλα
που πλέκει... Να αισθανθείτε  κάτι σαν λύπηση... Και μετά...

(Σαν να παίρνει ανάσα – κι έπειτα ξεφουσκώνει.)

Και μετά να γίνει ό,τι είναι να γίνει...

(Συνεχίζει το πλέξιμο με νευρικές κινήσεις.)

7



Απόψε,  λοιπόν,  θα  σας  μιλήσω για  την  υπόθεση  της   Επίφανι
Γκούντμαν...  Είναι  η   Νιγηριανή  πόρνη  που  αυτοκτόνησε  το
2013... Δέκα μέρες πριν κρεμαστεί της βγάλανε την φωτογραφία
στην τηλεόραση πως είχε AIDS... Για λόγους Δημόσιας Υγείας...
Και δέκα μέρες μετά την βρήκανε κρεμασμένη... Στο Κατάστημα
Προσωρινής  Κράτησης...  Φυλακή  είναι  –  αλλά  έτσι  το  λένε
επίσημα... Κατάστημα...

(Μικρή σιωπή – σαν να αφοσιώνεται στο πλέξιμο.)

Είχε γίνει μεγάλος σαματάς τότε... Το θυμάστε, έτσι δεν είναι...
Το Υπουργείο είχε δώσει τα ονόματα και τις φωτογραφίες με τις
πόρνες που είχαν AIDS… Για να τις δούνε οι πελάτες τους και να
πάνε  να  κάνουν  εξέταση...  Οι  οργανώσεις  για  τα  ανθρώπινα
δικαιώματα  ξεσηκώθηκαν...  Είπαν  για  διαπόμπευση...  Είπαν
πολλά...  Πολύ  κόσμος  πήρε  το  μέρος  από  τις  πόρνες...
Ανθρωπιστικές  οργανώσεις,  φορείς  για  τα  δικαιώματα  των
γυναικών  και  τέτοια...  Μετά  το  πράγμα  έκατσε...  Η  Επίφανι
Γκούντμαν ήταν παράνομη στη χώρα και έτσι κι αλλιώς είχε μπει
στην διαδικασία της απέλασης.... Κρεμάστηκε στο Κατάστημα της
Προσωρινής  Κράτησης  για  τους  χαρακτηρισμένους  προς
απέλαση...  Με  το  σύρμα  από  το  καζανάκι  της  τουαλέτας...
Προφανώς από απελπισία... 

(Κοιτάζει  το  κοινό.  Αφήνει  κάτω τις  βελόνες  της.  Ανοίγει  την
τσάντα της, βγάζει ένα τσιγάρο και το βάζει στο στόμα της χωρίς
να το ανάβει.)

Αν θέλετε, μπορείτε να την ψάξετε στο Google… Θα βγει και η
φωτογραφία της... Είναι καλό να διασταυρώνετε όσα σας λέω...

8



Μην  βάλετε  το  “Επίφανι  Γκουντμαν”...  Πατήστε  “πόρνες  με
AIDS,  2013”…  Θα  την  βρείτε  εύκολα...  Ήταν  η  μοναδική
μαύρη...

(Βγάζει τον αναπτήρα της. Πάει να ανάψει το τσιγάρο. Αλλάζει
γνώμη και σβήνει τον αναπτήρα. Σαν να σκέφτηκε κάτι.)

Θα προσπαθήσω να μιλήσω για λογαριασμό της, λοιπόν... Αλλά
προσοχή: δεν θα γίνω αυτή...  Δεν θα γίνω η Επίφανι Γκουντμαν
– και, ας πούμε, να πω έναν μονόλογο σαν να ήμουν εκείνη... Να
μιλήσει με το στόμα μου...  Να ήμουν λόγου χάρη το φάντασμα
της  Επίφανι  Γκούντμαν  και  να  μιλούσα...  Αυτό  θα  ήταν  πολύ
ωραίο... Ρολάρα...

(Με απογοήτευση.)

Αλλά... Αλλά δεν θέλουμε αυτό εδώ πέρα...

(Ανάβει  το τσιγάρο της.  Ρουφάει  λαίμαργα τον  καπνό και  τον
φυσάει.)

Ξέρω πως το τσιγάρο δεν κολλά με την εικόνα της γυναικούλας
που πλέκει... Είναι κάπως επιθετικό να ανάβεις τσιγάρο... Αλλά
έχω  ανάγκη  να  καπνίσω...  Δεν  ξέρω  γιατί,  αλλά  είμαι  κάπως
εκνευρισμένη  απόψε...  Και  ο  σκηνοθέτης  μου  έχει  δώσει  την
ελευθερία να καπνίζω, αν το έχω ανάγκη... Μπορεί να καλμάρει
τον εκνευρισμό μου... Και πρέπει να είμαι καλμαρισμένη...

(Ξαναφυσάει τον καπνό.)

9



Τι να σας πω... Ίσως να έχω διαφωνίες και με αυτό το είδος του
θεάτρου... Να είσαι λευκή και να μιλήσεις για μια μαύρη πόρνη
με AIDS – αλλά χωρίς να είσαι αυτή η μαύρη... Χωρίς να βάλεις
καν  ένα  μακιγιάζ  με  μαύρη  μπογιά...  Μου  φαίνεται  δηθενιά
αυτό... Εγώ έμαθα το θέατρο αλλιώς... Όταν θέλεις να μιλήσεις
για μια μαύρη πόρνη, βάζεις στη σκηνή μια νέα μαύρη κοπέλα και
φοράς  μίνι  φούστα  και  τακούνια...  Κι  αν  δεν  είσαι  μαύρη,
μακιγιάρουν το δέρμα σου για να φαίνεσαι μαύρη... Πώς κάνουν
με τον Οθέλλο... Τώρα πια υπάρχουν μακιγιάζ που δεν μπορείς
να πιστέψεις στα μάτια σου... Σε κάθε περίπτωση, δεν βάζουν μια
κυριούλα να πλέκει... Εγώ θα μπορούσα να είμαι η μαμά αυτής
της Επίφανι... Αν με βάφανε μαύρη, βέβαια...

(Μικρή σιωπή – ρουφάει μια γερή τζούρα.)

Βέβαια ο σκηνοθέτης μου είπε πως όλα αυτά είναι παρωχημένες
νατούρες... Και πως θέλει να κάνει έρευνα πάνω στο κοντράστο...
Μαύρη  πόρνη  που  αυτοκτονεί  –  και  μιλάει  για  αυτήν  μια
μεσόκοπη λευκή / μια λευκή κυριούλα που πλέκει... (Ανάλογα με
την ηλικία της ηθοποιού που παίζει  την Ε, θα επιλεχτεί  και  η
αντίστοιχη  περιγραφή:  “μια  μεσόκοπη  λευκή  /  μια  λευκή
γριούλα”.)

(Σαν να μιμείται μια φωνή – προφανώς τον σκηνοθέτη.)

“Το  σύγχρονο  θέατρο   δεν  θέλει  νατούρα  και  λόγια  και
μονολόγους...  Θέλει  κάτι  πιο  δραστικό...  Εάν  το  subject σου
είναι  η Επίφανι  Γκουντμαν,  βρες έναν καινούριο τρόπο να την
φέρεις μπροστά στο κοινό...” Ε, κι εγώ σκέφτηκα έναν τρόπο...
Δεν με τρελαίνει, αλλά εν πάση περιπτώσει, κάτι πρέπει να κάνω

10



κι εγώ... Κάπου πρέπει να παίξω... Αφού δεν μου δίνουν να παίξω
Τσέχωφ, θα κάνω αυτό... (Σαν να μονολογεί με συγκατάβαση.)
Επίφανι Γκούντμαν; Επίφανι Γκούντμαν...

(Σβήνει το τσιγάρο στο πάτωμα.)

Δεν σας κρύβω πως δεν είναι ακριβώς ο ρόλος που ονειρευόμουν
ως μαθήτρια στη σχολή...  Ήθελα κάτι άλλο... Την Μήδεια, την
Έντα Γκάμπλερ, τη Νίνα... Και την Μπλάνς Ντιμπουά, φυσικά...
“Έζησα την ζωή μου χάρη στην καλοσύνη των ξένων...” Ποια
ηθοποιός δεν τα θέλει όλα αυτά;

(Μικρή σιωπή, σαν να σκέφτηκε κάτι. Μετά σηκώνει τις βελόνες
και το πλεκτό και το μαλλί του πλεξίματος.)

Και  γενικά  Τσέχωφ  και  Τένεσι  Ουίλιαμς...  Ό,τι  να  είναι  από
αυτούς τους δύο...  Οι  άνθρωποι  έκαναν γυναικείους ρόλους με
κάτι αρχίδια να, με το συμπάθειο... Όχι ρολάκια...

(Κοιτάζει το βάθος της αίθουσας και χαμογελάει σαν να βλέπει
κάτι όμορφο.)

Και πιο πολύ από όλα ονειρευόμουν τη Σόνια.... Από τον “Θείο
Βάνια”... “Πρέπει να ζήσουμε... Και θα ζήσουμε, θείε Βάνια...”
Μου έγινε εμμονή αυτός ο ρόλος... Στη σχολή δεν με αφήσαν να
δώσω τον μονόλογό της στην τελική εξέταση... “Όλες θέλουν να
πούνε  τη  Σόνια...  Ο  μονόλογος  αυτός  απαγορεύεται  στις
υποψήφιες  ηθοποιούς...  Μπορεί  να  τις  συντρίψει...  Κάποτε  θα
έρθει η ώρα και θα την κάνεις...” Έτσι μου είπαν...

11



(Κουνάει  το  χέρι,  σαν  μια  κίνηση  παραίτησης.  Σκύβει  στην
τσάντα της και βγάζει ένα πλαστικό μπουκαλάκι νερό.)

Αλλά...  Αλλά  στην  ζωή  δεν  μπορούμε  να  έχουμε  αυτό   που
θέλουμε... Το θέατρο αλλάζει... Δεν είναι πια αυτό που ήτανε...
Πρέπει  να  είναι  ντοκουμέντο...  Να  είναι  κάτι  που  και  καλά
“ανατρέπει  τους  παραδοσιακούς  ρόλους  του  κοινού  και  των
υποκριτών...” Οπότε...

(Πίνει  λίγο  νερό  από  το  μπουκάλι  της.  Κατόπιν  βάζει  το
μπουκάλι στην τσάντα της.)

Οπότε  παίρνεις  τον  ρόλο  σου  και  προσαρμόζεσαι  σε  αυτόν...
Επίφανι  Γκούντμαν;  Επίφανι  Γκούντμαν  και  θα  πω  κι  ένα
τραγούδι...  Και  θα  τον  κάνω όπως μου  ζητάνε...  Αυτή  είναι  η
δουλειά του ηθοποιού...  Να προσαρμόζεται  στον ρόλο και  την
παράσταση σαν χαμαιλέων... Άρα...

(Αρχίζει να πλέκει ξανά.)

Άρα  δεν  θα  σας  κάνω  τον  μονόλογο  της  Σόνιας...  “Εμείς  θα
ζήσουμε,  ναι  θα ζήσουμε...”  και  τα υπόλοιπα...  Εξάλλου και  η
Επίφανι Γκούντμαν δεν έζησε... Οπότε...

(Μικρή σιωπή σαν να αφαιρέθηκε.)

Οπότε εσείς, όσο μπορείτε, ξεχάστε το θέατρο του ηθοποιού...
Πείτε  πως  δεν  ήρθατε  στο  θέατρο...  Πως  ήρθατε  σε  μία
διάλεξη...  Ο  σκηνοθέτης  μου  έδωσε  πολλές  ελευθερίες  στις
πρόβες... “Με ενδιαφέρει να μιλάει η ... (Εδώ η ηθοποιός λέει το

12



αληθινό όνομά της.) Και μην παραξενευτείτε που μια λευκή θα
σας μιλήσει για την ιστορία μιας μαύρης... Εξάλλου δεν υπάρχει
και  μεγάλη  διαφορά...  Θυμάστε  εκείνη  την  διαφήμιση  τη
Benetton; Που έδειχνε τρεις καρδιές γεμάτες αίματα και έγραφε
στις  τρεις  λεζάντες:  Καρδιά  λευκού,  καρδιά  μαύρου,  καρδιά
κίτρινου...  Πατήστε  την  στο  Google,  θα  την  βρείτε...  Ήταν
διαφήμιση με αντιρατσιστικό περιεχόμενο... Μας έλεγε πως όλοι
οι άνθρωποι είμαστε ίσοι, πως έχουμε την ίδια καρδιά... 

(Γυρίζει προς το κοινό.)

Μεγάλο πράγμα η ισότητα, δεν συμφωνείτε...

(Σιωπή. Η Ε αφήνει τις βελόνες του πλεξίματός της και κοιτάζει
ευθέως και παγερά το κοινό.)

Μήπως  υπάρχει  κάποιος  που  δεν  συμφωνεί;  Μήπως  υπάρχει
κανένας που να πιστεύει πως μια καρδιά μαύρου είναι κατώτερη
από μια λευκή καρδιά; Κανείς; Πέστε το αν το πιστεύετε... Έχετε
το  δικαίωμα  να  πιστεύετε  ότι  θέλετε...  Ακόμη  και  να  είστε
ρατσιστές... Σε ελεύθερη χώρα ζούμε...

(Σιωπή. Η Ε εξακολουθεί να κοιτάζει ανέκφραστη το κοινό.)

Σκεφτείτε  το  λίγο,  αν  θέλετε...  Μπορείτε  να  πείτε  πως  αν  οι
μαύροι  ήταν  ίδιοι  με  τους  λευκούς  θα  προκόβανε  και  δεν  θα
ζούσανε  σε  τόση  φτώχεια...  Ούτε  θα  άφηναν  να  τους  βάλουμε
σκλάβους  σε  καράβια...  Θα  γίνονταν  εκμεταλλευτές  –  και  όχι
θύματα... Μπορείτε να πείτε ό,τι θέλετε... Αλλά να το πείτε και να
πάρετε την ευθύνη αυτού που λέτε...

13



(Μικρή  σιωπή.  Η  Ε  εξακολουθεί  να  κοιτάζει  ανέκφραστη  το
κοινό.)

Και αν δεν το πείτε, πάλι παίρνετε μια ευθύνη... Την ευθύνη της
συμφωνίας σας...

(Μικρή σιωπή.)

Από όσο βλέπω, δεν έχουμε κανέναν ρατσιστή εδώ μέσα... Δεν
σας κρύβω ως χαίρομαι για αυτό... Χαίρομαι πολύ... ο ρατσισμός
είναι αναχρονιστικό πράγμα... Και απάνθρωπο...

(Ξαναρχίζει το πλέξιμό της.)

Και η Επίφανι Γκούντμαν πέθανε επειδή γεννήθηκε στη Νιγηρία
και επειδή ήτανε φτωχή και μαύρη... Την πήρανε από το χωριό
της επειδή γεννήθηκε στην Νιγηρία και επειδή ήταν φτωχή και
μαύρη...  Την  φορτώσανε  στο  αμπάρι  του  πλοίου  επειδή  ήτανε
φτωχή και μαύρη... Την κάνανε πόρνη επειδή ήτανε φτωχή και
μαύρη... Αν είχε γεννηθεί λευκή και πλούσια σε μια επαρχία της
Ελβετίας θα ζούσε μια άλλη ζωή... Ή και κάποιας άλλης χώρας –
μην κολλάμε στην Ελβετία...  Αν είχε γεννηθεί,  ας πούμε, στην
πόλη  που  γεννηθήκατε  εσείς  –  στο  ίδιο  νοσοκομείο  που  σας
γέννησε η μάνα σας... Για σκεφτείτε το... Αν είχε πάει στο ίδιο
σχολείο με εσάς, αν έπαιρνε τα ίδια δώρα με εσάς στα γενέθλιά
της... Ναι, θα ζούσε μια άλλη ζωή... Ούτε θα την παίρνανε από το
χωριό της, ούτε θα την βίαζαν, ούτε θα την βασάνιζαν, ούτε θα
την κάνανε πόρνη, ούτε θα την φέρνανε στην Ευρώπη, ούτε θα
κολλούσε AIDS, ούτε θα την πιάνανε στην ... (Λέει το όνομα της

14



πόλης που γίνεται η παράσταση.) για να βγάλουν στις εφημερίδες
τη φωτογραφία της και να ενημερωθούνε οι πελάτες της... Και,
φυσικά,  δεν  θα  κρεμιότανε  με  το  σύρμα  από το  καζανάκι  της
τουαλέτας  στο  Τμήμα  Προσωρινής  Κράτησης...  Θα  ήταν
ζωντανή  και  χαρούμενη...  Και  τώρα  ίσως  να  καθόταν  κάπου
ανάμεσά σας και να έπαιζε με το κινητό της... Αλλά...

(Κουνάει  το  χέρι  της,  σαν  να  σκέφτηκε  κάτι  που ήθελε  να  το
διώξει.)

Αλλά δεν γεννήθηκε εδώ... Ούτε στην Ελβετία... Γεννήθηκε στην
Νιγηρία φτωχή και μαύρη... Αυτό ήταν το λάθος... δεν λέω πως
ήτανε δικό της λάθος – δεν μπορεί να ευθύνεται κάποιος επειδή
γεννιέται  κάπου...  Αλλά,  ας  μην  κρυβόμαστε,  είναι  λάθος  να
γεννιέσαι φτωχός στην Υποσαχάρια Αφρική... Ξέρετε πώς ζούνε
εκεί πέρα... Σε αδιανόητη δυστυχία... Δεν μπορούμε καν να την
φανταστούμε εκείνη την δυστυχία...

(Κοιτάζει προς το κοινό. Αφήνει το πλέξιμο για μια στιγμή.)

Όμως...  Όμως,  το  είπαμε  και  πριν,  τώρα  πια  μπορούμε  να
μαθαίνουμε  όσα  δεν  μπορούμε  να  φανταστούμε...  Πλέον  όλοι
έχουμε  κινητά με σύνδεση στο Ίντερνετ... Ό,τι και να μας πούνε,
το πατάμε στο Google να το τσεκάρουμε... Δεν δικαιούμαστε να
λέμε “αδιανόητη δυστυχία”...  Οφείλουμε να την διανοηθούμε...
Πατούμε,  λοιπόν,  στο  Google “Υποσαχάρια  Αφρική”  και
ψάχνουμε τα κατά κεφαλήν εισοδήματα των χωρών εκεί πέρα...
Και  ψάχνουμε  και  τους  πληθυσμούς  των  χωρών  –  πόσα
εκατομμύρια είναι σε κάθε χώρα... Και κάνουμε και τις διαιρέσεις
–  όλοι  μάθαμε  διαίρεση  στο  σχολείο...  Και  βλέπουμε  και  τα

15



σχετικά βίντεο στο You Tube… Βίντεο να δουν τα μάτια σου...
Αναρίθμητα...

(Προς κάποιον θεατή στην τρίτη ή στην τέταρτη σειρά.)

Καλά μην τα πατάτε τώρα – σας έπιασε η βιασύνη... Τώρα είστε
σε παράσταση... Αν τόσο καίγεστε, πατήστε τα όταν θα πάτε στο
σπίτι... Τώρα θα σας το πω εγώ τι μας λέει το Google… Μας λέει
πως  σε  αυτήν  την  Υποσαχάρια  Αφρική  ο  μέσος  όρος  των
ανθρώπων βγάζει ένα δολάριο την ημέρα... Αυτό σημαίνει πως οι
φτωχοί  ζούνε  με  ένα  δολάριο  την  εβδομάδα...  Έτσι  πάει  η
αναλογία...  Και  οι  φτωχοί  είναι  το  ογδόντα  τοις  εκατό  του
πληθυσμού...  Ένα  δολάριο  την  εβδομάδα  –  δηλαδή  πενήντα
δολάρια τον χρόνο...  Πενήντα δολάρια τον χρόνο...  Κάντε τον
λογαριασμό πόσα ευρώ βγαίνει... Ας πούμε σαράντα πέντε ευρώ,
σαράντα,  πόσα;  (Σαν  να  κάνει  διάλογο με  κάποιον  θεατή  της
πρώτης  σειράς.)  Σαράντα  δύο;  Μάλιστα,  σαράντα  δύο...  Κι
ύστερα σκεφτείτε τι μπορείς να κάνεις με αυτά τα σαράντα δύο
ευρώ τον χρόνο... Δεν μπορείς, ας πούμε, να πας στο θέατρο ή σε
ένα εστιατόριο...  Ή δεν  μπορείς  να πάρεις  ένα  ρούχο από το
Ζάρα... Ή σερβιέτες... Ή ένα καλό ταμπόν... Ή ένα κραγιόν...
Κάτι τέτοιο δεν σκέφτεστε; Όχι, δεν πάει έτσι... Δεν τα σκέφτεστε
καλά... Αλλά δεν πειράζει – τα σκέφτηκε για εσάς ο σκηνοθέτης...
Σαράντα δύο ευρώ τον χρόνο σημαίνει ... σημαίνει πως δεν έχεις
τίποτε...  Απολύτως  τίποτε...  Ούτε  νερό  για  να  πλυθείς,  ούτε
ρεύμα, ούτε φαγητό... Ούτε  γάλα για τα μωρά... Όσο κατεβάζει
γάλα  η  μάνα  σου  και  σε  θηλάζει...  Μετά  τίποτε...  Δεν  έχεις
τίποτε... Τί-πο-τε... Έχεις μονάχα τα σκατά σου... Αυτό θα πει
“αδιανόητη δυστυχία”...

16



(Προς τον θεατή της τρίτης ή τέταρτης σειράς προς τον οποίο
μίλησε προηγουμένως.)

Να τα τσεκάρετε, κύριε, όλα αυτά όταν γυρίσετε στο σπίτι... Ό,τι
σας λένε να το τσεκάρετε... Ειδάλλως θα σας λένε “Άνσλους” και
δεν θα ξέρετε τι σημαίνει...
~
(Ξαναρχίζει το πλέξιμό της.)

Η Επίφανι  Γκούντμαν,  λοιπόν,  γεννήθηκε  στη Νιγηρία  φτωχή
και μαύρη... Στην αρχή ο σκηνοθέτης είχε βρει και το όνομα του
χωριού που γεννήθηκε και με έβαζε να σας το πω... Αλλά στις
τελευταίες πρόβες σκέφτηκε πως δεν έπρεπε να σας το πω... Έτσι
αποφάσισε...  “Αφού οι  θεατές δεν ενδιαφέρονται  διόλου για το
χωριό της Επίφανι Γκούντμαν, γιατί να τους το πούμε; Θα είναι
υποκρισία πρώτου βαθμού... Αν ενδιαφερόντουσαν, θα το είχανε
ψάξει στο  Google…” Έτσι μου είπε... Και ξέρετε κάτι; Νομίζω
πως έχει δίκιο... Ξέρω, δεν κάνει να προσβάλουμε τους θεατές,
αλλά  το  έχετε  γραμμένο  στ’  αρχίδια  σας  το νιγηριανό  χωριό
γεννήθηκε η Επίφανι Γκούντμαν... Κι αν σας ένοιαζε τόσο, όντως
θα το είχατε ψάξει στο  Google πολύ πριν γίνει η παράσταση…
Δεν είναι ντροπή να το παραδεχτείτε...  Ούτε ρατσισμός... Ένα
χωριό  είναι...  Ένα χωριό  από τις  δεκάδες  χιλιάδες  χωριά  της
Νιγηρίας...

(Ξεροβήχει.  Μιλάει  πλέκοντας  σαν  να  λέει  απολύτως
συνηθισμένα πράγματα.)

Από αυτό το χωριό δίχως όνομα την πήρανε την Επίφανι... Ήταν
δεκατριών και σχετικώς ανεπτυγμένη...  Ένα πρωί μπήκανε στο

17



χωριό της και την πήρανε... Πιθανώς να δώσανε στους δικούς της
και  κάποια  χρήματα...  Ας  πούμε  είκοσι  χιλιάδες  Νάιρα  –
τουτέστιν  εξήντα  ευρώ...  Τόσο δίνουνε  συνήθως...  Πιθανώς  να
μην τα έδωσαν ούτε κι αυτά... Απλά να πήγανε, να μπήκαν στο
σπίτι  της  και  να  την  πήρανε...  Και  να  τους  απείλησαν  πως αν
διαμαρτυρηθούν θα τους  σκοτώσουν όλους...  Και  από εκεί  την
βάλανε σε καρότσα φορτηγού και την πήγανε στο Μπενίν – που
γίνονται  τα μεγάλα σκλαβοπάζαρα...  Εκεί  την μεταπώλησαν σε
κάποιους  άλλους  –  και  άρχισε  η  εκπαίδευση...  Βιασμοί,  ξύλο,
βασανιστήρια... Άναβαν το ηλεκτρικό σίδερο και τους έλεγαν να
διαλέξουν πού να τις κάψουν... Έμενε σε ένα δωμάτιο με άλλες
έντεκα κοπέλες... Τις έδιναν αναμεταξύ τους, τέσσερις-τέσσερις,
με τετραπλές  χειροπέδες...  Και  τους έλεγαν πως αν το σκάσει
έστω και μία θα τις σκοτώσουν όλες... Και θα σκοτώσουν και τους
δικούς τους... Και τις βιάζανε και τις καίγανε δυο φορές την μέρα,
πρωί και απόγευμα...

(Γυρίζει προς το κοινό.)

Είναι παλιά και δοκιμασμένη μέθοδος το κάψιμο με το ηλεκτρικό
σίδερο πρωί και απόγευμα... Αν σου το κάνουν συστηματικά για
δυο εβδομάδες το συνηθίζεις...  Συνηθίζεις πως έχουν δικαίωμα
να σε καίνε... Πως υπάρχεις για να σε καίνε... Και εκπαιδεύεσαι...
Μετράς τον χρόνο με τα καψίματα... Και φοβάσαι – φοβάσαι για
χίλιες ζωές...

(Μικρή παύση.)

Και υπάρχουν και συγκεκριμένα μέρη που σε καίνε... Στην γάμπα
είναι  εκεί  που  πονάει  λιγότερο...  Κι  έπειτα  στο  μπράτσο...  Κι

18



έπειτα στα μπούτια... Στην κοιλιά και στα πλευρά καίγανε τις πιο
απείθαρχες... Και στους γλουτούς... Πονάει πολύ εκεί – και δεν
μπορείς να καθίσεις για καιρό... Στο πρόσωπο καίγανε αυτές που
πηγαίνουν να το σκάσουν... Στο μάγουλο και στο μέτωπο... Και
στα χείλια... Για παραδειγματισμό... Να μείνει το σημάδι και να
μην μπορέσεις να γυρίσεις ποτέ πίσω...

(Συνεχίζει το πλέξιμό της.)

Κάποτε,  μετά  από  έξι  μήνες  “εκπαίδευσης”,  τις  πήγανε  στο
Λάγγος,  τις  φόρτωσαν  στο  αεροπλάνο  και  τις  έσπειραν  στην
Ευρώπη...  Άλλες  στην  Ίμπιζα,  άλλες  στη  Μαδρίτη,  άλλες  στη
Ρώμη, άλλες στο Άμστερνταμ, άλλες στην Αθήνα... Τις βάζανε σε
δωμάτια των έξι και τις έβγαζαν στις πιάτσες... Τις κρατούσαν  έξι
μήνες σε μια πιάτσα κι έπειτα τις πήγαιναν σε άλλη πόλη, σε άλλη
χώρα... Για να μπορούν να ξεφεύγουν από την αστυνομία... Και
για να μην προλάβουν να βρουν άκρες οι κοπέλες να ξεφύγουν...
Η κάθε μια ήταν υποχρεωμένη να παίρνει δώδεκα πελάτες την
ημέρα... Αν κάποια δεν έφερνε διακόσια ευρώ την καίγανε... Με
το σίδερο... Και κρατούσαν τα χαρτιά τους για να μην το σκάζει
καμία...

(Γυρίζει και πάλι προς το κοινό.)

Βέβαια μπορεί να πει κανείς “Τι μας μπλέκετε με ρατσισμούς και
τέτοια; Όλα αυτά τους τα κάνουν μαύροι, δικοί τους, κατά κάποιο
τρόπο...”  Ναι,  μαύροι  τούς  τα  κάνουνε...  Δικοί  τους...  Αλλά
ξέρετε κάτι... Πάντοτε υπάρχει ένα πολύ “αλλά”... 

19



(Αφήνει  τις  βελόνες  της  και  μιλάει  προς  το  κοινό,  αργά  και
εμφατικά.)

Αλλά οι πελάτες τους είναι λευκοί... Δικοί μας...

(Πιάνει πάλι τις βελόνες και συνεχίζει το πλέξιμο.)

Στην πρώτη πρόβα ο σκηνοθέτης μου είπε να σκεφτώ κάτι για την
Επίφανι Γκούντμαν... Κάτι για την ζωή της... Για την απελπισία
της... Έτσι μου είπε ο σκηνοθέτης... Του απάντησα κάτι που είχα
διαβάσει παλιά... Πως η απελπισία είναι ιδιωτική υπόθεση... Πως
δεν  έχουμε  όλοι  την  ίδια  απελπισία...  Άρα  είναι  αμαρτία  να
μιλούμε  για  την  απελπισία  των  άλλων...  Δεν  θυμάμαι  που  το
διάβασα  –  μα  το  έχει  πει  κάποιος  σπουδαίος...  Αλλά  ο
σκηνοθέτης  θύμωσε...  Μου  είπε  πως  η  αμαρτία  είναι  μια
εφεύρεση  των  παπάδων  –  και  πως  εγώ,  αν  ήθελα  τον  ρόλο,
έπρεπε να σκεφτώ κάτι  για την  απελπισία της  κοπέλας...  Έτσι
είναι οι σκηνοθέτες... Ξιπασμένα όντα... Νομίζουν πως τα ξέρουν
όλα... Κι εγώ είμαι μια ηθοποιός που πρέπει να κάνει τη δουλειά
της... “Πρέπει να μιλήσεις για την απελπισία της Επίφανι...” μου
είπε...  “Τι  θα  σκεφτόταν  η  Επίφανι  όταν  την  καίγανε  πρωί-
απόγευμα; Τι θα σκέφτονταν τα βράδια όταν έπεφτε για ύπνο; Τα
πρωινά όταν ξυπνούσε; Τι σκεφτόταν το πρωί λίγο πριν από την
αυτοκτονία  της...  Να  σκεφτείς  κάτι  για  αυτό...”  Πιθανώς  η
Επίφανι να θυμόταν την μάνα της, του είπα... Ή να θυμόταν ένα
θλιμμένο  τραγούδι  της  Νιγηρίας...  Εγώ  δεν  ξέρω  κανένα
τραγούδι της Νιγηρίας... “Ε κι εσύ να σκεφτείς τη μάνα σου και
ένα  θλιβερό  τραγούδι  της  Ελλάδας...  (Η  αναφορά  στην
“Ελλάδα” είναι ενδεικτική. Σε κάθε παράσταση θα αναφέρεται το
όνομα της χώρας στην οποία δίνεται η παράσταση.) Η μεταφορά

20



θα  λειτουργήσει  στους  θεατές...  Η  μεταφορά  είναι  το  βασικό
εργαλείο της τέχνης...”  Αυτά μου είπε ο σκηνοθέτης... Κι εγώ
είμαι μια ηθοποιός που πρέπει να ακούσω τον σκηνοθέτη μου...

(Κουνάει το χέρι με μια κίνηση παραίτησης.)

Έτσι  σκέφτηκα  ένα  παλιό  τραγούδι  που  μου  θυμίζει  τη  μάνα
μου...  Το  έχει  γράψει  ο  Αττίκ  –  ο  παλιός  Αττίκ  που
αυτοκτόνησε...  Ψάξτε  τη  ζωή  του  στο  Google…  Ένα  πολύ
θλιβερό τραγούδι  για ένα ρημαγμένο κήπο και  μια  ρημαγμένη
ζωή... Σαν την ζωή της Επίφανι Γκούντμαν...

[Σε περίπτωση που η παράσταση τύχει να ανέβει σε άλλη χώρα
εκτός της Ελλάδας, η προηγούμενη παράγραφος προσαρμόζεται
ως εξής:  Έτσι σκέφτηκα ένα παλιό τραγούδι που μου θυμίζει τη
μάνα  μου...  Αλλά  δεν  είναι  αγγλικό...  (Η αναφορά  και   πάλι
ενδεικτική – θα μπει το επίθετο που παραπέμπει στη χώρα που
ανεβαίνει η παράσταση.) Είναι ελληνικό... Η μαμά μου ήταν μισή
Ελληνίδα  –  από  την  μάνα  της...  Το  είχε  γράψει  ένας  παλιός
Έλληνας συνθέτης που αυτοκτόνησε απελπισμένος... Τον λέγανε
Αττίκ... Ψάξτε το λήμμα του στο  Google… Ένα πολύ θλιβερό
τραγούδι για ένα ρημαγμένο κήπο και μια ρημαγμένη ζωή... Σαν
την ζωή της Επίφανι Γκούντμαν...]

(Σταματάει  το  πλέξιμο  και  καθαρίζει  τον  λαιμό  της  βήχοντας
ελαφρά.)

Λογικά το ξέρετε, κάπου θα το έχετε ακούσει...

21



(Σε περίπτωση που η παράσταση παίζεται σε άλλη χώρα από την
Ελλάδα, η Ε θα πει το ακόλουθο:  Θα σας αρέσει,  είναι ωραίο
τραγούδι...)

(Αρχίζει να σιγοτραγουδάει το ρεφρέν του τραγουδιού acapella,
με συγκρατημένη φωνή.)

Μ α ρ α μ έ ν α  τ α  γ ι ο ύ λ ι α  κ ι  ο ι  β ι ό λ ε ς  /  μ α ρ α μ έ ν α
κ α ι  τ α  γ ι α σ ε μ ι ά . . .  /  Μ α ρ α μ έ ν ε ς  κ ι  ο ι  ε λ π ί δ ε ς
μ ο υ  ό λ ε ς  /  σ τ η  κ α ρ δ ι ά ς  μ ο υ  τ η  μ α ύ ρ η  ε ρ η μ ι ά . . .

(Χαμογελάει διστακτικά.)

Είναι ωραίο όταν το ακούς με τη μουσική του... Του άρεσε η ιδέα
και του σκηνοθέτη...  Τρελάθηκε,  τι  να λέμε...  “Θα δώσει  έναν
χαρακτήρα  σπαρακτικό...”  έτσι  είπε...  Κι  έτσι  φτιάξαμε  την
μουσική  στο  κομπιούτερ  –  για  να  το  τραγουδήσω  πάνω  σε
αυτήν... Δεν έχω και την καλύτερη φωνή – αλλά θα σας πω όπως
μπορώ...

(Αφήνει  τις  βελόνες της και  σταυρώνει  τα χέρια της πάνω στο
μισοαρχινισμένο πλεκτό της.

Προς τον χειριστή του ηλεκτρολογείου.)

Αν  θέλεις,  Γιώργο,  βάλε  τη  μουσική...  (Το όνομα "Γιώργος"
είναι ενδεικτικό, η ηθοποιός θα πει το μικρό όνομα του χειριστή
του θεάτρου.)

22



(Αρχίζει η μουσική από το τραγούδι “Μαραμένα τα γιούλια κι οι
βιόλες” του Αττίκ.)

Αλλά  ο  σκηνοθέτης  μου  είπε  να  σας  πω πως  όταν  ακούτε  το
τραγούδι,  πρέπει  να  σκέφτεστε  ένα  κορίτσι  δεκατεσσάρων
χρονών  που  το  καίγανε  με  το  ηλεκτρικό  σίδερο  πρωί  κι
απόγευμα...

(Αρχίζει να τραγουδάει πάνω στη μουσική, μελωδικά μεν αλλά
συγκρατημένα, θαρρείς ντροπαλά, προσπαθώντας να κοιτάζει με
απλανές  βλέμμα  κάπου  στο  βάθος.  Τα  χέρια  της  σφίγγουν
νευρικά τις βελόνες του πλεξίματος.)

Χ θ ε ς  α ρ γ ά  μ ε  ψ υ χ ή  φ ο ρ τ ω μ έ ν η
α π ό  θ λ ί ψ η  γ ι α  σ ε  π ε ρ ι σ σ ή ,

π ή γ α  μ ό ν ο ς  ν α  δ ω  τ ι  α π ο μ έ ν ε ι
α π ’  τ ο ν  κ ή π ο   π ο υ  π ό τ ι ζ ε ς  ε σ ύ .

Τ η ν  π ο ρ τ ο ύ λ α  ο  κ ι σ σ ό ς  έ χ ε ι  κ λ ε ί σ ε ι ,
μ ή π ω ς  ξ έ ν ο ς  κ α ν ε ί ς  τ η ν  δ ι α β ε ί ,

κ ι  ε ί χ ε  ο  χ ρ ό ν ο ς  μ ’  α γ κ ά θ ι α  σ τ ο λ ί σ ε ι
τ η  β ρ υ σ ο ύ λ α  π ο υ  μ έ ν ε ι  π ι α  β ο υ β ή .

Μ α ρ α μ έ ν α  τ α  γ ι ο ύ λ ι α  κ ι  ο ι  β ι ό λ ε ς ,
μ α ρ α μ έ ν α  κ α ι  τ α  γ ι α σ ε μ ι ά ,

μ α ρ α μ έ ν ε ς  ο ι  ε λ π ί δ ε ς  μ ο υ  ό λ ε ς
σ τ η ς  κ α ρ δ ι ά ς  μ ο υ  τ η ν  μ α ύ ρ η  ε ρ η μ ι ά .

Σ τ η ν  γ ω ν ί τ σ α  π ο υ  ά λ λ ο τ ’  α ν θ ο ύ σ ε
μ έ σ α  σ τ ’  ά ν θ η  η  δ ι κ ή  μ α ς  χ α ρ ά ,

23



ε ν ώ  ο  κ ή π ο ς  τ ρ ι γ ύ ρ ω  μ ο υ  π ε ν θ ο ύ σ ε ,
μ έ σ α  μ ’  έ ν ι ω σ α  τ έ τ ο ι α  σ υ μ φ ο ρ ά .

Ω ς  τ ο  β ρ ά δ υ  μ ο ν ά χ ο ς  μ ι λ ο ύ σ α
σ α ν  ν α  σ ’  ε ί χ α  κ ο ν τ ά  μ ο υ  μ α ζ ί

κ ι  ό τ α ν  ν ύ χ τ ω σ ’  ε κ ε ί  π ο υ  γ υ ρ ν ο ύ σ α
ε ί π α  “ ν α  ζ ε ι  κ α ν ε ί ς  ή  ν α  μ η  ζ ε ι ” .

Μ α ρ α μ έ ν α  τ α  γ ι ο ύ λ ι α  κ ι  ο ι  β ι ό λ ε ς ,
μ α ρ α μ έ ν α  κ α ι  τ α  γ ι α σ ε μ ι ά ,

μ α ρ α μ έ ν ε ς  ο ι  ε λ π ί δ ε ς  μ ο υ  ό λ ε ς
σ τ η ν  κ α ρ δ ι ά  μ ο υ  τ η ν  μ α ύ ρ η  ε ρ η μ ι ά .

(Καθώς τελειώνει  το τραγούδι  η Ε ξαναπιάνει  τις  βελόνες  του
πλεξίματος.)

Είναι  ωραίο τραγούδι...  Συγκινητικό...  Και  κάθε βράδυ που το
λέω  σκέφτομαι  πως  ίσως  να  ταιριάζει  στην  περίπτωση  της
Επίφανι...  Κι  άλλοτε  πάλι  σκέφτομαι  πως  όλα  τα  θλιμμένα
τραγούδια ταιριάζουν στις θλιμμένες ιστορίες... 

(Αρχίζει και πάλι να πλέκει.)

Άραγε πού να κόλλησε το AIDS η Επίφανι; Ποιος να ξέρει πού...
Μπορεί  στην  Νιγηρία,  μπορεί  στην  Ευρώπη...  Μπορεί  από
κάποιον  πελάτη...  Μπορεί  από  το  ηλεκτρικό  σίδερο  που  την
καίγανε...  Φυσικά  και  κoλλάει  το  AIDS από  το  σίδερο...  Το
έγκαυμα είναι μια πολύ μεγάλη πληγή... Αν το σίδερο έχει κάψει
προηγουμένως  μια  κοπέλα  που  ήταν  φορέας  κι  ύστερα  κάψει
εσένα είναι σαν να σε μαχαιρώνουν με ένα μολυσμένο μαχαίρι...

24



(Βγάζει και πάλι από την τσάντα της το μπουκάλι με το πλαστικό
νερό.)

Εξάλλου πέρασαν τόσοι πελάτες από πάνω της... Αν την φέρανε
στην  Ευρώπη  στα  δεκαπέντε  μέχρι  τα  είκοσι  εφτά  της  που
αυτοκτόνησε  πέρασαν  από  πάνω  της  χιλιάδες  άνθρωποι...
Υπολόγισε:  δώδεκα  χρόνια  επί  τρεις  χιλιάδες  πελάτες  τον
χρόνο...  Βγαίνουν πολλοί...  Και πολλοί από αυτούς δεν θέλανε
προφυλακτικό – και η Επίφανι έπρεπε να κάνει ό,τι της λέγαν...
Και να πηγαίνει το βράδυ το διακοσάρι για να μην την κάψουν...
Και φαίνεται πως ήταν πολύ υπάκουη... Για αυτό την κράτησαν
στις πιάτσες της Ευρώπης επί  δώδεκα χρόνια...  Συνήθως μετά
από τρία τέσσερα χρόνια τις γυρνάνε στις πιάτσες της Νιγηρίας...
Ή τις σκοτώνουν...

(Πίνει  μια γουλιά νερό κι  έπειτα βάζει  το μπουκάλι  πάλι  στην
τσάντα της.)

Στην Αθήνα ήρθε πέντε ή έξι φορές σε αυτά τα δώδεκα χρόνια...
(Το “Αθήνα” είναι ενδεικτικό. Η ηθοποιός θα πει το όνομα της
πόλη που παίζεται η παράσταση.) Στην κατάθεσή της δεν ήταν
σίγουρη  –  και  φυσικά  όταν  την  πιάσανε  δεν  είχε  μαζί  της
διαβατήριο  ή  χαρτιά...  Της  κάνανε  εξέταση  και  την  βρήκανε
φορέα του AIDS… Είπε πως δεν το ήξερε...

(Συνεχίζει το πλέξιμό της.)

Είναι  πολύ  πιθανό  να  μην  το  ήξερε...  Από πού  να  το  ξέρει...
Καθώς  δεν  μπόρεσε  να  γίνει  οποιαδήποτε  πιστοποίηση

25



στοιχείων, την φωτογράφησαν, έβγαλαν την φωτογραφία της στη
δημοσιότητα “για την προστασία της Δημόσιας Υγείας” και την
ετοίμασαν για απέλαση... Το τρίτο βράδυ που έμεινε στο Τμήμα
Προσωρινής  Κράτησης  αυτοκτόνησε...  Κρεμάστηκε  από  το
σύρμα στο καζανάκι του μπάνιου...

(Μικρή σιωπή. Σαν να κάνει μια στιγμιαία κίνηση με το χέρι της,
κάτι σαν “Θεός σχωρέστη”)

Δεν  ξέρουμε  γιατί  αυτοκτόνησε...  Δεν  είμαστε  στο  μυαλό  του
κάθε ανθρώπου – δεν μπορούμε να ξέρουμε ποια είναι η σταγόνα
που ξεχείλισε το ποτήρι... Ίσως γιατί της είπανε πως είναι φορέας
του  AIDS – αν υποθέσουμε ότι  δεν το ήξερε...  Ίσως γιατί της
είπανε  πως  βγήκε  η  φωτογραφία  της  στις  εφημερίδες  και  στο
Ίντερνετ... Ίσως να σκέφτηκε πως μπορεί να την έβλεπε η μάνα
της... Ή να σκέφτηκε πως θα ήταν πολύ θυμωμένοι μαζί της οι
νταβατζήδες της και μόλις την ξαναβρίσκανε θα την καίγανε πάρα
πολύ...  Πως  θα  της  καίγανε  τα  μάτια,  όπως   απειλούσαν  τις
κοπέλες... Στο Μπενίν είχανε κάψει δυο κορίτσια στα μάτια που
είχανε πάει στην αστυνομία – το κάνανε μπροστά στην Επίφανι
και σε όλες τις υπόλοιπες... Δεν ήταν τα ουρλιαχτά των κοριτσιών
που την τρόμαξαν... Ήταν ο ήχος από το σίδερο που ακουμπούσε
τον βολβό των ματιών και τσιτσίριζε...

(Σταματάει να πλέκει για λίγο.)

Ή και μπορεί να έγινε και κάτι που εμάς μας φαίνεται ήσσονος
σημασίας  και  στο  μυαλό της  να  φάνηκε  περισσότερο  από όσο
ήτανε  στην  πραγματικότητα...  Ας  πούμε,  τις  τρεις  μέρες  που
έμεινε στο Τμήμα Προσωρινής Κράτησης, έγινε κάτι άσχημο με

26



το  φαγητό  της...  Η  σωφρονιστική  υπάλληλος  της  άδειασε  το
φαγητό  της  στο  πάτωμα...  Μια  ομελέτα  ήτανε  με  ψωμί  και
φρούτο...  Και  της  άδειασε  την  ομελέτα  στο  πάτωμα  γιατί
φοβότανε να πλύνει μετά τον δίσκο που είχε φάει μια ασθενής με
AIDS… Μην κολλήσει...

(Ξαναρχίζει το πλέξιμο.)

Τώρα πώς μια γυναίκα που έχει απαχθεί, βασανιστεί  φριχτά και
βιαστεί χιλιάδες φορές επί τόσα χρόνια μπορεί να αυτοκτονήσει
επειδή αναγκάστηκε να φάει μια ομελέτα από το πάτωμα, αυτό
μην το ρωτάτε... Είναι παράξενο πράγμα η ανθρώπινη φύση... Το
λένε τόσοι σοφοί... Μπορεί να αντέξει τα πάντα και  να λυγίσει με
το τίποτε...  Κι  εδώ που  τα  λέμε  δεν  είναι  και  “τίποτε”  να  σε
υποχρεώσουν  να  φας  από το  πάτωμα...  Σαν  να  ήσουν  σκυλί...
Δείχνει  παντελή  έλλειψη  αλληλεγγύης...  Και  κτηνωδία...  Ωμή
κτηνωδία...

(Μικρή σιωπή, σαν να σκέφτεται κάτι.)

Ο  σκηνοθέτης  μου  είπε  να  διαλέξω  εγώ  την  σταγόνα  που
ξεχείλισε το ποτήρι της Επίφανι Γκούντμαν και την οδήγησε στην
αυτοκτονία...  Είναι  η  μοντέρνα  σχολή  που  προϋποθέτει  την
συμμετοχή του ηθοποιού...  Είχα να επιλέξω από όσα σας είπα
προηγουμένως...  Και,  όπως  καταλαβαίνετε,  εγώ  διάλεξα  το
περιστατικό με την ομελέτα... Ίσως επειδή είναι πιο κοντινό σε
μένα... Ίσως επειδή κουβαλάει μια αντίφαση που με διαολίζει...

(Ξαναρχίζει το πλέξιμο.)

27



Κανονικά έπρεπε να απολυθούν οι σωφρονιστικοί υπάλληλοι που
το κάναν αυτό...  Τι  σκατά δημοκρατία έχουμε;  Η δημοκρατία
δείχνει  το  πρόσωπό  της  σε  σχέση  με  το  πώς  φέρεται  στους
ρημαγμένους  ανθρώπους...  Άκου,  άδειασαν  το  φαγητό  της  στο
πάτωμα...  Απολύτως  απάνθρωπο...  Εσείς  δεν  θα  το  κάνατε
ποτέ...

(Σιωπή. Η Ε κοιτάζει παγερά το κοινό.)

Ή μήπως κανένας θα το έκανε... 

(Μικρή  σιωπή  όπου  η  Ε  εξακολουθεί  να  κοιτάζει  παγερά  το
κοινό.)

Αν ναι, πείτε το... Δεν είναι ντροπή... Μεγαλύτερη ντροπή είναι
να  λέτε  ψέματα...  Ας  πούμε,  σκεφτείτε  πως  η  Επίφανι  είχε
χαλασμένα δόντια... Όλες οι πόρνες που είναι φορείς του AIDS
έχουν...  Μπορείτε  να  μπείτε  στη  θέση  της  σωφρονιστικής
υπαλλήλου... Γιατί να είστε υποχρεωμένοι να πλύνετε έναν δίσκο
που  έφαγε  μια  κοπέλα  που  έχει  AIDS και  χαλασμένα  δόντια;
Έχετε  οικογένειες  και  παιδιά...  Δεν  είναι  παίξε-γέλασε  το
AIDS….

(Ξαφνικά σβήνουν όλα τα φώτα του θεάτρου. Απόλυτο σκοτάδι.)

(Η Ε, με έκπληξη.) Τι έγινε πάλι; Τι έγινε; (Αυστηρά.) Γιώργο,
μπορώ να μάθω τι έγινε; (Θυμίζουμε πως το όνομα "Γιώργος"
είναι ενδεικτικό, η ηθοποιός θα πει το μικρό όνομα του χειριστή
του θεάτρου.)

28



(Μικρή  σιωπή.  Η  Ε  επαναλαμβάνει  εκνευρισμένη,  μιλώντας
αργά με πολύ αυστηρό τόνο.)

Μ π ο ρ ώ  ν α  μ ά θ ω ,  Γ ι ώ ρ γ ο ,  τ ι  έ γ ι ν ε ;

(Ακούγεται μια φωνή από το βάθος της αίθουσας.)

ΦΩΝΗ  ΑΠΟ  ΗΛΕΚΤΡΟΛΟΓΕΙΟ:  (Διστακτική,  πολύ
αμήχανη.) Δεν έχει ρεύμα...

(Με πάρα πολύ εκνευρισμό.) Τι θα πει "δεν έχει ρεύμα";

ΦΩΝΗ  ΑΠΟ ΗΛΕΚΤΡΟΛΟΓΕΙΟ:  Δεν  δίνει  ρεύμα...  Δεν
έχουμε ρεύμα...

(Η φωνή της Ε, πάντοτε πολύ εκνευρισμένη.) Έχουμε διακοπή
ηλεκτρικού;

ΦΩΝΗ ΑΠΟ ΗΛΕΚΤΡΟΛΟΓΕΙΟ: Δεν ξέρω...  Μπορεί  να
έχει  πέσει  η  ασφάλεια  του  κτηρίου...  Μπορεί  και  να  είναι
διακοπή...

(Η φωνή της Ε.) Μπορείς να πας και να μάθεις τι είναι;

ΦΩΝΗ ΑΠΟ ΗΛΕΚΤΡΟΛΟΓΕΙΟ: Νομίζω πως η πόρτα έχει
μπλοκάρει, είναι ηλεκτρική... 

(Προς το κοινό.) Συγγνώμη μήπως έχει κάποιος ένα κινητό με
φακό... Ας ανοίξει κάποιος από τους θεατές ένα κινητό με φακό...

29



(Μικρή σιωπή.)

Δεν  είναι  κομμάτι  της  παράστασης  –  έχει  γίνει  διακοπή
ηλεκτρικού... Παρακαλώ πολύ ας ανοίξει κάποιος τον φακό του
κινητού του...

(Κάποιος –ή κάποιοι– από το κοινό ανοίγουν τα κινητά τους.

Η Ε, η οποία είναι όρθια, πηγαίνει στον πιο κοντινό θεατή και
παίρνει το κινητό με φακό.)

Σας ευχαριστώ πολύ... Θα σας το επιστρέψω....

(Στρέφει το κινητό προς το πρόσωπό της.)

Ξέρω, σαν δράκουλας είμαι με αυτό το φως...

(Φωτίζοντας  μπροστά  της,  πηγαίνει  προς  την  πόρτα  του
θεάτρου.)

Για να δούμε μήπως και ανοίξουμε την πόρτα...

(Πηγαίνει εκεί και προσπαθεί να την ανοίξει. Δεν τα καταφέρνει
– η πόρτα μοιάζει σφραγισμένη.)

Τζίφος...  Ο  Γιώργος  έχει  δίκιο...  Σφράγισε  με  την  διακοπή...
Πρέπει να ξαναέρθει το ρεύμα για να ανοίξει...

(Γυρίζει προς το κέντρο της σκηνής μονολογώντας απαξιωτικά.)

30



Οι ηλεκτρικές πόρτες σάς μάραναν... Ζώα...

(Γυρίζει προς το Ηλεκτρολογείο.) 

Η έξοδος κινδύνου; Γιώργο; Μήπως μπορούμε να βγούμε από
την έξοδο κινδύνου....

ΦΩΝΗ ΑΠΟ ΗΛΕΚΤΡΟΛΟΓΕΙΟ: (Πολύ διστακτικά.) Δεν
υπάρχει έξοδος κινδύνου...

(Σε  έξαλλη  κατάσταση.)  ΤΙ  ΘΑ  ΠΕΙ  ΔΕΝ  ΥΠΑΡΧΕΙ
ΕΞΟΔΟΣ ΚΙΝΔΥΝΟΥ: 

(Κάνει μια στροφή γύρω από τον εαυτό της με απόγνωση.)

ΠΟΣΟ  ΜΑΛΑΚΕΣ  ΕΙΝΑΙ  ΑΥΤΟΙ  ΠΟΥ  ΕΧΟΥΝ  ΤΟ
ΘΕΑΤΡΟ... 

ΦΩΝΗ ΑΠΟ ΗΛΕΚΤΡΟΛΟΓΕΙΟ:  (Δειλά  και  διστακτικά.)
Νόμιζα πως το ξέρατε....

(Φωνάζοντας έξαλλη.) ΔΕΝ ΞΕΡΩ ΤΙΠΟΤΕ... ΞΕΡΩ ΠΩΣ
ΕΙΜΑΙ  ΗΘΟΠΟΙΟΣ  ΚΑΙ  ΠΡΕΠΕΙ  ΝΑ  ΞΕΡΩ  ΤΟΝ
ΡΟΛΟ ΜΟΥ... 

(Τραυλίζοντας από τη σύγχυση.)

Α υ τ ό  π ρ έ π ε ι  ν α  ξ έ ρ ω . . .  Τ ί π ο τ ε  ά λ λ ο . . .  Ο
η θ ο π ο ι ό ς  π ρ έ π ε ι  ν α  ξ έ ρ ε ι  τ ο  ρ ό λ ο  τ ο υ . . .  Τ α
λ ό γ ι α  τ ο υ ,  π ο υ  λ έ μ ε  σ τ ο  θ έ α τ ρ ο . . .  Τ ο  α ν  θ α

31



λ ε ι τ ο υ ρ γ ή σ ο υ ν  τ α  κ α ζ α ν ά κ ι α  σ τ ι ς  τ ο υ α λ έ τ ε ς  η
α ν  υ π ά ρ χ ε ι  έ ξ ο δ ο ς  κ ι ν δ ύ ν ο υ ,  α υ τ ό  δ ε ν - ε ί - ν α ι -
δ ι - κ ή - τ ο υ - γ α - μ η - μ έ - ν η - δ ο υ - λ ε ι ά . . .

(Μικρή σιωπή. Η Ε πιάνει  τον σφυγμό της στο λαιμό της και
κοιτάει στο κινητό. Μιλάει προσπαθώντας να κρατηθεί ήρεμη.)

Σας παρακαλώ... Μην πανικοβάλλεστε... Μείνετε στις θέσεις σας
και περιμένετε... Πολύ σύντομα θα έρθουν να μας ανοίξουν...

(Βάζει το ελεύθερο χέρι της στο πρόσωπό της. Κατόπιν τραβάει
πίσω τα μαλλιά της.)

Να  πάρω  ένα  τηλέφωνο...  (Γυρίζει  προς  τον  θεατή  που  της
έδωσε το τηλέφωνο.) Μπορώ να πάρω ένα τηλέφωνο να δούμε τι
συμβαίνει; Σας ευχαριστώ...

(Κοιτάζει την οθόνη του κινητού. Την πατάει για να βγει στην
οθόνη κλήσης.)

Να  πάρω  την  πυροσβεστική...  Νομίζω  είναι  το  199...
Τουλάχιστον στην πυροσβεστική θα το σηκώσουν... (Το νούμερο
είναι  ενδεικτικό.  Η  Ε  λέει  το  αυτόματο  νούμερο  της
πυροσβεστικής στη χώρα που παίζεται η παράσταση. Στρέφεται
προς  το  κοινό.)  Το  199  δεν  είναι;  (Κάποιοι  θεατές
συγκατανεύουν. Η Ε πληκτρολογεί το νούμερο) Εκατόν ενενήντα
εννιά...

(Κατόπιν βάζει το τηλέφωνο στο αφτί της.)

32



Παρακαλώ...  Καλησπέρα...  Είμαι  η  ...  (Η  ηθοποιός  λέει  το
ονοματεπώνυμό της.) Η ηθοποιός ... (Η ηθοποιός που παίζει την
Ε λέει  και  πάλι  το ονοματεπώνυμό της.)  Ναι,  μάλιστα – αυτή
είμαι... Σας ευχαριστώ... Σας παίρνω από το θέατρο ... (Λέει το
όνομα του θεάτρου που παίζεται η παράσταση.) Ξέρετε, έχουμε
εγκλωβιστεί από μια διακοπή ηλεκτρικού... Ναι, και εγώ και οι
θεατές  και  όλοι...  Είμαστε  διακόσιοι  άνθρωποι  μέσα  στην
αίθουσα...  Ναι,  έγινε  την  ώρα  της  παράστασης...  Δεν  ξέρω...
Αυτό που ξέρω είναι πως δεν έχουμε ρεύμα... Πώς και γιατί μην
με ρωτάτε... Δεν ξέρω να σας πω... Αυτό θα το ξέρατε εσείς... Και
επιπλέον  –ακούστε  με...–  επιπλέον  η  ηλεκτρονική  πόρτα  έχει
μπλοκάρει... Τι να σας πω... Αυτό θα το βρείτε εσείς... Εγώ ξέρω
πως έχει μπλοκάρει... Φαίνεται, κύριε, πως η δική μας πόρτα δεν
έχει  αυτόματη  μπαταρία...  (Με  εκνευρισμό.)  Ναι,  κύριε,
δοκίμασα να την ανοίξω... Ψύχραιμη είμαι – απλώς μου λέτε τα
αυτονόητα... Και έχω διακόσιους θεατές που προσπαθώ να τους
κρατήσω ψύχραιμους... Έξοδος κινδύνου; (Απαξιωτικά.) Αφήστε
το, κύριε... Δεν υπάρχει έξοδος κινδύνου... Ναι, όπως το ακούτε
– ψωνίσαμε θέατρο από σβέρκο... Το ξέρω πως είναι παράνομο,
κύριε...  Κι  εγώ  τώρα  το  έμαθα...  Ναι,  κοιτάξτε...  Εγώ  είμαι
ηθοποιός  και  πρέπει  να  λέω  τον  ρόλο  μου...  Δεν  έχω  καμιά
υποχρέωση να ελέγχω τις εξόδους κινδύνου... Ελάτε να βγάλετε
εμάς έξω και κατόπιν όλους τους υπευθύνους να τους βάλετε στη
φυλακή... Δεν έχω καμία αντίρρηση... Να σαπίσουν μέσα... Αλλά
να  έρθετε  το  συντομότερο...  Είναι  υπερεπείγον,  κύριε...  Να
έρθετε  να  μας  βγάλετε...  Η  διεύθυνση  είναι...  Καθίστε  να
θυμηθώ...  (Προς  τους  θεατές.)  Μήπως θυμάστε  την  διεύθυνση
εδώ  που  είμαστε...  (Κάποιοι  από  τους  θεατές  της  απαντούν.)
Σωστά...  (Προς  το  τηλέφωνο  και  πάλι.)  Με  ακούτε;  Είμαστε
στην  οδό  ...,  αριθμός  ...  (Λέει  την  οδό  και  τον  αριθμό  του

33



θεάτρου.)  Αλλά  μπορούσατε  να  ανοίξετε  το  Ίντερνετ,  να
χτυπήσετε το όνομα του θεάτρου και να το βρείτε... Ξέρετε, είναι
τρομερό εργαλείο το Internet… Χτυπάς τη λέξη στο Google και
μαθαίνεις τα πάντα... Και τις διευθύνσεις και όλα... Κατά κάποιο
τρόπο όλοι είμαστε σοφοί όταν κρατάμε ένα κινητό με γρήγορη
σύνδεση... Δεν χρειάζεται να ρωτάμε δεξιά και αριστερά...

(Κουνάει το χέρι της απαξιωτικά.)

Εν  πάση  περιπτώσει,  ελάτε  γρήγορα...  Μπορεί  να  υπάρξει
τεράστιος  κίνδυνος  αν  αργοπορήσετε...  Σας  εκλιπαρώ...  Χίλια
ευχαριστώ... Σας περιμένουμε...  Μην αργείτε... 

(Κοιτάζει αμήχανα το κινητό, κατόπιν το ξαναβάζει στο αφτί της.
Έπειτα το απομακρύνει από το αφτί και κοιτάζει το κοινό.)

Το κλείσανε... Ελπίζω να έρθουνε γρήγορα...  Δεν λες, πάλι καλά
που σηκώνουν τα τηλέφωνα...

(Σκέφτεται κάτι. Κατόπιν με πονηρό, σχεδόν συνωμοτικό, ύφος.)

Τους είπα πως είμαστε διακόσιοι μπας και συγκινηθούν...

(Σαν να λέει κάτι ένας θεατής της πρώτης σειράς.)

Τι  είπατε;  “Τι  θα κάνουμε εμείς;”  Προφανώς θα περιμένουμε
τους πυροσβέστες να μας βγάλουνε... Γιατί άμα περιμένουμε τους
ανθρώπους του θεάτρου, αφήστε το...  Και έχετε δίκιο να είστε
έξαλλοι...  Κι εγώ είμαι έξαλλη...  Ο καθένας τυχοδιώκτης κάνει

34



ένα  πλυσταριό  θέατρο...   Αν  κάνετε  μήνυση,  εγώ θα  έρθω να
καταθέσω υπέρ σας...

(Αναστενάζει.)

“Τι να κάνουμε; Πρέπει να ζήσουμε...” Το λέει η Σόνια αυτό...
Η Σόνια από τον “Θείο Βάνια”... Σας το είπα και πριν... Είναι
μεγάλος  ρόλος  η  Σόνια...  “Θα  περιμένουμε  και  μετά  θα
αναπαυτούμε...” Θα αναπαυτούμε...

(Την  τελευταία  πρόταση  την  λέει  σαν  να  αναμετράει  κάτι  στο
σκοτεινό βάθος της αίθουσας.)

Εξάλλου  μπορείτε  να  το  δείτε  και  σαν  μια  εμπειρία...  Μια
θεατρική  εμπειρία,  που  λέμε...  Τόσες  και  τόσες  παραστάσεις
έχετε  δει...  Σε  κανονικά  θέατρα,  με  κανονικές  πόρτες,  με
κανονικές  εξόδους  κινδύνου...  Ε,  πείτε  πως  τώρα  βλέπετε  μια
διαφορετική...  (Με  ειρωνικό  δήθεν  θαυμασμό.)  “Θέατρο
ντοκουμέντο...” (Κουνάει  απαξιωτικά το χέρι  της.) Μονάχα να
μην παραπάει το ντοκουμέντο και στεναχωρηθούμε...

(Προς τον θεατή που της έδωσε το κινητό.)

Μπορώ να το κρατήσω μέχρι να έρθει η πυροσβεστική; Έχετε
μπαταρία; 

(Ο  θεατής  συγκατανεύει.  Αφήνει  το  κινητό  σε  μια  άκρη  της
σκηνής μισοανασηκωμένο ώστε ο φακός να την φωτίζει.)

35



Τουλάχιστον  τώρα  δεν  έχω  τον  προβολέα  να  με  στραβώνει...
Μην σας πω, χίλιες φορές καλύτερος ο φακός του κινητού... Θα
το πω στον σκηνοθέτη, μήπως το καθιερώσουμε έτσι... (Βλέπει
προς  το  Ηλεκτρολογείο.)  Και  θα  είναι  και  πιο  άνετος  ο
Γιώργος...

(Σαν να σκέφτεται κάτι.)

Ίσως αν  είχα  ένα  ακόμη κινητό  να  φώτιζα  καλύτερα...  (Προς
έναν θεατή της πρώτης ή της δεύτερης σειράς.)  Εσείς  πριν το
ανοίξατε...  Σας είδα...  Αν έχετε  μπαταρία,  θα με διευκολύνατε
πολύ...

(Ο θεατής βγάζει το κινητό του και της το προσφέρει.)

Μονάχα να ανάψετε το φακό σας... Δεν τα καταφέρνει με αυτά τα
καινούρια μοντέλα...

(Ο θεατής τον ανάβει. Η Ε τον τοποθετεί στην άλλη άκρη της
σκηνής  –  ώστε  πλέον  να  μιλάμε  για  έναν  κάπως  υποφερτό
φωτισμό.)

Μια χαρά... Και τώρα σας παρακαλώ να κλείσετε τα κινητά σας
και  να  συνεχίσουμε  την  παράσταση...  Θα  είναι  κάποιος  πιο
οικογενειακά  αλλά  θα  πάει  μια  χαρά...  Είναι  το  πιο  ασφαλές
αυτό... Όσο συνεχίζεται η παράσταση, θα είστε ήρεμοι... Ούτε θα
έχουμε κλειστοφοβικά σοκ, ούτε εκρήξεις υστερίας, ούτε τίποτε...
Κάποτε θα έρθουν οι πυροσβέστες – δεν μπορεί να μην έρθουν...
Κι από αύριο να ταράξετε τον θεατρώνη στις μηνύσεις...

36



(Κάθεται στην καρέκλα της. Παίρνει τις βελόνες του πλεξίματος
και ξαναρχίζει να πλέκει.)

Αν θυμάμαι καλά, είχαμε μείνει εκεί που πέταξαν την ομελέτα της
Επίφανι  Γκούντμαν...  Λέγαμε  αν  είναι  σωστό  ή  όχι  που  η
σωφρονιστική υπάλληλος της άδειασε την ομελέτα στο πάτωμα...
Μην κολλήσει AIDS από τον δίσκο... Και σας ρωτούσα εγώ τι θα
κάνατε εσείς στη θέση της... Αν υπάρχει κανένας που θα έκανε το
ίδιο... Κι όπως σας είπα, η Επίφανι είχε χαλασμένα δόντια... Και
ουλίτιδα...  Αν  τρώγοντας  η  Επίφανι  μάτωνε  το  πιρούνι  της,  η
σωφρονιστική υπάλληλος έπρεπε να προσέξει όταν το έπαιρνε να
το βάλει στο πλυντήριο... Αν είχε κάποιο γδάρσιμο στα δάχτυλα,
ή μια παρωνυχίδα, μπορεί να είχε πρόβλημα... Και ποιος δεν έχει
μια παρωνυχίδα... Το AIDS μεταδίδεται με αμοιβαίες αμυχές και
θέλει προσοχή... Δεν είναι παίξε, γέλασε...

(Μικρή σιωπή ενώ η Ε συνεχίζει να πλέκει κοιτώντας το πλεκτό
της. Όταν αρχίζει να μιλάει συνεχίζει να κοιτάζει το πλεκτό της
και τις βελόνες της.)

Στις  προηγούμενες  παραστάσεις  δεν  υπήρξε  ούτε  ένας...  Ναι,
ούτε ένας... Κανείς δεν βρήκε δικαιολογία για την σωφρονιστική
υπάλληλο  που  άδειασε  στο  πάτωμα  την  ομελέτα  της  Επίφανι
Γκούντμαν...  Όλοι  είπανε πως κανείς  δεν  έχει  το δικαίωμα να
αδειάζει την ομελέτα ενός ανθρώπου στο πάτωμα...

(Μικρή παύση.)

Αλλά... Πάντοτε υπάρχει ένα αλλά...

37



(Στρέφεται προς το κοινό, σταματώντας το πλέξιμο.)

Αλλά,  λοιπόν,  τώρα  έχουμε  την  διακοπή  του  ηλεκτρικού  και
περιμένουμε την Πυροσβεστική... Κι εσείς είστε εκνευρισμένοι -
και γιατί να μην είστε; Ο εκνευρισμός είναι κακός σύμβουλος –
αγριεύει  τους  ανθρώπους...  Τους  κάνει  να  βγάζουν  αγκάθια...
Όπως ο   σκαντζόχοιρος  όταν  φοβάται...  Κι  όταν  οι  άνθρωποι
φοβηθούν είναι έτοιμοι να δικαιολογήσουν πολλά...

(Σιωπή. Σηκώνεται  όρθια, παίρνει ένα κινητό και με τον φακό
της φωτίζει προς το κοινό.)

Ωστόσο δεν βλέπω κανέναν σας...  (Σκύβει για να δει καλύτερα.)
Έτσι  δεν  είναι;  (Επιδοκιμαστικά.)   Μπράβο  σας...  Εμείς  σας
φέραμε σε ένα θέατρο χωρίς έξοδο κινδύνου και εσείς έχετε την
ποιότητα να μην θυμώνετε... Και ναι, η σωφρονιστική υπάλληλος
δεν  έπρεπε  να  αδειάσει  στο  πάτωμα την  ομελέτα  την  Επίφανι
Γκούντμαν...  Όσο  χαμένος,  όσο  ηττημένος  κι  αν  είναι  ένας
άνθρωπος, κανείς δεν έχει δικαίωμα να τον περιφρονεί και να τον
προσβάλλει...

(Κάθεται στην καρέκλα της και συνεχίζει το πλέξιμο.)

Bέβαια και η Επίφανι έπρεπε να το είχε σκεφτεί διαφορετικά... Η
ζωή συνεχίζει, πάντοτε συνεχίζει... Έπρεπε να μην κρεμαστεί και
να συνεχίσει... Έπρεπε, αντί για την σωφρονιστική υπάλληλο που
τις  άδειασε την ομελέτα στο πάτωμα, να σκεφτεί  όλους εσάς...
εσείς  δεν  είστε  ούτε  βιαστές,  ούτε  βασανιστές,  ούτε  κακοί
άνθρωποι...  εσείς  είστε  καλοί...  Οπότε  η  Επίφανι,  αντί  να
σκέφτεται αυτούς που την βίαζαν και την έκαιγαν με το σίδερο

38



μπορούσε  να  σκεφτεί  εσάς...  Αντί  να  σκέφτεται  τους  τριάντα
χιλιάδες άντρες που πέρασαν από πάνω της, να σκεφτεί εσάς...
Αντί να σκέφτεται το  AIDS και την φωτογραφία τους παντού να
σκεφτεί εσάς... Εσείς θα την σώζατε, είναι σίγουρο... Αλλά... Αλλά
δεν σας ήξερε για να σας σκεφτεί... Αυτή ήξερε εκείνους που την
ξερίζωσαν από τη μάνα της, αυτούς που την καίγανε με το σίδερο,
αυτούς που την βίαζαν... Και τους τριάντα χιλιάδες πελάτες της...
Και αυτούς που έβγαλαν την φωτογραφία της στο Ίντερνετ... Και
την σωφρονιστική υπάλληλο που της άδειασε...

(Μικρή  σιωπή. Αφήνει τις βελόνες της και κοιτάζει τους θεατές.
Γίνεται κάπως παράξενη έτσι όπως συμπληρώνει την πρόταση.)

Την ομελέτα στο πάτωμα...

(Μικρή σιωπή.)

Αν ήξερε πως υπάρχετε εσείς, η Επίφανι θα μπορούσε να αντέξει
και  το  AIDS…  Το  AIDS πια  θεραπεύεται...  Παίρνεις  τα
κατάλληλα φάρμακα και θεραπεύεται... Γίνεσαι καλά... Ο Μάτζικ
Τζόνσον,  ο  μπασκετμπολίστας,  είναι  μια  χαρά...  Και  τόσοι
ακόμη...   Και  το  AIDS δεν εντοπίζεται  πλέον στον οργανισμό
τους... Πατήστε το στο Google και θα το δείτε...  Είναι πλέον μια
χρόνια νόσος που ζεις μαζί της... Κάτι σαν δισκοπάθεια...

(Ξαναρχίζει το πλέξιμο.)

Η Επίφανι έπρεπε να ζήσει και να το παλέψει... Είναι η βασική
λειτουργία  του  ανθρώπου  αυτή...  Να  ζει  και  να  το  παλεύει...
Εμείς, όλοι εμείς, θα ήμασταν δίπλα της... Έτσι δεν είναι; Και θα

39



την   βοηθούσαμε  να  προχωρήσει  τη  ζωή  της...  Άλλος  θα
αγωνιζότανε για να μην απελαθεί, άλλος να δημοσιοποιήσει την
φοβερή ιστορία της, άλλος θα της έδινε δουλειά και ασφάλιση για
να μπορεί να παίρνει τα φάρμακά της... Κι άλλος θα έκανε στο
θέατρο  μια  παράσταση  με  τη  ζωή  της...  Και  η  Επίφανι  θα
προχωρούσε... Και θα ζούσε...

(Γυρίζει και πάλι προς το κοινό.)

Και σε αυτή την παράσταση θα έβαζε την ηθοποιό να κλείνει τον
μονόλογο της Σόνιας... Κολλάει γάντι... Πιο πολύ δεν γίνεται...
Ο  σκηνοθέτης  θα  την  έβαζε  να  τρώει  την  ομελέτα  από  το
πάτωμα,  να  χαϊδεύει  το  σύρμα  από  το  καζανάκι  και  λέει  τον
μονόλογο χαμογελώντας με καρτερία... Και με όραμα...

(Αρχίζει τον μονόλογο την Σόνιας. Σταδιακά συγκινείται – και
καθώς προχωράει, η συγκίνησή της μεγαλώνει όλο κι πιο πολύ.)

“Τι να κάνουμε; Πρέπει να ζήσουμε... (Παύση) Και θα ζήσουμε,
Θείε  Βάνια!  Θα  ζήσουμε  πολλές  ακόμη  μέρες,  που  θα  τις
διαδεχτούν νύχτες, κι ύστερα πάλι μέρες και μετά πάλι νύχτες...
Θα υποφέρουμε υπομονετικά τις δοκιμασίες που θα μας φέρει η
μοίρα... Θα δουλέψουμε για όλους τους άλλους και τώρα και στα
γηρατειά μας – χωρίς ξεκούραση... Κι όταν έρθει η ώρα μας θα
πεθάνουμε σιωπηλοί, δίχως το παραμικρό παράπονο... Κι εκεί,
πέρα απ’  τον τάφο μας, θα πούμε πως υποφέραμε, πως κλάψαμε,
πως πονέσαμε, πως η ζωή μας πίκρανε – και τότε ο Θεός θα μας
αγκαλιάσει... Και τότε, κι εγώ κι εσύ, αγαπημένε μου θείε Βάνια,
θα ξαναδούμε τη ζωή γεμάτη με φως, με χαρά και με ομορφιά...
Και τότε η χαρά θα πλημμυρίσει την ψυχή μας κι θα κοιτάξουμε

40



τα βάσανα και τις λύπες της πορείας μας σε  αυτό τον κόσμο με
καλοσυνάτο χαμόγελο... Και θα αναπαυτούμε... Το πιστεύω, θείε
μου...  Το  πιστεύω  με  όλη  τη  φλόγα  της  ψυχής  μου...  Θα
αναπαυτούμε...”

(Χαμογελάει, σαν να βλέπει κάτι στο  βάθος της αίθουσας. Ή και
δακρύζει.)

“Ναι,  θα  αναπαυτούμε...  Θα  δούμε  τους  αγγέλους  κατά
πρόσωπο...  Θα δούμε όλον τον ουρανό φωτισμένο με αστέρια
σαν διαμάντια... Θα δούμε πως όλη μας η κακία εδώ κάτω στη
γη, όλα μας τα πάθη, όλοι μας οι πόνοι, θα σβήσουν μέσα στην
συμπόνια που θα πλημμυρίσει τον κόσμο... Και η ύπαρξή μας θα
γίνει  γαλήνη,  τρυφερότητα,  το  ολόγλυκο  χάδι  της  ζωής...  Το
πιστεύω – πόσο πολύ το πιστεύω... Φτωχέ μου, θείε Βάνια, κλαις;
Α,  εσύ  δεν  γνώρισες  καμιά  χαρά  στη  ζωή  σου...  Αλλά  κάνε
υπομονή,  θείε  Βάνια,  κάνε υπομονή...  Θα αναπαυτούμε,  θα το
δεις... Θα αναπαυτούμε...”

(Μικρή σιωπή. Κατόπιν παίρνει ανάσα και ξαναπιάνει τις βελόνες
του πλεξίματος. Όταν αρχίζει να μιλάει έχει αλλαγμένη φωνή.)

Σας το είχα πει, είναι τεράστιος μονόλογος... Μην σας πω πως
είναι ο μεγαλύτερος μονόλογος που γράφτηκε ποτέ... Σε όλη την
ιστορία του θεάτρου... Αλλά....

(Σταματάει για μια στιγμή. Μετά συνεχίζει κάνοντας με το χέρι
της μια κίνηση απογοήτευσης.)

Πάντοτε υπάρχει ένα αλλά...

41



(Ξαναρχίζει το πλέξιμο.)

Αλλά δυστυχώς  η  Επίφανι  Γκούντμαν  δεν  σας  γνώρισε  ποτέ...
Ήταν άτυχη... Και δεν μας βγήκε κι ο μονόλογος της Σόνιας... Ο
Θεός  του  θεάτρου  είχε  άλλα  σχέδια  για  εμάς...  Αλλά  δεν
πειράζει...  Θα  αναπαυτούμε  έτσι  κι  αλλιώς...  Και  η
Πυροσβεστική... η Πυροσβεστική ακόμη να έρθει...

(Μικρή σιωπή. Η Ε πλέκει με νευρικές κινήσεις και κουνάει το
κεφάλι με μία αίσθηση ματαιότητας.)

Στην  δέκατη  πρόβα  ο  σκηνοθέτης  μου  είπε  πως  έπρεπε  να
σκεφτώ και κάτι ακόμη... Ναι, στην δέκατη πρόβα... Να σκεφτώ
μια ιστορία από τα παιδικά χρόνια της Επίφανι Γκούντμαν... Στην
αρχή κλώτσησα... Τι να σκεφτώ εγώ από τα παιδικά χρόνια μιας
Νιγηριανής;  Άλλα  βιώματα,  άλλα  όνειρα...  Αλλά  μετά  μού  το
εξήγησε   ο  σκηνοθέτης:  αυτό  είναι  το  θέατρο-ντοκουμέντο...
Βάζεις τον εαυτό σου στο plot της παράστασης... Στην υπόθεση...
“Θέλω,  ...  (Η ηθοποιός  λέει  το   πραγματικό  της  όνομα.),  να
βάλουμε στην αφήγηση για την Επίφανι Γκούντμαν ένα δικό σου
βίωμα...   Να παντρέψουμε μια δική σου ιστορία τρυφερότητας
πάνω στην δική της τραγική ιστορία – για να συνδεθούμε μαζί
της...  Έτσι  θα  γίνει  η  παράσταση  γεγονός...”  Τον  κοιτούσα
καχύποπτα όταν μου το έλεγε – του το είπα κιόλας... “Τι σχέση
έχει  η  δική  μου  ζωή με  τη  δική  της;”  Αλλά εκείνος  επέμενε:
“Έχει  και  παραέχει...  Όλες  οι  ζωές  έχουν  σχέση...”  Κι  έτσι
δέχτηκα  να  δοκιμάσω...  Στην  ηλικία  μου  δεν  υπάρχουν  και
πολλές επιλογές για μια ηθοποιό... Πρέπει να δοκιμάζει αυτό που
το λένε να δοκιμάσει...

42



(Παίρνει ανάσα χωρίς να σταματήσει το πλέξιμο.)

Σκέφτηκα  να  δοκιμάσω την  ιστορία  με  τη  Μαργαρίτα...  Όταν
μικρή –έχουν περάσει αρκετά χρόνια από τότε– πηγαίναμε και
παραθερίζαμε το  καλοκαίρι  στο  χωριό...  Μια  μέρα  ο  πατέρας
μου μου έφερε για δώρο μια μικρή χελώνα... Ήταν πολύ μικρή
σαν  κι  εμένα,  έτσι  μου  είπε...  Έγινε  η  φίλη  μου  εκείνου  του
καλοκαιριού... Την  ονόμασα Μαργαρίτα... 

(Σταματάει, σαν να σκέφτηκε κάτι.)

Συμβαίνει πολλές να συνδέεται ένα παιδί με ένα ζώο... 

(Συνεχίζει το πλέξιμο.)

Μου  είπαν  πως  μπορούσα  να  χαράξω  και  τα  αρχικά  των
ονομάτων μας στο καβούκι της... Αλλά δεν το έκανα... Είχε τόσο
ευαίσθητο  καβούκι  –  τόσο  μαλακό...  Θα  την  πόναγα  άμα  την
χάραζα... Την έπαιρνα αγκαλιά και κάναμε μεγάλες βόλτες μαζί...
Της είχα πει όλα τα μυστικά μου...  Και όταν πήγαινα για ύπνο
της  άφηνα  πράσινα  φύλλα  για  να  φάει...  Στο  τέλος  του
καλοκαιριού, όταν ήταν να γυρίσουμε στην πόλη πήγαμε με τον
μπαμπά μου και την άφησε στον κήπο μιας οικογένειας ντόπιων...
Ο μπαμπάς  έλεγε  πως δεν  μπορούσαμε  να  την  πάρουμε στην
πόλη – πως η χελώνα θα πέθαινε μέσα στο διαμέρισμα...  Και,
όπως μου υποσχέθηκε, θα ερχόμασταν το επόμενο καλοκαίρι να
την ξαναπάρουμε...

(Και πάλι μικρή παύση – και πάλι σαν να σκέφτηκε κάτι.)

43



Όμως  ...  όμως  το  επόμενο  καλοκαίρι  η  Μαργαρίτα  δεν  ήταν
εκεί... Οι άνθρωποι που την είχαν στον κήπο τους μας είπαν πως
χάθηκε μετά από μια τρομερή καταιγίδα... Ο μπαμπάς έλεγε πως
ήταν φυσιολογικό: μετά την βροχή οι χελώνες  πηγαίνουνε στα
δάση... Έκλαιγα για μέρες... Κάθε πρωί βγαίναμε με τον μπαμπά
μου στο δάσος για να βρούμε την χελώνα... Επί ώρες την φώναζα
με το όνομα της – αλλά η Μαργαρίτα δεν βρίσκονταν πουθενά...
Ένα πρωί, μετά από δυο εβδομάδες, ο πατέρας μου σηκώθηκε
νωρίς  το  πρωί  και  βγήκε  μόνος  του...  Λίγο  μετά  έφερε  μια
χελώνα και με θριαμβευτικό ύφος μου είπε πως, όλως τυχαίως, η
Μαργαρίτα  βρέθηκε  στον  κήπο  εκείνο  το  πρωινό  που  βγήκε
μόνος του – και πως, τάχα, ήταν εκείνη η χελώνα που κρατούσε
στα χέρια του...

(Μικρή παύση. Η φωνή της σκληραίνει.)

Φυσικά  έλεγε  ψέματα...  Θα  μπορούσα  να  αναγνωρίσω  την
Μαργαρίτα  ανάμεσα  σε  όλες  τις  χελώνες  του  κόσμου  –  και  η
χελώνα που είχε φέρει ο πατέρας μου δεν ήταν αυτή... Εκείνος
βέβαια προσπάθησε να με πείσει με κάθε τρόπο πως η καινούρια
χελώνα  ήταν  πράγματι  η  Μαργαρίτα...  Μου  έλεγε  πως  οι
χελώνες  αλλάζουν  το  καύκαλό  τους  κάθε  χρόνο...  Δεν  τον
πίστεψα ούτε στιγμή... Κι ούτε δέθηκα με την καινούρια χελώνα...
Ούτε  της  έδωσα  κάποιο  όνομα...  Την  άφησα  στον  κήπο  του
σπιτιού... Αλλά... Αλλά, σαν να είχε σπάσει κάτι μέσα μου, δεν
ξαναβγήκα στο δάσος να ψάξω την Μαργαρίτα...

(Αρχίζει και πάλι να πλέκει.)

44



Πολλά χρόνια αργότερα, λίγο πριν πεθάνει, στο νοσοκομείο, ο
πατέρας  μου  μου  είπε  την  αλήθεια...  Ο  μεγάλος  γιος  της
οικογένειας που είχαμε αφήσει την Μαργαρίτα, την είχε πατήσει
κατά  λάθος  με  το  αγροτικό  αυτοκίνητο...  Ο  μπαμπάς  μου
επινόησε την ιστορία της χελώνας που βγαίνει στο δάσος με την
καταιγίδα...  Και  μετά  ...  όταν  είδε  πως  δεν  του  έβγαινε  το
παραμύθι του δάσους... αποφάσισε να αγοράσει μια χελώνα και να
μου πει πως η Μαργαρίτα γύρισε...

(Κουνάει το χέρι της – σαν να κάνει μια κίνηση άφεσης.)

Οι γονείς πρέπει να φροντίζουν να μην στεναχωρηθούν τα παιδιά
τους...

(Προς το κοινό.)

Αυτά για μένα... Για την δική μου ιστορία που ο σκηνοθέτης θέλει
να παντρέψω με την Επίφανι...

(Κάνει να ξαναρχίσει το πλέξιμο.)

Ας πούμε, λοιπόν, πως η Επίφανι Γκούντμαν είχε μια χελώνα... 

(Σταματάει για μια στιγμή. Προς την πρώτη σειρά.) 

Τι  είπατε;  Μα και  βέβαια έχει  στη Νιγηρία χελώνες...  Και  σε
όλην την Αφρική... Εκτός από τη Σαχάρα... Όπου έχει νερό, έχει
και χελώνες... Το ψάξαμε στο  Google με τον σκηνοθέτη… Θα
μπορούσε  κάλλιστα  να  έχει  μια  χελώνα  και  η  Επίφανι
Γκούντμαν...

45



(Και πάλι αρχίζει να πλέκει.)

Ας πούμε πως της την είχε φέρει ο πατέρας της... Την αγαπούσε
πολύ ο μπαμπάς της την  Επίφανι... Την είχε βρει στο δάσος τη
χελώνα και την είχε φέρει... Και η Επίφανι την αγάπησε... Την
ονόμασε κι αυτή Μαργαρίτα... Για την ακρίβεια, Μαργκ – που
είναι χαϊδευτικό του Μάργκαρετ… Ναι, υπάρχει αυτό το όνομα
στην Νιγηρία – το ψάξαμε...

(Σταματάει για μια στιγμή. Κοιτάει το κοινό.)

Θέλω να είστε καλοπροαίρετοι... Να μην   ψάχνετε συνέχεια το
λάθος,  το  αρνητικό,  το  άσχημο...  Ξέρω πως  δεν  είναι  διόλου
ευχάριστο αυτό που συμβαίνει  με την  διακοπή του ρεύματος...
Προκαλεί εκνευρισμό... Και οργή... Σύμφωνοι... Αλλά δεν θα σας
βγάλει η οργή από εδώ μέσα... Θα σας βγάλει η Πυροσβεστική...
Όπου  να  ’ναι  θα  έρθει  να  μας  βγάλει  όλους  μας...  Οξυγόνο
έχουμε,  φώτα  έχουμε,  ας  είναι  καλά  οι  κύριοι  που  μας
παραχώρησαν τα κινητά τους...  Άρα μπορούμε να περιμένουμε...
Οπότε κάντε υπομονή...  Εξάλλου θα ακούσετε μια συγκινητική
ιστορία...  Στις  άλλες  παραστάσεις  που  δεν  είχαμε  διακοπές,
πολλοί θεατές δάκρυζαν...

(Αρχίζει και πάλι να πλέκει.)

Η Επίφανι, λοιπόν, έγινε η καλύτερη φίλη με την Μαργκ – έτσι
την  έλεγε...  Κοιμόνταν  μαζί,  ξυπνούσαν  μαζί,  ζούσαν  όλη  την
μέρα μαζί...  Την τάιζε φύλλα και  πρασινάδες,  της τραγούδαγε,
της έλεγε τα μυστικά και τα όνειρά της... Και της υπόσχονταν πως

46



δεν θα χωρίσουνε ποτέ... Η μικρή χελωνίτσα δεν είχε γίνει απλά
η καλύτερη φίλη της Επίφανι... Είχε γίνει κομμάτι της ζωής της... 

(Σαν να κομπιάζει.) 

Συμβαίνει...  Συμβαίνει πολλές φορές να συνδέεται ένα παιδί με
ένα ζώο...

(Κοιτάζει ακίνητη το βάθος της αίθουσας, σαν μαγεμένη.)

Η Επίφανι  δεν θέλησε να χαράξει  κάτι  στο καύκαλό της...  Το
καύκαλο της Μαργκ ήταν τόσο ευαίσθητο – σαν δέρμα... Θα την
πονούσε τόσο πολύ αν χάραζε οτιδήποτε... Κι επιπλέον... 

(Χαμογελώντας σαν να βλέπει κάποιο όραμα.) 

...Επιπλέον  πάνω  στο  καύκαλο  της  χελωνίτσας  της  υπήρχε
αποτυπωμένο  το  αληθινό  θαύμα  του  κόσμου...  Υπήρχε  η
φεγγαρένια νύχτα στο δάσος... Υπήρχε μια ολοκόκκινη θάλασσα
μέσα στην οποία έδυε ο ήλιος... Υπήρχε η διαύγεια της ανατολής,
η  δροσιά  του  μεσημεριανού  ίσκιου,  η  μυρωδιά  του  βρεγμένου
χώματος,  το  σφύριγμα  του  νυχτερινού  αγέρα...  Κι  όλα  αυτά
σχηματίζονταν  πάνω  σε  εκείνο  το  καύκαλο  και  γίνονταν  κάτι
ενιαίο και αφάνταστα συγκινητικό... Αν είχε μεγαλώσει στον δικό
μας κόσμο η Επίφανι πιθανώς να έλεγε πως αυτή η εικόνα ήταν η
αγάπη...
 
(Ξαναρχίζει να πλέκει.)

47



Όταν  ήρθαν  οι  δουλέμποροι  στο  χωριό,   ο  πατέρας  της  την
έκρυψε έξω από το σπίτι, σε μια λακκούβα – κι από πάνω είχε
απλώσει χόρτα... Και μέσα στη λακκούβα η Επίφανι είχε, φυσικά,
πάρει μαζί της την Μαργκ... Και της φιλούσε το καύκαλο και της
έλεγε έναν ψιθυριστό όρκο... Πως αν ποτέ χωρίζανε, η κάθε μια
τους θα ζούσε σαν να ήταν η άλλη κοντά της – σαν να μην είχε
αλλάξει τίποτα... Θα συνέχιζαν να μιλάνε και θα μοιραζόντουσαν
τα πάντα... Και θα ήτανε για πάντα μαζί... Οι δυο τους...

(Μικρή σιωπή. Η Ε καθαρίζει το λαιμό της.)

Την βρήκανε πολύ εύκολα... Βάλανε το πιστόλι στο κεφάλι του
αδελφού της και είπανε στον πατέρα της να τους πει πού ήταν
κρυμμένα τα κορίτσια... Ο πατέρας της δεν κράτησε παραπάνω
από  ένα  λεπτό...  Ήξερε  πως  θα  το  σκότωναν  το  αγόρι,  ήταν
γνωστό πως δεν δίσταζαν να το κάνουν... Όταν την τράβηξαν από
την λακκούβα,  με  τον  ίδιο τρόπο που ξεριζώνουν έναν  θάμνο,
άφησε την Μαργκ εκεί μέσα... Τα υπόλοιπα τα θυμόταν θαμπά...
Τα τρία αδέλφια της, τον πατέρα της να την κοιτούν μουγγοί... Κι
η μάνα της ούρλιαζε... Δεν θυμόταν τη μορφή της – μονάχα το
ουρλιαχτό που έσκιζε τα αφτιά της... Την βάλανε στην καρότσα
του φορτηγού μαζί  με άλλα έξι κορίτσια,  την δέσανε με σκοινί
από την λαιμό στο κάγκελο της καρότσας... Και έπειτα πήγανε
παρακάτω, σε επόμενο σπίτι...

(Μικρή σιωπή. Η Ε κοιτάζει  το κοινό. Κατόπιν ξαναρχίζει το
πλέξιμο.)

Και σε όλην την διαδρομή μέχρι το Μπενίν η Επίφανι είχε κιόλας
αρχίσει να μιλάει με την Μαργκ... Κάποιος από τα αδέλφια της

48



ήδη θα την έχει  βγάλει  από την λακκούβα – και  η χελώνα θα
πήγαινε στο δάσος... Μα τίποτε δεν θα είχε αλλάξει αναμεταξύ
τους:  το  είχανε  ορκιστεί  η  μία  στην  άλλη....  Όπου  κι  αν
βρίσκονταν,  θα  συνέχιζαν  να  ζούνε  μαζί  σαν  να  μην  είχαν
χωριστεί ποτέ...

(Μικρή σιωπή. Η Ε πλέκει νευρικά.)

Κι  όπου κι  αν πήγε η Επίφανι  –στο Μπενίν,  στο Λάγκος,  στη
Ρώμη, τη Μαδρίτη, το Άμστερνταμ, την Αθήνα ή κι όπου αλλού–
ζούσε σαν να ήταν  μαζί  της η Μαργκ...  Σαν να την  είχε στην
αγκαλιά της... Της μίλαγε, της τραγουδούσε, της έλεγε μυστικά...
Την βίαζαν, την καίγανε με το σίδερο, την βγάζανε στο δρόμο,
την ξανακαίγανε – κι αυτή κάθε βράδυ αγκάλιαζε το τίποτε και
μιλούσε  στην  νοερή  Μαργκ...  Και  της  τραγουδούσε...  Και  της
έλεγε μυστικά... Και όρκους... Και όνειρα για ταξίδια στον κόσμο
που έβλεπε στο μαγικό της καύκαλο... Και  ήταν σίγουρη πως η
Μαργκ από ένα δάσος της Νιγηρίας την άκουγε...

(Η Ε σταματάει το πλέξιμο. Ενώ μιλάει κοιτάζει κάπου μακριά
και χαμογελάει.)

“Υπάρχει ένας κόσμος που μας περιμένει, μικρή μου Μαργκ...
Εσύ δεν τον βλέπεις γιατί είναι σχηματισμένος πάνω στο καβούκι
σου... Αλλά τον βλέπω εγώ και για τις δυο μας... Είναι θεσπέσιος
αυτός ο κόσμος...  Στ’  αλήθεια θεσπέσιος...  Είναι  η φεγγαρένια
νύχτα στο δάσος... Είναι η ολοκόκκινη θάλασσα μέσα στην οποία
δύει  ο  ήλιος...  Είναι  η  διαύγεια  της  ανατολής,  η  δροσιά  του
μεσημεριανού ίσκιου, η μυρωδιά του βρεγμένου χώματος... Είναι
το σφύριγμα του νυχτερινού αγέρα... Είναι...”

49



(Η φωνή της Ε ραγίζει.)

“Είναι  η  αγάπη  μας...  Και  μας  περιμένει...  Ναι,  πίστεψέ  με,
Μαργκ...  Είναι  η  αγάπη  μας  και  μας  περιμένει...  Εσένα  κι
εμένα...”

(Από τα μάτια της Ε κυλάνε δάκρυα. Σκύβει και πάλι στο πλεκτό
της αλλά δεν αρχίζει το πλέξιμο.)

Και  έπειτα  από  τα  λόγια  αυτά  πάντοτε  η  Επίφανι  της
τραγουδούσε  από  μέσα  της  το  τραγούδι  τους...  Σαν  να  την
νανούριζε...

(Κοιτάζει  και  πάλι  το  κοινό.  Η  φωνή  της  γίνεται  παράξενη,
αινιγματική.)

Και εκείνο το τελευταίο βράδυ της είπε τα ίδια λόγια... Έφτιαξε
την θηλιά με το σύρμα από το καζανάκι του μπάνιου, το κρέμασε
από τον  σωλήνα  της  ύδρευσης,  έσυρε την  καρέκλα...  Και  πριν
κρεμαστεί, πριν να σπρώξει την καρέκλα, ξαναείπε στην Μαργκ
της τον όρκο... Κι έπειτα...

(Σαν να κομπιάζει.)

Κι έπειτα της τραγούδησε για τελευταία φορά... 

(Η Ε τραγουδάει  acapella.  Ανάμεσα στους στίχους κομπιάζει,
κοιτάζει προς το κοινό, σαν να μην ξέρει αν θέλει να συνεχίσει.)

50



Χ θ ε ς  α ρ γ ά  μ ε  ψ υ χ ή  φ ο ρ τ ω μ έ ν η
α π ό  θ λ ί ψ η  γ ι α  σ ε  π ε ρ ι σ σ ή ,
π ή γ α  μ ό ν ο ς  ν α  δ ω  τ ι  α π ο μ έ ν ε ι
α π ’  τ ο ν  κ ή π ο   π ο υ  π ό τ ι ζ ε ς  ε σ ύ .

Τ η ν  π ο ρ τ ο ύ λ α  ο  κ ι σ σ ό ς  έ χ ε ι  κ λ ε ί σ ε ι ,
μ ή π ω ς  ξ έ ν ο ς  κ α ν ε ί ς  τ η ν  δ ι α β ε ί ,
κ ι  ε ί χ ε  ο  χ ρ ό ν ο ς  μ ’  α γ κ ά θ ι α  σ τ ο λ ί σ ε ι
τ η  β ρ υ σ ο ύ λ α  π ο υ  μ έ ν ε ι  π ι α  β ο υ β ή .

Μ α ρ α μ έ ν α  τ α  γ ι ο ύ λ ι α  κ ι  ο ι  β ι ό λ ε ς ,
μ α ρ α μ έ ν α  κ α ι  τ α  γ ι α σ ε μ ι ά ,
μ α ρ α μ έ ν ε ς  ο ι  ε λ π ί δ ε ς  μ ο υ  ό λ ε ς
σ τ η ς  κ α ρ δ ι ά ς  μ ο υ  τ η ν  μ α ύ ρ η  ε ρ η μ ι ά .

(Μικρή παύση. Η Ε κλαίει. Μοιάζει να συνεχίζει πιέζοντας τον
εαυτό της.)

Σ τ η ν  γ ω ν ί τ σ α  π ο υ  ά λ λ ο τ ’  α ν θ ο ύ σ ε
μ έ σ α  σ τ ’  ά ν θ η  η  δ ι κ ή  μ α ς  χ α ρ ά ,
ε ν ώ  ο  κ ή π ο ς  τ ρ ι γ ύ ρ ω  π ε ν θ ο ύ σ ε ,
μ έ σ α  μ ’  έ ν ι ω σ α  τ έ τ ο ι α  σ υ μ φ ο ρ ά .

Ω ς  τ ο  β ρ ά δ υ  μ ο ν ά χ ο ς  μ ι λ ο ύ σ α
σ α ν  ν α  σ ’  ε ί χ α  κ ο ν τ ά  μ ο υ  μ α ζ ί
κ ι  ό τ α ν  ν ύ χ τ ω σ ’  ε κ ε ί  π ο υ  γ υ ρ ν ο ύ σ α
ε ί π α  “ ν α  ζ ε ι  κ α ν ε ί ς  ή  ν α  μ η  ζ ε ι ” .

Μ α ρ α μ έ ν α  τ α  γ ι ο ύ λ ι α  κ ι  ο ι  β ι ό λ ε ς ,
μ α ρ α μ έ ν α  κ α ι  τ α  γ ι α σ ε μ ι ά ,

51



μ α ρ α μ έ ν ε ς  ο ι  ε λ π ί δ ε ς  μ ο υ  ό λ ε ς
σ τ η ς  κ α ρ δ ι ά ς  μ ο υ  τ η ν  μ α ύ ρ η  ε ρ η μ ι ά .

(Καθώς το τραγούδι σταματά, η Ε παραμένει για μερικές στιγμές
αμίλητη και κοιτάζει στο κενό. Σαν να βρίσκεται κάπου αλλού.

Χωρίς να τραβήξει το βλέμμα της από το κενό αρχίζει να μιλάει.)

Συγκινηθήκατε...  Κι  εγώ  συγκινήθηκα...  Με  είδατε...  Όσο  να
πεις, συγκινείσαι...

(Ενώ  συνεχίζει  να  μιλάει,  παίρνει  την  τσάντα  της  βγάζει  ένα
χαρτομάντιλο, σκουπίζει τα μάτια της.)

Κάθε βράδυ συμβαίνει... Άνθρωποι είμαστε... Δεν είμαστε ζώα...
Και κανονικά η παράσταση θα μπορούσε να τελειώνει εδώ... Στον
όρκο και το τραγούδι... Να σε αφήσει με τα δάκρυα... Αν ήταν
Τσέχωφ, εδώ θα τέλειωνε... Αλλά...

(Κοιτάζει  το  κοινό.  Η  φωνή  της  σκληραίνει.  Σαν  να  γίνεται
απειλητική.)

Αλλά δεν είναι Τσέχωφ....

(Η Ε αφήνει  στην  άκρη  τις  βελόνες  πλεξίματος.  Σκύβει  στην
τσάντα  της  και  βγάζει  ένα  μισόλιτρο γυάλινο μπουκάλι  με  ένα
κόκκινο υγρό. Μοιάζει με αίμα.)

Ξέρετε,  σκεφτήκαμε  πολύ  για  το  τέλος  της  παράστασης...  Ο
σκηνοθέτης  ήταν  σε  ένα  αδιέξοδο...  Κάναμε  πολλά

52



brainstorming… Ήρθανε φίλοι, ήρθανε γνωστοί, είπαν διάφορα
– και τι δεν είπαν...

(Βγάζει από την τσάντα της μια δωδεκάδα ενέσεις, έτσι όπως τις
αγοράζεις από το φαρμακείο.

Στα επόμενα λεπτά ενώ μιλάει βάζει από την συσκευασία τους τις
ενέσεις, βγάζει το καπάκι τους και τις γεμίζει από το μπουκάλι με
το κόκκινο υγρό που μοιάζει με αίμα.)

Ανάμεσα στους πολλούς είπα κι εγώ την ιδέα μου... Σιγά μην δεν
την  έλεγα...  Στο  τέλος–τέλος  εγώ  είμαι  η  ηθοποιός...  Εγώ
αντιμετωπίζω τους θεατές κάθε βράδυ... Είπα, λοιπόν, πως στους
θεατές θα αρέσει ένα γλυκό τέλος... Κάτι απαλό και μελωδικό...
Σαν Τσέχωφ... 

(Σταματάει για μια στιγμή και κοιτάζει το κοινό.)

“Η ιστορία που λέμε είναι πολύ θλιβερή... Έχει πολύ σκοτάδι...
Και πρέπει όλο αυτό να βγάλει στο φως... Οι άνθρωποι διψούνε
για φως... Πρέπει να βγούμε στο φως – σαν να βγαίνεις από ένα
σκοτεινό υπόγειο...”

(Συνεχίζει να γεμίζει τις ενέσεις.)

Έτσι τους είπα...  Και πρότεινα αυτό το  φινάλε:  να στήσω μια
θηλιά με το σύρμα από το καζανάκι, να την περάσω στο λαιμό
μου.... Και να μιλήσω για την Επίφανι και το χελωνάκι της... Να
πω πως ένα χελωνάκι περιμένει την φίλη του σε κάποιο μακρινό
δάσος...  Και  ακόμη  να  πω  πως  οι  χελώνες  ζούνε  διακόσια

53



χρόνια... Αρά μπορούν να περιμένουν για έξι γενιές... Και να πω
πως αυτό το χελωνάκι μας περιμένει όλους μας... Μας περιμένει
στα όνειρά μας...

(Μικρή παύση.)

Κι  έπειτα  να  τραγουδήσω  κλαίγοντας  για  τελευταία  φορά  το
“Μαραμένα τα γιούλια κι  οι  βιόλες”...  Κι  όπως τραγουδάω να
σβήνουν τα φώτα... Μέχρι να γίνει σκοτάδι... 

(Μικρή σιωπή. Σαν να περνάει μια σκέψη από το μυαλό της.)

Κι  εσείς  θα  σπαράζατε  από  το  κλάμα...  “Την  καημένη  την
Επίφανι  Γκούντμαν τι  έχει  περάσει.....  Τι  καημένες  τις  μαύρες
που τις βγάζουν στην πορνεία... Τους καημένους τους μαύρους...”
Έτσι θα λέγατε... Κι έπειτα  στην υπόκλιση, θα έπεφτε το θέατρο
από τα χειροκροτήματα... Θα νιώθατε πως με το χειροκρότημά
σας  θα  βοηθούσατε  κάπως την  Επίφανι  –  και  όλες  τις  μαύρες
πόρνες του κόσμου... Πως θα δίνατε ένα χαστούκι στους πελάτες
της...  Στα  σιχαμένα  μούτρα  τους...  Δέκα  αυλαίες  θα  κάνατε
χειροκροτώντας... Κάθε αυλαία θα ήταν και ένα σκαλοπάτι που θα
σας έβγαζε από το σκοτεινό υπόγειο προς το φως... Αλλά...

(Παίρνει ανάσα. Συνεχίζει να γεμίζει τις ενέσεις – μα το βλέμμα
της παίρνει μια παράξενη, απειλητική έκφραση.)

Αλλά σας το είπα και πριν... Πάντοτε υπάρχει ένα “αλλά”... Ο
σκηνοθέτης  μας....  Είναι...  πώς  να  το  πω...  είναι  κάπως
μαλακισμένος  και  δεν  του  αρέσουν  τα  χειροκροτήματα  και  οι
αυλαίες...  Και  μια  μέρα,  στην  πρόβα,  μου  το  έσκασε  το

54



παραμύθι...  Δεν  θέλει  να  βγείτε  από  το  υπόγειο...  Θέλει  να
μείνετε  εκεί  και  να  φοβηθείτε...  “Και  ο  μόνος  τρόπος  για  να
φοβηθούν οι θεατές, αγαπητή ... (Η ηθοποιός λέει το μικρό της
όνομα.),  είναι  να  κινδυνέψουν...  Να  κινδυνέψουν  καθαρά  και
πολύ...”

(Μετράει τις ενέσεις που ετοίμασε. Τις βγάζει πέντε. Συνεχίζει
να γεμίζει τις υπόλοιπες.)

Αυτά δεν μου τα είπε από την αρχή... Ήξερε τι έκανε... Αυτά μου
τα είπε στην τελευταία εβδομάδα... Όταν άρχισαν να φεύγουν τα
δελτία  τύπου...  Και  μπήκε  και  η  αφίσα της  παράστασης  με  το
όνομά μου έξω από το θέατρο... Τότε μου το ξεφούρνισε... “Οι
θεατές πια δεν φοβούνται με τρικ και κολπάκια, αγαπητή ... (Η
ηθοποιός  λέει  το  μικρό  της  όνομα.)...  Οι  θεατές  θέλουν  κάτι
αληθινό... Μόνο με κάτι αληθινό θα τους πείσουμε... Τίποτε δεν
είναι πειστικότερο από την αλήθεια, είχε πει ο Βολταίρος... Ήταν
σοφός ο Βολταίρος, γι’ αυτό και τον θυμόμαστε μέχρι σήμερα...” 

(Ενώ μιλάει συνεχίζει να γεμίζει τις ενέσεις.)

Τέτοιοι είναι οι σκηνοθέτες... Μαλακισμένοι και επηρμένοι... Αν
τους μπει κάτι στο μυαλό, δεν σταματάνε να μιλάνε μέχρι να σε
πείσουν... Αλλά εδώ που τα λέμε, σε αυτό που είπε είχε δίκιο... Η
αλήθεια  είναι  πειστική  –  τις  ταχυδακτυλουργίες  τις  βαριούνται
όλοι... Εγώ τουλάχιστον τις βαριέμαι...  Και δεν υπάρχει τίποτε
πιο  αληθινό  από  το  αίμα...  Ιδίως  αν  είναι  ζεστό,  είναι  πιο
ακαταμάχητο από κάθε επιχείρημα...

(Κοιτάζει προς το κοινό.)

55



Εξάλλου το λέει και ο Σαίξπηρ... Στον Οθέλλο... “Ω, ματωμένο
τέλος...” Δεν σας κάνω πλάκα, έτσι λέει... “O bloody period...”
Ψάξτε το στο Google…Τι να λέμε τώρα, ο Σαίξπηρ ήξερε πώς
γεμίζει ένα θέατρο...

(Συνεχίζει να γεμίζει τις ενέσεις.)

Είπα  στον  σκηνοθέτη  να  πετάμε  ψεύτικο  αίμα...  Υπάρχει  ένα
ψεύτικο αίμα σαν κερασόζουμο... Το χρησιμοποιούμε συχνά στο
θέατρο... Είναι βρώσιμο και πλένεται... Κι άμα θέλουμε να είναι
ζεστό, το ζεσταίνουμε σε ένα μπεν μαρί... Του τα είπα όλα αυτά...

(Κουνάει το χέρι της με συγκατάβαση.)

Αλλά ο σκηνοθέτης μας είναι της μοντέρνας σχολής.... Είπαμε:
Θέατρο-ντοκουμέντο...  “Όσο  πιο  αληθινό  τόσο  καλύτερα,
αγαπητή ...” (Η ηθοποιός λέει το μικρό της όνομα.), είπε... Και
αποφάσισε  να  κάνει  την  μεγάλη  πρωτοπορία...  “Θα  τους
πετάξουμε αληθινό αίμα... Και μάλιστα...”

(Σταματάει να γεμίζεις τις ενέσεις και κοιτάζει τους θεατές – σαν
να ζυγίζει μέσα της την απόφαση να το πει.) 

“... Και μάλιστα θα είναι αίμα μολυσμένο με AIDS...”

(Μικρή σιωπή. Η Ε κοιτάζει το κοινό.)

Εκεί κλώτσησα... Του είπα πως αυτά τα πράγματα δεν γίνονται,
ούτε  για  αστείο...  Πως  θα  μας  αρπάξουν  και  θα  μας  πάνε

56



κατευθείαν  μέσα...  Ακόμη  και  ψέματα  να  λέμε,  είναι  ποινικό
αδίκημα:  Διασπορά  ψευδών  ειδήσεων,  διατάραξη  ειρήνης
πολιτών... Αλλά... 

(Σταματάει σαν να θέλησε να πει κάτι – κι έπειτα κουνάει το χέρι
σαν να το μετάνιωσε.)

Αλλά ο  σκηνοθέτης  μας  έχει  λέγειν...  Μου είπε πολλά και  με
τούμπαρε...  “Κανείς  δεν  θα  μας  καταγγείλει,  αγαπητή  ...  (Η
ηθοποιός  λέει  το  μικρό  της  όνομα.)...  Κανείς...  Ούτε  και  θα
πιστέψει  πως οι  ενέσεις  μας έχουν πράγματι  μολυσμένο αίμα...
Όλοι  θα νομίζουν πως είναι  κερασόζουμο...  Και  αυτό που του
λέμε  είναι  μια  θεατρική  σύμβαση...  Αλλά  εμείς  θα  το  έχουμε
κάνει...  Θα  τους  το  έχουμε  πει  νέτα  σκέτα  και  θα  το  έχουμε
κάνει...   Και στην ιστορία του θεάτρου θα μείνεις  ως η πρώτη
ηθοποιός που πέταξε αίμα με  AIDS προς το κοινό... Δεν θα σε
ξεχάσουν ποτέ...”

(Ξαναρχίζει να γεμίζει τις ενέσεις με το αίμα.)

Να σας πω την αλήθεια, αυτό το τελευταίο μου άρεσε... Να μην
με ξεχάσουν ποτέ...  Σε όλους αρέσει να τον θυμούνται...  Είναι
ναρκωτικό  η  μνήμη...  Οι  Φαραώ  της  Αιγύπτου  έστηναν
πυραμίδες για να τους θυμούνται.... Και κάποιος αρχαίος έκαψε
έναν ναό για να μην τον ξεχάσουν ποτέ... Και ο Άιφελ έκανε τον
Πύργο του Άιφελ...  Δεν τον  ξεχνάς  με  τίποτε  τον  Πύργο του
Άιφελ...  Κι  εσείς  βγάζετε  σέλφις...  Και  φωτογραφίζεται  και  τα
ηλιοβασιλέματα...  Έχετε  σκεφτεί  το  γιατί;  Για  να  τα  κάνετε
μνήμη...  Για να σας θυμούνται...  Το λέει  και  το φάντασμα του
πατέρα του Άμλετ: Remember me… Να με θυμάσαι...

57



(Μετράει τις ενέσεις που έχει ετοιμάσει.)

Όλοι θέλουμε να μας θυμούνται... Κι η Επίφανι Γκούντμαν θα το
ήθελε...  Κι  εγώ  το  θέλω...  Για  αυτό  και  παίζω  σε  αυτήν  την
παράσταση – για αυτό  και παίζω σε αυτό το μπουρδέλο...

(Τελειώνει το μέτρημα με τις ενέσεις.)

Δέκα ενέσεις... Δέκα ενέσεις είναι αρκετές... Το μολυσμένο αίμα
είναι  πολύτιμο...  Ο  σκηνοθέτης  το  βρίσκει  από  ένα  φίλο  του
γιατρό  που  δουλεύει  στο  Κέντρο  Αντιμετώπισης  Ειδικών
Λοιμώξεων... Δίνουν ένα χαρτζιλίκι στους ναρκομανείς με AIDS
που πηγαίνουν για να κάνουν την θεραπεία τους και παίρνουν 250
γραμμάρια αίμα από τον καθένα... Και κάθε εβδομάδα μου φέρνει
ένα καινούριο μισόλιτρο με  φρέσκο αίμα...

(Κλείνει το μπουκάλι με το αίμα και το βάζει στην τσάντα της.
Έπειτα σηκώνει την μία ένεση ψηλά και την βλέπει.)

Η εντολή του σκηνοθέτη είναι σαφής... Θα σας ραντίσω με αυτές
τις  δέκα  ενέσεις...  Και  πρέπει  να  το  κάνω  προς  όλες  τις
κατευθύνσεις... Όσο μπορώ, να υπάρχει μια δικαιοσύνη... Να μην
τις φαν όλες στα μούτρα οι πρώτες σειρές... 

(Κρατώντας με το ένα χέρι την ένεση σηκώνει με το άλλο το ένα
αναμμένο  κινητό  και  χρησιμοποιεί  τον  φακό  του  για  κινηθεί
ανάμεσα στους θεατές.)

58



Θα μου πείτε: “Γιατί να μας πετάξεις εμάς αίμα με AIDS… Αφού
εμείς θα την βοηθούσαμε... Θα ήμασταν αλληλέγγυοι μαζί της...
Άλλος  θα  της  έβρισκε  δουλειά,  άλλος  θα  την  έβγαζε  χαρτιά,
άλλος  θα  έγραφε  την  ιστορία  της...  Και  η  Επίφανι  θα
προχωρούσε...”  Θα  σας  απαντήσω...  Θα  την  βοηθούσατε...
Αλλά...  Πάντοτε  υπάρχει  ένα  “αλλά”...  Αλλά  δεν  την
βοηθήσατε...  Άμα  την  βοηθούσατε,  τότε  κι  εγώ  δεν  θα  σας
ράντιζα  με  το  AIDS…  Αλλά  δυστυχώς  δεν  την  βοηθήσατε...
Δυστυχώς για  αυτήν – και δυστυχώς για εσάς...

(Σταματάει σαν να σκέφτηκε κάτι.)

Και δυστυχώς για μένα που δεν θα πω τον μονόλογο της Σόνιας...

(Στρέφει τον φακό του κινητού του προς τους θεατές.)

Δεν  ξέρω  αν  είναι  ιδέα  μου,  αλλά  βλέπω  μια  παγωμάρα  στα
πρόσωπό σας... 

(Αρχίζει να φωτίζει με τον φακό του κινητού τα πρόσωπα των
θεατών.)

Καλά το βλέπω...  Δεν είναι  ιδέα μου...  Πιστεύω πως σας έχει
επηρεάσει η διακοπή του ηλεκτρικού... Αυτό είναι... Η διακοπή
του  ηλεκτρικού...  Κάνει  τους  ανθρώπους  να  φοβούνται  και  να
κλείνονται  στο  καβούκι  τους...  Ειδάλλως  δεν  εξηγείται...  Τις
προηγούμενες μέρες που η παράσταση είχε τους κανονικούς της
φωτισμούς  δεν  ήταν  έτσι  τα  πράγματα...  Και  οι  θεατές  είχαν
καταλάβει...  Δεν  μπορεί  να  μην  καταλαβαίνετε  ειδικά  εσείς...
Άρα... Άρα φταίει το ρεύμα...

59



(Συνεχίζει να φωτίζει με τον φακό του κινητού τα πρόσωπα των
θεατών.)

Τώρα  όμως  θέλω  από  εσάς  να  κάνετε  την  υπέρβαση...  Να
προχωρήσετε πέρα από τον φόβο...

(Μικρή  σιωπή.  Η  Ε  στρέφει  τον  φακό  του  κινητού  προς  το
πρόσωπό της και την ένεση που σηκώνει.)

Δηλαδή  πώς  την  είδατε;  Ήρθατε  εδώ  να  εκδηλώσετε  την
αλληλεγγύη  σας  στην  δυστυχισμένη  Επίφανι  Γκούντμαν
ακούγοντας το “Μαραμένα τα γιούλια κι  οι  βιόλες”;  Δεν είναι
πολύ εύκολο αυτό; Και πολύ λίγο; Μια κοπέλα διακινούνταν ως
σκλάβα  επί  δεκατρία  χρόνια,  την  καίγανε  με  το  σίδερο  επί
δεκατρία  χρόνια,  την  έφεραν  ως  σκλάβα  στην  πόλη  σας,  την
εξέδιδαν στους δρόμους τους δικούς σας, κρεμάστηκε στα είκοσι
εφτά της  χρόνια  κι  εσείς  θα  τελειώσετε  με  ένα  “μαραμένες  οι
ελπίδες μου όλες...” Ξέρετε πως μου φαίνεται αυτό; Μου φαίνεται
κάτι  σαν  “αλληλεγγύη–μαγιονέζα”...  Ενώ  εμείς  γυρεύουμε  μια
άλλη αλληλεγγύη... Γυρεύουμε μια αλληλεγγύη ... ματωμένη…

(Την τελευταία φράση της την λέει πολύ αργά – τρομακτικά.)

. . . Μ ι α  α λ λ η λ ε γ γ ύ η - α ί μ α . . .

(Η Ε σηκώνει  την  πρώτη  σύριγγα  και  πιέζοντας  απότομα  το
έμβολο πετάει  το  αίμα από την  σύριγγα προς  το  κοινό.  Ίσως
κάποιοι  από  το  κοινό  να  ουρλιάξουν,  ίσως  κάποιοι  να
διαμαρτυρηθούν.)

60



Μην ανησυχείτε, είναι απίθανο να κολλήσετε AIDS… Σας ρίχνω
μια  ασήμαντη  ποσότητα...  Και  επιπλέον  το  AIDS κολλάει  με
αμοιβαίες   αμυχές...  Ή  με  μολυσμένο  αίμα  που  πέφτει  στις
υπάρχουσες  αμυχές...  Ψάξτε  στο  Google – θα το  βρείτε...  Ε,
σιγά  μην  έχετε  αμυχές...  Πού  να  τις  βρείτε  εσείς  τις  αμυχές;
Κλαδεύατε τριανταφυλλιές ή σκάβατε στο χωράφι...

(Πηγαίνει  στη  σκηνή  όπου  έχει  αφήσει  τις  υπόλοιπες  εννιά
ενέσεις. Ενώ μιλάει, σηκώνει άλλες μια ένεση και την αδειάζει κι
αυτήν προς το κοινό.)

Αλλά πέστε πως έχετε αμυχές και πως κολλάτε... Ε, πως κάνετε
έτσι; Πριν δεν λέγαμε πως το AIDS αντιμετωπίζεται; Παίρνεις το
φάρμακό σου και το αντιμετωπίζεις...

(Ενώ μιλάει, σηκώνει άλλες δύο ενέσεις και τις αδειάζει κι αυτές
προς το κοινό.)

Δεν συμφωνήσαμε πως ένας ασθενής με AIDS είναι κάτι σαν ένας
ασθενής με δισκοπάθεια; Ε, πώς κάνετε έτσι για μια δισκοπάθεια;

(Ανοίγει τα χέρια με συγκατάβαση.)

Πείτε πως είστε στην πρώτη μέρα του σχολείου και ένας παπάς
σας ραντίζει με αγιασμό... Εξάλλου αυτή την σύνδεση θα ήθελε να
κάνετε κι ο σκηνοθέτης....

61



[Αν  κάποιος  από  τους  θεατές  διαμαρτυρηθεί,  σε  οποιαδήποτε
στιγμή της σκηνής όπου η Ε ραντίζει τους θεατές με το αίμα, η Ε
θα πει –προσαρμοσμένα κατά περίπτωση– περίπου τα εξής:

Διαμαρτύρεστε;  Α,  δεν  είναι  ωραίο  που  διαμαρτύρεστε...  Δεν
ταιριάζει με τον χώρο του θεάτρου... Το θέατρο είναι ο ναός του
πολιτισμού... Στο θέατρο έρχεστε για να βαθύνετε τους εαυτούς
σας... Δεν έρχεστε για να κάνετε χαβαλέ... Είστε καλλιεργημένοι
άνθρωποι, έχετε πάει σχολείο... Και ξέρετε τον πιο βασικό νόμο
της φύσης... Πως για κάθε δράση υπάρχει και αντίδραση... Είναι
ο Τρίτος Νόμος του Νεύτωνα... “Corporum duorum actiones
in  se  mutuo  semper  esse  æquales...”  Που  σε  ελεύθερη
μετάφραση σημαίνει: “Aν κάποιος καίει με το σίδερο την Επίφανι
Γκούντμαν, κάποιος θα σας πετάξει αίμα μολυσμένο με AIDS...”]

[Αν δεν διαμαρτυρηθεί κανένας από τους θεατές, σε οποιαδήποτε
στιγμή της σκηνής όπου η Ε ραντίζει τους θεατές με το αίμα, η Ε
θα πει τα εξής:

Χαίρομαι  πολύ  που  δεν  αντιδράτε...  Σημαίνει  πως
καταλαβαίνετε...  Η  αλήθεια  είναι  πως  οι  πιο  πολλοί  θεατές
καταλαβαίνουν... Τι να τα λέμε: Το θέατρο είναι πράγματι ο ναός
του πολιτισμού... Εδώ έρχεστε καλλιεργημένοι άνθρωποι για να
καλλιεργηθείτε ακόμη περισσότερο... Και ξέρετε τον πιο βασικό
νόμο της φύσης... Πως για κάθε δράση υπάρχει και αντίδραση...
Είναι  ο  Τρίτος  Νόμος  του  Νεύτωνα...  “Corporum duorum
actiones in se mutuo semper esse æquales...”  Που  σε
ελεύθερη μετάφραση σημαίνει: “Aν κάποιος καίει με το σίδερο
την Επίφανι Γκούντμαν, κάποιος θα σας πετάξει αίμα μολυσμένο
με AIDS...”]

62



(Ενώ  λέει  αυτά  τα  λόγια  η  Ε  αδειάζει  άλλες  δύο  ενέσεις,
ραντίζοντας το κοινό – πάντοτε προς διαφορετικές κατευθύνσεις. 

Τότε ακούγεται ένας επαναληπτικός ήχος. Η Ε κοντοστέκεται.)

Κάποιος χτυπάει... Λογικά... Λογικά είναι η Πυροσβεστική...

(Η Ε παίρνει  ένα  στο  χέρι  ένα  από  τα  αναμμένα  κινητά  και
πηγαίνει προς την πόρτα.)

Η  Π υ ρ ο σ β ε σ τ ι κ ή  ε ί σ τ ε ;  Ή ρ θ α τ ε ;

(Ακούγεται και πάλι ο ίδιος ήχος.)

Π α ρ α κ α λ ώ  π ε ρ ι μ έ ν ε τ ε ,  κ ύ ρ ι ο ι  τ η ς
Π υ ρ ο σ β ε σ τ ι κ ή ς . . .  Ή ρ θ α τ ε  σ τ η ν  λ ά θ ο ς  σ τ ι γ μ ή . . .
Τ ό σ η  ώ ρ α  σ α ς  π ε ρ ι μ έ ν α μ ε  ε μ ε ί ς ,  τ ώ ρ α  ν α  μ α ς
π ε ρ ι μ έ ν ε τ ε  ε σ ε ί ς . . .  Η  π α ρ ά σ τ α σ η  ε ί ν α ι  π ρ ο ς  τ ο
τ έ λ ο ς  τ η ς . . .  Δ ε ν  α ξ ί ζ ε ι  ν α  τ η ν  χ α λ ά σ ε τ ε . . .
Κ α π ν ί σ τ ε  έ ν α  τ σ ι γ α ρ ά κ ι  κ α ι  π ε ρ ι μ έ ν ε τ ε . . .
Π έ ν τ ε  λ ε π τ ά κ ι α . . .  Θ α  σ α ς  π ω  ε γ ώ  ν α  μ π ε ί τ ε . . .
Π έ ν τ ε  λ ε π τ ά . .

(Γυρίζει προς το κοινό, στην προηγούμενή της θέση.)

Δεν γίνονται  αυτά τα πράγματα...  Έρχονται  στην λάθος ώρα...
Αλλά θα περιμένουν... Σιγά που θα τους πειράξει να περιμένουν...
Αργόσχολοι είναι...

63



(Κοιτάζει τις ενέσεις. Σηκώνει δύο από αυτές.)

Εξάλλου τι μου μένουν; Τέσσερις ενέσεις μου μένουν... 

(Αδειάζει  τις  ενέσεις,  ραντίζοντας  το  κοινό  –  πάντοτε  προς
διαφορετικές κατευθύνσεις.)

Και τώρα δύο...

(Πετάει τις δύο άδειες ενέσεις.)

Κι  εσείς,  νομίζω,  πως  ό,τι  ήτανε  να  πάρετε  από  αυτήν  την
παράσταση το έχετε πάρει...

(Σηκώνει από κάτω τις δύο τελευταίες γεμάτες ενέσεις.)

Λέγαμε,  λοιπόν,  για  τους  Νόμους  του  Νεύτωνα....  Σπουδαίο
πράγμα οι νόμοι της Φυσικής... Ουσιαστικά είναι και οι νόμοι της
ζωής... Και ίσως η παράσταση αυτή να ήταν μια ευκαιρία να τους
φρεσκάρετε...

(Αδειάζει μια ένεση ακόμη προς το κοινό.)

Και να φρεσκαριστείτε, γενικότερα...

(Πετάει την αδειασμένη ένεση κάτω.)

Ξέρετε τι σκέφτομαι;

64



(Ενώ μιλάει σηκώνει το ένα αναμμένο κινητό – και φωτίζει την
τελευταία ένεση.)

Σκέφτομαι  πως  σήμερα  είναι  μια  ιδιαίτερη  βραδιά...  Όχι
συνηθισμένη, εν πάση περιπτώσει... Έγινε κι αυτή η διακοπή του
ηλεκτρικού  –  και  ήταν  ευκαιρία  να  ξανασκεφτούμε  κάποια
πράγματα... Συμβαίνει αυτό με τα απρόβλεπτα γεγονότα...

(Σβήνει τον φακό του κινητού. Η Ε το αφήνει κάτω.)

Σκέφτηκα, λοιπόν, πως ίσως αυτό το ράντισμα με το μολυσμένο
αίμα,  δεν  επαρκεί...  Κι  ο  σκηνοθέτης  που  γυρεύει  να   κάνετε
σύνδεση με τον σχολικό αγιασμό, ματαιοπονεί... Σας το είπα και
πριν: είναι λίγο μαλακισμένοι οι σκηνοθέτες – ζούνε στον κόσμο
τους...  Κανείς σήμερα δεν νοιάζεται για τον αγιασμό...  Κι ούτε
πολυφοβάστε... “Σιγά να μην έβαλε στην ένεση μολυσμένο αίμα”
– έτσι λέτε…

(Σηκώνει το δεύτερο αναμμένο τηλέφωνο.)

Ενώ άμα σβήσω τα φώτα και μπήξω την τελευταία μου ένεση σε
κάποιον από εσάς; Ε, τότε θα φοβηθείτε... Όλοι φοβόμαστε όταν
μας μπήγουν ενέσεις... Δεν συμφωνείτε;

(Αρχίζει να φωτίζει με τον φακό του κινητού τα πρόσωπα των
θεατών.)

Νομίζω πως συμφωνείτε... Μια ένεση στην σάρκα προκαλεί ωμό
φόβο... Κι άμα είναι μολυσμένη με  AIDS ακόμη περισσότερο...
Και ο φόβος είναι μια μορφή αγάπης... Η αγάπη που μας ενώνει

65



με τους άλλους... Κάποιος το έχει γράψει αυτό αλλά δεν θυμάμαι
ποιος... Αν θέλετε, ψάξτε το στο Google…

(Συνεχίζει να φωτίζει με τον φακό του κινητού τα πρόσωπα των
θεατών.)

Θα μου πείτε:  “Κι  αυτός που θα φάει  την ένεση,  δεν θα είναι
κρίμα;” Σιγά τον πόνο... Τόσα εμβόλια κάνουμε στα παιδιά μας
και δεν τα ρωτάμε... Για το καλό τους... Πείτε πως κι αυτό είναι
ένα εμβόλιο... Ένας θα τσιμπηθεί για λίγο – και αυτό ήταν.... Θα
είναι ένα εμβόλιο κάθαρσης... Για όλους μας...

(Φωτίζει με τον φακό του κινητού προς την ένεση.)

Νομίζω  πως  κι  ο  σκηνοθέτης  θα  ξετρελαθεί  με  αυτόν  τον
αυτοσχεδιασμό... Ο Νόμος του Νεύτωνα θα εκπληρωθεί... Έχει
γίνει η δράση, θα γίνει και η αντίδραση... 

(Στρέφει τον φακό προς το πρόσωπό της.)

Και  στο  εξής  θα  λέμε  “Επίφανι  Γκούντμαν”  και  δεν  θα
ντρεπόμαστε... Ειδάλλως το όνομά της θα σας στοιχειώνει... Και
το χελωνάκι που την περιμένει στο δάσος του... Θα γίνει τέρας
στα όνειρά σας αυτό το χελωνάκι και θα σας κατασπαράξει την
ψυχή σας... Θα σας στοιχειώσει όπως, φαντάζομαι,  στοιχειώνει
και τους Αυστριακούς το Άνσλους...

(Στρέφει τον φακό του κινητού και πάλι προς τον ένεση.)

66



Κι αν πάθει  AIDS αυτός που θα φάει  την ένεση;  Σιγά να μην
πάθει... Δεν κολλάει σε όλους τους οργανισμούς το AIDS… Το
λέει και το Google... Το πιο πιθανό είναι να μην πάθει τίποτε...
Αλλά κι  αν πάθει,  θα κάνει  την αγωγή του και  θα γιατρευτεί...
Είπαμε:  είναι  πια  κάτι  σαν  την δισκοπάθεια...  Eξάλλου θα τον
στηρίξετε κι εσείς... Οι υπόλοιποι... Αυτό που δεν μπορέσατε να
κάνετε για την άτυχη την Επίφανι, θα το κάνετε για αυτόν...

(Στρέφει και πάλι τον φακό προς το πρόσωπό της.)

Και  έτσι  θα  συνεχίσετε  τη  ζωή  σας  χωρίς  να  ντρεπόσαστε...
Πρέπει να ζήσετε χωρίς ντροπή... Και θα ζήσετε... 

(Σβήνει τον φακό του κινητού. Πηχτό σκοτάδι. 

Τα επόμενα λόγια της η Ε τα λέει μετακινούμενη ανάμεσα στους
θεατές  –  και  αγγίζοντάς  τους  στο  πρόσωπο,  στο  κεφάλι,  στο
σώμα.)

Θα ζήσετε πολλές ακόμη μέρες, που θα τις διαδεχτούν νύχτες, κι
ύστερα πάλι μέρες και πάλι νύχτες... Θα υποφέρετε υπομονετικά
τις  δοκιμασίες  που  θα  σας  φέρει  η  μοίρα...  Θα δουλέψετε  για
όλους  τους  άλλους  και  τώρα  και  στα  γηρατειά  σας  –  χωρίς
ξεκούραση...  Κι  όταν έρθει  η  ώρα σας,  θα πεθάνετε  σιωπηλοί,
δίχως το παραμικρό παράπονο... Κι εκεί, πέρα απ’  τον τάφο σας,
θα πείτε πως υποφέρατε, πως κλάψατε, πως πονέσατε, πως η ζωή
σας πίκρανε – και τότε ο Θεός θα σας αγκαλιάσει... Και τότε...
Θα ξαναδείτε τη ζωή γεμάτη με φως, με χαρά και με ομορφιά...
Και τότε η χαρά θα πλημμυρίσει την ψυχή σας κι θα κοιτάξετε τα
βάσανα και  τις  λύπες  της  επίγειας  πορείας  σας  με καλοσυνάτο

67



χαμόγελο...  Και  θα  αναπαυτείτε...  Έτσι  θα  γίνει...  Θα
αναπαυτείτε...

(Μικρή σιωπή. Ακούγεται η ανάσα της Ε. Σαν να ζυγίζει κάτι στο
μυαλό της.)

Ναι, θα αναπαυτείτε... Θα δείτε τους αγγέλους κατά πρόσωπο...
Θα δείτε όλον τον ουρανό φωτισμένο με αστέρια σαν διαμάντια...
Θα δείτε πως όλη σας η κακία εδώ κάτω στη γη,  όλα σας τα
πάθη, όλοι σας οι πόνοι, θα σβήσουν μέσα στην συμπόνια που θα
πλημμυρίσει  τον  κόσμο...  Και  η  ύπαρξή  σας  θα  γίνει  γαλήνη,
τρυφερότητα,  το ολόγλυκο χάδι της ζωής...  Να το πιστέψετε...
Να  κάνετε  υπομονή,  να  το  πιστέψετε  και  θα  γίνει...  Θα
αναπαυτείτε...

(Μικρή σιωπή.)

Και  τότε,  μέσα  στην  υπερκόσμια  γαλήνη,  θα  μπορέσετε  να
αγκαλιαστείτε με την Επίφανι Γκούντμαν... Και με το χελωνάκι
της... Το χελωνάκι που περιμένει την φίλη του σε ένα μακρινό
δάσος...

(Σαν να τρεμίζει λίγο η φωνή της.)

Το χελωνάκι που σας περιμένει στα όνειρά σας....

(Ενώ  η  Ε  λέει  τον  τελευταίο  της  μονόλογο,  μπορεί  να
ακούγονται διαμαρτυρίες ή και ουρλιαχτά από το κοινό. Ή και να
υπάρξει σιωπή.

68



Ό,τι κι αν γίνεται, η Ε θα συνεχίσει τον μονόλογο της, πάντοτε
μετακινούμενη ανάμεσα στους θεατές – και πάντοτε αγγίζοντας
τους στο πρόσωπο, στο κεφάλι, στο σώμα.

Κι ίσως κάποια στιγμή να ακουστεί το ουρλιαχτό και οι βρισιές
κάποιου θεατή που η Ε του μπήγει την ένεση που κρατάει. Ή και
να μην ακουστεί τίποτε – ο θεατής να σφίξει τα δόντια του και να
μείνει σιωπηλός.

Σε κάθε περίπτωση όταν ο μονόλογος τελειώσει, η Ε θα χαθεί
από την αίθουσα. Κατά κάποιο τρόπο θα εξαφανιστεί. Σαν να μην
υπήρξε ποτέ.

Και μετά την εξαφάνισή της το σκοτάδι να συνεχίσει – μέχρι οι
θεατές  να  δυσανασχετήσουν,  και  εκνευρισμένοι  να  ανάψουν  τα
κινητά τους και να φύγουν.) 

69


