










































Το Μάτι του Ελέφαντα


   
 
 
 
 
 
 
 
 
 
 
 
 
 
 
 
 
 
   
 
 
 
 
 
 
 
 
 
 
 
 
 
  
 
 
 
 
  

 
 

Το μάτι του Ελέφαντα 
 

 Χριστόφορος Ακριτίδης 
 



Μέρος Πρώτο..............................................................................................3 
Η συνάντηση .........................................................................................6 
Ο σκανταλιάρης θεός ......................................................................... 22 
Το ταξίδι ..............................................................................................25 
Το θεριό .............................................................................................. 36 
Η Ιφιγένεια ........................................................................................ 42 
Η απογοήτευση .................................................................................. 49 

Μέρος Δεύτερο ......................................................................................... 57 
Ο Ινδιάνος .......................................................................................... 60 
Το σενάριο .......................................................................................... 66 
Η Τζέην................................................................................................ 77 
H γάτα του Σρέντιγκερ ....................................................................... 81 
Το πείραμα ......................................................................................... 84 
Ο ζωντανός Ινδιάνος .......................................................................... 85 
Ο νεκρός Ινδιάνος ............................................................................ 108 

Μέρος Τρίτο .............................................................................................117 
Η σύλληψη ........................................................................................ 119 
Το ξεκίνημα ....................................................................................... 127 
Τα παιδιά ........................................................................................... 137 
Το πάρτυ............................................................................................ 144 

Μέρος Τέταρτο ....................................................................................... 155 
Η απελευθέρωση .............................................................................. 158 
Η έρευνα ........................................................................................... 177 
Ο Νάσος ............................................................................................ 192 
Το δέντρο ......................................................................................... 200 
Τα κείμενα ........................................................................................ 202 
Η επιστροφή .................................................................................... 207 
Το μάτι του ελέφαντα ....................................................................... 211 
Με Οικογένεια .................................................................................. 215 

Επίλογος .................................................................................................. 219 
   
 



  3 

 
 

Μέρος Πρώτο 
 
«Θαύμασα, αγάπησα, δημιούργησα». Τρεις λεξούλες, σκαλισμένες σε μια 

μικρή μαρμάρινη πλακέτα, στη βάση ενός αρχαίου πλατάνου. Από κάτω, με 
ακόμα μικρότερα γράμματα, ένα όνομα και μια ημερομηνία. Στη σκιά του 
δέντρου, κάθονταν αποκαμωμένοι δυο γέροι, αγναντεύοντας το βουνό πέρα 
απ’ την κοντινή χαράδρα.  

Οι δυο φίλοι απολάμβαναν σιωπηρά τη γαλήνη του απομεσήμερου, 
μαγεμένοι απ’ το νωχελικό λίκνισμα της ιτιάς στο βοριαδάκι. «Ρε Γκέλη» 
έκανε ο ένας. «Λες να νευρίαζε ο συχωρεμένος που τραβιόμαστε στα βουνά 
και στα λαγκάδια στην ηλικία μας;» Ο άλλος ξάπλωσε ανάσκελα στο χώμα, 
έκλεισε τα μάτια και μετά από λίγο αποκρίθηκε «Το μόνο που θα τον 
ενοχλούσε είναι που βγήκαμε βίζιτα σ’ έναν πεθαμένο. Αυτός δεν έλεγε, ότι 
μια βόλτα στο δάσος είναι το καλύτερο φάρμακο για μια άρρωστη ψυχή; Δεν 
ξέρω αν θα καταφέρω να το ξανακάνω όμως. Τα φάγαμε τα ψωμάκια μας, 
Νάσο...»  

«Πράγματι...» είπε ο πρώτος και πήρε στη ροζιασμένη παλάμη του ένα 
πετραδάκι. «Πάντως, τις δικές μας τις γιάτρεψε για καλά» συμπλήρωσε, 
καθώς περιεργαζόταν την πέτρα που έμοιαζε με κάποιο πτηνό. «Ίσως πάπια» 
σκέφτηκε. «Όχι, όχι… Κύκνος. Ναι, κύκνος». Όταν έστρεψε το βλέμμα του 
προς το σύντροφό του, για να μοιραστεί την ανακάλυψη, είδε μια έκφραση 
αγωνίας ζωγραφισμένη στο ρυτιδιασμένο πρόσωπο. Ο Γκέλης είχε ανοίξει τα 
μάτια του, προσπαθώντας να διώξει μια δυσάρεστη σκέψη, αλλά αυτή τον 
τυραννούσε ακόμα. Ο φίλος του ήξερε πως δεν υπήρχε λόγος να τον ενοχλήσει 
πριν ολοκληρωθεί ο συνειρμός και τον παρακολουθούσε καρτερικά. Όταν το 
βάρος των συναισθημάτων έγινε αφόρητο, ο Γκέλης τινάχτηκε, με 
αξιοθαύμαστη για την ηλικία του σβελτάδα και ανακάθισε οκλαδόν. «Υπάρχει 
κάποιος λόγος που ήθελα ν’ ανέβουμε σήμερα, Νάσο μου», είπε τελικά. 
Κοίταξε το χώμα, πήρε μια ανάσα και, με τρεμάμενη φωνή, ψιθύρισε «Νομίζω 
πως έχασα το μάτι του ελέφαντα». 

Στο βάθος, πέρα απ’ τον εμβρόντητο Νάσο, ένας λαγός έσκαβε ένα 
καινούριο λαγούμι. Λίγο πιο πέρα, ένα σκαθάρι έσπρωχνε έναν σβώλο. Ο 
ουρανός παρέμεινε προκλητικά γαλήνιος. Η φύση συνέχισε την αιώνια πορεία 
της, αγνοώντας το φοβερό λόγο που διαλύθηκε στον αέρα. Ο ήλιος,  αυτός ο 
ανυπόφορα γλυκός Ελληνικός ήλιος, που σε προκαλεί να τα παρατήσεις όλα 
και να του κάνεις παρέα στις αμμουδένιες ακρογιαλιές χασμουρήθηκε 
βαριεστημένος. Έστειλε τις ακτίνες του να ζεστάνουν τις φτερούγες μιας 
ανήσυχης γερακίνας, που έφερνε γύρους τσιρίζοντας. Κάτω από το πουλί, 
διέκρινε με δυσκολία δυο παππούδες που κάθονταν στη σκιά ενός δέντρου, 
σκεφτικοί και ονειροπόλοι. Αναγνώρισε στα πρόσωπά τους κάτι που δεν είχε 
δει σε αυτά τα μέρη, από τότε που οι ακτίνες του γλιστρούσαν ανάμεσα στους 
ολοκαίνουριους κίονες του Παρθενώνα. Όπως και τότε, κοντοστάθηκε για 



λίγο να ακούσει τι θα πούνε αυτοί οι αστείοι γέροι. Να τους βοηθήσει, όσο 
μπορεί, να δούνε την αλήθεια και πάνε να παίξουνε μαζί του. Πρόσεξε ότι και 
οι δύο γέροι ήταν αρκετά στεναχωρημένοι, αλλά ο ένας έπαιζε με κάτι 
πετραδάκια κι αυτό ήταν καλό σημάδι. Σημάδεψε καλά και μια ηλιαχτίδα 
κατάφερε να διασχίσει το πυκνό φύλλωμα και να γαργαλήσει το ρυτιδιασμένο 
μέτωπο του γέρου. Τα σμιχτά φρύδια χαλάρωσαν. Ο Νάσος ήταν έτοιμος για 
μάχη. Έπρεπε να παλέψει, για μια ακόμη φορά. Να παλέψει για δυο φίλους, 
για έναν μελλοθάνατο κι έναν πεθαμένο.  

«Λοιπόν;» είπε ήρεμα. «Πες μου». 
«Τι να σου πω φίλε μου; Έχω κουραστεί. Έχω κουραστεί πάρα πολύ. 

Ανοίγω την τηλεόραση και την ξανακλείνω αηδιασμένος. Μιλάω με τους 
ανθρώπους και απελπίζομαι. Πηγαίνουμε από το κακό στο χειρότερο. 
Άνθρωποι κενοί, γεμάτοι μάταιες φιλοδοξίες... Χρήμα, δόξα, σεξ... Άνθρωποι 
ψεύτικοι, που αφιερώνονται στην κατασκευή περίτεχνων παραπετασμάτων 
για να κρυφτούν από την άβυσσο της προσωρινότητάς τους... Άνθρωποι χωρίς 
αγάπη, που καταστρέφουν αντί να δημιουργούν, που πάντα θέλουν να 
παίρνουν και ποτέ να μη δίνουν. 

» Έκανα αυτά που έλεγε ο Θοδωρής. Και θαύμασα τον κόσμο γύρω μου 
και τον αγάπησα με όλη μου την ψυχή και έκανα ό,τι μπορούσα για να τον 
κάνω καλύτερο. Μα αυτός είναι καταδικασμένος.  

» Τις προάλλες είδα στο δρόμο μια νεαρή κοπελίτσα. Μόλις άρχιζε να 
καταλαβαίνει ότι γίνεται γυναίκα και είχε ένα βλέμμα όλο πάθος και 
προσμονή, για τον έρωτα που περιμένουν όλες οι γυναίκες να τις συνεπάρει. 
Ήταν ακόμα αγνή. Της άξιζε μια μεγάλη αγάπη, ένας άνθρωπος που να την 
πλησιάσει, να τη γνωρίσει, να την εκτιμήσει, να τη δεχθεί και να τη 
συμπληρώσει. Ευχήθηκα να είχα μια ακόμη ζωή, να γινόμουν εγώ αυτό που 
χρειαζόταν, γιατί ξέρω πως αυτό το αθώο βλέμμα σύντομα θα χαθεί για 
πάντα. Κάποιος θα την ξεγελάσει, θα την παρασύρει, θα την εκμεταλλευθεί 
και θα την παρατήσει. Και μετά κάποιος άλλος, κι άλλος, κι άλλος... Ώσπου η 
καρδιά και τα μάτια της να παγώσουν, να σκληρύνουν, σαν τον κόσμο γύρω 
τους. Αυτό το υπέροχο πλάσμα του θεού που έβλεπα μπροστά μου ήταν 
καταδικασμένο να καταστραφεί, να παντρευτεί περισσότερο από συμφέρον 
παρά αγάπη και να ζήσει μια ζωή μισή. 

» Εβδομήντα οχτώ χρόνια οργώνω αυτή τη γη και έχω συναντήσει μια 
χούφτα ανθρώπους που θαύμασα. Πώς να σωθεί αυτός ο κόσμος, φίλε μου; 
Εμείς τα ψωμάκια μας τα φάγαμε. Ό,τι μπορούσαμε, το κάναμε. Και στο 
τέλος, μού φαίνεται πως δεν καταφέραμε τίποτα. Τα ίδια και τα ίδια. 
Πολιτικάντηδες της κακιάς ώρας, καλλιτέχνες της δεκάρας, διανοούμενοι με 
αντικαταθλιπτικά και ινδάλματα της νεολαίας να παραμένουν οι ηθοποιοί και 
οι τραγουδιστές.  

» Δε θέλω να συνεχίσω. Τα ξέρεις κι εσύ. Το πρόβλημα είναι πως δε μπορώ 
να πολεμήσω πια. Απόκαμα. Πες πως γέρασα, πες με περίεργο, αλλά δεν 
αντέχω άλλο την απύθμενη βλακεία των ανθρώπων. Προχθές πάλι, πιάσανε 
έναν πατέρα που βασάνιζε τα παιδιά του. Και άντε, αυτός είναι άρρωστος, 



  5 

 
 

διεστραμμένος. Η γυναίκα του, που έκανε τα στραβά μάτια, πόσο ηλίθια και 
αδύναμη είναι; Πώς μπορεί να αποκαλεί τον εαυτό της «μάνα»; Τα παιδιά 
αυτά, πώς είναι δυνατόν να ξεπεράσουν τα τραύματά τους και να ζήσουν μία, 
έστω και κατ’ ευφημισμό, κανονική ζωή; Ένας κόσμος που έχει γραμμένο το 
μέλλον του στα παλαιότερα των υποδημάτων του, πώς είναι δυνατόν να πάει 
μπροστά;» 

Το παράπονο τον έπνιγε. Τα λόγια του σκοτεινός χείμαρρος που στο διάβα 
του παρέσυρε όλη τη λάσπη του απολιτισμού. Μίλησε για τον εγωισμό, τη 
μικρότητα, το φθόνο, τον πόνο, τη ματαιότητα της ύπαρξης. Ο άλλος τον 
άκουγε στην αρχή προσεκτικά, αλλά ολοένα και πιο αδιάφορα. Δεν έβρισκε 
τίποτα καινούριο σε αυτά που άκουγε και τα είχε νιώσει πολλές φορές στο 
παρελθόν. Περισσότερο λυπήθηκε για την κατάσταση του ωρυόμενου φίλου 
του, παρά για αυτή του κόσμου. Ήξερε εξάλλου πως για να βοηθηθεί η 
δεύτερη, κάτι έπρεπε να γίνει για την πρώτη. Έτσι τον άφησε να ξεσπάσει, 
χωρίς να τον διακόψει. Όταν ο χείμαρρος έχασε κάπως την ορμή και την 
κατεύθυνσή του, άδραξε την ευκαιρία για να ξεκαθαρίσει λίγο τα νερά. 

«Φίλε μου, τα ξέρω αυτά που λες, καλύτερα ίσως κι από σένα. Αλλά είναι 
θέμα προοπτικής. Πες ότι η αθώα κοπελίτσα που ανέφερες προηγουμένως, 
είχε γεννηθεί πενήντα χρόνια νωρίτερα. Θα ήταν ήδη παντρεμένη με κάποιον 
άγνωστο, χωρίς επιλογή να τον χωρίσει, ακόμα κι αν την έδερνε ή την 
απατούσε. Πριν διακόσια χρόνια, θα είχε ήδη δυο παιδιά και καμία ελπίδα να 
αναπτύξει την προσωπικότητά της. Πριν τρεις χιλιάδες, θα ήταν αντικείμενο 
προς ανταλλαγή.  

» Και μόνο που συζητάμε κάποια προβλήματα είναι πρόοδος. Νιώθουμε 
απαίσια για την καταστροφή του περιβάλλοντος, αλλά πριν εκατό χρόνια δεν 
ήταν καν θέμα προς συζήτηση. Ντρεπόμαστε που αφήνουμε να γίνονται 
ακόμη και σήμερα γενοκτονίες, αλλά η ανθρώπινη ζωή δε θεωρούταν ποτέ 
τόσο σημαντική όσο σήμερα. Δε θέλω να ωραιοποιήσω καθόλου τα πράγματα, 
αλλά ποτέ μου δε θα υπέκυπτα στην εύκολη λύση του κυνισμού». 

«Ε, όχι και ποτέ!» τον διέκοψε ο Γκέλης. «Όταν σε γνώρισα, έλεγες πολύ 
χειρότερα πράγματα από μένα. Σε είχα περάσει για μηδενιστή». 

«Και καλά έκανες. Αλλά μην ξεχνάς ότι δεν είχαμε γνωρίσει ακόμη το 
Θοδωρή και δεν είχαμε ακούσει ποτέ για το Μάτι του Ελέφαντα». 



Η συνάντηση 

 
Ο Αλέξανδρος περίμενε υπομονετικά, καθισμένος οκλαδόν πάνω στο 

κρεβάτι του, ανάμεσα σε σκόρπια βιβλία και μια στοίβα ρούχα. Ήθελε πολύ 
να ακούσει τη γνώμη του Δημήτρη για το τελευταίο του διήγημα. Ο Δημήτρης 
καθόταν ανάποδα σε μια καρέκλα στο διπλανό δωμάτιο, με τους αγκώνες 
στην πλάτη της καρέκλας και το χειρόγραφο στα χέρια. Φαινόταν ότι 
κατέβαλε ιδιαίτερη προσπάθεια να το τελειώσει. Ο Αλέξανδρος ανησύχησε. Ο 
Δημήτρης δεν ήταν συνηθισμένος κριτικός. Ζήτημα να είχε διαβάσει πάνω 
από είκοσι βιβλία στη ζωή του. Αντιπροσώπευε όμως το κοινό για το οποίο 
έγραφε ο Αλέξανδρος, καλύτερα από οποιονδήποτε. Τα ειρωνικά του σχόλια 
ήταν τόσο ανυπόφορα διεισδυτικά, που έκαναν τον Αλέξανδρο να βλέπει τα 
κομμάτια που έγραφε από μια εντελώς διαφορετική και πάντα διαφωτιστική 
οπτική γωνία. 

Ο Δημήτρης έφτασε στην τελευταία σελίδα, τη διάβασε γρήγορα και 
άφησε τα χαρτιά σε ένα σκονισμένο τραπεζάκι, ανάμεσα σε άδεια μπουκάλια 
μπίρας. Κοίταξε τον Αλέξανδρο με ένα ειρωνικό βλέμμα.  

- Τι να σου πω βρε παιδάκι μου, λες και σου σκοτώσανε τη μάνα. 
- Γιατί ρε; 
- Πολύ μαυρίλα ρε Αλέξανδρε. Βρε τι ΣαΛονικιός είσαι εσύ; Mήπως άρχισε 

να σου τη δίνει η Αθήνα στο κεφάλι; Χαλάρωσε!  Μου φαίνεται άρχισες να 
ξεχνάς τις ρίζες σου και να τσιτώνεσαι κι εσύ. Δεν πάμε για καμιά μπιρίτσα 
λέω ‘γω, να στανιάρεις, μπας και σου κατέβει καμιά κωμωδία; 

Ο Αλέξανδρος πειράχτηκε, παρόλο που περίμενε κάτι ανάλογο.   
- Οι κωμωδίες είναι δύσκολες. Αλλά εγώ δεν ήθελα να ρίξω τον κόσμο, 

αλλά να τον ξυπνήσω. 
- Ε, τότε να γινόσουν καφετζής. Δε βαριέσαι, άντε βάλε κάνα ρούχο και 

πάμε. Θα με περιμένει η Κατερίνα στο μπαράκι. 
Ο Δημήτρης σηκώθηκε και άρχισε να κάνει βόλτες, αποφεύγοντας με 

επιδεξιότητα τα χαρτόκουτα και τα βιβλία στο πάτωμα. Δεν άντεχε να μένει 
πολύ ώρα στο ίδιο σημείο. Ο Αλέξανδρος, αντί να σηκωθεί για να ετοιμαστεί, 
ξάπλωσε στο κρεβάτι, ακουμπόντας το κεφάλι του στη στοίβα με τα ρούχα. 

- Ωχ, ρε Δημήτρη... Βαριέμαι ν’ αλλάξω τώρα. 
- Άντε ρε λέσι, βγάλε τουλάχιστον τα σανδάλια! 
- Αμάν μωρέ, λες και θα πάμε για γκόμενες... 
- Ακούστε βρε έναν άντρα. Δε μου λες, μήπως το πήρες επιτέλους 

απόφαση πως σ’αρέσουν τ’αγοράκια;  
- Άντε πνίξου ρε ζώον! Υπάρχουν, ξέρεις, κι άνθρωποι που σκέφτονται με 

το πάνω κεφάλι. 
- Ναι, το διάβασα στην εγκυκλοπαίδεια. Που ήταν να δεις... Στο ‘έψιλον’ 

κάπου... Α, ναι! Στη λέξη ‘ευνούχος’. 
Ο Αλέξανδρος τον κοίταξε, χαμογελόντας. Είχε κιόλας ξεχάσει το διήγημα.  



  7 

 
 

- Κρίμα που δεν την άνοιξες στο ‘πι’. Η λέξη «πορνόγερος»  σου λέει 
τίποτα; 

- Σιγά μην είμαι με τό ‘να πόδι στον τάφο, ρε. 
- Πόσα χρόνια τής ρίχνεις της Κατερίνας, βρε ποταπέ κρονόληρε; 
- Κρόνο-τι; 
Ο Δημήτρης έκανε την ερώτηση με τέτοια αθώα ειλικρίνεια, που έκανε τον 

Αλέξανδρο να γελάσει. «Καλά, άσ’ το. Μάθημα Ελληνικών αργότερα. Πιάσε 
τώρα το παντελόνι μου πίσω από τον καναπέ». Ο Δημήτρης άρχισε να 
σκαλίζει μια μεγάλη στοίβα από χαρτιά, κουτάκια, εφημερίδες, σακούλες και 
παπούτσια. 

- Πού είναι, ρε; Εδώ γίνεται χαμός. 
- Κάτω από τις εφημερίδες, νομίζω. Χμ, εκτός κι αν το έβαλα στα άπλυτα. 
- Μπα, έχεις και τέτοια; Για να δω... Έλα Αλέξανδρε, το βρήκα. Μόνο 

που... 
Ο Δημήτρης πετάχτηκε όρθιος και έκανε δυο βήματα πίσω. «Νομίζω πως 

το είδα να κουνιέται!». 
- Ναι; Πες μου πως βρήκες τη Μιμή, έχει δυο μέρες που την ψάχνω. 
- Δηλαδή έχεις έναν αρουραίο να τριγυρνάει στο δωμάτιο και περιμένεις 

να βρεις γκόμενα; 
«Δεν ψάχνω για γκόμενα!» φώναξε ο Αλέξανδρος ενοχλημένος και 

συμπλήρωσε «Και η Μιμή δεν είναι αρουραίος, αλλά ινδικό χοιρίδιο». Ο 
Δημήτρης πήρε το παντελόνι και αποκάλυψε ένα ασπρόμαυρο ινδικό χοιρίδιο, 
που πάγωσε για λίγο και μετά έτρεξε να βρει άλλη κρυψώνα, αφήνοντας πίσω 
του ένα σεβαστό αριθμό από καφετιά δωράκια, στο μέγεθος σταφίδας. Ο 
Δημήτρης την κοίταξε αηδιασμένος. Αυτό παραπήγαινε. 

- Ινδικό χοιρίδιο ε; Άμα δεν κοιτάξω να σου βρω θηλυκό, μάλλον ινδικό 
πορνίδιο θα καταντήσει, η Μιμή σου. Τέλος πάντων, πάρε τη βρωμερή σου 
πανταλόνα. Η φιλενάδα σου κρύφτηκε πίσω από τη βαλίτσα. 

- Καλά, βαριέμαι να την κυνηγάω. Θα της αφήσω λίγο μαρούλι πριν 
φύγουμε. 

- Ε βέβαια, το μόνο που λείπει από δω μέσα είναι τα ζαρζαβατικά. 
Πάντως, είσαι χειρότερος κι από την αδερφή μου. Αν κι εσύ δεν έχεις τα 
κυλοτάκια σου στο πάτωμα... 

Ο Αλέξανδρος πήρε ένα ψευδοσοβαρό ύφος και ύψωσε τη μύτη του, 
μιμούμενος τα ψώνια που κοροϊδεύανε οι δυο τους. 

- Εμείς οι δημιουργικοί τύποι είμαστε λίγο ακατάστατοι, τι να κάνουμε; Δε 
μπορείς να πολεμάς την εντροπία σε όλα τα μέτωπα. 

- Δηλαδή για να είσαι δημιουργικός πρέπει να είσαι ξεδιάντροπος; 
- Αχ, παναγίτσα μου, τι θα κάνω με σένα; Δεν έχεις ξανακούσει για την 

εντροπία ρε; 
- Ε... Kάτι κάναμε στη Χημεία νομίζω... 
Ο Αλέξανδρος σηκώθηκε από το κρεβάτι και άρχισε να ντύνεται. 
- Στη Φυσική το κάνατε. Δεύτερος νόμος της θερμοδυναμικής. Σε ένα 

κλειστό σύστημα, η εντροπία πάντα αυξάνεται με το χρόνο. Εντροπία είναι το 



πόσο άστατο είναι ένα σύστημα, όπως το δωμάτιό μου. Όταν όλα είναι στη 
θέση τους, η εντροπία στο δωμάτιο είναι μικρότερη από τώρα. Σύμφωνα με το 
νόμο, λοιπόν, όσο περνά ο χρόνος τόσο πιο χαοτικό γίνεται και το σύστημα. 

- Όπως το σύστημα της Παοκάρας ας πούμε, που μετά τα πρώτα εξήντα 
λεπτά δεν το καταλαβαίνει ούτε ο προπονητής. 

- Τα νεύρα μου! Κι εκεί όμως, ο νόμος ισχύει. Βασικά ισχύει όπου και να 
κοιτάξεις. 

- Καλά, αλλά αν γίνει ένα θαύμα και αποφασίσεις -λέμε τώρα- να 
συμμαζέψεις το δωμάτιό σου, δε θα μειώσεις την εντροπία; 

- Στο δωμάτιο ναι. Αλλά εν τω μεταξύ θα έχω ξοδέψει κάποια ενέργεια που 
θα ζεστάνει τον αέρα και θα αυξήσει τη δική του εντροπία. Βασικά, για να 
είναι κλειστό ένα σύστημα πρέπει να μην έχει καμία επαφή με το περιβάλλον 
του. 

- Όπως εσύ, καλή ώρα... Όμως από ό,τι κατάλαβα, όσο και να σκίζεσαι, η 
εντροπία πάλι θα κερδίσει. Ζήτω το χάος! 

- Εδώ που τα λέμε, το χαοτικό διαφέρει πολύ από το τυχαίο, αλλά τέλος 
πάντων. Το θέμα είναι ότι όταν δημιουργείς κάτι που είναι απίθανο να γίνει 
από μόνο του, μειώνεις τουλάχιστον την εντροπία σε κάποιο περιορισμένο 
χώρο. 

- Αλλά αφού ούτως ή άλλως κάποτε θα διαλυθεί και θα επικρατήσει το 
χάος, ή άντε, η τύχη, γιατί να μην την αράζεις σε μια παραλία με το 
φραπεδάκι σου; 

- Αυτό ακριβώς είναι το αντικείμενο της φιλοσοφίας για περίπου ενάμιση 
αιώνα, αλλά αυτή είναι μια άλλη ιστορία και δε σε βλέπω να έχεις όρεξη να 
την ακούσεις. 

- Έχω όρεξη να την ακούσω, αλλά τώρα έχω ραντεβού με κάτι μπίρες. 
- Καλά, ρε Δημήτρη. Άντε, πάμε τώρα μη στήσεις τις μπίρες σου και σε 

παρατήσουν. 
- Είσαι κι αστειάτορας βλέπω...  
Οι δυο φίλοι βγήκαν από το διαμέρισμα και ξεκίνησαν για το μπαρ με τα 

πόδια. Στο δρόμο ο Δημήτρης πέτυχε έναν πελάτη από το συνεργείο, που τον 
τράβηξε να του δείξει κάτι στη μηχανή του αυτοκινήτου του. Ο Δημήτρης 
έριξε μια ματιά, κούνησε κάτι καλώδια και άρχισε να συζητάει με τον τύπο. 
Είχε ήδη ξεχάσει την Κατερίνα. Ο Αλέξανδρος κάθησε σε ένα πεζούλι και τον 
περίμενε υπομονετικά. Δε μπορούσε να πάει μόνος του στο μπαρ, κι ας ήταν 
δυο τετράγωνα πιο πέρα. Τι θα λέγανε οι δυο τους με την Κατερίνα; Άσε που 
θα ήταν και αυτή η ξαδέρφη... Μόνο οι γνωριμίες του έλειπαν τώρα. 
Καλύτερα να πήγαιναν μαζί οι δυο τους. Αυτός θα καθόταν όπως συνήθως σε 
μια γωνιά και θα άκουγε τις  ανούσιες συζητήσεις, βαριεστημένος, χαμένος 
στις σκέψεις του κι ο Δημήτρης θα έκλεβε την παράσταση με τα ανέκδοτά 
του. 

 
Είκοσι τετράγωνα πιο πέρα, η Κατερίνα μόλις είχε τελειώσει με τα μαλλιά 

της. Τα κρατούσε πάντα μακριά και τα έριχνε από τα αριστερά για να καλύψει 



  9 

 
 

την άσχημη πλευρά της, αυτή με τα πολλά σημάδια από το πέρασμα της 
εφηβείας. Άνοιξε το συρταράκι με τα υλικά παραπλάνησης και ετοιμάστηκε 
μεθοδικά για την επόμενη παράσταση. Αργά αλλά σταθερά, το έργο 
ολοκληρώθηκε. Μία συνηθισμένη, ανορεξική μελαχρινή μεταμορφώθηκε σε 
μια ελκυστική, μυστηριώδη κοκκινομάλλα.  

Την ίδια στιγμή, η Ιφιγένεια βγήκε από το μπάνιο, τυλιγμένη με ένα άσπρο 
μπουρνούζι, συνοδευόμενη από ένα σύννεφο ατμού και μυρωδικών.  

- Αχ, ξαδερφούλα, το λατρεύω το ζεστό μπάνιο. Στο διαμέρισμά μου έχω 
μόνο μια ντουζιέρα και δε μπορώ να ξαπλώνω, να χαλαρώνω και να παίζω με 
τον αφρό. 

Η Κατερίνα ήταν σχεδόν έτοιμη και λίγο αγανακτισμένη με τη μεγάλη της 
ξαδέρφη.  

- Επιτέλους, βρε Ιφιγένεια, μια ώρα είσαι εκεί μέσα! Είπαμε, να αφήνουμε 
τους άντρες να περιμένουν αλλά έχουν κι αυτοί τα όριά τους. 

- Σιγά καλέ, να στεγνώσω λίγο τα μαλλιά μου και φεύγουμε. Σου 
υπόσχομαι ότι θα είμαι έτοιμη σε δέκα λεπτά. 

- Απορώ ρε ξαδέρφη πώς μπορείς και βγαίνεις έξω τελείως άβαφη. Αλλά 
βέβαια, εσένα σου πάει το φυσικό.  

- Δεν είναι ότι μου πάει, αλλά έχω πιο σημαντικά πράγματα να κάνω από 
το να ασχολούμαι με την εμφάνισή μου. 

- Καλά μις διανοούμενη, να συγχωρέσετε εμάς τους ταπεινούς 
ανθρωπάκους που ζούμε έξω από τα εργαστήρια και ασχολούμαστε με τις 
αηδίες της καθημερινότητας! 

Η Ιφιγένεια έμεινε σιωπηλή για λίγο. Παρατήρησε την ξαδέρφη της που 
φαινόταν θυμωμένη και πληγωμένη. 

- Με συγχωρείς Κατερινάκι μου, ξέρεις ότι πολλές φορές, δε σκέφτομαι 
πριν μιλήσω.  

- Ναι, ειδικά εμένα! Όλοι πάντα έλεγαν «Κοίτα την ξαδέρφη σου, τι καλή 
μαθήτρια που είναι» και μετά «Δες τι έχει καταφέρει, αυτή είναι στο 
Κολούμπια κι εσύ;». Κι εσύ τους άφηνες να τα λένε. Ποτέ δε με υποστήριξες! 

Η Ιφιγένεια σάστισε. 
- Δεν είχα καταλάβει ποτέ πως σε πείραζε τόσο! Αφού ποτέ δεν τους 

άκουγες. Πάντα έκανες το δικό σου. 
-  Από αντίδραση Ιφιγένεια, από αντίδραση. Αλλά όσο έξυπνη είσαι με τα 

μαθήματα, τόσο μπούφος είσαι με τους ανθρώπους! Πάντα έτσι ήσουνα... 
Η Κατερίνα ήταν έτοιμη να κλάψει. Η Ιφιγένεια την πλησίασε και πήρε τα 

χέρια της στα δικά της.  
-Έχεις δίκιο, καλή μου. Είμαι πράγματι μπούφος. Απλά δεν τα καταφέρνω 

καλά με τους ανθρώπους. Ορκίζομαι ότι δεν το ήξερα. Σου ζητώ συγνώμη. 
«Δεν τη θέλω τη συγνώμη σου!» την άρπαξε η Κατερίνα, και τράβηξε τα 

χέρια της. 
- Έλα τώρα... Αφού κι εσύ πιστεύεις ότι όταν κάποιος μετανοεί 

πραγματικά, πρέπει να τον συγχωρούμε. Θυμάσαι όταν ήμασταν μικρές και 
κάναμε παρέα με εκείνη την ξανθιά... Πώς τη λέγανε καλέ; 



- Ελένη! 
- Α, ναι... Η Ελένη. Θυμάσαι τι είχε γίνει όταν βρήκε εκείνον το γκόμενο; 
- Τον Τάκη... Μας έγραψε κανονικά. 
- Αλλά όταν την παράτησε και την είδαμε να γυρίζει πίσω σαν βρεγμένο 

γατί; 
- Τη συγχωρέσαμε και γίναμε πάλι φίλες.  
- Συγχώρεσέ με κι εσύ λοιπόν! Ξέρεις ότι θα έκανα το ίδιο για σένα. 
Η Κατερίνα είχε αρχίσει να συνέρχεται. Η φωνή της μαλάκωσε λιγάκι. 
- Θα σε συγχωρήσω υπό έναν όρο. 
- Τι; 
- Θα παραδεχτείς ότι το χρειάζεσαι κι εσύ το βάψιμο κι ότι δεν είσαι 

υπεράνω; 
- Κοίτα πουλάκι μου, ακόμη και οι μεταπτυχιακοί στο Κολούμπια δε μου 

δίνουν σημασία. Και φαντάσου ότι είμαστε μόνο τρεις γυναίκες εκεί. Μάλλον 
κάτι δεν κάνω καλά... Και η αλήθεια είναι πως κι εγώ νιώθω καλύτερα με τον 
εαυτό μου όταν φτιάχνομαι λιγάκι. Ίσως είμαι απλώς τεμπέλα.  

- Ε τότε, άσε με να σε βάψω εγώ. Θα σε κάνω κούκλα! 
- Έγινε! Και πάλι χίλια συγνώμη, Κατερίνα μου. 
- Καλά, δεν έγινε και τίποτα. Το παράκανα κι εγώ λιγάκι. Είμαι στις μέρες 

μου και... ξέρεις τώρα. 
- Εντάξει, ντύνομαι δυο λεπτάκια κι αρχίζουμε. Δε μου λες, αυτός ο φίλος 

του Δημήτρη τι σόι άνθρωπος είναι; 
- Ψάχνουμε για καλοκαιρινό φλερτάκι ξαδερφούλα; Λοιπόν, τον λένε 

Αλέξανδρο και το παίζει συγγραφέας. Είναι δυο χρόνια μεγαλύτερός μου. 
Μόλις τελείωσε τη φιλοσοφική και τον ταΐζει η μάνα του. Τον ήξερα φατσικά 
από το σχολείο, αλλά τον γνώρισα αφού άρχισα να βγαίνω με τον Δημήτρη. 
Λίγο αρπαγμένο άτομο. 

- Αρπαγμένο; Τον ξεχάσανε στον φούρνο;  
- Έλα τώρα, ξέρεις τι εννοώ. Συνέχεια ταξιδεύει. Καμία σχέση με τον 

Δημήτρη μου. Απορώ πώς οι δυο τους τα βρίσκουν και κάνουν τόση παρέα. Ο 
Δημήτρης είναι πραγματικός άντρας! Επιτέλους θα τον γνωρίσεις! Είναι ένας 
παίδαρος... 

Η Ιφιγένεια πήγε κάτι να πει, αλλά αυτή τη φορά συγκρατήθηκε. Ήταν 
συνηθισμένη στους κεραυνοβόλους έρωτες και τον νεανικό ενθουσιασμό της 
ξαδέρφης της. Αυτός ο Δημήτρης περνούσε την Κατερίνα σχεδόν δέκα χρόνια 
και σίγουρα θα τη πλήγωνε, όπως όλοι οι προηγούμενοι. Θα ήταν ανώφελο 
όμως να τη προειδοποιήσει και θα έπρεπε να αρκεστεί στα συνηθισμένα 
παρηγορητικά λόγια, μετά το αναπόφευκτο.  

- Ναι, επιτέλους θα δω τον έρωτα της ζωής σου. Όλο για αυτόν μιλούσες 
στο τηλέφωνο. 

- Ω είναι υπέροχος! Κούκλος, ευγενικός, αστείος και με κάνει να νιώθω 
πολύ όμορφα όταν είμαι μαζί του.  

- Και δουλεύει ακόμη στο συνεργείο; 



  11 

 
 

- Ναι αλλά σύντομα θα ανοίξει δικό του. Έχει βρει έναν συνεταίρο και θα 
βάλουν μαζί τα λεφτά. 

- Μάλιστα. Λοιπόν είμαι έτοιμη. Κάνε τα μαγικά σου ξαδερφούλα! 
- Χα, κάτσε να τελειώσω μαζί σου και θα κάψεις καρδιές απόψε. 
Η Κατερίνα τελείωσε μαζί της πολύ γρήγορα. Λίγο χρωματάκι στα 

μάγουλα, μια ελαφρή σκιά στα μάτια, ένα διακριτικό κραγιόν και η Ιφιγένεια 
αναγκάστηκε να παραδεχθεί ότι κακώς δε φτιαχνόταν ποτέ.  Όχι ότι θα 
έβρισκε τόσο εύκολα τις κατάλληλες αποχρώσεις και θα ήξερε τι να τονίσει 
και τι να κρύψει. Κάτι τέτοιο παίρνει χρόνια. «Ωχ, δε βαριέσαι», σκέφτηκε. 
«Και τι σημασία έχει;».  

Αφού εκτέλεσαν έναν τελικό έλεγχο μπροστά στον ολόσωμο καθρέφτη του 
σαλονιού, άνοιξαν την πόρτα για να φύγουν. «Επ! Για πού τό ‘βαλες μικρή;», 
έκανε ο πατέρας της Κατερίνας, που μόλις έβγαινε από την κουζίνα, 
κρατώντας ένα πιάτο με λαχταριστό ντάκο. Η Ιφιγένεια αναρωτήθηκε αν θα 
ακυρωνόταν η έξοδος, αλλά η Κατερίνα χοροπήδησε με νάζι δίπλα του και του 
έσκασε ένα φιλί στο μάγουλο. «Ιφιγένεια, να μου την προσέχεις με το ποτό, 
εντάξει; Τις προάλλες μου ήρθε ντίρλα η τρελοκαμπέρο». «Τι θυμήθηκες βρε 
ντάντι, πάλι...» νιαούρισε η Κατερίνα και πήρε την Ιφιγένεια αγκαζέ. 

Το μπαράκι ήταν απέναντι από το σπίτι της Κατερίνας. Βρήκαν το  
Δημήτρης και τον Αλέξανδρο να κάθονται σε ένα απόμερο τραπεζάκι. Ήταν 
ακόμη έντεκα η ώρα και ο κόσμος μόλις είχε αρχίσει να μαζεύεται. Μετά τις 
συστάσεις και τους απαραίτητους μεσογειακούς ασπασμούς κι 
εναγκαλισμούς, άρχισαν οι γνωστές, ανιαρές φλυαρίες περί καιρικών 
συνθηκών, περασμένων και μελλοντικών διακοπών, καθώς και η καθιερωμένη 
κριτική των επιλογών του DJ. Τη συζήτηση και τη βραδιά έσωσε η ύπαρξη της 
νέας γνωριμίας και η ευκαιρία αναμάσησης χιλιοειπωμένων ιστοριών. Ο 
Δημήτρης άδραξε την ευκαιρία για να επιδοθεί στον προσφιλή του εμπαιγμό 
του αλαφροΐσκιωτου, μα ανεκτικού φίλου του. 

«Τόσον καιρό του λέω πως δε μπορείς να λες πως είσαι συγγραφέας, αν 
δεν έχεις εκδώσει κάτι. Άδικο έχω; Αλλά τον καταλαβαίνω βέβαια, που 
φοβάται να προσπαθήσει. Οι ιδέες του δεν είναι για τον απλό κοσμάκη, σαν 
εμάς. Εκτός βέβαια, αν πιεις κάτι παραπάνω. Τότε, όλα βγάζουν νόημα. Ο 
ορισμός της αμπελοφιλοσοφίας σάς λέω! Έριξα λοιπόν την ιδέα, το πρώτο του 
βιβλίο να το πουλάει με δώρο ένα μπουκάλι τσίπουρο. Όπως τα δώρα που 
δίνουν τα περιοδικά, ξέρετε. Ακόμη και την εισαγωγή σκέφτηκα: ‘Το τσίπουρο 
που συνοδεύει το παρόν σύγγραμμα είναι απαραίτητο μέσον για την 
κατανόησή του. Εάν αρχίσατε να διαβάζετε την εισαγωγή, παρακαλώ 
σταματήστε, κατευθυνθείτε στο πλησιέστερο τραπέζι, πάρτε ένα ποτήρι και 
λίγο μεζέ και συνεχίστε. Έχετε το ποτήρι μπροστά σας; Είστε έτοιμος. Γεμίστε 
το και αδειάστε το μονορούφι. Α, καλό ε; Γεμίστε το άλλη μια φορά. Πάμε 
πάλι… Αρχίσαμε να ζεσταινόμαστε; Βρισκόμαστε σε καλό δρόμο. Άλλο ένα και 
είστε έτοιμοι να συνεχίσετε. Προσοχή όμως, στο τέλος κάθε σελίδας πρέπει να 
κατεβάζετε ένα ακόμη ποτηράκι. Μόνο τότε θα μπορέσετε να εκτιμήσετε 
πραγματικά τις ιδέες αυτού του βιβλίου…» 



Καθώς ο Δημήτρης άρχισε να εκθέτει τις επιχειρηματικές αρετές ενός 
τέτοιου εγχειρήματος, ο πάγος είχε σπάσει. Η Ιφιγένεια ένιωθε πιο άνετα, αν 
και κάπως άσχημα για τον Αλέξανδρο, που όμως δε φαινόταν να έχει θιχθεί. 
Τον κοίταξε ερευνητικά, προσπαθώντας να εντοπίσει το είδος των ανησυχιών 
που τροφοδοτούσαν τις φιλοσοφικές του αναζητήσεις. Το μόνο που εισέπραξε 
ήταν η ντροπαλή αποφυγή της άμεσης οπτικής επαφής. Θέλησε πάντως, να 
τον βγάλει από τη δύσκολη θέση στην οποία βρισκόταν. Τον ρώτησε λοιπόν 
για τις ιδέες του.  

- Ασχολούμαι με διάφορα θέματα, κυρίως της καθημερινότητας. Η 
σύγχρονη φιλοσοφία έχει ξεφύγει αρκετά από τα προβλήματα του μέσου 
ανθρώπου και έχει καταντήσει αδιάφορη. Αυτό σημαίνει βέβαια ότι δεν έχω 
να πω και τίποτα που δε θα έχεις ακούσει, αλλά προσπαθώ να συνδέσω 
διάφορες απόψεις, σε ένα ενιαίο σύστημα. 

 - Ενδιαφέρον ακούγεται. Είχα παρακολουθήσει ένα μάθημα φιλοσοφίας 
στο πανεπιστήμιο και όταν φτάσαμε σε κάτι τύπους σαν τον Χάιντεγκερ, δεν 
καταλάβαινα τίποτα. 

- Έχω έναν φίλο που τον λατρεύει. Δεν νομίζω όμως ότι είναι της ώρας 
αυτές οι συζητήσεις. 

Ο Δημήτρης, που εν τω μεταξύ ασχολούταν με την Κατερίνα, πετάχτηκε 
ξαφνικά, σαν να τον τίναξε η καρέκλα.  

«Βαρέθηκα να περιμένω αυτή την ηλίθια σερβιτόρα. Πάω να πάρω τα 
ποτά. Θα έρθεις, μωρό;» 

«Όοοχι...» Έκανε ναζιάρικα το «μωρό» και της Ιφιγένειας της ήρθε 
αναγούλα.  

«Πήγαινε εσύ μωρό μου, ναι;» 
«Καλά, θα σας κρατήσει παρέα ο φιλόσοφος…» 
Μόλις έμεινε μόνος με τα κορίτσια, ο Αλέξανδρος προσπάθησε αμέσως να 

μεταφέρει το επίκεντρο της προσοχής μακριά από τον εαυτό του.  
«Λοιπόν Κατερίνα, πώς πήγαν οι τελικές εξετάσεις;» 
«Οι εξετάσεις; Αχ βρε, τι λέει τώρα; Αν σου πω πως δεν ξέρω καν τι έδινα 

αυτή τη χρονιά θα με πιστέψεις; Οι γονείς μου βέβαια, πιστεύουν πως τα 
πέρασα όλα και μη σου ξεφύγει κουβέντα, γιατί θα σε καθαρίσω. Αλλά 
σκέφτομαι σοβαρά να τα παρατήσω και να γίνω ηθοποιός. Δεν μπορώ να με 
φανταστώ λογίστρια. Θέλω να κάνω τόσα πολλά…» 

Η Ιφιγένεια συγκράτησε το φαρμάκι, δάγκωσε τη γλώσσα της και άφησε 
το βλέμμα της να πλανηθεί αδιάφορα. Ο Αλέξανδρος όμως, δεν άντεχε να μην 
αντιδράσει. Η Κατερίνα ήταν εύκολος στόχος για κακόβουλες επικρίσεις κι 
έτσι πρόσεξε ιδιαίτερα τα λόγια του. 

- Κοίταξε Κατερινάκι μου, αν πραγματικά θέλεις να γίνεις ηθοποιός, θα 
είμαι ο πρώτος που θα σου πω παράτα τα όλα και κυνήγησε το όνειρό σου. 
Είσαι όμως σίγουρη πως ξέρεις τι σε περιμένει; Υπάρχουν πάρα πολλές 
κοπέλες που ξεκινούν με όνειρα να γίνουν πριμαντόνες και καταλήγουν, στην 
καλύτερη των περιπτώσεων, κομπάρσοι. 



  13 

 
 

- Ξέρω πολύ καλά για τις ηλίθιες που νομίζουν ότι είναι γεννημένες για 
τραγωδία και στο τέλος γίνονται πορνοστάρ ή και χειρότερα. Δε μ’ 
απασχολούν όμως. Ξέρω ότι μπορώ να το κάνω, θέλω να το κάνω και θα το 
κάνω. Το μόνο που σκέφτομαι είναι πώς να ξεκινήσω και πώς να το πω στους 
δικούς μου. 

- Αν πραγματικά πιστεύεις πως έχεις ταλέντο, εγώ θα σου έλεγα να πας σε 
μια σχολή να δοκιμάσεις τις ικανότητές σου και, αν απογοητευθείς, μπορείς 
πάντα να γυρίσεις στις σπουδές σου. Στη φιλοσοφική, είχαμε έναν τύπο που 
δούλευε στα καράβια για δεκατέσσερα χρόνια. Όσο για τους γονείς σου, ό,τι 
και να σου πουν στην αρχή, στο τέλος θα το δεχτούνε. Αφού, ο κυρ Θωμάς δε 
σου χαλάει χατίρι. 

- Αχ, μπράβο βρε Αλέξανδρε, είσαι ο πρώτος που με καταλαβαίνει. Σε δυο 
μήνες έχουν εξετάσεις στη δραματική σχολή και έλεγα να πάω. Αλλά όλοι μου 
λένε ότι είναι χάσιμο χρόνου. Θα πάω όμως, κι ας σκάσουν όλοι τους! Πάω να 
βρω τον Δημήτρη να του πω τα καλά νέα. Δε σε πειράζει Ιφιγένεια, έτσι; 

Η Ιφιγένεια έγνεψε όχι και κοίταξε τον Αλέξανδρο απογοητευμένη. Όταν 
απομακρύνθηκε η Κατερίνα, πήρε αυστηρό τόνο. 

«Λες και δεν είχαν αρκετό αέρα τα μυαλά της, της τα φούσκωσες κι από 
πάνω. Μη μου πεις πως δεν καταλαβαίνεις ότι αυτό που πάει να κάνει είναι 
ηλίθιο». 

Ο Αλέξανδρος δεν είχε κανένα πρόβλημα να απαντήσει ειλικρινά. Μπορεί 
να του φάνηκε εξ αρχής ενδιαφέρουσα η Ιφιγένεια, αλλά δεν ήταν ο τύπος 
που θα απέφευγε τη λογομαχία για να γίνει αρεστός. 

- Δε βρίσκω τίποτα το ηλίθιο στο να κυνηγά κανείς τα όνειρά του, όποια κι 
αν είναι αυτά. Πόσο μάλλον όταν έχει πλήρη συνείδηση αυτού που θέλει. 
Ήμουν έτοιμος να την προσγειώσω στην πραγματικότητα, αλλά φαίνεται ότι 
ξέρει πολύ καλά τι θέλει να κάνει και τι την περιμένει. 

- Δεν καταλαβαίνει όμως ότι το πιο πιθανόν είναι να απογοητευθεί και να 
χάσει πολύτιμα χρόνια! 

- Ούτε όμως μπορούμε εσύ κι εγώ να ξέρουμε αν έχει πραγματικό ταλέντο 
και έχει ήδη χάσει πολύτιμα χρόνια στο ΤΕΙ της. 

- Θα μου επιτρέψεις να διατηρήσω τις αμφιβολίες μου. Την Κατερίνα την 
ξέρω από παιδί. Πάντα ενθουσιαζόταν εύκολα και δεν έχει ποτέ τελειώσει 
κάτι που ξεκίνησε. Η αλήθεια είναι πως είναι τεμπέλα. 

- Ή ίσως, να μην έχει βρει ακόμη το κάλεσμά της. Οι περισσότεροι μεγάλοι 
της ιστορίας ξεκίνησαν κάνοντας κάτι πολύ διαφορετικό από αυτό που τους 
έκανε μεγάλους. Αν ο Κάφκα άκουγε τον πατέρα του, δεν θα τον ήξερε κανείς. 

- Δε νομίζω ότι μπορείς να βάλεις την Κατερίνα και τον Κάφκα στο ίδιο 
καζάνι! 

- Κι όμως, ο καθένας μπορεί να βολευτεί με κάτι λιγότερο από αυτό που 
μπορεί να κάνει. Δε σου λέω πως το να γίνει μια μέτρια λογίστρια  είναι 
χειρότερο από το να γίνει μια κακή ηθοποιός, αλλά το χειρότερο είναι να μην 
κάνει αυτό που επιθυμεί. 



- Για μένα, το χειρότερο είναι να μην κάνει αυτό που μπορεί. Είναι κρίμα 
να μην εκμεταλλεύεσαι τις δυνατότητές σου λόγω της τεμπελιάς. 

- Όχι μόνο κρίμα, αμαρτία μεγάλη. Αν ξανάγραφα τις δέκα εντολές, η μία 
θα ήταν «Ου αυτοφυλακισθείς». 

Η Ιφιγένεια έδειξε ότι συμφωνεί. Τελικά έλεγαν το ίδιο πράγμα. Ίσως ο 
Αλέξανδρος να είχε δίκιο. Ίσως οι παλιότερες προσπάθειές της να βοηθήσει 
την Κατερίνα είχαν αποτύχει, επειδή την έσπρωχνε να γίνει κάτι που δεν 
ήταν. Μπορεί η Κατερίνα απλά να μην είχε βρει ποτέ το κάλεσμά της. 
Αποφάσισε να μην ασχοληθεί άλλο μαζί της. Ας έκανε ότι καταλάβαινε αυτή, 
μεγάλη κοπέλα ήτανε. Αυτή τη στιγμή, ήθελε να μάθει περισσότερα για αυτόν 
τον περίεργο τύπο που είχε απέναντί της. 

- Ου αυτοφυλακισθείς, ε; Καλή εντολή. Και οι άλλες; 
- Έχω μείνει στην πρώτη. Η πέτρα ήταν πολύ μικρή και δε χωρούσαν 

άλλες. 
- Ίσως έπρεπε να έκανες μικρότερα γράμματα, τότε. 
Χαμογέλασαν κι οι δύο. Με τη συζήτηση και τη δυνατή μουσική, τα 

πρόσωπά τους είχαν έρθει πολύ κοντά και φαινόντουσαν πιο χαλαροί. Ο 
Δημήτρης γύρισε από το μπαρ χωρίς να τον αντιληφθούν, τους είδε έτσι και 
δεν μπόρεσε να μη σχολιάσει. «Απ! Σας τσάκωσα πουλάκια μου! Α, είσαι 
μεγάλη μούρη εσύ, δυο λεπτά σε αφήνω και πιάσαμε δουλειά, ε;». Ο 
Αλέξανδρος κοκκίνησε ανεπαίσθητα και προσπάθησε να αμυνθεί.  

- Έλα τώρα, μιλούσαμε. 
- Μπα, και τι λέγατε; Αγάπη μου, τι ωραία μάτια έχεις; Λοιπόν Ιφιγένεια, 

κρασί δεν έχει, θέλεις κάτι άλλο; 
- Μια μπίρα, οποιαδήποτε, ευχαριστώ. 
- Άντε να σας αφήσουμε εσάς τα πιτσουνάκια να τα πείτε... 
Ο Αλέξανδρος τον κοίταξε με δολοφονικό βλέμμα. Ο Δημήτρης πήρε την 

Κατερίνα και πήγανε στο μπαρ. 
- Ώρες-ώρες μ’ εκνευρίζει... Όχι, με εξοργίζει! Αλλά τον αγαπάω τον 

αλήτη. 
- Έχετε περίεργη σχέση οι δυο σας. Φαίνεστε τόσο αντίθετοι... 
- Θα μπορούσες να πεις πως γεμίζουμε κενά. Αυτός γεμίζει τις κενές ώρες 

μου κι εγώ το κενό που έχει στο κεφάλι του. 
Η Ιφιγένεια γέλασε. Τώρα ήταν τελείως άνετη και περνούσε καλά. Την 

ενοχλούσε η δυνατή μουσική, αλλά σπάνια γνώριζε ενδιαφέροντες 
ανθρώπους, ακόμη και στο Πανεπιστήμιο. Κι όπως της ήρθε στο νου το 
Πανεπιστήμιο, ήρθε κι η ερώτηση από τον Αλέξανδρο. 

- Πες μου για σένα, όμως. Η Κατερίνα μου είχε πει πως σπουδάζεις 
βιολογία. 

- Ναι, εξελικτική. Μόλις τελείωσα το δεύτερο έτος του διδακτορικού. 
- Πολύ ενδιαφέρων τομέας. Θα ήθελα πολύ να μάθω μερικά πράγματα, 

αλλά είμαι αλλεργικός στη Χημεία. 



  15 

 
 

- Α, εγώ τη λάτρευα από μικρή. Ο πατέρας μου μου είχε πάρει ένα σετ 
χημείας όταν ήμουν στο δημοτικό και περνούσα ώρες προσπαθώντας να 
φτιάξω χρώματα. 

- Και τώρα; Ασχολείσαι ακόμα με τα χρώματα; 
- Μπα, το ξεπέρασα αυτό. Αν και είχα γράψει μια εργασία για το πώς οι 

σουπιές αλλάζουν χρώματα... 
- Το διδακτορικό σου σε τι είναι; 
- Θα μου πάρει αρκετή ώρα να σου εξηγήσω. Να το κάνουμε κάποια άλλη 

στιγμή; 
- Γιατί; Χρόνο έχουμε. 
- Σίγουρα; 
- Ναι! 
- Καλά λοιπόν... Το αντικείμενό μου είναι η ανάκυψη της πολυπλοκότητας 

μέσω της εξέλιξης. Αυτό που προσπαθώ να αποδείξω, είναι πως όλα τα 
πλάσματα που βλέπουμε γύρω μας, υπάρχουν απλά επειδή η πολυπλοκότητά 
τους ήταν αναγκαία για να επιβιώσουν.  

- Λίγο περίεργο μου ακούγεται αυτό. Δεν είναι αλήθεια ότι όσο πιο 
περίπλοκο είναι κάτι, τόσο πιο εύκολα χαλάει; Αφού μπορούν τόσα πράγματα 
να πάνε στραβά... 

- Ναι, η πολυπλοκότητα συνοδεύεται από τη δυνατότητα για παταγώδη 
αποτυχία και άμεση καταστροφή. Άσε που δεν είναι ο μόνος παράγοντας που 
επηρεάζει την επιβίωση ενός οργανισμού. Γενικά όμως, τα πιο εξελιγμένα 
είδη έχουν περισσότερες πιθανότητες να επιβιώσουν από τα πιο απλά, επειδή 
προσαρμόζονται πιο εύκολα σε αλλαγές στο περιβάλλον τους. 

Ο Αλέξανδρος μπορεί να μην ήταν επιστήμονας, αλλά κάποια πράγματα 
τα ήξερε καλά. Δε μπορούσε να μην αντιδράσει. «Μα τι λες τώρα; Δεν είναι 
αλήθεια ότι αν γίνει πυρηνικό ολοκαύτωμα θα μείνουν μόνο οι κατσαρίδες;» 

Η Ιφιγένεια περίμενε την ερώτηση. «Αυτό είναι αλήθεια και μάλιστα 
καλύτερο παράδειγμα είναι η εξαφάνιση των δεινοσαύρων. Αλλά δεν πρέπει 
να κοιτάς μεμονωμένα ένα γεγονός, ούτε έναν οργανισμό. Πρέπει να βλέπεις 
δισεκατομμύρια χρόνια πίσω, κι άλλα τόσα μπροστά». 

- Και δεν είναι ο κόσμος γεμάτος με πανάρχαια μικρόβια; 
- Ναι, όλα αυτά είναι εξαιρετικά παραδείγματα ειδών που έφτασαν σε 

κάποια, σχετική τελειότητα και σταμάτησαν να εξελίσσονται. Έχουν 
προσαρμοστεί εξαιρετικά στις συνθήκες στη γη μας και επιβιώνουν σε 
ακραίες καταστάσεις. Δηλαδή είναι πιο σταθερά από άλλα πλάσματα, όπως οι 
βάτραχοι που, με μικρές αλλαγές του περιβάλλοντος, εξαφανίζονται. 

- Άρα, λέμε το ίδιο πράγμα. 
- Όχι ακριβώς. Οι κατσαρίδες επιβίωσαν ενώ οι δεινόσαυροι όχι,  επειδή οι 

δεινόσαυροι δεν έτυχε να έχουν προλάβει να προετοιμαστούν. Απλά δεν 
υπήρξε η ανάγκη να αποκτήσουν τις απαραίτητες ικανότητες.  

- Οι κατσαρίδες όμως είχαν προλάβει να αποκτήσουν αυτές τις ικανότητες. 
Άρα; 



- Κοίτα, δεν ήταν και μικρή αλλαγή να σκεπαστεί όλη η γη με σύννεφα 
σκόνης και να κατακαούν τα πάντα στην επιφάνειά της. Οι δεινόσαυροι θα 
είχαν μεγαλύτερες πιθανότητες επιβίωσης από τις κατσαρίδες, αν η αλλαγή 
ήταν διαφορετική. Ας πούμε, αν όλη η επιφάνεια της γης καλυπτόταν για 
μερικές χιλιάδες χρόνια από νερό. Οι δεινόσαυροι που ζούσαν ήδη στο βυθό 
θα επιβίωναν, ενώ δε θα είχε μείνει ούτε μια κατσαρίδα.  

- Έτσι όμως, μπορείς να διαλέξεις όποια καταστροφή σε βολεύει, για να 
αποδείξεις ότι κάποιο ζώο είναι καλύτερο από ένα άλλο. 

- Ας διαλέξουμε μόνο την απόλυτη καταστροφή. Κάποτε, ο ήλιος θα 
καταπιεί όλο το ηλιακό μας σύστημα. Ποιο είδος είναι το μόνο που έχει ελπίδα 
να επιβιώσει; 

- Ε, τα μικρόβια και πάλι; 
- Λάθος! Τα μόνα μικρόβια που θα επιζήσουν θα είναι όσα καταφέρουν να 

επιβιβαστούν στα διαστημόπλοιά μας και να φτάσουν στους πλανήτες που θα 
έχουμε εποικίσει μέχρι τότε. Μπορεί μάλιστα να έχουμε φτάσει σε σημείο να 
μπορέσουμε να αντιστρέψουμε τη διαδικασία, ώστε να γλιτώσουμε όλη τη γη. 
Ποια μορφή λοιπόν είναι πιο πετυχημένη, πιο σταθερή στο διηνεκές του 
χρόνου; 

- Εντάξει, αυτό το καταλαβαίνω, αλλά και πάλι μου φαίνεται ότι διαλέγεις 
μια βολική καταστροφή. Εγώ διάβασα προχθές ότι μέχρι και οι προνύμφες 
των κουνουπιών μπορούν να επιβιώσουν στο διάστημα για μήνες. Πόσο 
μάλλον τα μικρόβια! Δεν ταξιδεύουν στο διάστημα πάνω σε κομήτες; Νομίζω 
πως θα πρέπεις να βρεις κάποιον τρόπο να στηρίξεις αυτά που λες. Κάποια 
εξήγηση, απόδειξη... Δεν ξέρω, το κεφάλι μου κοντεύει να σκάσει με όλα αυτά. 

- Μην πεις ότι δε σε είχα προειδοποιήσει!  
- Όχι μην το παίρνεις έτσι, είναι πραγματικά πολύ ενδιαφέροντα όλα 

αυτά... 
- Όχι της ώρας όμως. Άσ’ τα, καλύτερα, για άλλη φορά. 
- Ναι, βέβαια, έρχονται και τα παιδιά... 
Με τα παιδιά ήρθαν και τα πρώτα ποτά. Ακολούθησαν τα δεύτερα, τα 

τρίτα, τα κερασμένα, τα σφηνάκια, τα τελευταία, τα άλλα τελευταία και τα 
κερασμένα τελευταία. Στο τέλος, οι τέσσερις σηκώθηκαν με δυσκολία και 
βγήκαν από το μαγαζί, τραγουδώντας αγκαλιασμένοι. Τα κορίτσια τους 
αποχαιρέτησαν και πέρασαν τρεκλίζοντας το δρόμο. Η Κατερίνα κατάφερε να 
ξεκλειδώσει την πόρτα της πολυκατοικίας με την τρίτη προσπάθεια. Ο 
Δημήτρης ήθελε να οδηγήσει, αλλά ο Αλέξανδρος τον υπέβαλε σε αλκοτέστ, 
στο οποίο απέτυχε παταγωδώς. Προσπαθώντας με κλειστά μάτια να 
ακουμπήσει τη μύτη του, έχωσε το δάχτυλο στο μάτι του. Η προσπάθεια να 
περπατήσει σε ίσια γραμμή δεν πήγε πολύ καλύτερα, αφού με το τρίτο βήμα 
βρέθηκε σωριασμένος στο έδαφος. Έτσι, πείστηκε να αφήσει το αυτοκίνητο 
εκεί που ήταν και επέστρεψαν με τα πόδια. 

 
Το επόμενο μεσημέρι, ο Δημήτρης κι ο Αλέξανδρος συναντήθηκαν για 

τάβλι. Ο Αλέξανδρος ένιωθε ότι το είχε παρακάνει λίγο με την Ιφιγένεια και 



  17 

 
 

περίμενε τα γνωστά πειράγματα και τα χυδαία αστεία του φίλου του. Αντί γι 
αυτό, το μόνο που είπε ο Δημήτρης ήταν ότι θα έβγαζαν την Κατερίνα και την 
Ιφιγένεια για φαγητό και τον διέταξε να είναι έτοιμος στις εννιά. «Φθηνά τη 
γλίτωσα, νά’ναι καλά το χθεσινό μεθύσι», σκέφτηκε ο Αλέξανδρος, που 
γρήγορα θα καταλάβαινε πόσο άδικος ήταν. Όπως αποδείχθηκε, ο Δημήτρης 
είχε φροντίσει να βρεθούν ξανά και οι τέσσερις σε ένα παραλιακό μαγαζί, 
όπου ήξερε ότι δε θα υπήρχε τραπέζι να καθίσουν. Αφού έδωσε μια πολύ 
πειστική παράσταση σχετικά με το απαράδεκτο της κατάστασης, βγήκαν για 
βόλτα στην παραλία. Ο Αλέξανδρος κατάλαβε ότι ο φίλος του τα είχε 
σχεδιάσει όλα για να τον αφήσει μόνο του με την Ιφιγένεια, χωρίς μάλιστα 
του πει τίποτα γι αυτό. Αυτός ήταν ο Δημήτρης και γι αυτό τον αγαπούσε 
τόσο.  

Περπατούσαν και οι τέσσερις στην άκρη της θάλασσας, με τα παπούτσια 
τους στο χέρι. Ένα ελαφρύ, καλοκαιρινό αεράκι χάιδευε το πρόσωπο και 
τ’απαλά κύματα έγλυφαν τις πατούσες τους. Μέχρι να φτάσουν στην 
προκυμαία, ο Δημήτρης και η Κατερίνα είχαν ξεμείνει πολύ πίσω και έμειναν 
μόνοι οι δυο τους.  

Ο Αλέξανδρος και η Ιφιγένεια συζητούσαν χαλαρά, αλλά αυτά που έλεγαν 
τα μάτια τους δε γινόταν να ειπωθούν. Κάθισαν στην άκρη της προκυμαίας 
και σταμάτησαν να μιλάνε. Λίγο το καλοκαίρι, λίγο η παρατεταμένη μοναξιά 
και των δύο, το μόνο που χρειαζόταν ήταν να την αγκαλιάσει. Όμως και να το 
ήξερε, δε θα έβρισκε το θάρρος να το επιχειρήσει. Μέσα του ένιωθε ήδη τη 
χαρά της αναγνώρισης, μα δεν πίστευε στα παραμύθια και τα λόγια έπρεπε να 
σφραγίσουν το βέβαιο. Αυτή τον περίμενε να κάνει την κίνηση, απλώς για να 
μην του στερήσει την ευκαιρία να παίξει τον πανάρχαιο ανδρικό ρόλο. Έτσι, 
το παραμύθι χάλασε κι η ιστορία ξεκίνησε πολύ πιο πεζά. Τη σιωπή την 
έσπασε ο Αλέξανδρος. 

- Πάντως κάνουν καλό ζευγάρι δε νομίζεις; 
Η Ιφιγένεια απογοητεύτηκε, αλλά το επέτρεψε.   
- Η αλήθεια είναι πως μόλις τον πρωτοείδα, σκέφτηκα πως της πέφτει 

πολύ μεγάλος. Αλλά μάλλον ταιριάξανε οι δυο τους. 
- Ο Δημήτρης είναι αθεράπευτος ανατολίτης, αλλά έχει παιδική ψυχή. 

Είναι αυτό που τον σώζει. Είναι και ο βασικός λόγος που μπορώ να τον 
ανέχομαι και να τον αγαπάω. 

Η Ιφιγένεια δεν έκρυψε τις αμφιβολίες της για τον Δημήτρη. «Χμ… Για να 
το λες εσύ…» Αμέσως το μετάνιωσε και προσπάθησε να το καλύψει. «Σίγουρα 
πάντως, έχει αίσθηση του χιούμορ. Είναι σημαντικό σε μία σχέση να σε κάνει 
ο άλλος να γελάς».  

Ο Αλέξανδρος έκανε πως δεν άκουσε το πρώτο μέρος. Ήταν σίγουρος πως, 
αν δεν είχε μεγαλώσει μαζί με τον Δημήτρη, θα τον έβρισκε πολύ ενοχλητικό 
και μάλλον δε θα έμπαινε στον κόπο να τον γνωρίσει καλύτερα. Έμεινε στο 
τελευταίο σχόλιο.  

- Ναι, με κάνει πάντα να γελάω… Κυρίως με τον εαυτό μου. 



- Έλεγα για τη δική τους σχέση. Και η Κατερίνα μου είπε ότι είναι αστείος. 
Αλλά το να γελάς με τον εαυτό σου είναι πολύ μεγαλύτερο χάρισμα. Η 
ξαδέρφη μου λέει πως παίρνω τον εαυτό μου πολύ σοβαρά. 

- Φαίνεσαι γενικά, σοβαρό άτομο. 
- Θα ήθελα όμως, μερικές φορές, να μπορούσα να κάνω κι εγώ καμιά 

τρέλα, να πάρω μια απόφαση της στιγμής, να ακολουθήσω ανεπιφύλακτα το 
ένστικτό μου, αλλά… 

- Αλλά πάντα πρέπει να σκεφτείς όλα τα ενδεχόμενα πριν πάρεις μια 
απόφαση, έτσι; Κι εγώ το ίδιο έκανα, μέχρι που γνώρισα τον Δημήτρη. Πριν 
μερικούς μήνες, σχεδίαζα να καθίσω το Σαββατοκύριακο σπίτι, ώστε να 
προετοιμαστώ για την εξεταστική μου. Το απόγευμα της Παρασκευής, μου 
έρχεται φουριόζος ο Δημήτρης και μου λέει «Σήκω, φεύγουμε!». «Βρε, πού να 
πάμε;» του λέω, «την Τρίτη γράφω». «Μέχρι την Τρίτη έχει ο Θεός», λέει, 
«Πάμε κάπου. Άνοιξη είναι, ο ουρανός υπέροχος, δε μπορώ άλλο στο 
μπουρδέλο την Αθήνα, πάμε να φύγουμε». Εγώ αντιστάθηκα, αλλά κατά 
βάθος ήθελα να ξεφύγω. Το ήξερε κι αυτός, με πίεσε, με κορόιδεψε, με έβριζε 
και σε μισή ώρα ήμασταν στο αυτοκίνητο, χωρίς βαλίτσες και χωρίς 
συγκεκριμένο προορισμό. 

Αυτή τον άκουγε συνεπαρμένη. Ώρες ώρες, ήθελε κι αυτή να τα παρατήσει 
όλα και να φύγει, να φύγει μακριά… Ο Αλέξανδρος συνέχισε. 

«Ο δρόμος, που λες, μας έβγαλε σε ένα χωριουδάκι, κάπου στην 
Πελοπόννησο. Κανείς μας δε θυμάται πού ακριβώς ήταν. Ο Δημήτρης, όταν 
οδηγεί, δε χρησιμοποιεί ποτέ του χάρτη. Λέει πως κάτι μέσα του τού λέει πού 
να στρίψει και πάντα ανακαλύπτει τα πιο απίθανα μέρη. Εγώ είχα απλώς 
αφεθεί στην ευτυχία της ανευθυνότητας και ρουφούσα τις εικόνες και τις 
μυρωδιές της άνοιξης. Το χωριό όπου σταματήσαμε ήταν καλά κρυμμένο μέσα 
στο βουνό και μόνο το ένστικτο του Δημήτρη θα μπορούσε να μας οδηγήσει 
σε ένα τόσο καταπληκτικό μέρος. Πέτρινα σπίτια, με σκεπές που έδεναν 
απόλυτα με το άγονο τοπίο, κακοτράχαλα λιθόστρωτα καλντερίμια, μια 
γαλήνια αγριάδα που μόνο οι ακατέργαστες, χωριάτικες ψυχές και η 
αφιλόξενη γη θα μπορούσαν να…» 

Σταμάτησε απότομα. Ντράπηκε. Είχε παρασυρθεί από τις εικόνες που 
αναπηδούσαν η μια μετά την άλλη στο μυαλό του. Ο καθημερινός λόγος, 
αυτός ο ψωριάρης, ακρωτηριασμένος, μπάσταρδος γιος της ιερής γλώσσας 
που τόσο αγαπούσε, δε μπορούσε να χωρέσει τις εικόνες που τον συγκλόνιζαν. 
Όποτε άφηνε την ψυχή του να εκφραστεί ελεύθερα, μιλούσε όπως έγραφε. 
Πολλές ήταν οι συνομήλικές του που είχαν ενοχληθεί από παρόμοια 
ξεσπάσματα. Άλλες τον περνούσαν για περίεργο ονειροπαρμένο, άλλες για 
ξιπασιάρη κι άλλες απλώς βαριόντουσαν, αφού δεν καταλάβαιναν τίποτα. 
Συνειδητοποίησε πως απέναντί του είχε μια κοπέλα διαφορετική από τις 
άλλες, έναν άνθρωπο με τον οποίο είχε νιώσει αμέσως μια ανεξήγητη 
οικειότητα, αλλά αυτός ήταν ένας λόγος παραπάνω να προσέξει μην τη 
τρομάξει, όπως είχε κάνει τόσες φορές στο παρελθόν. 



  19 

 
 

- Με συγχωρείς, μάλλον δε θα σε ενδιαφέρει ιδιαίτερα η εκδρομούλα μας, 
ειδικά με τα όσα θα έχεις δει στη Νέα Υόρκη. 

- Μα όχι, όχι! Συνέχισε! Μου θυμίζει τις ιστορίες που έλεγε ο παππούς για 
το χωριό, όταν ήθελε να ησυχάσω. Και μιλάς πολύ όμορφα. 

- Μιλάω όπως γράφω και δεν είναι σωστό. Άλλος ο προφορικός λόγος, 
άλλος ο γραπτός. Αν έγραφα όπως μιλάει όλος ο κόσμος, θα με θεωρούσαν 
αποτυχημένο. Όταν μιλάω όπως γράφω, με βαριούνται. 

- Ίσως θα ήταν καλύτερο να μην ανησυχείς και τόσο για το τι λένε οι άλλοι 
και να κάνεις αυτό που σου βγαίνει. 

 Όταν άκουσε τον εαυτό της να συμβουλεύει κάποιον άλλο να είναι 
αυθόρμητος, μόλις που συγκράτησε ένα πικρό χαμόγελο. Στην ουσία, τη 
συμβουλή την έδινε στον εαυτό της, αλλά ήξερε πως πήγαινε χαμένη. Έδιωξε 
γρήγορα την άσχημη σκέψη και συνέχισε. «Εμένα πάντως, μου λείπει πολύ ο 
όμορφος λόγος. Ο πατέρας μου είναι αστροφυσικός, αλλά πάντα είχε ψώνιο 
με τα αρχαία και είχε βαλθεί να μου μάθει να μιλάω σωστά. Εμένα δε μου 
άρεσαν καθόλου. Τα αρχαία ήταν ένας από τους λόγους που πήρα θετική 
κατεύθυνση. Μετά όμως τα πρώτα πέντε χρόνια στην Αμερική, κατάλαβα πως 
είχα αρχίσει να ξεχνάω τα Ελληνικά μου. Πήρα ένα λεξικό κι έχω αρχίσει να 
διαβάζω τις ίδιες λέξεις που θεωρούσα ηλίθιες στα δεκάξι μου».  

Ο Αλέξανδρος την κοίταξε έκπληκτος. «Με το λεξικό; Μα τι κάνεις, 
ξεκινάς από την αρχή και διαβάζεις όλες τις λέξεις;» 

«Ναι, δεν είναι λίγο ηλίθιο; Όποια λέξη μ’ αρέσει, τη σημειώνω σ’ ένα 
τετράδιο. Άρχισα πριν έξι μήνες και είμαι ακόμα στο ‘Δ’, ‘διαπιστευτήριο’, 
‘διαπομπεύω’…» 

Ο Αλέξανδρος δεν είχε ξανακούσει τέτοια προσέγγιση στη γλώσσα.  
- Μα δεν είναι τρόπος αυτός να εμπλουτίσεις το λεξιλόγιό σου! Πρέπει να 

βλέπεις τις λέξεις να χρησιμοποιούνται σωστά, μέσα σε προτάσεις. Αυτό που 
χρειάζεσαι είναι να διαβάζεις εφημερίδες και καλά βιβλία. 

- Στην Αστόρια δεν υπάρχει ιδιαίτερη ποικιλία από ελληνική λογοτεχνία, 
ξέρεις. Είχα πάρει πέρσι δυο τρία βιβλία της ξαδέρφης μου και 
απογοητεύτηκα. Ζήτημα να βρήκα πέντε ωραίες λέξεις και στα τρία μαζί.  

- Με τα βιβλία που διαβάζει η Κατερίνα, δεν είναι περίεργο. Πάρε να 
διαβάσεις παλιότερους συγγραφείς. Έχω μερικά βιβλία να σου δανείσω. 

- Εντάξει. Την ιστορία όμως, δεν την τελείωσες. 
- Α ναι, που ήμουνα; Στο χωριό… Περπατήσαμε λοιπόν για λίγο στο χωριό. 

Το μέρος ήταν ερημωμένο. Κάποιες πεσμένες σκεπές, ραγισμένοι τοίχοι, 
σκουριασμένες πόρτες, παρατημένες αυλές και αγριόχορτα να πνίγουν τους 
δρόμους. Βγήκαμε από το χωριό και πήγαμε βόλτα στο βουνό. Ήπιαμε κρύο 
νερό, μυρίσαμε θυμάρι και ρίγανη, μαζέψαμε τσάι του βουνού και, πριν 
σκοτεινιάσει, γυρίσαμε να πάρουμε το αυτοκίνητο. Αλλά είχαμε ξεχάσει 
ανοιχτό το ραδιόφωνο και έπρεπε να περιμένουμε να φορτίσει η μπαταρία. 
Καθώς περιμέναμε, μια γιαγιά που μας κοιτούσε από την αυλή της, ήρθε και 
μας κάλεσε να της κάνουμε παρέα. Ήταν απελπιστικά μόνη, η καημένη. Μας 
φίλεψε καφέ και σύκα και πιάσαμε τη συζήτηση. Το χωριό στον δεύτερο 



παγκόσμιο ήταν αρκετά εύρωστο και αριθμούσε γύρω στις τριακόσιες ψυχές, 
όπως μας είπε. Ο πατέρας της είχε μαζέψει καμιά πενηνταριά παληκάρια και 
στήσανε αντάρτικο στο βουνό. Μια μέρα στήσανε ενέδρα σε μια περίπολο των 
Γερμανών και σκοτώσανε τέσσερις από αυτούς. Φοβούμενοι τα αντίποινα, οι 
περισσότεροι χωριανοί εγκατέλειψαν τα σπίτια τους. Όντως οι Γερμανοί 
ήρθαν την επόμενη ημέρα και εκτέλεσαν 40 από αυτούς που είχαν μείνει, 
δέκα για κάθε νεκρό Γερμανό. Μετά, άρχισε να μας λέει πώς το χωριό σιγά-
σιγά, εγκαταλείφθηκε. Στο γάμο της είχε πάει όλο το χωριό και δεν ήταν πάνω 
από εκατό άνθρωποι. Σήμερα, έχουν μείνει δεκαεννιά γέροι και γριές. Η ίδια 
έκανε τρία παιδιά που έχουν φύγει και μένουν στην Αθήνα.  

- Και γιατί δεν πήγε κι αυτή να μείνει μαζί τους; 
- Τη ρώτησα, γιατί υποψιάστηκα ότι δεν ήθελαν να την έχουν στο σπίτι τα 

παιδιά της. Μου είπε πως δεν άντεχε την πόλη. 
- Εδώ που τα λέμε, δεν έχει κι άδικο. Κάτι σου κάνει όλη αυτή η ασχήμια. 
- Σε καταστρέφει. Δεν είναι περίεργο, που με κάθε ευκαιρία, προσπαθούν 

όλοι να αποδράσουν, για μια ανάσα αέρα και λίγο πράσινο. Ειδικά εμάς τους 
Θεσσαλονικείς, μας κάνει μεγάλο κακό. 

- Α, από τη Θεσσαλονίκη είσαι; 
- Ναι, κατεβήκαμε στην Αθήνα οικογενειακώς, όταν ήμουν ακόμη στο 

Γυμνάσιο. Τότε γνώρισα και τον Δημήτρη. Κάναμε παρέα επειδή ήταν ο μόνος 
άλλος Σαλονικιός που ήξερα εδώ. 

- Πάντα ήθελα να πάω στη Θεσσαλονίκη. Έχω ακούσει τα καλύτερα λόγια. 
- Άσε, μη μπούμε καλύτερα σ’ αυτό. Ακόμη δεν έχω συνηθίσει εδώ.  
- Στην Αμερική πάντως, όποιος έχει τη δυνατότητα μετακομίζει στα 

προάστια. Οι άνθρωποι προτιμούν να μένουν δύο ώρες μακριά από τη δουλειά 
τους, για να έχουν, τουλάχιστον, την αυλή και τον σκύλο τους. Ένας 
καθηγητής μου μένει στο Λονγκ Άιλαντ και ξεκινάει κάθε μέρα με το τρένο 
των έξι, για να φτάσει στο Κολούμπια στις οκτώ. 

- Καλά, κι αυτό είναι λίγο υπερβολικό, αλλά όλα τελικά είναι θέμα 
προτεραιοτήτων. 

Η Ιφιγένεια σκέφτηκε για λίγο το διαμέρισμα του θείου της και είπε «Δεν 
καταλαβαίνω όμως, ποιες προτεραιότητες είναι αυτές που κάνουν τους 
ανθρώπους να ζουν σαν ποντίκια». 

- Η ελπίδα μιας καλύτερης ζωής; Ξέρεις Ιφιγένεια, στο χωριό που πήγαμε 
μπορεί να ήταν όμορφα, αλλά δεν ξέρω αν θα μπορούσα να ζήσω εκεί, 
αποκομμένος από τον κόσμο. Πάλι, προτεραιότητες. Λατρεύω το θέατρο, τις 
συναυλίες, τα περιοδικά και τα βιβλία που βρίσκω στην πόλη… 

- Δεν ξέρω, σίγουρα υπάρχει καλύτερος τρόπος. Δε λέω ότι η Αμερική 
είναι παράδεισος, γιατί κι εκεί, αν δεν έχεις λεφτά, πάλι σε κάποια τρύπα θα 
ζεις. Αλλά μου φαίνεται πως, για να απολαύσουμε τα καλά του πολιτισμού, 
δεχτήκαμε να χάσουμε κάτι πιο σημαντικό από τον ίδιο τον πολιτισμό. 

Συνέχισαν να συζητούν έτσι, για ώρες. Περπάτησαν την παραλία, μέχρι 
που έφτασαν στο τέλος της. Σκαρφάλωσαν σε κάτι βραχάκια, κάθισαν και 
μιλούσαν, ατενίζοντας το πέλαγος, στο φως του φεγγαριού. Μίλησαν για τους 



  21 

 
 

εαυτούς τους, για τον κόσμο, για τους εαυτούς τους ως μέρος του κόσμου. Και 
καθώς οι πρώτες φωτεινές πινελιές άρχιζαν να διακρίνονται στο βάθος, 
ήξεραν πως εκείνη η νύχτα θα τους άλλαζε τη ζωή. 



Ο σκανταλιάρης θεός 

 

«Μένουν τέσσερις βδομάδες μέχρι να φύγω και δε μπορώ να κοιμηθώ. 
Σκέφτομαι πόσο ξαφνικά θ’ αλλάξει ολοσχερώς η ζωή μου. Στο νου μου 
έρχονται στρατόπεδα, όπλα, ασκήσεις και στη μέση όλων αυτών εγώ. Έχω να 
γράψω, πάνω από ένα μήνα. Δε μπορώ πια να συγκεντρωθώ. Όχι ότι λείπουν 
οι ιδέες, μα οι λέξεις δε βγαίνουν όπως κάποτε. Άρχισε ως μια ανεξήγητη 
ανησυχία και σιγά-σιγά, έχει καταλήξει σε ανυπόφορη αναστάτωση, που 
ξεκάθαρα πηγάζει απ’ αυτό που δεν ήθελα να σκέφτομαι..  

Σε τέσσερις βδομάδες, δε θα είμαι πια κοντά σου. Το διαβολάκι κρύφτηκε 
καλά μέσα στην ανέμελη ευτυχία της παρουσίας σου. Μα, σαν την ψυχή μου, 
θρεφόταν  κι αυτό σιωπηλά απ’ τη ζεστασιά σου. Δυνάμωσε και θέριεψε κι 
έρχεται να με κατασπαράξει.  

Σε τέσσερις βδομάδες, δε θα είμαι πια κοντά σου. Θα είμαι ανάμεσα σε 
πεινασμένα για έρωτα μυξιάρικα και βαριεστημένους, βαρετούς, 
αποτυχημένους και πολεμοχαρείς αξιωματικούς. Μα έχω μάθει να ανέχομαι 
τους πολλούς και να ξεχωρίζω τους λίγους. Τα δημογραφικά του 
στρατεύματος δε με πειράζουν περισσότερο από αυτά του πλανήτη. Αυτό που 
με πειράζει είναι η σκέψη της απουσίας σου. Δεν ξέρω πώς θα περάσει ο 
χρόνος μακριά σου…» 

 
Τα ψέματα τελείωναν. Η Ιφιγένεια θα έφευγε σύντομα, αλλά πρώτος θα 

έφευγε αυτός. Όταν ξεκίνησε το καλοκαίρι, ο Σεπτέμβρης φαινόταν πολύ 
μακριά. Ο στρατός ήταν απλά μια ενοχλητική σκέψη, την οποία κατάφερε να 
απωθήσει. Οι μέρες όμως, πέρασαν. Υπέροχες, ειδυλλιακές μέρες και νύχτες 
σε αμμουδιές, ταβέρνες, μπαράκια… Δεν το περίμενε ότι θα την ερωτευόταν. 
Όχι έτσι. Του είχε γίνει απαραίτητη, ναρκωτικό. Δεν άντεχε μακριά της, ούτε 
λεπτό. Πώς ήταν δυνατόν να την αποχωριστεί για ένα χρόνο; Άφησε το 
γράμμα στην άκρη, ξάπλωσε ανάσκελα στο κρεβάτι και κοιτούσε το ταβάνι. 
Γιατί να γίνει τώρα αυτό; Δεν μπορούσε να την είχε γνωρίσει όταν ήταν 
ακόμη στο πανεπιστήμιο; Όχι τα πρώτα χρόνια, όταν έτρεχε τη μάνα του στα 
νοσοκομεία, αλλά μετά, όταν ήταν πια ελεύθερος. Έπρεπε να γίνει τώρα; Με 
το στρατό μπροστά του; Ανυπομονούσε να την ξαναδεί, να τη σφίξει στην 
αγκαλιά του τόσο δυνατά, ώστε να τη βάλει μέσα στο στήθος του, να γίνουν 
ένα και να μη μπορεί τίποτα πια να τους χωρίσει. 

Δυο ώρες δρόμος η αγκαλιά της. Δυο αιώνες! Δρόμος μακρύς, ατέλειωτος. 
Χρόνος χαμένος. Τι να το έκανε που αυτή κοιμόταν είκοσι τετράγωνα πιο 
πέρα, όταν η ανάσα της ήταν τόσο μακριά; Μα γιατί να μην ερχόταν πιο 
νωρίς; Τι την κρατούσε;  

Το ρολόι στον τοίχο τον κορόιδευε. Ο αγέρωχος δικέφαλος αετός στην 
πλάτη του ρολογιού τον κοιτούσε με το ίδιο υποτιμητικό βλέμμα όπως και την 
επομένη του τελικού, όταν ο Δημήτρης το κρέμασε για να του θυμίζει για 



  23 

 
 

πάντα τα δύο γκολ του τελευταίου λεπτού των καθυστερήσεων. Τα μαύρα 
φτερά του αετού μουλάρωσαν, αρνούνταν να σαλέψουν. Κι όταν κουνιόνταν 
τελικά, γυρνούσαν ανάποδα, επεκτείνοντας το μαρτύριο. Γύρισε την πλάτη 
του στον τοίχο, να μη βλέπει τους δείκτες, μα ένιωθε την αετίσια ματιά να τον 
διαπερνάει. Έβαλε μουσική, μα όσο και να τη δυνάμωνε, δεν την άκουγε. 
Άκουσε μόνο το γείτονα, που φώναζε πως είναι μεσημέρι και ο κόσμος 
προσπαθεί να κοιμηθεί και έκλεισε το ραδιόφωνο. Πήρε ένα βιβλίο, το πέταξε 
κάτω.  

Καταραμένο πράγμα ο χρόνος! Κακομαθημένο αλητάκι, κάνει πάντα το 
αντίθετο από αυτό που θες. Γιατί ξεγλιστράνε ύπουλα οι στιγμές που θέλεις να 
κρατήσουν για πάντα; Γιατί εκτείνονται στο άπειρο αυτές που θέλεις να 
περάσουν; Είναι τάχα ένα σκληρό μάθημα ή το αρρωστημένο αστείο ενός 
πικρόχολου θεού; Ο χρόνος λέει, μετριέται σε μνήμες, σε στιγμές. Χρόνος 
υπάρχει μόνο όταν ζεις και όταν περιμένεις, δε ζεις. Οι στιγμές που σε 
χωρίζουν από την Ιθάκη χάνουν την υπόστασή τους. Σβήνουν οι γραμμές 
τους, διαχέονται η μία στην άλλη, θολώνουν, γίνονται μια ακατάληπτη 
μουτζούρα, χωρίς αρχή και τέλος. Βάλτος βυθισμένος σε ομίχλη, όπου 
βουλιάζουν οι πατούσες σου και περπατάς σε κύκλους, δίχως ελπίδα 
διαφυγής.  Και το αστείο της υπόθεσης είναι πως, όταν μετά αναπολείς τις 
ώρες, τους μήνες, τα χρόνια που πέρασες περιμένοντας, μαγικά 
συμπτύσσονται σε μια ασήμαντη, φευγαλέα αίσθηση, οδυνηρή ανάμνηση μιας 
πεταμένης ζωής.  

Δεν του άρεσε καθόλου αυτή η σκέψη. Τον αρρώσταινε ν’ ακούει σε κάθε 
ψευτοκουλτουριάρικη χολιγουντιανή μπαρούφα το ίδιο επαναλαμβανόμενο 
μοτίβο: Carpe diem! Ζήσε τη στιγμή! Η ζωή είναι μικρή, χαρείτε την όσο 
μπορείτε! Στάσου και μύρισε τα τριαντάφυλλα! Όλα αυτά του φαίνονταν 
πάντα πολύ απλοϊκά, απεχθή, σχεδόν όσο και ο αντίποδας, με τις παραινέσεις 
των θρησκειών για υπομονή μέχρι τον θάνατο, οπότε μαγικά, όλες οι αδικίες 
θα διορθωθούν. Τι καταπληκτική πλεκτάνη κι αυτή! Πάντως, δεν πίστεψε 
ποτέ πως υπάρχει άνθρωπος που να απολαμβάνει κάθε στιγμή της ζωής του. 
Όταν ο Δημήτρης περνούσε τη φάση του Ζεν και τον έπεισε να διαβάσει και 
να του συνοψίσει κάθε σχετικό βιβλίο, από την τέχνη του να καβαλάς 
ποδήλατο μέχρι την τέχνη του να αναπνέεις, άντεξε ένα μήνα περίπου. Μια 
μέρα, ανακοίνωσε πως τον είχε κουράσει πολύ το κυνήγι της στιγμής και 
προτιμούσε να αποβλακώνεται μερικές ώρες στην τηλεόραση  από το να 
παρακολουθεί τις μέλισσες να μαζεύουν γύρη. Όχι, πιασάρικο μήνυμα το να 
ζεις πάντα το παρόν, αλλά πώς διάολο να αδράξεις τη στιγμή όταν η αγκαλιά 
της καλής σου είναι τόσο μακριά;  

Κι όμως, μέσα στην άρνηση, θυμήθηκε το πρόσωπο του Δαλάι Λάμα, όταν 
επισκέφθηκε τη φιλοσοφική. Δεν θα το ξεχνούσε ποτέ. Ήταν σαν να είχαν 
σβήσει όλες οι επιθυμίες και το μόνο που είχε απομείνει ήταν μια θεία γαλήνη. 
Ίσως έτσι να είναι δυνατόν... Αλλά πάλι, κάτι τον ενοχλούσε. Ήξερε καλά πως 
αν όλοι ήταν μοναχοί, αυτός ο κόσμος, ο μικρός, ο μέγας δεν θα ήταν καθόλου 
μέγας. Οι άνθρωποι θα πέθαιναν ακόμη στα τριάντα και θα κοιμόμασταν στα 



χόρτα της σαβάνας. Όχι, η επιθυμία δεν μπορεί να είναι κακό πράγμα. Μας 
κάνει να πηγαίνουμε μπροστά. Ας είπε και ο Καζαντζάκης ότι για να 
ελευθερωθείς, δεν πρέπει να φοβάσαι ούτε να ελπίζεις σε τίποτα.  Λευτεριά 
χωρίς σκοπό, είναι σκλαβιά στο τώρα. Σα μια σταγόνα σε απόλυτο κενό, που 
είναι ελεύθερη να πάει παντού, αλλά δεν έλκεται, δεν απωθείται από τίποτα 
και παραμένει ακίνητη για πάντα. Η μεσήλικη σύζυγος του ζάμπλουτου 
επιχειρηματία, χωρίς καμιά έγνοια, χωρίς κανένα φραγμό, φυλακίζεται σε μια 
άσκοπη ζωή, πνιγμένη σε αλκοόλ και αντικαταθλιπτικά. Όχι, οι επιθυμίες 
είναι άγιες. Απλά δεν πρέπει να περιμένεις να εκπληρωθούν. 

Με αυτή τη σκέψη πετάχτηκε απ’ το κρεβάτι και την επόμενη στιγμή, ήταν 
στην πόρτα της θείας της. «Κυρία Ελένη, η Ιφιγένεια είναι μέσα;» έκανε, τάχα 
ανίδεος. «Κοιμάται αγόρι μου, θες να περάσεις αργότερα;» απάντησε, 
αγουροξυπνημένη κι εκνευρισμένη αυτή. Η μεσημεριανή σιέστα του 
Αυγούστου είναι ιερή, αλλά δεν τον ένοιαζε. «Μου είπε να την ξυπνήσω στις 
τέσσερις» είπε, προσπαθώντας αδέξια να κρύψει το ψέμα. Παρόλο που 
κοκκίνισαν τα χλωμά μάγουλά του, η κυρία Ελένη βιαζόταν να γυρίσει στο 
κρεβάτι της και τον άφησε να μπει μέσα, χωρίς περαιτέρω αντίσταση.  

Πήγε σιγά-σιγά στο δωμάτιό της, άνοιξε προσεκτικά την πόρτα και μπήκε 
μέσα. Μόλις την αντίκρισε, κάθησε ήσυχα στο πάτωμα κι απόμεινε να την 
κοιτάζει. Χάθηκε στην εικόνα της, στην απαλή ανάσα της. Πλησίασε λίγο 
ακόμη κι ακούμπησε το κεφάλι του στο μαξιλάρι της. Η μυρωδιά της τον 
μέθυσε, τον γαλήνεψε. Ήθελε να μείνει για πάντα εκεί, στο πλευρό της. Αχ, να 
μην ξυπνούσε ποτέ... Να μην τελείωνε ποτέ αυτή η στιγμή. Ήταν τότε, που 
αποφάσισε πως θα την ακολουθούσε στην Αμερική, στην Ανταρκτική, στα 
πέρατα του κόσμου.  

Ο σκανταλιάρης θεός γέλασε δυο φορές. Γέλασε με τον αφελή άνθρωπο, 
που ήθελε να παγώσει τον χρόνο. Και γέλασε ξανά, με τον τυφλό άνθρωπο 
που, καθώς έτρεχε να βρει την καλή του, δεν πρόσεξε το γατί που πήδηξε να 
πιάσει ένα σπουργίτι και σφηνώθηκε στο φράχτη. Θα ήταν μια αξέχαστη 
στιγμή, για όποιον τύχαινε να την προσέξει, για όποιον της έδινε σημασία. 



  25 

 
 

Το ταξίδι 

 
Η Ιφιγένεια δεν πείστηκε εύκολα ότι ήταν καλή ιδέα να έρθει μαζί της. Δε 

μπόρεσε να κρύψει τη χαρά της όταν της το ανακοίνωσε, αλλά αμέσως την 
κατάσταση την ανέλαβε η αποστασιοποιημένη επιστημονική λογική της. 
Προέβαλλε δεκάδες αντιρήσεις, άλλες σοβαρές και άλλες επίπλαστες. Σαν 
είδε όμως τον Αλέξανδρο να αποθαρρύνεται, κάτι μέσα της λύγισε και 
κατάλαβε ότι κι αυτή το επιθυμούσε όσο κι αυτός. Του ζήτησε να την αφήσει 
να το σκεφτεί και άρχισε να εξετάζει το ενδεχόμενο σοβαρά.  

Οπωσδήποτε είχε σκεφτεί κι αυτή ότι αν χωρίζανε το Σεπτέμβρη, το 
μέλλον της σχέσης ήταν καταδικασμένο. Είχε ήδη μία αποτυχημένη σχέση εξ’ 
αποστάσεως στο ενεργητικό της και δεν ήθελε να επαναληφθεί. Από 
φλερτάκια και περιστασιακές σχέσεις ήξερε, πάλι, αρκετά και αναγνώριζε ότι 
αυτό που είχαν με τον Αλέξανδρο ήταν πολύ πιο ουσιαστικό. Γιατί λοιπόν να 
μην το δοκίμαζαν; Έστω και για λίγο... Τελικά δεν της πήρε πολύ να καταλήξει 
ότι δεν ήταν κακή ιδέα. Περισσότερο παιδεύτηκε να καταλάβει γιατί είχε 
αντιδράσει τόσο άσχημα. Ήταν βέβαια το ότι ο Αλέξανδρος την αιφνιδίασε, 
αλλά ήταν και κάτι παραπάνω. Της φαινόταν τόσο... τόσο παρορμητικό! Αυτό 
ήταν! Πώς ήταν δυνατόν αυτή, η σοβαρή Ιφιγένεια να κάνει κάτι 
απερίσκεπτο; Ποια ήταν, η Κατερίνα;  

Μόλις της πέρασε ο εκνευρισμός με το ψυχαναγκαστικό κομμάτι του 
εαυτού της, πήρε τηλέφωνο τον Αλέξανδρο και του ζήτησε να βρεθούνε. «Δεν 
αντέχω», της είπε ο Αλέξανδρος. «Ναι ή όχι;». «Ναι, υπό όρους» του είπε 
αυτή, με το τελευταίο κομμάτι να πνίγεται σε έναν ακατάληπτο ορυμαγδό 
επιφωνημάτων στην άλλη άκρη της γραμμής. Ξαφνικά ο Αλέξανδρος 
σταμάτησε να μιλάει και της φάνηκε ότι άκουσε μια πόρτα να χτυπάει 
δυνατά. Φώναξε για λίγο το όνομά του, αλλά δεν πήρε απάντηση. Φοβήθηκε 
ότι κάτι είχε συμβεί. Κάλεσε μερικές ακόμη φορές και δεν πήρε απάντηση. 
Κάθισε για λίγο και ντύθηκε για να πάει να τον βρει. Μόλις κατέβηκε τις 
σκάλες, είδε τον Αλέξανδρο στην εξώπορτα, να χτυπάει μανιασμένος το 
κουδούνι.  

 
Όταν την επόμενη μέρα ο Αλέξανδρος ανακοίνωσε την απόφασή τους στο 

Δημήτρη, εκείνος έστησε ολόκληρη παράσταση. 
- Αχ, δεν μπορώ… Κατερίνααα… Το παιδί μας φεύγει… Αχ, ο άμοιρος 

εγώ… Πότε μεγάλωσε, που μέχρι χθες δεν ήξερε τι είναι το Γιεγκερμάιστερ… 
- Καλά πατερούλη, θα σου γράφω, μην κάνεις έτσι… 
- Να μου γράφεις; Όχι ευχαριστώ, δε θα πάρω. Να μου λες τι κάνεις στη 

Νέα Υόρκη και να τα πάρω κι εγώ και να έρθω; Εδώ δεν έχουμε φράγκο να 
πληρώσουμε το νοίκι… Άσε που θα στραβωθώ να βγάλω τις καλικαντζούρες 
σου… 

- Καλά ρε, θα σου τα γράφω στον υπολογιστή. 



- Αηδίες. Ποιος γράφει γράμματα στον υπολογιστή; Άκου, βλαμμένο, να 
πας εκεί και να μην ξανακοιτάξεις πίσω. Η χώρα αυτή είναι καταραμένη. Η 
κωλότρυπα της Ευρώπης. Να πας να ξεστραβωθείς, να κονομήσεις κάνα 
φράγκο και να έρχεσαι μόνο για διακοπές σε κάνα νησί.   

- Ναι, και να με φωνάζεις Αμερικανάκι ε; Άλλο που δε θέλεις 
τρισκατάρατε! 

- Α, με συγχωρείς, αλλά έχουμε κι εμείς δικαίωμα στην ευτυχία. Αν δε σε 
βρίζω, πώς θα ζήσω με τον εαυτό μου, ε; 

- Με κάνεις να νιώθω άσχημα. 
- Μην είσαι ηλίθιος. Δε σε κρατάει τίποτα εδώ. Τη μάνα σου δε μπορείς 

πια να τη βοηθήσεις. Ό,τι μπορούσες, έκανες. Ο μαλάκας ο αδερφός σου σ’ 
έχει γραμμένο. Με πτυχίο φιλοσοφικής τι θα κάνεις; Και μη μου πεις ότι 
αγχώνεσαι για μένα; Ο Δημήτρης ποτέ δεν πεθαίνει! Τριάντα χρόνια θύρα 
τέσσερα, χωρίς πρωτάθλημα από το ‘85 και θα κλάψω για σένα; Πολύ μεγάλη 
ιδέα έχεις για τον εαυτό σου, ρε μάγκα! 

- Είσαι μεγάλη καρδιά ρε… 
- Σκάσε. 
- Θέλω να ξέρεις πως… 
- Σκάσε, είπα. Δε μου λες τώρα, με το στρατό τι θα κάνεις; 
- Θα πάω αύριο στο στρατολογικό γραφείο, να δω μήπως μπορώ να πάρω 

αναβολή. Πάντως, έχουν τόσους ανυπότακτους που το θεωρούν πλέον 
φυσιολογικό. Ούτε που το ψάχνουν πια.  

- Ελλαδάρα ολέ! Να δεις που κάποια στιγμή θα θέλουνε τα ρεμάλια οι 
πολιτικοί κάποια ψηφαλάκια ή θα τους λείπουν μερικά εκατομμύρια ευρώ και 
θα τους βολέψουνε όλους. 

- Χα! Έχασες επεισόδια. Ήδη επιτρέπουν τους ανυπότακτους να 
επιστρέφουν για να ψηφίσουν. Άρε, θα μου λείψει το μπουρδέλο μας... 

- Μιλώντας για μπουρδέλο, το διαμέρισμα τι θα το κάνεις; 
- Έλεγα να το νοικιάσω, γιατί; 
- Κοίτα, επειδή δε βγαίνω, έλεγα να βρω κάτι μικρότερο. Κι αφού θα 

πληρώνω που θα πληρώνω, καλύτερα να τα δίνω σε σένα. 
- Καλά σοβαρά μιλάς; Πάρ’ το και δε θα μου δίνεις μία.  
- Σιγά ρε χουβαρντά! Άμα πας και γίνεις ο νέος Στήβεν Κινγκ, το 

συζητάμε. Μέχρι τότε, θα σε πληρώνω κανονικά. 
- Δεν υπάρχει περίπτωση. Άμα πιάσεις την καλή, θα το δούμε. Άσε που 

μόνο για καθάρισμα, βάψιμο και τέτοια θα έπρεπε να δώσω μια περιουσία. 
Ενώ εσύ, προκομμένο παλικάρι είσαι, θα τα καταφέρεις μια χαρά, ε; 

- Πω, ρε μάγκα μου, το ξέχασα αυτό. Τρεις μήνες θα καθαρίζω αυτό το 
κωλοχανείο! Το καλό που σου θέλω όμως, ξεφορτώσου πρώτα το ποντίκι σου, 
γιατί θα φύγει από το παράθυρο. 

- Καλά ρε, μην κάνεις έτσι. Έχω κανονίσει ήδη με την Κατερίνα. Ήταν εκεί 
όταν τα λέγαμε με την Ιφιγένεια. 

- Βλέπω το μελέτησες καλά ε; Σοβαρά, δεν ξέρεις τι τα κάνει τα ζωντανά η 
Κατερίνα; 



  27 

 
 

- Τι εννοείς; 
- Λοιπόν, δύο παπαγαλάκια που είχε φύγανε, όταν άφησε ανοιχτή την 

πόρτα του κλουβιού. Ένα παπί που της πήρανε ένα Πάσχα πέθανε από 
ασφυξία στο κουτί του, πριν καν βγάλουνε το αρνί από τη σούβλα. Ένα σκυλί 
το έδωσε αλλού, επειδή την κοίταζε περίεργα. Ένας γάτος έφυγε μόνος του, 
επειδή ξεχνούσε να τον ταΐσει. Ξεχνάω τίποτα; Α ναι, μέχρι και χελώνα είχε, 
αλλά την άφησε στο δάσος επειδή, λέει, έκανε φασαρία. 

- Η χελώνα; Πω-πω… Τι έκανα; Μου έλεγε ότι λατρεύει τα ζώα, ότι θα την 
προσέχει… 

- Ναι, τι να σου πω. Μόλις καταλάβει η Κατερίνα ότι χρειάζεται να 
καθαρίζει το κλουβί, η καλή σου θα καταλήξει σε χοιροτροφείο. Στο Περού τα 
τρώνε τα ινδικά χοιρίδια, το ήξερες; Κάνεις λέει ένα στιφάδο, μούρλια! 

- Ω, καλά. Τώρα δεν μπορώ να κάνω τίποτα. Συμφωνήσαμε να έρθει να 
την πάρει το απόγευμα. 

- Καλά, άσε το πάνω μου, ρε καρντάση. Θα καθαρίσει και πάλι ο 
Μητσάρας. 

- Τι θα κάνεις; 
- Θα της πω ότι τα ζώα αυτά έχουν αρρώστιες και ότι φοβάμαι να την 

πλησιάσω. Να δεις, για πότε θα σου το δώσει πίσω και θα σου ζητήσει και 
συγνώμη. 

- Είσαι κούκλος. Θα αφήσω τη Μιμή σε κάποιο μαγαζί με κατοικίδια.  
- Καλά. Τι άλλο; 
- Θα σου αφήσω και τα βιβλία. Δεν έχω τι να τα κάνω. 
- Χάρμα! Θα το παίζω και διανοούμενος. Να δεις πώς θα πέφτουν οι 

φοιτητριούλες όταν θα βλέπουν όλα τα βιβλία με τα ποιήματα… Οι γυναίκες 
νομίζουν ότι όποιος διαβάζει ποιήματα, μπορεί να τις καταλάβει καλύτερα. 
Ότι είναι ευαίσθητος και τέτοιες βλακείες.   

- Καλά, μην αρχίζεις με τα φαλλοκρατικά τώρα. 
- Να, αυτό εννοώ. Από τη μια λένε ότι θέλουνε φλούφληδες σαν κι εσένα, 

κι από την άλλη ανοίγουνε τα πόδια στον πρώτο άντρακλα που θα δούνε. Με 
τα βιβλία σου και τη θεϊκή ομορφιά μου, το κρεβάτι σου θ’ αναστενάξει. Ε ρε 
γλέντια!  

- Καλά, μερικές φορές είσαι αηδιαστικός. Θα τα πω όλα στην Κατερίνα, ρε 
αλήτη! 

- Πρόσεξε μη σκίσεις κάνα καλτσόν. Αν θέλεις ζωντανό τον αρουραίο σου, 
θα μου δείξεις δυο καλά και εύκολα ποιήματα στα βιβλία σου, να τα μάθω απ’ 
έξω, και δε θα βγάλεις άχνα. 

- Είσαι αδιόρθωτος. 
- Αλλά μ’ αγαπάς. Έτσι δεν είναι Αμερικανάκι; 
- Σ’ αγαπάω, ρε διαόλου ράτσα! Θα μου λείψεις. 
- Είπα σκάσε, μη σ’ αρχίσω στις ψιλές. 
Αφού άφησε τον Δημήτρη, ο Αλέξανδρος πήγε να αποχαιρετίσει τη μητέρα 

του. Χτύπησε το κουδούνι του διαμερίσματος αρκετές φορές, καθώς βημάτιζε 
νευρικά πέρα-δώθε. Όταν τελικά είδε τη μητέρα του να ανοίγει την πόρτα, 



στηριγμένη στην πατερίτσα, τρόμαξε να τη γνωρίσει. Φαινόταν τόσο μα τόσο 
γερασμένη... Μια έκφραση ανακούφισης σχηματίστηκε στο πρόσωπό του, 
όταν η μητέρα του χαμογέλασε. «Αγόρι μου!» αναφώνησε και τον αγκάλιασε 
με το ένα χέρι. Ο Αλέξανδρος τη φίλησε, και πήγε να τη βοηθήσει μέχρι το 
σαλόνι. «Μη σκοτίζεσαι παληκάρι μου, τα καταφέρνω και μόνη μου, τώρα», 
του είπε αυτή. «Να! Δες...». Κινήθηκε αργά αλλά σίγουρα μέχρι τον καναπέ, 
χρησιμοποιόντας με επιδεξιότητα την πατερίτσα στη θέση του ποδιού που της 
έλειπε. Κάθησε ανάμασα στα μαξιλάρια και χτύπησε με την παλάμη της τη 
θέση δίπλα της «Έλα εδώ, πασά μου... Μου έλειψες. Ούτε της Παναγιάς δεν 
ήρθες να με δεις!». Ο Αλέξανδρος κοίταξε γύρω του ανήσυχα. «Ο Ηλίας δεν 
είναι εδώ;». «Βγήκε για ψώνια. Έλα τώρα αγόρι μου, κάτσε... Θέλεις να σου 
φτιάξω καφέ;». «Όχι μάνα, κάτσε να ξεκουραστείς», είπε ο Αλέξανδρος, και 
κάθησε δίπλα της. Η μητέρα του τού έπιασε το χέρι. «Αχ, παιδί μου... Δεν 
κάνω τίποτε άλλο από να ξεκουράζομαι. Μου έρχεται τρέλλα! Δεν καπνίζω 
άλλο, μου έκοψε ο αδερφός σου και το κρασάκι, τι να κάνω όλη μέρα η 
ανάπηρη μέσα σε τέσσερεις τοίχους; Μαρτύριο παιδάκι μου, μαρτύριο!». Ο 
Αλέξανδρος δεν απάντησε. Η μητέρα του συνέχισε.  

«Από τότε που μου κόψανε το πόδι – την κατάρα μου νά ‘χουνε! – έχω 
ξεχάσει πως είναι ο κόσμος εκεί έξω. Ο Ηλίας δε με βγάζει έξω. Είναι 
κουρασμένος ο καημένος... Δουλεύει πολλές ώρες. Τι να κάνω κι εγώ, κάθομαι 
με την τηλεόραση και χαζεύω». Η τηλεόραση ήταν ανοιχτή σε μια 
σαπουνόπερα.  

- Πες μου τα νέα σου παιδί μου. Αδυνάτισες! Κάτσε να σου φτιάξω κάτι... 
- Κάτσε βρε λίγο να σε δω! 
- Αχ, τι θα κάνω εγώ με σένα, δεν ξέρω... 
- Μην ανησυχείς, μάνα. Τρώω καλά. Απλά έχεις να με δεις καιρό.   
- Μου λείπεις αγόρι μου, πάντα ήσουν ο αγαπημένος μου, το ξέρεις αυτό; 

Γιατί δεν έρχεσαι να με δεις; Τώρα είμαι καλύτερα... Αλήθεια! Από τότε που 
μου πήρε ο Ηλίας εκείνα τα καταραμένα χάπια, δε ζαλίζομαι άλλο.  

«Δηλαδή, δεν παίρνεις καθόλου χάπια πια;» έκανε ο Αλέξανδρος, με 
δυσπιστία.  

- Ε... Τώρα, μεταξύ μας, έχω κρύψει μερικά εκεί που δεν τα βρίσκει... 
Ξέρεις τώρα... Δε γίνονται αυτά από τη μια μέρα στην άλλη... Αλλά όχι όπως 
παλιά. Όχι, αυτά τελειώσανε. 

- Τι να σου πω βρε μάνα... Μακάρι! Και είπες ότι δεν πίνεις άλλο; 
- Ένα ποτηράκι για την πίεση! Δεν είσαι περήφανος για μένα; 
- Χαίρομαι πολύ.  
Η μητέρα του άρχισε να κοιτάει την τηλεόραση. Ο Αλέξανδρος έπιασε και 

τον εαυτό του να κάνει το ίδιο. Δεν κατάλαβε τι έβλεπε. Τα γονίδια των 
πηθίκων που ευθύνονται για την εστίαση της προσοχής στο πιο γρήγορα 
κινούμενο αντικείμενο στον χώρο, έκαναν πάλι το θαύμα τους. Κόντεψε να 
ξεχαστεί. Συνήλθε. «Μαμά, έχω κάτι να σου πω».  

Η μητέρα του δεν απέστρεψε το βλέμμα της από την τηλεόραση. «Τι είναι 
αγόρι μου;» 



  29 

 
 

- Θα φύγω για ένα διάστημα. Δεν ξέρω πότε θα γυρίσω. 
- Ναι παιδί μου, μην κάνεις έτσι... Όλοι πάνε στρατό. Θα σε καμαρώνω με 

τη στολή σου. 
- Όχι μάνα, δε φεύγω για το στρατό... 
- Αχ, πόσο όμορφος ήταν ο πατέρας σου όταν ερχόταν με τη στολή εξόδου 

για να με βγάλει βόλτα... Έτσι μ’ έριξε ο άτιμος! Τι ήξερα εγώ τότε; 
Τρυφερούδι ήμουνα! Κι αυτός ο μπαγάσας, λες και το ήξερε πως μ’ άρεσαν οι 
στολές. Την είχε πάντα σιδερωμένη. Ερχόταν κατευθείαν από το στρατόπεδο 
για να με δει. Ο παππούς σου – Θεός σχωρέστον – τον φοβέριζε, αλλά πού να 
καταλάβει αυτός από τέτοια... Πάντα του κεφαλιού του έκανε... Το τομάρι! 

- Μάνα; 
- Θυμάσαι όταν ερχόταν ένα μήνα πριν τα Χριστούγεννα φορτωμένος με 

δώρα; Κι εσύ νευρίαζες μαζί του κι έλεγες πως ο Ηλίας ήταν μικρός και δεν 
έπρεπε να πάψει να πιστεύει στον Άη Βασίλη; Γελούσε με την καρδιά του και 
σας έπαιρνε στην αγκαλιά του. ‘Ο Αη Βασίλης είναι παράδοση για τους 
χαζούς’, έλεγε με τη γαϊδουροφωνάρα του... ‘Εμείς θα έχουμε τις δικές μας 
παραδόσεις’… Και αντί να βάφουμε αυγά το Πάσχα πηγαίναμε για πικ νικ 
στην Πάρνηθα, και αντί να σουβλίζουμε αρνί, μας μαγείρευε κινέζικο. Τα 
θυμάσαι αυτά; 

- Πώς δεν τα θυμάμαι, ρε μάνα; Δεν ήμουνα και μωρό! Μόνο έξι χρόνια 
έχει που μας παράτησε... 

Η μητέρα του αναστατώθηκε. «Μη λες τέτοια λόγια! Ο πατέρας σου θα 
ξαναγυρίσει. Ξεκουράζεται για λίγο και θα ξανάρθει. Θα το δεις! Άλλη μια 
φορά είχε φύγει, αλλά ξαναγύρισε. Δε μπορούσε να κάνει μακριά μου. Θα 
έρθει... Θα δεις...» 

Ο Αλέξανδρος αναστέναξε και ξάπλωσε στον καναπέ. Την κοιτούσε 
πικραμένος, μέχρι που άκουσε την πόρτα να ανοίγει. «Α! Να κι ο αδερφός 
σου!» αναφώνησε η μητέρα του. Ο Αλέξανδρος σηκώθηκε και συνάντησε τον 
Ηλία στο διάδρομο. 

«Μπα; Σαν τα χιόνια!» τον ειρωνεύτηκε ο Ηλίας και πήγε τις σακούλες 
που κρατούσε στην κουζίνα. Ο Αλέξανδρος τον ακολούθησε εκεί.  

- Πώς τα πάει Ηλία; 
- Τι πώς τα πάει, δεν τα βλέπεις; Ξεροκέφαλη όπως πάντα. Της λέει ο 

γιατρός κόψε το τσιγάρο αλλιώς θα σου κόψουμε το πόδι. Δεν κόβει το 
τσιγάρο, της κόβουνε το πόδι. Της λέει κόψε το ποτό αλλιώς θα πεθάνεις, κι 
αυτή ακόμα το χαβά της. Την κίρρωση δεν τη γλιτώνουμε.  

- Μπορώ να κάνω κάτι; 
«Έχεις κάνει αρκετά», τον ειρωνεύτηκε. «Έχει τρελλαθεί με σένα. Όλο 

πού είναι ο Αλέξανδρός μου, λεέι. Καταντάει κουραστικό». Ο Αλέξανδρος 
χαμήλωσε το κεφάλι του. «Τι έγινε; Πες το!», απαίτησε ο αδερφός του.  

- Θα φύγω Αμερική. 
- Στο καλό και να μας γράφεις. Θέλεις κάτι από μένα; 
- Της το είπα, αλλά ήταν στον κόσμο της. Νόμιζε ότι πηγαίνω στρατό. 
- Καλύτερα. Έχεις πρόβλημα άμα της λέω πως είσαι στρατό; 



- Όχι, υποθέτω... 
- Υποθέτεις, υποθέτεις! Όλο υποθέσεις είσαι. Θέλεις να της πω πως έφυγες 

Αμερική ή ότι είσαι στρατό; 
- Κάνε ό,τι νομίζεις. 
- Τυπικός Αλέξανδρος. Άφησε τους άλλους να βγάλουν το φίδι από την 

τρύπα. 
- Είσαι άδικος, δε νομίζεις; 
- Μπα; Γιατί; Ποιος είναι μαζί της κάθε μέρα; Ποιος της κρύβει τα χάπια 

και δεν κρατάει αλκοόλ στο σπίτι; Ποιος έχει κόψει το κάπνισμα για να μην 
παρασύρεται; Καλός είσαι, μάγκα μου! 

- Ξεχνάς ότι πέρασα κι εγώ τα ίδια; 
- Πότε ρε Αλέξανδρε; Όταν εγώ ήμουνα δεκαέξι; Αυτό μας έλειπε, να μου 

τη φόρτωνες από τότε. Δεν πρόλαβα καλά καλά να τελειώσω το Λύκειο, και 
μου είπες χαλάλι σου, όλη δικιά σου. Ίδιος ο πατέρας! 

- Πάρ’ το πίσω αυτό! 
- Δεν το παίρνω. Να καθήσεις να το σκεφτείς καλά. Τι ακριβώς έκανες 

διαφορετικό από αυτόν; 
- Τρία χρόνια κρατούσα το σπίτι. Τρία! Κι εγώ δεν είχα καν τελειώσει το 

Λύκειο. Τι ωραία που τα ξεχνάς όλα αυτά!  
- Τελικά όμως τη συνέχισες τη ζωούλα σου, έτσι δεν είναι; Πήγες στη 

σχολή σου, πήρες το πτυχίο σου κι από εδώ παν κι οι άλλοι. Αναρωτήθηκες 
ποτέ αν εγώ μπορούσα να τα βγάλω πέρα; Εσένα τουλάχιστον σ’ άκουγε. 
Ήσουν πάντα ο αγαπημένος της. 

- Παπάρια! Δέκα δέκα τα έπαιρνε τα χάπια. Ένα μπουκάλι βότκα τη μέρα 
έβρισκα στα σκουπίδια. Αλλά πού να τα θυμάσαι εσύ αυτά... Δεν πήρες 
χαμπάρι τι γινότανε μέχρι να φύγω. 

- Καλά, ό,τι πεις... Άντε, γεια!   
Ο Αλέξανδρος έφυγε χτυπώντας δυνατά την πόρτα πίσω του. Ο Ηλίας 

ήξερε ακριβώς πού πονούσε και ήταν πάντα αμείλικτος. Αυτή τη φορά, όμως, 
δεν μπορούσε να τον γεμίσει ενοχές. Έκανε τη σωστή κίνηση και το ήξερε. Το 
ίδιο είχε κάνει και τότε. Αν ο Ηλίας δεν το καταλάβαινε αυτό, πρόβλημά του.  
Είχε πολλά στο κεφάλι του για να ασχολείται μαζί του. 

Το επόμενο πρωί πήγε στην πρεσβεία των Η.Π.Α.. Περίμενε δύο ώρες για 
να μάθει ότι για να βγάλει τουριστική βίζα, έπρεπε πλέον να έχει μαζί του  
αναβολή στράτευσης. Ξεκίνησε λοιπόν, για το στρατολογικό γραφείο. Το 
λεωφορείο κόλλησε ένα χιλιόμετρο από την πλατεία Συντάγματος. Το 
μποτιλιάρισμα ήταν ανεπανάληπτο. Αφού περίμεναν για ένα τέταρτο στο ίδιο 
σημείο, ο αλέξανδρος κατέβηκε, για να πάει με τα πόδια. Οι δρόμοι ήταν 
ασφυκτικά γεμάτοι με κόσμο που κουβαλούσε σημαίες, πλακάτ, σταυρούς και 
εικόνες. Ο Αλέξανδρος ρώτησε έναν περαστικό τι γινόταν και πληροφορήθηκε 
ότι το ακροδεξιό κόμμα είχε οργανώσει μια ολοήμερη εκδήλωση με ομιλίες, 
μουσική, έκθεση βιβλίων και διάφορα χάπενινγκ. Οι εκλογές πλησίαζαν. 

Στα πανό και στις αφίσες κυριαρχούσαν πιασάρικα μηνύματα κατά των 
παράνομων μεταναστών και του καταδικασμένου πια νομοσχεδίου για την 



  31 

 
 

κατάργηση του μαθήματος θρησκευτικών στα σχολεία. Η επανεμφάνιση του 
τριπτύχου «Πατρίς, θρησκεία, οικογένεια», παρόλη την αιματοβαμμένη  
ιστορία του, θα εξέπλησε όποιον είχε λείψει από τη χώρα για μερικά χρόνια. 
Αλλά η οικονομική δυσπραγία, η αυξανόμενη εγκληματικότητα και η 
αναποτελεσματικότητα της διεφθαρμένης κρατικής μηχανής είχαν ωθήσει τον 
κόσμο στα άκρα. Ακόμη και η παρουσία των θρησκευτικών συμβόλων δεν 
ήταν και τόσο παράξενη. Η ορθόδοξη εκκλησία, καθοδηγούμενη από έναν 
νέο, φανατισμένο αρχιεπίσκοπο, απαιτούσε εδώ και χρόνια πιο ενεργό ρόλο 
στην αποκατάσταση των ισορροπιών. Όλα είχαν ξεκινήσει την προηγούμενη 
δεκαετία, με μια απρόσμενη εκστρατεία ‘ενημέρωσης’ για τα δεινά που 
επέφερε στον κόσμο η απομάκρυνση από τον Θεό. Κατηγορούσαν τους 
επιστήμονες και τους πολιτικούς για την κυνικότητα της νεοελληνικής 
κοινωνίας. Η εκστρατεία αυτή είχε προκαλέσει ποικίλες αντιδράσεις, κυρίως 
αρνητικές. Με την εκλογή του νέου αρχιεπισκόπου, η τακτική άλλαξε. Για 
πρώτη φορά στη νεότερη ιστορία της, η ορθόδοξη εκκλησία συντάχθηκε με 
ένα πολιτικό κόμμα. Η ‘ανίερη συμμαχία’, όπως την ονόμασαν πολλοί, 
επέφερε κέρδη και στις δύο πλευρές. Απο τη μια, η εμπειρία των πολιτικών 
στην επικοινωνιακή τακτική, ανέστρεψε το κλίμα κατακραυγής που έθετε σε 
κίνδυνο τους στόχους της εκκλησίας. Από την άλλη, με την ένθερμη 
υποστήριξη των ιερέων, το ακροδεξιό κόμμα είχε διπλασιάσει τα ποσοστά του 
στις τελευταίες εκλογές.  

Ο Αλέξανδρος σταμάτησε σε ένα κιόσκι με βιβλία, για να ρίξει μια ματιά. 
Σε μια τέτοια εκδήλωση είχε βρει, κάποτε, μια σπάνια μετάφραση της 
‘Ηθικής’ του Επίκουρου. Αυτή τη φορά είδε μόνο ιστορικά και θρησκευτικά 
βιβλία, καθώς και πάμπολλα τεύχη περιοδικών με τίτλους ‘Άμυνα’, ‘Σύγχρονοι 
εξοπλισμοί’ και τα τοιαύτα. Χάζεψε για λίγο την κίνηση και περπάτησε 
χαλαρά μέχρι το στρατολογικό γραφείο. Οι περισσότεροι αξιωματικοί είχαν 
πάρει άδεια για να συμμετάσχουν στις εκδηλώσεις. Βρήκε έναν υπαξιωματικό, 
που έπαιζε πασιέντζα στον υπολογιστή.  

- Καλημέρα, θέλω να πάρω αναβολή. 
- Φυσικά. Ο λόγος; 
- Λόγος; 
- Σπουδές, λόγος υγείας, αδελφός που υπηρετεί; 
- Ε... Όχι. 
- Μόνιμος κάτοικος εξωτερικού, υπηρετείς σε ξένες ένοπλες δυνάμεις ή 

έρχεσαι από χώρα του ανατολικού μπλοκ; 
- Ούτε! 
- Τότε, δε δικαιούσαι! 
Ο Αλέξανδρος σκέφτηκε για λίγο.  
- Κοιτάξτε, δεν παρουσιάζομαι μέχρι τον Σεπτέμβριο. Πρέπει να πάω στην 

Αμερική για μια εβδομάδα.  
- Μα δε χρειάζεσαι αναβολή γι αυτό! 
- Στην πρεσβεία μου είπαν ότι χρειάζομαι! 



- Α... Τώρα που το λες... Είχαμε κι έναν ακόμη με το ίδιο πρόβλημα. 
Πρέπει να το αλλάξανε πρόσφατα. Τέλος πάντων, αναβολή δε μπορείς να 
πάρεις. 

- Υπάρχει τίποτα άλλο που μπορούμε να κάνουμε; 
- Κάτσε να σκεφτώ... Σε τι σώμα σε καλέσανε; 
- Σώμα;  
- Πεζικό;  Aεροπορία;  
- Ναυτικό. 
- Είσαι τυχερός. Λοιπόν, θα κάνεις μία αίτηση αλλαγής όπλου. Πολύς 

κόσμος θέλει να πάει στο ναυτικό και οι αιτήσεις αυτές εγκρίνονται αμέσως. 
Η επεξεργασία τους όμως, είναι άλλη ιστορία. Μέχρι να σου έρθει το χαρτί 
από το καινούριο σου όπλο, θα έχεις στα χέρια σου ένα αποδεικτικό έγγραφο 
που είναι το ίδιο με την αναβολή.  

- Θα το δεχτούνε όμως; 
- Κι ο άλλος που είχε έρθει, το ίδιο έκανε. Δεν τον είδα να ξανάρχεται, 

οπότε μάλλον το δέχτηκαν. Ξέρεις, τους Αμερικάνους δεν τους νοιάζει 
καθόλου αν έχεις πράγματι αναβολή. Νομίζω ότι ζητάνε τα χαρτιά επειδή τους 
παρακάλεσαν οι δικοί μας. 

- Πολλοί ανυπότακτοι, ε; 
- Άσ’ τα να πάνε... Λοιπόν, να ξεκινήσουμε; 
 
 Μέχρι να ξεμπλέξει με τις γραφειοκρατικές διαδικασίες και να βρει 

εισιτήριο για Νέα Υόρκη, είχε φτάσει ο Οκτώβρης. Ο Δημήτρης τον συνόδεψε 
στο αεροδρόμιο, όπου δεν άντεξε άλλο και του έδωσε μια σφιχτή αγκαλιά, που 
κόντεψε να του κόψει την ανάσα. Μόλις τον απελευθέρωσε, ο Αλέξανδρος 
έκανε να πει κάτι, αλλά ο Δημήτρης τον κοίταξε με ένα βλέμμα που έλεγε ότι 
αυτό δεν είχε συμβεί ποτέ και καλά θα έκανε να το θυμάται. Όταν έμεινε 
επιτέλους μόνος και δεν υπήρχε πια καμία άλλη δουλειά να γίνει, έκανε το 
λάθος να πιστέψει ότι πλησίαζε επιτέλους η ώρα που θα ξανάβλεπε την 
Ιφιγένεια.  

Δέκα βασανιστικές ώρες αργότερα, ο πιλότος ανακοίνωσε ότι πλησίαζαν 
στο αεροδρόμιο Κένεντι. «Επιτέλους», σκέφτηκε. Την τελευταία ώρα, η 
εικόνα του αεροπλάνου στην οθόνη με τον χάρτη φαινόταν παγωμένη στην 
ίδια θέση, τόσο κοντά, αλλά και τόσο μακριά από το τέλος. Στην οθόνη της 
καμπίνας, η μεγάλη, κόκκινη γραμμή της πορείας του αεροπλάνου πάνω από 
τον Ατλαντικό αποτύπωνε το ιστορικό του μαρτυρίου του.  

Δε φανταζόταν ότι θα σιχαινόταν τόσο το αεροπλάνο. Οι μικρές πτήσεις 
που είχε κάνει στο παρελθόν του είχαν αρέσει. Κολλημένος στο παράθυρο, 
παρατηρούσε τις ακτές, τα άγονα βουνά και τα χωριουδάκια, προσπαθώντας 
να μαντέψει πού ακριβώς ήταν. Φανταζόταν ότι το ταξίδι στην Αμερική θα 
ήταν κι αυτό ευχάριστο, αφού θα περνούσε από τόσες πολλές χώρες. Κι 
όντως, το θέαμα των Άλπεων του πήρε την ανάσα. Όμως είχε ξεχάσει μια 
μικρή λεπτομέρεια, τον δεύτερο μεγαλύτερο ωκεανό της γης, καλυμμένο από 
ατελείωτα σύννεφα.  



  33 

 
 

Για πέντε ώρες ήταν εγκλωβισμένος σε ένα στενό κάθισμα, δίπλα σε έναν 
άξεστο που δεν πρέπει να είχε βουρτσίσει ποτέ τα δόντια του και με επιλογή 
ανάμεσα σε μια χολιγουντιανή αηδία, που είχε ξαναδεί και αδιάφορη μουσική 
που επαναλαμβανόταν κάθε μιάμιση ώρα. Μετάνιωσε πικρά που δεν είχε 
πάρει μαζί του κάποιο βιβλίο και βρήκε παρηγοριά στην οθόνη με τα στοιχεία 
πτήσης. Δυστυχώς, όπως και με το ρολόι, δύο μήνες νωρίτερα, έτσι και τώρα, 
η οθόνη τον περιγελούσε και η κόκκινη γραμμή που έδειχνε την πορεία τους 
φαινόταν να μικραίνει αντί να μεγαλώνει.  

Σκότωνε την ώρα του, προσπαθώντας να συνειδητοποιήσει πού ήταν και 
τι έκανε. Ιδιαίτερα συναισθηματικός δεν ήταν ποτέ του, ούτε επιπόλαιος. Το 
να παρατήσει μια ζωή κυνηγώντας έναν αμφίβολο έρωτα θα φάνταζε σε 
πολλούς ρομαντική βλακεία, αλλά η δική του περίπτωση ήταν διαφορετική. 
Εκτός από τη μητέρα του και τον Δημήτρη, όντως δεν τον κρατούσε τίποτα 
στην Ελλάδα.  

Από το μυαλό του πέρασε όλο το παρελθόν του. Ο πατέρας του, η κατάντια 
της μητέρας του, τα εφιαλτικά τρία χρόνια σε νοσοκομεία και κλινικές 
αποτοξίνωσης, η ρήξη με τον Ηλία, το πανεπιστήμιο, ο Δημήτρης, η Ιφιγένεια. 
Οι εικόνες αναπηδούσαν η μια μετά την άλλη, σα σε όνειρο. Με τόση 
κούραση, δεν ήξερε πια πού τελείωνε το όνειρο και πού ξεκινούσε η 
πραγματικότητα. Ίσως το όνειρο να ήταν η πραγματικότητα. Να μην υπήρχε 
τίποτα άλλο. Κι ώρες ώρες, το όνειρο γινόταν εφιάλτης. 

Πόσες φορές είχε συνοδέψει τη μητέρα του στο νοσοκομείο, τη μια 
αναίσθητη, την άλλη για πλύση στομάχου... Και όλα αυτά, παριστάνοντας τον 
πατέρα στον Ηλία και ταυτόχρονα με τα μαθήματα για το πτυχίο. Είχε 
σκεφτεί πολλές φορές να παρατήσει τη φιλοσοφική, να σπουδάσει κάτι που 
θα του επέτρεπε να βρει μια καλή δουλειά και να αναλάβει πιο επάξια τη θέση 
του πατέρα του, αλλά ευτυχώς δεν το είχε κάνει. Όταν συνειδητοποίησε ότι η 
μητέρα που ήξερε είχε εξαφανιστεί οριστικά, ότι ο αδερφός του όχι μόνο δεν 
εκτιμούσε αυτά που έκανε αλλά τον υπονόμευε με κάθε ευκαιρία, ότι τελικά οι 
υποχρεώσεις αυτές δεν ήταν δικές του, αποφάσισε ότι έπρεπε να ξεφύγει. 

Η ζωή του είχε ξεκινήσει ξανά όταν έφυγε από το σπίτι και μετακόμισε στο 
δικό του διαμέρισμα. Αηδιασμένος, δεν είχε πια καμία όρεξη για νέες 
αντιδικίες με τον Ηλία. Από τα δύο διαμερίσματα που ανήκαν στη μητέρα του, 
είχε επιλέξει να πάρει το πιο μικρό και απομακρυσμένο. Η επιλογή του τον 
δικαίωσε αφού, με το που ξέκοψε από την οικογένειά του, είχε αρχίσει να 
βρίσκει σιγά-σιγά τον εαυτό του, έναν εαυτό που είχε απαρνηθεί για τρία 
χρόνια. Αφοσιώθηκε στις σπουδές που είχε παραμελήσει, αναζήτησε 
ανεπιτυχώς τον έρωτα, ανακάλυψε ότι είχε μέσα του έναν συγγραφέα και 
τελικά, τη στιγμή που είχε το πτυχίο στα χέρια του και του είχε μείνει μόνο ο 
στρατός, γνώρισε την Ιφιγένεια.  

Ανυπομονούσε και πάλι να τη δει. Είχε αρχίσει να ξεχνάει το πρόσωπό 
της. Κοίταξε πάλι το μόνιτορ. Η μύτη του ψηφιακού αεροπλάνου ακουμπούσε 
την Αμερική. Επιτέλους, η ώρα πραγματικά πλησίαζε. Μια νέα ζωή τον 
περίμενε. Οι φωτεινές ενδείξεις άναψαν. Ο Αλέξανδρος κοίταξε έξω από το 



παράθυρο. Καθώς το αεροπλάνο χαμήλωσε, εμφανίστηκε ξανά η γη. Μια νέα 
γη, πολύ διαφορετική από αυτή που είχε αφήσει πίσω του.  

Το πρώτο πράγμα που του έκανε εντύπωση ήταν το πράσινο. Δεν περίμενε 
ότι η Νέα Υόρκη θα είχε τόσο πράσινο. Είχαν χαμηλώσει αρκετά, ώστε να 
μπορεί πλέον να διακρίνει τα σπίτια και προσπαθούσε να φανταστεί πώς θα 
ζούσαν οι άνθρωποι σε αυτά. Να ήταν άραγε όπως στις ταινίες; Ξαφνικά, το 
αεροπλάνο πήρε μια στροφή και στο βάθος του ορίζοντα φάνηκε το 
Μανχάταν. Είχε αρχίσει να σουρουπώνει και ο ήλιος έδυε πίσω από τους 
ουρανοξύστες. Σάστισε. Η τηλεόραση και ο κινηματογράφος δεν μπορούν να 
μεταφέρουν το συναίσθημα που δημιουργεί αυτό το ανθρώπινο θαύμα. 
Ένιωσε μια παράξενη έλξη, ένα μαγνητισμό που δεν μπορούσε να εξηγήσει. 
Ήθελε να ρουφήξει αυτή την πόλη, να τη γνωρίσει, να γίνει κομμάτι της.  

Άλλη μια στροφή, και η προσγείωση ξεκίνησε. Τη στιγμή που ακούμπησαν 
στο έδαφος, όλοι γύρω του έκαναν σαν παλαβοί. Ξέσπασαν σε 
χειροκροτήματα, λες και δεν περίμεναν να τα καταφέρουν. Εν μέρει τους 
κατάλαβε, αφού δεν μπορούσε να αντέξει άλλο σ’ αυτή τη φυλακή. Ως 
κλασικός Έλληνας, σηκώθηκε αμέσως, παρά τις παραινέσεις του πιλότου να 
περιμένουν μέχρι να σταματήσει τελείως το αεροπλάνο. Το μετάνιωσε όμως, 
αφού το Κένεντι βάλθηκε να τους αποδείξει ότι ήταν ένα από τα μεγαλύτερα 
αεροδρόμια του κόσμου και τους πήρε είκοσι λεπτά να φτάσουν στον 
τερματικό σταθμό.  

Όταν επιτέλους κατέβηκε από το αεροπλάνο και σκέφτηκε πως όλα είχαν 
τελειώσει, τον περίμενε άλλη μία έκπληξη. Η αίθουσα ελέγχου διαβατηρίων 
ήταν τεράστια και γεμάτη κόσμο. Μέχρι να φτάσει η σειρά του είχε πλέον 
παραιτηθεί, εξαντλημένος. Η επιπλέον ώρα μέχρι τελικά να βρει τις 
αποσκευές του και να φτάσει στην έξοδο, δεν του έκανε καμία εντύπωση. 
Όταν τελικά, είδε μπροστά του την Ιφιγένεια, το χαμόγελό του ήταν 
προσποιητό. Με το που βγήκαν από το αεροδρόμιο, είχε  νυχτώσει για καλά. 
Η Ιφιγένεια ήθελε να τον πάει μια βόλτα στο Μανχάταν, αλλά το μόνο που 
κατάφερε να κάνει εκείνο το βράδυ ο Αλέξανδρος ήταν να πέσει σε ένα βαθύ, 
χωρίς όνειρα ύπνο. 

Τον ξύπνησαν σειρήνες. Πετάχτηκε για να δει τι συμβαίνει. Κοίταξε έξω 
από το παράθυρο, αλλά δεν παρατήρησε τίποτα. Ξαναέπεσε για ύπνο, αλλά 
μετά από λίγο, άλλος ένας δυνατός θόρυβος τον ανησύχησε. Αυτή τη φορά, 
ήταν τα μπάσα ενός τραγουδιού χιπ χοπ. Εκνευρίστηκε και γύρισε προς τη 
Ιφιγένεια να τη ρωτήσει αν αυτό συνέβαινε συχνά. Όταν την είδε να κοιμάται 
γαλήνια, κατάλαβε ότι αυτό ήταν κάτι που θα έπρεπε να συνηθίσει.  

Το επόμενο πρωί, ήταν αναμενόμενα δύστροπος. Μίλησε καμιά δυο φορές 
απότομα στη Ιφιγένεια, μέχρι που την είδε να του ρίχνει μια ματιά γεμάτη 
απορία. Ήξερε πως δεν του έφταιγε σε τίποτα. Ήταν δική του η απόφαση, 
δική του η ανένδοτη εμμονή στο σχέδιό του να την ακολουθήσει. Όσο κι αν 
τον περιγέλασε ο Δημήτρης, παρ’ όλα τα γραφειοκρατικά εμπόδια, αυτή τη 
φορά δεν άφησε τίποτα να τον επηρεάσει. Πίστευε ότι μαζί της θα ήταν 
ευτυχισμένος, ό,τι κι αν άφηνε πίσω του, ό,τι κι αν έβρισκε μπροστά του. Θα 



  35 

 
 

ήταν άδικο να της φορτώσει οποιαδήποτε ευθύνη για ό,τι κι αν συνέβαινε. 
Συνήλθε λοιπόν, της χαμογέλασε, την έσφιξε στην αγκαλιά του και της 
απολογήθηκε: «Ήταν δύσκολο το ταξίδι».  

Η Ιφιγένεια είχε φροντίσει να απελευθερώσει το πρόγραμμά της, για τις 
πρώτες μέρες του στη Νέα Υόρκη. Άρχισε να του αραδιάζει ατελείωτες 
επιλογές για το τι θα μπορούσαν να κάνουν: βόλτα στο κέντρο, Σέντραλ 
Παρκ, Αστόρια, Χάρλεμ, Βίλατζ, Σόχο, μουσεία, μαγαζιά, καφετέριες, 
εστιατόρια... Τη σταμάτησε γλυκά και της είπε να τον πάει όπου νομίζει αυτή. 
Το μόνο που ήθελε ο ίδιος ήταν κάποια στιγμή να επισκεφθούν το μουσείο 
Μετροπόλιταν, για το οποίο είχε διαβάσει πολλά. Ετοιμάστηκαν γρήγορα και 
κατέβηκαν. Ο Αλέξανδρος ενθουσιάστηκε αμέσως και ρουφούσε με βουλιμία 
όλα τα νέα ερεθίσματα. Αδημονούσε να δει, να μάθει, να δοκιμάσει.  

 



Το θεριό 

 
Εμείς οι άνθρωποι γεννιόμαστε με ένα κουσούρι που δεν τό ‘χουν τ’ άλλα 

ζώα. Κάπου, βαθιά στο στέρνο μας, λίγο πάνω απ’ το στομάχι, ζει ένα 
πεινασμένο, αδηφάγο θεριό που, όσο αίμα, δάκρυα κι ιδρώτα ρουφάει, άλλο 
τόσο ζητάει. Του ρίχνεις λίγο φαγητό; Του δίνει μια χαψιά, κοιμάται για λίγο 
και μετά γυρεύει κι άλλο. Του δίνεις τόσο που να σκάσει, να μη μπορεί να 
κουνηθεί; Μεγαλώνει πιο πολύ, το βαριέται και θέλει κάτι διαφορετικό, πιο 
γαργαλιστικό. Το ταΐζεις έρωτα, παιδιά, τραγούδια και χορούς; Τα παιδεύει 
δυο βόλτες γύρω στα σαγόνια του και τα κατασπαράζει κι αυτά, δίχως να πει 
ευχαριστώ. Πασχίζεις, λοιπόν, να βρεις ολοένα και πιο σπάνια, όλο και πιο 
εκλεκτικά μεζεδάκια, για να καλμάρεις το θεριό: τέχνη, επιστήμη, φιλοσοφία, 
θρησκεία, εφευρέσεις...  

Μα το θεριό δε μπορείς να το χορτάσεις, παρά μόνο για λίγο. Δε μπορείς 
να το ησυχάσεις, παρά μόνο αν το ξεγελάσεις. Να του πεις ότι αυτά είναι όλα 
τα φαγιά του κόσμου, τέλεψαν, δεν έχει άλλα. Να το πείσεις πως πρέπει να 
είναι ευχαριστημένο που έφαγε και τόσο, γιατί άλλα θεριά περνάνε όλη τους 
τη ζωή νηστικά. Κάποιοι έχουν θεριά που δεν καταλαβαίνουν και πολλά, κι 
έτσι ξεγελιούνται εύκολα. Άλλων τα θεριά, όμως, είναι καχύποπτα, δεν 
πείθονται έτσι εύκολα. Τους τρέχουν, λοιπόν, τους άμοιρους, όλη τους τη ζωή, 
να τους φέρουν κι άλλα, κι άλλα, κι άλλα.... Τέτοια ξακουστά θεριά ήταν το 
αιθέριο δαιμόνιο του Σωκράτη,  η κόκκινη δράκαινα του Ντα Βίντσι και η 
διμούτσουνη οχιά του Καζαντζάκη. Τα θεριά αυτά δεν ησυχάζουν, παρά μόνο 
όταν σε σκοτώσουν.  

Ωστόσο, να μην τα κακολογούμε μόνο τα θεριά. Όταν δοκιμάσουν κάτι 
καινούριο και χορτάσουνε για λίγο, μας αφήνουνε κι εμάς ν’ αγιάσουμε 
λιγάκι. Είναι κάποιες ανεκτίμητες στιγμές στη ζωή του κάθε ανθρώπου, που 
θα θέλαμε να κρατήσουν για πάντα. Είναι όταν κάποιο όνειρό μας γίνεται 
πραγματικότητα, όταν το θεριό μας ατενίζει το άπειρο χορτάτο και 
μαχμουρλίδικο. Είναι οι στιγμές που δε θα ευχόμασταν να ήμασταν πουθενά 
αλλού, που δε θα ευχόμασταν να κάναμε τίποτα άλλο, παρά να κρατήσουμε 
αυτό που έχουμε μπροστά μας, εκείνη ακριβώς τη στιγμή: το βυζί της μάνας, 
το πρώτο φιλί, τη μεγάλη νίκη, το νεογέννητο παιδί…   

Κάποιοι δέχονται τις στιγμές αυτές σαν ευλογία κι ευχαριστούν τον Θεό 
που τους αξίωσε να τις ζήσουν. Άλλοι δεν μπορούν να πιστέψουν αυτό που 
τους συμβαίνει και δε μολογούν σε κανένα την ευτυχία τους, μην τους 
ματιάσει κάποιος κακεντρεχής και τα χαλάσει όλα. Οι νέοι ωστόσο, απλά τις 
ζούνε αυτές τις στιγμές, δίχως φόβους κι ενοχές. Τις ζούνε με την πεποίθηση 
ότι τους ανήκουν δικαιωματικά κι αυτές και άπειρες ακόμα, που 
αναπόφευκτα τους περιμένουν και που κανείς δεν μπορεί να τους εμποδίσει 
να κατακτήσουν.  



  37 

 
 

Ο πρώτος μήνας του Αλέξανδρου στη Νέα Υόρκη ήταν γεμάτος τέτοιες 
μαγικές στιγμές. Η τόση προσμονή, το φλογερό, ανικανοποίητο πάθος για την 
Ιφιγένεια, η δίψα για τις χαρές του έρωτα που ποτέ του δεν είχε πραγματικά 
γνωρίσει, αφηνίασαν το θεριό, που χίμηξε βρυχώντας στην πρώτη ευκαιρία ν’ 
αρπάξει αυτά που χρόνια τού στερούσαν. Το πρώτο εκείνο πρωινό στη Νέα 
Υόρκη δεν πήγαν στο Μετροπόλιταν. Δεν έφτασαν ούτε μέχρι το Μανχάταν. 
Έκαναν μια μικρή βόλτα στην Αστόρια και γύρισαν πίσω στο διαμέρισμα. 
Έμειναν στο κρεβάτι για τρία συνεχόμενα μερόνυχτα, μέχρι που τα κορμιά 
εξαντλήθηκαν, το ψυγείο και τα ντουλάπια άδειασαν και το θεριό άρχισε ν’ 
αναρωτιέται τι έχει για επιδόρπιο.  

Όταν βγήκαν τελικά από το διαμέρισμα, ερωτευμένοι κι ελεύθεροι, 
ξεχύθηκαν διψασμένοι στην πόλη των ατελείωτων δυνατοτήτων, σαν τις 
πεταλούδες, που βγαίνουν για πρώτη φορά από το κουκούλι τους και πηδούν 
βιαστικά από λουλούδι σε λουλούδι, για να προφτάσουν να γευτούν τους 
υπέροχους ευωδιαστούς χυμούς που απλόχερα το καθένα τους προσφέρει. Με 
φυσικότητα, ανεμελιά και περισσή ευχαρίστηση, έθρεψαν το θεριό με λογής-
λογής λιχουδιές από τα πέρατα του κόσμου, από τις πιο πρωτόγονες ως τις πιο 
εξεζητημένες.  

Γεύτηκαν κουζίνες τριάντα επτά χωρών, από πέντε ηπείρους. Απόλαυσαν 
μουσικές από όλο τον πλανήτη, από ρούμπα, κούμπια και άφρο τζαζ, μέχρι 
ska, death metal και gangsta rap. Ταξίδεψαν από την τέχνη της Μεσοποταμίας 
και της Αιγύπτου, μέχρι τους κυβιστές και τους μεταμοντέρνους, με όλες τις 
ενδιάμεσες στάσεις. Είδαν τον αμύθητο πλούτο της Γουόλ Στρητ και της 
Πέμπτης Λεωφόρου να σφυρίζει αδιάφορα δίπλα στον εξευτελισμό των 
αστέγων και των εξαρτημένων του Χάρλεμ και του Νότιου Μπρονξ. 
Περπάτησαν στα πάρκα και στις γέφυρες, δίπλα σε άσπρους, μαύρους, 
κίτρινους, κόκκινους... Προσπέρασαν μέχρι και κάποιον που θα ορκίζονταν 
ότι ήταν γαλάζιος και δεν άντεξαν να μη σχολιάσουν. Είδαν τόσα διαφορετικά 
πράγματα, που στο τέλος, δύσκολα μπορούσαν να ξεχωρίσουν κάποιο ως 
ιδιαίτερα παράξενο ή αναπάντεχο: από κινέζικους δράκους και ανθρώπους-
ιπποπόταμους πάνω σε αυτοκινητάκια μινιατούρες, μέχρι αλιγάτορες 
παρατημένους στα σκουπίδια και αφηνιασμένους οδηγούς να διαλύουν το 
αυτοκίνητο που τους έκλεισε την έξοδο από το πάρκινγκ τους.  

Χωρίς να το καταλάβουν, έπαιζαν τα δύο εκείνα λεπτά στο πρώτο μισό 
κάθε αισθηματικής κομεντί, όπου οι δύο ήρωες σμίγουν επιτέλους και 
περνούν τις πρώτες όμορφες στιγμές τους μαζί, προτού μαζευτούν τα 
αναπόφευκτα σύννεφα πάνω από τη σχέση. Στο Χόλιγουντ πρέπει να έχουν 
και όνομα για τα δύο αυτά λεπτά, κατά τα οποία εξιστορούνται όλα τα 
ρομαντικά πράγματα που έκαναν οι ήρωες μαζί, σε φευγαλέες σκηνές των 
μερικών δευτερολέπτων και με τη συνοδεία κάποιου ευχάριστου ποπ 
τραγουδιού. Με το δίκιο τους βέβαια, γιατί οι μικρές αυτές σκηνές 
αποτυπώνουν πιο εύγλωττα και ανθρώπινα την ουσία του έρωτα, απ’ ότι τα 
περισσότερα ρομάντζα και άρλεκιν του κόσμου μαζεμένα. Όσο κι αν 
προσπαθούσε μετά από χρόνια να θυμηθεί το πρόσωπο και το κορμί της, τα 



τριάντα επτά εστιατόρια όπου πήγαν και αν του άρεσε το φαγητό, ή το πώς 
ένιωσε μπροστά στους πίνακες του Δομίνικου Θεοτοκόπουλου, θα ήταν 
μάταιο. Επειδή αυτό που μένει από τον έρωτα, από τη ζωή την ίδια, είναι 
πράγματι ένα χαμόγελο με νόημα, ένα σφίξιμο του χεριού, μια τούμπα κι ένα 
γέλιο, ένα δάκρυ κι ένα τραγούδι. Σκηνές ασήμαντες, καθημερινές, η 
προσωπική μας καταγραφή του κύκλου μας από και προς την ανυπαρξία. 

Αυτά όλα ποσώς απασχολούσαν το ερωτευμένο ζευγάρι. Κάτι άλλο άρχισε 
σιγά-σιγά να τρυπώνει ανάμεσα στις χαρούμενες σκηνές, αρχικά σαν αχνή 
σκιά, αργότερα σαν καταχνιά, που θάμπωνε και κρύωνε λίγο τις εικόνες, και 
τελικά σαν μαύρος αποπνικτικός καπνός, που αναδυόταν από κάπου πάνω 
από το στομάχι κι ανατάραζε τα σωθικά. Το θεριό δεν ξεγελάστηκε κι άρχισε 
πάλι να βρυχάται. «Κι άλλο, κι άλλο!».  

Ο Αλέξανδρος ένιωθε ενοχές που δεν μπορούσε να ησυχάσει. Είχε 
αποφασίσει να μην πει τίποτα στην Ιφιγένεια, αφού δεν ήθελε να την 
ξαναπληγώσει, όπως εκείνη, την πρώτη μέρα που βγήκε από το αεροπλάνο. 
Μα η Ιφιγένεια δεν ήταν χαζή. Κατάλαβε αμέσως ότι κάτι δεν πήγαινε καλά κι 
όταν είδε ότι η κατάσταση δε βελτιωνόταν, τον ρώτησε τι συνέβαινε. Αυτός 
δεν ήθελε να παραδεχθεί ότι κάτι έλειπε, αλλά όταν η Ιφιγένεια πείσμωνε, δεν 
της αντιστεκόταν κανείς και τίποτα. Ενέδωσε λοιπόν, έψαξε λίγο βαθύτερα 
μέσα του και συνειδητοποίησε ότι τον τελευταίο μήνα δεν είχε γράψει ούτε 
μια σελίδα. Δεν είχε γράψει, όχι επειδή δεν είχε τίποτα να πει -αυτός μόνο 
ήξερε πόσα καινούρια πράγματα είχε δει και σκεφτεί – αλλά επειδή η ευτυχία 
των τελευταίων εβδομάδων τού είχε σβήσει κάθε επιθυμία για αναζήτηση και 
έκφραση. Ήταν απαράδεκτο, αλλά είχε αρχίσει να συμπεραίνει πως η 
πρόσφατη ευτυχία του, κατέστρεφε τη δημιουργικότητά του.  

Εκείνο το βράδυ δεν έκλεισαν μάτι. Συζήτησαν το θέμα διεξοδικά και 
συμφώνησαν πως το όνειρο έπρεπε να τελειώσει και να προσγειωθούν στην 
πραγματικότητα. Η Ιφιγένεια είχε κι αυτή λόγους να αλλάξει η κατάσταση, 
που μέχρι τότε δεν τους είχε αναφέρει ποτέ. Μπορεί ο πατέρας της να ήταν 
άνετος οικονομικά, αλλά είχε αρχίσει ν’ αναρωτιέται από πού προέκυψαν 
ξαφνικά όλα αυτά τα έξοδα. Μπορεί να ήταν εξαιρετική φοιτήτρια και να 
χρειαζόταν ελάχιστο διάβασμα συγκριτικά με τους συμφοιτητές της, αλλά 
ήξερε πως είχε αρχίσει να μένει πίσω, πράγμα που την ενοχλούσε αφάνταστα. 
Παρόλο που ποτέ της δεν υπήρξε τελειομανής ή ιδιαίτερα ανταγωνιστική, 
εκνευριζόταν όταν αποτύγχανε στους στόχους που έθετε η ίδια στον εαυτό 
της.  Προικισμένη με εξαιρετική αναλυτική σκέψη και οξυδέρκεια, 
ισορροπούσε άνετα ανάμεσα σε εξαιρετικές ακαδημαϊκές επιδόσεις και μια 
γεμάτη, ευχάριστη ζωή με αρκετούς φίλους. Κάποιους από αυτούς τους 
φίλους είχε να τους δει λίγο παραπάνω από ένα μήνα και ήξερε ακριβώς τι 
έφταιγε γι αυτό. 

Έπρεπε να βρουν κι οι δυο τους μια νέα, λιγότερο εφήμερη ισορροπία. 
Αποφάσισαν να μετριάσουν τις εξόδους και να πιάσει ο Αλέξανδρος μια 
δουλειά σε κάποια εφημερίδα ή περιοδικό, για να νιώθει από τη μια πως κάνει 
κάτι δημιουργικό και για να ηρεμήσει από την άλλη ο αθεράπευτος ανδρικός 



  39 

 
 

εγωισμός, που πληγωνόταν κάθε φορά που πλήρωνε η Ιφιγένεια το 
λογαριασμό. Στη θεωρία, όλα αυτά ήταν καλά και ησύχασαν για λίγο και οι 
δύο. Η πραγματικότητα βέβαια θα τους διέψευδε, όπως συχνά, με τόση 
σκληρότητα κάνει. Αυτό όμως θα αργούσε λίγο ακόμα.  

Για ένα διάστημα, τα πνεύματα ηρέμησαν, καθώς με τη μεσολάβηση του 
πατέρα της, ο Αλέξανδρος βρήκε μια θέση στον ‘Εθνικό Κήρυκα’, μια από τις 
εφημερίδες της Ελληνικής ομογένειας στη Νέα Υόρκη. Αρχικά, του δόθηκε 
ένα μονόστηλο, με την υποχρέωση να παραδίδει κάθε Πέμπτη ένα άρθρο με 
ελεύθερη θεματολογία, αρκεί να σχετιζόταν με την Αμερική, την Ελλάδα, την 
ομογένεια, ή, το ιδανικό, και με τα τρία. Ο μισθός ήταν μάλλον συμβολικός, 
αλλά δεν τον πείραζε καθόλου. Έβλεπε τη δουλειά αυτή ως πρώτο βήμα προς 
την αναγνώριση και καταξίωση που ήταν βέβαιος πως θα επακολουθούσε. 
Έβαλε, λοιπόν, τα δυνατά του και έγραψε κάποια όντως αξιόλογα άρθρα, που 
επέφεραν και κάποιες σποραδικές συγχαρητήριες επιστολές από ορισμένους 
αναγνώστες.  

Όπως ήταν φυσικό, άρχισε να συναναστρέφεται αρκετά με τους 
ομογενείς. Προσπάθησε ωστόσο, να αποφύγει την παγίδα της 
περιθωριοποίησης, στην οποία συχνά πέφτουν οι μετανάστες, που βρίσκουν 
θαλπωρή και παρηγοριά στους μικρούς οικείους κύκλους και αποκόπτονται 
τελείως από την παράξενη κοινωνία που τους περιβάλει. Βεβαίως τέτοιος 
κίνδυνος δεν υπήρχε στην ουσία, αφού οι περισσότεροι Έλληνες της 
ομογένειας ήταν δεύτερης και τρίτης γενιάς, κι έτσι είχαν σε μεγάλο βαθμό 
αφομοιωθεί και οικειοποιηθεί τις συνήθειες και τον τρόπο ζωής των 
Νεοϋορκέζων μικροαστών των προαστίων. Δεν του αρκούσε αυτός ο αστικός 
μικρόκοσμος του καταναλωτισμού, με το σπίτι με τον άσπρο φράχτη στην 
ήσυχη περιοχή, με τα δύο κόμμα έξι παιδιά, με το σκύλο, με τα δύο 
αυτοκίνητα-καταβόθρες ματωμένου πετρελαίου και τα πράγματα, τα άπειρα, 
άχρηστα πράγματα. Κι ας του έλεγαν όλοι, ότι οι περισσότεροι Αμερικανοί, 
έτσι ζούσαν, ότι αυτό ήταν το Αμερικάνικο όνειρο.  

Η δίψα του να καταλάβει αυτή τη μεγαλειώδη χώρα, με τα χίλια καλά κι 
άλλα τόσα κακά, τον έσπρωχνε να αναζητεί ολοένα και πιο παράταιρες 
παρέες, από χρηματιστές και επιχειρηματίες, μέχρι χίπις του εικοστού αιώνα, 
Πορτορικανούς οικογενειάρχες και Κινέζους μικροπωλητές. Ειδικά με τους 
τελευταίους είχε πρόβλημα, αφού δεν καταλάβαινε τα μισά από όσα του 
λέγανε, αλλά συνέχισε να προσπαθεί να τους γνωρίσει. Όταν προχώρησε προς 
το βόρειο Μανχάταν κι άρχισε να μιλάει με ράπερς, συμμορίτες και αστέγους, 
κατάλαβε ότι η σφαγή της γλώσσας του Σαίξπηρ ήταν μάλλον εθνικό σπορ και 
άδικα τα είχε βάλει με τους Κινέζους που δεν μπορούσαν να μιλήσουν τη 
γλώσσα της χώρας που τους υποδέχθηκε. Συμμετείχε σε διαδηλώσεις για την 
κλιματική αλλαγή, για τον πόλεμο στο Ιράκ, για την απελευθέρωση του Θιβέτ.  

Παρακολούθησε αμέτρητες διαλέξεις και του έκανε ιδιαίτερη εντύπωση 
αυτή των δημιουργηστών. Οι υποστηρικτές του λεγόμενου ‘έξυπνου σχεδίου’ 
αντιμάχονταν τη θεωρία της εξέλιξης των ειδών και επέμεναν να διδάσκεται 
στα σχολεία και η Γέννεση, ως εναλλακτική, εξίσου πιθανή θεωρία. Επέμεναν 



ότι ο Θεός έφτιαξε τον κόσμο σε επτά ημέρες και παρουσίαζαν 
ψευδοεπιστημονικά επιχειρήματα για να στηρίξουν τις απόψεις τους. Όταν 
ρώτησε την Ιφιγένεια γι αυτούς, την είδε να εκνευρίζεται όσο ποτέ άλλοτε και 
τους θεώρησε άλλη μια γραφική ψηφίδα του πολύχρωμου μωσαϊκού. 

Κυνήγησε νέες παραστάσεις ακόμη και σε σαδομαζοχιστικά, γκέι και 
τρανσέξουαλ μπαράκια, βήμα πραγματικά μεγάλο γι αυτόν. Στην Ελλάδα, οι 
γκέι αντιμετωπίζονταν ακόμη ως κατάπτυστα μιάσματα. Η σκοταδιστική 
ομοφυλοφοβία ενθάρρυνε τη γελοιοποίησή τους.  Ακόμη και οι πιο 
μορφωμένοι άντρες θα έκαναν το παν για να αποφύγουν το στίγμα της 
‘αδερφής’. Η επικρατούσα ορθόδοξη χριστιανική πίστη καταδίκαζε ακόμη και 
τις υποχρεώσεις της πολιτείας να εναρμονιστεί με το κοινοτικό δίκαιο.  Ο 
Αλέξανδρος ντρεπόταν για τον παράλογο σεξισμό με τον οποίο είχε 
γαλουχηθεί και προσπάθησε φιλότιμα να αποβάλλει κάθε ίχνος του. 
Δυστυχώς ο καρκίνος είχε εισχωρήσει βαθιά στο ασυνείδητό του και  
παρέμεινε κουμπωμένος δίπλα σε ‘τέτοιους’.   

Με τον καιρό, κατάλαβε πως η Νέα Υόρκη δεν αντιπροσώπευε την 
Αμερική. Η πόλη αυτή ήταν η πρωτεύουσα του κόσμου, που απλά δε θα 
μπορούσε να υπάρξει πουθενά αλλού. Άρχισε να αναρωτιέται για την 
πραγματικότητα στην υπόλοιπη χώρα, χωρίς, όμως, να μπορεί να στρέψει το 
βλέμμα του μακριά από τα θαύματα που τον περιτριγύριζαν. «Κάποια στιγμή, 
θα πρέπει να κάνω ένα μακρύ ταξίδι για να δω και τα υπόλοιπα», σκέφτηκε 
και συνέχισε να τρυπώνει σε ακροδεξιές εκδηλώσεις, σε εβραϊκά ‘μπαρ 
μίτσβα’, σε συναντήσεις των ‘Αλκοολικών Ανώνυμων’, σε κουλτουριάρικα 
πάρτι με κρασί και τυριά και σε φιλανθρωπικά γκαλά στο Μετροπόλιταν, 
άλλοτε με την ιδιότητα του διαπιστευμένου δημοσιογράφου και άλλοτε 
ινκόγκνιτο, για να ζει από πρώτο χέρι τις εμπειρίες.  

Την ιδέα να ζήσει ο ίδιος τις καταστάσεις τού την έδωσε ο Νταγκ Ρέημπ, 
ένας Αμερικανός που γνώρισε στο Σέντραλ Πάρκ.  Ο Νταγκ αρνούταν να 
σχηματίσει άποψη για οποιοδήποτε θέμα, αν δεν είχε προσωπική εμπειρία. 
Θα διάβαζε μια θεωρία, από τις άπειρες που κυκλοφορούσαν, για το πώς 
πρέπει να ζούμε τη ζωή μας, για να βρούμε την απόλυτη ευτυχία. Μετά, θα 
ακολουθούσε κατά γράμμα τη συνταγή, για ένα με δύο μήνες. Μόνο τότε θα 
απέρριπτε τη συγκεκριμένη ιδεολογία, με επιχειρήματα προσωπικά και όχι 
θεωρητικά. Ποτέ δεν έλεγε ότι ετούτο ή το άλλο είναι λάθος. Έλεγε «Δε μου 
κάνει», «Δε μου ταιριάζει», ή «Δεν είναι για μένα». Το γεγονός ότι ξόδεψε 
δύο χρόνια δοκιμάζοντας τις δέκα μεγαλύτερες θρησκείες και δεν βρήκε 
καμία που «να του ταιριάζει» έλεγε πολλά για τον Νταγκ.  

Του Αλέξανδρου, του έκανε μεγάλη εντύπωση ο συγκεκριμένος άνθρωπος. 
Θαύμασε την επιμονή και συνέπεια με την οποία αφοσιωνόταν στον εκάστοτε 
τρόπο ζωής που επέλεγε να δοκιμάσει. Εντούτοις, δε θα μπορούσε να 
χρησιμοποιήσει ο ίδιος τη μέθοδο του Νταγκ, αφού πίστευε ότι ο καθένας θα 
έπρεπε να βρει να τον δικό του δρόμο και όχι να ακολουθεί τυφλά τις 
τυποποιημένες συνταγές των άλλων. Πέρασε πολύ χρόνο μαζί του, επειδή 
υπήρχε κάτι βαθύτερο στη μέθοδο του Νταγκ. Ο Νταγκ γνώριζε καλά ότι 



  41 

 
 

κανένας άνθρωπος δεν μπορεί πραγματικά να καταλάβει έναν άλλο άνθρωπο. 
Συζητώντας μαζί του, ο Αλέξανδρος συνειδητοποίησε ότι ποτέ δε θα ένιωθε τα 
ίδια συναισθήματα με τους Κουβανούς εξόριστους, τους μαύρους έφηβους 
συμμορίτες ή τους ηθοποιούς-σερβιτόρους από το Μιντουέστ, που τόσο τον 
είχαν αγγίξει. Με την επιρροή του Νταγκ, μετρίασε την έμφυτη τάση του για 
αυστηρή κριτική και έβλεπε τους ανθρώπους με μεγαλύτερη ανεκτικότητα και 
συμπάθεια.  

Ένιωσε μέσα του τη μεγάλη αλήθεια, ότι όλοι οι άνθρωποι είναι κατά 
βάθος ίδιοι και κυνηγούν τα ίδια, βασικά πράγματα, ο καθένας με τον τρόπο 
του. Τροφή, ασφάλεια, ζεστασιά, ελευθερία, αγάπη, το συναίσθημα ότι 
ανήκουν κάπου και, πάνω απ’ όλα, ότι η ζωή τους έχει κάποια, έστω και μικρή, 
σημασία.  

Χωρίς να το καταλάβει, είχε αρχίσει να προετοιμάζεται για κάτι μεγάλο, 
για μια αλλαγή, από αυτές που σημαδεύουν τη ζωή ενός ανθρώπου. Μα η ώρα 
δεν είχε έρθει ακόμα. Προς το παρόν, απολάμβανε τις μοναδικές εμπειρίες 
που προσέφερε η Νέα Υόρκη και το θεριό κοιμόταν, χορτάτο. 



Η Ιφιγένεια 

 
Ήταν ένα βροχερό Κυριακάτικο πρωινό στη Νέα Υόρκη. Ο Αλέξανδρος και 

η Ιφιγένεια ξύπνησαν νωρίς, έκαναν έρωτα και παρακολουθούσαν 
αγκαλιασμένοι στο κρεβάτι τη βροχή να ζωγραφίζει φευγαλέες μορφές στο 
παράθυρο. Ήταν ήρεμοι, ευτυχισμένοι. Ο Αλέξανδρος τη ρώτησε γιατί 
επέλεξε να ασχοληθεί με τη βιολογία. «Είσαι σίγουρος ότι θέλεις να το 
ακούσεις; Σου είχα πει πως είναι μεγάλη ιστορία», του απάντησε. «Λέγε εσύ, 
κι άμα αρχίσω να ροχαλίζω θα καταλάβεις», αστειεύτηκε αυτός. Τον δάγκωσε 
στο στήθος και γέλασαν. «Η βιολογία... Από πού να ξεκινήσω; Η βιολογία λέει 
την ιστορία όλης της ζωής, ολόκληρου του σύμπαντος. Από μικρή, θαύμαζα τα 
μυρμήγκια, τις πεταλούδες, τους βατράχους… Πάσχιζα να καταλάβω πώς 
είναι δυνατόν να υπάρχουν τόσα υπέροχα πλάσματα,  τόσο διαφορετικά 
μεταξύ τους. Κι όσο περισσότερα μάθαινα για κύτταρα και μόρια, τόσο πιο 
καταπληκτικά και ακατανόητα μου φαίνονταν όλα. Η μία απάντηση έφερνε 
άλλες δέκα ερωτήσεις. Ξέρεις, τους κατανοώ τους απλούς ανθρώπους που 
ελκύονται από τις κουταμάρες των δημιουργηστών... Εμένα, όμως, ποτέ δε 
μου άρεσαν οι αβίαστες, απερίσκεπτες απαντήσεις». 

- Από μικρή επιστήμονας, όπως ο μπαμπάκας ε; 
- Ο πατέρας μου ήταν από τους λίγους ανθρώπους που δεν εκνευριζόταν 

από τα ατελείωτα ‘γιατί’ μου. Αντίθετα, τα ενθάρρυνε και έβαζε τα δυνατά του 
να απαντήσει, όπως μπορούσε καλύτερα, ακόμη κι αν χρειαζόταν να ψάξει 
στην εγκυκλοπαίδεια. Θεός του ήταν πάντα η επιστήμη και δεν δέχθηκε ποτέ 
του καμία δοξασία ή προκατάληψη. Φαίνεται ότι κληρονόμησα κι εγώ την 
ανάγκη για αδιαμφισβήτητες, απόλυτες απαντήσεις, όπως και την απέχθεια 
απέναντι στις αυθεντίες και τα αφεντικά που θέλουν να σου επιβάλλουν την 
άποψή τους. 

- Κι εμένα δε μ’ αρέσουν οι αφορισμοί και με εκνευρίζουν αφόρητα τα 
ρητά και τα αποφθέγματα Δεν είμαι σίγουρος, όμως, για το κατά πόσο 
μπορείς να βρεις απόλυτες απαντήσεις. Η αλήθεια είναι πάντα γκρι και θέλει 
ψάξιμο... Πολύ ψάξιμο! Άσε που μπορεί και να μην υπάρχει αλήθεια... 

Η Ιφιγένεια σχεδόν δεν τον άκουσε. Το μυαλό της ταξίδευε σε καιρούς που 
καιρό είχε να αναπολήσει. «Δε θα ξεχάσω ποτέ τον καυγά που έκανα με έναν 
παπά, που μας έκανε θρησκευτικά στη Δευτέρα Γυμνασίου. Επέμενε να μας 
πείσει για την αξία του ‘πίστευε και μη ερεύνα’! Είχα ανάψει τόσο πολύ, που 
οι ίδιοι οι συμμαθητές μου αναγκάστηκαν να επέμβουν για να με ηρεμήσουν. 
Ούρλιαζα στον παπά: ‘Δε ντρέπεστε στον εικοστό αιώνα να μιλάτε ακόμα για 
τυφλή πίστη και υπακοή; Μια μικρή περίοδος που λέγεται Αναγέννηση σας 
λέει τίποτα; Μήπως ο Διαφωτισμός; Α, συγνώμη, ξέχασα, τη γλιτώσατε εσείς. 
Μας προσπέρασαν λόγω των Τούρκων! Μήπως χαίρεστε κιόλας γι αυτό;’.  

» Χα, τώρα που το ξανασκέφτομαι, ίσως να το είχα παρατραβήξει λιγάκι. 
Την επόμενη ημέρα, φώναξαν τον πατέρα μου για να τον πείσουν να με 



  43 

 
 

συνεφέρει. Και τι δεν του είπανε, ‘Μας ανησυχεί αυτή η ασέβεια, αλλά, 
κυρίως, μας προβληματίζει η απρόκλητη έκρηξη’ έλεγε ο διευθυντής. ‘Πώς 
είπατε; Μόλις μετακομίσατε σε άλλο σπίτι; Κάνατε αγιασμό; Όχι; Μα, αυτό 
φταίει!’ έλεγε ο παπάς.  

» Ο πατέρας μου, αφού τους άκουσε με προσοχή, τους είπε: ‘Το θέμα μας, 
αγαπητοί μου, είναι απλό. Εσείς είστε υποχρεωμένοι από το κράτος και λόγω 
της υποταγής του στην εκκλησία να διδάξετε κάποια πράγματα. Η κόρη μου 
είναι υποχρεωμένη από τη λογική της, να αρνηθεί να τα δεχθεί. Θα 
συμφωνήσουμε λοιπόν ότι διαφωνούμε, θα περάσει την υπόλοιπη σχολική της 
ζωή, μακριά από το συγκεκριμένο μάθημα και θα παίρνει κάθε χρόνο το 
βαθμό που είχε το προηγούμενο τρίμηνο. Στις ώρες αυτές, θα είναι στη 
διάθεσή σας για κάποια εργασία που θα συνεισφέρει στην καλή λειτουργία 
του σχολείου. Εάν αυτό σας δημιουργεί κάποιο πρόβλημα, απλά θα αλλάξουμε 
το θρήσκευμα που αναγράφεται στην ταυτότητά της σε μουσουλμανικό, 
οπότε και εκ νόμου, θα μπορεί να απέχει από το μάθημα’.  

» Έπρεπε να έβλεπες πώς γούρλωσε τα μάτια του ο παπάς. ‘Μα αυτό είναι 
ανήκουστο! Δε – δεν είναι δυνατόν…’ έλεγε, φυσούσε και ξεφυσούσε, ώσπου 
ο γυμνασιάρχης σταμάτησε να κοιτάει αποσβολωμένος τον πατέρα μου και 
προσπάθησε να ηρεμήσει τον παπά. Εκείνος ούρλιαζε: ‘Οι άνθρωποι αυτοί 
είναι δαιμονισμένοι! Πρέπει να κάνουμε εξορκισμό! Εξορκισμόοο…’  Ο παπάς 
είχε κοκκινίσει τόσο, που ο γυμνασιάρχης φοβόταν μην του πάθει κανένα 
ανεύρυσμα μέσα στο γραφείο του και μετά άντε να εξηγηθεί στη διεύθυνση 
δευτεροβάθμιας και στον μητροπολίτη. Μας ξεφορτώθηκε λοιπόν, όπως-
όπως, λέγοντας στον πατέρα μου πως θα το κανονίσει. Καθώς έβγαινα, τον 
είδα να κάνει αέρα στον παπά που, από τη μανία του, είχε μπλαβιάσει και 
ξαπλωθεί φαρδύς πλατύς πάνω στον καναπέ του γραφείου. Από εκείνη τη 
μέρα, δεν ξαναπάτησα ποτέ σε μάθημα θρησκευτικών». 

- Καλά, είσαι απίστευτη πάντως, έτσι; Κι ο πατέρας σου ακόμη 
περισσότερο. Και δε σου δίνει την εντύπωση του τσαμπουκά ο άτιμος, με αυτά 
τα γυαλάκια και τη γυαλιστερή φαλάκρα. 

- Α, σε παρακαλώ, όταν είναι για την κορούλα του, γίνεται θηρίο. Γι αυτό, 
πρόσεχε καημένε μου την πορεία σου… Θα σε φάει το μαύρο σκοτάδι! 

Ο Αλέξανδρος τη φίλησε στο μάγουλο και της είπε να συνεχίσει. «Ε, ναι, 
να συνεχίσω, αλλά τι έλεγα;». Ο Αλέξανδρος σκέφτηκε για λίγο και το 
θυμήθηκε. Αν για κάτι ήταν περήφανος, ήταν η ικανότητά του να ανακαλεί με 
μεγάλη ακρίβεια πρόσφατες συζητήσεις.  

- Για τα μυρμήγκια και τους βατράχους, νομίζω. Πώς τα θαύμαζες πάντα 
όλα... 

- Σωστά, άκου, ακόμα και το πιο απλό ζουζούνι, είναι τόσο σύνθετο, που 
ακόμη και σήμερα δε θα μπορούσαμε να διανοηθούμε να το κατασκευάσουμε. 
Πρόκειται για θαύμα της νανοτεχνολογίας. Πώς είναι λοιπόν δυνατόν να 
πειστείς ότι υπάρχουν όλα αυτά τα θαύματα γύρω μας χωρίς να τα έχει 
σχεδιάσει κάποια ανώτερη νοημοσύνη; 



- Ε, μάλλον δεν μπορείς, γι αυτό και όλος ο πλανήτης πιστεύει σε κάποιον 
Θεό. 

- Α, μα εκεί κάνουν όλοι λάθος. Θυμάσαι τη συζήτηση που είχαμε κάνει για 
την πολυπλοκότητα; 

- Ξεχνιέται αυτό; Κι εγώ ο βλάκας πήγα και σ’ ερωτεύτηκα! 
Η Ιφιγένεια τον κλώτσησε κι ο Αλέξανδρος έσκουξε «Με πόνεσες μωρή!». 

Της τσίμπησε το στήθος. «Σταμάτα!» φώναξε αυτή, γελώντας. Ο Αλέξανδρος 
συνέχισε να την πειράζει, κι αυτή τον δάγκωσε τόσο δυνατά, που τον 
ανάγκασε να παραδοθεί. «Εντάξει, εντάξει, έλεγες ότι οι περίπλοκοι 
οργανισμοί έχουν μεγαλύτερες πιθανότητες επιβίωσης! Φτάνει τώρα!»  

- Αν θυμάμαι καλά, δε σε είχα πείσει, έτσι; 
- Ε, αυτό που έλεγες για την καταστροφή του ηλιακού συστήματος και το 

διαστημόπλοιο ήταν ενδιαφέρον, δε λέω... 
- Οι άνθρωποι είμαστε μοναδικοί, Αλέξανδρε. Έχουμε φτάσει στο σημείο 

να ελέγχουμε οι ίδιοι τις συνθήκες που μας περιβάλλουν, ώστε να αυξάνουμε 
την πιθανότητα επιβίωσής μας. Το κάναμε τη στιγμή που ανάψαμε την πρώτη 
φωτιά και θα το κάνουμε τη στιγμή που θα αναζητήσουμε άλλο πλανήτη για 
να ζήσουμε. Καμιά απλούστερη μορφή ζωής δεν μπορεί να επηρεάσει σε τόσο 
δραστικό βαθμό το περιβάλλον της, και μάλιστα συνειδητά. Άρα η 
πολυπλοκότητα τελικά είναι καλό πράγμα ή κακό;» 

- Καλά, το να λες ότι οι άνθρωποι είναι ανώτεροι από τις κατσαρίδες, 
φαντάζομαι ότι δεν είναι και καμιά κοσμογονική δήλωση. 

- Άντε πάλι οι κατσαρίδες! Βλέπεις που κι εσύ έχεις πειστεί από την 
προπαγάνδα για την τελειότητά τους; Αν η φύση λειτουργούσε έτσι, δε θα 
είμασταν εδώ να συζητάμε. 

Ο Αλέξανδρος το σκέφτηκε λίγο και γέλασε. «Έχεις δίκιο. Ποιος θα 
φανταζόταν ότι θα γινόμουν υπέρμαχος της τελειότητας της κατσαρίδας... Αν 
με άκουγε ο Δημήτρης, θα έλεγε ότι τις υποστηρίζω επειδή είχα αναπτύξει 
σχέση αρμονικής συμβίωσης μαζί τους, στο βρωμερό μου διαμέρισμα στην 
Αθήνα». 

Η Ιφιγένεια προσπέρασε την ευκαιρεία να καυτηριάσει την ακαταστασία 
του, καθώς ήθελε να ολοκληρώσει το επιχείρημά της.  

- Άκου λίγο, όπου και να κοιτάξεις γύρω σου, θα δεις άπειρες μορφές ζωής, 
οι περισσότερες τόσο απλές, που δεν τους δίνουμε καμία σημασία. Όλες είναι 
εκπληκτικές, επειδή συνεχίζουν να υπάρχουν, φτιάχνοντας συνεχώς νέα 
αντίγραφα του εαυτού τους. Καθώς όμως προκύπτουν ολοένα νέες 
παραλλαγές, είναι τελικά αυτές που έχουν κάτι παραπάνω από τις 
προηγούμενες που έχουν το πλεονέκτημα. Αυτό το κάτι μπορεί να είναι ένα 
κέλυφος, κέρατο, νύχι, φτερό, νευρικό σύστημα, μάτι, αυτί, πνευμόνια ή πιο 
σύνθετος εγκέφαλος. Η εξέλιξη, η συνεχής βελτίωση, η αύξηση της 
πολυπλοκότητας είναι μονόδρομος. Ο κόσμος αλλάζει συνεχώς και οι παλιές 
συνταγές ξεπερνιούνται εύκολα. Αυτό που για κάποια μορφή είναι απειλή, για 
κάποια άλλη είναι ευκαιρία. Αν ένα είδος δεν εκμεταλλευτεί μια ευκαιρία, ένα 
άλλο θα το κάνει και σίγουρα θα βρεθεί ένα βήμα μπροστά.  



  45 

 
 

- Πώς όμως εξηγείς ότι υπάρχουν ακόμα ζώα που δεν έχουν εκμεταλλευτεί 
όλες τις ευκαιρίες; Γιατί δεν έχουμε όλοι φτερά; Δεν ξέρω, ρε Ιφιγένεια, πολύ 
μπερδεμένα είναι όλα αυτά... 

- Έχεις δίκιο γλυκέ μου. Θέλεις να το αφήσουμε; 
Η Ιφιγένεια είχε προσέξει ότι ο Αλέξανδρος είχε κουραστεί. Είχε αφήσει 

και πάλι τον εαυτό της να μιλάει ασταμάτητα για πράγματα που ενδιέφεραν 
την ίδια, χωρίς να την απασχολεί ο άλλος. Ο Αλέξανδρος αντιλήφθηκε τον 
προβληματισμό της και την καθησύχασε. «Όχι, δε λέω αυτό, απλά δεν ξέρω 
αν είμαι ο κατάλληλος άνθρωπος για αυτή τη συζήτηση. Εντάξει, 
ενδιαφέροντα όλα αυτά, αλλά νιώθω ότι δεν προσφέρω ιδιαίτερα». 

Η Ιφιγένεια χαμογέλασε. «Δεν πειράζει. Μου φτάνει που κάνεις υπομονή 
και με ακούς. Άσε που βοηθάς περισσότερο απ’ ό,τι νομίζεις. Αφού δε με έχεις 
σιχτιρίσει ακόμη, σημαίνει ότι το αντικείμενό μου δεν είναι και τόσο 
αδιάφορο τελικά. Καλό είναι αυτό». 

- Ε, δεν είμαι και το καλύτερο δείγμα. Φαντάζεσαι να τα έλεγες όλα αυτά 
στον Δημήτρη; Μπα, αυτόν τον έχω εκπαιδεύσει. Φαντάζεσαι να τα έλεγες 
στην Κατερίνα; 

- Προτιμώ να μην το σκέφτομαι... 
- Ξεχνάς το πόσο σ’ αγαπάω. Μπορεί πολλά από αυτά που λες να μην τα 

καταλαβαίνω, αλλά θέλω να τα ακούσω, για να καταλάβω εσένα. 
Ο Αλέξανδρος είχε τον τρόπο του να εξοστρακίζει τις αμφιβολίες της, να 

την ηρεμεί. Ήταν από τα χαρακτηριστικά του που την τραβούσαν 
περισσότερο πάνω του. Χαμογελόντας, του είπε «Τέτοια μου λες και με κάνεις 
να θέλω να σε δαγκώσω, πάλι. Τέλος πάντων, τι λέγαμε;» 

- Αναρωτιόμουνα γιατί δεν έχουμε όλοι φτερά. Εδώ που τα λέμε, πάντα το 
αναρωτιόμουνα αυτό. Και ουρές! Δε θα ήταν τέλειο; 

- Καλά, οι ουρές είναι άχρηστες αν έχεις χέρια. Μέτρα όμως, πόσα ζώα 
έχουν μάτια και πόσα όχι. Πόσα ακούνε και πόσα όχι. Πόσα τρέχουν, πετούν, 
κολυμπούν, φωτοσυνθέτουν. Δεν ήταν πάντα έτσι. Είναι αμέτρητοι οι 
οργανισμοί που δεν μπορούσαν να κάνουν αυτά τα πράγματα και που έχουν 
προ πολλού πάψει να υπάρχουν. Δεν είναι απαραίτητο να τα κάνεις όλα, αλλά 
σίγουρα όσα περισσότερα κάνεις, τόσο το καλύτερο για σένα. 

- Δηλαδή το τέλειο ον θα είχε φτερά, πτερύγια, πόδια και κλαδιά με 
φύλλα; Μήπως και αγκάθια, δαγκάνες, κέρατα, βράγχια και καλή αίσθηση 
του χιούμορ; 

- Καθόλου απίθανο, μόνο που από τύχη, δεν έχει υπάρξει. Κοίταξε, 
υπάρχουν και άλλοι παράγοντες. Για να τα έχεις όλα αυτά και να τα 
συντηρείς, ξοδεύεις ενέργεια. Πρέπει το πλεονέκτημα που σου δίνουν να 
αξίζει τον επιπλέον κόπο. Άρα πιο το νόημα να βγάλεις φτερά αν επιβιώνεις 
μια χαρά στα βάθη του ωκεανού; Οι καρχαρίες έχουν μείνει ίδιοι κι 
απαράλλαχτοι για εκατομμύρια χρόνια. Δε χρειάστηκαν φτερά, αλλά 
ανέπτυξαν απίστευτα ευαίσθητες αισθήσεις, που εμείς δεν έχουμε. Πάντως, οι 
επιπλέον δυνατότητες σου δίνουν, γενικά, πλεονεκτήματα. Το κυριότερο είναι 
η ικανότητα να αναπληρώνει το ένα κάποια πιθανή βλάβη στο άλλο. 



- Σαν τα αεροπλάνα και τα διαστημόπλοια όπου όλα τα συστήματα είναι 
διπλά και τριπλά; 

- Ακριβώς! Αν κάτι χαλάσει, ας πούμε αν κουφαθείς, έχεις κάτι άλλο να σε 
βοηθήσει, την όραση. Αν βρεθείς στο σκοτάδι, έχεις την αφή και την 
όσφρηση. Αν έχει ζέστη ιδρώνεις και αν έχει κρύο ανατριχιάζεις. 

- Τώρα θα μου πεις και ότι το να ανατριχιάζω μου δίνει εξελικτικό 
πλεονέκτημα; 

- Μπα, για τους ανθρώπους είναι λίγο γελοίο, ένα κατάλοιπο του 
παρελθόντος όπως και η σκωληκοειδήτιδα. Αλλά τους μαλλιαρούς προγόνους 
μας τους βοηθούσε, παγιδεύοντας ζεστό αέρα. Κανένα μικρόβιο δεν μπορεί να 
κάνει τέτοια πράγματα. Οι σύνθετες κατασκευές είναι εν τέλει πιο σταθερές 
από τις απλές. Αντεπεξέρχονται, δηλαδή, σε περισσότερων ειδών προκλήσεις, 
επιβιώνουν σε πολυποίκιλα περιβάλλοντα και έχουν καλύτερες πιθανότητες 
επιβίωσης. 

- Κοίτα, Ιφιγένεια. Λογικά μου ακούγονται όλα αυτά. Καταλαβαίνω όμως 
τώρα, γιατί οι δημιουργιστές πολεμούν με τέτοια αγριότητα την εξέλιξη. Με 
αυτές τις θεωρίες φαίνεται να μην υπάρχει κανένα σχέδιο, κανένας σκοπός. 
Δε μένει χώρος για Θεό, με την κοινή έννοια του όρου. Αυτός φαντάζομαι πως 
είναι και ο κύριος λόγος που βλέπουν την εξέλιξη ως απειλή. 

- Να σου πω, φιλόσοφος δεν είμαι σαν κι εσένα, ούτε θεολόγος. 
Προσωπικά, δε βλέπω καμία ανάγκη να υπάρχει κάποιο μαγικό αόρατο χέρι 
που να σπρώχνει την εξέλιξη προς το ένα ή το άλλο μονοπάτι. Η ιστορία 
μάλλον αποδεικνύει ακριβώς το αντίθετο.  Για να γίνει κάτι σωστά, γίνονται 
πρώτα άπειρα λάθη. Όμως ξέρω αρκετούς εξελικτικούς βιολόγους που είναι 
και πολύ θρήσκοι και δεν έχουν κανένα πρόβλημα με τα πιστεύω και την 
επιστήμη τους. 

-Πάντως, το να πεις πως ο Θεός δεν επεμβαίνει στον κόσμο, αποκλείει τη 
θεωρία σου από τα μυαλά αρκετών δισεκατομμυρίων ανθρώπων.  

Η Ιφιγένεια είχε αρχίσει να εκνευρίζεται. Είναι δυνατόν να μην την 
καταλάβαινε; Δεν ήξερε πως ποτέ της δεν την ένοιαζε τι σκέφτονταν οι άλλοι; 
Εδώ έβρισκε δύσκολο να αντιληφθεί τα συναισθήματα των ανθρώπων που 
αγαπούσε. Τους πλήγωνε συνεχώς χωρίς να το θέλει, επειδή πάντα έλεγε αυτό 
που πίστευε. Μπορούσε ο Αλέξανδρος μετά από τόσο καιρό να πιστεύει ότι 
την ενδιέφεραν οι απαρχαιωμένες ιδέες του πλήθους;  

«Ξέρεις κάτι Αλέξανδρε; Δε μ’ ενδιαφέρει καθόλου. Εγώ πιστεύω αυτά 
που βλέπω και που καταλαβαίνω. Αν για κάτι δεν έχω εξήγηση, προτιμώ να 
πω ότι δεν ξέρω και ότι θα προσπαθήσω να μάθω. Δε θα δεχθώ αβίαστα την 
εξήγηση που έδωσε κάποιος τέσσερις χιλιάδες χρόνια πριν, ανασυνθέτοντας 
ακόμα παλιότερα παραμύθια.  

» Θα μπορούσα κι εγώ να πω ότι τη γη την έφτιαξε μια γιγάντια 
κατσαρίδα που πήγε ένα μεγάλο ταξίδι. Όταν γύρισε και είδε τη γη γεμάτη 
δεινόσαυρους, τους εξαφάνισε για να μείνουν μόνο οι κατσαρίδες. Ότι κάποια 
στιγμή, η γιγάντια κατσαρίδα θα επιστρέψει στη γη, θα δει ότι γέμισε με 
δίποδα παράσιτα και θα μας εξαφανίσει κι εμάς. Έτσι, πρέπει να 



  47 

 
 

προσευχόμαστε στη γιγάντια κατσαρίδα και να λατρεύουμε τους επίγειους 
αγγελιοφόρους της, για να μας λυπηθεί και να μας μεταμορφώσει κι εμάς σε 
κατσαρίδες, ώστε να γλιτώσουμε.  

» Η μόνη διαφορά αυτής της θρησκείας από τις υπόλοιπες, είναι ότι δεν 
κάνει κανέναν άνθρωπο να νιώσει καλά. Η δουλειά μου δεν είναι να κάνω 
τους ανθρώπους να νιώθουν καλά. Γι αυτό υπάρχουν τα ψυχοφάρμακα. Ωχ! 
Άντε από ‘κεί, συγχύστηκα!». 

Η Ιφιγένεια πετάχτηκε από το κρεβάτι και μπήκε στο ντους. Ο Αλέξανδρος 
έμεινε εκεί αρκετή ώρα, με τις κατσαρίδες και τους δεινόσαυρους να 
σουλατσάρουν στο κεφάλι του, μασουλώντας αμέριμνα, σε πλήρη άγνοια των 
πονοκεφάλων που προκαλούν στους ανθρώπους. Θα μπορούσε να αποδεχθεί, 
αν και με κάποια δυσκολία, ότι ο Θεός δεν επεμβαίνει για να καθοδηγήσει την 
ιστορία. Εξάλλου, είχε προσπαθήσει στο παρελθόν να συμβιβάσει την ιδέα 
του Θείου σχεδίου με την ελεύθερη βούληση και δεν είχε βρει καμία πειστική 
απάντηση. Ωστόσο, το να δεχθεί ότι η ύπαρξή του είναι τυχαία και ίσως 
μάταια, του πήγαινε πολύ. «Πρέπει να υπάρχει κάτι άλλο, κάποιος τρόπος να 
συμβιβαστούν αυτά που όλος ο κόσμος νιώθει ως αληθινά, με αυτά που 
αποδεικνύονται αληθινά», σκέφτηκε. «Ο κόσμος νιώθει τον Θεό δίπλα του. 
Διάολε, κι εγώ μερικές φορές τον νιώθω δίπλα μου. Είναι δυνατόν όλα αυτά 
να είναι τερτίπια του μυαλού μας; Εντάξει, είναι βλακώδες να πιστεύει κανείς 
ότι ο μύθος του Αδάμ και της Εύας είναι οτιδήποτε πέρα από ηθοπλαστικός, 
αλλά και να έχουν γίνει τα πάντα από τύχη; Είναι σα να λες ότι δεν υπάρχει 
ψυχή. Και τότε ποιος ο λόγος να παλεύεις για το σωστό και το δίκαιο;» 

Το κατηχητικό και τα υποχρεωτικά μαθήματα θρησκευτικών είχαν κάνει 
καλά τη δουλειά τους. Όσο κι αν πάλευε, δεν μπορούσε να απαρνηθεί την 
πίστη του κι ένιωθε περήφανος γι αυτό. Ωστόσο, πάντα τον απασχολούσαν 
κάποια κρίσιμα ερωτήματα που κανένας ιερέας δεν είχε μπορέσει να του 
απαντήσει. Τι είναι η ψυχή; Από πού προέρχεται; Τα ζώα έχουν ψυχή; Ποια 
ζώα έχουν ψυχή; Οι αμοιβάδες, τα πρωτόζωα, τα ασπόνδυλα, τα έντομα έχουν 
ψυχή; Γιατί δεν υπάρχει καμία μετρήσιμη ένδειξη για αυτόν τον αόρατο 
κόσμο; Πολύ βολικό δεν είναι να μην μπορεί να ανταποδειχθεί η ύπαρξη του 
Θεού; Αν ο Θεός είναι τόσο καλός και ελέγχει μέχρι και την τελευταία τρίχα 
της κεφαλής μας, γιατί έφτιαξε έναν κόσμο τόσο κακό; Γιατί μας έφτιαξε με 
ανάγκες που προκαλούν αμαρτίες; Και αν ελέγχει τον κόσμο και έχει σχέδιο, 
τότε από πού πηγάζει η περίφημη ελευθερία μας; Πώς γίνεται να κρινόμαστε 
για πράγματα που δεν ελέγχουμε, όπως τα γονίδια και το περιβάλλον μας;  

Ειδικά το ζήτημα της ελευθερίας, τον είχε παιδέψει πάρα πολύ. Είχε 
γράψει κάποτε, «Πώς είναι δυνατόν να δημιούργησε ο Θεός ένα ον κατ’ 
εικόνα και ομοίωσή του εάν δεν το έκανε ελεύθερο; Αυτό θα σήμαινε πως ο 
ίδιος δεν είναι ελεύθερος, πράγμα αδιανόητο. Η πιο απλή απαισιόδοξη 
απάντηση είναι πως απατώμαστε οικτρά, εννοείται πως δεν υπάρχει Θεός και 
δε θα μπορούσαμε ποτέ να είμαστε ελεύθεροι. Οι αρχαίοι Έλληνες 
δημιούργησαν τη λέξη ‘υπάρχω’ για να μας θυμίζει ότι τελούμε ‘υπό της 
αρχής’. Μήπως η αρχή αυτή δεν είναι κάποιος μυστήριος Θεός, αλλά η ίδια 



μας η φύση; Μήπως, λοιπόν, δεν ήμασταν ποτέ προορισμένοι να είμαστε 
πραγματικά ανεξάρτητοι; Μήπως είμαστε απλά ζώα με την ψευδαίσθηση της 
ελευθερίας;» 

Είχε προσπαθήσει πολύ να συγκεράσει τις έμφυτες ανησυχίες του με την 
απόλυτη σιγουριά που είχε μέσα του ότι υπάρχει Θεός. Ο μόνος τρόπος που 
βρήκε να συμβιβάσει κάπως τα ασυμβίβαστα ήταν να ορίσει έναν δικό του 
Θεό, έναν Θεό που δεν ήταν αγαθός και καλός, αλλά σκληρός και άτεγκτος. 
Έναν Θεό που επέτρεπε στους ανθρώπους να ψάχνουν τη δική τους αλήθεια, 
που δεν απαιτούσε υποταγή και λατρεία. Είχε παραπέμψει πολλά δισεπίλυτα 
ζητήματα στις καλένδες και συχνά-πυκνά αναζητούσε νέες απαντήσεις που θα 
τον ικανοποιούσαν. 

Βέβαια, η συμφιλίωση που αναζητούσε, δε θα μπορούσε ποτέ να είναι 
απόλυτη, αφού οι αλήθειες και οι μύθοι μπερδεύονται σκόπιμα στις 
θρησκείες, για να γίνουν τα μηνύματα πιο προσιτά στις μάζες. Τελικά, έπεισε 
τον εαυτό του ότι προτιμούσε να θαυμάζει την πλάση χωρίς να την 
καταλαβαίνει απόλυτα. Το μυστήριο της ζωής ασκούσε πάνω του μια γοητεία, 
που ίσως να χανόταν, αν έπαυε να είναι μυστήριο. Ήθελε να το αφήσει να 
παραμείνει  γυναίκα ελαφρώς ενδεδυμένη, που εξάπτει τη φαντασία. Δεν 
ήταν σίγουρος αν ήθελε ακόμα να δει κάτω από το πέπλο. «Χωρίς μαγεία, τι 
τη θέλεις τη ζωή;», είπε φωναχτά στον εαυτό του και πετάχτηκε κι αυτός από 
το κρεβάτι.  



  49 

 
 

Η απογοήτευση 

 
Δοξάρι είμαι στα χέρια σου, κύριε, τέντωσέ με, αλλιώς θα σαπίσω. 

 
Νίκος Καζαντζάκης 
 
«Αντίσταση κατά της αρχής... Έκλεισε τα μάτια του, που είχαν βαρύνει 

πολύ και επανέλαβε τα λόγια μέσα του.  Μα πώς ήταν δυνατό να έχει φτάσει 
σ’ αυτό το σημείο; Αν του έλεγε κάποιος την προηγούμενη εβδομάδα πως θα 
μπορούσε να χάσει τελείως τον περίφημο αυτοέλεγχό του και σε μια ώρα να 
μεταμορφωθεί στο θηρίο που έβριζε τον αστυνομικό, θα κάγχαζε με το 
γνωστό, αλαζονικό του ύφος και θα απέρριπτε την ιδέα ως γελοία. ‘Τελικά 
κανείς δε γνωρίζει τον εαυτό του’, σκέφτηκε. Πώς είναι δυνατόν όλα τα 
προστατευτικά φράγματα μισού αιώνα κοινωνικής ζωής, χριστιανικής ηθικής 
και υψηλής διανόησης να γκρεμίζονται εν μία νυκτί; 

 Ή μήπως δεν ήταν τόσο αναπάντεχο το γεγονός; Τον τελευταίο καιρό, 
είχε παρατηρήσει στον εαυτό του κάποιες ιδιότυπες συμπεριφορές και 
αντιδράσεις που τον ξένιζαν. Είχε συλλάβει τον εαυτό του να χτυπάει δυνατά 
τα πλήκτρα του υπολογιστή όταν κολλούσε, η γυναίκα του είχε παραπονεθεί 
πως οδηγούσε πιο νευρικά απ’ ότι συνήθιζε και κάπνιζε ολοένα και 
περισσότερο. Σίγουρα κάτι τον έτρωγε, αλλά είχε αποδώσει την ευθύνη στο 
άγχος που του προξενούσε η προθεσμία υποβολής της πρότασης για τη νέα 
πτέρυγα της βιβλιοθήκης. Το άγχος ήταν μάλλον ο καταλύτης μίας 
υποβόσκουσας αντίδρασης, που είχε προετοιμαστεί από καιρό. Αλλά τι είχε 
πάει στραβά; Τι; 

Άνοιξε πάλι τα μάτια του. Δε θα μπορούσε να ησυχάσει μέχρι να βρει την 
άκρη. Κοίταξε γύρω του. Το κελί δεν τον πείραζε. Αν και είχαν περάσει πολλά 
χρόνια από τότε, δεν είχε ξεχάσει πόσο μικρό ήταν το φοιτητικό του δωμάτιο. 
Ούτε η ιδέα της φυλακής τον ενοχλούσε ιδιαίτερα. Είχε μάθει να βλέπει όλες 
ανεξαρτήτως τις εμπειρίες της ζωής ως εκπαιδευτικές, ευκαιρίες ανάπτυξης. 
Δε μπορούσε όμως να συμβιβαστεί με την πράξη του. Ήταν αδιανόητο για 
αυτόν, μία απλή κλήση να προκαλέσει την έντονη αντιπαράθεση που τον 
εξόργισε τόσο. 

Ποτέ του δε μάλωνε. Από μικρός, προτιμούσε να δίνει στον αδερφό του τα 
καλύτερα παιχνίδια παρά να πιαστούν στα χέρια. Όχι ότι τον φοβόταν. Αν και 
μικρότερος, είχε αρκετό νεύρο και, τις ελάχιστες φορές που μαλώσανε, ο 
μεγάλος έτρεχε στη μητέρα τους με ματωμένη μύτη ή με μια τούφα μαλλιά 
λιγότερα. Ποτέ του, όμως, δεν του άρεσε ο άνθρωπος που γινόταν όταν 
θύμωνε. Αναδυόταν ένα πρωτόγονο μένος, που τον κυρίευε ολοκληρωτικά και 
του αφαιρούσε τον έλεγχο των πράξεών του. Πενήντα χρόνια αργότερα και δε 
θυμόταν να είχε βρεθεί σε άλλο καυγά. Απέφευγε συνειδητά τις 
αντιπαραθέσεις, ακόμη κι αν αυτό του κόστιζε. Ίσως ένα μέρος του εαυτού 



του να φοβόταν, ότι δε θα μπορούσε να συγκρατήσει τη σκοτεινή πλευρά  του. 
Κυρίως όμως, δεν του άρεσαν οι διαπληκτισμοί. Του ήταν αδύνατο ακόμη και 
να παζαρέψει με τους πλανόδιους πωλητές, που σχεδόν προσβάλλονταν, αν 
κάποιος δεχόταν την αρχική τιμή.  

Αυτό το βράδυ όμως, όλα άλλαξαν. Ο τροχονόμος είχε άδικο, δεν υπήρχε 
αμφιβολία γι αυτό. Πώς όμως, ο ίδιος άφησε τον εαυτό του να εκνευριστεί 
έτσι και να του χιμήξει, ήταν απορίας άξιο. ‘Μα εγώ δεν είμαι τέτοιος 
άνθρωπος’, έλεγε και ξανάλεγε μέσα του, ‘Δεν είμαι τέτοιος άνθρωπος...’. 
Σηκώθηκε από το κρεβάτι και άρχισε να βηματίζει αργά προς τα κάγκελα, με 
σκυμμένο το κεφάλι. Πιάστηκε από τα κρύα σίδερα και έχωσε το μέτωπό του 
ανάμεσα στα χέρια του, με το βλέμμα καρφωμένο στο πάτωμα. Έκλεισε τα 
μάτια και σταμάτησε να σκέφτεται. Είχε ζαλιστεί. 

Μετά από αρκετή ώρα, ξάπλωσε ανάσκελα στο κρεβάτι του κελιού και 
κοιτούσε το ταβάνι. Εικόνες, σκέψεις, συναισθήματα άρχισαν να ξεπηδούν, 
σαν σε όνειρο. Τροχονόμος, αρχή, άρχοντας, δυνάστης, δίκαιο και άδικο, 
κατατρεγμένοι χωρικοί, φόβος, υπακοή, φυλακή, μίσος για την εξουσία, 
οργή... Το μόνο που ήθελε ήταν να τον αφήσουν ήσυχο, να μην ασχολούνται 
μαζί του, όπως κι αυτός δεν πείραζε κανέναν, δεν πρόσβαλλε κανέναν, δεν 
ενοχλούσε κανέναν.  

Κανέναν; Όχι, μόνο τον εαυτό του. Όταν τον έπνιγε το δίκιο, 
προσπαθούσε να το πνίξει αυτός, άλλοτε στο αλκοόλ και ενίοτε στο σεξ. Αν 
δεν μπορούσε να συνεννοηθεί με ευγενικό και ‘πολιτισμένο’ τρόπο με 
κάποιον, υποχωρούσε πάντα αυτός. Τελικά, αντιστεκόταν πάντα σε μια αρχή, 
πολύ πιο σημαντική από την πλασματική που εκπροσώπευε το τσουτσέκι που 
πήγε να του κόψει την κλήση. Αντιστεκόταν στη βασική αρχή μιας 
προσωπικότητας, την αυτοεκτίμηση.  

Ο υπεροπτικός αέρας που είχε πολλές φορές σχολιαστεί από άλλους, δεν 
ήταν παρά ένα παραπέτασμα καπνού, ‘φούμαρα’ που θά ‘λεγε η γιαγιά του. 
Στην πραγματικότητα, ντρεπόταν. Ντρεπόταν για την αδυναμία του να 
ζητήσει το δίκιο του, ντρεπόταν για τη σκοτεινή πλευρά του. Απλώς δεν ήθελε 
να το παραδεχτεί. Το καταλάβαινε καλά τώρα. Τα μάτια του είχαν ανοίξει. 
Δεν μπορούσε να κάνει κι αλλιώς. Οι ψευδαισθήσεις είχαν ήδη γκρεμιστεί. 
Πλέον δε μπορούσε να πείσει τον εαυτό του ότι δεν ήταν ικανός να σκοτώσει 
άνθρωπο. Ποιος μπορούσε να του εγγυηθεί ότι αν η κατάσταση ήταν λίγο 
διαφορετική, δε θα αντιμετώπιζε πολύ πιο σοβαρές κατηγορίες; 

Τα πράγματα είχαν αρχίσει να ξεκαθαρίζουν. Το ερώτημα που απέμενε 
ήταν γιατί να γίνουν όλα αυτά τώρα. Δεν είχε καμιά αμφιβολία ότι το άγχος 
της δουλειάς δεν ήταν ο πιο σημαντικός παράγοντας.  

Άρχισε να παίρνει τα γεγονότα της εβδομάδας με τη σειρά. Το πρώτο 
ξέσπασμα που θυμήθηκε ήταν που έβρισε έναν ταξιτζή, όταν οδηγούσε. Ήταν 
Κυριακή μεσημέρι. Εκείνο το πρωί, είχαν επισκεφτεί μια οικογενειακή φίλη, 
που είχε προβλήματα στη δουλειά. Ήταν γραμματέας και ο διευθυντής της 
την φλέρταρε καθημερινά. Ήταν ανίκανη να αντιδράσει γιατί δυσκολεύτηκε 
πολύ να βρει τη συγκεκριμένη δουλειά και δεν είχε χρόνο να ψάξει για άλλη. 



  51 

 
 

Η γυναίκα του είχε υποσχεθεί να τη βοηθήσει και ο ίδιος ρώτησε αργότερα 
στην εταιρεία του αν υπήρχε κάτι. Δε θεώρησε ότι τον είχε επηρεάσει 
ιδιαίτερα η κατάσταση της κοπέλας, αλλά τελικά είχε κάνει λάθος. Χωρίς να 
το καταλάβει, εκείνη τη μέρα είχε δει τη δική του αδυναμία σε κάποιον άλλο 
άνθρωπο και ένοιωσε απέναντί της έναν πρωτοφανή οίκτο. Οι μηχανισμοί 
αυτοπροστασίας του δεν τον είχαν αφήσει να κάνει συνειδητά τη σύνδεση με 
τη δική του κατάσταση, αλλά αυτό δεν αρκούσε. Από εκείνο το πρωινό που 
ουσιαστικά λυπήθηκε τον ίδιο του τον εαυτό, η διαδικασία ήταν μη 
αναστρέψιμη και οδήγησε με μαθηματική ακρίβεια στο συμβάν που...» 

 
Ο Αλέξανδρος σταμάτησε, έριξε μια γρήγορη ματιά στην τελευταία σελίδα, 

την έσκισε και την πέταξε. Έσκισε και τις άλλες σελίδες, τις τσαλάκωσε με 
μανία και σηκώθηκε απ’ το τραπέζι. Όταν ξεκίνησε να γράφει, ήταν γιατί 
ήθελε να εκφράσει τη δυσφορία του για τους ναζιστές Νεοϋορκέζους 
αστυνομικούς, να μιλήσει για την κατάχρηση της εξουσίας, την έλλειψη 
παιδείας στα ισχυρότερα κλιμάκια της κοινωνίας. Αντί γι αυτό, είχε 
παρασυρθεί σε ψυχολογικές αηδίες που δε θεωρούσε καν σημαντικές.  

Το κινηματογραφικό χάπι εντ της ρομαντικής κομεντί, με πρωταγωνιστές 
αυτόν και την Ιφιγένεια, δεν είχε έρθει ποτέ. Στη ζωή, υπάρχουν κι άλλα 
πράγματα εκτός από το σύντροφό σου. Πράγματα στα οποία δεν μπορείς να 
γυρίσεις την πλάτη σου, εκτός κι αν το πάρεις απόφαση και αποβλακωθείς 
μπροστά στην τηλεόραση, καταπίνοντας άβουλα τις αηδίες που σε ταΐζουν τα 
αφεντικά σου για να το βουλώνεις και να μην κοιτάς αυτά που συμβαίνουν 
στην πραγματικότητα δίπλα σου.  

Αυτός όμως, δεν ήταν Αμερικάνος. Δεν είχε μεγαλώσει μέσα στην άγνοια 
και την προκατάληψη. Δεν είχε εμποτιστεί με πατριωτισμό, πουριτανισμό,  
θρησκευτικό φανατισμό και καταναλωτισμό.  Είχε μάθει να σκέφτεται, να 
κρίνει, να ρωτάει. Το επίπεδο των ανθρώπων που συνάντησε όλους αυτούς 
τους μήνες τον είχε απογοητεύσει. Ο Νταγκ ήταν απλά η φωτεινή εξαίρεση 
που επιβεβαίωνε θλιβερά τον κανόνα. Δεν μπορούσε να χωνέψει την ευπιστία 
αυτών των πανέξυπνων ανθρώπων, που δέχονταν μονολόγους αντί για 
συζητήσεις, μανιφέστα αντί για επιχειρήματα. Οι άνθρωποι αυτοί ήταν 
φυλακισμένοι σε μια χώρα όπου ο καθένας είναι ελεύθερος να πει ό,τι θέλει, 
αλλά πρέπει να είναι πλούσιος για να ακουστεί.  

Το χρήμα κυβερνούσε. Το χρήμα ήταν πάνω απ’ όλα. Οικογένεια, 
θρησκεία, πατρίδα, όλα ήταν παραμύθια. Γονείς δε βοηθούσαν οικονομικά τα 
παιδιά τους, δήθεν επειδή έτσι μάθαιναν να ήταν ανεξάρτητα. Έξαλλοι 
κήρυκες ξεσήκωναν τα πλήθη, πουλώντας ελπίδα για μια χούφτα δολάρια. Η 
χώρα «πήγαινε» σε πόλεμο – ποτέ δεν «κήρυττε» πόλεμο – τη μια για να 
«απελευθερώσει» κάποιους καταπιεσμένους, την άλλη για να εξοντώσει 
κάποιους «κακούς» και άλλοτε πάλι, για να προστατεύσει κάποιους που 
απειλούνταν από τις δυνάμεις του σκότους. Φυσικά, όλοι οι πόλεμοι γίνονταν 
αποκλειστικά και μόνο λόγω οικονομικών συμφερόντων.  



Στις ΗΠΑ του 21ου αιώνα, αν ήσουν πλούσιος, ο κόσμος ήταν δικός σου. Αν 
ήσουν άστεγος, καλύτερα να έβρισκες μια γωνιά να ψοφήσεις, για να μη 
βρωμίζεις τους δρόμους. Η εγκληματικότητα στα γκέτο θύμιζε εμπόλεμη 
ζώνη. Στις γειτονιές των πλουσίων, σου γινόταν σύσταση, αν σταματούσες σε 
μια γωνιά για να χαζέψεις. Τα σχολεία στις περιοχές των μαύρων ήταν κέντρα 
διακίνησης ναρκωτικών. Τα ιδιωτικά σχολεία των προαστίων θύμιζαν λέσχες 
γκολφ για τους λίγους. Παντού διαφημίσεις. Πάρε αυτό, αγόρασε το άλλο, 
υποσχέσεις για τόνωση της αυτοεκτίμησης, απευθυνόμενες σε ανθρώπους 
δίχως ελπίδα να βρουν ποτέ την ευτυχία. Οι μισοί αστοί που γνώρισε 
έπαιρναν αντικαταθλιπτικά. Οι περισσότεροι φτωχοί ήταν αλκοολικοί, ή 
ναρκομανείς, ή και τα δύο. 

Ένα πρωινό, έτυχε να βρεθεί στο Γκραντ Σέντραλ, τον πιο πολυσύχναστο 
σιδηροδρομικό σταθμό της πόλης. Χάζευε για είκοσι λεπτά τα χιλιάδες κορμιά 
που κινούνταν ακατάπαυστα από τη μια αποβάθρα στην άλλη, από και προς 
τις εξόδους, αποφεύγοντας τις συγκρούσεις με μαθηματική ακρίβεια. Μια 
αμαξοστοιχία εξπρές, γεμάτη μοναχικές ψυχές, που έσπρωχνε με μανία να 
φτάσει στον προορισμό της, προσπερνώντας όλες τις ενδιάμεσες στάσεις, 
μόνο για να ανακαλύψει ότι ποτέ δεν ήθελε να πάει εκεί. Η καρδιά του 
σκίρτησε, άνοιξε να τους αγκαλιάσει όλους, να τους ακουμπήσει και να τους 
πει: «Δεν είσαι μόνος αδερφέ. Ο διπλανός σου αισθάνεται ακριβώς το ίδιο. 
Ακουμπήστε ο ένας πάνω στον άλλο, γιατί το ταξίδι είναι σκληρό».  

Μα ο τοίχος που χτίζουν οι Αμερικανοί γύρω τους είναι αδιαπέραστος. 
Ακόμη και όταν περπατούν με φίλους στο δρόμο, κρατούν μια απόσταση ο 
ένας από τον άλλο, πάνω από μισό μέτρο. Αν κάνεις να τους πλησιάσεις για να 
τους πεις κάτι από κοντά, είναι ικανοί να κατέβουν από το πεζοδρόμιο και να 
βγουν στο δρόμο. Προτιμούν τον κίνδυνο των άσχετων οδηγών από τον 
κίνδυνο να παραβεί κάποιος τον προσωπικό τους χώρο. Ειδικά οι βέροι 
Νεοϋορκέζοι είναι ακόμα πιο κλεισμένοι στον εαυτό τους από τον μέσο όρο. 
Έχουν όλοι τους συναντήσει τόσους ανθρώπους που τους ζητούν λεφτά με 
διάφορα προσχήματα που, αν καταφέρεις να σταματήσεις κάποιον για να τον 
ρωτήσεις τι ώρα είναι, θα χαμογελάσει ανακουφισμένος και θα σου την πει 
ευχαρίστως. Επιφανειακά, όλοι είναι φιλικοί και χαλαροί. Κάνε όμως να 
γυρίσεις τη συζήτηση προς ευαίσθητα προσωπικά θέματα και θα τους δεις να 
μένουν άναυδοι που τόλμησες να εισβάλλεις στην ιδιωτική τους ζωή. Τα είχε 
σιχαθεί όλα αυτά. Στη δική του ζωή χρειαζόταν σχέσεις με ουσία.  

Χτύπησε τη γροθιά του πάνω στις λευκές σελίδες. Η Ιφιγένεια ήρθε να δει 
τι έγινε. 

- Τι έπαθες, παιδάκι μου; Δε σε βλέπω καλά. 
- Τι καλά να είμαι, ρε Ιφιγένεια, αντί να γράφω για τον κόσμο, γράφω για 

έναν ηλίθιο, που δεν μπορεί να ελέγξει τον θυμό του. Κάτι τρέχει στα γύφτικα, 
που θά ‘λεγε κι ο Δημήτρης. Γαμώτο, δε μπορώ άλλο! Αυτή η πόλη κάτι μου 
κάνει. Δε μπορώ να αναπνεύσω. 

- Έχει υγρασία σήμερα. Θέλεις να βάλω τον κλιματισμό; 



  53 

 
 

- Πού να... Τι; Κλιματισμό; Καλά, πλάκα μου κάνεις; Εννοώ ότι δεν έχω 
έμπνευση, δεν έχω διάθεση, νιώθω σα φυλακισμένος. 

- Τότε κάνε κάτι, να ξεχαστείς. Συμμάζεψε το σπίτι κι εσύ μια φορά 
επιτέλους, πήγαινε μια βόλτα. Δε χρειάζεται να ξεσπάς πάνω μου, όμως.  

- Καλά, συγνώμη. Προσπάθησε να με καταλάβεις. Ούτε οι βόλτες 
βοηθάνε, ούτε κι ο ίδιος ο Καζαντζάκης, που πάντα μ’ έκανε να γράφω. Απλά, 
δε μου πάει αυτή η πόλη, πάει και τελείωσε. 

- Τι να σου πω τώρα... Και τι θέλεις να κάνουμε, δηλαδή; 
- Δεν ξέρω, ειλικρινά δεν ξέρω... Νομίζω ότι πρέπει να φύγω για λίγες 

μέρες, να πάω ένα ταξίδι κάπου... 
- Αν είναι έτσι, πήγαινε. Εγώ, όπως ξέρεις, δε μπορώ να αφήσω τα 

μαθήματα. Αν νομίζεις ότι το χρειάζεσαι, τι να σου πω; Και πού σκέφτεσαι να 
πας; 

- Άκουσα ότι έχει λεωφορεία για το Νιαγάρα, ίσως θα πάω να δω τους 
καταρράκτες. Από την άλλη, πάντα ήθελα να πάω στην έρημο, αλλά είναι 
μακριά. 

- Κάνε ό,τι νομίζεις. Δε θέλω να σε βλέπω έτσι.  
Ο Αλέξανδρος δεν ήταν ειλικρινής μαζί της. Αυτό που χρειαζόταν δεν ήταν 

απλά μια βόλτα. Η ασφυξία οφειλόταν εν μέρει και στην ίδια την Ιφιγένεια. 
Δεν μπορούσε να το εξηγήσει ακριβώς, αλλά υπήρχαν στιγμές που η σχέση 
τον βάραινε. Ίσως να μην ήταν έτοιμος για την απόλυτη δέσμευση. Ίσως να 
ήταν πολύ νωρίς, να έπρεπε να δοκιμάσει άλλα πράγματα πρώτα. Ίσως και να 
τη ζήλευε, που την έβλεπε να πετυχαίνει τον ένα στόχο μετά τον άλλο, όταν 
αυτός ένιωθε σαν καρυδότσουφλο στον Ειρηνικό. Ίσως πάλι, απλά να την 
κατηγορούσε που δεν τον καταλάβαινε, που δεν τον στήριζε, όσο ενδόμυχα 
επιθυμούσε. Καταλάβαινε ωστόσο ότι μπορεί και να της φόρτωνε ευθύνες που 
δεν της ανήκαν, απλά επειδή φοβόταν να παραδεχθεί τη δική του δειλία. 
Όπως και να είχε το πράγμα, ακόμη και να ήταν σίγουρος, δε θα μπορούσε να 
της το πει. Όχι τώρα. 

Η Ιφιγένεια είχε πολλά στο μυαλό της. Πέρα από τα μαθήματα, τα 
εργαστήρια, τις εργασίες των πρωτοετών που διόρθωνε και τη διατριβή που 
ήδη είχε ξεκινήσει, είχε και το στήσιμο του κοινού προγράμματος που θα της 
επέτρεπε να δουλέψει με τον Σάκτι. Η Λιζ της έδωσε τελικά το πράσινο φως 
και της υποσχέθηκε να τη βοηθήσει όσο μπορούσε, αλλά άφησε την 
περισσότερη δουλειά πάνω της. Η Ιφιγένεια δεν είχε φανταστεί ποτέ ότι θα 
ήταν τόσο δύσκολο να καταφέρουν να συνεργαστούν δύο τμήματα του ίδιου 
πανεπιστημίου. Περνούσε ολοένα και περισσότερες ώρες στο Κολούμπια και 
ένιωθε άσχημα που δεν έβλεπε τον Αλέξανδρο, όσο θα ήθελε. Ήξερε ότι ο 
Αλέξανδρος την χρειαζόταν. Κάτι είχε αλλάξει τον τελευταίο καιρό και δεν 
ήταν ο εαυτός του. Ήταν έτοιμος να σκάσει. Εκνευριζόταν εύκολα, δεν είχε 
διάθεση για τίποτα και ήταν πάντα προβληματισμένος. Θα ήθελε να 
μπορούσε να ήταν κοντά του πιο συχνά, να καταλάβαινε τι περνούσε, να τον 
βοηθούσε. Αλλά δεν της πέρασε ποτέ από το μυαλό να βάλει σε δεύτερη μοίρα 
το έργο της. Όταν έθετε έναν στόχο, δεν άφηνε τίποτα και κανέναν να την 



εμποδίσει να τον πετύχει. Ο Αλέξανδρος θα έπρεπε να τα βγάλει πέρα μόνος 
του. 

Γέμισε, έσκαγε. Χρειαζόταν να αδειάσει. Ένας πίδακας λέξεων ξεχύθηκε 
από μέσα του κι αποτυπώθηκε στο τελευταίο άρθρο που θα έγραφε ποτέ. 

«Όταν πρωτοβλέπεις μια καινούρια χώρα, όλα σου φαίνονται 
διαφορετικά. Πόσο μάλλον, όταν έρχεσαι για πρώτη φορά σε επαφή με μια 
μοναδική πόλη σαν τη Νέα Υόρκη, το αμάλγαμα πολύχρονων προσμείξεων και 
ζυμώσεων ποικίλων πολιτισμών, ιδεών και ελπίδων. Καινούριες μυρωδιές, 
εικόνες, ακούσματα, γεύσεις, ένας νέος κόσμος, που σε προκαλεί να τον 
εξερευνήσεις. 

 Βέβαια, όταν η αρχική γυαλάδα ξεθωριάσει, όταν προσαρμοστείς στα νέα 
ερεθίσματα κι αρχίσουν να σου φαίνονται κι αυτά οικεία, αποκαλύπτεται μια 
νέα εικόνα, λίγο πιο πραγματική. Ίσως να καταλάβεις τότε, ότι αυτός ο τόπος 
δεν είναι τελικά και τόσο διαφορετικός από τον δικό σου.  

Επειδή αυτό που έχει σημασία σε έναν τόπο, είναι οι άνθρωποι που ζουν 
εκεί. Επειδή οι άνθρωποι είναι οι ίδιοι παντού, ανεξαρτήτως φύλου, 
θρησκείας, χρώματος, καταγωγής. Όλοι θέλουν τα ίδια πράγματα. Όλοι 
φοβούνται τα ίδια πράγματα. Και όλοι λένε ψέματα, κυρίως στον εαυτό τους.  

Επειδή όλοι οι άνθρωποι είναι διαφορετικοί, ανεξαρτήτως φύλου, 
θρησκείας, χρώματος, καταγωγής. Όλοι έχουν τη δική τους, ξεχωριστή 
ιστορία, το δικό τους, ανεπανάληπτο γονιδίωμα. Επειδή όταν αβίαστα 
τοποθετείς τους ανθρώπους σε βολικά κουτάκια και τους κολλάς αόριστες 
ταμπέλες, αδικείς τη μοναδικότητά τους. 

Επειδή το κυριότερο είναι άλλο. Όπου και να πας, ό,τι και να δεις, πάντα 
κουβαλάς μαζί σου τον εαυτό σου. Κατασκευάζεις τη δική σου 
πραγματικότητα, ερμηνεύεις τα πάντα με τον δικό σου τρόπο, βλέπεις αυτά 
που θέλεις και αγνοείς όλα τα υπόλοιπα. Έτσι, μπορεί και να μην καταλάβεις 
ποτέ πως σημασία δεν έχει το ‘πού’, αλλά το ‘με ποιον’ και, πάνω απ’ όλα, το 
‘ποιος’ είσαι». 

«Το ποιος είσαι...» επανέλαβε. Έσωσε το έγγραφο και το έστειλε στον 
εκδότη του. Έβγαλε μια λευκή κόλλα χαρτί και πήρε στο χέρι του ένα στιλό. 
Όταν τελείωσε, έβαλε τη σελίδα στην τσέπη του και έπεσε για ύπνο. 

 
Το άλλο πρωί, η Ιφιγένεια έφυγε και πάλι πολύ νωρίς. Όταν βγήκε από το 

εργαστήριο, είχε ήδη νυχτώσει. Έβαλε το κεφάλι κάτω και άρχισε να διασχίζει 
γοργά τον χώρο του Πανεπιστημίου. Σήκωσε τη ματιά της μια στιγμή, καθώς 
κατέβαινε τις μεγαλειώδεις σκάλες, μπροστά από τη ροτόντα. Στο βάθος, 
φωτισμένη, η βιβλιοθήκη με τα βαριά ονόματα σκαλισμένα στη μετώπη: 
PLATO, ARISTOTLE, CICERO… Δε χόρταινε να την βλέπει. Της έδινε μια 
μυστήρια δύναμη αυτό το επιβλητικό κτήριο. Έστριψε αριστερά και πέρασε 
μπροστά από την πόρτα της γραμματείας. «Δε μου έφταναν όλα τα υπόλοιπα, 
πρέπει να κανονίσω και τα μαθήματα του επόμενου εξαμήνου», σκέφτηκε. 
«Πότε θα το κάνω Θεέ μου;» Κοίταξε μηχανικά το ρολόι της. «Εφτά και δέκα. 
Στις οχτώ θα είμαι σπίτι -ποιος ξέρει τι να κάνει ο Αλέξανδρος- να κάνω ένα 



  55 

 
 

μπάνιο, να καθίσουμε λίγο, εννιά. Παρουσίαση για αύριο, να διορθώσω και 
κανένα γραπτό για την Πέμπτη, πάει και σήμερα. Ξέχασα και να φάω πάλι...»  

Είχε φτάσει στη στάση. Το λεωφορείο ήρθε αμέσως. «Πάλι καλά. Μόνο 
μην έχει κίνηση στη γέφυρα...». Έριξε τα κέρματα και κάθισε δίπλα στο 
παράθυρο. Το λεωφορείο ανέβηκε την οδό Άμστερνταμ, ενθύμιο της παλιάς 
ονομασίας της πόλης. Για πρώτη φορά έκανε τη σύνδεση. «Άμστερνταμ... Νέο 
Άμστερνταμ... Ολλανδία... τουλίπες! Γι αυτό λες να έχουν παντού στη Νέα 
Υόρκη φυτεμένες τουλίπες;». Το λεωφορείο πέρασε από τα περίφημα 
«projects», τις εργατικές κατοικίες, σήμα κατατεθέν της γκετοποίησης των 
νέγρων. Έστριψε στην 125η οδό, την καρδιά του Χάρλεμ. Η Ιφιγένεια χάζεψε 
για μια ακόμη φορά τα άθλια μαγαζάκια με μπαγιάτικα σάντουιτς, 
μεταχειρισμένους δίσκους και κακής ποιότητας ρούχα και τα κέντρα 
αισθητικής που διαφήμιζαν ψεύτικα νύχια και αυθεντικές ανθρώπινες τρίχες. 
Κουράστηκε. Είχε κίνηση και πάλι. Έκλεισε τα μάτια της και, όταν τα άνοιξε, 
είχαν ήδη περάσει τη γέφυρα. Μάζεψε τα πράγματά της και κατέβηκε.  

Αστόρια, Κουήνς. Τι το βασιλικό βρήκαν σε αυτή την περιοχή των εργατών 
και μεταναστών δεν έμαθε ποτέ. Περπάτησε για ένα τέταρτο μέχρι να φτάσει 
στην πόρτα. Στο δρόμο, σταμάτησε σε ένα αραβικό φαγάδικο, από αυτά που 
ξεφύτρωναν πλέον κάθε μέρα και πήρε κάτι πράγματα που έμοιαζαν με 
κεφτέδες, χωρίς να ρωτήσει τι ήταν. Εξουθενωμένη, άνοιξε την πόρτα του 
διαμερίσματος. Όλα τα φώτα ήταν σβηστά. Φαντάστηκε πως ο Αλέξανδρος θα 
κοιμόταν. Το συνήθιζε, τελευταία, να κοιμάται σε περίεργες ώρες. Μπήκε 
προσεκτικά, για να μην κάνει φασαρία, άναψε το φως του χωλ και πήγε στην 
κρεβατοκάμαρα. Δεν ήταν εκεί. Έκλεισε την ντουλάπα που ήταν ανοιχτή και 
σκέφτηκε πως θα βγήκε για βόλτα. Πήρε το φαγητό και πήγε να καθήσει στο 
τραπέζι, όταν είδε μια χειρόγραφη σελίδα. Την πήρε στα χέρια της και, από 
τις πρώτες λέξεις, άρχισε να ζαλίζεται. Τη διάβασε γρήγορα: 

 
«Αγαπημένη μου, 
 
Νιώθω τον εαυτό μου να καταρρέει, να ξεφλουδίζει, να γκρεμίζεται. 

Έχασα τη θέληση, τη δύναμη, το πάθος μου. Νιώθω κενός, άχρηστος, κούφιο 
τομάρι που τα σωθικά του διαλύθηκαν αργά, στην υγρασία της Νέας Υόρκης. 
Είμαι ανήσυχος, νευρικός. Τίποτα δε με γεμίζει πια. Οι στιγμές παρηγοριάς 
που μου δίνεις είναι παυσίπονο, μα ο πόνος βαθαίνει κάθε μέρα. Βουλιάζει το 
στήθος μου και πασχίζω να το κρατήσω ορθό. Δεν αντέχω άλλο. Ασφυκτιώ, 
αργοπεθαίνω. Πρέπει να το καταλάβεις, δε φταις εσύ. Ίσως πάλι, να φταις 
που άντεξα τόσο πολύ. Χωρίς το ναρκωτικό σου, θα είχα σπάσει νωρίτερα. Δε 
θέλω να ξυπνήσω ένα πρωί και να μισώ την αγάπη σου, που δε μ’ άφησε να 
ξεφύγω από... Μακάρι να ήξερα από τι. 

Σε παρακαλώ, μη μου γράψεις, μη με πάρεις τηλέφωνο. Ίσως να έρθω να 
σε βρω εγώ, όταν ξαναβρώ τον εαυτό μου. Αν δε θελήσεις να με περιμένεις, σε 
καταλαβαίνω.  

 



Σε αγαπώ, Αλέξανδρος» 
 

Δεν εξεπλάγη. Η αλήθεια είναι ότι το ανέμενε. Ούτε της κακοφάνηκε 
ιδιαίτερα. Ήταν καλύτερα έτσι, χωρίς μελοδράματα και φορτισμένη 
ατμόσφαιρα, χωρίς αποχαιρετισμούς. Τους σιχαινόταν τους μακρόσυρτους, 
δραματικούς αποχωρισμούς. Προς στιγμή, ένιωσε κιόλας ανακούφιση. Ο 
πόνος του είχε γίνει και δικός της. Δεν άντεχε να τον βλέπει μουτρωμένο κάθε 
βράδυ. Και όμως, το γράμμα έπεσε από τα χέρια της, καθώς λύγιζε. 
Γονατισμένη στο πάτωμα, έκλαψε με αναφιλητά. Τον αγαπούσε, τον βλάκα!  



  57 

 
 

Μέρος Δεύτερο 
 
Ανεβαίναμε, γιατί ευτυχία, σωτηρία και Παράδεισος για μας ήταν η 

ανάβαση. 
 
Νίκος Καζαντζάκης 
 
 
Ένα εντεκάχρονο κοριτσάκι ανεβαίνει δυο-δυο τα σκαλιά του μεγάρου 

μουσικής. Η ευαίσθητη καρδιά της πάει να σπάσει από τη λαχτάρα και το 
λεπτό κορμάκι της έχει αλαφρώσει τόσο, που μοιάζει σα να πετάει πάνω από 
τα λευκά μάρμαρα. Η λάμψη του προσώπου της ρίχνει ένα γλυκό φως στην 
απρόσωπη είσοδο κι επισκιάζει τους αστραφτερούς τοίχους, που ραγίζουν 
από τη ζήλια. Μέχρι κι ο σοβαρός φύλακας δε μπορεί να αντισταθεί και 
ανοίγει μια χαραμάδα για να περάσει λίγη από την αγγελική ζεστασιά στη 
φυλακισμένη ψυχή του.  

Ο πατέρας πιο πίσω, προσπαθεί με προσποιητά αυστηρή φωνή να 
συμμαζέψει το εκστασιασμένο παιδί, μα του κάκου. Χαμογελάει άλλωστε κι 
αυτός από μέσα του, βλέποντας το όνειρο της κορούλας του να γίνεται 
επιτέλους πραγματικότητα. Πολλά τα λεφτά βέβαια, τι το εισιτήριο, τι το 
ύφασμα για το φορεματάκι, βάλε και το ταξίδι στην πόλη, ένα βδομαδιάτικο 
κόστισε αυτή η ιστορία. Αλλά χαλάλι της. Πώς φωτίστηκε το προσωπάκι της 
όταν άνοιξε το δέμα! Ποια χαρά μεγαλύτερη από την ευτυχία του παιδιού 
σου; Ειδικά τώρα που... 

Είχε αργήσει να καταλάβει τι συνέβαινε μέσα της. Στην αρχή, το θεώρησε 
φυσιολογικό. Του κάκου τον προειδοποιούσε η γυναίκα του ότι κάτι δεν 
πήγαινε καλά. «Υπερβάλεις» της είπε, «θα της περάσει». Μα δεν της πέρασε. 
Η πληγή ήταν πολύ πιο βαθιά από ό,τι ο ίδιος θα μπορούσε να φανταστεί. Δεν 
είχε αφήσει τον εαυτό του να αντιληφθεί πόσο την είχε βλάψει η δική του 
απουσία, πόσο η κόρη χωρίς πατέρα είχε δεθεί με το φυσικό υποκατάστατό 
του, τον παππού.  

Την είχε αγνοήσει για πολύ καιρό. Όλες αυτές οι ιδέες, όλη η πάλη με τον 
εαυτό του, με τις φωνές, με τον Θεό και την άβυσσο, με την  εξέλιξη και την 
πολυπλοκότητα τον είχαν απορροφήσει. Τον είχαν αποκόψει από τον κόσμο, 
από τον περίγυρό του, από την κορούλα του. Αυτός, ο Θοδωρής, ο πολεμιστής 
της αγάπης και της δικαιοσύνης, να έχει απαρνηθεί με τέτοια άνεση την ίδια 
του την οικογένεια, να έχει αδικήσει τόσο κατάφορα την ίδια του την κόρη, να 
έχει προδώσει το πρωταρχικό χρέος του κάθε ανθρώπου, την ανάληψη των 
ευθυνών για τις επιλογές του. 

Το είχε μετανιώσει πικρά. Δε μπορούσε να συγχωρέσει τον εαυτό του γι 
αυτά που είχε κάνει, για την απουσία του, για το πόσο είχε απομακρυνθεί από 
τους ανθρώπους που αγαπούσε. Ούτε μπορούσε όμως και να αλλάξει το 



παρελθόν. «Ω γέγονε, γέγονε», το μόνο που μπορούσε να αλλάξει ήταν το 
παρόν. Είχε φτάσει η ώρα για νέες επιλογές, για νέες προτεραιότητες, έστω 
και για λίγο. Ας περίμεναν λίγο τα αιώνια ερωτήματα, ας προχωρούσε ο 
κόσμος για λίγο ακόμη, χωρίς αυτόν. 

Προσπάθησε να την πλησιάσει, να τη γνωρίσει, να την καταλάβει. Μα 
ήταν πολύ αργά για λόγια. Το τείχος που βρήκε μπροστά του φάνταζε 
ανυπέρβλητο, με τα τεράστια αγκωνάρια του από αθετημένες υποσχέσεις, 
ατελείωτες σειρές πέτρες από ώρες μάταιης αναμονής, και πολεμίστρες  από 
λόγια ψυχρά, άδικα. Οι μετωπικές επιθέσεις δεν απέδωσαν καρπούς κι έτσι 
προσπάθησε να μιμηθεί τους προγόνους του. Το πανάκριβο εισητήριο ήταν ο 
δικός του Δούρειος Ίππος, ο μόνος τρόπος να διαπεράσει τις άμυνές της. Δεν 
ήταν σίγουρος αν θα την κατάφερνε, έτσι απλά, ούτε και τι ακριβώς θα έκανε 
αν ποτέ τον άφηνε να μπει. Η καταστροφή είναι πάντα πολύ πιο εύκολη από 
την αναστήλωση. Όπως και νά’χε, τουλάχιστον την είχε δει να χαμογελά και 
πάλι.  

Για τη μικρή, ο τελευταίος μήνας ήταν μια αιωνιότητα. Από τη στιγμή που 
πήρε στα χέρια της το μαγικό χαρτάκι, μετρούσε τις μέρες, τις ώρες, τα λεπτά 
που απόμεναν για το πολυπόθητο ταξίδι στην πόλη. Όλος της ο κόσμος είχε 
μεταμορφωθεί σε μια τεράστια αίθουσα με βελούδινα καθίσματα, όπου 
καλοντυμένοι κύριοι και κομψές δεσποινίδες της ‘καλής κοινωνίας’ 
συζητούσαν τα καθέκαστα της τελευταίας, μεγαλόπρεπης δεξίωσης. Έβλεπε 
τον εαυτό της στην πρώτη σειρά, φάτσα κάρτα με την ορχήστρα, να περιμένει 
με ανυπομονησία το μαέστρο. Κι αυτός θα έβγαινε με το μαύρο του φράκο κι 
όλες οι συζητήσεις θα σταματούσαν. Θα τους έλεγε τότε πως ένας από τους 
βιολιστές ένιωσε μια ξαφνική αδιαθεσία και θα ρωτούσε αν υπήρχε στο κοινό 
κάποιος που να μπορεί να παίξει στη θέση του. Θα σηκωνόταν λοιπόν αυτή 
και, με μια ματιά, θα τον έκανε να καταλάβει πως κανένας δεν ξέρει την 
‘Ενάτη’ του Μπετόβεν όπως αυτή. Και μόλις έβγαζε τις πρώτες νότες από το 
βιολί του παππού της, θα μάγευε τους πάντες, όπως τη μάγευε κι εκείνος κάθε 
βράδυ, πριν πέσει να κοιμηθεί. 

Κάπου εδώ, η φαντασίωση διακοπτόταν από τα αναφιλητά. Η σκέψη του 
αδικοχαμένου παππού την πλημμύριζε με ανείπωτο πόνο. ‘Παππούκα μου!’ 
ούρλιαζε μέσα της, ελπίζοντας να την ακούσει, εκεί ψηλά που της είπαν πως 
είναι. Να την ακούσει, να κατέβει και, με τη μελιστάλαχτη φωνή του, να 
σβήσει ξανά  την απελπισία της. Να την παρηγορήσει όπως παλιά, όταν την 
έφερναν σε απόγνωση τα σαδιστικά καπρίτσια του Παγκανίνι. 

Έτσι, διχασμένη ανάμεσα στο μέλλον και το παρελθόν, πέρασε τις 
τελευταίες εβδομάδες του καλοκαιριού. Φαντασιώσεις και μνήμες στήσανε 
τρελό χορό στο άγουρο μυαλό, που επέστρεφε στην πραγματικότητα μόνο για 
ένα φαΐ, ένα βιολί και τη μαμά. Οι φίλοι της περνούσαν συχνά στην αρχή, της 
φώναζαν να βγει να παίξουνε, να ανέβουνε στο βουνό, να πάνε στο ποτάμι για 
κολύμπι, να πιάσουνε βατράχια, όπως παλιά. Αλλά όταν οι δικαιολογίες 
έγιναν πολλές κι ανυπόστατες, κουράστηκαν, τη σιχτίρισαν και δεν 



  59 

 
 

ξαναπέρασαν. Όχι ότι την ένοιαζε και πολύ, αν και το λάτρευε το κολύμπι. 
«Δεν πειράζει, την άλλη φορά» έλεγε και επέστρεφε στις σκέψεις της. 

Κι ο καιρός περνούσε, αλλά όσο πλησίαζε η μέρα που θα κατέβαινε στην 
πόλη, τόσο πιο δύσκολα κυλούσαν οι ώρες. Είχε φτάσει να κοιμάται δώδεκα 
ώρες τη μέρα, για να γλιτώνει κάπως από το μαρτύριο της αναμονής. Αστείο 
αλήθεια, πόσο πιο αργά περνά μια στιγμή όταν ζεις μακριά της. Όσο την 
υποτιμάς, τόσο αυτή πεισμώνει και φωνάζει, σ’ εκλιπαρεί να την προσέξεις. 

Μα να που οι άπειρες στιγμές πέρασαν. Ένα εντεκάχρονο κοριτσάκι 
ανεβαίνει δυο-δυο τα σκαλιά του μεγάρου μουσικής. Ο πόθος της σπρώχνει το 
άγουρο κορμί της, που πετάει όλο και πιο γρήγορα πάνω από τα λευκά 
μάρμαρα. Ο πατέρας στέκεται για μια στιγμή, να τη θαυμάσει. Δεν είχε 
προσέξει πως είχε μεγαλώσει τόσο, έμοιασε κιόλας γυναίκα. Κοίταξέ την πώς 
κινείται, με τι λαχτάρα, τόσο γρήγορα... Βιάζεται, δεν την κρατάει τίποτα.  

Ξαφνικά, ο Θοδωρής σταματάει να τη χαζεύει. Κάτι δεν του κάθεται καλά 
με αυτή τη σκηνή. Κάτι περίεργο, ένα προαίσθημα... 

 
 



Ο Ινδιάνος 

 
Το ολοκαύτωμα κόστισε τις ζωές έξι εκατομμυρίων Εβραίων. Ο εποικισμός 

της Νέας Γης τελείωσε με είκοσι εκατομμύρια λιγότερους ιθαγενείς. Για το 
ολοκαύτωμα έχουν γυριστεί δεκάδες ταινίες και έχουν γραφτεί αμέτρητα 
βιβλία. Η γενοκτονία των ιθαγενών της Αμερικής αποτελεί σημείωση στα 
βιβλία της ιστορίας. Δεν είναι περίεργο. Είναι γνωστό πως την ιστορία τη 
γράφουν οι νικητές. Δεν είναι καν άδικο. Ακολουθεί τους πιο βασικούς νόμους 
της φύσης. Επιβίωσες; Επικράτησες; Μπράβο σου! Οι υπόλοιποι ας 
πρόσεχαν. 

Οι Κικαπού πρόσεχαν. Πρόσεχαν πολύ. Όσο οι λευκοί προέλαυναν, αυτοί 
υποχωρούσαν. Άφηναν τη γη τους δίχως δεύτερη σκέψη, αρκεί να έφευγαν 
μακριά από τους αιμοβόρους κατακτητές. Μα δεν ήταν αρκετά ικανοί. Όπου 
και να πήγαν, όσο και να έτρεξαν, δεν ήταν αρκετό. Μάταια απέκτησαν το 
παρατσούκλι «οι περιπλανώμενοι». Από τα αρχέγονα εδάφη τους στο 
Μίσιγκαν έφτασαν μέχρι στο Κάνσας, μα οι λευκοί τους βρήκαν κι εκεί. 
Κάποια στιγμή κατάλαβαν ότι οι λευκοί δεν θα τους άφηναν ήσυχους ποτέ. 
Συμβιβάστηκαν, υποτάχθηκαν και, σιγά-σιγά, αφομοιώθηκαν και αυτοί, όπως 
και όλοι οι υπόλοιποι επιζήσαντες της δυτικής βαρβαρότητας. 

Οι ηττημένοι χρειάζονται τους ήρωες περισσότερο από τους νικητές. Οι 
Κικαπού βρήκαν τον ήρωά τους στο πρόσωπο του Κανακούκ.  Το 1819 οι 
Κικαπού υπέγραψαν μια συνθήκη παραχώρησης της γης τους στο Ιλινόι στους 
λευκούς. Χρόνια μετά παρέμεναν ακόμη εκεί, δημιουργώντας μείζον θέμα. 
Την κατάσταση ανέλαβε να την χειριστεί ο Κανακούκ, ένας Κικαπού με 
περίεργα οράματα. Ο Κανακούκ είχε επηρεαστεί από το μήνυμα της αγάπης 
που κουβάλησαν οι ιεραπόστολοι και οδήγησε τη φυλή του μακριά από τον 
αλκοολισμό, τις διαμάχες, τα ψέματα και τους φόνους. Υποσχόμενος μια γη 
μακριά από τους εχθρούς τους, έδωσε ελπίδα σε έναν φοβισμένο λαό. 
Κατήργησε τις παραδοσιακές προκαταλήψεις και ιδεοληψίες και τις 
αντικατέστησε με νέες. Τους έδειξε έναν δρόμο που, μέσα από πυρ και ύδωρ, 
οδηγούσε σε χαρούμενους κυνηγότοπους. Όταν έφτασαν τελικά στο Κάνσας, 
τους μάζευε για κήρυγμα κάθε Κυριακή. Πριν πεθάνει από ευλογιά το 1852, 
είπε στους πιστούς να περιμένουν την ανάστασή του μετά από τρεις ημέρες. 

 
Οι Κικαπού δεν αναγνώρισαν την επίδραση της Βίβλου στη ζωή του 

Κανακούκ. Τον εξύψωσαν σε θρυλική μορφή, από αυτές που ζέσταιναν τις 
ψυχές τις παγωμένες νύχτες του Δεκέμβρη στο Μιντουέστ. Ο θρύλος του 
μεταλλάχθηκε και έφτασε αλλοιωμένος στη σύγχρονη εποχή. Όπως συμβαίνει 
συχνά, η προφορική ιστορία των Κικαπού παρέλειψε τις ενδείξεις τις 
Χριστιανικής επιρροής. Ο Κανακούκ είχε εξελιχθεί στον ήρωα που τους είχε 
οδηγήσει σε μια δική τους γη, μακριά από τους πειρασμούς των λευκών. 



  61 

 
 

Για τους γονείς του ασθενικού παιδιού που γεννήθηκε στον καταυλισμό 
των Κικαπού σχεδόν ένα αιώνα μετά το θάνατο του Κανακούκ, το όνομα του 
θρυλικού πια ήρωα  αποτελούσε δήλωση περηφάνιας. Το ζευγάρι ανήκε στη 
μικρή εκείνη μειοψηφία των ιθαγενών, που θεωρούν σημαντική τη διατήρηση 
της κληρονομιάς τους, της γλώσσας, των εθίμων και των παραδόσεων των 
προγόνων τους. Έδωσαν στο παιδί τους το όνομα του πιο γνωστού αρχηγού 
της φυλής τους. Προσπάθησαν να το κρατήσουν μέσα στον καταυλισμό και 
μακριά από τις επιρροές της διεφθαρμένης χώρας που τους περιέβαλε, έργο 
ολοένα και πιο δύσκολο, αφού το «Αμερικάνικο όνειρο» ξεφύτρωνε παντού 
ανάμεσά τους. Μεγάλωσαν τον γιο τους με μύθους και παραδόσεις που πια 
βρίσκει κανείς μόνο σε βιβλία για τουρίστες. Προσπάθησαν να τον κάνουν 
«πραγματικό Κικαπού».  

Ίσως, αν οι γονείς του παιδιού εμπιστεύονταν λιγότερο την προφορική 
παράδοση και διάβαζαν την πραγματική ιστορία του Κανακούκ, να 
απέφευγαν να δώσουν στον γιο τους το όνομα ενός κρυφο-Χριστιανού. Ίσως 
να κατάφερναν έτσι να τον πείσουν ότι οι δικές τους δεισιδαιμονίες ήταν 
καλύτερες από αυτές των δυτικών, που επέμεναν και τον εικοστό αιώνα να 
προσηλυτίσουν και τους τελευταίους «άπιστους», με ολοένα και περισσότερες 
εκκλησίες και ιερείς μέσα στον καταυλισμό τους. Ίσως με ένα διαφορετικό 
όνομα, ο σύγχρονος Κανακούκ να μην αναρωτιόταν για το λόγο που ο 
συνονόματός του βρήκε τόσο ελκυστικό τον λόγο των πανταχού παρόντων 
ιεραποστόλων. Ίσως... 

Αλλά οι άπειρες δυνατότητες είναι για βιβλία επιστημονικής φαντασίας. 
Κανείς δεν μπορεί να ξέρει τι μπορεί να προκαλέσει ένα φαινομενικά 
ασήμαντο γεγονός, μια φαινομενικά ασήμαντη πράξη. Κανείς δε μπορεί να 
κρίνει την πορεία έστω και μίας ανθρώπινης ιστορίας, χωρίς να προκαλέσει με 
την αναίδεια και την αφέλειά του.  

Όπως και να έχει, η ιστορία επαναλήφθηκε. Στον εικοστό αιώνα ήταν 
ουτοπικό να περιμένει κανείς να διατηρήσει αρχαία ήθη και έθιμα, ειδικά σε 
μια χώρα σαν τις Η.Π.Α., ειδικά όταν οι παραδόσεις αυτές θύμιζαν ένα 
παρελθόν που όλοι προτιμούσαν να ξεχάσουν. Οι σύγχρονοι Ινδιάνοι, ακόμη 
και μέσα στους καταυλισμούς, δε διέφεραν καθόλου από τους υπόλοιπους 
Αμερικανούς. Όσο και να προσπαθούσαν οι γονείς του σύγχρονου Κανακούκ, 
ο αγώνας τους ήταν το ίδιο απέλπιδος με αυτόν των προγόνων τους. Η 
κουλτούρα των λευκών διαπέρασε εύκολα και το δικό τους οχυρό. Tο αιώνιο 
μήνυμα βρήκε πρόσφορο έδαφος στην ψυχή του σύγχρονου Κανακούκ, όπως 
είχε κάνει και στον μυθοποιημένο συνονόματό του. Μόνο που, αυτή τη φορά, 
το έναυσμα δεν ήταν κάποιος πειστικός ιεραπόστολος, αλλά μια 
κατασκήνωση.  

Όταν ήταν δεκαέξι ετών, ο Κανακούκ ξεχώριζε από τους συνομήλικούς 
του. Ήταν αρκετά έξυπνος, πολύ εργατικός, ηγετική φυσιογνωμία και 
εξαιρετικά ώριμος. Επιλέχθηκε από τη σχολική επιτροπή για να πάει σε μια 
κατασκήνωση στη Νέα Υόρκη, που αναζητούσε τέτοιου είδους νέους. Άδραξε 
την ευκαιρία, για να βγει επιτέλους από τα όρια της έκτασης που είχε 



παραχωρήσει στη φυλή του το κράτος. Οι συντηρητικοί γονείς του δεν έφεραν 
αντίρρηση, όταν έμαθαν ότι θα πλήρωναν μόνο για το ταξίδι. Πήγε λοιπόν. 
Οχτώ εβδομάδες μετά, γύρισε αγνώριστος. 

Όταν επέστρεψε από την κατασκήνωση, μιλούσε για περίεργα πράγματα 
και έμοιαζε λες και ζούσε σε ένα άλλο κόσμο. Αναζητούσε ευκαιρίες να 
εξηγήσει στους άλλους τι είδε και πώς ένιωσε και να συζητήσει τα πιο 
απίθανα θέματα. Πάνω απ’ όλα, πάσχιζε να προσφέρει. Να προσφέρει, ακόμη 
και εκεί όπου δεν υπήρχε καμία ανάγκη για βοήθεια. Αφού δεν είδε 
ανταπόκριση από γονείς και φίλους, έψαξε να βρει ανθρώπους που να τον 
καταλάβουν. Κατέληξε στο μόνο μέρος που μπορούσε να φανταστεί ότι θα 
υπήρχαν τέτοιοι άνθρωποι, στην εκκλησία. Όντως βρήκε έναν αρκετά 
ικανοποιητικό συνομιλητή στο πρόσωπο του προτεστάντη ιερέα του 
καταυλισμού, ενός νέου ανθρώπου με ανοιχτό μυαλό.  

Με τον καιρό, περνούσε ολοένα και περισσότερο χρόνο με τον ιερέα και 
συμμετείχε με ζήλο στις δραστηριότητες της εκκλησίας. Οι φίλοι του τον 
αποκαλούσαν περιπαικτικά «πάστορα» και δεν μπορούσαν να καταλάβουν τι 
έβρισκε σε όλες αυτές τις ανοησίες, που τους ανάγκαζαν οι δικοί τους γονείς 
να υπομένουν κάθε Κυριακή. Ο Κανακούκ αντίθετα, ήταν υποχρεωμένος να 
κρύβει το κάλεσμά του από τους ανένδοτους γονείς του. Αυτοί αποδέχονταν 
μόνο τις ανέσεις που έφερε μαζί του ο κόσμος των λευκών, και αυτές, με μισή 
καρδιά. Η φωνή μέσα του τον ανάγκασε να αφήσει τον καταυλισμό για να 
ξεφύγει από τη μέγγενη της τυφλής προγονολατρείας. Κατέληξε στην 
Άμπιλην, σε μια μικρή κωμόπολη, όχι πολύ μακριά από εκεί που μεγάλωσε.   

Έδωσε τα πρώτα χρόνια της ελεύθερης ζωής του στην εκκλησία, αλλά 
γρήγορα απογοητεύτηκε από την υποκρισία και την αναποτελεσματικότητα 
του συστήματός της. Αποφάσισε ότι θα μπορούσε να κάνει μεγαλύτερο καλό 
μόνος του. Αφιερώθηκε σε μια ζωή αυταπάρνησης και αφοσίωσης στο καλό 
της μικρής κοινωνίας της Άμπιλην, που γρήγορα τον υποδέχθηκε θερμά. Δεν 
έφυγε ποτέ ξανά από εκεί, ακόμα κι όταν τα παιδιά των ανθρώπων που είχε 
βοηθήσει άρχισαν να τον αγνοούν και, αργότερα, να τον αποκλείουν από τη 
ζωή τους.  

 
Ο Κανακούκ ξύπνησε και πάλι πριν χαράξει. Έστρεψε το βλέμμα του προς 

το παράθυρο. Περίμενε για αρκετή ώρα, μήπως και διακρίνει κάποιο ίχνος 
της επερχόμενης αυγής. Μάταια. Ήταν ακόμη πολύ νωρίς. Έπιασε στα 
σκοτεινά το διακόπτη και άναψε το ραγισμένο πορτατίφ. Το χλωμό φως έπεσε 
πάνω στο σκονισμένο τραπέζι με τη μοναδική καρέκλα. Στο ράφι πάνω από το 
τραπέζι ήταν παραταγμένα ξυλόγλυπτα, ινδιάνικα έργα τέχνης. «Σήμερα 
πρέπει να τελειώσω τον βούβαλο», σκέφτηκε. «Το υποσχέθηκα».  

Κάτω από το ράφι ήταν κρεμασμένη μια αρχαία ινδιάνικη πίπα. Το 
υπόλοιπο δωμάτιο το κατελάμβαναν στοίβες από βιβλία που υψώνονταν 
ατάκτως, μέχρι να συναντήσουν τις δεκάδες κορνίζες με τις φωτογραφίες από 
χαμογελαστά πρόσωπα. Τα τρόπαιά του.  



  63 

 
 

Δεν ήθελε να σηκωθεί ακόμη. «Είναι αφύσικο να σηκώνεται ο άνθρωπος 
πριν την αυγή», έλεγε πάντα. Μόνο που δεν μπορούσε να αντέξει το κρεβάτι 
για πολύ. Ίσως, ασυνείδητα, να αρνούταν να χαραμίζει στον ύπνο τον 
πολύτιμο χρόνο που του απέμενε. Όπως και να είχε, δεν μπορούσε να θυμηθεί 
την τελευταία φορά που είχε κοιμηθεί παραπάνω από πέντε ώρες. 
Παραδόξως, δεν ένιωθε ότι του έλειπε ο ύπνος, κι ας τον απολάμβανε πάντα 
τόσο πολύ. Στα εβδομήντα του, έβλεπε πια τις δυνάμεις του να τον 
εγκαταλείπουν. Ήξερε όμως, ότι δεν έφταιγε ούτε ο λιγοστός ύπνος, ούτε το 
γερασμένο κορμί.  

Αναπολούσε την παλιά εκείνη φωτιά στο βλέμμα, που τόσο θαύμαζαν οι 
άλλοι. Τη δύναμη που του επέτρεψε να παρηγορήσει τόσους αδικημένους, να 
επουλώσει τις πληγές τόσων λαβωμένων ψυχών, να ανοίξει τα μάτια τόσων 
εκμεταλλευτών απέναντι στον πόνο των θυμάτων τους. Τη δύναμη που τον 
έκανε, κάποτε, μία από τις πιο σεβαστές και αγαπητές φιγούρες της Άμπιλην.  

Τώρα βέβαια, οι καιροί είχαν αλλάξει. Η Άμπιλην είχε μεγαλώσει. Ο 
κόσμος γινόταν ολοένα και πιο καχύποπτος. Οι άνθρωποι δε σε άφηναν 
εύκολα να μπεις στα σπίτια τους, πόσο μάλλον στις καρδιές τους. Ποτέ δεν 
τους αρκούσε κάτι καλό. Πάντα επιδίωκαν κάτι καλύτερο, μεγαλύτερο, 
ακριβότερο, σπανιότερο. Δυσκολευόταν όλο και πιο πολύ να τους καταλάβει, 
αλλά δεν έπαψε ποτέ να τους νιώθει αδέρφια του και παιδιά του.  

Τα τελευταία χρόνια, είχε περιοριστεί στο να δανείζει ένα αυτί και ένα 
χαμόγελο κατανόησης στους ανθρώπους που, απλά, χρειάζονταν κάποιον να 
τους ακούσει. Δεν ήταν πικραμένος. Τους αγαπούσε όλους το ίδιο όσο και 
πριν, ίσως και λίγο περισσότερο. Πονούσε γι αυτούς και έκανε ό,τι μπορούσε 
για να τους βοηθήσει. Ήξερε ότι ο κάθε άνθρωπος έχει το δικό του δρόμο να 
ακολουθήσει. Δεν έχει νόημα να σπέρνεις σε άγονο έδαφος, οπότε πρέπει να 
ψάξεις μέχρι να βρεις το σωστό άτομο και τη σωστή στιγμή. Ίσως να μην 
είχαν αλλάξει και τόσο οι άνθρωποι. Ίσως να ήταν ο ίδιος που άλλαξε. Η 
φλόγα τώρα σιγόκαιγε, κόντευε να σβήσει.  

Η αγάπη, αν αφεθεί ανεξέλεγκτη, κατακαίει όλο σου το είναι και αφήνει 
πίσω της μόνο στάχτη και καπνό. Κανένας άνθρωπος δεν μπορεί να το αντέξει 
αυτό. Οι περισσότεροι τη συγκρατούμε, την περιορίζουμε, τη βάζουμε σε 
κουτάκια, για να μπορέσουμε να την ορίσουμε. Πάνω απ’ όλα, φροντίζουμε να 
αναπληρώνουμε τα καμένα. Αρπάζουμε μια αγκαλιά, ένα φιλί, ένα ευχαριστώ 
και τα μετουσιώνουμε σε καύσιμο για την αιώνια φλόγα. Άλλοι δεν είμαστε 
τόσο τυχεροί και της ρίχνουμε ότι βρούμε· ένα όνειρο, μια υπόσχεση, ίσως και 
μια αυταπάτη. Γινόμαστε έτσι, άθελά μας, μικροί άγιοι, που αγαπούν, χωρίς 
πραγματικά να αγαπηθούν. Μα κανένας δεν αντέχει να δίνει για πάντα, χωρίς 
να παίρνει κάτι πίσω. Ακόμη κι ο Χριστός, αποζητούσε την αποδοχή και την 
αγάπη των ανθρώπων. Όχι, ο Κανακούκ δεν έχασε τη δύναμή του από την 
αϋπνία, τον προστάτη ή τους ρευματισμούς. Την έχασε από την αχαριστία των 
ανθρώπων.  

Ωστόσο, δεν ήταν όλα χαμένα. Τα χαμόγελα στις φωτογραφίες ήταν 
αδιάσειστες αποδείξεις μιας γεμάτης ζωής, μιας ζωής με νόημα. Τα λόγια και 



οι πράξεις του Κανακούκ είχαν ακουμπήσει άμεσα πολλούς ανθρώπους και 
έμμεσα ακόμη περισσότερους. Δε θα μάθαινε ποτέ για το κοριτσάκι που έλαβε 
δώρο μια κούκλα από κάποιον άγνωστο που είχε δει τον Κανακούκ να κάνει 
το ίδιο. Δε θα μπορούσε να ξέρει ότι μια κουβέντα του θα περνούσε από 
πάππου προς πάππου, για πολλές γενιές αφότου τα δικά του κόκκαλα θα 
είχαν ξασπρίσει, μέχρι να φτάσει στο στόμα του προέδρου των Η.Π.Α. Μια 
κουβέντα που ενέπνευσε ένα έθνος: «Οι μεταμέλειες του χθες είναι οι 
ευκαιρίες του σήμερα». Το μόνο που μπορούσε να ξέρει ήταν ότι έκανε ό,τι 
καλύτερο μπορούσε. Με εξαίρεση το... 

Σηκώθηκε και ξεκίνησε την καθημερινή του ρουτίνα. Άνοιξε το παράθυρο 
και μύρισε τον αέρα. Είχε βρέξει. Ποτέ δε θα χόρταινε τη μυρωδιά του 
νοτισμένου χώματος. Πήγε στην τουαλέτα για την πέμπτη και τελευταία φορά 
της βραδιάς. Του φαινόταν ότι η κάθε φορά γινόταν και πιο δύσκολη από την 
προηγούμενη, αλλά δαγκωνόταν και συνέχιζε. Η εγχείριση ήταν αδιανόητη. 
Πού να βρεθούν τόσα χρήματα; Πήρε τα τρία χάπια και φόρεσε τη μασέλα. 
Πλύθηκε, άλλαξε και χτενίστηκε. Βγήκε έξω και πήγε μέχρι το κοτέτσι. Η 
Τζίνα δεν τον είχε προδώσει ούτε και σήμερα. Την χάιδεψε τρυφερά, πήρε το 
καφετί δώρο και πήγε στην κουζίνα να ετοιμάσει το πρωινό. Μετά πήγε στο 
τραπεζάκι του και έπιασε τον βούβαλο. Άρχισε το σκάλισμα και τα παλιά, 
ινδιάνικα τραγούδια, αυτά που λίγοι πια μπορούσαν να προφέρουν σωστά.  

Μετά από μερικές ώρες πάλης με το βούβαλο, τα χέρια του άρχισαν να τον 
πονάνε. Τον πείραζε που η βροχή, που τόσο αγαπούσε, του προκαλούσε πλέον 
τόσο πόνο. Άφησε το σουγιά, άνοιξε το συρτάρι κάτω από το τραπέζι και πήρε 
στα χέρια του ένα μεγάλο, γυαλιστερό βότσαλο. Το κοίταξε και πέρασε τα 
ροζιασμένα δάκτυλά του πάνω από τους ξεθωριασμένους πια χαρακτήρες που 
ήταν σκαλισμένοι πάνω του, σε μια μακρινή, αρχαία γλώσσα που δεν έμαθε 
ποτέ. Σήκωσε το βλέμμα του και κοίταξε μια παλιά, ξεθωριασμένη κορνίζα, σε 
περίοπτη θέση πάνω από το τραπέζι. «Λες σήμερα να είναι η μέρα;» είπε, 
απευθυνόμενος στο χαμογελαστό πρόσωπο της φωτογραφίας. Σηκώθηκε, 
έβαλε το βότσαλο στην τσέπη του και βγήκε από το σπίτι. Ένας αδύναμος 
ήλιος έβαζε τα δυνατά του να φωτίσει τα υγρά λιβάδια. Το αεράκι που 
ανασήκωσε τα γκρίζα του μαλλιά, θα τον έκανε παλιότερα να σταματήσει και 
να πάρει μια βαθιά, αναζωογονητική ανάσα. Τώρα ήταν απλά ενοχλητικό. Η 
υγρασία διαπέρασε τα γέρικα κόκαλά του. Έσφιξε γύρω του το λιωμένο 
πανωφόρι και άρχισε να περπατάει με γοργό βήμα προς την πόλη.  

Σε λίγα λεπτά, έφτασε σε ένα μικρό εστιατόριο, κοντά στο σταθμό 
λεωφορείων. Ανήκε σε ένα ζευγάρι, το οποίο είχε βοηθήσει κάποτε να 
ξεπεράσει κάποια προβλήματα επιθετικότητας που αντιμετώπιζε ο μικρότερος 
γιος τους. Το φθινόπωρο πήγαινε αρκετά συχνά εκεί. Του άρεσε το ζεστό και 
ήσυχο περιβάλλον και μπορούσε από το παράθυρο να παρατηρεί τους 
επισκέπτες και τους παλιούς γνώριμους να πηγαινοέρχονται στο σταθμό. 
Συνήθως καθόταν μόνος του και έπιανε κουβέντα με όποιον φαινόταν 
δεκτικός σε συζητήσεις. Αφού καλημέρισε του γνωστούς θαμώνες και 
χαμογέλασε προς τους αγνώστους, κάθισε στη γνωστή του γωνία και του 



  65 

 
 

έφεραν το τσάι του, χωρίς να το ζητήσει. Ευχαρίστησε ευγενικά τη Σίλα, την 
εξηντάχρονη σερβιτόρα που είχε από χρόνια παρατήσει τις προσπάθειες να 
τον κερδίσει με τα σαχλά νάζια της. Αυτή τού έριξε το γνωστό, πικραμένο 
βλέμμα και τον άφησε στην ησυχία του.  

Αγνάντευε, για αρκετή ώρα, τα αυτοκίνητα που πηγαινοέρχονταν 
βιαστικά. Το μουντό πρωινό έδωσε τη θέση του σε ένα ηλιόλουστο μεσημέρι. 
Η υγρασία θόλωσε τα τζάμια τόσο, που δεν μπορούσε πια να χαζεύει έξω. 
Βλέποντας ότι η μέρα ήταν απρόσμενα ευχάριστη, αποφάσισε να βγει και να 
πάει στο καλοκαιρινό του στέκι, το παγκάκι έξω από τη Γουόλ Μαρτ. Στο 
τεράστιο πολυκατάστημα συνέρρεαν καθημερινά δεκάδες γνωστοί του και 
περνούσε ευχάριστα, ανταλλάσσοντας κουβεντούλες μαζί τους. Κάθισε εκεί 
και σκότωνε την ώρα του, μέχρι που παρατήρησε έναν άγνωστο, μελαχρινό 
νεαρό να σουλατσάρει αμέριμνα.  

Το πρώτο πράγμα που του κίνησε το ενδιαφέρον ήταν τα μάτια του 
νεαρού. Κατάμαυρα, ορθάνοιχτα μάτια, πανέξυπνα, παρατηρητικά. Οι 
ρυτίδες στο μέτωπο έδειχναν άνθρωπο που αμφέβαλε συχνά και 
προβληματιζόταν πολύ. Ήταν ολόιδιος με τον… Μα όχι, φυσικά και δε θα 
μπορούσε να ήταν αυτός. Ο παλιός του φίλος ήταν θαμμένος εδώ και χρόνια, 
κάτω από ένα δέντρο, στην άλλη άκρη της Γης. Η ομοιότητα, ωστόσο, ήταν 
εκπληκτική. Δίστασε να του φωνάξει. Έβαλε το χέρι του στην τσέπη, έσφιξε 
τη γυαλιστερή πέτρα και μάζεψε τις δυνάμεις του. «Ε, νεαρέ! Ναι εσύ, 
μπορείς να έρθεις ένα λεπτό να σου πω;» 

 
 



Το σενάριο 

 
«Η οθόνη είναι μαύρη. Μετά βίας διακρίνεται ένα μεγάλο, μεταλλικό 

αντικείμενο. Ακούγεται ένας υπόκωφος βόμβος μηχανής. Ξαφνικά, ακούγεται 
ο ήχος ενός μηχανισμού. Πίσω από το μεταλλικό αντικείμενο, εμφανίζεται μια 
λεπτή, λαμπερή γραμμή, που ολοένα και φαρδαίνει, φωτίζοντάς το. Βλέπουμε 
ότι είναι μια μεγάλη βόμβα. Καθώς το φως γίνεται πιο έντονο, 
καταλαβαίνουμε ότι είμαστε μέσα σε ένα βομβαρδιστικό και ανοίγει η 
καταπακτή. Αφού ανοίξει τελείως, βλέπουμε από κάτω σύννεφα.  

Κάποια στιγμή, τα σύννεφα ανοίγουν, και διακρίνουμε, πίσω από τη 
βόμβα, μια μεγάλη παραλιακή πόλη. Ακούγεται ένας ξερός μεταλλικός ήχος 
και η βόμβα αρχίζει να πέφτει. Η κάμερα την ακολουθεί, καθώς κατευθύνεται 
προς την πόλη. Λίγο πριν φτάσει στο έδαφος, εκρήγνυται με μια τρομακτική 
λάμψη.  

Εμείς απομακρυνόμαστε, με τεράστια ταχύτητα προς τα πάνω. Μόλις που 
προλαβαίνουμε να δούμε την πόλη να ισοπεδώνεται. Συνεχίζουμε να 
ανεβαίνουμε, μέχρι που βλέπουμε μόνο σύννεφα, μετά έναν γαλάζιο πλανήτη. 
Ο πλανήτης μικραίνει συνεχώς, καθώς απομακρυνόμαστε με ιλιγγιώδη 
ταχύτητα. Μετά από λίγο, βλέπουμε και τον ήλιο να μικραίνει συνεχώς, μέχρι 
να γίνει αστέρι.  

Απομακρυνόμαστε από το αστέρι με την ταχύτητα του φωτός και 
ταξιδεύουμε στο διάστημα, καθώς βγαίνουν οι τίτλοι της ταινίας. Μόλις 
εμφανιστεί και το όνομα του σκηνοθέτη, βλέπουμε πάλι σύννεφα, μόνο που 
αυτή τη φορά από κάτω, με φόντο τον ουρανό. Σύντομα σταματάμε για λίγο, 
και βλέπουμε γύρω μας ένα τεράστιο ραδιοτηλεσκόπιο. Είναι το Αρεσίμπο. 
Ταξιδεύουμε μέσα στον μηχανισμό του, μέσα από τα καλώδια και βγαίνουμε 
από την οθόνη ενός υπολογιστή, όπου εμφανίζεται ένα γράφημα που 
αναβοσβήνει, με μια έντονη κορυφή στη μέση του.  

Ένας γραφικός επιστήμονας, με ένα κομμάτι πίτσα στο χέρι του κάθεται 
στην καρέκλα του υπολογιστή, χωρίς να κοιτάξει αρχικά την οθόνη. 
Αστειεύεται με έναν άλλο, για τις γυναίκες στο Μεξικό. Μόλις βλέπει την 
οθόνη, λέει, ‘Τι διάολο είναι αυτό;’. Φέρνει τον συνάδελφό του, που ελέγχει τα 
συστήματα. Αφού βεβαιωθεί ότι δεν πρόκειται για βλάβη, παίρνει αμέσως ένα 
τηλέφωνο. ‘Αφεντικό, κοιμάσαι; Πρέπει να το δεις αυτό… Ναι, το ξέρω τι ώρα 
είναι… Δε θα έπαιρνα αν δεν ήταν σημαντικό…’. Τρέχει κάποιες αναλύσεις, 
μέχρι να έρθει, νευριασμένος, ο υπεύθυνος. ‘Ελπίζω για το καλό σου, να μη με 
ξύπνησες άδικα’. Ρίχνει μια ματιά στην οθόνη και λέει, ‘Υπέροχα, πετύχαμε 
μια σούπερ νόβα. Καταγράψτε την ακολουθία και τα λέμε το πρωί’. ‘Μα όχι 
αφεντικό’, του λέει, διστακτικά. ‘Δεν υπάρχει ακολουθία, έχει ήδη τελειώσει. 
Και ρίξε μια ματιά σ’ αυτό…’.  

Λένε διάφορα, που μας κάνουν να καταλάβουμε ότι το σήμα δε μοιάζει με 
αυτά που έχουν συνηθίσει να βλέπουν. Μοιάζει με αυτό μιας πυρηνικής 



  67 

 
 

έκρηξης βόμβας υδρογόνου. Επιβεβαιώνουν ότι δεν έχει γίνει καμία δοκιμή 
βόμβας, πράγμα μάλλον άχρηστο, αφού η ‘υπογραφή’ της έκρηξης μοιάζει 
περισσότερο με παλαιότερες βόμβες, σαν αυτές που έπεσαν στη Χιροσίμα και 
το Ναγκασάκι.  

Καλούν κέντρα στον υπόλοιπο κόσμο και τους λένε να γυρίσουν τα 
τηλεσκόπιά τους προς την πηγή του σήματος που βρίσκεται μόλις δώδεκα έτη 
φωτός από τη γη. Τρεις μέρες αργότερα, φτάνει ένα ολόιδιο σήμα. Αυτή τη 
φορά, το έχουν πιάσει τέσσερις διαφορετικοί σταθμοί και όλοι επιβεβαιώνουν 
το ίδιο πράγμα. Πρόκειται για έκρηξη ατομικής βόμβας. Υπολογισμοί 
δείχνουν ότι γύρω από το αστέρι, είναι πιθανό να υπάρχει πλανήτης, στη ζώνη 
που ευνοεί την εμφάνιση ζωής.  

Οι φήμες για ανακάλυψη εξελιγμένης εξωγήινης ζωής εξαπλώνονται με 
τρομακτικό ρυθμό. Μέσα σε μία εβδομάδα, τα μέσα δεν ασχολούνται με 
τίποτα άλλο. Γίνεται έκτακτη συνέλευση των Ηνωμένων Εθνών, όπου 
αρχίζουν συζητήσεις για το τι πρέπει να γίνει, συζητήσεις που φυσικά,  δεν 
οδηγούν πουθενά. Τελικά, οι ευθυνόφοβοι ηγέτες πείθονται από τους 
επιστήμονες ότι ο πολιτισμός που θα υπάρχει εκεί δεν θα είναι αρκετά 
αναπτυγμένος ώστε να αποτελεί απειλή και συμφωνούν να εκπέμψουν σήμα 
προς την κατεύθυνση του αστεριού και να περιμένουν να ακούσουν την 
απάντηση. 

Η ανακοίνωση του προέδρου των ΗΠΑ για την εκπομπή μηνύματος 
απογοητεύει το κοινό, όταν καταλαβαίνουν ότι θα πρέπει να περάσουν 
τουλάχιστον εικοσιτέσσερα χρόνια μέχρι να λάβουν απάντηση, κι αυτό, μόνο 
αν ο άλλος πολιτισμός πιάσει αμέσως το σήμα μας, πράγμα απίθανο. Η χώρα 
βρίσκεται όμως, σε προεκλογική εκστρατεία. Οι σύμβουλοι του 
Ρεπουμπλικανού υποψηφίου τον πείθουν να υποσχεθεί την αποστολή 
ερευνητικού σκάφους, που θα μπει σε τροχιά γύρω από τον πλανήτη, θα 
στείλει πίσω δεδομένα και θα χρησιμεύσει και ως σταθμός αναμετάδοσης των 
σημάτων που θα στέλνουμε. Η ανακοίνωση τού δίνει πρωτοφανή ώθηση, 
αφού η απογοήτευση τού κόσμου δίνει τη θέση της σε φρενίτιδα υποσχέσεων 
για το τι θα μπορούσε να βρει το ερευνητικό σκάφος. Το αντίπαλο 
στρατόπεδο μάταια προσπαθεί να εξηγήσει ότι τα αποτελέσματα από μια 
τέτοια αποστολή θα αργήσουν ακόμη περισσότερο να έρθουν, αφού το 
σκάφος θα έφτανε στον πλανήτη είκοσι με τριάντα χρόνια μετά την 
εκτόξευσή του.  

Τελικά, βλέποντας ότι το συναίσθημα ξεπέρασε κατά πολύ τη λογική και οι 
εκλογές θα χάνονταν σίγουρα, οι Δημοκρατικοί αποφασίζουν να 
ανακοινώσουν ένα ακόμη πιο φιλόδοξο σχέδιο. Αν κέρδιζε ο δικός τους 
υποψήφιος τις εκλογές, θα ηγούταν μιας διεθνούς προσπάθειας να αποσταλεί 
επανδρωμένη αποστολή. Η υπόσχεση εξάπτει τη φαντασία όλου του πλανήτη, 
που απαιτεί από τους δικούς του αρχηγούς να δεσμευθούν να συμβάλλουν και 
αυτοί στην προσπάθεια. Οι εκλογές στις ΗΠΑ κερδίζονται με άνεση και 
ξεκινάει το μεγαλύτερο παγκόσμιο έργο όλων των εποχών.  



Το διαστημόπλοιο που φτιάχνεται στο διάστημα είναι εντυπωσιακό. Το 
ταξίδι εκτιμάται ότι θα διαρκέσει μόνο δώδεκα χρόνια, λόγω τεχνολογιών που 
κρατούσε κρυφές ο Αμερικάνικος στρατός. Έρευνες δείχνουν ότι το πλήρωμα 
θα πρέπει να αποτελείται από δεκαοκτώ άτομα, ώστε να μην υπάρχει φόβος 
παράνοιας λόγω μοναξιάς, αλλά και να υπάρχει η δυνατότητα συναίνεσης, σε 
σημαντικές αποφάσεις. Έτσι, το σκάφος είναι τεράστιο και έχει όλες τις 
ανέσεις. Έχει σχήμα δακτυλίου, ώστε να περιστρέφεται και να εξομοιώνεται η 
βαρύτητα. Τέσσερις πυρηνικοί αντιδραστήρες παράγουν την ενέργεια που 
χρειάζεται για να φτάσει μέχρι και στο 70% από την ταχύτητα του φωτός.  

Στη γη, γίνεται η επιλογή των ανθρώπων που θα πάνε στην αποστολή. 
Χιλιάδες έχουν προσφερθεί και γνωρίζουμε έναν προς έναν, τους δεκαοκτώ 
που επιλέγονται, οι περισσότεροι πιλότοι, ή επιστήμονες. Η αποστολή 
ξεκινάει μέσα σε γενικό πανζουρλισμό.  

Τώρα επικεντρωνόμαστε στις σχέσεις των δεκαοκτώ. Βλέπουμε διάφορες 
ισορροπίες να διαμορφώνονται: φλερτ, αντιπάθειες, συμμαχίες. Γνωρίζουμε 
καλύτερα τους πρωταγωνιστές. Πίσω στη γη, ο αρχικός ενθουσιασμός 
καταλαγιάζει, καθώς διανύουμε τον τρίτο χρόνο της αποστολής. Ξαφνικά, 
ένας μικροσκοπικός κομήτης καταστρέφει ένα σημαντικό κομμάτι του 
σκάφους, σκοτώνοντας κάποιους. Το σκάφος πια δεν μπορεί να γυρίσει πίσω 
και είναι αναγκασμένοι να συνεχίσουν προς τον προορισμό τους, γνωρίζοντας 
ότι θα τους πάρει τριάντα πέντε χρόνια να φτάσουν εκεί. Η Γη αρνείται να 
στείλει αποστολή διάσωσης, αφού το κόστος της αρχικής αποστολής έχει 
γονατίσει την παγκόσμια οικονομία. Οι επιζήσαντες καταλαβαίνουν ότι το 
σκάφος αυτό θα είναι πιθανότατα ο τάφος τους.  

Τότε αρχίζουν να γίνονται διάφορα και βλέπουμε πώς αντιμετωπίζουν 
αυτή την κατάσταση οι επιζήσαντες. Με τον καιρό, κάποιος αυτοκτονεί, άλλος 
σκοτώνει, αλλά οι περισσότεροι γίνονται ζευγάρια και κάνουν παιδιά, ώστε 
αυτά να συνεχίσουν την αποστολή τους και να φτάσουν στον προορισμό τους. 
Αυτό είναι το κύριο κομμάτι της ταινίας, στο οποίο οι επαγγελματίες 
σεναριογράφοι του Χόλιγουντ μπορούν να κάνουν θαύματα. Τελικά, το 
σκάφος φτάνει στον πλανήτη, με το τελευταίο μέλος του αρχικού 
πληρώματος, ετοιμοθάνατο.  

Τη στιγμή που φτάνουν στον πλανήτη, φτάνει ένα σήμα από τη Γη, που 
είχε ξεκινήσει δώδεκα χρόνια πριν. Τους λένε ότι μόλις έφτασαν στη Γη 
εκατοντάδες σήματα, που έδειχναν ότι στον πλανήτη έγινε πυρηνικό 
ολοκαύτωμα, το αντίστοιχο του τρίτου παγκόσμιου πολέμου στη Γη. Τους λένε 
ότι είναι πια μάλλον απίθανο να βρουν τον πολιτισμό που περίμεναν να 
συναντήσουν και τους εύχονται καλή τύχη. Επειδή όμως έχουν περάσει ήδη 
εικοσιτέσσερα χρόνια από το ολοκαύτωμα, ο πλανήτης μοιάζει και πάλι 
κατοικήσιμος.  

Όσοι έχουν απομείνει, όλοι απόγονοι της αρχικής αποστολής, 
επιβιβάζονται σε μια κάψουλα και προσγειώνονται στον πλανήτη. Τους 
παρακολουθούμε να τον εξερευνούν, βλέποντας παντού σημάδια απόλυτης 



  69 

 
 

καταστροφής αλλά και την απαρχή της ανάκαμψης. Τελικά, συναντούν και 
κάποιους εξωγήινους που επέζησαν και μαζί κάνουν μια νέα αρχή». 

 
Ο Αλέξανδρος δεν μπορούσε να εξηγήσει το λόγο που του ήρθε αυτή η 

ιστορία στο νου. Σενάριο επιστημονικής φαντασίας; Γιατί φαντασία; Γιατί 
τώρα; Η αλήθεια είναι, πως το μακρύ ταξίδι τον είχε κουράσει. Μετά το 
Οχάιο, σταμάτησε τελείως να κοιτάει έξω από το παράθυρο. Μόνο διανύοντας 
αυτές τις ατελείωτες εκτάσεις με τα ελάχιστα αξιομνημόνευτα σημεία μπορεί 
κανείς να αντιληφθεί το μέγεθος αυτής της χώρας. Εκεί, οι αποστάσεις 
δείχνουν να μεγαλώνουν, ανάλογα με τον χρόνο. Ακόμα και η μονάδα 
μέτρησής τους είναι μεγαλύτερη. Μετά τις πρώτες έξι ώρες, παρατηρούσε με 
ανυπομονησία τις πινακίδες με τους δυσνόητα τεράστιους αριθμούς. Οι 
πινακίδες φαίνονταν να τον κοροϊδεύουν, όπως έκανε κάποτε κάποιο ρολόι 
τοίχου με έναν δικέφαλο αετό. «Μίλια! Είναι τα καταραμένα τα μίλια!» 
αναφώνησε, όταν τελικά κατάλαβε το λόγο που αργούσαν τόσο πολύ να 
φτάσουν στην επόμενη πόλη.  

Κάποια στιγμή, κάπου στο Ιλινόι, άφησε στην άκρη και τον χάρτη που είχε 
συνέχεια ανοιχτό. Έβγαλε από την τσάντα του το τετράδιο με το δερμάτινο 
εξώφυλλο που του είχε κάνει δώρο η Ιφιγένεια στη γιορτή του και άρχισε να 
γράφει. Ήθελε να γράψει για αυτά που τον βασάνιζαν, αλλά το μόνο που 
κατάφερε ήταν να γεμίσει δυο σελίδες με μουντζούρες. Το έβαλε λοιπόν στην 
άκρη και αρκέστηκε να ατενίζει τον γκρίζο, φθινοπωρινό ουρανό. Τότε ήταν 
που άρχισε να φαντάζεται τον εαυτό του να εκτοξεύεται από μια έκρηξη και 
να ταξιδεύει μέσα στο διάστημα, μέχρι να καταλήξει σε έναν άλλο πλανήτη. 
Του άρεσε η ιδέα και την ακολούθησε, μέχρι να δει όλη την ιστορία μπροστά 
του, σαν Χολιγουντιανή ταινία. Του άρεσε και σκέφτηκε ότι θα έβλεπε 
ευχάριστα μια ταινία με αυτό το σενάριο, οπότε άνοιξε πάλι το τετράδιο και 
έγραψε βιαστικά μια περίληψη της υπόθεσης. «Ίσως κάποια μέρα να την 
κάνω βιβλίο» σκέφτηκε, αλλά αμέσως κατάλαβε ότι μάλλον δεν ήταν αυτός ο 
λόγος που της αφιέρωσε τόση ώρα. Ουσιαστικά, το μόνο που έκανε, ήταν να 
προσπαθεί να αποφύγει την  πραγματικότητα.  

Δεν είχε απαντήσεις για την κατάστασή του, για το τι ήθελε, γιατί είχε 
φτάσει μέχρι εκεί, γιατί δεν μπορούσε για μια ακόμη φορά να ευχαριστηθεί το 
ταξίδι, πώς μπόρεσε να φύγει από την Ιφιγένεια που δεν του είχε φταίξει σε 
τίποτα, γιατί αδυνατούσε να μεταποιήσει όλη αυτή τη σύγχυση και τη 
δυσφορία σε έργο, γιατί, γιατί… Γιατί ήταν τόσο μαλάκας;  

Όλοι γύρω του φαίνονταν να ευχαριστιούνται τη ζωή τους, να μη 
νοιάζονται και τόσο για το σωστό και το δίκαιο. Αρκεί η αδικία να μην τους 
ακουμπούσε προσωπικά. Ή κι αν τους ακουμπούσε, αρκεί να μην το ήξεραν. 
Όλοι προσπαθούσαν να αρπάξουν ό,τι μπορούσαν από τη ζωή, να 
εκμεταλλευτούν ευκαιρίες, να πλουτίσουν, να κάνουν οικογένεια, να γίνουν 
διάσημοι. Αυτός γιατί να μην μπορούσε να τα κάνει αυτά τα πράγματα; 
Έφταιγαν μήπως οι γονείς του που βλακωδώς του εμπέδωσαν ανόητες ηθικές 
αξίες που δε χρησιμεύουν τελικά πουθενά; Μήπως η πλύση εγκεφάλου των 



ρασοφόρων τον είχε ευνουχίσει σε τέτοιο βαθμό που να μη μπορεί να 
αντεπεξέλθει στις προκλήσεις τις εποχής του; Μήπως το ίδιο θα ίσχυε σε 
οποιαδήποτε εποχή; Κι αν ο Παράδεισος και η Κόλαση δεν υπάρχουν; Αν δεν 
υπήρξαν ποτέ και ήταν απλά μια ευφυής επινόηση των δυνατών για να 
κρατούν τους εύπιστους αδύνατους υπό έλεγχο;  

Ο Αλέξανδρος δεν σκεφτόταν τίποτα το καινούριο. Τις ιδέες αυτές τις είχε 
συναντήσει σε βιβλία γραμμένα από δεκάδες, έως εκατοντάδες χρόνια πριν. Η 
διαφορά ήταν πως αυτή τη φορά, οι ερωτήσεις πήγαζαν από μέσα του. Η 
απάντησή τους δεν ήταν πλέον θεωρητική άσκηση, η επίλυση της οποίας θα 
βαθμολογούταν ευμενώς. Ήταν αδήριτη, επιτακτική ανάγκη να απαντηθούν, 
ώστε να μπορέσει να ξαναβρεί τη χαμένη του ισορροπία. Το μυαλό του 
ανέτρεχε για απαντήσεις στους σοφούς του παρελθόντος. Είχε από καιρό 
παραιτηθεί από την ψευδαίσθηση ότι θα έβρισκε μόνος του κάτι το καινούριο, 
το συνταρακτικό, που θα έδινε μια και καλή τις απαντήσεις που ζητούσε όλος 
ο κόσμος. Απλά δεν ήταν αρκετά έξυπνος, κάτι που κατάλαβε καλά, όταν 
τρύπωσε σε ένα συνέδριο ανθρώπων με υψηλό δείκτη νοημοσύνης. Αν αυτά 
τα μεγαθήρια δεν μπορούσαν να απαντήσουν τα μεγάλα ερωτήματα, ποιος 
ήταν αυτός για να το κάνει; Είχε λοιπόν διαπράξει για μια ακόμη φορά το πιο 
ειδεχθές έγκλημα στην ιστορία του ανθρώπινου νου, την υποταγή στην 
ανωτερότητα της αυθεντίας. Είχε ασυνείδητα εφαρμόσει στην πράξη την 
επιταγή της θρησκείας, που τόσο είχε εξοργίσει την Ιφιγένεια σε μια σχολική 
τάξη, χρόνια πριν.  

Τώρα όμως, δεν ασχολούταν με τον υπόλοιπο κόσμο. Έπρεπε να βρει 
επειγόντως απαντήσεις για τον ίδιο του τον εαυτό. Δεν μπορούσε άλλο να 
νιώθει ο μαλάκας της υπόθεσης, το άβουλο ανδρείκελο που κινείται όπως το 
διατάξουν τα αραχνοΰφαντα νήματα των αόρατων μαριονετιστών.  

Έπρεπε να κόψει αυτά τα δεσμά, τα τόσο αιθέρια, τα τόσο ισχυρά. Μα αν 
τα έκοβε, από πού θα κρατιόταν; Γύρω του, κενό. Από κάτω, η άβυσσος. 
Κοίταξε καλά και διέκρινε μια μοναχική, λεπτή κλωστή που αιωρούταν πάνω 
από το κενό. Τεντώθηκε, την άρπαξε και κρατήθηκε γερά. Έλυσε τα δεσμά 
και άρχισε να ταλαντεύεται ανάμεσα σε δύο εξίσου πιθανά σενάρια. Ή μαζί 
τους ή απέναντί τους. Όχι, όμως, υποταγμένος. Όχι πια… Έπεσε να κοιμηθεί 
αποκαμωμένος.  

Τις πιο δύσκολες αποφάσεις τις άφηνε πάντα στο υποσυνείδητο. Όποτε η 
συναισθηματική φόρτιση ήταν μεγάλη και το πρόβλημα περίπλοκο, 
σταματούσε, άφηνε την ψυχή του να χωνέψει τα συναισθήματα και τις 
σκέψεις και η λύση παρουσιαζόταν σαν επιφοίτηση, πολλές φορές μετά από 
έναν βαθύ ύπνο. Ποτέ δεν είχε μετανιώσει μια απόφαση που πήρε με αυτόν 
τον τρόπο. 

Αυτή τη φορά, το υποσυνείδητο τα βρήκε σκούρα. Ο Αλέξανδρος ήταν 
πάντα ιδεαλιστής. Ήταν όμως και κομφορμιστής. Έτρεφε επίσης, μια 
απέχθεια απέναντι σε οποιασδήποτε μορφής αντιδικία. Ο φυλακισμένος 
ήρωας της ιστορίας που κατέληξε στον κάδο των αχρήστων ήταν ο εαυτός 



  71 

 
 

του. Μόνο που στις ιστορίες, ο εαυτός μας μεταμορφώνεται λιγάκι, ώστε να 
τολμήσει αυτά που ευχόμαστε να μπορούσαμε να κάνουμε κι εμείς.  

Ο Αλέξανδρος δε θα χτυπούσε ποτέ του αστυνομικό. Δε θα μάλωνε ποτέ με 
τον καθηγητή του, ακόμη κι αν διαφωνούσε κάθετα. Προτιμούσε πάντα να 
εκφράζει το θυμό του στα γραπτά του, προστατευμένος από την απόσταση 
που τον χώριζε από τον όποιο αντιφρονούντα αναγνώστη. Δήλωνε φιλόσοφος, 
επειδή του άρεσε η απρόσωπη μέθοδος της φιλοσοφικής διαλεκτικής. Δε θα 
μπορούσε ποτέ από μόνος του να γίνει πραγματικός φιλόσοφος, επειδή η 
αγάπη για τη σοφία απαιτεί πόλεμο με το κατεστημένο. Θέλει έναν πόλεμο 
πραγματικό, με θύματα το βόλεμα και τη συνήθεια. Αυτός προτιμούσε έναν 
πόλεμο ιδεατό, ανάμεσα σε πλατωνικές εξιδανικεύσεις της αλήθειας. Η μόνη 
γενναία πράξη που είχε κάνει στη ζωή του ήταν που παράτησε την οικογένειά 
του για να βρει το δικό του δρόμο. Και γι αυτήν ακόμη την πράξη, αρκετές 
φορές αναρωτήθηκε αν ήταν πράγματι σημάδι γενναιότητας ή δείλιας, μια 
εύκολη λύση, σαν αυτή που είχε επιλέξει ο πατέρας του. Όχι, οι επαναστάσεις 
δεν ήταν στη φύση του. Μόνο που αυτή η φύση δεν του άρεσε καθόλου. 

Το ταξίδι τον κούρασε. Ήθελε να σταματήσει για λίγες ημέρες και να 
συνεχίσει μετά. Μετά τον βαθύ ύπνο, δεν ήξερε πού είχαν φτάσει. Περίμενε 
το ξημέρωμα, για να δει κάποια πινακίδα. Ο ήλιος άρχισε να ανατέλλει πάνω 
από τις πεδιάδες του Κάνσας. Είχε βρέξει το προηγούμενο βράδυ και τα 
χρώματα του ουρανού έδιναν ένα ονειρικό, ιμπρεσιονιστικό φόντο στους 
καταπράσινους λόφους. Προσεγμένοι φράχτες πλαισίωναν το μαύρο 
οδόστρωμα, που ανεβοκατέβαινε απαλά, ακολουθώντας αρμονικά τις 
καμπύλες της νοτισμένης γης. Το θέαμα τον μαγνήτισε και ένιωσε μια 
ακατάσχετη επιθυμία να βγει και να τρέξει προς μια μακρινή συστάδα 
δέντρων, στην κορυφή ενός μακρινού λοφίσκου. Τα ατέλειωτα λιβάδια τον 
καλούσαν να τα διασχίσει, να τα μυρίσει, να τα χαϊδέψει. Σαν από μηχανής 
θεός, ακούστηκε η φωνή του οδηγού. «Με πληροφορούν ότι έχει γίνει ένα 
σοβαρό ατύχημα είκοσι μίλια πιο μπροστά και ο αυτοκινητόδρομος είναι 
μπλοκαρισμένος. Θα κάνουμε μια στάση στην Άμπιλην, μέχρι να καθαρίσει ο 
δρόμος». 

Δύο ώρες αργότερα, το λεωφορείο σταμάτησε επιτέλους στην Άμπιλην. 
Δεν μπορούσε να πιστέψει ότι τους πήρε δύο ώρες για μόλις δέκα μίλια. Το 
ατύχημα που έκλεισε το δρόμο ήταν λες και έγινε επίτηδες, για να επικυρώσει 
την απόφασή του να διακόψει άμεσα αυτό το απογοητευτικό ταξίδι. Όταν 
άνοιξαν τελικά οι πόρτες του λεωφορείου, πετάχτηκε έξω.  

Η υγρασία τον χτύπησε στο πρόσωπο με δύναμη. Ένιωσε μια απίστευτη 
δυσφορία, και του ήρθε να γυρίσει αμέσως πίσω, στον ευχάριστο αέρα του 
κλιματισμού. Η χοντρή κυρία πίσω του δεν του άφησε κανένα περιθώριο 
αντίδρασης. Κατέβηκε και πήρε την τσάντα του. Κοίταξε τριγύρω και δεν είδε 
τίποτα που να του τραβήξει την προσοχή, εκτός από ένα μικρό εστιατόριο με 
θολωμένα από την υγρασία τζάμια. Θυμήθηκε, ξαφνικά, πως είχε να φάει από 
τότε που ξεκίνησε. Άφησε την τσάντα σε μια θυρίδα φύλαξης και πέρασε τον 
δρόμο για να πάει στο εστιατόριο. Καθώς πλησίαζε, είδε έναν βρώμικο, 



σκυφτό γέρο, με ξεθωριασμένο, δερμάτινο πανωφόρι να βγαίνει από εκεί. 
Σταμάτησε και δίστασε για μια στιγμή. Οι εμπειρίες από τα φτηνιάρικα 
στέκια των αστέγων στη Νέα Υόρκη δεν ήταν από τις πιο ευχάριστες 
αναμνήσεις του.  

Είχε σιχαθεί εκείνα τα άθλια μέρη που εξαπλώνονταν σαν αγριάδα από τη 
μια γειτονιά στην άλλη, με τα χοτ ντογκ του ενός δολαρίου και τις 
απομιμήσεις χυμού παπάγιας. Ήταν κι αυτό, όμως, μέρος της εκπαίδευσής 
του. Έπρεπε να το ζήσει για να καταλάβει ποιοι είναι αυτοί, οι ξεχασμένοι από 
την κοινωνία άνθρωποι, οι κολλημένοι σε ένα φαύλο κύκλο, χωρίς περιθώριο 
διαφυγής. Ήταν εύκολο από τη δική του οπτική γωνία να τους κατακρίνει που 
δεν έβρισκαν κάποια δουλειά για να βγούνε από το βούρκο. Σίγουρα ο ίδιος, 
όσο στραβά και να του τα έφερνε η μοίρα, θα έβρισκε τρόπο να ξαναφτιάξει 
τη ζωή του. Το είχε ήδη κάνει μια φορά, τώρα ήταν η δεύτερη. Ό,τι και να 
γινόταν όμως, δε θα ζητιάνευε ποτέ. Δε θα ανεχόταν να κοιμάται σε 
χαρτόκουτα και να τον βλέπουν οι άλλοι σαν άχρηστο απόστημα. Αλλά είχε 
πια μάθει να μην κρίνει τους άλλους με βάση τον εαυτό του.  

Οι άνθρωποι αυτοί δεν είχαν το παρελθόν του, την παιδεία του, το μυαλό 
του. Ήταν απλά διαφορετικοί. Προέρχονταν από έναν άλλο, ξένο κόσμο. 
Αφού, με την προτροπή του Νταγκ, προσπάθησε να βρεθεί στη θέση τους, 
κατάλαβε πως δε θα μπορούσε να το κάνει ποτέ. Η θέση τους ήταν πρωτίστως 
αποτέλεσμα των συνθηκών στις οποίες μεγάλωσαν. Έμαθε ότι ήταν απόλυτα 
άδικο να τους κρίνει με τα δικά του μέτρα και σταθμά. Κατακριτέα ήταν  
ολόκληρη η κοινωνία που επέτρεψε να διαμορφωθούν οι συνθήκες που 
οδηγούσαν αυτούς τους ανθρώπους στο περιθώριο. Που δεν άπλωνε ένα χέρι 
βοηθείας σε αυτούς που το χρειάζονταν περισσότερο. Μία σωστή κοινωνία θα 
φρόντιζε ώστε να μην υπάρχει κανένας άστεγος, όσο ηλίθιος και ανίκανος και 
αν ήταν. Ο νόμος της επιλογής του δυνατότερου δεν έπρεπε να έχει καμία 
θέση σε μια ατελή κοινωνία. Μόνο μια κοινωνία που θα εξασφάλιζε 
πραγματικά ίσες ευκαιρίες σε όλους θα δικαιούταν να εξοστρακίζει όσους 
αποτύγχαναν, κι αυτό ακόμη θα ήταν συζητήσιμο. Από τη στιγμή που η Σάρα 
Γουάιτ, η ναρκομανής που πέταξε το νεογέννητο παιδί της στα σκουπίδια, 
γεννήθηκε σε μια οικογένεια αλκοολικών και κανείς δεν ενδιαφέρθηκε να την 
προστατέψει, να της δώσει τις ίδιες ευκαιρίες με τον Τζωρτζ Μπους, ποιος 
ήταν αυτός να κρίνει το αποτέλεσμα;  

Η κοιλιά του γουργούριζε, όμως, και η σκέψη των αστέγων της Νέας 
Υόρκης δε βοηθούσε την κατάσταση. Εκτός από το μαγαζάκι αυτό, δεν έβλεπε 
τίποτε άλλο γύρω του. Μάζεψε θάρρος και άνοιξε την πόρτα. Τι ανακούφιση! 
Το μέρος δεν είχε καμία σχέση με αυτό που περίμενε. Η ατμόσφαιρα ήταν 
ζεστή και οικογενειακή. Τον παραξένεψε λίγο που όλοι γύρισαν να τον 
κοιτάξουν, πράγμα ανήκουστο στη Νέα Υόρκη. Όταν η γριά σερβιτόρα έπιασε 
κουβεντούλα μαζί του, συνειδητοποίησε ότι είχε βρεθεί ξαφνικά σε έναν άλλο 
κόσμο, σε μια Αμερική που δεν είχε δει μέχρι τότε. Ήθελε να τον γνωρίσει 
αυτόν τον κόσμο. Ήθελε να ξεφύγει για λίγο από το τρομερό δίλημμα που τον 
ταλάνιζε. Η συζήτηση με τη σερβιτόρα τον άφησε με μια ευχάριστη αίσθηση 



  73 

 
 

οικειότητας. Ένα αστείο κάποιου από το διπλανό τραπέζι ξεκίνησε άλλη μια 
φιλική, μολονότι επιφανειακή συζήτηση. Οι άνθρωποι εκεί φαίνονταν πολύ 
πιο προσιτοί, πολύ πιο εξυπηρετικοί, πολύ πιο ανθρώπινοι από τους 
Νεοϋορκέζους. Μετά από αρκετή ώρα, έφυγε από το εστιατόριο με πολύ 
καλύτερη διάθεση. Αποφάσισε να περπατήσει για λίγο στην πόλη και, αν του 
άρεσε, να έμενε για λίγο καιρό εδώ. Θα του έκανε καλό λίγη επαφή με αυτούς 
τους ανθρώπους.  

Περιπλανήθηκε αρκετή ώρα στους δρόμους της πόλης, προσπαθώντας να 
αγνοήσει την αφόρητη υγρασία. Χάζεψε αρκετές βιτρίνες, πέρασε από 
μερικές ωραίες γειτονιές και από κάποιες αδιάφορες. Μπήκε στο μουσείο του 
Αϊζενχάουερ και έμαθε ότι ο πρώην πρόεδρος της Αμερικής και η οικογένειά 
του είχαν ζήσει εκεί. Συζητώντας με τον ταμία, έμαθε ότι ο περίφημος Μπιλ 
Χίκοκ, ο θρυλικός πιστολάς της άγριας Δύσης ήταν κάποτε σερίφης της πόλης. 
Κατάλαβε γρήγορα ότι οι άνθρωποι που ζούσαν εκεί, είτε ήταν πραγματικά 
περήφανοι για την πόλη τους, ή έψαχναν στο παρελθόν για πράγματα που θα 
έκαναν τους επισκέπτες να πιστέψουν ότι η πόλη ήταν σημαντική. Έκλινε 
μάλλον προς το δεύτερο, ειδικά όταν κατάλαβε ότι αρκετός κόσμος είχε 
εγκαταλείψει τα τελευταία χρόνια την πόλη, για να κυνηγήσει την τύχη του 
αλλού.  

Κάποια στιγμή, κατάλαβε ότι είχαν ήδη περάσει αρκετές ώρες και δεν 
έκανε το ένα πράγμα για το οποίο είχε κατέβει από το λεωφορείο. Να 
περπατήσει σε εκείνα τα υπέροχα, καταπράσινα λιβάδια. Άρχισε να 
κατευθύνεται προς τις παρυφές της πόλης. Τα σπίτια με τις μικρές αυλές 
έδωσαν τη θέση τους σε αντιπροσωπίες αυτοκινήτων, μοτέλ και μεγάλα 
εμπορικά καταστήματα. Οι αποστάσεις μεγάλωναν και άρχισε να κουράζεται. 
Περπατούσε, ήδη, για τουλάχιστον τέσσερις ώρες. Το μυαλό του άρχισε να 
γυρίζει πίσω στις ίδιες σκέψεις. Το πρόσωπό του άρχισε να σκοτεινιάζει, όπως 
και ο ουρανός.  

Καθώς περνούσε από ένα τεράστιο υπερκατάστημα, άκουσε μια φωνή: 
«Ε, νεαρέ!». Έστριψε το κεφάλι και είδε έναν γέρο που καθόταν σε ένα 
παγκάκι. Ο γέρος κοιτούσε προς το μέρος του. Γύρισε να δει μήπως ο γέρος 
φώναζε κάποιον πίσω του και δεν είδε κανέναν. Ξανακοίταξε τον γέρο, 
απορημένος. Ο γέρος ξαναφώναξε: «Ναι εσύ, μπορείς να έρθεις ένα λεπτό να 
σου πω;» 

Πήγε κοντά του και αναγνώρισε το πολυκαιρισμένο πανωφόρι. Έκανε να 
βάλει το χέρι του στην τσέπη, για μερικά ψιλά. Όταν πλησίασε όμως, το 
έβγαλε και πάλι. Αυτός ο άνθρωπος δεν μπορεί να ήταν ζητιάνος. Το πλατύ, 
κόκκινο πρόσωπό του, είχε ένα εκφραστικό χαμόγελο, τα μάτια του μια 
γαλήνη, που είχε δει μόνο μια φορά στη ζωή του. Αυτός ο άνθρωπος του 
θύμισε τον Δαλάι Λάμα. 

Πλησίασε με ενδιαφέρον. Ο Ινδιάνος ξεκίνησε με τη γνωστή, πλέον, θέρμη 
των ανθρώπων αυτής της πόλης. 

- Δεν είσαι από εδώ, ε, νεαρέ; 
- Όχι, μόλις ήρθα σήμερα. 



- Από πού, αν επιτρέπεται; 
- Από τη Νέα Υόρκη. 
- Όχι, εννοώ από πού είσαι; 
Αυτή την ερώτηση δεν του την είχε κάνει κανείς μέχρι τώρα. Παρά τη 

φιλικότητά τους, οι άνθρωποι εδώ ήταν το ίδιο προσεκτικοί με τις προσωπικές 
ερωτήσεις, όσο και οι Νεοϋορκέζοι. Είπε το συνηθισμένο, «Από την Ελλάδα. 
Αλλά μένω στη Νέα Υόρκη». Ο Ινδιάνος φάνηκε να σάστισε για λίγο. Γρήγορα 
συνήλθε και συνέχισε: «Έλληνας, ε; Δεν περνούν πολλοί από τα μέρη μας. 
Ποιος καλός άνεμος σε φέρνει εδώ;»  

Ο Αλέξανδρος δυσκολεύτηκε να απαντήσει. Ήθελε να πει την αλήθεια, 
αλλά είχε μάθει ότι η αλήθεια μπέρδευε τους Αμερικάνους. Για παράδειγμα, 
αν κάποιος σε ρωτούσε «Πώς είσαι;» περίμενε ή να του απαντήσεις κι εσύ με 
την ίδια ερώτηση, ή να του πεις «Μια χαρά». Οποιαδήποτε άλλη απάντηση 
όπως «Έτσι κι έτσι», «Όχι και τόσο καλά» ή «Άστα να πάνε», βραχυκύκλωνε 
τους Αμερικάνους, που δεν ήξεραν πώς να χειριστούν την κατάσταση. Οι 
απαντήσεις αυτές, παραήταν προσωπικές. Αυτός ο Ινδιάνος όμως, φαινόταν 
να ρωτάει με πραγματικό ενδιαφέρον. Ο Αλέξανδρος πήρε το ρίσκο και 
απάντησε με ειλικρίνεια, «Δεν έχω κάποιο συγκεκριμένο σκοπό. Απλά δεν 
άντεχα άλλο εκεί που ήμουν».  

Η απάντηση του Ινδιάνου ήταν σουρεαλιστική. «Φοβάσαι τον θάνατο;». 
Τώρα αυτός που βραχυκύκλωσε ήταν ο Αλέξανδρος. Είπαμε, οι επιφανειακές 
συζητήσεις είναι βαρετές και ανούσιες. Μακάρι οι άνθρωποι να έλεγαν πάντα 
αυτό που εννοούν. Να έβγαζαν προς τα έξω αυτά που πραγματικά τους 
απασχολούν, χωρίς να ανησυχούν για την κρίση των άλλων. Αλλά αυτή η 
ερώτηση, σε αυτή τη στιγμή, από κάποιον τελείως άγνωστο, πήγαινε πολύ.  

- Ε, τι εννοείτε; 
- Είναι πολύ απλή η ερώτηση, φοβάσαι τον θάνατο; 
- Μα τι σχέση έχει αυτό με οτιδήποτε; 
- Είναι το μόνο που έχει σχέση με τα πάντα. 
- Υποθέτω ότι τον φοβάμαι όσο και όλοι οι υπόλοιποι. Η αλήθεια είναι, ότι 

δεν τον σκέφτομαι και τόσο. 
- Δεν πειράζει, μας κάνει για τώρα. Θα αναρωτιέσαι τώρα αν είμαι τρελός 

και πώς θα μπορέσεις να ξεφύγεις, ε; Δε χρειάζεται να το απαντήσεις αυτό. Το 
ίδιο ακριβώς σκέφτηκα κι εγώ, όταν κάποιος μου έκανε πριν από πολλά 
χρόνια την ίδια ακριβώς ερώτηση, πριν μάθει καν το όνομά μου. 
Παρεμπιπτόντως, το όνομά μου είναι Κανακούκ. Κανακούκ Πόρτερ. Εσένα 
πώς σε λένε; 

- Αλέξανδρο. Το επώνυμο είναι δύσκολο. 
- Α, σαν τον Μέγα Αλέξανδρο ε; Και τι σκοπεύεις να κατακτήσεις; 
Ο Αλέξανδρος κόντευε να τα χάσει. Είχε συναντήσει εκατοντάδες 

ανθρώπους σε αυτή τη χώρα, κάποιους σπουδαγμένους στα πιο περιζήτητα 
πανεπιστήμια του Άιβι Λιγκ. Οι περισσότεροι ρωτούσαν αν η Ελλάδα είναι 
στη Μέση Ανατολή, αν φορούν ακόμη χιτώνες και αν έχουν τρένα ή σκυλιά. 
Ναι, σκυλιά! Και από όλους αυτούς τους ‘μορφωμένους’ ο μόνος που ήξερε 



  75 

 
 

την πηγή του ονόματός του ήταν ένας Ινδιάνος στη μέση του πουθενά; Άρχισε 
να ανησυχεί μήπως το LSD που είχε κάνει πριν από μερικούς μήνες με τον 
Νταγκ προκαλούσε καθυστερημένες παραισθήσεις. Είχε ακούσει ότι 
μπορούσε να συμβεί κάτι τέτοιο, αλλά μόνο αν έκανες συχνή χρήση. Όχι, δε 
μπορεί να ήταν αυτό. Κοίταξε πιο προσεκτικά το κοκκινωπό πρόσωπο. Το 
χαμόγελο απέναντί του δεν ήταν ειρωνικό. Δε φαινόταν να ζητάει κάτι, πέρα 
από μια ειλικρινή συζήτηση. Δεν του είχε ξανασυμβεί ποτέ αυτό. Φοβήθηκε, 
αλλά προσπάθησε να μην καταστρέψει την ευκαιρία. 

- Με συγχωρείτε, αλλά με πιάσατε λίγο απροετοίμαστο. Τι θέλω να 
κατακτήσω; Μάλλον τη γνώση θα έλεγα. 

- Α, θαυμαστός στόχος, αγαπητό μου αγόρι. Και τι θα την κάνεις αυτή τη 
γνώση όταν την κατακτήσεις; 

- Ε... Θέλω να βοηθήσω τον κόσμο να γίνει λίγο καλύτερος. 
- Να ανάψεις ένα κεράκι. Θαυμάσια! Πολύ καλύτερο από το να 

καταριέσαι το σκοτάδι, δεν νομίζεις; 
- Το σκοτάδι; Ε... Ναι, απλά μερικές φορές είναι πολύ δύσκολο. Είναι σαν 

να συνωμοτεί όλος ο κόσμος εναντίον σου. 
- Α, μα ο κόσμος δεν συνωμοτεί εναντίον σου, συνωμοτεί ενάντια στον ίδιο 

του τον εαυτό. 
- Ε, πώς είπατε; 
- Αυτή είναι μεγάλη συζήτηση και δε θα ήθελα να την κάνουμε τώρα. 

Είμαι πολύ ώρα εδώ και σε λίγο θα αρχίσει να νυχτώνει. Θα ήθελες να 
βρεθούμε αύριο το πρωί να τα πούμε; 

- E… 
- Ω, με συγχωρείς, δεν ξέρω καν αν σκοπεύεις να είσαι εδώ αύριο. 
- Είναι μερικά πράγματα που θα ήθελα να κάνω πριν φύγω… 
- Υπέροχα! Θα τα πούμε λοιπόν αύριο. Πού μένεις; Θα περάσω να σε πάρω 

το πρωί. 
- Δεν ξέρω ακόμη… 
- Θα πας σε ένα μοτέλ εδώ κοντά, τον «Τρελό καβαλάρη». Ξέρω τον 

ιδιοκτήτη. Εξαιρετικός άνθρωπος. Θα του πεις ότι σε έστειλα εγώ και θα σε 
αφήσει να κοιμηθείς χωρίς να πληρώσεις. Είσαι εντάξει με αυτό; 

- Ευχαριστώ... Ξέρετε… Ευχαριστώ πολύ. 
- Κανένα πρόβλημα. Κοίταξε να ξεκουραστείς. Θα έχουμε πολλά να πούμε 

αύριο το πρωί. 
Ο Κανακούκ σηκώθηκε αργά. Φαινόταν να πονάει. Ο Αλέξανδρος του 

έδωσε το χέρι του να τον βοηθήσει. Αυτός τον ευχαρίστησε και τον 
καληνύχτισε. Έφυγε περπατώντας αργά, καμπουριασμένος. Ο Αλέξανδρος 
απόμεινε να τον κοιτάει, καθώς απομακρυνόταν. Εκεί, στο πιο απρόσμενο 
μέρος, μόλις είχε γνωρίσει τον πιο απρόσμενο άνθρωπο. Ο ήλιος είχε ήδη 
κρυφτεί πίσω από τα χαμηλά κτήρια. Είπε να αφήσει τα λιβάδια για την 
επόμενη ημέρα. Πήγε στο μοτέλ και ο ιδιοκτήτης τού έδωσε με ανακούφιση τα 
κλειδιά για το δωμάτιο, σαν να ξεπλήρωνε ένα παλιό χρέος. Ο Αλέξανδρος 



πήγε μέχρι το σταθμό για να πάρει τη βαλίτσα του και γύρισε στο δωμάτιο, 
όταν είχε πια βραδιάσει για τα καλά. Ξάπλωσε μέχρι να τον πάρει ο ύπνος.  



  77 

 
 

Η Τζέην 

 
Το μπαρ «Η μαρμότα» δεν ξεχώριζε σε τίποτα από τα υπόλοιπα μπαράκια 

της Νεμπράσκας. Οι τοίχοι του καλύπτονταν από παλιές φωτογραφίες, 
πινακίδες αυτοκινητοδρόμων, αποκόμματα εφημερίδων, κακόγουστα 
ξυλόγλυπτα και διαφημιστικές αφίσες της δεκαετίας του 50. Κάτω από το 
σκοτεινό ταβάνι, αιωρούνταν κράνη ράγκμπι παικτών της τοπικής ομάδας, 
ρόπαλα μπέιζμπολ υπογεγραμμένα από ημιδιάσημους παίκτες μικρότερων 
πρωταθλημάτων και ένα καγιάκ αγνώστου προελεύσεως.  

Τα μεγάλα, ξύλινα τραπέζια του είχαν υποστεί χιλιάδες βασανιστήρια. 
Πέρα από την καθημερινή δόση αλκοόλης, οι εκάστοτε θαμώνες είχαν αφήσει 
το στίγμα τους με τη μορφή γρατζουνιών, χαραγμένων χυδαιοτήτων και 
ονομάτων ερωμένων, λεκέδων αίματος και ξερατών. Αν ένα τραπέζι είχε 
συνείδηση και μνήμη, οι καλύτεροι γνώστες της ανθρώπινης απόγνωσης θα 
ήταν αναμφίβολα εκείνα τα ξύλινα τραπέζια κι όλα τα όμοιά τους, σε όλο τον 
κόσμο. Ίσως, βέβαια, την πρωτιά να διεκδικούσε με αξιώσεις και η δρύινη 
πλάκα του μπαρ, όπου καθημερινά σερβίρονταν πρόσκαιρες αναβολές σε 
αιώνια ερωτήματα.  

Πάντως, πάνω από την συγκεκριμένη δρύινη τάβλα, κρεμόταν με 
συρματόσχοινο, η μοναδική ιδιαιτερότητα του συγκεκριμένου καταστήματος: 
μια ταχιρευμένη μαρμότα, πάλαι ποτέ μασκότ της κοινότητας του 
Μπράντφιλντ, που αποκτήθηκε σε δημοπρασία από τον προηγούμενο 
ιδιοκτήτη. Το απαθανατισμένο ζώο ήταν, κατά σύμπτωση, τοποθετημένο 
μπροστά απ’ τον θαμπό προβολέα, με τέτοιο τρόπο, ώστε να βλέπει πάντα τη 
σκιά του στην αντικρινή κολώνα, σημάδι αιώνιας παράτασης του χειμώνα της 
ανθρώπινης αγωνίας, για έξι ακόμα εβδομάδες. Σε κάποιον οξυδερκή 
ταινιόφιλο, ίσως και να θύμιζε τη σχετική ιστορία, στην οποία η ίδια ημέρα 
επαναλαμβάνεται συνεχώς, μέχρι να βρει ο ήρωας τον τρόπο να τη ζήσει, 
όπως της πρέπει. Αλίμονο όμως, ενώ ο πρωταγωνιστής της ταινίας, με τη 
συνειδητοποίηση πως όλες οι μέρες είναι ίδιες, κατάφερε να εκμεταλλευτεί τη 
δική του ημέρα στο έπακρο, οι άνθρωποι που εκείνη τη στιγμή γεύονταν τους 
λωτούς της λησμονιάς απείχαν πολύ από τέτοιου είδους αναζητήσεις.  

Έτσι, κι ο ρωμαλέος πενηντάρης που καθόταν καμπουριασμένος πάνω 
από ένα ποτήρι νόμιμου ναρκωτικού, έβριζε θεούς και δαίμονες για την 
κατάντια της ανεπάρκειάς του. Παρήγγειλε το ενδέκατο τζιν και πέταξε το 
άδειο ποτήρι στον μπάρμαν που αρνήθηκε να τον σερβίρει και ο οποίος 
συνετίστηκε, κάπως, από τη διερευνητική ματιά του σερίφη που 
παρακολουθούσε τη σκηνή. Αγανακτισμένος ο άνθρωπος, έβγαλε με δυσκολία 
ένα χαρτονόμισμα από την τσέπη του, κι αφού κατάφερε μόλις και μετά βίας 
να σταθεί στα πόδια του, κατευθύνθηκε τρεκλίζοντας, προς την πόρτα. Στο 
άνοιγμά της, το εκτυφλωτικό φως του ήλιου τον έκανε να στρέψει το βλέμμα 
του προς το έδαφος, ενώ η ασυνήθιστη, ακόμα και για το Μιντουέστ του 



Ιούνη, υγρασία τον χτύπησε με δύναμη στο πρόσωπο και σχεδόν του 
προκάλεσε λιποθυμία. Ζαλισμένος, στηρίχθηκε προς στιγμή στη βαριά 
εξωτερική πόρτα με τη ζωγραφιστή μαρμότα και, ανακτώντας τις δυνάμεις 
του, κατάφερε να φτάσει στο σκουριασμένο αγροτικό που τον περίμενε 
υπομονετικά, συνηθισμένο να τον δέχεται σ’ αυτή την κατάσταση. Για αρκετή 
ώρα, ψαχούλευε στην τσέπη του για τα κλειδιά κι αφού, επιτέλους τα βρήκε, 
κατάφερε, μετά από αρκετές προσπάθειες, να πετύχει την κλειδαρότρυπα. 
Από εκεί και πέρα, οι κινήσεις ήταν μηχανικές.  

Ο δρόμος για το σπίτι περνούσε μέσα από τα απέραντα 
καλαμποκοχώραφα της ανατολικής πλευράς της Νεμπράσκας. Η ομοιομορφία 
αυτής της πολιτείας είναι εκνευριστική ακόμα και για τους νταλικέρηδες που 
κάνουν κάθε προσπάθεια να τη διασχίσουν στον ελάχιστο δυνατό χρόνο. Δεν 
υπάρχει άνθρωπος συνηθισμένος στα ερεθίσματα και τη ζωή μιας 
μεγαλούπολης που να μην αναρωτιέται πώς είναι δυνατόν να ζει κανείς σ’ ένα 
τέτοιο μέρος. Πόσο μάλλον, όταν έχει υπομείνει την, συνήθη για τους 
κατοίκους, εμπειρία του αμείλικτου χειμώνα με τους διαπεραστικούς βοριάδες 
που, ορμώμενοι απ’ το βόρειο πόλο, προσβάλουν ακάθεκτοι την πίστη στην 
παντοδυναμία του ανθρώπου.  

Σ’ ένα τέτοιο χειμώνα είχε στείλει ο Λένι Τζόουνς την υγιέστατη γυναίκα 
του, να φέρει από το αυτοκίνητο τα τσιγάρα του. Κι ενώ η απόσταση ανάμεσα 
στο τροχόσπιτο και την καινούρια, τότε, Ντοτζ δεν ήταν ούτε εκατό μέτρα, η 
λυσσαλέα χιονοθύελλα έκανε τη γυναίκα να χάσει τον προσανατολισμό της. 
Ξεψύχησε μέσα σε δέκα λεπτά, με τις σπαραχτικές φωνές της να καλύπτονται 
απ’ τα δαιμονισμένα ουρλιαχτά του ανέμου και του ακόμα πιο δαιμονισμένου 
κοινού του ριάλιτι σόου που παρακολουθούσε εκείνη τη στιγμή ο ποτισμένος 
με τζιν άντρας της. 

Από τότε πέρασαν πολλοί τέτοιοι χειμώνες κι ακόμα περισσότεροι 
εξευτελισμοί της ανθρώπινης αξιοπρέπειας, σε παρόμοια ριάλιτι σόου. Η 
Ντοτζ συνέχισε να διασχίζει τα ίδια καλαμποκοχώραφα και ο Λένι συνέχισε 
να ναρκώνει την ψυχή του με αλκοόλ και νικοτίνη. Άφησε το αυτοκίνητο στη 
συνηθισμένη θέση, δίπλα στο γραμματοκιβώτιο, και κατέρρευσε στη 
μεταλλική καρέκλα, κάτω από την ξεφτισμένη τέντα του τροχόσπιτου. Μετά 
από λίγα λεπτά, ή ίσως ώρες, τον ξύπνησε ένας βραχνός, βαθύς ήχος. Τα 
βαριά βλέφαρα μισάνοιξαν για να συλλάβουν τον υπαίτιο της ταραχής, μια 
καλοθρεμμένη καφετιά αγελάδα που μασουλούσε τρισευτυχισμένη το 
τρυφερό γρασίδι που είχε ανακαλύψει κοντά στον ηλεκτρικό φράχτη. Το 
χαρακτηριστικό μούγκρισμα της ζωικής ικανοποίησης τον ταξίδεψε σε μια 
εποχή απόμακρη, μα και οικεία συνάμα, που θύμιζε περισσότερο πρωινό 
όνειρο, παρά παιδικές αναμνήσεις.  

Σαν όνειρο, ένα ασήμαντο γεγονός, μια λέξη ή ένας μικρός ήχος, την 
κατάλληλη στιγμή, αρκεί να ξεκινήσει την αλυσιδωτή αντίδραση που 
κατέκλυσε το μυαλό του Λένι με απωθημένες εικόνες και συναισθήματα. Την 
εικόνα του πατέρα, με το σακί στη πλάτη, ανάμεσα στα γεμάτα ηχηρή 
ευγνωμοσύνη ζώα, τη διαδέχθηκε αυτή του ανέμελου κυνηγητού με τ’ 



  79 

 
 

αδέρφια του στα ολόχρυσα καλαμποκοχώραφα. Κι ύστερα, όλη η οικογένεια 
να πετά το φρεσκοκομμένο χορτάρι πάνω απ’ τα κεφάλια τους για να το 
παίρνει ψηλά, σ’ ένα τρελό χορό, ο παιχνιδιάρης ανεμοστρόβιλος που τους 
επισκεπτόταν σχεδόν κάθε καλοκαίρι. Και οι συζητήσεις, στο βραδινό 
τραπέζι, πότε για τη γουρούνα που γέννησε οχτώ κλαψιάρικα βυζανιάρικα και 
πάντα, μα πάντα για τον καιρό. Για τον καιρό, που ποτέ δεν έλεγε να 
συμμορφωθεί με τις επιθυμίες τους.  

Μα δεν ήταν μόνο ο καιρός υπεύθυνος για τα σύννεφα της παιδικής του 
ηλικίας. Από τη μια οι τράπεζες, από την άλλη ο ανταγωνισμός με τους 
αχόρταγους μεγαλογαιοκτήμονες που καραδοκούσαν ν’ αρπάξουν και τις 
τελευταίες μικρές φάρμες... Όσο κι αν προσεύχονταν και βοηθούσαν με τις 
δουλειές αυτός και οι αδερφές του, δεν υπήρχε εποχή που τα γράμματα για 
τον Αϊ Βασίλη να έφταναν στον προορισμό τους. Κι όμως, εκείνη ήταν η πιο 
ευτυχισμένη περίοδος της ζωής του. Μπορεί να μην ήταν η αθώα και ανέμελη 
παιδική ζωή των φίλων του, αλλά πάνω απ’ όλα, δεν του έλειψε ποτέ η αγάπη. 
Η ζεστή αγκαλιά της μητέρας του -ω, πόσο όμορφα μύριζαν τα ξανθά της 
μαλλιά- και οι πελώριες παλάμες του πατέρα του -του πιο δυνατού ανθρώπου 
στον κόσμο- να του χαϊδεύουν το κεφάλι, όποτε έπαιρνε άριστα στα 
μαθηματικά.  

Συνηθισμένος στη σκληρή δουλειά και προικισμένος με μια κλίση προς τις 
φυσικές επιστήμες, δεν είχε ποτέ πρόβλημα στο σχολείο. Μια φορά μάλιστα, 
είχε κερδίσει το δεύτερο βραβείο, σε ένα σχολικό διαγωνισμό της πολιτείας, 
όπου παρουσίασε μια εργασία για τα στάδια ανάπτυξης του εμβρύου. Είχε 
μαζέψει, με τον καιρό, αρκετά δείγματα από αυγά που δεν είχαν εκκολαφθεί 
και κρατούσε τα έμβρυα σε μπουκαλάκια από χλωροφόρμιο. Για την έκθεση, 
περιέγραψε κάθε δείγμα και το σύγκρινε με τα προηγούμενα, με τόση 
λεπτομέρεια, που ακόμα και ο στριμμένος διευθυντής του ενθουσιάστηκε. Του 
άρεσε, γενικά, να παρατηρεί τα ζώα να μεγαλώνουν και δίχως άλλο, θα είχε 
εξελιχθεί σε έναν άριστο βιολόγο, αλλά η μοίρα του επιφύλαξε ένα πολύ 
διαφορετικό μονοπάτι. Η φρικτή πραγματικότητα του θανάτου εισχώρησε 
πολύ νωρίς στη ζωή του, ύπουλα και απρόοπτα, όπως το συνηθίζει. Κι αυτός, 
μ’ όλους τους θανάτους που είχε δει στη φάρμα, δεν ήταν έτοιμος να χάσει τον 
ήρωά του. Πόσο μάλλον να αναγκαστεί να πάρει τη θέση του.  

Εντούτοις, η τύχη παίζει βρώμικα παιχνίδια. Μέσα σε τρία χρόνια, είδε τον 
πατέρα του να λιώνει από τον καρκίνο, τις τράπεζες να παίρνουν ό,τι ένιωθε 
δικό του, τις αδερφές του να εξαφανίζονται και να του αφήνουν την 
κατεστραμμένη ψυχικά και σωματικά μάνα του. Δεν είχε καν κλείσει τα 
δεκαεννιά και η ζωή τού είχε πετάξει μονομιάς όλο το βάρος της σκληρότητάς 
της. Δεν το άντεξε, έσπασε και κατέρρευσε. Από το σημείο εκείνο κι έπειτα, 
όλα τα μεθύσια, οι καβγάδες, η φυλακή, οι θάνατοι ανακατεύονταν σε μια 
θολή, σκοτεινή εικόνα χωρίς καμία σημασία. Ο πόνος, η αηδία και η οργή 
έδωσαν τελικά τη θέση τους στην πλήρη αδιαφορία. Το μόνο που τον 
κρατούσε ακόμα στη ζωή, ήταν ο φόβος του τίποτα.  



«Το τίποτα» μουρμούρισε… «ΤΙΠΟΤΑ!» φώναξε  και πέταξε το τραπέζι. 
Σηκώθηκε και φώναξε το όνομα της κόρης του. «Τζέην… Τζέην! Που στο 
διάβολο είσαι παλιοβρόμα;» Άνοιξε την πόρτα του τροχόσπιτου και μπήκε 
μέσα. Την είδε στον νεροχύτη, να πλένει πιάτα. Του είχε γυρισμένη την πλάτη 
και δεν του έδωσε σημασία. Την πλησίασε, την άρπαξε με το ένα χέρι και με 
το άλλο έπιασε το στήθος της. Αυτή προσπάθησε να ξεφύγει, φώναξε, αλλά 
ήταν πολύ δυνατός, την έριξε στο ράντσο. Όσο την άκουγε να παρακαλεί, 
κλαίγοντας «Μη μπαμπά, σε παρακαλώ» τόσο ερεθιζόταν. Τελείωσε, την 
έσπρωξε στην άκρη και τον έπιασε ένας βαρύς ύπνος.  

Η Τζέην τραβήχτηκε σε μία γωνία, κουμπώθηκε και κάρφωσε τα μάτια της 
πάνω του. Κάθισε κουλουριασμένη και τον κοίταξε με το βαθύτερο μίσος που 
μπορεί να νιώσει άνθρωπος για άνθρωπο. Σηκώθηκε απότομα, πήρε ένα 
μεγάλο μαχαίρι και στάθηκε από πάνω του. Στάθηκε εκεί για ένα λεπτό, 
ακίνητη και τον παρατηρούσε με αηδία. Τελικά, πήρε την απόφαση. «Ε, όχι 
ρε μπάσταρδε, δε θα σου κάνω τη χάρη», είπε ήρεμα και άφησε το μαχαίρι 
στο τραπέζι. Πήγε στην κουκέτα της, μάζεψε δυο ρούχα, πήρε τα 245 δολάρια 
που είχε φυλάξει μέσα στο στρώμα και βγήκε έξω. Πήρε και τη Ντοτζ και 
έφυγε. Δεν ήξερε που πήγαινε. Ήξερε μόνο, ότι δεν θα ξανακοιτούσε  ποτέ 
πίσω της.  



  81 

 
 

H γάτα του Σρέντιγκερ 

 
Η μοντέρνα φυσική έχει ξεφύγει κατά πολύ από αυτό που οι περισσότεροι 

αντιλαμβανόμαστε ως πραγματικότητα. Κρυμμένες διαστάσεις τυλίγονται 
στον εαυτό τους, σκοτεινή ύλη και ενέργεια υπάρχουν παντού χωρίς να τις 
βλέπουμε, σωματίδια εμφανίζονται από το πουθενά και γεμίζουν το κενό, ο 
χρόνος και το μέγεθος εξαρτώνται από την ταχύτητα, το μέσα είναι έξω, το 
αύριο δεν εξαρτάται από το χθες. Οι φυσικοί φαίνεται να έχουν τρελαθεί 
τελείως από τον εγκλεισμό στα εργαστήριά τους και την αγαμία και οι θεωρίες 
τους έχουν αρχίσει να μοιάζουν με σενάρια επιστημονικής φαντασίας. Οι 
απλές, λογικές εξηγήσεις που έχουμε συνηθίσει να δίνουμε στον κόσμο γύρω 
μας για να βγάλουμε κάποιο νόημα, δεν έχουν καμία θέση στον κόσμο αυτό. Η 
ασυμφωνία βέβαια δεν είναι καθόλου περίεργη, αφού οι αισθήσεις μας δεν 
αρκούν για να παρατηρήσουμε ό,τι υπάρχει. Όπως δεν βλέπουμε στο σκοτάδι, 
έτσι δεν αντιλαμβανόμαστε και τα όσα περίεργα μας λένε οι επιστήμονες ότι 
βλέπουν με τα πανάκριβα μηχανήματά τους, τα πληρωμένα με τα δίδακτρα 
χιλιάδων γονιών και τη συμβολή εκατομμυρίων φορολογουμένων.  

Ο κόσμος των μαθηματικών είναι ακόμη πιο περίεργος από αυτόν της 
φυσικής. Για να προσεγγίσει κάποιος τα πράγματα με τα οποία ασχολούνται 
σήμερα οι μαθηματικοί πρέπει ή να πάρει τεσσάρων ειδών παραισθησιογόνα, 
ή να γίνει κι αυτός μαθηματικός. Στον κοινό άνθρωπο, οι ασκήσεις αυτές 
φαίνονται άχρηστες, υπερφίαλες νοητικές ακροβασίες που εξυπηρετούν μόνο 
τον εγωισμό των δημιουργών τους. Κι όμως, αποδεικνύονται συνεχώς ως ο 
μόνος τρόπος να προσεγγίσουμε την πραγματική αλήθεια για τον κόσμο γύρω 
μας. Τα μαθηματικά έχουν τη δύναμη να περιγράψουν με ακρίβεια οτιδήποτε 
υπάρχει και οτιδήποτε θα μπορούσε να υπάρξει. Περιγράφουν φανταστικούς 
κόσμους που δε θα τους συναντήσουμε ποτέ, αλλά συνάμα δείχνουν και τις 
αλήθειες που θα ανακαλύψουμε στο μέλλον. Όλες οι άλλες επιστήμες 
δανείζονται επιτεύγματα των μαθηματικών του παρελθόντος για να 
περιγράψουν τις παρατηρήσεις του σήμερα. Στα μαθηματικά, τίποτα δεν είναι 
αδύνατο. Ούτε και μια γάτα που είναι ταυτόχρονα και νεκρή και ζωντανή. 

Οι φυσικοί της εποχής του Αϊνστάιν, οι ίδιοι που έφτιαξαν την ατομική 
βόμβα, παρατήρησαν κάποια περίεργα πράγματα. Απέδειξαν με μαθηματικά 
ότι είναι αδύνατο να ξέρεις όλη την αλήθεια για ένα σωματίδιο. Αν ξέρεις 
ακριβώς που βρίσκεται, δεν ξέρεις προς τα πού πηγαίνει. Αν ξέρεις προς τα 
πού πηγαίνει, δεν ξέρεις πόσο γρήγορα ταξιδεύει. Μέχρι που είπαν ότι ένα 
σωματίδιο μπορεί να βρίσκεται ταυτόχρονα σε όλες τις πιθανές καταστάσεις. 
Περιστρέφεται και έτσι κι αλλιώς, δε βρίσκεται σε ένα σημείο αλλά διαχέεται 
σε όλο το σύμπαν, κινείται με όλες τις δυνατές ταχύτητες. Μοιάζει δηλαδή με 
τρίχρονο παιδί στην παιδική χαρά. Μόνο αν το αρπάξεις γερά και το κοιτάξεις 
με νόημα ηρεμεί και καταλαγιάζει σε κάποια από τις δυνατές καταστάσεις, 
αλλά και πάλι, από κάπου θα σου ξεφύγει. 



Αυτή την αβεβαιότητα δεν τη δέχεται εύκολα ο ανθρώπινος νους. Πώς 
μπορεί κάτι να είναι δύο πράγματα ταυτόχρονα; Πώς είναι δυνατόν να 
αλλάζει η πραγματικότητα μόνο και μόνο επειδή είμαι εδώ για να την 
παρατηρήσω; Κάποιοι μάλιστα βρήκαν γρήγορα πάτημα για να πούνε ότι η 
κβαντομηχανική απέδειξε ότι ο Θεός έφτιαξε το σύμπαν για τους ανθρώπους 
και ότι χωρίς ανθρώπους δεν θα υπήρχε τίποτα. Όλα αυτά ακούγονται γελοία. 
Τα μαθηματικά βέβαια δε λένε ψέματα και τα πειράματα δείχνουν να 
επιβεβαιώνουν όλο και περισσότερο τις περίεργες ιδέες. Αλλά από πολύ 
νωρίς, άρχισαν οι αντιδράσεις στις επαναστατικές αυτές αντιλήψεις. Ο 
Αϊνστάιν δεν μπορούσε να αποδεχθεί το παράλογο των νέων θεωριών και τις 
ειρωνεύτηκε, μιλώντας για «μαγικές δράσεις από απόσταση» που 
χρειάζονταν για να εξηγηθούν τα αποτελέσματά τους. Κάποιος κύριος 
Σρέντιγκερ, έξυπνος άνθρωπος με αρκετό μαύρο χιούμορ, πήγε την κριτική 
λίγο πιο μακριά, για να επισημάνει το παράδοξο της υπόθεσης. 

Ας υποθέσουμε, είπε ο Σρέντιγκερ, ότι έχουμε ένα κουτί. Μέσα στο κουτί 
βάζουμε μια γάτα. Μαζί με τη γάτα, βάζουμε ένα μπουκάλι με δηλητήριο. 
Πάνω από το μπουκάλι με το δηλητήριο κρεμάμε ένα σφυρί, που το 
συνδέουμε με έναν ανιχνευτή ραδιενέργειας. Δίπλα στον ανιχνευτή βάζουμε 
ένα ραδιενεργό υλικό. Αν ο ανιχνευτής πιάσει την εκπομπή κάποιου 
ραδιενεργού σωματιδίου, προκαλεί την πτώση του σφυριού. Το σφυρί σπάει 
το μπουκάλι, το δηλητήριο διαχέεται στο κουτί και η γάτα πεθαίνει. Πέρα από 
το προφανές συμπέρασμα, ότι ο Σρέντιγκερ ήταν τύπος που προτιμούσε τα 
σκυλιά, η συγκεκριμένη νοητική άσκηση είχε κι άλλες, πολύ πιο 
ενδιαφέρουσες πτυχές.  

Σύμφωνα με τις θεωρίες που κυκλοφορούσαν τότε και έχουν επικρατήσει 
σήμερα, τα ραδιενεργά σωματίδια έπρεπε και να χτυπάνε τον ανιχνευτή και 
να μην τον χτυπάνε, με ίδιες πιθανότητες. Έτσι, η γάτα θα ήταν και νεκρή και 
ζωντανή, μέχρι κάποιος παρατηρητής να ανοίξει το κουτί για να βγάλει το 
άμοιρο νεκροζωντανό, ώστε είτε να το θάψει, ή να του δώσει ένα μεζεδάκι. 
Κάποιοι ακόμα πιο μακάβριοι τύποι, είπαν ότι η γάτα δε θα ήταν απλά και 
νεκρή και ζωντανή, αλλά επειδή το σωματίδιο θα μπορούσε να χτυπήσει τον 
ανιχνευτή σε οποιαδήποτε στιγμή, θα βρισκόταν και σε όλα τα πιθανά στάδια 
αποσύνθεσης ταυτόχρονα. Ένας άλλος έξυπνος έβαλε και τη δική του πινελιά, 
λέγοντας ότι αν άφηνες τη γάτα χωρίς φαγητό και νερό στο κουτί, θα 
κατέληγε να είναι νεκρή ταυτόχρονα με δύο τρόπους, από δηλητηρίαση και 
από ασιτία. Ευτυχώς μέχρι σήμερα δε βρέθηκε κανένας ηλίθιος να εκτελέσει 
αυτό το πείραμα.  

Ο Σρέντιγκερ έδειξε, ωστόσο, ένα ωραίο παράδοξο. Αφού ένα τυχαίο 
γεγονός μπορεί να προκαλέσει δύο εντελώς διαφορετικές καταστάσεις και 
αφού αυτοί οι πανέξυπνοι φυσικοί μας λένε ότι τέτοια γεγονότα και 
συμβαίνουν και δε συμβαίνουν, πρέπει να βρεθεί μια απάντηση που να 
συμβαδίζει έστω και λίγο με την κοινή λογική. Το καημένο το γατί είναι 
σίγουρα ή νεκρό ή ζωντανό. Δεν μπορεί να είναι και τα δύο και σίγουρα δεν 



  83 

 
 

εξαρτάται η κατάστασή του από το αν κάποιος φιλόζωος τρέξει να ανοίξει το 
κουτί για να το σώσει.  

Άλλο που δεν ήθελαν βέβαια οι φυσικοί και άρχισαν να ανασύρουν νέες 
εξισώσεις, να βγάζουν περίπλοκες θεωρίες για το πώς αυτό το μπλέξιμο στον 
μικρόκοσμο ξεδιαλύνεται από μόνο του όταν έρχεται σε επαφή με τον 
μακρόκοσμο και άλλα τέτοια ευχάριστα. Κάποιοι μάλιστα δε δίστασαν να 
αναφέρουν την εύκολη απάντηση για όλα τα παράδοξα, ότι δηλαδή 
δημιουργούνται δύο παράλληλα σύμπαντα, το ένα φτωχότερο από το άλλο 
κατά μία, άτυχη γάτα. 

Ο παραλογισμός της ιστορίας δε σταματά εκεί. Σύμφωνα με τους ίδιους 
νόμους, μπορεί κάποιος να μπλέξει δύο σωματίδια μεταξύ τους με τέτοιο 
τρόπο, ώστε, αν τα χωρίσεις, ό,τι παθαίνει το ένα να επηρεάζει αυτόματα και 
το άλλο. Κάτι δηλαδή σαν τα δίδυμα που ορκίζονται ότι διαισθάνεται το ένα, 
πότε πονάει το άλλο. Μόνο που σε αυτό το μαγικό δεσμό, όταν ο ένας αδελφός 
γελάει, ο άλλος κλαίει. Όταν ο ένας σταματάει, ο άλλος ξεκινάει.  

Ο Αϊνστάιν ονόμασε αυτό το παράδοξο «περίεργη δράση από απόσταση» 
και δεν αποδέχθηκε ποτέ την ύπαρξή του. Η θεωρία της σχετικότητας λέει ότι 
ο χρόνος περνάει πιο αργά, όσο πιο γρήγορα κινείται κανείς. Αν πάρουμε μαζί 
τη θεωρία της σχετικότητας και τον κβαντικό εναγκαλισμό1 φτάνουμε σε 
εξαίσιους παραλογισμούς, όπως το αποτέλεσμα να προηγείται της αιτίας, με 
μόνη προϋπόθεση το αποτέλεσμα να μη μεταφέρει καμία πληροφορία για την 
αιτία. Έχουν δοθεί διάφορες εξηγήσεις για να εμφανιστεί η θεωρία κάπως πιο 
λογική, αλλά η πιο βολική απάντηση είναι ότι πρέπει να 
επαναπροσδιορίσουμε το τι θεωρούμε λογικό. Οι σύγχρονοι φυσικοί θεωρούν 
τη διαπλοκή δεδομένη και σχεδιάζουν πρακτικές εφαρμογές του φαινομένου 
στην κρυπτογραφία, χωρίς βέβαια να έχουν ιδέα για το πώς μπορεί να 
λειτουργεί. Αλλά αφού τα μαθηματικά και τα πειράματα συμφωνούν, ποιοι 
είμαστε εμείς οι πτωχοί το πνεύματι να τους κατακρίνουμε; 

 
Δύο σωματίδια που ξεκινούν από το ίδιο σημείο. Δύο νήματα, από το ίδιο 

κουβάρι. Το καθένα ξετυλίγεται στο δικό του δρόμο, σε πλήρη άγνοια του 
μαγικού δεσμού που το συνδέει με το διδυμάκι του, που καθορίζει το παρόν 
και το μέλλον του.  

 
Ή μήπως το παρελθόν του; 

                                                                   
1 Ο Αγγλικός όρος «entanglement» μεταφράζεται συνήθως ως  

«εναγκαλισμός», «επαλληλία», ή «πέπλεξη». Πιο ευνόητος θα ήταν 
ίσως ο όρος «διαπλοκή» 



Το πείραμα 
 
Η Ντοτζ κυλούσε σταθερά, πάνω στον αυτοκινητόδρομο που διασχίζει τα 

ατελείωτα βοσκοτόπια του Κάνσας. Ο ήλιος έδυε από πίσω της, βάφοντας τον 
ουρανό που σκέπαζε τους αλλεπάλληλους λοφίσκους με χρώματα που βγήκαν 
από παραμύθι. Η κοπέλα στο τιμόνι ζούσε το δικό της παραμύθι. Εφτά ώρες 
μετά, κι ακόμη ατένιζε την άκρη του ορίζοντα, εκστασιασμένη.  

Όταν η Τζένη ήταν μικρή, όταν ακόμα φώναζε τον ακατονόμαστο 
«μπαμπάκα», της είχε φέρει, για τα γενέθλιά της, ένα κλουβί με ένα μωρό 
παπαγαλάκι. Το αγάπησε και το φρόντιζε περισσότερο από οποιοδήποτε ζώο 
της φάρμας, επειδή ήταν δικό της. Πίστευε ότι κι αυτό την αγαπούσε, μέχρι 
που μια μέρα ο άνεμος έριξε κάτω το κλουβί και η πόρτα του κλουβιού άνοιξε. 
Το παπαγαλάκι έφυγε και, όσο κι αν το έψαξε, όσο κι αν το περίμενε κάθε 
βράδυ στη βεράντα με ελπίδα να το δει να επιστρέφει, δεν το ξανάδε ποτέ. 
Την είχε πληγώσει πολύ τότε, η αχαριστία του πουλιού. Αργότερα βέβαια, το 
ξέχασε, όταν το μικρό, αυτό τραύμα το έσβησαν άλλα, κατά πολύ χειρότερα. 
Τώρα όμως, καθώς η απόσταση από το παρελθόν ολοένα και μεγάλωνε, της 
ήρθε στο νου η εικόνα του πουλιού που πετούσε για πρώτη φορά στη ζωή του. 
Που βρέθηκε ξαφνικά να μπορεί να πάει όπου αυτό ήθελε, ακόμη κι αν ήταν 
προς σίγουρο θάνατο. Έτσι εκεί, μέσα στη Ντοτζ, στον I-70, δεκατρία 
χιλιόμετρα από την Άμπιλην, η Τζένη συγχώρεσε για την απιστία του εκείνο 
το μικρό πράσινο παπαγαλάκι. 

Το λαμπάκι στο καντράν της Ντοτζ, αναμμένο εδώ και τριάντα χιλιόμετρα, 
εκνευρίστηκε για την αδιαφορία κι άρχισε ν’ αναβοσβήνει μανιασμένα. 
Χρειάστηκε να αρχίσει να χτυπάει και το κουδούνι προειδοποίησης για να 
στρέψει επιτέλους το βλέμμα της προς τον δείκτη βενζίνης. «Πώς; Μα μόλις 
τώρα το γέμισα το διαολ...» πήγε να πει, αλλά κατάλαβε ότι είχαν περάσει 
από τότε έξι ώρες και χαμογέλασε. Αποφάσισε να σταματήσει στην Άμπιλην, 
αφού πλησίαζε το βράδυ και η φωτοφοβία της της απαγόρευε να ταξιδεύει 
μετά το σούρουπο. Βγήκε στην πρώτη έξοδο και άρχισε να αναρωτιέται πού 
θα περάσει τη νύχτα. Ή θα ξόδευε τα τελευταία της χρήματα για μια βραδιά 
σε ένα φθηνό μοτέλ, ή θα κοιμόταν μέσα στη Ντοτζ. 



  85 

 
 

Ο ζωντανός Ινδιάνος 

 
Η Τζένη αποφάσισε ότι η νύχτα ήταν πολύ όμορφη για να την περάσει 

στους τέσσερις τοίχους ενός ξενοδοχείου. Θα προσπαθούσε να βρει ένα 
απομονωμένο μέρος και θα ξάπλωνε για λίγο κάτω από τα αστέρια. Κι αν δε 
βολευόταν, το πίσω κάθισμα της Ντοτζ ήταν αρκετά αναπαυτικό. Σταμάτησε 
για λίγο για να σκεφτεί προς τα πού να πάει, όταν από μπροστά της είδε να 
περνάει ένας γέρος ινδιάνος. Βγήκε για να τον ρωτήσει αν ήξερε προς τα πού 
είναι το τέλος της πόλης.   

 
Ο Αλέξανδρος άνοιξε τρομαγμένος τα μάτια του και κατάλαβε ότι κάποιος 

χτυπούσε δυνατά την πόρτα. Σηκώθηκε εκνευρισμένος. Ήταν πολύ 
κουρασμένος και δεν είχε χορτάσει ύπνο. Στην πόρτα ήταν το γαλήνιο 
πρόσωπο του Κανακούκ. Ο Ινδιάνος φαινόταν ορεξάτος. 

- Καλημέρα, κοιμήθηκες καλά Μέγα Αλέξανδρε; 
- Μια χαρά, ευχαριστώ. Λίγο νωρίς δεν είναι; 
- Είσαι για μια βόλτα μέχρι το ποτάμι; Το πρωινό είναι υπέροχο. 
- Ε, βέβαια, μισό λεπτό να ετοιμαστώ… 
- Θα περιμένω με τον Τζακ στη ρεσεψιόν. 
Ο Αλέξανδρος ετοιμάστηκε και πήγε να συναντήσει τον γερο-ινδιάνο, με 

ανυπομονησία για την τρέλα που θα ξεστόμιζε μετά. Καθώς πλησίαζε, άκουσε 
τη συζήτησή του με τον ιδιοκτήτη του Μοτέλ.  

- Τζακ, σου λέω πως θα κάνεις μεγάλο λάθος. Ασφαλώς, είναι δική σου 
απόφαση και να ξέρεις πως εγώ θα είμαι εδώ, όποτε και να με χρειαστείς. 

- Το ξέρω Κανακούκ και το εκτιμώ. Δεν την αντέχω άλλο, πρέπει να με 
καταλάβεις. Αυτή η γυναίκα έχει κάνει τη ζωή μου μαρτύριο. 

- Αυτό είναι το κουσούρι των γυναικών. Όπως και τα δικά σου κουσούρια 
είναι να την παραμελείς, να τη χτυπάς και να ξενοκοιμάσαι. Δε χρειάζεται να 
απολογηθείς, είναι μάταιο. Η μόνη σίγουρη συνταγή για αποτυχία, είναι να 
παίζει ο καθένας το ρόλο του. Η συμβίωση θέλει θυσίες και από τις δυο 
πλευρές. Εγώ θα της μιλήσω πάντως, κι ας μην το θέλεις. Είμαι σίγουρος πως 
θα μπορέσετε να… 

- Όχι, Κανακούκ! Σου το απαγορεύω. Σε αγαπώ, σε εκτιμώ, αλλά έχεις 
μπλεχτεί αρκετά. Θα προσπαθήσω εγώ, μία τελευταία φορά, μόνο για χατίρι 
σου. Δεν υπάρχει περίπτωση να βγάλουμε άκρη, αλλά… 

- Αν το βλέπεις έτσι, σίγουρα δε θα βγάλετε άκρη. Άσε για λίγο κατά μέρος 
τον εγωισμό σου, ζήτα συγνώμη για όσα φταις και για κάτι που δεν φταις. Και 
κάνε κάτι ρομαντικό. Δες πώς θα αντιδράσει. Είμαι σίγουρος πως θα μείνεις 
έκπληκτος με το αποτέλεσμα. 

Ο Αλέξανδρος χτύπησε την πόρτα και μπήκε μέσα. «Σας διακόπτω;», 
ρώτησε. «Όχι αγαπητέ μου, τελειώσαμε». είπε ο Κανακούκ. Χαιρέτισε τον 
Τζακ και, καθώς άνοιγε την πόρτα, είπε: «Έλα, πάμε εμείς. Ο Τζακ έχει ένα 



τηλεφώνημα να κάνει». Πριν κλείσει την πόρτα πίσω του, ο Αλέξανδρος είδε 
τον Τζακ να σηκώνει το ακουστικό του τηλεφώνου. 

«Τι έγινε;» ρώτησε τον Κανακούκ, καθώς άρχισαν να βαδίζουν αργά προς 
το ποτάμι. 

- Οικογενειακά προβλήματα. Τίποτε το ιδιαίτερο. Αυτός και η Λίντα 
παντρεύτηκαν πολύ μικροί και δεν πρόλαβαν να μάθουν να βάζουν στην άκρη 
τον εγωισμό τους. Μαλώνουν συνέχεια, αλλά μετά τα ξαναβρίσκουν. Αν 
υπάρχει αγάπη, κανένα πρόβλημα δεν είναι αξεπέραστο. Απλά, μερικές 
φορές, χρειάζονται ένα μικρό σπρώξιμο. Εσύ έχεις καμιά κοπελιά πίσω στην 
Ελλάδα;  

- Στη Νέα Υόρκη. Γι αυτήν ήρθα εδώ. 
- Γι αυτήν ήρθες στην Άμπιλην; 
- Όχι, εννοούσα στην Αμερική. 
- Α, μάλιστα. Την αγαπάς; 
- Πέρασα έναν ωκεανό γι αυτήν. 
- Την αγαπάς ή είσαι απλά ερωτευμένος; 
- Ναι φυσικά. Και βέβαια την αγαπώ… 
Το τελευταίο δεν το είπε με μεγάλη σιγουριά. Δεν ήθελε να το αφήσει έτσι. 
- Δεν ξέρω πότε μπορείς να πεις ότι σταματάς να είσαι ερωτευμένος και 

αρχίζεις πραγματικά να αγαπάς κάποιον. Πιστεύω ότι την αγαπάω. Δεν είμαι 
σίγουρος για τη διαφορά. 

- Τι είναι η αγάπη για σένα; 
- Πολλά πράγματα. Αγαπώ τη μητέρα μου, με έναν τρόπο που δε μπορώ 

να σου εξηγήσω. Με αγαπά κι αυτή, με μια αγάπη που δε θα μπορέσω να 
καταλάβω αν δεν κάνω κι εγώ παιδιά. Αγαπώ έναν φίλο που έχω στην 
Ελλάδα, με έναν τελείως διαφορετικό τρόπο. Αγαπώ την πατρίδα μου, που με 
έκανε αυτό που είμαι. Όσο για την Ιφιγένεια… 

Ο Αλέξανδρος σταμάτησε για λίγο. Χρειάστηκε όλο το κουράγιο του για να 
φύγει από κοντά της εκείνο το βράδυ. Δεν είχαν περάσει ούτε τρεις μέρες και 
είχε ήδη αρχίσει να αμφιβάλει για την απόφασή του. Ο Κανακούκ τον είδε να 
βυθίζεται στις σκέψεις του. Δεν τον άφησε να τις κρύψει. Είχε σκοπό να μάθει 
ό,τι μπορούσε γι αυτόν τον νεαρό. 

- Ιφιγένεια τη λένε την τυχερή; 
- Δεν ξέρω πόσο τυχερή είναι. Την άφησα χωρίς να την αποχαιρετίσω. Με 

πονάει, αλλά έπρεπε να φύγω. Έπρεπε; Δεν ξέρω. Μπορείς να αφήσεις έτσι 
κάτι που αγαπάς; Ίσως να έχεις δίκιο. Μπορεί να είμαι απλά ερωτευμένος. 

- Θα σου πω, αν μου πεις γιατί την άφησες. 
- Δε μου έκανε τίποτα αυτή. Δεν έφταιξε σε τίποτα. Ήμασταν καλά μαζί. 

Όταν βρισκόμουν μαζί της ηρεμούσα, δε σκεφτόμουν… Απλά δεν άντεχα άλλο 
τον εαυτό μου. Έπρεπε να φύγω, να ψάξω κάτι, δεν ξέρω τι... 

- Την αγαπάς. Αν ήσουν ερωτευμένος, δε θα την άφηνες πριν σβήσει η 
φλόγα. Έχεις τη σιγουριά της αγάπης, και ας μη γνώρισες ποτέ το αληθινό της 
πρόσωπο. 

- Τι εννοείς; Και όλα αυτά που σου είπα; 



  87 

 
 

- Αυτά που μου είπες είναι μικρές αγάπες. Η αγάπη, η μεγάλη αγάπη είναι 
μία. Αγάπη είναι, όταν ο εαυτός σου χάνεται, τα όριά του ξεθωριάζουν και 
ενώνεσαι με όλο το σύμπαν. Έχεις νιώσει ποτέ έτσι; 

- Ένα με το σύμπαν; Ε, δεν είναι και καμιά πρωτοφανής ιδέα... 
- Δεν είπα κάτι τέτοιο. Το έχεις νιώσει; 
- Έχω προσπαθήσει διαλογισμό, αλλά δυστυχώς δεν κατάφερα τίποτα. 

Όμως… Ήταν μια φορά στη Νέα Υόρκη… Ήταν πρωί και έτυχε να βρεθώ σε 
ένα μέρος με πολύ κόσμο. Ένιωσα το στήθος μου να πονάει για όλους αυτούς 
τους ανθρώπους. Η καρδιά μου ήθελε να μεγαλώσει, να τους αγκαλιάσει, να 
τους βοηθήσει… 

Ο Αλέξανδρος μίλησε για ώρα για εκείνη την ημέρα, στο σταθμό Γκραντ 
Σέντραλ. Ο Κανακούκ τον άκουγε, ικανοποιημένος. Θυμήθηκε τον εαυτό του, 
στην ηλικία αυτού του παιδιού. Ήταν τότε κι αυτός τόσο ονειροπόλος, τόσο 
παθιασμένος... Το παιδί βρισκόταν σε καλό δρόμο, αν και χρειαζόταν βοήθεια. 
Θα μπορούσε να ήταν αυτός που περίμενε τόσα χρόνια; Αυτός που θα 
αναλάμβανε να συνεχίσει ένα έργο μισοτελειωμένο, ενός άλλου ονειροπόλου; 
Όταν ο Αλέξανδρος τελείωσε, ο Κανακούκ ξαναπήρε τον λόγο. «Είσαι μικρός 
ακόμη και δεν μπόρεσες να καταλάβεις την αξία της εμπειρίας που έζησες. Τη 
στιγμή εκείνη, ήσουν ερωτευμένος με την ανθρωπότητα. Τον είχα αισθανθεί 
κι εγώ αυτόν τον έρωτα, όταν ήμουν ακόμη στο δημοτικό. Προσευχήθηκα 
τότε, να μαζευτούν όλες οι αρρώστιες του κόσμου πάνω μου, για να 
σταματήσουν να υποφέρουν οι υπόλοιποι. Αστείο, δε νομίζεις;»  

Ο Αλέξανδρος ήταν σίγουρος πως ο Ινδιάνος του έλεγε την αλήθεια. Δεν 
ήξερε τίποτα γι αυτόν τον άνθρωπο, αλλά θα πίστευε ό,τι και να του έλεγε. 
Λίγο ο μειλίχιος τόνος της ομιλίας του, λίγο η ανεξήγητη ομοιότητα με τον 
Δαλάι Λάμα, λίγο η παραξενιά του, έκαναν τον Αλέξανδρο να θέλει να τον 
ακολουθήσει και να μάθει ό,τι μπορούσε από αυτόν. Ο Κανακούκ συνέχισε.  

«Οι εμπειρίες αυτές μπορούν, στις κατάλληλες συνθήκες, να είναι 
αποκαλυπτικές. Πολλοί άνθρωποι έχουν πετάξει πολλά περισσότερα από αυτά 
που έχεις, για να ακολουθήσουν το δρόμο που τους έδειξαν αντίστοιχα 
οράματα. Ας είναι, ίσως να σου δοθεί η ευκαιρία να το κάνεις αργότερα. 
Πάντως, γνώρισες τουλάχιστον τον έρωτα για τους ανθρώπους και κάποιες 
μικρότερες αγάπες. Δυστυχώς, είναι όλα μπλεγμένα σε ένα κουβάρι, που 
βολοδέρνει μέσα σε αυτό το πανέξυπνο μυαλό που κουβαλάς». 

Ο Αλέξανδρος προσβλήθηκε και δεν το έκρυψε.  
- Καλό αυτό. Με κολακεύεις και με ειρωνεύεσαι ταυτόχρονα. Ποια είναι 

λοιπόν η διαφορά ανάμεσα στον έρωτα και την αγάπη που, εγώ, ο 
μπερδεμένος δε μπορώ να καταλάβω; 

- Μην είσαι τόσο μυγιάγγιχτος. Άκου λίγο τον γερο-Κανακούκ. Ο έρωτας 
είναι φωτιά και η αγάπη χώμα. Ο έρωτας είναι πόθος. Τη μια στιγμή θεριεύει 
και την άλλη σβήνει. Η αγάπη είναι πάθος. Είναι ήσυχη, σταθερή, απτή, 
σίγουρη. Μετά το χρόνο, είναι η πιο μεγάλη από τις δυνάμεις. 

- Και ο χρόνος τι είναι; Ο αέρας; 



- Όχι βέβαια. Ο χρόνος είναι το νερό. Τίποτα δεν αντιστέκεται στο νερό 
που κυλά. Σβήνει τη φωτιά και κάνει τους βράχους σκόνη. Αέρας είναι ο νους. 
Σηκώνει τα υπόλοιπα, τα στροβιλίζει, τα μπλέκει, τα χωρίζει και τα αφήνει 
όπου θέλει. Νους, Χρόνος, Πόθος, Πάθος. Αέρας, νερό, φωτιά, γη. Μπορώ να 
σου μιλάω για ώρες για το πώς σχετίζονται όλα αυτά μεταξύ τους. Βέβαια, δεν 
είναι τίποτε πέρα από γενικεύσεις, αλλά με βοηθούν να βάζω τα πράγματα 
στη θέση τους. Πάντα αγαπούσα τους προγόνους σου. Έκαναν τα πιο 
δύσκολα πράγματα απλά και κατανοητά. 

- Δυστυχώς, τα πράγματα δεν είναι ποτέ άσπρα και μαύρα. Εμένα με 
εκνευρίζουν οι απλοποιήσεις. 

- Έχεις δίκιο νεαρέ μου. Ο κόσμος μπορεί να σου προκαλέσει μεγάλη 
σύγχυση, μέχρι να τον καταλάβεις. Ωστόσο, δεν είναι τόσο μπερδεμένος όσο 
νομίζεις. 

- Μακάρι να μπορούσα να το δεχτώ αυτό. Να έβρισκα κι εγώ εύκολες 
απαντήσεις και να σταματούσα να παιδεύομαι. 

Ο Κανακούκ φάνηκε απογοητευμένος. Ήλπιζε ότι ο Αλέξανδρος θα το είχε 
ξεπεράσει αυτό το στάδιο. Ας ήταν, αφού όλα τα στοιχεία ήταν εκεί, άξιζε να 
συνεχίσει την προσπάθεια. Ο τόνος του ινδιάνου έγινε σοβαρός.  

«Δεν είπα κάτι τέτοιο. Το μόνο που θα καταφέρεις αν σταματήσεις να 
παιδεύεσαι, είναι να αποδείξεις ότι είσαι νεκρός. Ο άνθρωπος που σταματάει 
να πολεμάει, σταματάει να είναι άνθρωπος». 

Ο Αλέξανδρος διαμαρτυρήθηκε.  
- Μερικές φορές, η μάχη είναι χαμένη πριν καν ξεκινήσει. Βλέπω παντού 

κρυφούς, αχόρταγους δυνάστες που περιγελούν το καλό και το δίκαιο. 
Εκμεταλλεύονται τα ανόητα, αλτρουιστικά πιόνια για να μεγαλώνουν την 
περιουσία και την περιφέρεια της κοιλιάς τους. 

- Αυτοί πάντα υπήρχαν και πάντα τα πιόνια έβρισκαν τρόπους να κάνουν 
κινήσεις εναντίον τους. Πρέπει να αποδεχθείς την ύπαρξη της απειλής και να 
τη χρησιμοποιήσεις για να γίνεις καλύτερος. Το ελάφι είναι γρήγορο και 
δυνατό επειδή υπάρχει ο λύκος. Χωρίς τον λύκο θα ήταν χοντρό και νωχελικό. 
Όσο γι αυτούς που το παράκαναν, βρήκαν κάποια στιγμή το δάσκαλό τους. 
Δεν είναι λίγοι αυτοί που πέθαναν στα χέρια των σκλάβων τους. 

- Όπως δεν είναι λίγοι και αυτοί που τα κατάφεραν μια χαρά. Και όσο 
περνάει ο καιρός, τόσο βρίσκουν και πιο έξυπνους τρόπους να κρύβονται και 
να μας ξεγελάνε. 

- Κι αυτό, Αλέξανδρε, δεν είναι απαραίτητα κακό. Κάποτε, οι χωρικοί ήταν 
ευχαριστημένοι αν είχανε να φάνε. Σιγά-σιγά, άρχισαν να απαιτούν ολοένα 
και περισσότερα πράγματα. Ιδιοκτησία, παιδεία,  ψήφο, ισότητα… Θα έλεγα 
και ελευθερία, αλλά αυτή είναι άλλη συζήτηση. Όσο και να παραπονιέσαι για 
τον κόσμο σήμερα, είναι πολύ καλύτερος από το παρελθόν. Η βελτίωση δεν 
ήρθε από τη μια στιγμή στην άλλη, ούτε από μόνη της. Ο κόσμος προχωρεί με 
το τσεκούρι και τη φωτιά. 

Ο Αλέξανδρος επέμεινε. Δεν ήταν τόσο απλά τα πράγματα. «Το θέμα μου 
είναι πως δε βλέπω τι θα μπορέσω να πετύχω με το να καταστρέψω τη δική 



  89 

 
 

μου ζωή για να πολεμήσω όλο το σύστημα που έχει στηθεί με τέτοια 
επιμέλεια». 

Με το που το άκουσε αυτό ο Κανακούκ, γύρισε τα μάτια του προς τα πάνω 
και ετοιμάστηκε να τα παρατήσει. Σκέφτηκε για λίγο, έβαλε το χέρι του στην 
τσέπη, έπιασε σφιχτά το βότσαλο και αποφάσισε να του δώσει άλλη μία 
ευκαιρία. Παιδεύτηκε αρκετά για να βρει την κατάλληλη προσέγγιση, μέχρι 
που θυμήθηκε μια λέξη που του είχε εξηγήσει ο παλιός του φίλος. Ήταν μια 
λέξη που υπήρχε μόνο στην ελληνική γλώσσα: ‘Φιλότιμο’. Έκανε μια ύστατη 
προσπάθεια. «Με συγχωρείς, μου είχες δώσει την εντύπωση ανθρώπου που 
είναι έτοιμος για θυσίες, που θέλει πραγματικά να βοηθήσει. Ίσως, τελικά, να 
έκανα λάθος». 

Ο Ινδιάνος χτύπησε ευαίσθητη χορδή. Ο Αλέξανδρος κοκκίνισε. 
Προσπάθησε να δικαιολογηθεί. «Μη με παρεξηγείς. Παλεύω να βρω τρόπο να 
βοηθήσω, αλλά όσο το σκέφτομαι, τόσο πιο απίθανο μου φαίνεται να 
καταφέρω κάτι». Ο Κανακούκ έδειξε ικανοποιημένος από την απάντηση. 
Άλλο πράγμα ο εγωισμός και άλλο η έλλειψη αυτοπεποίθησης. Για το 
τελευταίο, μπορούσαν να γίνουν πολλά. Ξεκίνησε πάλι με όρεξη. 

- Υπερεκτιμάς τον εχθρό σου. Κι αυτοί άνθρωποι είναι και κάνουν λάθη. 
Εξάλλου, δεν είσαι μόνος σου. 

- Πόσοι είμαστε; Δέκα, εκατό, χίλιοι; Και θα μας ακούσουν τα 
εκατομμύρια που καταναλώνουν ό,τι σκουπίδι τους σερβίρει κάθε μέρα η 
τηλεόραση; 

- Δε χρειάζονται πολλοί για να κάνουν διαφορά. Άκουσέ με λίγο. Αν 
οδηγείς, ξέρεις ότι τα βαριά μποτιλιαρίσματα δημιουργούνται όταν έχει 
κίνηση, ακόμη κι αν δεν έχει γίνει κανένα ατύχημα. Αυτό συμβαίνει επειδή η 
κίνηση κάνει κάποιους οδηγούς να αλλάζουν συνεχώς λωρίδες για να 
προσπεράσουν. Αυτό κάνει αυτούς που έρχονται από πίσω να φρενάρουν κι 
έτσι όλοι πάνε πιο αργά. Αυτός που αλλάζει λωρίδα κερδίζει λίγο χρόνο, άρα 
είναι λογικό να το κάνει. Όταν όμως το κάνουν αρκετοί, κολλάνε όλοι μαζί. Αν 
όλοι άλλαζαν λωρίδα με το παραμικρό, τα μποτιλιαρίσματα θα εμφανίζονταν 
πολύ συχνά. Αν κανένας δεν άλλαζε λωρίδα, θα είχαμε πολύ σπάνια 
μποτιλιαρίσματα. Επομένως, η αλλαγή λωρίδας είναι ανήθικη. Οι 
συγκοινιωνιολόγοι έχουν αποδείξει ότι αρκεί ένα μικρό ποσοστό οδηγών να 
συμπεριφέρεται ηθικά, για να μειωθεί δραστικά η πιθανότητα 
μποτιλιαρίσματος. Από τη θυσία αυτών των λίγων, κερδίζουν τελικά όλοι. 

- Το γεγονός ότι υπάρχουν πολλά μποτιλιαρίσματα τι σου λέει; 
- Μη βιάζεσαι. Ξέρεις το ‘δίλημμα του κρατούμενου’; 
- Νομίζω ότι κάτι έχω ακούσει, αλλά θύμισέ μου.. 
- Έχεις δύο κρατούμενους, που συνεργάστηκαν για να διαπράξουν κάποιο 

έγκλημα. Η αστυνομία τους ανακρίνει ξεχωριστά. Αν δεν ομολογήσει κανένας, 
θα αφεθούν ελεύθεροι και οι δύο. Αν ομολογήσει μόνο ο ένας, αυτός που 
μίλησε θα μείνει ελεύθερος, ενώ ο άλλος θα πάει φυλακή. Αν ομολογήσουν και 
οι δύο, θα πάνε και οι δύο φυλακή, αλλά για λιγότερο καιρό. Το πιο συμφέρον 
και για τους δύο είναι να εμπιστευτεί ο ένας τον άλλο. Για τον καθένα 



ξεχωριστά όμως, είναι πιο ασφαλές να μιλήσει. Τι λες λοιπόν να κάνουν οι 
περισσότεροι άνθρωποι αν τους θέσεις ένα τέτοιο δίλημμα; 

- Στοιχηματίζω ότι προτιμούν να καταδώσουν τον άλλο. 
- Και σωστό και λάθος. Αν το παιχνίδι το παίξεις μόνο μία φορά, ο 

εγωισμός όντως κερδίζει αρκετά συχνά, ειδικά αν δεν ξέρεις τον άλλο καλά. 
Αν όμως το παίξεις πολλές φορές, καταλαβαίνεις ότι δε σε συμφέρει. Οι 
περισσότεροι τροποποιούν τη συμπεριφορά τους και αρχίζουν να 
συνεργάζονται. Αλλά ακόμη και όταν το παίζεις μόνο μια φορά, είναι πολλοί 
αυτοί που προτιμούν να εμπιστευτούν τον άλλο, ακόμη κι αν δεν τον ξέρουν. 
Είναι απρόσμενο, αλλά συμβαίνει. Ο εγωισμός δεν κερδίζει τόσο συχνά όσο 
νομίζεις. 

- Πολύ θεωρητική κατάσταση. Στην πράξη… 
Ο Κανακούκ συγκρατήθηκε. Δεν μπορούσε να ξέρει τι ήταν αυτό που 

έκανε τον Αλέξανδρο τόσο διστακτικό, αλλά έπρεπε να τον βοηθήσει να το 
ξεπεράσει. 

Το θέμα δεν είναι αν υπάρχουν ανήθικοι άνθρωποι. Δέξου το και ξέχνα το. 
Δε σε αφορούν. Αυτό που έχει σημασία είναι η διαφορά που μπορείς να 
κάνεις εσύ. Ο κόσμος δε χρειάζεται όλους τους ανθρώπους να είναι άγιοι για 
να γίνει καλύτερος. Αρκεί μια κρίσιμη μάζα. Οι ισορροπίες αλλάζουν 
καθημερινά. Κάποτε η αγάπη, το πνεύμα της συνεισφοράς, οι «τυχαίες 
πράξεις καλοσύνης» ήταν θεωρητικές έννοιες. Σήμερα υπάρχουν όλο και 
περισσότεροι άνθρωποι που τα σκέφτονται και τα εφαρμόζουν, όσο καλύτερα 
μπορούν. 

- Κάποτε, οι πρόγονοί σου ζούσαν σε αρμονία με τη φύση, ειρηνικά, χωρίς 
να παίρνουν παραπάνω από αυτά που πραγματικά χρειάζονταν. 

- Ανοησίες! Παραμυθάκια των χίπηδων. Ναι, σεβόμασταν και 
αγαπούσαμε τη φύση. Θα ήμασταν ηλίθιοι αν δεν το κάναμε, αφού αυτή μας 
εξουσίαζε. Νομίζεις ότι δεν είχαμε πολέμους, φτώχια και αδικία; Νομίζεις ότι 
αν είχαμε την ευκαιρία να ζήσουμε καλύτερα από τον διπλανό μας θα την 
αφήναμε να χαθεί; Οι κάτοικοι αυτής της χώρας δεν ήταν εξωγήινοι, αγαπητέ 
μου. Ήταν άνθρωποι. Με όλα τα καλά και τα κακά του είδους μας. Ό,τι και να 
σου λένε, ποτέ δεν ήταν ειδυλλιακά τα πράγματα. Αλλά βελτιώνονται. Αργά, 
βασανιστικά, αλλά βελτιώνονται. Κάποτε οι λευκοί πέρνανε τη γη μας και μας 
εξολοθρεύανε δίχως δισταγμό, επειδή μας θεωρούσανε ζώα. Τώρα έχουν 
αρχίσει να βλέπουν αλλιώς τα πράγματα. 

- Οι πόλεμοι, οι σκοτωμοί και η αδικία δε σταμάτησαν. 
- Όχι, και ίσως να μη σταματήσουν ποτέ. Κάποια στιγμή, η λογική πρέπει 

να δίνει τη θέση της στη δύναμη. Από την άλλη, πότε μιλούσαν για αμάχους; 
Για παράπλευρες απώλειες; Για εγκλήματα πολέμου; Ποτέ! Σε λίγο καιρό, όχι 
ίσως στη ζωή μας, οι μεγάλοι πόλεμοι θα είναι αναίμακτοι. Οι λαοί θα χτυπάνε 
τα κέρατά τους σαν τα ελάφια και θα υποχωρεί ο πιο αδύνατος, πριν 
πραγματικά πληγωθούν. Ο κόσμος αλλάζει. Η συμπόνοια και η δικαιοσύνη 
εξαπλώνονται. Απλά πάντα, ο άνθρωπος θεωρεί αυτά που έχει ως δεδομένα 
και ζητάει περισσότερα. 



  91 

 
 

- Δηλαδή, λες ότι η απληστία μας μπορεί να μας βγει σε καλό; 
- Μακάρι να επικεντρωνόταν μόνο σε τέτοια πράγματα. Δυστυχώς... 
Ο γέρος είχε αρχίσει να κουράζεται. Δε μπορούσε να τραβήξει την 

κουβέντα για πολύ ακόμη και το «Δυστυχώς» ο Αλέξανδρος φαινόταν να το 
ξέρει καλά. Προτίμησε λοιπόν να το προσπεράσει. Πήρε μια ανάσα και 
συνέχισε, «Όχι, ο δρόμος είναι μακρύς και δύσκολος. Δεν είναι για τους 
λιπόψυχους και δεν υπάρχει αμφιβολία γι αυτό. Ξέρω πόσο εύκολο είναι να 
απογοητευτείς και να τα παρατήσεις. Δεν πρέπει να απελπίζεσαι. Δεν ξέρεις 
πόση δύναμη έχεις μέσα σου. Ποτέ μη διστάσεις, ποτέ μην κάνεις πίσω. Οι 
τοίχοι που συναντάς είναι εκεί για να τους περάσεις. Αν ήταν χαμηλοί, θα τους 
είχαν περάσει όλοι. Οι τοίχοι είναι εκεί για να κρατάνε τους πολλούς μακριά, 
για να τους περνάνε μόνο οι εκλεκτοί». 

Ο Αλέξανδρος ντράπηκε. Ο Κανακούκ είχε δίκιο. Το είχε παρακάνει 
παίζοντας τον δικηγόρο του διαβόλου. Βαθιά μέσα του, ήξερε πως ήταν 
ξεχωριστός, πως είχε χρέος να αφιερώσει τη ζωή του σε κάτι μεγάλο, ή 
τουλάχιστον ουσιαστικό. Ήξερε πως δε θα ησύχαζε ποτέ του στο μέσο όρο, 
στην κοινοτοπία της καθημερινότητας. Όχι ότι την κατέκρινε, αλλά δεν ήταν 
γι αυτόν. «Έχεις δίκιο», είπε. «Το ξέρω ότι έχεις δίκιο». 

Ο Κανακούκ έριξε μια ματιά γύρω του για να βεβαιωθεί ότι ήταν μόνοι και 
κοίταξε τον Αλέξανδρο μέσα στα μάτια. Ξαφνικά, το ζαρωμένο κοκκινωπό 
πρόσωπο μεταμορφώθηκε απειλητικά, καθώς το βλέμμα του Ινδιάνου 
σκοτείνιασε και τα φρύδια του έσμιξαν με αποφασιστικότητα. Ο Αλέξανδρος 
ανησύχησε. Έκανε να στρέψει τη ματιά του αλλού, να ψάξει διέξοδο.  

Ο Κανακούκ άρπαξε το σαγόνι του Αλέξανδρου με το δεξί του χέρι και τον 
ανάγκασε να τον κοιτάξει. Ο Αλέξανδρος έκανε να τραβηχτεί, αλλά η λαβή 
του γέρου ήταν απρόσμενα σταθερή, λες και κάποιο αρχαίο ινδιάνικο πνεύμα 
είχε καταλάβει το σώμα του. Ο Κανακούκ είπε, με αργή και σταθερή φωνή, 
σαν να εξαρτιόταν από αυτό η ζωή του: «Θα σου κάνω μια ερώτηση και θέλω 
να μου απαντήσεις μόνο όταν θα είσαι σίγουρος για αυτό που θα πεις. Θα σου 
εκμυστηρευτώ ένα μυστικό που θα αλλάξει τη ζωή σου. Πριν σου πω τι είναι, 
πρέπει να ξέρω ένα πράγμα. Είσαι διατεθειμένος να περάσεις όλους τους 
τοίχους; Είσαι έτοιμος να συνεχίσεις μέχρι τέλους;»  

Ο Αλέξανδρος τον κοιτούσε έκπληκτος. Ο Κανακούκ απελευθέρωσε τη 
λαβή και του είπε: «Θα σε αφήσω να σκεφτείς αυτά που είπαμε. Αν 
αποφασίσεις να αφήσεις κάτω τα βαρίδια που σέρνεις, έλα να με βρεις στο 
σπίτι μου. Ο Τζακ θα σου πει πώς να έρθεις. Αν πάλι νομίζεις πως είμαι ένας 
ξεμωραμένος που δεν ξέρει τι του γίνεται, δικαίωμά σου. Να πας στο καλό και 
σου εύχομαι κάθε ευτυχία. Εις το επανιδείν». 

Ο Ινδιάνος έφυγε αργά-αργά και ο Αλέξανδρος κοιτούσε την 
καμπουριασμένη ράχη, καθώς απομακρυνόταν. Όταν ο γέρος ήταν πια μια 
κουκίδα, άρχισε να περπατάει στην όχθη του ποταμού, παραμιλώντας. «Μα τι 
περίεργος άνθρωπος! Τόσα χρόνια ποτέ μου δεν… Τόσους ανθρώπους 
γνώρισα, μα κανένας δεν μου μίλησε με τέτοιο θράσος. Μα ποιος διάολο 



νομίζει πως είναι; Και αν είναι τόσο σπουδαίος τι δουλειά έχει εδώ, στη μέση 
του πουθενά; Κι όμως…»  

Κι όμως, ήξερε πως ο Κανακούκ είχε πετύχει διάνα. Η απόφαση δεν ήταν 
καθόλου δύσκολη. Απλά φοβόταν. Φοβόταν την αποτυχία, επειδή δεν ήταν 
σίγουρος για τον εαυτό του. Ωστόσο, ήταν επιλογή να δειλιάσει σε κάτι τόσο 
σημαντικό; Πώς θα ζούσε με τον εαυτό του μετά; Εξάλλου, ακόμη και το λίγο 
θα ήταν καλύτερο από το τίποτα. «Καλύτερα να ανάβεις ένα κερί, παρά να 
καταριέσαι το σκοτάδι». Αυτό τα έλεγε όλα. Θέλησε να τρέξει πίσω από τον 
Ινδιάνο, να τον προλάβει. Θυμήθηκε τα λόγια του και σταμάτησε. «Μόνο όταν 
θα είσαι σίγουρος για αυτό που θα μου πεις». Δεν αρκούσε να πείσει τον 
εαυτό του. Έπρεπε να το νιώσει.  

Ακολούθησε την κοίτη του ποταμού για αρκετή ώρα. Άδειασε το μυαλό του 
από σκέψεις. Δεν ήταν ώρα για σκέψεις. Οι ιδέες έδωσαν τη θέση τους σε 
συναισθήματα. Όταν η φουρτούνα καταλάγιασε, η αμφιβολία είχε γίνει 
πεποίθηση. Γύρισε στο μοτέλ με γοργό, ήρεμο, σίγουρο βήμα. Άνοιξε την 
πόρτα του γραφείου και βρήκε τον Τζακ αγκαλιά με μια γυναίκα. Χαμογέλασε 
και τον ρώτησε: «Τζακ, πού μένει ο Κανακούκ;»  

 
*** 

 
Ο Αλέξανδρος ακολούθησε τις οδηγίες του Τζακ και βρέθηκε σε μια 

γειτονιά που είχε προσπεράσει αδιάφορα την προηγούμενη ημέρα. Τα σπίτια 
εκεί ήταν μικρά και άσχημα, τα περισσότερα ασυντήρητα και μερικά, 
προφανώς εγκαταλειμμένα. Σταμάτησε στον αριθμό 12 και παρατήρησε το 
μικρό, άσπρο σπίτι. Ήταν ίδιο με τα υπόλοιπα, με τη μπογιά να ξεφτίζει και τα 
βρώμικα παράθυρα να κρύβουν τις χοντρές, αρχαίες κουρτίνες. Μερικές 
κότες τσιμπολογούσαν χορτάρια σε μια περιφραγμένη άκρη του κήπου, ένα 
διαλυμένο αγροτικό φορτηγό σκούριαζε σε μια άλλη γωνιά και δύο καχεκτικά 
δέντρα παρακαλούσαν για νερό. «Στα πιο απίθανα μέρη, βρίσκεις τους πιο 
απίθανους ανθρώπους», είπε στον εαυτό του. 

Προχώρησε μέχρι την ξύλινη πόρτα και χτύπησε διακριτικά. Όταν δεν 
πήρε απάντηση, χτύπησε πιο δυνατά και μετά φώναξε για να τον ακούσει ο 
Κανακούκ. Δεν πήρε απάντηση και έκανε να φύγει, απογοητευμένος. Καθώς 
απομακρυνόταν, άκουσε κάποιον να φωνάζει: «Ε, κύριε! Τον κ. Πόρτερ 
ψάχνετε;». Γύρισε και είδε έναν μεσήλικα, στη διπλανή αυλή. «Ε, τον 
Κανακούκ ήθελα», είπε ο Αλέξανδρος, που δε θυμόταν το επώνυμο τού 
περίεργου Ινδιάνου. «Μισό λεπτό να τον φωνάξω», απάντησε ο γείτονας. Ο 
Κανακούκ εμφανίστηκε μετά από μερικά λεπτά, καλυμμένος με λάσπη. «Ω, το 
Ελληνόπουλο πήρε την απόφασή του!», είπε, φανερά ευδιάθετος. «Έλα, 
πέρασε μέσα και περίμενέ με, να πλυθώ. Βοηθούσα τον Σάιμον να καθαρίσει 
τη λίμνη του. Κακή ιδέα, στην ηλικία μου». Ο Αλέξανδρος κοίταξε τον Σάιμον 
και πρόσεξε ότι αυτός δεν είχε ίχνος λάσπης επάνω του. «Περίεργο», 
σκέφτηκε, αλλά δεν είπε τίποτα.  



  93 

 
 

Ο Αλέξανδρος μπήκε στο σπίτι του ινδιάνου και σταμάτησε στην πόρτα. 
Δεν ήξερε πού να πάει, αφού όλο το μέρος ήταν γεμάτο βιβλία. Βιβλία στις 
καρέκλες, στο πάτωμα, στα περβάζια των παραθύρων, ακόμα και στον πάγκο 
της κουζίνας. Ο Κανακούκ του είπε με φυσικότητα: «Κάθησε στο κρεβάτι μου, 
σε παρακαλώ. Συγνώμη για την ακαταστασία. Κάθε μήνα λέω να πάω κάποια 
βιβλία στο υπόγειο, αλλά δε μου κάνει καρδιά να τα αποχωριστώ. Άσε που το 
υπόγειο έχει τόση υγρασία που θα μου τα καταστρέψει… Εξάλλου, δεν 
έρχεται ποτέ κανείς εδώ, κι εμένα δεν με πειράζει ιδιαίτερα…» 

Ο Αλέξανδρος κάθησε στο κρεβάτι, καθώς ο Κανακούκ άνοιγε μια μικρή 
πόρτα στο δωμάτιο για να πάει στο μπάνιο. Σπίτι χωρίς καθιστικό, ο 
Αλέξανδρος δεν είχε ξαναδεί. Αυτό που του έκανε εντύπωση, πέρα από τα 
βιβλία, ήταν οι αμέτρητες κορνιζαρισμένες  φωτογραφίες. Μόλις τις πρόσεξε, 
σταμάτησε να διαβάζει τους τίτλους των βιβλίων και πλησίασε για να τις δει 
με περισσότερη προσοχή. Αμέσως κατάλαβε ότι αυτές δεν ήταν συνηθισμένες 
φωτογραφίες. Σε καμία δεν εμφανιζόταν ο ίδιος άνθρωπος δεύτερη φορά. 
Αναγνώρισε ανάμεσα στα πρόσωπα τον Τζακ και τη γυναίκα που ήταν μαζί 
του στο γραφείο του μοτέλ. Ήταν αγκαλιασμένοι και χαμογελούσαν περίεργα. 
Συνηθίζουμε να κορνιζάρουμε τις καλές μας στιγμές και να σβήνουμε τις 
δύσκολες, αλλά αυτοί οι άνθρωποι είχαν κάτι το διαφορετικό. Τα χαμόγελα 
διέφεραν από τα συνηθισμένα, προσποιητά χαμόγελα που φοράμε κάθε φορά 
που κάποιος κρατάει μια φωτογραφική μηχανή μπροστά μας. Οι άνθρωποι 
αυτοί έμοιαζαν αληθινά ευτυχισμένοι. Φαντάστηκε ότι ο ινδιάνος θα συνέλεγε 
τέτοιες φωτογραφίες για να τον κάνουν να νιώθει καλά, αφού προφανώς δεν 
είχε δική του οικογένεια.  

Εστίασε το ενδιαφέρον του στο ράφι με τα σκαλιστά ζώα και έπιασε τον 
μισοτελειωμένο βούβαλο. Πέρασε τα δάκτυλά του από πάνω του, 
εντοπίζοντας τα σημεία που έμενε να αφαιρεθούν «Πόσο θα ήθελα να 
μπορούσαν να φτιάξω κι εγώ κάτι τέτοιο», σκέφτηκε. Άφησε το βούβαλο και 
πήρε στα χέρια του την αρκούδα. Τη στιγμή εκείνη, η πόρτα του μπάνιου 
άνοιξε και βγήκε από μέσα ο Κανακούκ. «Η αρκούδα αυτή είναι σύμβολο 
δύναμης και φιλίας», του είπε. «Δεν είναι της φυλής μου, αλλά βαρέθηκα να 
φτιάχνω βούβαλους και λύκους». «Είναι πολύ όμορφη», αποκρίθηκε ο 
Αλέξανδρος. «Έχεις ταλέντο». «Μπα, κάτι να περνάει η ώρα και να βάζει ένα 
πιάτο φαί στο τραπέζι», είπε ο Κανακούκ. 

Αφού ο Ινδιάνος σκουπίστηκε με μια βρώμικη πετσέτα που βρήκε στην 
κουζίνα, κάθησε στη μοναδική ελεύθερη καρέκλα, δίπλα στον Αλέξανδρο. Τον 
κοίταξε με χαμόγελο και τον ρώτησε: «Λοιπόν, πήρες την απόφασή σου;». 
«Την πήρα», απάντησε ο Αλέξανδρος.  

- Δεν είμαι σίγουρος γιατί, αλλά θέλω να πολεμήσω. Δε θέλω να τα 
παρατήσω. 

- Σου ζήτησα να σιγουρευτείς. Το τι θέλεις, δεν έχει μεγάλη σημασία. Θα 
το κάνεις; 

- Πώς θα μπορούσα να ξέρω αν θα τα καταφέρω; Μήπως έχεις βρει τρόπο 
να βλέπεις το μέλλον; 



- Μπερδεύεσαι. Ίσως έπρεπε να ήμουν πιο σαφής. Αυτό που σου ζητάω να 
κάνεις είναι να αφήσεις τις σκέψεις σου κατά μέρος και να κοιτάξεις μέσα 
σου. Έχεις την ανάγκη να πολεμήσεις την αδικία; Ξέρεις απλά ότι είναι καλό 
να προσφέρεις ή δε μπορείς να ζήσεις αν δεν το κάνεις; Είσαι υποχρεωμένος 
να αναζητάς την αλήθεια, όσο απατηλή κι αν είναι η αναζήτηση; Έχεις εκεί 
μέσα το δαιμόνιο του Σωκράτη που σε στοιχειώνει όταν ξεκουράζεσαι; 

Ο Κανακούκ άγγιξε άλλη μια ευαίσθητη χορδή. Ο Αλέξανδρος είχε μείνει 
άναυδος με την ευστοχία του ινδιάνου. «Έχω κάτι που με τρώει, ναι», είπε 
τελικά. Σταμάτησε για μια στιγμή και συνέχισε. 

- Ξέρω πως δε θα ησυχάσω αν το αγνοήσω. Αυτά που σου λέω δεν τα 
σκέφτηκα, τα ένιωσα. Τη σιγουριά που ζητάς όμως, δε νομίζω πως την έχω. Το 
θέλω πολύ. Δε σου αρκεί αυτό; 

- Είναι, οπωσδήποτε, μια αρχή. Πολύ καλύτερα από το απόγευμα, 
σίγουρα. Μα θα πρέπει να καταλάβεις ότι θέλω κι εγώ να βεβαιωθώ. Αυτά 
που θα σου πω είναι φυλαγμένα για κάποιον που θα μπορέσει να σηκώσει το 
βάρος της κληρονομιάς.  

Ο Ινδιάνος μπλόφαρε, αλλά ο Αλέξανδρος δε μπορούσε να το ξέρει αυτό. 
«Και πώς σκοπεύεις να βεβαιωθείς, για μένα;» ρώτησε, με ενδιαφέρον. Ο 
Κανακούκ σηκώθηκε από την καρέκλα, τράβηξε όλες τις κουρτίνες και άναψε 
το πορτατίφ. Μετά,  πλησίασε τον Αλέξανδρο. Αυτός τραβήχτηκε και 
ετοιμάστηκε να αμυνθεί. Το περιστατικό με το χέρι του ινδιάνου στο σαγόνι 
του ήταν πολύ πρόσφατο. Ο Κανακούκ χαμογέλασε και του ζήτησε να κάνει 
στην άκρη. Μετά έσκυψε πάνω από το κρεβάτι, και έβαλε το χέρι του εκεί που 
το στρώμα συναντούσε τον τοίχο. Ψαχούλεψε για λίγο και έβγαλε ένα πέτσινο 
πουγκί. Γύρισε στο τραπέζι και πήρε την πίπα από τον τοίχο. Κάθησε στην 
καρέκλα, έβγαλε από την τσέπη του ένα σακουλάκι καπνό και το έβαλε στην 
πίπα. Άνοιξε το πουγκί, πήρε μια πρέζα μαύρη σκόνη και την έβαλε με 
προσοχή στην πίπα. Έκλεισε το πουγκί, το έβαλε στη θέση του και άναψε την 
πίπα.  

«Τι ήταν αυτό που έβαλες μέσα;» ρώτησε ο Αλέξανδρος, που φοβόταν τα 
ναρκωτικά. Η μόνη ουσία που είχε βάλει στο σώμα του ήταν ένα τετραγωνάκι 
LSD κι αυτό κατόπιν της ακατάπαυστης εμμονής του Νταγκ. Ο Κανακούκ τον 
καθησύχασε.  

«Σκόνη από πεγιότε. Μην ανησυχείς, δεν είναι εθιστικό. Το μόνο που θα 
σου κάνει είναι να σε φέρει σε επαφή με τον αληθινό σου εαυτό. Το 
χρησιμοποιούμε εδώ και αιώνες».  

Ο Αλέξανδρος ενέδωσε, χωρίς μάχη. Για το πεγιότε δεν είχε ακούσει ποτέ 
κάτι κακό. Τι είχε να χάσει, άλλωστε; Ο Κανακούκ άναψε την πίπα, πήρε μια 
γερή εισπνοή και την κράτησε για μερικά δευτερόλεπτα. Έδωσε την πίπα 
στον Αλέξανδρο και εκεί ξεκίνησε το ταξίδι. Καθώς καπνίζανε, ο ινδιάνος 
άρχισε να μιλάει για το παρελθόν του. Όταν έφτασε στη μέρα που άφησε τον 
καταυλισμό για να πάει στην κατασκήνωση, η μεσκαλίνη είχε ήδη αρχίσει να 
επιδρά. Το χλωμό φως του πορτατίφ τρεμόπαιζε, κάνοντας τις σκιές από τις 
στοίβες των βιβλίων να κινούνται ακανόνιστα. Ο Αλέξανδρος ζαλίστηκε. 



  95 

 
 

Ανοιγόκλεισε τα μάτια του και συγκεντρώθηκε, όσο μπορούσε, στη γλυκιά 
φωνή του ινδιάνου. 

«Όταν έφτασα στη Νέα Υόρκη, δεν ήξερα τι να περιμένω. Δεν ήξερα 
κανέναν που να είχε πάει σε αυτό το μέρος, αλλά δε με ένοιαζε κιόλας. Ήμουν 
για πρώτη φορά μακριά από τους γονείς μου και ένιωθα μια ευφορία που δεν 
είχα ξαναζήσει μέχρι τότε. Ένιωθα ελεύθερος, παρόλο που όλο το πρόγραμμά 
μου ήταν προκαθορισμένο. Για μερικές ημέρες έμεινα με μια οικογένεια που 
φιλοξενούσε και ένα παιδί από τη Χιλή. Κι αυτός θα πήγαινε στην ίδια 
κατασκήνωση. Μας πήγαν βόλτες στο Μανχάταν μαζί με άλλα παιδιά, απ’ όλο 
τον κόσμο. Γνώρισα για πρώτη φορά πραγματικούς Αφρικανούς, έναν Ρώσο 
και έναν Ιταλό. Μετά από μερικές ημέρες, μπήκαμε σε ένα λεωφορείο μαζί με 
πολλούς άλλους, τους οποίους δεν είχα γνωρίσει, και πήγαμε στο Ράινμπεκ 
της Νέας Υόρκης. 

» Το μέρος ήταν υπέροχο. Η κατασκήνωση ‘ανατέλλων ήλιος’ είναι 
φτιαγμένη στις πλαγιές ενός λόφου, μέσα σε καταπράσινα δάση. Με το που 
κατεβήκαμε από τα λεωφορεία, μας υποδέχθηκαν οι σύμβουλοι και κάποιοι 
που είχαν πάει στην κατασκήνωση την προηγούμενη χρονιά, με ένα 
πιασάρικο τραγούδι. Όταν τελείωσαν, πήγαμε να χειροκροτήσουμε, αλλά μας 
είπαν ότι την επιβράβευση την εκφράζουμε εκεί φωνάζοντας ‘χάου χάου’, 
όπως οι ιθαγενείς Αμερικανοί. Μου ήρθε να γελάσω, αλλά συγκρατήθηκα. 
Μας είπαν κάποια πράγματα που ομολογώ πως δεν πρόσεξα, επειδή 
παρατηρούσα το καινούριο περιβάλλον και τους τόσους διαφορετικούς 
ανθρώπους που είχαν μαζευτεί σε αυτό το σημείο, από όλο τον κόσμο. Αρκετοί 
ήταν Αμερικανοί, αλλά πάνω από τους μισούς είχαν έρθει από άλλες ηπείρους. 
Το πρώτο πράγμα που έκαναν ήταν να μας βάλουν να κουβαλήσουμε τα 
κρεβάτια μας στις τέντες, κάτι που μου φάνηκε πολύ περίεργο. Περίμενα να 
είχαν φροντίσει για τέτοια πράγματα και μου κακοφάνηκε πολύ. Μέσα στην 
επόμενη εβδομάδα όμως, κατάλαβα ότι η εργασία ήταν κύριο κομμάτι της 
φιλοσοφίας της κατασκήνωσης.  

» Δουλεύαμε όλοι πολύ και σκληρά. Ήμασταν χωρισμένοι σε ομάδες, με 
‘σάτσεμ’ έναν παλιό. ‘Σάτσεμ’ λέγανε οι ινδιάνοι της Ανατολής τους αρχηγούς 
τους. Ο σάτσεμ μάς καθοδηγούσε σε ό,τι κάναμε. Εγώ βοηθούσα στην 
κουζίνα, καθάριζα τον χώρο και δούλεψα σε έναν βραχόκηπο, που θα έμενε 
εκεί για τις επόμενες χρονιές. Παίζαμε παιχνίδια για να αποκτήσουμε 
εμπιστοσύνη ο ένας στον άλλο, να μάθουμε να συνεργαζόμαστε και να 
μάθουμε να ηγούμαστε. Περνούσα τις υπόλοιπες ώρες χαλαρώνοντας στην 
πισίνα, διαβάζοντας, κάνοντας βόλτες, αλλά, κυρίως, συζητώντας.  

» Συζητούσα με ανθρώπους από άλλους πολιτισμούς, τόσο μακρινούς, που 
ποτέ μου δε θα είχα την ευκαιρία να γνωρίσω. Πριν περάσει η πρώτη 
εβδομάδα, είχα μάθει περισσότερα πράγματα από ότι στην υπόλοιπη ζωή μου 
και είχα δεθεί με ανθρώπους από κάθε γωνιά της γης, περισσότερο από όσο 
είχα δεθεί με τους πιο παλιούς μου φίλους. Για πρώτη φορά, σε ένα μέρος 
τόσο μακρινό, ένιωθα ότι ήμουν στο σπίτι μου. 



» Προς το τέλος της πρώτης εβδομάδας, οι σύμβουλοι και οι παλιοί 
άρχισαν να μιλάνε για κάποιο ‘συμβούλιο’ που θα γινόταν το βράδυ του 
Σαββάτου. Δεν έδιναν καμία συγκεκριμένη πληροφορία, αλλά είχα καταλάβει 
ότι θα ήταν κάτι σημαντικό. Οι θεωρίες για το τι θα συνέβαινε έδιναν και 
έπαιρναν, αλλά εγώ προτίμησα να κάνω αυτό που μας συμβούλεψαν. Να 
χαλαρώσω, να αδειάσω το μυαλό μου από τις σκέψεις, και να ετοιμαστώ για 
το βράδυ. Ξάπλωσα λοιπόν, ανάσκελα, μαζί με κάποιους φίλους και χάζευα τα 
σύννεφα, που έτρεχαν, βιαστικά, στον ουρανό. Συζητούσαμε ήρεμα για 
αρκετή ώρα, μέχρι που άρχισε να σκοτεινιάζει. Με τις οδηγίες των 
παλαιοτέρων, πήγαμε στις σκηνές μας και τυλιχθήκαμε ο καθένας με μία 
κουβέρτα. Μαζευτήκαμε στη συνέλευση όταν ο ήλιος είχε ήδη δύσει.  

» Η ησυχία ήταν απόλυτη. Ο αρχηγός της κατασκήνωσης άρχισε να 
τραγουδάει κατανυκτικά ένα παλιό, ινδιάνικο τραγούδι. Ξεκίνησε να περπατά 
προς το δάσος και τον ακολουθήσαμε, ο ένας πίσω από τον άλλο. 
Προχωρήσαμε για αρκετή ώρα, μέσα από μονοπάτια που δεν ήξερα ότι 
υπάρχουν. Φτάσαμε τελικά, σε ένα ξέφωτο. Το πρώτο πράγμα που πρόσεξα 
ήταν μια τεράστια στοίβα από ξύλα, στο κέντρο του ανοίγματος. Γύρω της 
παρατάσσονταν χοντροί κορμοί που σχημάτιζαν ένα μεγάλο κύκλο. Πήραμε 
όλοι θέση γύρω από τον κύκλο και καθήσαμε πάνω στους κορμούς.  

» Η σιγή ήταν κατανυκτική. Εξήντα δεκαεξάχρονα αγόρια στο ίδιο σημείο 
και άκουγα μόνο τον αέρα και το περιστασιακό νυχτοπούλι. Πέρα από τα 
δέντρα, δεν έβλεπα τίποτα. Το σκοτάδι του δάσους είναι απόλυτο και 
τρομακτικό. Κάθε βράδυ που ανηφόριζα για τη σκηνή μου, φοβόμουν μην 
πεταχτεί κάποιο άγριο ζώο από τους θάμνους. Δεν ήμουν συνηθισμένος σε 
τόσο σκοτάδι και τόση ησυχία. Τουλάχιστον εκεί, στον κύκλο, είχα δίπλα τους 
φίλους μου. Έπιασα τον εαυτό μου να αναρωτιέται τι θα γινόταν αν ξεχυνόταν 
από το δάσος κάποια αρκούδα και άρπαζε κάποιον από εμάς. Ευτυχώς, όταν 
τακτοποιηθήκαμε όλοι, κάποιος έφερε ένα δαδί και έβαλε φωτιά στο σωρό με 
τα ξύλα. Η φωτιά υψώθηκε πάνω από πέντε μέτρα. Ο κύκλος μετατράπηκε 
μεμιάς σε φωτεινή όαση ασφάλειας και ζεστασιάς. Τίποτα δε μπορούσε πια να 
μας απειλήσει.  

» Κοιτούσαμε μαγεμένοι τις φλόγες να χορεύουν, χωρίς να βγάζουμε άχνα. 
Η ατμόσφαιρα ήταν μυστικιστική. Κάποια στιγμή, σηκώθηκε ένας σύμβουλος 
και άρχισε να περπατάει γύρω από τη φωτιά. Ξεκίνησε να μας λέει μια 
ιστορία, για το μέρος όπου μεγάλωσε. Ακολούθησαν κι άλλες ιστορίες, από 
διαφορετικούς συμβούλους. Όλες ήταν προσωπικές εμπειρίες και όλες είχαν 
κάποιο δίδαγμα.  

» Δε θυμάμαι καμία ιστορία. Δε θυμάμαι κανένα συγκεκριμένο δίδαγμα 
από εκείνο το βράδυ. Το μόνο που θυμάμαι είναι ότι είχα ανοίξει το μυαλό μου 
και ρουφούσα την κάθε λέξη, χωρίς να κρίνω. Αφέθηκα στα συναισθήματα 
πίσω από τα λόγια και ένιωσα την αλήθεια τους να φωλιάζει στα ενδόμυχα της 
ψυχής μου. Μπορώ να σου πω ότι σίγουρα μιλούσαν για την αγάπη, την αξία 
της προσφοράς, το πόσο ίδιοι είναι όλοι οι άνθρωποι σε όλο τον κόσμο και για 



  97 

 
 

τη δική μας ευθύνη να κάνουμε το μήνυμα έργο και να κάνουμε τον κόσμο 
λίγο καλύτερο.  

» Το βράδυ εκείνο με συγκλόνισε.  Ένιωσα ότι κάπου τα είχα ξανακούσει 
όλα αυτά, ότι μου ήταν  ήδη γνωστά.  Στο νου μου ήρθαν οι παλιοί, ινδιάνικοι 
μύθοι που τόσο επέμεναν οι γονείς μου να μου διηγούνται. Από μικρός 
αντιστεκόμουν. Πάντα πίστευα ότι οι μύθοι ωραιοποιούσαν τα πράγματα. 
Τους είχα καταδικάσει στην ίδια, αδιάφορη κατηγορία με την 
κοκκινοσκουφίτσα και τον παπουτσωμένο γάτο. Εκείνο το βράδυ όμως, κάτι 
άλλαξε μέσα μου. Στις νέες αλήθειες που άκουσα αναγνώρισα άλλες, αρχαίες, 
που είχα παρεξηγήσει.  Η αρμονία με τη φύση και ο σεβασμός προς τα έμβια 
όντα ήταν αναπόσπαστα κομμάτια της ζωής των προγόνων μου, για 
αμέτρητες γενεές. Η κατασκήνωση αυτή ήταν η επέκταση της ίδιας ιδέας σε 
όλο τον κόσμο. Μας έδειχνε πώς να κάνουμε πράξη τα λόγια που όλοι ξέραμε, 
αλλά ποτέ δε βλέπαμε να εφαρμόζονται. Τότε κατάλαβα ότι οι ινδιάνικες 
λέξεις και τα τραγούδια που χρησιμοποιούνταν, είχαν βαθύτερο νόημα. 
Έφτιαχναν μια γέφυρα με ένα παρελθόν που, για αυτούς που ήξεραν λίγα για 
την ιστορία των ανθρώπων μου, φάνταζε αγνό και ειρηνικό. Δε με πείραξε η 
αυταπάτη για την τελειότητα της κοινωνίας των προγόνων μου, αφού 
πρόσθετε δύναμη σε αυτό που ζούσαμε. Για μένα, ακόμη μεγαλύτερη σημασία 
είχε η ταπεινότητα και η ανεκτικότητα που κουβαλούσα, ως εκπρόσωπος μιας 
νικημένης φυλής. Ήμουν έτοιμος γι αυτό το μήνυμα. Ρίζωσε στην καρδιά μου 
εκείνο το βράδυ και δυνάμωσε τόσο, τις επόμενες επτά εβδομάδες, που δεν 
έφυγε από μέσα μου ποτέ. Όταν γύρισα πίσω…» 

Ο Αλέξανδρος δεν τον άκουγε πια. Οι σκιές από τα βιβλία είχαν γίνει 
θεόρατα δέντρα. Στη θέση του πορτατίφ ήταν μια φωτιά που ανέβαινε μέχρι 
το ταβάνι. Την κοιτούσε αποχαυνωμένος. Αλλά η φωτιά δεν τον ζέσταινε. 
Άρχισε να κρυώνει. Τυλίχτηκε με την κουβέρτα που ήταν πάνω στο κρεβάτι 
και κούρνιασε σε μια γωνιά. Η πόρτα της κουζίνας ήταν ανοιχτή. Η κουζίνα 
έγινε ένα μαύρο, κρύο, απειλητικό δάσος.  

Ξαφνικά, πρόσεξε κάτι να κινείται μέσα στο σκοτάδι του δάσους. Είδε δύο 
κόκκινα μάτια να πλησιάζουν. Φοβήθηκε και έκλεισε τα μάτια του. Ήταν 
χειρότερα. Αόριστα σχήματα άλλαζαν μορφές και χρώματα με ιλιγγιώδεις 
ρυθμούς. Ζαλίστηκε. Το στομάχι του ανακατεύτηκε. Άνοιξε πάλι τα ματιά και 
προσπάθησε να εστιάσει στον Κανακούκ, για ν’ αποφύγει τα δυσοίωνα, 
κόκκινα μάτια. Με τρόμο, είδε μια μεγάλη σκιά να κινείται πίσω από τον 
Ινδιάνο. Ένα μαύρο, τριγωνικό κεφάλι ξεπρόβαλε από πίσω από το τραπέζι. 
Δυο χέρια με γαμψά νύχια πιάστηκαν στην άκρη του τραπεζιού και το θηρίο 
σκαρφάλωσε πάνω με ευκολία. Έμοιαζε με δράκο κομόντο, μόνο που ήταν 
κατάμαυρο. Ο Κανακούκ άπλωσε το χέρι, άρχισε να χαϊδεύει το θεριό και να 
γελάει δυνατά.  

Ο Αλέξανδρος κουκουλώθηκε ολόκληρος με την κουβέρτα, για να κρυφτεί. 
Μέσα στην κουβέρτα, εμφανίστηκε ο πατέρας του. «Έρχεται ο λύκος 
Αλέξανδρε, κρύψου, έρχεται ο λύκος» του είπε. «Μπαμπάκα, πότε θα φύγει ο 
λύκος;» τον ρώτησε ο Αλέξανδρος. «Θέλεις να πάρω το όπλο μου και να τον 



σκοτώσω;» είπε ο μπαμπάς. «Ναι, μπαμπάκα, και μετά να παίξουμε με τα 
αυτοκινητάκια μου». «Καλά, αγόρι μου», είπε ο μπαμπάς, και πέταξε την 
κουβέρτα από πάνω τους. Κρατούσε στο ένα του χέρι ένα φέηζερ από το Σταρ 
Τρεκ, και στο άλλο ένα τεράστιο οπλοπολυβόλο σαν αυτά του Ράμπο. Άρχισε 
να πυροβολά σαν τρελός και ο Αλέξανδρος χειροκροτούσε. «Μπράβο, 
μπαμπάκα, είσαι ο καλύτερος, ο πιο δυνατός μπαμπάς του κόσμου».  

Ο μπαμπάς σταμάτησε. Το δωμάτιο ήταν καλυμμένο με καπνό. Για λίγο, 
δεν ακουγόταν τίποτα. Μετά, ακούστηκε από μακριά, ένα ινδιάνικο μοιρολόι. 
Πατέρας και γιος κάθονταν ακίνητοι στο κρεβάτι. Ξάφνου, από τον καπνό 
πετάχτηκε το μαύρο κεφάλι και άρπαξε τον πατέρα του Αλέξανδρου. Ο 
Αλέξανδρος άρχισε να ουρλιάζει, έκανε να τον πιάσει, αλλά δεν πρόλαβε. Το 
θεριό τον είχε τραβήξει μέσα στον καπνό.  

Τώρα, ο Αλέξανδρος ήταν μόνος. Το μοιρολόι δεν έλεγε να σταματήσει, 
αλλά ο ινδιάνος ήταν άφαντος, χαμένος στον πυκνό καπνό. Ο Αλέξανδρος 
ξάπλωσε στο κρεβάτι στην εμβρυϊκή στάση και έβαλε το δάχτυλο στο στόμα. 
Τώρα ήταν γυμνός, αλλά δεν κρύωνε. Πίσω του ήταν η Ιφιγένεια. Τον 
αγκάλιασε και του χάιδεψε τα μαλλιά. Ακούστηκε ένας δυνατός κρότος και η 
Ιφιγένεια εξαφανίστηκε. Το μαύρο κεφάλι άρχισε να σηκώνεται δίπλα από το 
κρεβάτι. Τα κόκκινα μάτια κάρφωναν τον Αλέξανδρο. Αυτός άρχισε να 
ταλαντεύεται, μπρος πίσω, μπρος πίσω και να τραγουδάει την ‘ωδή στη χαρά’ 
του Μπετόβεν, στα Γερμανικά. Τραγουδούσε δυνατά, για να μην ακούει το 
μοιρολόι. Περίμενε πότε θα τον άρπαζε κι αυτόν το θηρίο, για να τελειώνει.  

Το κεφάλι δεν κουνήθηκε. Τον κοιτούσε, σα να περίμενε κάτι. Ο 
Αλέξανδρος σταμάτησε να ταλαντεύεται, σταμάτησε να τραγουδάει. Άρχισε 
να παρατηρεί το τέρας, με προσοχή. Τα κόκκινα μάτια έδειχναν να ζητάνε 
κάτι από αυτόν. Το μοιρολόι γινόταν ολοένα και πιο έντονο. Το θεριό δεν 
κουνιόταν. Μόνο περίμενε. Ο φόβος εξαφανίστηκε. Ο Αλέξανδρος άπλωσε το 
χέρι του και είπε: «Είσαι καλό τέρας, έτσι δεν είναι;» Το κεφάλι πλησίασε και 
ακούμπησε δίπλα του. Εκείνη τη στιγμή, σταμάτησε και το μοιρολόι.  

Ο Αλέξανδρος χάιδεψε τον δράκο. Το θεριό πήδηξε στο κρεβάτι και του 
έκανε νόημα να ανέβει πάνω του. Ο Αλέξανδρος ανέβηκε και πιάστηκε από 
τον λαιμό του. Ο δράκος έκανε ένα σάλτο και πέταξε έξω από το δωμάτιο, έξω 
από το σπίτι, ψηλά, πάνω από τα φεγγαρόλουστα λιβάδια. Καθώς κέρδιζαν 
συνεχώς ύψος, πέταξαν πάνω από τη Νέα Υόρκη, με το Μανχάταν να μοιάζει 
με μικρή, γκρίζα γέφυρα ανάμεσα στο Λονγκ Άιλαντ και την ενδοχώρα. 
Πέταξαν ψηλά και είδαν τον ήλιο να ανατέλει πάνω από τον Ατλαντικό. 
Ακόμα πιο ψηλά και ο Αλέξανδρος είδε την Ελλάδα, ένα ακανόνιστο 
απόστημα στο λαιμό της Ευρασίας. Καθώς περνούσαν πάνω από την Ασία, 
τους έπιασε πάλι νύχτα. Ανέβηκαν, μέχρι που η Γη άρχισε να μοιάζει με ένα 
σκοτεινό δίσκο, μέσα σε μια θάλασσα από μαύρο.  

Μέσα στο σκοτάδι, τα φώτα από τις αμέτρητες πόλεις μιμούνταν τα 
αστέρια του ουρανού. Η ησυχία ήταν απόλυτη. Η τέλεια γαλήνη. Μα το θεριό 
δε σταμάτησε. Συνέχισε να προχωράει, μέχρι που έγινε το θαύμα. Ο ήλιος 
ξεπρόβαλε πίσω από τη γη. Η λάμψη ήταν εκτυφλωτική. Ο Αλέξανδρος 



  99 

 
 

απέστρεψε το βλέμμα του και γύρισε να κοιτάξει πάλι τη Γη. Ο σκοτεινός 
δίσκος έδινε τη θέση του στους ωκεανούς, τα σύννεφα και τις ηπείρους. Ο 
Αλέξανδρος δεν άντεξε το θέαμα. Δάκρυσε στη θέα αυτού του κόσμου του 
τόσο μικρού, του τόσο μεγάλου. «Είναι ένα τίποτα», είπε. «Είναι το παν».  

Καθώς συνέχισαν την πορεία τους, ο Αλέξανδρος κοίταξε μπροστά του και 
είδε το φεγγάρι. Κατάλαβε ότι αυτός ήταν ο προορισμός τους. Μα του φάνηκε 
πολύ μακριά. Έστρεψε το βλέμμα πάλι πίσω και λιποψύχησε. Δεν ήθελε να 
αφήσει τη Γη, πόσο μάλλον για έναν κόσμο τόσο αφιλόξενο, όσο τη Σελήνη. 
«Γύρνα πίσω!», φώναξε του δράκου. «Ποιος σου είπε ότι θέλω να με πας 
εκεί;» 

 Το θεριό έκανε απότομη αναστροφή και βούτηξε προς τη Γη, με ιλιγγιώδη 
ταχύτητα. Μπήκαν στην ατμόσφαιρα μέσα σε μια πύρινη λαίλαπα. Γύρω τους 
περνούσαν, σα σφαίρες, χιλιάδες εικόνες ανθρώπων. Η εικόνα της Ιφιγένειας 
στάθηκε για λίγο μπροστά τους, αλλά το θεριό φύσηξε και την έδιωξε. 
Έσκασαν στη γη με μια μεγάλη έκρηξη. Το θεριό εξαφανίστηκε. Ο 
Αλέξανδρος είχε μείνει μόνος του, στον πάτο του κρατήρα. Οι φωτογραφίες 
άρχισαν να πέφτουν απαλά από τον ουρανό και κάλυψαν ολόκληρο τον 
κρατήρα. Ο Αλέξανδρος ήταν στο κέντρο και γύρω του όλη η ανθρωπότητα, 
νεκροί, ζωντανοί και αγέννητοι. Τον κοιτούσαν όλοι με το βλέμμα του θεριού. 
Σα να ήθελαν κάτι από αυτόν, σαν να τον περίμεναν να κάνει κάτι. Δεν 
άντεξε, έτρεξε να φύγει μακριά τους.  

Έτρεξε μέσα στη νύχτα, για να γλιτώσει από τα δισεκατομμύρια 
πεινασμένα μάτια. Έτρεχε και ρουφούσε τον δροσερό αέρα. Πέταξε τα ρούχα 
του, για να τον νιώσει στο πετσί του. Τα δέντρα γύρω του τον τραβούσαν, τον 
ύψωναν, τον επέκτειναν. Τα ρούφηξε κι αυτά, τα αγκάλιασε, έγινε ζώο, έγινε 
δάσος. Κρύφτηκε στο όλο, έγινε τίποτα και γλίτωσε από θεριά κι ανθρώπους. 

 
Η νύχτα ήταν βασανιστική. Όταν τελικά ξύπνησε, ένιωθε εξαντλημένος, 

χωρίς να ξέρει γιατί. Δυσκολευόταν να θυμηθεί το πού βρίσκεται, πόσο 
μάλλον το τι είχε συμβεί την προηγούμενη νύχτα. Άνοιξε τα μάτια του σε ένα 
ακατάστατο δωμάτιο γεμάτο με βιβλία. Ένας μισοτελειωμένος αετός τον 
κοιτούσε με ένταση, σαν κάτι να ζητούσε. Τον αγνόησε. Το μάτι του έπεσε 
στην ξύλινη πίπα. Κάτι άρχισε να ανακινείται στο μυαλό του. Η πίπα, ο 
Ινδιάνος, η κατασκήνωση, το θεριό, άρχισαν να επιστρέφουν ως μακρινές, 
θαμπές αναμνήσεις. Δεν μπόρεσε να ανακαλέσει τίποτα περισσότερο από μια 
αίσθηση, μια υποψία ότι κάτι σημαντικό είχε συμβεί. Έκανε να σηκωθεί, αλλά 
το σώμα του δεν τον υπάκουσε. Προφανώς, ήξερε τι χρειαζόταν καλύτερα από 
αυτόν. Δεν αποτόλμησε να αντισταθεί. Το σώμα του σπάνια έκανε αισθητή 
την παρουσία του και συνήθως οι ενστάσεις του ήταν δικαιολογημένες. Άραξε 
πάνω στο κρεβάτι, παρά τη γενική δυσοσμία που είχε αρχίσει να γίνεται 
ενοχλητική, και περίμενε τον Κανακούκ. 

Δεν του άρεσε να ξυπνάει σε ξένα κρεβάτια. Κάποιοι άνθρωποι δεν 
αντέχουν να μείνουν μακριά από το σπίτι, την πόλη, την χώρα ή τον πλανήτη 
τους για μεγάλο διάστημα. Με το που πηγαίνουν κάπου αλλού, αρχίζουν να 



μετράνε τις μέρες που τους απομένουν για να επιστρέψουν στο οικείο τους 
περιβάλλον και την προβλέψιμη ρουτίνα τους. Η ρουτίνα είναι ένα από τα 
μεγαλύτερα όπλα ενάντια στη βεβαιότητα του θανάτου. Ο ίδιος δεν είχε ποτέ 
τέτοια κολλήματα. Ούτε όμως και ανήκε σε αυτούς που αποκαλούν  «σπίτι» 
κάθε μέρος όπου έχουν κοιμηθεί δύο συνεχόμενα βράδια. Ένιωθε ιδιαίτερα 
άβολα όταν ξυπνούσε στο σπίτι κάποιου ξένου. Αισθανόταν λιγότερο 
ελεύθερος, ειδικά αν δεν γνώριζε τι ώρα σηκώνεται ο οικοδεσπότης, αν 
κοιμάται ακόμη, ή αν έχει ξυπνήσει από ώρα και κάνει ησυχία για να μην τον 
ξυπνήσει. Στη συγκεκριμένη περίπτωση, τα πράγματα δεν ήταν και τόσο 
άσχημα, αφού το σπίτι ήταν εξαιρετικά μικρό. Ανασηκώθηκε λίγο για να δει 
αν ο Κανακούκ ήταν ξαπλωμένος στην κουζίνα και είδε μερικές κουβέρτες 
πεταμένες σε ένα σωρό, δίπλα στον πάγκο. Κατάλαβε ότι ο Κανακούκ είχε 
ήδη σηκωθεί. Αυτό τον ανησύχησε λίγο, αφού δεν ήθελε ο ινδιάνος να τον 
θεωρήσει υπναρά και τεμπέλη. Σηκώθηκε και βγήκε έξω από το σπίτι, 
ανοίγοντας την πόρτα της κουζίνας.  

Είδε τον Κανακούκ να βγαίνει από το κοτέτσι με μερικά αβγά στα χέρια 
του. «Καλημέρα υπναρά!» του είπε και χαμογέλασε. Βλέποντας τον εκεί, να 
κρατάει τα αβγά στα δυο του χέρια σαν πολύτιμο θησαυρό, να τον κοιτάει με 
αυτή τη γαλήνια, χαρούμενη όψη που είχε και την πρώτη μέρα που 
συναντήθηκαν, του ήρθε πάλι στο νου ο Δαλάι Λάμα. Το ήθελε αυτό το 
χαμόγελο. Το ήθελε πολύ. Αυτός ήταν ο στόχος του. Έπρεπε να βρει τρόπο να 
φτάσει εκεί.  

Ο Κανακούκ είδε το βλέμμα του Αλέξανδρου να σκοτεινιάζει και τον 
διέκοψε. «Δεν είναι ώρα ακόμη. Πέρασε μέσα να σου φτιάξω πρωινό. Δεν 
έχεις φάει ποτέ σου τέτοια αυγά». Ήταν αλήθεια. Είχε ξεχάσει τη γεύση των 
αληθινών αυγών. Συνειδητοποίησε πως η μαζική παραγωγή είχε 
αντικαταστήσει όλα τα αρχέγονα προϊόντα με φθηνά, άνοστα υποκατάστατά 
τους. Τα αυγά, οι ντομάτες και το κρέας που του έβαζε η γιαγιά του στο χωριό, 
έμοιαζαν πλέον με πλατωνικά ιδεώδη, τόσο μακρινά από την καθημερινότητά 
του, όσο και εκείνη η δεύτερη, κρυφή, αγέννητη ζωή που πάντα τον 
ακολουθούσε. Θυμήθηκε το τραγούδι για τη χαμένη ζωή, που συνήθως τον 
έκανε να μελαγχολεί. Αυτή τη φορά, δεν ένιωθε τόσο άσχημα. Ένιωθε πιο 
απελευθερωμένος, έτοιμος να ξεκινήσει κάτι καινούριο, κάτι διαφορετικό. 
Ένιωθε επιτέλους έτοιμος να ακολουθήσει το κάλεσμά του. Αν και... 

Αφού έφαγαν σιωπηλά, ο Ινδιάνος του έκανε νόημα να τον ακολουθήσει. 
Πήγανε πίσω από το σπίτι και πήρανε ένα στενό δρομάκι που έστριβε και 
ανεβοκατέβαινε, ανάμεσα σε πυκνούς θάμνους. Σύντομα έφτασαν σε μια 
πλαγιά. Στη βάση του λόφου ήταν το νεκροταφείο της πόλης. Κάθισαν στο 
χώμα, κοιτάζοντας το ειδυλλιακό τοπίο. Το νεκροταφείο αγκάλιαζε ένα 
χαμηλό λόφο. Κατάφυτο, διάστικτο με λευκές και γκρίζες αναμνήσεις, το 
χώριζε στα δύο ένα μικρό ποτάμι, που κυλούσε ήρεμα κάτω από τρεις 
γέφυρες.  

Ο Αλέξανδρος αναρωτήθηκε αν σε κάποια από αυτές τις γέφυρες ήταν 
γραμμένες οι λέξεις «νερό κάτω από τη γέφυρα». Θα ταίριαζαν όσο πουθενά 



  101 

 
 

αλλού. Στα Αγγλικά, ο ιδιωματισμός αυτός αναφέρεται  στο παρελθόν που 
αφήνουμε να ξεχαστεί, ώστε να συνεχίσουμε με τη ζωή μας.  Δεν ακολούθησε 
άλλο το συνειρμό, αφού τον είχε συνεπάρει το τοπίο. «Είναι πανέμορφα», 
είπε. «Έτσι είναι τα περισσότερα νεκροταφεία εδώ», απάντησε ο Κανακούκ. 
«Ας είναι, αν η ομορφιά κάνει τους ζωντανούς να αισθάνονται λίγο καλύτερα, 
υποθέτω ότι δεν πειράζει και πολύ». 

- Μ’ αρέσει. Έρχεσαι συχνά εδώ; 
- Όσο πάει και περισσότερο. Θέλω να το απολαύσω όσο δεν εμποδίζουν τη 

θέα μια σανίδα και τρία μέτρα χώμα. 
- Μαύρο χιούμορ; Δεν το περίμενα από σένα. 
- Μην υποθέτεις ότι με ξέρεις νεαρέ. Δε χωράω στα καλούπια που έχεις 

φτιάξει στο μυαλό σου. Έχεις, πάντως, δίκιο. Παλιότερα δεν θα έκανα τέτοια 
αστεία. Όταν έρθεις στην ηλικία μου, θα καταλάβεις. 

- Δε μιλάμε για κάτι πιο ευχάριστο καλύτερα; Ή, ακόμη καλύτερα, δε 
μπαίνουμε στο θέμα μας; Είμαι στη μέση του πουθενά, με έναν γέρο ινδιάνο 
που αντί για καλημέρα, σε ρωτάει αν φοβάσαι το θάνατο. Τη μια σε 
μαστουρώνει, την άλλη σε αρπάζει από το λαιμό και μετά σου φέρνει αυγά! 
Μιλάει για μια μυστήρια αποστολή και κάνει μαύρο χιούμορ με φόντο το 
νεκροταφείο. Μήπως ψάχνεις νεοσύλλεκτους για καμιά αίρεση όπως εκείνων 
των τρελών στο Γουάκο2; 

Ο Κανακούκ γέλασε δυνατά. Ο Αλέξανδρος εκνευρίστηκε στην αρχή, αλλά 
σκέφτηκε κι αυτός αυτά που είπε και αυτά που δεν είπε.  Χαμογέλασε και 
συνέχισε.  

- Κι εγώ από την άλλη; Ένας Έλληνας ψευτοφιλόσοφος που άφησε τη 
χώρα του για μια γυναίκα και μετά άφησε τη γυναίκα για να περιπλανηθεί σε 
κάτι χωράφια, στη μέση του πουθενά. Πιάνω συζητήσεις με ξένους και κάνω 
ό,τι μου λένε, σαν υπνωτισμένος, επειδή χαμογελάνε λίγο περίεργα. Είμαστε 
γελοίοι! 

- Έπρεπε να σε έπαιρνα φωτογραφία χθες το βράδυ. Ήσουν σα 
δαιμονισμένος. Πήρες την κουβέρτα, την τύλιξες έτσι γύρω σου, σαν κάπα και 
έκανες τον Σούπερμαν. Και μετά φώναζες, φύγετε, δε μπορώ, πετάχτηκες έξω 
και άρχισες να τρέχεις μέσα στη νύχτα. Βγήκα ξωπίσω σου, αλλά πού να σε 
πιάσω με τα χάλια που έχω... Πάλι καλά που άρχισες να βγάζεις και να πετάς 
τα ρούχα σου, γιατί τα ακολούθησα και σε βρήκα πάνω σ’ ένα δέντρο να 
κουνάς τα χέρια σου και να ουρλιάζεις... Κιρίκου, κικίκου, κάτι τέτοιο... Μα τι 
στην ευχή ήταν αυτό; 

                                                                   
2 Στα Αγγλικά, θα έλεγε ‘like those wackos in Waco’. Αναφέρεται 

στην αίρεση ‘Νταβίντιαν’. Η αίρεση έγινε γνωστή το 1993, όταν  76 
μέλη της κάηκαν ζωντανά, στο Γουάκο του Τέξας, αρνούμενα να 
παραδοθούν στις αρχές, που τους πολιορκούσαν για  δύο μήνες. 
Ανάμεσα στους νεκρούς ήταν 21 παιδιά. 

 



Ο Αλέξανδρος έξυσε το κεφάλι του και πήρε την ίδια έκφραση που είχε 
όταν πήγε στο ταχυδρομείο να στείλει ένα γράμμα και κατάλαβε ότι είχε 
ξεχάσει το γράμμα στο σπίτι. «Τι βλακεία να έκανα πάλι...» είπε, μέχρι που 
του ήρθε η επιφοίτηση. 

- Μήπως Κικιρίκου; 
- Ναι, αυτό ήταν, τι σημαίνει; 
- Μα, ο ήχος που κάνει ο κόκορας. 
- Ο κόκορας; Δηλαδή κακα-ντουντλ-ντου στα Ελληνικά; 
- Κακα-τι; 
- Κακα-ντουντλ-ντου! Δεν το έχεις ακούσει ποτέ; Έτσι κάνει ο κόκορας! 
- Έλα τώρα, έτσι το λένε εδώ; Μα αυτό δεν έχει καμία σχέση.. 
Ο Κανακούκ έβαλε τα χέρια του γύρω από το στόμα και μιμήθηκε με 

αξιοθαύμαστη ακρίβεια τη φωνή ενός Αγγλοσάξονα κόκορα μετανάστη.  Ο 
Αλέξανδρος  έσκασε στα γέλια. Αφού ηρέμησαν και οι δύο, ο Κανακούκ 
σοβαρεύτηκε λίγο. «Ξέρεις να γελάς με τον εαυτό σου. Είναι μεγάλο 
προτέρημα αυτό. Πάντα έβρισκα γελοίους αυτούς που παίρνουν τον εαυτό 
τους πολύ στα σοβαρά». 

«Έχω έναν φίλο στην Ελλάδα που με έχει βοηθήσει πολύ σ’ αυτό», 
απάντησε ο Αλέξανδρος. 

Ο Κανακούκ έμεινε για λίγο σιωπηλός και αποφάσισε ότι είχε έρθει η ώρα. 
«Κι εγώ για ένα φίλο μου θα σου μιλήσω. Κοίτα, δε σε παρεξηγώ που 
αγανάκτησες. Πάντως, εγώ δεν έχω καμία σχέση με αιρέσεις, σέκτες και 
φανατισμούς. Οι θρησκείες είναι καλές για αυτούς που τις χρειάζονται. Εγώ, 
αγαπητέ μου, αφιέρωσα τη ζωή μου σε ένα και μόνο ένα πράγμα, να βοηθάω 
τους άλλους. Έδινα πάντα όλο μου τον εαυτό σε ανθρώπους που χρειάζονταν 
βοήθεια. Δε δέχθηκα ποτέ τίποτα για αντάλλαγμα, πέρα από ένα ευχαριστώ. 
Τους μόνους που δεν βοήθησα ήταν αυτούς που θέλησαν να με 
εκμεταλλευτούν και αυτούς που θα κέρδιζαν περισσότερα αν τα κατάφερναν 
μόνοι τους». 

Ο Αλέξανδρος σκέφτηκε το πώς ζούσε ο Κανακούκ, ένας πανέξυπνος 
άνθρωπος που θα μπορούσε να είχε πετύχει πολλά στη ζωή του.  

- Αφιέρωσες τον εαυτό σου στους άλλους. Και τι έχεις να δείξεις γι αυτό; 
- Το να δίνω ήταν το κάλεσμά μου. Όχι, ήταν κάτι παραπάνω. Ήταν 

ανάγκη για μένα. Δε μπορούσα να κάνω αλλιώς. Έζησα όπως ακριβώς ήθελα 
και δε λυπάμαι παρά μόνο για την ανικανότητά μου να δώσω σε κάποιους 
αυτό που πραγματικά ζητούσαν. Αυτά όμως συμβαίνουν. Η εμπειρία από τις 
αποτυχίες μού έδωσε την ικανότητα να αντιμετωπίσω πολύ πιο δύσκολες 
καταστάσεις. Δεν έκανα λεφτά ή οικογένεια και μάλλον δε θα με θυμάται 
κανένας όταν φύγω. Έτσι το ήθελα και θα πεθάνω ήσυχος με τη γνώση ότι οι 
άνθρωποι που βοήθησα έγιναν λίγο πιο ευτυχισμένοι εξ’ αιτίας μου. 

- Δεν πιστεύω να απαιτείς κι από εμένα να κάνω τα ίδια πράγματα. Επειδή 
και η αυτοθυσία έχει τα όριά της.  

- Για μένα δεν ήταν αυτοθυσία. Δεν υπάρχει τέτοιο πράγμα. Όποτε 
δίνουμε οικειοθελώς, το κάνουμε γιατί κερδίζουμε, ή επειδή περιμένουμε ότι 



  103 

 
 

θα κερδίσουμε στο μέλλον. Αλλά ο καθένας βρίσκει το δικό του δρόμο. Ίσως 
μια μέρα να βρεθείς κι εσύ εκεί, αλλά εγώ δε μπορώ να σε βοηθήσω να το 
κάνεις. Αυτό είναι δικό σου θέμα. Εγώ για άλλο σε ήθελα. Υπάρχει ένα και 
μοναδικό πράγμα που μετανιώνω... 

Ο Κανακούκ έκανε μια παύση. Ο Αλέξανδρος τον κοίταξε με ενδιαφέρον. 
Μήπως θα λυνόταν επιτέλους αυτό το μυστήριο; Τον άφησε να συνεχίσει. Ο 
Κανακούκ τον κοίταξε στα μάτια και του είπε, «Ο λόγος που ενδιαφέρθηκα 
τόσο πολύ για σένα είναι ότι μου θύμησες έναν παλιό μου φίλο. Δεν είναι 
τυχαίο, επειδή κι αυτός ήταν Έλληνας και μοιάζετε πολύ. Λεγόταν Θήοντορ 
Ξένος. Τον έχεις ακουστά;» 

- Όχι, θα έπρεπε; 
- Αυτό ακριβώς είναι το πρόβλημα. Ο Θήοντορ ήταν επιστήθιος φίλος μου 

και εξαιρετικός άνθρωπος. Βρεθήκαμε μαζί στην κατασκήνωση που σου 
έλεγα. Περάσαμε πολύ χρόνο μαζί και συνδεθήκαμε με ένα δεσμό που 
ξεπερνάει κουλτούρες και αποστάσεις. Θεωρώ τον εαυτό μου πολύ τυχερό 
που τον γνώρισα. 

- Είπες ήταν. Έχει πεθάνει; 
- Ναι, εδώ και αρκετά χρόνια. Πέθανε στο Σικάγο, εξόριστος και 

ξεχασμένος. Κανένας δεν ξέρει τι εξαιρετικός άνθρωπος ήταν. Εκτός ίσως από 
μερικούς φίλους που είχε στην Ελλάδα και έναν γέρο Ινδιάνο που σε λίγο θα 
φύγει και αυτός. Εμένα δε με πειράζει να ξεχαστώ. Αυτός όμως είχε κάτι να 
πει σε όλο τον κόσμο. 

- Τον θαύμαζες πολύ. Γιατί έτσι; 
- Είναι μεγάλη ιστορία. Κατ’ αρχάς, ήταν ευτυχισμένος και μου έδειξε κι 

εμένα πώς να είμαι ευτυχισμένος. Παρά τις ατυχίες που είχε στη ζωή του, 
παρόλο που δεν πέτυχε τα πράγματα που ήθελε, ήταν σε ειρήνη με τον εαυτό 
του και με τον κόσμο. Δεν παραπονέθηκε ποτέ. Πάντα έδινε την ψυχή του για 
το καλό των άλλων και αυτό τον γέμιζε. Ήταν το στήριγμά μου, ο 
ανταγωνιστής μου. Είχαμε βάλει ένα στοίχημα για το ποιος θα σπάσει πρώτος 
και θα τα παρατήσει. Δε σταμάτησε ποτέ αυτός και δε σταμάτησα ούτε κι εγώ. 
Ω, είναι τόσα άλλα πράγματα... Ήταν τόσο ενεργητικός που σε κούραζε. Ή 
τουλάχιστον, κούραζε εμένα. Δε μπορώ να σου τον περιγράψω με δυο λόγια. 
Το να βρεις ποιος ήταν, να το καταλάβεις και να το πεις σε άλλους είναι η δική 
σου αποστολή. 

- Ώπα, φτάσαμε στην αποστολή; 
- Δεν είναι τίποτα το φοβερό. Ψάχνω εδώ και καιρό για κάποιον να 

φροντίσει να γραφτεί μια βιογραφία του Θήοντορ, ή τουλάχιστον να γίνει μια 
ταινία γι αυτόν. Αν κάτι μετανιώνω, είναι που δεν μπόρεσα να το κάνω ο ίδιος. 
Όχι ότι δεν προσπάθησα, αλλά δεν είμαι καλός σε αυτά. Έψαχνα κάποιον που 
να θέλει και να μπορεί να καταλάβει το ποιος ήταν ο Θήοντορ. Κάποιον που 
να εκτιμήσει τον αγώνα του και να περάσει στον κόσμο αυτά που ο Θήοντορ 
εκπροσωπούσε. 

Ο Αλέξανδρος δεν πίστευε αυτά που άκουγε. Τέτοιο θράσος! Τον 
σταμάτησε, εκνευρισμένος. «Μισό λεπτό! Δεν είπα ούτε ότι θέλω, ούτε ότι 



μπορώ να κάνω κάτι τέτοιο. Άσε που δε βλέπω τι σχέση έχουν όλα αυτά με 
μένα». 

- Άκου, είναι κάποια μεγάλα κομμάτια της ζωής του Θήοντορ για τα οποία 
δε μου μίλησε ποτέ. Νομίζω ότι δεν ήθελε να τα θυμάται επειδή τον πονούσαν. 
Όπως και νά’ χει, για να ειπωθεί η ιστορία του, χρειάζεται κάποιον που να 
μπορέσει να ακολουθήσει τα χνάρια του στην Ελλάδα και στις άλλες χώρες 
που επισκέφτηκε, για να συγκροτήσει ολόκληρη την εικόνα. Εγώ, προφανώς, 
δεν μπορώ να το κάνω. Εσύ κατάγεσαι από εκεί και θα μπορούσες εύκολα 
να... 

- Μα δεν καταλαβαίνεις, δεν έχω χρόνο να κυνηγάω χίμαιρες. Εδώ δεν 
έχω βρει ποιος είμαι εγώ, θα ψάξω ποιος ήταν κάποιος ξένος; 

- Τον ‘Ξένο’ του Καμύ τον διάβασες; 
- Φυσικά. Μα, τι σχέση... 
- Πόσο σε ξένισε; Μήπως είδες τον εαυτό σου σε εκείνο τον «ξένο» και δε 

σου άρεσε αυτό που έμαθες; 
Ο Αλέξανδρος έκανε να διαμαρτυρηθεί, αλλά ο Κανακούκ είχε πέσει 

διάνα. Κατέβασε το κεφάλι και άφησε τον Ινδιάνο να ολοκληρώσει. 
«‘Θήοντορ Ξένος’ σημαίνει στη γλώσσα σου ‘το άγνωστο δώρο του Θεού’. 

Το δώρο που κανένας δεν κατάλαβε, επειδή ήρθε πριν την ώρα του. Τι σε 
κάνει να πιστεύεις ότι όταν ανοίξεις αυτό το δώρο, δε θα βρεις έναν άλλο 
εαυτό σου;  Πίστεψέ με αγόρι μου, όσο περισσότερα θα μαθαίνεις για τον 
Θήοντορ, τόσο περισσότερο θα καταλαβαίνεις το λόγο που σε θεωρώ τόσο 
κατάλληλο. Δεν είναι απαραίτητο να δεχθείς τις ιδέες που θα συναντήσεις. Αν 
και από το λίγο που σε ξέρω, πιστεύω πως θα ταυτιστείς μαζί του και θα 
συνεχίσεις το έργο του. Αυτό είναι και πάλι δικό σου θέμα. Για μένα, το 
σημαντικό είναι ότι κάποιο καλό Μανιτού σε έφερε μπροστά μου και δεν είσαι 
μόνο Έλληνας, έξυπνος και ανήσυχος, αλλά και συγγραφέας. Αυτό σημαίνει 
ότι θα μπορούσες ο να γράψεις μόνος σου αυτή τη βιογραφία, κάτι που δε θα 
φανταζόμουν ούτε στα πιο τρελά μου όνειρα». 

Ο Κανακούκ κοίταξε τον Αλέξανδρο σχεδόν παρακλητικά. Ήξερε ότι δε θα 
είχε άλλη τέτοια ευκαιρία. Ο Αλέξανδρος ήταν ιδανικός για την αποστολή. 
Ήταν κρίμα που ο ίδιος δεν το ήξερε. Ήλπιζε να τον είχε πείσει να του δώσει 
έστω μια αόριστη υπόσχεση. Μα η απάντηση του Αλέξανδρου ήταν 
απογοητευτική.  

- Με συγχωρείς Κανακούκ. Δεν ξέρω τι περίμενα, αλλά σίγουρα δεν ήταν 
αυτό. Δε μπορώ να αναλάβω μια τέτοια δέσμευση. Όσο εξαιρετικός κι αν ήταν 
αυτός ο Θήοντορ, δε μπορώ να σου πω ότι θα αφιερώσω τη ζωή μου στο να 
τον κάνω γνωστό. Λυπάμαι, αλλά θα πρέπει να βρεις κάποιον άλλο. 

- Αυτό δε γίνεται. Κοίταξε, αν κάτσεις λίγο να το σκεφτείς, αν σου πω 
μερικά πράγματα ακόμα για τον... 

- Δε θα κάνει καμία διαφορά. Θα ήθελα να σε βοηθήσω, αλλά πρέπει να 
είμαι ειλικρινής μαζί σου. Δε μπορώ να σου υποσχεθώ κάτι τέτοιο. 

Αυτό ήταν. Ο Κανακούκ δε μπορούσε να επιμείνει άλλο. Το μόνο που θα 
κατάφερνε θα ήταν να τον πεισμώσει παραπάνω. Θα έπρεπε να αρκεστεί στον 



  105 

 
 

σπόρο που φύτεψε μέσα στον νεαρό Αλέξανδρο και να ελπίζει ότι κάποτε θα 
έφτανε η ώρα να βλαστήσει.  

- Εντάξει λοιπόν, Αλέξανδρε. Δε θα σε βάλω να μου υποσχεθείς. Δυστυχώς 
όμως, δε μπορώ να περιμένω άλλο για να έρθει κάποιος ακόμη 
ουρανοκατέβατος Έλληνας εδώ πέρα. Θα δώσω σε σένα ό,τι στοιχεία έχω και 
κάνε με αυτά ό,τι νομίζεις. 

- Μα τώρα σου είπα... 
- Όχι, δε θα μου αρνηθείς να με ακούσεις τουλάχιστον, να μάθεις αυτά 

που ξέρω γι αυτόν. Θα το κάνω ξέροντας ότι μπορεί να μη γράψεις ποτέ αυτό 
το βιβλίο. Θα το κάνω γιατί νομίζω ότι θα σε βοηθήσει στο δρόμο σου, ακόμη 
κι αν δεν οδηγηθείς εκεί που ελπίζω. Και θα σου δώσω και κάτι δικό του, που 
το φυλάω καιρό πολύ. 

Ο Κανακούκ έβγαλε από την τσέπη του το βότσαλο. Το κράτησε για λίγο 
στα χέρια του και το κοίταξε σαν να το αποχαιρετά. «Μου το έδωσε ο 
Θήοντορ, λίγο πριν πεθάνει. Κουβαλά μαζί του μια πικρή ιστορία». Το 
πρόσωπό του πήρε μια απόκοσμη έκφραση, καθώς οι μνήμες αναδύονταν, 
σέρνοντας ξωπίσω τους αισθήματα για χρόνια καταχωνιασμένα στις γωνιές 
του νου. Ο Αλέξανδρος ηρέμησε λίγο και τον άφησε να μιλήσει, χωρίς 
διακοπή. Έτσι κι αλλιώς, δεν υπήρχε περίπτωση να τον πείσει να κυνηγήσει 
μια αλλόκοτη χίμαιρα. 

«Ήταν η τελευταία φορά που τον είδα, αν και δεν το ήξερα τότε. Είχε ήδη 
πέντε χρόνια που είχε έρθει από την Ελλάδα και έμενε στο Σικάγο. Με 
επισκεπτόταν μία ή δύο φορές το χρόνο, συνήθως για δυο-τρεις ημέρες. 
Αναπολούσαμε τα παλιά, την κατασκήνωση, τα νιάτα μας, καπνίζαμε, πίναμε 
και πιάναμε φιλοσοφικές συζητήσεις, να, σαν και τις δικές μας, καλή ώρα. 
Εκείνη την τελευταία φορά, είχε έρθει τον Μάϊο και είχε μείνει μια ολόκληρη 
εβδομάδα. Είχαμε περισσότερο χρόνο στη διάθεσή μας, ίσως και να 
αισθανόταν ότι κάτι δεν πήγαινε καλά με την υγεία του... Τέλος πάντων, οι 
διάλογοί μας έφτασαν σε βάθη που ποτέ πριν δεν είχαμε την ευκαιρία να 
εξερευνήσουμε. Κάποια στιγμή πήρα το θάρος και του έκανα μια ερώτηση 
που με έτρωγε από καιρό.  

» Ποτέ μου δεν είχα καταλάβει γιατί είχε έρθει στο Σικάγο. Μου είπε ότι 
είχε κάποιους συγγενείς εκεί, αλλά γιατί να αφήσει την Ελλάδα; Πάντα 
παραπονιόταν για το κρύο και αναπολούσε τον ήλιο και τις παραλίες της 
χώρας σας. Μου έλεγε τόσα όμορφα πράγματα για αυτήν... Κρίμα που δεν 
μπόρεσα ποτέ να την επισκεφτώ... Παρασύρομαι όμως! Το σημαντικό είναι 
πως δε μιλούσε ποτέ για τις συνθήκες της αποχώρησής του. Όποτε το έφερνε 
η συζήτηση, υπεξέφευγε, αλλάζοντας θέμα. Τον αντιμετώπισα λοιπόν με ένα 
ευθύ ερώτημα και του έδωσα να καταλάβει πως δε θα ησύχαζα αν δεν 
έπαιρνα απάντηση. Το μόνο που μου είπε, όμως, ήταν πως είχε αναγκαστεί να 
φύγει και πως δε θα μπορούσε να επιστρέψει ποτέ ξανά. Εγώ επέμεινα, με μια 
βλακώδη επιμονή που με στοιχειώνει μέχρι και σήμερα. Τον έφερα τελικά στα 
όριά του και ξέσπασε, λέγοντάς μου πως είχε προσπαθήσει να κάνει κάτι 
σημαντικό και πως είχε αποτύχει, πως έπρεπε να ξενιτευτεί για να 



προστατεύσει τους φίλους του. Μου είπε πως είχε δώσει όλες τις μάχες που 
μπορούσε και πως δε μετάνιωνε τίποτα, πέρα από την ανικανότητά του να 
αλλάξει τα πράγματα. 

 » Πρέπει να σου πω πως δεν τον είχα ξαναδεί ποτέ μου έτσι. Είχε πάντα 
μια αξιοθαύμαστη αυτοπεποίθηση, μια καθαρή ματιά για τα πράγματα. 
Ήξερε τη θέση του στον κόσμο και ήταν ευτυχισμένος γι αυτό. Το να τον 
ακούω να μιλάει απαξιωτικά για τον εαυτό του μου ερέθισε βαθιά ριζωμένα 
ανακλαστικά και μιλούσα χωρίς να σκέφτομαι. Του έλεγα πως δεν ήταν 
δυνατόν να δεχόταν αυτός, από όλους τους ανθρώπους, πως υπήρχε κάτι που 
δεν μπορούσε να κάνει, πως αν αυτός παρατούσε τη μάχη τότε οι υπόλοιποι 
δεν έπρεπε καν να την ξεκινήσουν και άλλα τέτοια». 

Ο Αλέξανδρος χαμογέλασε. Μήπως αυτό ακριβώς δεν έκανε και με αυτόν 
ο Κανακούκ, από τη στιγμή που είχε φτάσει εκεί; Ο Κανακούκ δεν τον 
πρόσεξε και συνέχισε. 

«Αυτό που δεν είχα καταλάβει τότε ήταν πως ο Θήοντορ είχε ήδη αρχίσει 
να ξεπερνάει την αποτυχία του. Δεν την άφησε να τον αποθαρρύνει. Αντίθετα, 
είχε βρει άλλους τρόπους να ακολουθήσει τη φωνή μέσα του. Ήμουν τυφλός. 
Εκνευρίστηκα πολύ μαζί του. Ανταλλάξαμε βαριές κουβέντες. Στο τέλος, μου 
έδωσε ετούτο εδώ το βότσαλο, λέγοντας μου ‘Εγώ εκείνο τον αγώνα τον 
άφησα πίσω μου. Αν νομίζεις ότι έκανα λάθος, σε προκαλώ να τον συνεχίσεις 
εσύ. Ορίστε η σκυτάλη μου. Γύρνα στην Ελλάδα, βρες τους φίλους μου και 
δείξε τους το βότσαλο αυτό. Κάνε εσύ μια νέα αρχή. Εγώ τελείωσα’. Έφυγε το 
ίδιο βράδυ για Σικάγο και δεν τον ξαναείδα ποτέ». 

Ο Κανακούκ είχε βουρκώσει. Ο Αλέξανδρος τον κοιτούσε αμίλητος. Με 
βαριά, τρεμάμενη φωνή, ο ινδιάνος τον κοίταξε βαθιά μέσα στα μάτια και του 
είπε. 

«Τώρα καταλαβαίνεις. Έχω ένα βάρος που δε βρήκα πού να το απιθώσω. 
Τη σκυτάλη τη δίνω σε σένα, κι ας μη τη θέλεις. Ελπίζω αυτές οι ημέρες, οι 
συζητήσεις μας, να σε βοηθήσουν σε ό,τι αποφασίσεις να κάνεις. Μόνο, σε 
παρακαλώ, αν κάποτε αλλάξεις γνώμη και αποφασίσεις να το γράψεις το 
βιβλίο, πάρε με ένα τηλέφωνο, να μου το πεις. Θα με βοηθούσε να πεθάνω πιο 
ήσυχα. Ορίστε και αντίο». Του έδωσε το βότσαλο και σηκώθηκε πάνω.  

Ο Αλέξανδρος παρατήρησε ότι ήταν ένα συνηθισμένο βότσαλο, ίσως λίγο 
πιο λευκό από τα περισσότερα. Στη μια του όψη είχε χαραγμένο έναν απλό 
κύκλο. Στην άλλη, διάβασε με δυσκολία τρεις ξεθωριασμένες λέξεις, μία σε 
κάθε σειρά: 

ΘΑΥΜΑΖΩ 
ΑΓΑΠΩ 
ΔΗΜΙΟΥΡΓΩ 
 
Δεν του έκαναν ιδιαίτερη εντύπωση. Έβαλε το βότσαλο στην τσέπη του, 

ευχαρίστησε τον Κανακούκ για τη φιλοξενία και του ζήτησε συγνώμη που δεν 
μπορούσε να του υποσχεθεί κάτι παραπάνω. Πήγε στο ξενοδοχείο, μάζεψε τα 
πράγματά του, χαιρέτισε τον Τζακ και πήγε στον σταθμό των λεωφορείων. 



  107 

 
 

Έφευγε από την Άμπιλην απογοητευμένος, αλλά χωρίς ενοχές για την 
αποστολή που αρνήθηκε. Όμως έφευγε από την Άμπιλην και λίγο πιο 
πλούσιος, με λίγη περισσότερη αυτοπεποίθηση. Δεν ήταν μόνος του. Υπήρχαν 
κι άλλοι σαν κι αυτόν. Αρκετοί; Ίσως όχι. Μα δεν μπορούσε να τα παρατήσει 
πριν καν ξεκινήσει. Έπρεπε να συνεχίσει το ταξίδι του. Ήθελε χρόνο να 
αφομοιώσει αυτά που είχε ακούσει. Μπήκε σε ένα λεωφορείο που πήγαινε 
δυτικά, στο Κολοράντο, στη Γιούτα, στην Αριζόνα... Στην έρημο.  

Δεν ήξερε γιατί τον καλούσε η έρημος. Ήταν σίγουρα κάτι παραπάνω από 
την ανάγκη να μείνει μόνος με τις σκέψεις του, αλλά δεν μπορούσε να το 
εντοπίσει. Το συνειδητοποίησε μόνο το βράδυ της επόμενης ημέρας, όταν 
έφτασε στο πάρκο «Κάνιονλαντς» της Γιούτα.  

Όταν έμεινε μόνος και περιπλανήθηκε άσκοπα στα δαιδαλώδη φαράγγια, 
όταν σκαρφάλωσε στην κορυφή ενός απότομου βράχου, σκονισμένος, 
λαχανιασμένος, καταϊδρωμένος, ευτυχισμένος που πρόλαβε τον ήλιο να 
βουλιάζει γαλήνια στην απέραντη, κοκκινόχρυση, φουρτουνιασμένη 
αμμοθάλασσα, όταν γεύτηκε την αναζωογονητική δύναμη του νερού στο 
ξεραμένο του στόμα, όταν ρούφηξε λαίμαργα τον δροσερό αέρα του δειλινού, 
φορτωμένο με παράξενες μυρωδιές από άγνωστα φυτά, όταν σταμάτησε να 
φοβάται την πρωτόγνωρη σιγή και διέκρινε στους ψυθίρους της τον αιώνιο 
παιάνα, όταν άνοιξε διάπλατα τα ανατριχιασμένα χέρια του, για να 
αγκαλιάσει την παγωμένη ατμόσφαιρα κι ακόμη περισσότερο, όταν είδε 
βουβός, σαστισμένος, για πρώτη φορά στη ζωή του, τη λαμπερή λεωφόρο του 
Γαλαξία, με δισεκατομμύρια κόσμους, κάποιους απαράλλαχτους με τον δικό 
μας, γεμάτους ψυχές, όνειρα, ελπίδες και πιο πέρα κι άλλους, κι άλλους... Τότε 
ξαναβρήκε κάτι ξεχασμένο μέσα του. Τότε αναρωτήθηκε και πάλι, μετά από 
πολύ καιρό: «Πόσα μάτια βλεπουν από εκεί μακριά αυτό που βλέπω κι εγώ; 
Πόσοι νιώθουν τόσο ασήμαντοι μα και τόσο μοναδικοί; Πώς βρέθηκαν όλα 
αυτά εδώ κι εγώ μαζί τους; Τι μαγικό πράγμα είναι ετούτος ο κόσμος; Πώς να 
το χωρέσει ο νους του ανθρώπου;» 

Απόμεινε ξάγρυπνος μέχρι το πρωί. Είχε βρει αυτό που έψαχνε μάταια 
στις σελίδες του Καντ και του Σοπενχάουερ, στα καλντερίμια ενός ξεχασμένου 
χωριού στην Πελοπόνησο, στους ουρανοξύστες του Μανχάταν. Είχε βρει αυτό 
που είχε να νιώσει από παιδί.  

Δέος! 



Ο νεκρός Ινδιάνος 

 
Η Τζένη αποφάσισε ότι αυτή η μέρα, η καλύτερη της ζωής της, δεν έπρεπε 

να έχει άδοξο τέλος. Θα το έριχνε έξω και θα την απολάμβανε μέχρι το τέλος, 
ακόμη κι αν την επόμενη μέρα θα το μετάνιωνε. Άρχισε λοιπόν να κοιτάει 
δεξιά κι αριστερά για πινακίδες προς το μοτέλ με το πιο ωραίο όνομα. 
«Ήσυχος Ύπνος», «Η στάση του ταξιδιώτη», «Ο Τρελός Καβαλάρης»... 
Ξαφνικά, μπροστά της πετάχτηκε μια σκιά. Καθώς δεν πρόσεχε και πολύ τον 
δρόμο, άργησε να αντιληφθεί τι γινόταν και η σύγκρουση ήταν αναπόφευκτη. 
Σταμάτησε αμέσως και βγήκε πανικόβλητη να δει τι έγινε. Στην άκρη του 
δρόμου, κείτονταν αιμόφυρτος ένας γέρος που έμοιαζε με ζητιάνο.  

 
Καθώς ο Αλέξανδρος βυθιζόταν στην αγκαλιά του Ορφέα,  του φάνηκε 

πως άκουσε σειρήνες από ασθενοφόρο και περιπολικά, αλλά δεν τους έδωσε 
σημασία. Στη Νέα Υόρκη, ο ήχος της σειρήνας είναι τόσο οικείος όσο και της 
βροχής. Στην Άμπιλην του Κάνσας, οι σειρήνες δεν ηχούν συχνά. 

Το άλλο πρωί, ξύπνησε αργά. Οι ατελείωτες ώρες στο λεωφορείο τον είχαν 
αποδυναμώσει.  Δεν ήταν συνηθισμένος σε μεγάλα ταξίδια. Ήθελε να μείνει 
ξαπλωμένος εκεί, μόνος με τις σκέψεις του. Αλλά, η ησυχία ήταν τόσο 
απόλυτη, που άρχισε να γίνεται εκνευριστική. Σηκώθηκε και βγήκε έξω να 
πάρει λίγο αέρα. Η πρωινή δροσιά του έκανε καλό και θυμήθηκε τους 
καταπράσινους λόφους που τον καλούσαν. Δεν έπρεπε να φύγει, όμως. 
Μπήκε πάλι μέσα και χάζεψε τηλεόραση για αρκετή ώρα, περιμένοντας τον 
Κανακούκ. Κάποια στιγμή, βαρέθηκε. Πήγε μέχρι τη ρεσεψιόν, να ρωτήσει 
τον Τζακ  αν ήξερε πού μπορούσε να βρει τον Ινδιάνο. Το γραφείο ήταν 
κλειστό, πράγμα πολύ περίεργο για αμερικάνικο μοτέλ. «Πολύ χαλαροί είναι 
εδώ» σκεφτηκε αδιάφορα, και γύρισε πάλι πίσω στο δωμάτιό του. Ξάπλωσε 
και έμεινε αρκετή ώρα να ρεμβάζει.  

Οι σκοτεινές σκέψεις άρχισαν πάλι να τον βασανίζουν. Οι επιλογές τον 
μπέρδευαν. «Μαζί τους, ή απέναντί τους». Ήξερε ποια είναι η σωστή 
απάντηση, αλλά δεν μπορούσε να το αιτιολογήσει λογικά. Τι θα κέρδιζε αν 
γινόταν άλλη μια φωνή στην έρημο; Άλλος ένας άγνωστος συγγραφέας, 
δημοσιογράφος, φιλόσοφος να φωνάζει για τα κακώς κείμενα; Κανένας δεν 
θα τον άκουγε. Το σύστημα ήταν πολύ καλά στημένο και ήξερε πώς να 
προστατεύεται από ρομαντικούς ηλιθίους.  

Το δίλημμα παρέμενε. Ας πούμε απέναντί τους. Τότε τι; Δε θα συνέχιζε τα 
άρθρα στον Εθνικό Κύρηκα. Γι αυτό ήταν σίγουρος. Δεν θα τον άφηναν ποτέ 
να ασκήσει την κριτική που θα επιθυμούσε. Να συντασσόταν με κάποιες 
εξτρεμιστικές οργανώσεις, από αυτές που έβλεπε στις ειδήσεις; Δεν ήταν του 
στυλ του. Ήταν φιλήσυχος άνθρωπος και δεν έβλεπε κανένα αποτέλεσμα από 
τις ενοχλήσεις της Greenpeace στα μεγάλα φαλαινοθηρικά ή τις καθιστικές 



  109 

 
 

διαμαρτυρίες ενάντια στην παγκοσμιοποίηση. Ο κόσμος ακούει τους 
ισχυρούς, τους διάσημους, τους πλούσιους. 

Όχι, έπρεπε να βρει κάποιο τρόπο να ακουστεί. Έπρεπε να φτιάξει όνομα, 
να γίνει γνωστός. Για τις μάζες, η γνώμη ενός διάσημου ηθοποιού έχει 
μεγαλύτερη σημασία από τη γνώμη ενός τυχαίου δημοσιογράφου. Στην εποχή 
των μέσων, η φήμη και το χρήμα είναι αυτά που μετράνε. Η ηλιθιότητα έχει 
αναχθεί σε συμπαθή αρετή. Γιατί, λοιπόν, να μη χρησιμοποιήσει το σύστημα 
προς όφελός του; Μαζί τους! Τα λεφτά και η φήμη ήταν τα δύο πράγματα που 
μπορούσες να κατακτήσεις πιο εύκολα σε αυτή τη χώρα, από οπουδήποτε 
αλλού. Θα έβρισκε τρόπο να τα αποκτήσει και τότε θα μπορούσε να πετύχει 
πολλά.  

Κάτι δεν του καθόταν καλά με αυτό το σχέδιο. Του γεννούσε ένα γενικό 
αίσθημα ανασφάλειας. Προσπάθησε να το προσδιορίσει ακριβώς. Το να 
πολεμήσεις το σύστημα εκ των έσω ήταν ο στόχος πολλών απογοητευμένων 
ιδεαλιστών. Αλλά τι κατάφεραν; Οι περισσότεροι που είχε γνωρίσει είχαν 
αλλοτριωθεί και είχαν παρατήσει τα ανόητα όνειρα της νιότης τους. Είχαν 
βολευτεί σε καλές δουλειές και αρκούνταν να κάνουν περιστασιακά κάποιες 
δωρεές, ή να αντιστέκονται σε κάποιες από τις πιο ακραία αντικοινωνικές 
επιλογές των αφεντικών τους. Ελάχιστες ήταν οι εξαιρέσεις των ανθρώπων 
που χρησιμοποίησαν τη θέση τους ως μέσο για το στόχο που είχαν θέσει εξ’ 
αρχής. Θα κατάφερνε να διατηρήσει την ακεραιότητά του; Πώς μπορείς να 
ξέρεις αν ο πλούτος και η δόξα θα σε αλλάξουν ή όχι; Πρέπει να είσαι πολύ 
σίγουρος για τον εαυτό σου για να μπορείς να αποκλείσεις με βεβαιότητα ένα 
τέτοιο ενδεχόμενο. Στη συγκεκριμένη φάση, η αυτοπεποίθησή του ήταν 
ακόμη αλώβητη. Κι όμως, ποτέ δεν μπορείς να ξέρεις τι θα γίνει στο μέλλον… 

Παιδευόταν μέχρι το μεσημέρι και τελικά δεν άντεξε άλλο. Θα πήγαινε τη 
βόλτα του και θα συνέχιζε το ταξίδι του. Ο γέρος σίγουρα θα τον είχε ξεχάσει, 
πράγμα καθόλου περίεργο για την ηλικία του. Κρίμα όμως, θα ήθελε να τον 
γνώριζε. Αυτός ο Ινδιάνος είχε κάτι το ξεχωριστό.  Άλλαξε ρούχα, ετοίμασε τη 
βαλίτσα του και βγήκε από το δωμάτιο. Κλείδωσε την πόρτα και πήρε το 
δρόμο για την άκρη της πόλης, για να περπατήσει επιτέλους σε αυτά τα 
λιβάδια που τον είχαν τόσο εντυπωσιάσει. 

Ο δρόμος τον οδήγησε σε ένα μικρό ποτάμι, με εντυπωσιακά δέντρα στις 
όχθες του. Δυστυχώς, είχε ξεχάσει την υγρασία. Αυτή την αφόρητη, 
αποπνικτική υγρασία που κάνει τα ρούχα να κολλάνε πάνω σου. Κατάλαβε ότι 
έπρεπε να είχε βγει νωρίτερα. Διέκοψε τη βόλτα του πριν προλάβει να 
περάσει τα όρια της κωμόπολης.  Έκανε μεταβολή και ξεκίνησε σκυφτός για 
το ξενοδοχείο.  

Οι σκέψεις δε σταμάτησαν να τον βασανίζουν. Και τώρα τι; Πού να 
πήγαινε; Κι αν η έρημος ήταν εξίσου απογοητευτική;  Θυμήθηκε τις 
φωτογραφίες με τις πέτρινες αψίδες, το Γκραν Κάνιον, τον ουρανό με τα 
άπειρα αστέρια. Πολύ όμορφα, θα ήθελε να τα δει. Όμως, τι καλό θα του 
έκαναν τώρα; Το ταξίδι άρχισε να φαντάζει σαν άχρηστο χάσιμο χρόνου.  



Το μόνο που είχε καταφέρει μέχρι τώρα ήταν να αφήσει και τον δεύτερο 
άνθρωπο που τον καταλάβαινε και τον αγαπούσε. Τη μητέρα του την είχε 
αφήσει για να βρει τον εαυτό του, να κάνει τις δικές του επιλογές. Την 
Ιφιγένεια γιατί την άφησε; Η Ιφιγένεια ήταν δική του επιλογή. Λες και του 
έφταιγε αυτή. Όχι, έφυγε επειδή ήταν δειλός, επειδή ήταν λίγος. Δεν άντεχε 
να μείνει και να παλέψει, να αποδεχθεί τις συνέπειες των επιλογών του και 
έτρεξε να φύγει μακριά, να αποδεσμευτεί για μια ακόμη φορά. 
Συνειδητοποίησε ότι είχε αρχίσει να μοιάζει με τον πατέρα του και αυτό 
πήγαινε πολύ. Ε όχι, διάολε, ήταν λάθος. Ήταν σίγουρα λάθος. Δε θα γινόταν 
τέτοιος άνθρωπος. Τέτοιοι άνθρωποι σκορπίζουν στο διάβα τους την 
καταστροφή.   

Ό,τι και να αποφάσιζε, όποιον δρόμο και να διάλεγε, ο δρόμος θα ήταν πιο 
εύκολος με αυτήν στο πλευρό του. Έστω κι αν είχε κι αυτή το δικό της αγώνα, 
τα δικά της όνειρα, τα τόσο διαφορετικά από τα δικά του. Πώς έλαμπαν τα 
μάτια της όταν μιλούσε για την εξέλιξη… Πώς σπινθήριζε το βλέμμα της όταν 
της ερχόταν μια ιδέα… Πόσο τον βοηθούσε να της ανοίγεται… Τι ανόητος που 
ήταν! Πού θα ξανάβρισκε άλλη Ιφιγένεια;  Είχε κλωτσήσει το καλύτερο 
πράγμα που του είχε τύχει στη ζωή του. Δεν είχε σημασία τι θα έκανε μετά. 
Τώρα, ένα πράγμα ήταν σίγουρο. Έπρεπε να γυρίσει δίπλα της. 

Επιτάχυνε το βήμα του. Έφτασε γρήγορα στο ξενοδοχείο, πήρε τη βαλίτσα 
του και πέρασε πάλι από την ρεσεψιόν για να αφήσει τα κλειδιά και να 
αποχαιρετήσει τον Τζακ. Το γραφείο ήταν ακόμη κλειστό. Ανήκουστο! 
Κοίταξε τριγύρω και άφησε τα κλειδιά στο γραμματοκιβώτιο. Πήγε στο 
σταθμό των λεωφορείων και ρώτησε αν μπορεί να αλλάξει το εισιτήριο για 
Νεβάδα με ένα εισητήριο για Νέα Υόρκη. Άτυχος, και πάλι. Τουλάχιστον είχε 
γλιτώσει τα χρήματα της διανυκτέρευσης, κάτι ήταν κι αυτό.  Αντίο 
Κανακούκ, ίσως σε μια άλλη ζωή... 

Το λεωφορείο έφτασε δύο ώρες αργότερα. Όσο και να βιαζόταν, τον 
περίμεναν άλλες τριανταδύο ώρες μαρτυρίου για να φτάσει στη Νέα Υόρκη. 
Στη μισή διαδρομή αναρωτιόταν πώς θα τον αντιμετώπιζε η Ιφιγένεια όταν θα 
τον ξαναέβλεπε. Ντρεπόταν που την είχε αφήσει έτσι και ντρεπόταν που 
επέστρεφε χωρίς να έχει αλλάξει τίποτα ουσιαστικό. Δεν είχε ιδιαίτερη 
σημασία. Ό,τι και να γινόταν, θα τα έβρισκαν μεταξύ τους. Θα ζητούσε 
συγνώμη, θα την παρακαλούσε, θα έκανε ό,τι χρειαζόταν, αρκεί να βρισκόταν 
και πάλι μαζί της. Τη χρειαζόταν, την είχε ανάγκη.  

Θυμήθηκε το τραγούδι που έλεγε ειρωνικά, «είμαι βράχος, είμαι ένα 
νησί». Σκέφτηκε ότι οι Αμερικάνοι έχουν δίκιο που λένε ότι κανένας 
άνθρωπος δεν είναι βράχος. Όλοι χρειάζονται κάποιον να τους αγαπά, να 
τους παρηγορεί, να τους προτρέπει να γίνουν καλύτεροι. Πίσω από κάθε 
μεγάλο άνδρα, βρίσκεται μια μεγάλη γυναίκα, σκέφτηκε και αμέσως 
διόρθωσε τον εαυτό του. Όχι, αυτό δεν είναι πολιτικά ορθό. Τώρα τι θα 
λέγανε; Πίσω από κάθε μεγάλο άνδρα ή γυναίκα, βρίσκεται μια μεγάλη 
γυναίκα ή άντρας. Χαμογέλασε. Θα μπορούσε η Ιφιγένεια να ήταν αυτή που 



  111 

 
 

θα μεγαλουργούσε. Πώς θα του φαινόταν αυτό; Να ήταν ο άντρας πίσω από 
τη γυναίκα; Θα τον ενοχλούσε; Δεν μπορούσε να το απαντήσει.  

Ένα πράγμα ήταν σίγουρο· καλύτερα μαζί της, παρά μόνος. Άλλωστε, πού 
αλλού θα έβρισκε τη δύναμη για τον πόλεμο; Ο νους του ταξίδευε.  Αν δεν 
αγαπιέσαι, δεν αγαπάς. Αν δεν παίρνεις, δε δίνεις. Αν δε ζεσταίνεσαι, δε 
ζεσταίνεις. Όποιος νομίζει ότι ελευθερία είναι η αποδέσμευση από κάθε 
εξαρτημένη σχέση, έχει πλήρη άγνοια της ανθρώπινης φύσης. Ο Πλάτωνας 
δεν έλεγε ότι ο άνθρωπος γεννιέται μισός και περνάει τη ζωή του ψάχνοντας 
το άλλο μισό που θα τον ολοκληρώσει; Η Ιφιγένεια με ολοκληρώνει. Χωρίς 
αυτήν, η κάθε προσπάθεια και ο κάθε αγώνας θα ήταν καταδικασμένα από 
την αρχή. Απλά δε θα είχα τη δύναμη να συνεχίσω... 

Ήταν σίγουρος για την επιλογή του. Ό,τι και να αποφάσιζε, είχε 
τουλάχιστον ένα δεδομένο. Η σταθερά στην εξίσωση της ζωής του θα ήταν 
πια η Ιφιγένεια. Θα τον δεχόταν όμως πίσω; Θα τον καταλάβαινε; Αυτός πώς 
θα αντιδρούσε αν του έκανε το ίδιο; Την είχε πληγώσει, σίγουρα. Ήταν 
απαράδεκτος. Αλλά... Την αγαπούσε. Ήταν σίγουρος ότι τον αγαπούσε κι 
αυτή, κι ας μην το είχαν πει ποτέ με λόγια. Οι Αμερικάνοι το ‘σ΄αγαπώ’ το 
έχουν εύκολο. Το ξεστομίζουν απερίσκεπτα συχνά. Γιατί έτσι; Μήπως επειδή 
στα Αγγλικά είναι δισύλλαβη λέξη; Συγκεντρώσου! Άλλο είναι το θέμα!  

Ήξερε ότι η Ιφιγένεια τον αγαπούσε. Όποιος αγαπά, συγχωρεί. Θα την 
έκανε να δει το πόσο είχε μετανιώσει. Θα την έκανε να καταλάβει ότι... Ότι τι; 
Μήπως κι ο ίδιος είχε καταλάβει τι είχε γίνει; Τι ήταν αυτό που τον έκανε να 
σκάσει; Πώς θα εξασφάλιζε ότι δε θα ξαναβρισκόταν ποτέ ξανά στην ίδια 
κατάσταση; Παραμέρισε τις όποιες αμφιβολίες είχαν απομείνει για την 
Ιφιγένεια και ασχολήθηκε με τις ουσιώδεις άγνωστες μεταβλητές. Αφού 
έσμιγε πάλι μαζί της, τι;  

Τη γενική ιδέα, την ήξερε. Έπρεπε να αποκτήσει δύναμη, φήμη, πλούτο. 
Μόνο έτσι θα μπορούσε να κάνει τη διαφορά. Αλλά πώς; Μα δε θα μπορούσε 
να είναι ιδιαίτερα δύσκολο. Αν κάπου μπορούσε ο οποιοσδήποτε να 
αποκτήσει πλούτο, αυτό ήταν στην Αμερική. Το μόνο που χρειαζόταν κανείς 
σε αυτή τη χώρα ήταν λίγο μυαλό και πολλή δουλειά. Για το μυαλό ήταν 
σίγουρος και τη δουλειά δεν τη φοβήθηκε ποτέ. Με τα λεφτά μπορούσε μετά 
να αγοράσει και φήμη και δύναμη, πιο εύκολα από ότι σε οποιαδήποτε άλλη 
χώρα. Το μόνο που είχε σημασία σε αυτή τη χώρα ήταν το χρήμα. Ε λοιπόν, 
θα το χρησιμοποιούσε κι αυτός για τη δική του μάχη. Αφού επιβεβαίωσε την 
επιλογή του, άρχισε να επεξεργάζεται σενάρια στο μυαλό του. 

Θα μπορούσε να ανοίξει δική του δουλειά και με τον καιρό να βγάλει τα 
χρήματα που θα χρειαζόταν. Ευκαιρίες υπήρχαν πολλές. Δε χρειαζόταν 
ιδιαίτερη ευφυΐα. Οι Έλληνες της ομογένειας θα τον βοηθούσαν και θα 
κατάφερνε μια χαρά. Κάτι τέτοιο όμως, θα έπαιρνε καιρό. Μέχρι να φτάσει να 
έχει αρκετά χρήματα, μπορεί να είχε ήδη ξεχάσει το λόγο που ξεκίνησε. Όχι, 
έπρεπε να είναι κάτι πιο γρήγορο.  

Έσπασε το κεφάλι του για αρκετές ώρες. Δεν ήταν χαζός και ήξερε ότι τις 
περισσότερες καλές ιδέες τις είχαν ήδη κάνει πράξη άλλοι, πριν από αυτόν. 



Έπρεπε να βρει κάτι που μόνο αυτός θα μπορούσε να κάνει, κάτι που να τον 
ξεχώριζε από τους υπόλοιπους. Παιδεύτηκε αρκετά σε όλο το Μισούρι, την 
Ινδιάνα και το Οχάιο. Με το που έφτασαν στην Πενσυλβανία, μια ιδέα άρχισε 
να σχηματίζεται στο μυαλό του. Το σενάριο! Θα μπορούσε να το κάνει ταινία!  

Επεξεργάστηκε την ιδέα στο κεφάλι του για αρκετές ώρες. Σεναριογράφος 
βέβαια, δεν ήταν. Αλλά ήξερε ότι αν έβγαινε μια ταινία με αυτή την υπόθεση, 
θα την έβλεπε και μάλλον θα του άρεσε. Μάλιστα, θα μπορούσε να γίνει και 
μίνι σειρά, ή ακόμη και κανονική σειρά. Δηλαδή τι παραπάνω είχαν οι σειρές 
που έβλεπε στην τηλεόραση και που κρατούσαν αιχμάλωτους τα εκατομμύρια 
των Αμερικανών;  

Θα μπορούσε να επεκτείνει την ιστορία, να διαμορφώσει κάποιους 
αξιομνημόνευτους χαρακτήρες, να περιγράψει κάποιες έντονες σχέσεις και να 
ρίξει και μερικές ανατροπές. Το πολυετές ταξίδι στο άπειρο, με τον σχεδόν 
άπιαστο στόχο στον ορίζοντα, προσφερόταν για ίντριγκες, δολοπλοκίες, 
έρωτες, φιλίες, έχθρες, ηρωισμούς και προδοσίες. Ήταν το τέλειο υπόβαθρο 
για τη διαμόρφωση μιας ιστορίας με επιφανειακή δράση για τους 
ανυπόμονους αδαείς και βαθιά μηνύματα για τους πιο εκλεπτυσμένους 
θεατές. Θα μπορούσε να ασχοληθεί με οποιαδήποτε θεματολογία επιθυμούσε 
και θα ήταν όλα δόκιμα, αφού σε ένα ταξίδι χωρίς τελειωμό, με μόνη 
βεβαιότητα το θάνατο, όλα είναι αποδεκτά. Αυτό το σενάριο θα ήταν το τέλειο 
εισιτήριο προς την αναγνώριση, τον πλούτο και τη δόξα, που τόσο 
επιθυμούσε. Θα του έδινε το μέσον να εκφράσει τις απόψεις του, να δείξει τον 
παραλογισμό της εξουσίας και τη δύναμη της ψυχής, απέναντι στις πιο 
αντίξοες συνθήκες. Θα ήταν υπέροχο... 

Οι σκέψεις ωρίμαζαν με κάθε μίλι. Μέχρι να φτάσουν στο Νιου Τζέρσεϊ, η 
ιδέα, αρχικά άγουρη και αδούλευτη, είχε μετατραπεί σε συγκροτημένο σχέδιο 
με, υπολογισμένα βήματα. Ξαφνικά, συνειδητοποίησε ότι κάτι είχε αλλάξει. 
Είχε αποκτήσει ένα στόχο. Είχε συγκεκριμένα πράγματα να κάνει. Το βάρος 
είχε φύγει από πάνω του. Αναθάρρησε, ένιωσε ανακουφισμένος. Ήταν 
ανυπόμονος να φτάσει σπίτι, να δει την Ιφιγένεια, να ξεκινήσει πάλι από την 
αρχή. Το συναίσθημα ήταν αναζωογονητικό.  

Του ήρθαν στο νου οι άλλες φορές που είχε νιώσει έτσι. Δεν ήταν πολλές. 
Ποτέ δεν είναι. Η πρώτη φορά, ήταν όταν ήταν ακόμη παιδί. Μια μέρα βρήκε 
με τη μικρή του αδερφή κάτι κουταβάκια, που τα είχε παρατήσει η μάνα τους. 
Τα κουβαλήσανε σε ένα χωράφι, τους φτιάξανε φωλιά από παλιά κουτιά και 
κουβέρτες, τους φέρανε γάλα και μείνανε μαζί τους μέχρι που νύχτωσε. 
Εκείνο το βράδυ δεν μπορούσε να κοιμηθεί από την προσμονή. Ήθελε να 
περάσει η νύχτα, να βρεθεί και πάλι μαζί τους. Όλες οι άλλες φορές ήταν 
αφού γνώρισε την Ιφιγένεια. Αναρωτήθηκε αν υπάρχει άνθρωπος που να 
νιώθει έτσι κάθε νύχτα. Να περιμένει με λαχτάρα το ξημέρωμα, για να 
συνεχίσει αυτό που έκανε την προηγούμενη ημέρα. Να κοιμάται κάθε βράδυ 
ευχαριστημένος για τη μέρα που πέρασε. Πόσο υπέροχο θα ήταν αυτό;  

Οι ευχάριστες σκέψεις ενισχύθηκαν από το γλυκό αίσθημα της 
επιστροφής, που τον κυρίευσε, καθώς το λεωφορείο διέσχιζε το βορειοδυτικό 



  113 

 
 

Μανχάταν. Εξαντλημένος από το μακρύ ταξίδι και τους ατελείωτους 
συλλογισμούς, αφέθηκε σε έναν ύπνο ελαφρύ, γαλήνιο.  

Όταν ξύπνησε ήταν έτοιμος να αντιμετωπίσει την Ιφιγένεια. Το λεωφορείο 
είχε καθυστερήσει στη γέφυρα Ουάσιγκτον, επειδή κάποιος έτρεχε γυμνός 
στη μέση του δρόμου. Μέχρι να τον μαζέψουν οι αστυνομικοί, η ουρά είχε 
φτάσει τα έξι χιλιόμετρα. Αφού έφτασε στο σταθμό έπρεπε να πάρει το μετρό 
μέχρι το Χάρλεμ και μετά το αστικό. Όταν έφτασε επιτέλους στην Αστόρια 
είχε ήδη νυχτώσει. Χωρίς να ξέρει γιατί, είχε κοιτάξει ψηλά στον ουρανό, σα 
να περίμενε να βρει κάτι εκεί. Είχε αναρωτηθεί για λίγο μήπως έπρεπε να είχε 
συνεχίσει το ταξίδι του. Αν έφτανε τουλάχιστον μέχρι τη Γιούτα... «Δε 
βαριέσαι», σκέφτηκε. «Τι είναι ένας Γαλαξίας μπροστά στην Ιφιγένεια;» 
Ανυπομονούσε να τη δει, να της εξηγήσει, να της ζητήσει συγνώμη. 

Ανέβηκε γρήγορα τα σκαλιά της πολυκατοικίας και βρέθηκε στην πόρτα 
του διαμερίσματος γεμάτος προσμονή. Η κοπέλα που άνοιξε την πόρτα 
έμοιαζε με την Ιφιγένεια, όχι ήταν σίγουρα η Ιφιγένεια, αλλά δεν ήταν αυτή. 
Δεν ήταν όπως την άφησε. Έμοιαζε κομμένη, τσακισμένη. Με το που τον είδε, 
χαμογέλασε και τον αγκάλιασε. Εκείνη τη στιγμή, στην αγκαλιά της, τον 
κυρίευσαν ενοχές. Δε θα μπορούσε ποτέ ξανά να την εγκαταλείψει. 

 Ξαφνικά τον έσπρωξε μακριά της. «Τι θέλεις;» του είπε, σε έναν τόνο που 
τον έκανε να νιώσει τιποτένιος. «Συγνώμη», της είπε αυτός, και συνέχισε.  

- Δεν ήξερα τι να κάνω, ήμουνα χαμένος. 
- Και τώρα, τι; Βρέθηκες; 
- Νομίζω... Ναι! 
- Το νομίζω δε μου αρκεί Αλέξανδρε. 
- Θα με αφήσεις να μπω μέσα; Να σου εξηγήσω; 
Η Ιφιγένεια το σκέφτηκε για λίγο και έκανε στην άκρη. «Θέλεις καφέ;» 

τον ρώτησε παγερά. «Όχι, ευχαριστώ». Ο Αλέξανδρος κάθησε στον καναπέ. 
Το δωμάτιο έμοιαζε πιο βρώμικο από ότι συνήθως. Την είδε να στέκεται στην 
πόρτα και να τον κοιτάζει, με ένα βλέμμα που τον άδειαζε. Απελπισμένος, της 
ζήτησε να καθήσει δίπλα του για να της εξηγήσει. Η Ιφιγένεια κάθησε 
αμίλητη στην πολυθρόνα απέναντί του και σταύρωσε τα χέρια της στο στήθος. 
Τον κοιτούσε με χαμηλωμένο το κεφάλι. Ο Αλέξανδρος ξεκίνησε διστακτικά.  

«Κοίτα, δεν ξέρω αν μπορώ να σου εξηγήσω ακριβώς τι πέρασε από το 
μυαλό μου...» 

«Προσπάθησε!» τον έκοψε η Ιφιγένεια. Αυτό δεν ήταν παράκληση, ήταν 
διαταγή. Ο Αλέξανδρος κατάλαβε. 

«Ωραία λοιπόν, θα σου πω ό,τι μου κατεβαίνει στο κεφάλι κι ας μη βγάζει 
νόημα. Κατ’ αρχάς, ξέρεις ότι εδώ και καιρό ασφυκτιούσα. Είναι πολλοί οι 
λόγοι και δεν έχουν να κάνουν με σένα. Έπρεπε να βρω μια διέξοδο, έναν 
τρόπο να μπορώ να κοιμηθώ με τον εαυτό μου τα βράδια. Αυτό νομίζω ότι το 
βρήκα και πολύ πιο σύντομα από ότι νόμιζα. Βλέπεις, στο ταξίδι μου έγραψα 
το προσχέδιο ενός σεναρίου που...» 



«Σταμάτα!» τον διέκοψε πάλι η Ιφιγένεια. «Νομίζεις ότι θα ξεφύγεις έτσι 
απλά; Το ερώτημα δεν είναι τι περνούσες. Είχα καταλάβει πολύ καλά ότι κάτι 
έπρεπε να αλλάξει. Με περνάς για τυφλή ή ηλίθια;» 

«Όχι Ιφιγένεια, εγώ...» 
«Άκου, Αλέξανδρε, χρόνο για παιχνίδια δεν έχω, ούτε και μου είναι 

απαραίτητη μια σχέση. Έχω αρκετά στο κεφάλι μου για να ασχολούμαι με 
βλακείες. Αυτό που θέλω... Όχι, αυτό που απαιτώ να μάθω είναι γιατί δεν 
κάθησες να βρούμε την άκρη μαζί».  

Ο Αλέξανδρος δίστασε. Κατάλαβε ότι η αλήθεια ήταν η μόνη του διέξοδος. 
Η σκληρή, αδυσώπητη αλήθεια, που δεν ήθελε με τίποτα να παραδεχθεί. 
Πήρε μια βαθιά ανάσα, και είπε με φωνή μόλις ευδιάληπτη «Νόμιζα ότι μέρος 
του προβλήματος ήσουν κι εσύ». 

«Εγώ; Πώς δηλαδή;» 
«Δεν ξέρω! Ειλικρινά δεν ξέρω, πίστεψέ με. Ίσως να μην ήμουν ακόμη 

έτοιμος, να μη σε εκτιμούσα όσο έπρεπε... Πίστεψέ με όμως, τώρα είμαι 
σίγουρος. Ξέρω τι θέλω. Δε θέλω να σε ξαναφήσω ποτέ. Είσαι το πιο... όχι, το 
μόνο υπέροχο πράγμα που μου συνέβησε ποτέ. Αν δεν ήμουν τόσο ηλίθιος, μα 
τόσο ηλίθιος...» 

Ο Αλέξανδρος άρχισε να κλαίει. Μουρμούριζε ασυναρτησίες που δύσκολα 
γίνονταν αντιληπτές, ανάμεσα στα αναφιλητά. Η Ιφιγένεια ετοιμάστηκε να 
του επιτεθεί και πάλι, αλλά τον λυπήθηκε. Δεν την είχε πείσει. Κανείς δε θα 
μπορούσε να την πείσει έτσι εύκολα. Αλλά ο Αλέξανδρος δε χρειαζόταν να την 
πείσει. Δε χρειαζόταν να της πει τίποτε. Αρκούσε που είχε επιστρέψει. Η 
τετράγωνη λογική της κατέρρεε μπροστά του. Οι γωνίες αμβλύνονταν, οι 
γραμμές έχαναν την αυστηρή συνοχή τους και τα άπειρα ‘μη’ και ‘αλλά’ 
πνίγονταν στην ορμή της εικόνας του. Πήγε δίπλα του και τον αγκάλιασε. 
Μίλησαν για πολλές ώρες εκείνο το βράδυ. Έκλαψαν και οι δυο, γέλασαν και 
οι δυο, έκαναν έρωτα και αποκοιμήθηκαν αγκαλιασμένοι. 

 
Το επόμενο πρωί σηκώθηκε μαζί με την Ιφιγένεια. Μπήκαν μαζί στο 

μπάνιο για το ντους, έφαγαν μαζί το πρωινό, βγήκαν μαζί για να πάρουν το 
λεωφορείο για το Μανχάταν. Όπως πριν. Σα να μην είχε γίνει τίποτα. Σα να 
μην είχε φύγει ποτέ, ή μάλλον σα να έφυγε για ένα ταξίδι ρουτίνας και να 
επέστρεψε στην ώρα του. Ήξεραν και οι δύο πως δεν ήταν έτσι. Ήξεραν ότι 
θα μπορούσε να μην είχε γυρίσει ποτέ. Ήρθε όμως. Μόνο αυτό είχε σημασία. 
Ήταν και πάλι μαζί και αυτή τη φορά, ήταν τελικό.  

Κάποιοι άνθρωποι δυσκολεύονται να δεσμευθούν. Το σκέφτονται και το 
ξανασκέφτονται, αναρωτιούνται τι θα γίνει αν ποτέ καταλάβουν ότι έκαναν 
λάθος, αν θα εγκλωβιστούν σε μια σχέση που δεν τους ταιριάζει, αν θα 
αφήσουν μια καλύτερη ευκαιρία να ξεφύγει. Όταν οι άνθρωποι αυτοί αγνοούν 
τους ενδοιασμούς τους και κάνουν το μεγάλο βήμα χωρίς να το 
καλοσκεφτούν, κινδυνεύουν από αυτό που οι Αμερικανοί το αποκαλούν 
«αυτοεπαληθευόμενη προφητεία», να προκαλέσουν δηλαδή μόνοι τους την 
πραγματοποίηση των χειρότερων φόβων τους.  



  115 

 
 

Η αλήθεια είναι πως ελάχιστοι είναι αυτοί που αυτοδεσμεύτηκαν χωρίς 
καμία απολύτως αμφιβολία, με πλήρη γνώση ότι βρήκαν το απόλυτο ταίρι, τον 
άνθρωπο των ονείρων τους. Κι αυτοί, φυσικά, απατώνται οικτρά. Η 
μεγαλύτερη αλήθεια είναι ότι δεν υπάρχει ιδανικό ταίρι. Δεν υπάρχουν δύο 
μισά που βρίσκονται μαγικά, ταιριάζουν απόλυτα και φτιάχνουν το πλατωνικό 
όλο. Υπάρχουν ατελείς άνθρωποι, με τα προτερήματα και τα κουσούρια  τους, 
τις επιθυμίες και τις ανασφάλειές τους, που ποτέ δεν είναι τόσο 
αλληλοσυμπληρούμενες όσο θέλουμε να πιστεύουμε. Όλες οι σχέσεις 
βασίζονται στον συμβιβασμό. Αυτοί που δε συμβιβάζονται με τις ατέλειες των 
άλλων, αναγκάζονται να συμβιβαστούν με τη μοναξιά.  

Η Ιφιγένεια προτιμούσε να έχει δίπλα της έναν μισό άνθρωπο, από το να 
μην έχει κανένα. Κι ας μην ήθελε να το παραδεχθεί. Ήξερε ότι ο Αλέξανδρος 
είχε βρει στην ιδέα του σεναρίου το τέλειο άλλοθι για να επιστρέψει, χωρίς να 
δεχθεί ότι δείλιασε. Σίγουρα θα ήταν πιο περήφανη αν είχε στον καναπέ της 
ένα λιοντάρι, αλλά ακόμη και ένας ατίθασος γάτος ήταν καλύτερος από το 
τίποτα. Στο κάτω κάτω, ήταν ο δικός της γάτος. Και ποιος ξέρει; Μπορεί με 
τον καιρό να έβρισκε το δρόμο του. Αυτή θα έκανε ό,τι περνούσε από το χέρι 
της για να τον βοηθήσει. 

Ο Αλέξανδρος συμβιβάστηκε με μια λευκή επανάσταση. Έπλασε στο νου 
του έναν κόσμο, όπου μπορούσε να έχει και την Ιφιγένεια αλλά και τη δύναμη 
να παλέψει για ό,τι αυτός θεωρούσε αξιόλογο. Πίστεψε πραγματικά σε αυτόν 
τον κόσμο και θα έδινε όλο του το είναι για να τον κάνει πραγματικότητα. Τα 
γεγονότα τον είχαν ήδη οδηγήσει σε αυτή την επιλογή και οι ενοχές που τον 
εγκλώβισαν σε αυτή ήταν απλά το κερασάκι στην τούρτα.  

Τη στιγμή που συνειδητοποίησε ότι είχε αρχίσε να γίνεται σαν τον πατέρα 
του, η τράπουλα είχε μοιραστεί. Ποτέ του δε θα συγχωρούσε τον πατέρα του, 
γι αυτό που του έκανε και γι αυτό που του κληροδότησε. Αυτός θα γινόταν 
διαφορετικός, θα ακολουθούσε άλλο δρόμο. Θα στήριζε τις επιλογές του, θα 
αποδεχόταν τους αναπόφευκτους περιορισμούς που τις συνόδευαν και θα 
έπαιζε με τους κανόνες του παιχνιδιού. Τη στιγμή εκείνη, πίστευε ότι έπρεπε 
να γίνει μεγάλος και τρανός, ό,τι και να συνεπαγόταν αυτό. Πίστευε ότι θα το 
κατάφερνε αυτό στη Νέα Υόρκη, με την Ιφιγένεια δίπλα του. Παραδόξως, δεν 
είχε καθόλου άδικο. 

Αφιέρωσε μερικούς μήνες στην ανάπτυξη της ιδέας του σε κάτι που 
έμοιαζε με σενάριο. Οι λίγες σελίδες της αρχικής ιδέας είχαν ήδη γίνει 
ολόκληρος τόμος, με έξι κεντρικούς χαρακτήρες και αρκετές παράλληλες 
ιστορίες. Του ήταν εύκολο να επεκτείνει την ιστορία και έγραφε ασταμάτητα, 
μέχρι που ένιωσε ικανοποιημένος με το αποτέλεσμα. Η ιστορία ήταν 
ενδιαφέρουσα, με γρήγορη πλοκή και αρκετές εκπλήξεις. Ακριβώς αυτό που 
ζητούσαν τα στούντιο. Δεν ήξερε αν χωρούσε ολόκληρη η ιστορία σε μιάμιση 
ώρα, αλλά φανταζόταν πως οι σοβαρές εταιρείες έχουν σεναριογράφους που 
κάνουν θαύματα με μια καλή ιστορία. Το σημαντικό ήταν να βρει κάποιον που 
να θέλει να το προχωρήσει και τα πρώτα σημάδια ήταν ενθαρρυντικά.  



Με τη βοήθεια του πατέρα της Ιφιγένειας, είχε έρθει ήδη σε επαφή με 
κάποιους Έλληνες που είχαν μερικές άκρες στο χώρο της σόουμπιζ. Είχε 
δώσει το σενάριο σε δύο μικρά στούντιο και την επόμενη εβδομάδα, θα 
συναντούσε κάποιον στο NBC. Οι αρχικές αντιδράσεις ήταν ουδέτερες και 
όλοι του είχαν πει να ζητήσει βοήθεια από κάποιον επαγγελματία 
σεναριογράφο. Είχε κλείσει ραντεβού με τον Τζων Πετράκη, έναν ομογενή 
δεύτερης γενιάς που έγραφε σενάρια για μίνι σειρές στην τηλεόραση. Θα τον 
συναντούσε πρωί πρωί στο γραφείο του, στο Σόχο.  

Όταν μπήκαν στο λεωφορείο, σκεφτόταν τι θα έλεγε στον Πετράκη. Είχαν 
μιλήσει ελάχιστα στο τηλέφωνο, αφού ο άνθρωπος ήταν πνιγμένος στη 
δουλειά. Σε καμία περίπτωση δε θα δεχόταν να τον δει, αν η κουνιάδα του δεν 
πήγαινε διακοπές με τον πατέρα της Ιφιγένειας στην Ύδρα. Έτσι γίνονται οι 
μεγάλες δουλειές. Ξεκινούν από άσχετες γνωριμίες, σε άσχετα μέρη. Οι 
αφελείς που προσπαθούν να τα καταφέρουν μόνοι τους, θα τραβούσαν τα 
μαλλιά τους αν ήξεραν πόσο απλά και εύκολα κινούνται τα νήματα. Ο 
Αλέξανδρος δεν είχε κανένα ενδοιασμό για τον τρόπο που προωθούσε την 
ιδέα του. Μπορεί να μην ήξερε πολλά για τον χώρο του θεάματος, αλλά ήταν 
σίγουρος ότι η ακεραιότητα και η ταπεινότητα δεν ήταν μέσα στη λίστα των 
ζητούμενων αρετών.  

Χαμένος μέσα στις σκέψεις του και με το θόρυβο του λεωφορείου, δεν 
άκουσε το τηλέφωνο να χτυπάει, παρά μόνο την έβδομη φορά. Ψαχούλεψε 
αργά στην τσάντα του για να το βγάλει, σίγουρος ότι θα σταματούσε πριν το 
προλάβει. Κι όμως, δε σταμάτησε. Παραξενευμένος, κοίταξε τον αριθμό που 
τον καλούσε και είδε ένα άγνωστο, ελληνικό νούμερο. Τη στιγμή εκείνη, είχε 
ένα κακό προαίσθημα. Δεν ήθελε να απαντήσει, αλλά το μαραφέτι επέμενε.  

Το σήκωσε στο αυτί του, διστακτικά. «Παρακαλώ;», είπε. «Ναι; Γιώργο;». 
Ήταν ο αδερφός του. Σίγουρα κάτι δεν πήγαινε καλά. «Μια χαρά... Είμαι 
στην Αμερική... Ναι... Όλα καλά, εσύ; Πάντα καλά... Πώς και με θυμήθηκες; 
Ε... Στο λεωφορείο. Πηγαίνω στο Μανχάταν... Δεν καταλαβαίνω, τι εννοείς;  
ΤΙ; ΠΟΤΕ; ΕΙΝΑΙ ΚΑΛΑ;».  Όλοι στο λεωφορείο, γύρισαν να τον κοιτάξουν. Η 
Ιφιγένεια τρόμαξε. Τον είδε να χλομιάζει, να μην τον κρατούν τα πόδια του. Ο 
Αλέξανδρος δεν είπε τίποτα άλλο. Έκλεισε το κινητό, ενώ από το ακουστικό 
ακουγόταν ακόμη μια φωνή να μιλάει. Το έβαλε στην τσάντα του, χωρίς να 
κοιτάξει. Το βλέμμα του ήταν καρφωμένο έξω. Η Ιφιγένεια δεν άντεξε, τον 
σκούντησε. «Τι έγινε καλέ; Μοιάζεις σα να είδες φάντασμα...». Χωρίς να 
κουνήσει το βλέμμα του, είπε «Η... Η μητέρα μου... Πέθανε χθες το βράδυ... 
Χάπια..».  

Την κοίταξε με δυο μάτια κενά, ανέκφραστα. Θα έμενε έτσι, παγωμένος, 
χαμένος. Είδε όμως τη δική της αμήχανη έκφραση, ένα μίγμα λύπης, 
συμπόνιας και έκπληξης, σα να θέλει να του ζητήσει συγνώμη, λες και φταίει 
αυτή, σα να θέλει να τον παρηγορήσει, λες και είναι παιδί. Ήταν το πρόσωπό 
της που τον έκανε να συνειδητοποιήσει ότι δεν ήταν ψέμα, ότι πραγματικά 
του συνέβαινε. Έπεσε στην αγκαλιά της και έκλαψε. Έκλαψε σαν παιδί. Ήταν 
παιδί. Ήταν το παιδί της μαμάς και τώρα δεν είχε μαμά. 



  117 

 
 

Μέρος Τρίτο 
 
Μη με παρατεντώσεις, κύριε,  θα σπάσω. 
 
 Νίκος Καζαντζάκης 
 
Ένα εντεκάχρονο κοριτσάκι ανεβαίνει δυο-δυο τα σκαλιά του μεγάρου 

μουσικής. Δεν τρέχει, αιωρείται, πετάει, δε μπορεί να την ακουμπήσει τίποτε. 
Ο πατέρας της ξωπίσω την κοιτάει με ένα χαμόγελο πικρό, ύστερα ήρεμο 

κι έπειτα ανήσυχο. Οι ρωγμές στο μέτωπο, αδιάσειστα σημάδια πάλης, 
κυρτώνουν ξανά, κάτω από τα γκρίζα μαλλιά. Κάτι δεν πάει καλά. Κοιτάει 
προσεκτικά τα αστραφτερά, μαρμάρινα σκαλιά. Με την άκρη του ματιού του, 
πιάνει μια κίτρινη πινακίδα στην κορυφή της σκάλας. Για κάποιο λόγο, κάτι 
τον ενοχλεί με αυτή την εικόνα. Η πινακίδα... Από αυτές που βάζουν όταν 
σφουγγαρίζουν τα πατώματα! Πατάει μια φωνή... 

Ένα εντεκάχρονο κοριτσάκι ανεβαίνει δυο-δυο τα σκαλιά του μεγάρου 
μουσικής. Και να που η λάμψη του προσώπου της αντικαθιστάται με μια 
έκφραση έκπληξης, καθώς γλιστράει στο πλατύσκαλο και πέφτει προς τα 
πίσω. Ο χρόνος παγώνει. Το κοριτσάκι αιωρείται πάνω από τα σκαλιά, με το 
σώμα οριζόντιο, πόδια στον αέρα, χέρια ανοιχτά διάπλατα, το ένα να κρατά 
σφιχτά ένα χαρτάκι. Το πρόσωπο κοιτάει τον ουρανό, παραμορφωμένο από 
το φόβο και την έκπληξη. Η εικόνα εισβάλλει καρέ-καρέ, καίγεται στη μνήμη 
για πάντα, σε όλη της τη φρίκη.  

Ο έντρομος φύλακας πετάγεται να την πιάσει, μα είναι πια αργά. Ο 
πατέρας, παγωμένος πιο πίσω, βγάζει μια άναρθρη κραυγή, που σου σκίζει τα 
σωθικά. Τρέχει στην ασάλευτη κόρη του, σηκώνει το ματωμένο κεφαλάκι της 
και ανακουφίζεται κάπως, βλέποντας τα κατάμαυρα μάτια να τον κοιτάνε με 
απορία και παράπονο. Η καρδιά του πάει να σπάσει. Με μια φωνή που μόλις 
μοιάζει ανθρώπινη, καταφέρνει να φωνάξει στο φύλακα να καλέσει ένα 
ασθενοφόρο. Προσπαθεί να καθησυχάσει το φοβισμένο παιδί. Σκυμμένος 
πάνω του, χαϊδεύει τα φρεσκολουσμένα μαλλιά, πνίγοντας τ’ αναφιλητά στον 
ωκεανό της πατρικής αγάπης· έναν ωκεανό πρωτόγνωρο, απέραντο, 
τρομακτικό. «Μην ανησυχείς αγάπη μου, όλα θα πάνε καλά. Ησύχασε τώρα, 
ησύχασε...» 

Ώσπου να φτάσουν οι νοσοκόμοι, το κοριτσάκι έχει χάσει τις αισθήσεις 
του. Η αδύναμη ανάσα του, λεπτή κλωστή που βαστάει τον πατέρα πάνω από 
την άβυσσο. Η απελπισία του γονιού αγγίζει μέχρι και το αιμοβόρο σμήνος 
που οσμίστηκε το ακίνητο σώμα και κοιτά, δήθεν με κατανόηση. Το φορείο 
κουβαλά ένα κορμί που θα ξεψυχήσει, καθ’ οδόν προς το νοσοκομείο. Δε θα 
ξαναπαίξει βιολί, δε θα ξαναπιάσει πυγολαμπίδες, ούτε θα ξανακολυμπήσει 
στο αγαπημένο του ποτάμι. Δε θα ακούσει τη συγνώμη του πατέρα, δε θα του 
δώσει τη συγχώρεση που αποζητά.  



Κι όμως, η «Ωδή στη Χαρά» δε σταματάει για ένα εντεκάχρονο κοριτσάκι. 
Οι πρώτες νότες του τέταρτου μέρους της Εννάτης αρχίζουν κιόλας να 
υποτάσσουν τους καλοντυμένους κυρίους και τις κομψές δεσποινίδες. Καθώς 
ο Θοδωρής κατεβαίνει στην άβυσσο, στο μέγαρο μουσικής βασιλεύει η 
παρεξηγημένη γοητεία της στιγμής. 



  119 

 
 

Η σύλληψη 

 
Άλλο ένα ταξίδι, άλλο ένα κενό. Δεν ήξερε τι περίμενε να βρει στην 

Ελλάδα. Απλά δεν είχε τίποτε άλλο να κάνει, πουθενά αλλού να πάει.  
Το τηλεφώνημα του αδερφού του στην έρημο του έκοψε φτερά και πόδια. 

Του ξερίζωσε την καρδιά και την πέταξε στην κόκκινη άμμο. «Χάπια», του 
είχε πει ο Ηλίας. Αυτά τα καταραμένα τα χάπια! Από εκείνη τη στιγμή, το 
μυαλό του είχε σταματήσει. Το σώμα του τον είχε οδηγήσει στο Σωλτ Λέηκ. Το 
σώμα του είχε βγάλει τα αεροπορικά εισιτήρια με τα τελευταία χρήματα που 
του είχαν απομείνει. Σωλτ Λέηκ, Σικάγο, Νέα Υόρκη, Λονδίνο, Αθήνα. 
Τριάντα έξι ώρες στην άβυσσο.   

Ένιωθε άδειος. Τα χέρια του κρέμονταν αδύναμα από τους ώμους του. 
Όταν πήγε να σηκώσει τη βαλίτσα από τη ράμπα, κόντεψε να τον πάρει μαζί 
της. Ποτέ δεν ήταν τόσο βαριά. Ακολούθησε το πλήθος σέρνοντας τα πόδια 
του. Κάποιος βιαστικός τον έσπρωξε καθώς τον προσπερνούσε. Τρέκλισε κι 
έπεσε στο γυαλισμένο πάτωμα. Ήθελε να μείνει εκεί, να μην κουνηθεί.  

Κάποιος τον βοήθησε να σηκωθεί. Τον ρωτούσε επίμονα αν είναι καλά, 
μήπως ήθελε να φωνάξει ένα γιατρό. Αρνήθηκε ευγενικά, έβαλε όλες τις 
δυνάμεις του σε ένα ψεύτικο χαμόγελο, και ενώθηκε πάλι με το ρεύμα των 
ψυχών που κυλούσε σταθερά, με σκοπό. Ένας αστυνομικός πρόσεξε την 
ασυνήθιστη συμπεριφορά του και ψιθύρισε κάτι στον συνάδελφό του στον 
έλεγχο διαβατηρίων. Αυτός έλεγξε προσεκτικά το διαβατήριό του και του είπε 
το ίδιο ακριβώς πράγμα με τον Αμερικανό συνάδελφό του: «Ξέρετε κύριε, η 
βίζα σας είχε λήξει εδώ και εννέα μήνες». Δεν είχε κουράγιο να κάνει την ίδια 
συζήτηση. Ήξερε πως δε θα μπορούσε να επιστρέψει ποτέ στις ΗΠΑ.  

Ο Έλληνας αστυνομικός πέρασε το διαβατήριο από κάποιο μηχάνημα και 
έκανε νόημα στον συνάδελφο που είχε μείνει κοντά του και σάρωνε με το 
βλέμμα του τον Αλέξανδρο. Έριξε μια ματιά στην οθόνη και έσκασε ένα 
ειρωνικό χαμόγελο. «Ώστε γι’ αυτό δεν ήθελες να γυρίσεις πουλάκι μου, ε;», 
είπε με περιπαικτικό ύφος. «Έλα μαζί μου σε παρακαλώ». «Υπάρχει κάποιο 
πρόβλημα;» ρώτησε ο Αλέξανδρος, που ξαφνικά αναδύθηκε από τον λήθαργό 
του και άρχισε να ανησυχεί. «Ω, μα κανένα πρόβλημα, αν εξαιρέσουμε τη 
μικρή λεπτομέρεια ότι έχεις κηρυχθεί ανυπότακτος», τού απάντησε ο 
αστυνομικός. «Κύριε, ακολουθήστε παρακαλώ τον συνάδελφο στο γραφείο», 
είπε ο άλλος και ζήτησε από τον επόμενο στη σειρά το διαβατήριό του.  

Ο στρατός! Τον είχε ξεχάσει τελείως! Μα πώς ήταν δυνατόν; Πώς 
μπορούσε να είναι τόσο ηλίθιος; Κι όμως, ακόμη και τώρα, καθώς περίμενε 
στο γραφείο, ποιος ξέρει τι, στο μυαλό του τριγύριζαν χιλιάδες σκέψεις, εκτός 
από αυτό.  

Η Ιφιγένεια, το Μετροπόλιταν, το Σέντραλ Παρκ, η εφημερίδα, τα σπίτια 
με το γκαζόν, οι χρηματιστές, οι δικηγόροι, οι ναρκομανείς, οι άστεγοι, οι 
πλούσιοι, η τηλεόραση, οι κατσαρίδες και οι δεινόσαυροι, οι μουτζούρες στις 



άδειες σελίδες, η φυγή, ο Κανακούκ,  η έρημος, η απομόνωση, το τηλεφώνημα 
από τον αδερφό του, η μητέρα... Όλα σε λιγότερο από δύο χρόνια. Όλα να τον 
κυνηγάνε, να του ζητάνε κάτι. Κι αυτός να είναι ανίκανος να τα ικανοποιήσει. 

Την Ιφιγένεια την πλήγωσε. Την εφημερίδα την παράτησε. Τη Νέα Υόρκη 
την απογοήτευσε, τις ευκαιρίες της τις σπατάλησε και τους ανθρώπους της 
τους εγκατέλειψε. Την αδικία την άφησε να καλπάζει. Τον Κανακούκ τον 
αρνήθηκε. Το θεριό του, το άφησε να πάει μόνο του στο φεγγάρι. Ακόμη και 
στην έρημο δεν ησύχασε. Την άφησε και αυτήν, τη μόνη που δε ζητούσε 
πολλά, που του χάριζε απλόχερα πολύτιμες στιγμές απόλυτης γαλήνης και 
ηρεμίας. Την άφησε και αυτήν, χωρίς να την ευχαριστήσει.  

Σκέφτηκε πως έκανε λάθος. Δεν έπρεπε να γυρίσει πίσω. Τι σημασία είχε 
η κηδεία; Η μητέρα του είχε ήδη χαθεί κι εκείνος δεν είχε προλάβει να την 
αποχαιρετήσει. Οι ενοχές τον κατέκλυσαν. Την πρώτη φορά που έφυγε, τον 
είχε παρακαλέσει να μην την αφήσει. Του είχε πει να περιμένει λίγο ακόμη. 
Θα άλλαζε, θα γινόταν καλύτερη. Αυτός όμως τι έκανε; Την εγκατέλειψε. Και 
μετά; Την παράτησε για δεύτερη φορά. Παρόλο που ήξερε ότι έπαιρνε ακόμη 
τα χάπια, παρόλο που δεν πίστεψε ποτέ ότι είχε σταματήσει το ποτό. Έκανε 
το δικό του, όπως πάντα. Ακολούθησε την καρδιά του, στην άλλη άκρη της 
γης. Μα το χειρότερο δεν ήταν καν αυτό! Έκανε ακριβώς το ίδιο και με την 
Ιφιγένεια!  Όπως... Όπως ο πατέρας του! Είχε γίνει ίδιος ο πατέρας του!  

Η σκέψη τον συγκλόνισε. Δεν έπρεπε να είχε αφήσει την Ιφιγένεια. Όχι 
έτσι, με ένα σύντομο σημείωμα, για ένα καπρίτσιο, για μια έρημο. Ό,τι και να 
περνούσε αυτός, δεν είχε σημασία. Αυτή θα ήταν πάντα εκεί, δίπλα του. 
Τουλάχιστον θα είχε την αγάπη της. Είχε κάνει λάθος που συνέχισε το ταξίδι 
του, που άφησε τον Ινδιάνο να τον επηρεάσει. Έπρεπε να είχε γυρίσει πίσω 
της. Δεν μπορεί να είναι σωστός τόσος πόνος. Δεν μπορεί να άφησε τον εαυτό 
του να γίνει ίδιος με εκείνον τον αχρείο!  

Το σώμα του τραντάχτηκε. Κάποιος τον είχε αρπάξει από το 
μπράτσο και τον ταρακουνούσε. 

 «Ε, σε σένα μιλάω! Σήκω πάνω και πάρε τις τσάντες σου. Ήρθαν να σε 
πάρουν». 

Ανασήκωσε το κεφάλι του, κοίταξε τον αστυνομικό και σκέφτηκε «Κι εσύ 
κάτι θέλεις από μένα τώρα. Ας είναι, τουλάχιστον εσύ ικανοποιείσαι εύκολα». 
Πήρε τις τσάντες του και πήγε προς την πόρτα. Δεν έλπιζε πια σε τίποτα, δεν 
περίμενε τίποτα. Βάδιζε, εν αγνοία του, προς μια βάναυση φυλακή, που θα 
τον απελευθέρωνε. 

 
*** 
 

Σύμφωνα με τον νόμο του Ελληνικού κράτους 3421 του 2005, «Όλοι οι 
Έλληνες [άνδρες], από την 1η Ιανουαρίου του έτους κατά το οποίο διανύουν 
το δέκατο ένατο έτος μέχρι την 31η Δεκεμβρίου του έτους κατά το οποίο 
συμπληρώνουν το τεσσαρακοστό πέμπτο έτος της ηλικίας τους, έχουν 
υποχρέωση στράτευσης στις Ένοπλες Δυνάμεις».  



  121 

 
 

Η υποχρεωτική στράτευση έχει καταργηθεί σε όλες σχεδόν τις 
ανεπτυγμένες χώρες. Η δύναμη του χρήματος αποδείχθηκε πολύ πιο 
σημαντική από αυτή των όπλων. Όταν ένας άνθρωπος έχει  ικανοποιήσει τις 
βασικές του ανάγκες, δεν πείθεται εύκολα ότι για όλα τα κακά που τον 
βρίσκουν φταίνε «οι άλλοι». Όταν η ελίτ έχει απεριόριστες δυνατότητες 
πλουτισμού σε μια σταθερή ισορροπία, δεν διαταράσσει το status quo. Η 
Ελλάδα που είχε αφήσει πίσω του ο Αλέξανδρος είχε φτάσει σε αυτό το 
σημείο. Κάποιοι γείτονές της, όμως, όχι.  

Ο φόβος πολεμικής σύρραξης δεν ήταν αβάσιμος. Δεν είχαν περάσει ούτε 
σαράντα χρόνια από την κατάληψη της Κύπρου από Τουρκικά στρατεύματα 
και οι εντάσεις στο Αιγαίο κυμαίνονταν από συνηθισμένα υψηλές έως σχεδόν 
ανεξέλεγκτες.  Μόλις το 1996 είχε αποφευχθεί την τελευταία στιγμή η 
κλιμάκωση μιας κρίσης σε κανονικό πόλεμο. Δεν μπορούσε λοιπόν κανείς να 
πει ότι δεν είναι δικαιολογημένη η υποχρεωτική στράτευση σε μια χώρα 
έντεκα εκατομμυρίων ανθρώπων, που έπρεπε να είναι σε θέση να 
υπερασπιστεί τον εαυτό της ενάντια σε μια χώρα υπερεπταπλάσιου 
πληθυσμού. Οι Έλληνες το γνώριζαν αυτό και υπέμεναν με στωικότητα το 
θέατρο του παραλόγου στο οποίο υποβάλλονταν, για τουλάχιστον ένα χρόνο 
της ζωής τους. 

Ο Ελληνικός στρατός ήταν ένα πείραμα σε εξέλιξη για το πώς θα 
λειτουργούσε ένα παράλληλο σύμπαν. Ένα σύμπαν σαν αυτά που θέλουν να 
μας πείσουν ότι δημιουργούνται μαγικά, όποτε κάποιος ηλίθιος βάζει μια γάτα 
σε μια κβαντική θανατοπαγίδα. Σε ένα τέτοιο παράλληλο σύμπαν, ο εαυτός 
μας θα λειτουργούσε λίγο διαφορετικά, αφού οι καταστάσεις θα ήταν λίγο 
διαφορετικές.  

Στο στρατό, αντί για γάτες, παίρνεις κάποιους ανθρώπους από τον 
πραγματικό κόσμο. Αντί να τους κλείσεις σε ένα κουτί, τους φυλακίζεις σε 
έναν φανταστικό κόσμο, με πλασματικούς κανόνες, που τους ορίζεις όπως 
θέλεις εσύ. Για τους ανθρώπους αυτούς, ο φανταστικός αυτός κόσμος γίνεται 
πιο αληθινός από τον πραγματικό. Ο πραγματικός συνεχίζει να υπάρχει 
παράλληλα και, κάθε τόσο, μεταπηδούν από το ένα σύμπαν στο άλλο. Η 
παραίσθηση διαρκεί λίγο. Αλλά για αρκετούς είναι τόσο έντονη που 
συνεχίζουν να επαναλαμβάνουν σενάρια από τον φανταστικό κόσμο, 
δεκαετίες αφού έχουν επιστρέψει στον πραγματικό.  

Στον κόσμο αυτό, η εμμονή στην κοινή λογική είναι τόσο μάταια, όσο και 
στον κόσμο της μοντέρνας φυσικής . Είναι απαραίτητη η υιοθέτηση ενός νέου 
συστήματος σκέψης, που βασίζεται στο τετράπτυχο αποδοχή, λούφα, ανοχή 
και παραπλάνηση.  

Αποδοχή: Αποδεχόμαστε de facto τους κανόνες του παιχνιδιού, 
γνωρίζοντας ότι αντιβαίνουν σε κάθε λογική.  

Λούφα: Παραβιάζουμε τους κανόνες ασύστολα, ώστε να περνάμε καλά.  
Ανοχή: Υποκρινόμαστε ότι δεν υπάρχει κανένα απολύτως πρόβλημα με 

τους κανόνες και το αποτέλεσμά τους.  



Παραπλάνηση: Διατυμπανίζουμε τον σεβασμό των κανόνων και την 
τελειότητα του συστήματος. Αρνούμαστε κάθε παράβαση, δική μας ή των 
κατωτέρων μας. Αν μας πιάσουν, δηλώνουμε ειλικρινή μεταμέλεια. 

Η λογική αυτή είχε εδραιωθεί για δεκαετίες και λειτουργούσε εξαιρετικά 
καλά. Η ομερτά διαχεόταν με ώσμωση σε κάθε νεοσύλλεκτο και διαπερνούσε 
το στράτευμα, από τον τελευταίο φαντάρο μέχρι τον κορυφαίο στρατηγό. 
Ακόμη και ο αρχηγός του στρατού γνώριζε ότι το έμψυχο και άψυχο δυναμικό 
δεν αρκούσε, αλλά μάθαινε να μη διαμαρτύρεται (αποδοχή). Προσπαθούσε 
να περάσει τα τελευταία χρόνια της θητείας του όσο πιο αθόρυβα γινόταν, για 
να πάρει μια καλή σύνταξη και να πάει στην οικογένειά του με ήσυχο το 
κεφάλι του (λούφα). Έκανε  πως δεν έβλεπε αυτά που ήξερε πως θα 
μπορούσαν να γίνουν καλύτερα (ανοχή). Και σε κάθε ευκαιρεία, διαβεβαίωνε 
τους υπουργούς, ότι όλα πήγεναν αρκετά καλά και η χώρα ήταν θωρακισμένη 
(παραπλάνηση).  

Οι υπουργοί με τη σειρά τους, ήξεραν πως ήδη ξοδεύονταν πολύ 
περισσότερα χρήματα από ότι άντεχε η οικονομία. Ωστόσο, ήξεραν και ότι δεν 
θα επανεκλέγονταν, αν δεν ικανοποιούσαν τις απαιτήσεις των προμηθευτών 
και των μεσαζόντων (αποδοχή). Βαριούνταν να ψάξουν κάποιο δημιουργικό 
τρόπο να αυξήσουν την απόδοση των χρημάτων, χωρίς να διακινδυνέψουν τη 
θέση τους (λούφα). Έκαναν πως δεν είχαν ακούσει τίποτα για τις κενές 
λειτουργικές θέσεις, το άχρηστο υλικό και το ανεκπαίδευτο προσωπικό 
(ανοχή). Τέλος, καθησύχαζαν τους ψηφοφόρους και εντόπιζαν αστραπιαία 
κάποιον αποδιοπομπαίο τράγο, όταν κάτι πήγαινε στραβά (παραπλάνηση). 

 Στο στρατό, η κοινή λογική δεν είχε καμία θέση. Ο Αλέξανδρος άργησε 
πολύ να το καταλάβει αυτό. Του φάνηκε παράλογο ότι τον τσίμπησαν στο 
αεροδρόμιο και του συμπεριφέρθηκαν σαν σε κοινό εγκληματία. Δεν έκανε δα 
και τίποτα το εξαιρετικό. Δεν ήταν λίγοι αυτοί που απέφευγαν τη στράτευση. 
Πολλοί περισσότεροι καθυστερούσαν το αναπόφευκτο, εκμεταλλευόμενοι 
παραθυράκια στους νόμους. Απ’ όσο ήξερε, ήταν κοινή γνώση ότι υπήρχε ένας 
μεγάλος αριθμός τυπικά ή ουσιαστικά ανυπότακτων. Στο γεγονός δεν έδινε 
κανείς ιδιαίτερη σημασία, αφού για να ασφαλιστείς ή να πιάσεις δουλειά, 
έπρεπε οπωσδήποτε να έχεις μαζί σου το απολυτήριο του στρατού. Άρα, όσο 
και να καθυστερούσες, κάποια στιγμή θα έκανες το καθήκον σου στη μαμά 
πατρίδα.  

Αυτό που δεν ήξερε ήταν ότι στις εκλογές που έχασε κατά την απουσία του 
από την Ελλάδα, το ακροδεξιό κόμμα είχε ενισχυθεί σημαντικά. Συμμετείχε 
πλέον σε έναν εύθραυστο κυβερνητικό σχηματισμό, στον οποίο ασκούσε 
επιρροή δυσανάλογα μεγάλη με τα πραγματικά ποσοστά του στην κοινωνία. 
Το πρώτο αποτέλεσμα ήταν η επιστροφή στη ρητορική παλαιότερων γενεών. 
Το δεύτερο ήταν σαρωτικές αλλαγές στη νομοθεσία που περιέβαλε τα 
παραδοσιακά θεμέλια του εθνικού κράτους, το οποίο οραματίζονταν οι 
ακροδεξιοί. Έτσι, μέσα σε ενάμιση χρόνο, είχε ήδη αναβαθμιστεί ο ρόλος της 
εκκλησίας στο κράτος, είχε ενισχυθεί με μέσα και αρμοδιότητες η αστυνομία 



  123 

 
 

και, δυστυχώς για τον Αλέξανδρο, είχε δοθεί έμφαση στην έλλειψη 
ανθρώπινου δυναμικού στον στρατό.  

Οι ακροδεξιοί έχουν πάντα εύκολες απαντήσεις για όλα τα προβλήματα. Γι 
αυτούς, κανένα θέμα δεν είναι τόσο περίπλοκο, όσο αρέσκονται οι εθνικοί 
μειοδότες να το παρουσιάζουν. Τα υποχείρια των σατανικών εχθρών του 
έθνους αποφεύγουν να παραδεχθούν τη μοναδική πηγή όλων των κακών: 
«Τους άλλους!». Έτσι απλή ήταν και η λύση που βρήκαν οι ακροδεξιοί για την 
βελτίωση των συνθηκών στο στράτευμα.  

Το πρώτο μέτρο ήταν η υποχρεωτική στράτευση στα δεκαεννιά, με 
ταυτόχρονη κατάργηση όλων των αναβολών που δεν ήταν ήδη σε ισχύ. Το 
δεύτερο μέτρο ήταν η εντατικοποίηση των ελέγχων για την ανεύρεση των 
ανυπότακτων και την άμεση ένταξή τους στο στράτευμα. Οι παραφυάδες του 
συγκεκριμένου μέτρου ήταν αυτές που γράπωσαν τον Αλέξανδρο και τον 
έστειλαν πακέτο στο παράλληλο σύμπαν. 

 
Από το αεροδρόμιο τον παρέλαβε ένα τζιπάκι με δύο τύπους που 

φορούσαν άσπρα περιβραχιόνια με τα γράμματα «ΑΜ». Τα παλικάρια δεν θα 
ήταν ούτε είκοσι ετών και δεν ήταν τόσο αγενείς όσο ο αστυνομικός του 
αεροδρομίου. Έδειχναν ενοχλημένοι που αναγκάστηκαν να πάνε μέχρι το 
αεροδρόμιο για την αφεντιά του. Θα προτιμούσαν σίγουρα να είχαν συνεχίσει 
να παρακολουθούν τον αγώνα ποδοσφαίρου, που τώρα, αναγκαστικά, 
άκουγαν από το ραδιόφωνο. Τον πήγανε σε ένα στρατόπεδο, όπου έμεινε 
μόνος του για αρκετή ώρα, σε ένα εγκαταλελειμμένο θάλαμο, μέχρι που ήρθε 
ένας αξιωματικός για να τον βάλει σε ένα άλλο τζιπ και να τον οδηγήσει στον 
τελικό του προορισμό, το κέντρο εκπαίδευσης. 

Το στρατόπεδο ήταν μεγάλο. Ανέβηκαν με το τζιπ μια πευκόφυτη πλαγιά, 
μέχρι να φτάσουν σε μια πλατεία, που από την όψη της θα πρέπει να ήταν το 
κέντρο του στρατοπέδου. Από εκεί, ο αξιωματικός τον οδήγησε στο γραφείο 
του διοικητή, που ήταν αρκετά ευγενικός. Του έκανε δυο τρεις τυπικές 
ερωτήσεις και τον ανέθεσε σε έναν φαντάρο που τον οδήγησε στο θάλαμό 
του.  

Το πρώτο πράγμα που του έκανε εντύπωση, ήταν πως κανένας από τους 
ανθρώπους που είδε μέχρι να καταλήξει στο θάλαμο, δεν είχε διάθεση για 
κουβέντα. Οι δύο τύποι στο τζιπ ήταν προσηλωμένοι στο ραδιόφωνο. Ο 
φύλακας του θαλάμου τον αγνόησε επιδεικτικά. Ο αξιωματικός που τον πήγε 
στο στρατόπεδο απαντούσε κοφτά στις ερωτήσεις του και προτιμούσε να δίνει 
οδηγίες στον οδηγό. Ο διοικητής έκανε απλά το καθήκον του και τον 
παρέδωσε αμέσως στον φαντάρο που, σε όλη τη διαδρομή, έστελνε μανιωδώς 
μηνύματα από το κινητό του. Ο φύλακας του θαλάμου όπου κατέληξε, 
αρκέστηκε να τον ρωτήσει πώς τον λένε, να τον εγγράψει και να τον 
καθοδηγήσει στο κρεβάτι του. Όλοι έμοιαζαν να μη δίνουν καμία σημασία στο 
γεγονός ότι είχαν μπροστά τους έναν άνθρωπο με προσωπικότητα, με 
παρελθόν, με όνειρα και ελπίδες. Όλοι εκτελούσαν αυτόματα, νωχελικά, 
αθέλητα, προδιαγεγραμμένες κινήσεις σε ένα καλά προβαρισμένο χορό. Ο 



Αλέξανδρος έβαλε την τσάντα του κάτω από το κρεβάτι, έβγαλε τα παπούτσια 
του και προσπάθησε να κοιμηθεί, εξαντλημένος από την πολύωρη διαδικασία. 

Το βράδυ δεν ήταν εύκολο. Κάθε λίγο, κάποιοι έμπαιναν και άλλοι 
έβγαιναν. Δυνατοί μεταλλικοί θόρυβοι συνόδευαν τις μετακινήσεις, κάτι που 
σύντομα έμαθε πως οφειλόταν στις αλλαγές σκοπιάς και την κίνηση των 
όπλων μέσα και έξω από τις σιδερένιες οπλοθήκες. Το επόμενο πρωί, τον 
ξύπνησαν φωνές. Οι φωνές απευθύνονταν προς αυτόν και οφείλονταν στο 
γεγονός ότι είχε βγάλει τα παπούτσια του μέσα στον θάλαμο. Ένας φαντάρος 
που στεκόταν δίπλα του τον υπερασπίστηκε, εξηγώντας τους πως είναι 
καινούριος, έφτασε το προηγούμενο βράδυ, και δεν ήξερε τίποτα. «Φρόντισε 
να το ξεστραβώσεις το κωλόψαρο», τού είπαν οι άλλοι και σκόρπισαν για να 
βρουν άλλους τρόπους να σκοτώσουν τον χρόνο τους.  

Ο διπλανός τού συστήθηκε ως Μάκης. Ήταν ο πρώτος που τον ρώτησε 
ποιος ήταν και πώς και βρέθηκε εκεί, μία εβδομάδα μετά από όλους τους 
άλλους. Ο Αλέξανδρος του εξήγησε με δυο λόγια τι έγινε και ο Μάκης 
δυσκολεύτηκε να πιστέψει ότι μπορούσαν να γίνουν τέτοια πράγματα. «Δεν 
είμαστε με τα καλά μας», του είπε. «Αυτό λέω κι εγώ», είπε ο Αλέξανδρος.  

Ο Μάκης ήταν πολύ καλός μαζί του. Του εξήγησε τι «παιζόταν» εκεί, τα 
απαραίτητα πράγματα που έπρεπε να προσέχει για να μη βρει τον μπελά του, 
όπως να μην απομακρύνεται, ώστε να μην αργεί σε καμία συνέλευση, να έχει 
στρωμένο το κρεβάτι του, να κλειδώνει τα υπάρχοντά του για να μην του τα 
κλέψουν, να έχει γυαλισμένες τις μπότες του και άλλα. Ο Αλέξανδρος δεν είχε 
καν μπότες ακόμα, αλλά δέχθηκε με ευχαρίστηση το χέρι βοηθείας από το 
δεκαοχτάχρονο παιδάκι που επιτέλους είχε βρει κάποιον πιο άσχετο από τον 
εαυτό του σε κάτι. Άφησε τον Μάκη να αναλάβει τον ρόλο του μέντορα, 
αναφαίρετο δικαίωμα κάποιου που ήταν στο στρατό έστω και μόλις μια 
εβδομάδα παραπάνω από αυτόν.  

Η παλαιότητα φαινόταν να είναι το πιο σημαντικό προσόν για ένα 
φαντάρο, ανεξαρτήτως μορφωτικού ή διανοητικού επιπέδου. Τον Αλέξανδρο 
τον ξένισε η εμμονή του Μάκη στον ρόλο και τις γνώσεις των «παλιών». 
Προσπάθησε να αφομοιώσει τις πληροφορίες όσο καλύτερα μπορούσε, χωρίς 
όμως να μειώσει την ισχύ τού προσωπικού του φίλτρου. Αξιολογούσε κάποιες 
συμβουλές ως φυσιολογικές και αναμενόμενες, όπως  το να γυρίζει στην ώρα 
του από τις εξόδους. Άλλες τις έβρισκε παράξενες, όπως το πώς να κοιμάται 
με τη μισή κουβέρτα γυρισμένη κάτω από το στρώμα, για να μη χρειάζεται να 
ξαναστρώνει το κρεβάτι από την αρχή το πρωί. Κάποιες συμβουλές ήταν 
γελοίες. Η αγαπημένη του ήταν ο ιδανικός τρόπος να την αράζει στο κρεβάτι 
χωρίς να βγάζει τις αρβύλες, που θα σήμαινε ένα ολόκληρο λεπτό να τις 
ξαναβάλει, χωρίς οι αρβύλες να ακουμπάν το στρώμα, πράγμα που 
απαγορευόταν επειδή θα μαζεύονταν κοριοί και χωρίς τα σίδερα του 
κρεβατιού να τον ενοχλούν στις γάμπες ή στις φτέρνες. Ήταν και μερικές 
συμβουλές που του φάνηκαν προφανώς λανθασμένες, όπως η παραίνεση από 
τους υπόλοιπους να δείχνει στους ανωτέρους του με κάθε ευκαιρία ότι είναι 
βλάκας, ανίκανος και τεμπέλης. 



  125 

 
 

Ένα πράγμα πάντως, το κατάλαβε από την πρώτη στιγμή. Κανένας δεν 
ήταν εκεί με τη θέλησή του και όλοι έβρισκαν τρόπους να κάνουν τον χρόνο 
να περάσει ανώδυνα. Μερικοί άκουγαν μουσική, άλλοι ήταν σκυμμένοι 
μόνιμα πάνω από το κινητό τους τηλέφωνο και οι περισσότεροι μιλούσαν για 
ό,τι κοινό είχαν μεταξύ τους που, συνήθως, ήταν ο ίδιος ο στρατός.  

Αυτός δεν μπορούσε να ανεχθεί μια τέτοια ζωή. Θα έβρισκε τρόπο να 
εκμεταλλευτεί το χρόνο του εκεί με τον καλύτερο δυνατό τρόπο, διαβάζοντας, 
συζητώντας, μαθαίνοντας. Όχι πάντως σε μια γωνιά του Κέντρου Ψυχαγωγίας 
Μονάδος, να παρακολουθεί μουσικά βίντεο, περιμένοντας να δει κάποιο 
ελκυστικό κορμί, για να αποδείξει με σφυρίγματα και άναρθρες κραυγές, ότι 
είναι και αυτός άντρας.  

Αποφάσισε να συμπληρώσει την αίτηση και να κάνει τις εξετάσεις για να 
γίνει Δόκιμος, το οποίο θα σήμαινε μερικούς μήνες παραπάνω θητεία, αλλά 
και ότι θα έφευγε από το στρατόπεδο κάθε μεσημέρι. Φαντάστηκε ότι έτσι, ο 
στρατός θα έμοιαζε περισσότερο με μια κακοπληρωμένη δουλειά. Δε θα 
χρειαζόταν να ανέχεται είκοσι τέσσερεις ώρες την ημέρα τη βαριεστιμάρα, τη 
μιζέρια, τις ανεγκέφαλες συζητήσεις και την κουζίνα με τις εξαιρετικής 
εμπνεύσεως συνταγές, όπως κρύα πίτσα με τηγανιτές πατάτες.  

  
Οι πρώτες δεκαοχτώ ημέρες τού φάνηκαν πολύ περισσότερες. Επιτέλους 

ήρθε και η ημέρα της ορκομωσίας και μαζί της, η πρώτη άδεια. Μετά τη λήξη 
της τελετής, πολλοί ήταν αυτοί που έφυγαν μαζί με τη μητέρα τους. Ο 
Αλέξανδρος έπρεπε να πάει στη μητέρα που είχε φύγει χωρίς αυτόν.  

Πήγε στον τάφο της το ίδιο πρωί. Έμεινε εκεί για μία ώρα. Μετά γύρισε 
πάλι στο στρατόπεδο. Δεν είχε διάθεση να δει κανένα και δεν ήθελε να κάνει 
τίποτα. Αγνόησε τους φύλακες στην είσοδο που τον κορόιδευαν που γύρισε 
αμέσως και πήγε κατευθείαν στον θάλαμο. Έπεσε στο κρεβάτι του και έκλαιγε 
με λυγμούς μέχρι που τον πήρε ο ύπνος. Τις επόμενες δύο ημέρες, μέχρι να 
επιστρέψουν και οι υπόλοιποι, τις πέρασε μόνος με τις σκέψεις του και την 
εικόνα της μητέρας του να τον βασανίζει. Όμως το τρίτο βράδυ, η μητέρα του 
τον επισκέφθηκε στον ύπνο του. Ήταν σίγουρος γι αυτό. Δεν την είδε 
μπροστά του, αλλά ένιωσε την παρουσία της, μύρισε το άρωμά της και ένιωσε 
τη ζεστασιά της. Άκουσε τα λόγια της να τον καθησυχάζουν. Το πρωί πάσχιζε 
να θυμηθεί τι του είχε πει. Δεν κατάφερε να ανασύρει κάτι συγκεκριμένο, 
αλλά ήξερε ότι τον είχε συγχωρέσει.  

Μετά από μία εβδομάδα ανακοινώθηκαν τα ονόματα των Υ.Ε.Α. Όταν ο 
Αλέξανδρος είδε το όνομά του στη λίστα ήταν ευτυχισμένος. Μάζεψε γρήγορα 
τα πράγματά του μέσα στο περίφημο «λουκάνικο», τον κυλινδρικό εκείνο 
σάκο εκστρατείας από λινάτσα που βλέπει κανείς να κουβαλάνε οι Αμερικανοί 
στρατιώτες στις ταινίες για τον Β’ Παγκόσμιο πόλεμο. Χαιρέτησε τους 
αξιωματικούς και δύο καλά παιδιά που γνώρισε, φίλησε και ευχαρίστησε τον 
Μάκη, έγραψε το τηλέφωνό του στο κινητό του ξέροντας πως δεν θα τον 
καλούσε ποτέ και μπήκε στην καρότσα του φορτηγού που θα τον πήγαινε στη 
σχολή Υ.Ε.Α..  



Η αλήθεια είναι ότι είχε ένα μικρό άγχος για το τι θα συναντούσε εκεί που 
θα πήγαινε, αφού είχε ακούσει κάποιες συγκεχυμένες πληροφορίες για τη 
δυσκολία της σχολής. Δεν έδωσε και ιδιαίτερη σημασία στις φήμες, αφού 
κανένας δεν μπορούσε να του πει τι ακριβώς εννοούσαν με τη λέξη 
«παλούκι». Κανένας τους δεν ήξερε τι ακριβώς γινόταν σε αυτή τη σχολή, 
αφού κανένας τους δεν είχε πάει. Αλλά και να είχαν πάει, κανένας δε θα 
μπορούσε να τον είχε προετοιμάσει για τις επόμενες οχτώ εβδομάδες. 
Κάποιες καταστάσεις δεν μπορούν να περιγραφούν με λόγια. Κάποια 
συναισθήματα δε μπορείς να τα συλλάβεις, μέχρι να τα νιώσεις. Ο Αλέξανδρος 
δεν ήξερε τι θα πει απελπισία. Σύντομα, θα το μάθαινε με τον πιο σκληρό 
τρόπο. 



  127 

 
 

Το ξεκίνημα 

 
«Μας αρέσει να προγραμματίζουμε τα πάντα. Τότε θα τελειώσουμε τις 

σπουδές, τότε θα πιάσουμε δουλειά, μετά από μερικά χρόνια θα βρούμε 
καλύτερη δουλειά, μια κοπέλα, αργότερα θα παντρευτούμε, θα κάνουμε σπίτι, 
όταν θα είμαστε έτοιμοι θα κάνουμε παιδιά, μέχρι τότε κανένα γατί ή σκυλί, 
έτσι, για παρέα και για προπόνηση, μετά θα πάμε εκείνο το ταξιδάκι που δεν 
μπορέσαμε ποτέ να κάνουμε...  

Ο θάνατος δεν προγραμματίζεται. Θα έρθει όποτε θέλει αυτός, 
απροειδοποίητα, απρόβλεπτα. Μακάριοι, λένε, αυτοί που ξέρουν, είτε για τον 
εαυτό τους, ή για τον δικό τους, αυτοί που προλαβαίνουν να βάλουν τα 
πράγματα σε μια τάξη, να αποχαιρετίσουν τους αγαπημένους τους, να τους 
πουν πόσο τους αγαπούν.  

Κι όμως, καλύτερα να μην είχαμε ποτέ προειδοποίηση. Πιστεύοντας ότι θα 
την έχουμε, επαναπαυόμαστε, ξεχνάμε. Αφήνουμε τις στιγμές να κυλάνε, τις 
ευκαιρίες να χάνονται. Είχα σκεφτεί να της  τηλεφωνούσα την προηγούμενη 
εβδομάδα, να της έλεγα τα νέα μου, να μην ανησυχεί, ότι είμαι καλά, ότι 
τρώω, ότι είμαι χαρούμενος. Όλα αυτά που θέλει να ακούσει μία μάνα. Δεν 
την πήρα. Θεέ μου, γιατί δεν την πήρα; 

Το άφησα για μετά. Καταραμένο μετά! Όχι, καλύτερα να ζούμε με την 
αμφιβολία για το αν θα υπάρξει μετά. Καλύτερα να έχουμε πάντα την υποψία 
ότι ο ήλιος μπορεί και να μην ανατείλει αύριο... για μας. 

Ποτέ ξανά! Δε θα ξαναφήσω στιγμή να πάει στράφι. Δε θα ξαναχάσω 
ευκαιρία. Δε θα ξαναμετανιώσω τίποτα, ποτέ μου! Αρκετά! Σήμερα στρώνω 
στον θάνατο χαλιά. Βγάζω τα καλά σερβίτσια. Ας έρθει όποτε θέλει. Θα είμαι 
έτοιμος, κάθε μέρα, κάθε στιγμή.» 

 
Ο Αλέξανδρος άφησε κάτω το μολύβι και διάβασε αυτό που μόλις είχε 

γράψει. Δε διάβαζε ποτέ δεύτερη φορά τα κείμενά του, αλλά αυτή τη φορά 
ήταν διαφορετικό, καθαρτήριο. Τέσσερις μήνες είχαν περάσει μόνο από το 
θάνατο της μητέρας του. Η Ιφιγένεια τον βοήθησε να απελευθερωθεί 
γρήγορα από τον πόνο του. Η Ιφιγένεια και η απόσταση. Όταν είσαι μακριά 
από τον πόνο, δε σε ακουμπά. Είναι όπως όταν βλέπεις τις ειδήσεις για τις 
σφαγές σε μακρινά μέρη. Αν κάποιος βασανίσει μπροστά σου ένα κουτάβι, 
επαναστατείς. Αν ακούσεις ότι κάποιος σκότωσε δεκατρείς μαθητές σε κάποιο 
πανεπιστήμιο στην άλλη άκρη του κόσμου, συνεχίζεις το βραδινό σου 
αμέριμνος και αλλάζεις κανάλι για να βρεις κάτι πιο ευχάριστο. Δεν πρέπει να 
ντρεπόμαστε, υπάρχει λόγος που είμαστε έτσι.  

Ο Αλέξανδρος είχε βρεθεί κάποτε σε μια κηδεία ενός μακρινού ξαδέρφου 
που δεν είχε γνωρίσει ποτέ. Βλέποντας τη μάνα του παιδιού να σπαράζει 
πάνω στο φέρετρο, έσπασε και έκλαιγε κι αυτός με λυγμούς. Για τη δική του 
μητέρα δεν έκλαψε τόσο. Δεν ήταν αναίσθητος, τον πείραξε. Ένιωσε ένα 



μεγάλο κενό στο στήθος, και εκεί, στο λεωφορείο για το Μανχάταν, έκλαψε 
σαν παιδί. Τελικά όμως, ο πόνος δεν ήταν τόσο μεγάλος όσο θα φανταζόταν. 
Εκνευρίστηκε που δε μπορούσε να πάει στην κηδεία της, αλλά η Ιφιγένεια 
είχε δίκιο. Ήταν ανυπότακτος και δε θα μπορούσε να επιστρέψει. Αυτό που 
τον πείραξε περισσότερο ήταν οι τύψεις που είχε αφήσει τη μάνα του μόνη 
της, παρά τα παρακάλια της να μείνει. Που δεν την είχε πάρει τηλέφωνο, που 
δεν της είχε πει ποτέ ευχαριστώ για όσα είχε κάνει γι αυτόν, που της έκανε ότι 
και ο πατέρας του. Περισσότερο ένιωθε απαίσια, παρά πονούσε.  

Ευτυχώς γι αυτόν, ήταν μακριά, είχε την Ιφιγένεια και οι απαιτήσεις του 
σχεδίου του ήταν επιτακτικές. Ο δρόμος ήταν δύσκολος και δεν είχε καιρό για 
χάσιμο. Πήρε τηλέφωνο τον Πετράκη για να επαναπρογραμματίσει το 
ακυρωμένο ραντεβού. 

Ο Πετράκης ενθουσιάστηκε με την ιδέα του και του υποσχέθηκε ότι θα 
φρόντιζε να γινόταν σειρά για την τηλεόραση. Δύο ημέρες αργότερα, χτύπησε 
το τηλέφωνο. Ήταν ο Πετράκης. «Πήγαινε νοίκιασε ένα καλό κουστούμι για 
αύριο. Να είσαι στο CBS στις δύο παρά είκοσι το μεσημέρι. Θα σε περιμένω 
στην είσοδο», του είπε, και του εξήγησε ότι θα συναντούσαν κάποια στελέχη 
του καναλιού.  

Ο Αλέξανδρος πήγε στη συνάντηση, που έγινε σε μια μικρή αίθουσα 
συνεδριάσεων. Κράτησε το στόμα του κλειστό, όπως τον είχε συμβουλέψει ο 
Πετράκης και τον άκουγε να εξαίρει τις δυνατότητες του σεναρίου. Οι 
άνθρωποι του CBS, ένας λιγομίλητος πενηντάρης ονόματι Νίκολας Μπερνς 
και μια κρύα σαραντάρα που συστήθηκε ως Σάλι, δεν έδειχναν ιδιαίτερα 
ενθουσιασμένοι. Έκαναν κάποιες ερωτήσεις, του είπαν τελικά ότι θα το 
κοιτούσαν και η συνάντηση έληξε χωρίς υποσχέσεις.  

Όταν βγήκαν έξω, ο Αλέξανδρος ήταν απογοητευμένος. Ο Πετράκης δεν 
του μίλησε, μέχρι που πήγαν απέναντι σε ένα εστιατόριο και κάθισαν να του 
κάνει το τραπέζι. «Δε φαίνεται να τους άρεσε και πολύ», είπε ο Αλέξανδρος. 
«Τι; Πας καλά; Don’t be silly, παίζουν παιχνίδι, για να σε ρίξουν στο contract. 
Πάντα έτσι κάνουν. Μπροστά σου στραβομουτσουνιάζουν, σου λένε ‘we’ll 
see’, ‘we’ll think about it’, δεν ξέρω κι άλλα bullshit, ενώ μέσα τους 
χοροπηδάνε. Τους ξέρω καλά αυτούς τους δύο. Ο Νίκολας, όταν βαριέται, 
πιάνει το στυλό και ζωγραφίζει βλακείες στο τετράδιό του. Η Σάλι, αν δεν της 
αρέσει κάτι, σταυρώνει τα χέρια της και δε λέει τίποτα. Είδες τίποτα τέτοιο; 
Όχι. Να ξέρεις, αυτή τη στιγμή συζητάνε για director και αν θα προλάβουνε 
την επόμενη season». 

Ο Αλέξανδρος γούρλωσε τα μάτια του. Δεν πίστευε αυτά που άκουγε, αλλά 
ο Πετράκης φαινόταν να ξέρει τι λέει και ήταν πολύ χαρούμενος.  

- Έχεις δικηγόρο; 
- Δικηγόρο; Όχι, τι να τον κάνω; 
- Μα, εσύ είσαι κανονικός FOB! 
- Τι πράγμα; 
- FOB, Fresh Off the Boat. 
- Α, άβγαλτος δηλαδή. 



  129 

 
 

- Ναι, μπράβο. Άκου τι να κάνεις το δικηγόρο. Κοίταξε, αυτούς, με τη 
γραφειοκρατία εκεί μέσα, θα τους πάρει ένα μήνα περίπου να αποφασίσουν. 
Εγώ θα μάθω τι αλλαγές θα θελήσουν να γίνουν –πάντα θέλουν κάτι ν’ 
αλλάξει,για να δικαιολογήσουν τα bonus– και θα το δουλέψουμε μαζί. Εσύ θα 
έχεις βρει έναν καλό δικηγόρο για να μη σε ρίξουνε. Θα σου έδινα τον δικό 
μου, αλλά θα πάρω κι εγώ ένα ποσοστό, οπότε αυτό δε γίνεται. 

- Ω, μα δεν με πειράζει... 
- Don’t be silly! Μην είσαι χαζός! Άκου, έχεις πολλά να μάθεις για αυτή τη 

μπίζνα. Θέλεις να την κάνεις ή θα μείνεις εδώ; 
- Θα προχωρήσω. 
- Καλώς. Λοιπόν, το πρώτο πράγμα που πρέπει να μάθεις, είναι to never 

trust anyone. Παίζονται πάρα πολλά λεφτά και δε θα διστάσει κανείς να σου 
την κάνει. Θα ξεκινήσεις από εμένα. Μη νομίζεις ότι σου κάνω χάρη. Αν δεν 
άξιζε η ιδέα σου και δεν πίστευα ότι θα βγάλουμε λεφτά, δεν θα ασχολούμουν. 

- Εντάξει. Δεν εμπιστεύομαι κανέναν. Τι άλλο να κάνω; 
- Θα πας να κάνεις μαθήματα. Έχουν καλό film school στο NYU και θα 

μπορέσεις να μπεις εύκολα.  
- Μαθήματα κινηματογράφου; Μα... 
- Δεν έχει μα. Θέλεις άλλοι να πληρώνονται για κάθε επεισόδιο; Άσε που 

ξεχνάς ότι η βίζα σου έχει λήξει εδώ και καιρό. 
- Τι; Μα πού το ξέρεις αυτό; 
- Forget about it! Ξέχνα το. Θα τα κανονίσω όλα εγώ. Έχει καλά κονέ ο 

Πετράκης. Κάποια στιγμή θα σου βγάλω πράσινη κάρτα. Αλλά για τώρα, η 
φοιτητική βίζα είναι πολύ πιο εύκολη. Μόνο την αναβολή του στρατού δε 
νομίζω να την καταφέρουμε, με τους ναζί που πήραν τα πάνω τους στην 
Ελλάδα. Αλλά don’t worry. Εσύ θα κοιτάξεις  να μάθεις να γράφεις σενάρια. 
Την πρώτη season θα τη βγάλεις με μένα. Από τη δεύτερη, θα πρέπει να 
μπορείς να γράφεις τα περισσότερα μόνος σου. 

- Δεύτερη; 
- Παλικάρι μου, το σενάριο αυτό είναι για τέσσερις με πέντε. Εδώ το ‘24 

hours’ το έχουνε κρατήσει επτά seasons, ενώ ήταν για 24 επεισόδια. To κάθε 
season είναι ίδιo ακριβώς με τo προηγούμενo. Άκουσες κανέναν να 
παραπονιέται; Για να μη μιλήσω για το ‘Prison Break’, που θα τελείωνε μόλις 
θα έβγαιναν από τη φυλακή. Για να το κρατήσουνε να παίζει, τους έβαλαν σε 
δεύτερη φυλακή. Αν συνεχίσει να αρέσει, θα τους βάλουν να αποδράσουν 
ακόμη και από το Γκουαντανάμο. It’s all about money! Λεφτά, λεφτά, λεφτά! 

Ο Αλέξανδρος είχε αρχίσει να ζαλίζεται και δεν έφταιγε το κρασί που 
έπινε. Ήταν δυνατόν να συμβαίνει; Τόσο γρήγορα; Τόσο εύκολα; Με το που 
αποχαιρέτησε τον Πετράκη, πήρε αμέσως τηλέφωνο την Ιφιγένεια. 

- Ιφιγένεια, πού είσαι; 
- Στο εργαστήριο. Τι έγινε βρε παιδάκι μου; Πάει τέσσερις η ώρα. Τώρα 

τελειώσατε; 
- Όχι, τελειώσαμε νωρίς, αλλά... Πού να σου τα λέω από το τηλέφωνο. 

Έρχομαι εκεί. 



- Όχι, πες μου, το θέλουνε; 
- Ο Πετράκης είναι σίγουρος. Μιλάει για τέσσερις με πέντε σαιζόν! 
- Σοβαρά; Μπράβο αγόρι μου. Κάτσε, πού είσαι; Να κατέβω εγώ στο 

κέντρο; 
- Όχι, όχι, θέλω να πάμε σε εκείνο το μπαράκι στην Άμστερνταμ. 
- Από τώρα, βρε τρελοκομείο; 
- Happy Hour3! Ναι, πραγματικά... HAPPY HAPPY HOUR! 

 
Το μπαράκι στην Άμστερνταμ ήταν ασφυκτικά γεμάτο. Μια πολυάριθμη 

ομάδα Γερμανών τουριστών είχε μόλις τελειώσει την ολοήμερη ξενάγησή τους 
στην πόλη με την επίσκεψη του Κολούμπια και του καθεδρικού ναού του 
Αγίου Ιωάννη.  Η ξεναγός τους άφησε μία ώρα ελεύθερη για να ξεκουραστούν 
και τους πρότεινε να δοκιμάσουν τη μπίρα στο αγαπημένο στέκι του 
Αλέξανδρου. Η Ιφιγένεια του πρότεινε να πάνε σε μια μπιστρό στην 
Μπρόντγουεϊ, για να μπορέσουν να μιλήσουν.  

Το πονηρό χαμόγελό της έδειχνε ότι είχε κι αυτή ευχάριστα νέα, αλλά ο 
Αλέξανδρος ήταν υπερβολικά ενθουσιασμένος για να το προσέξει. Στο δρόμο 
μιλούσε ασταμάτητα για τον Πετράκη, για τις δυνατότητες που διαφαίνονταν 
τόσο αναπάντεχα, τόσο εύκολα. Η γλώσσα του έτρεχε τόσο γρήγορα, που  του 
πήρε μόλις το χιλιόμετρο της διαδρομής και το πεντάλεπτο της αναμονής για 
τον σερβιτόρο για να περάσει από την εξιστόρηση στην ανάλυση, μετά στις 
υποθέσεις και τελικά στις αμφιβολίες. Η Ιφιγένεια τον καθησύχασε, 
διαβεβαιώνοντάς τον για το κύρος και την ακεραιότητα του Πετράκη. Τους 
διέκοψε ο σερβιτόρος, που τους ρώτησε τι θα πάρουν.  

Ο Αλέξανδρος αποφάσισε να χαλάσει με ένα σουφλέ σοκολάτας τη δίαιτα 
που είχε ξεκινήσει για να αποβάλει τα απομεινάρια της πρόσφατης 
μικροκατάθλιψης. Η Ιφιγένεια παρήγγειλε ένα ακριβό μπουκάλι κιάντι. «Θα 
το γλεντήσουμε καλά ε;» τη ρώτησε, έκπληκτος ο Αλέξανδρος. «Δεν έχεις 
μόνο εσύ καλά νέα, αγάπη μου. Σήμερα κάναμε μεγάλη πρόοδο», του είπε η 
Ιφιγένεια. «Μπα, μπα; Και δε μας το λες τόση ώρα;» τη ρώτησε ο Αλέξανδρος 
και αμέσως αντιλήφθηκε τη βλακεία που ξεστόμισε. «Αλλά πού να σε αφήσω 
να μιλήσεις, ε; Α, γι αυτό είχες αυτό το πονηρό χαμόγελο, πουλάκι μου. Για 
πες λοιπόν;».  

«Είχα μια συζήτηση με έναν Ινδό που κάνει το διδακτορικό του σε τεχνητή 
νοημοσύνη. Είναι απίστευτο, πώς άνθρωποι που ασχολούνται με τόσο 
διαφορετικά πράγματα όσο η βιολογία και οι υπολογιστές, καταλήγουν να 
παλεύουν με τα ίδια προβλήματα». 

                                                                   
3 ‘Χαρούμενη Ώρα’. Τα απογεύματα των εργάσιμων ημερών, τα 

περισσότερα μπαρ στην Αμερική προσφέρουν ποτά σε χαμηλές τιμές. 
Η περίοδος ισχύος της προσφοράς προβάλλεται ως ‘Χαρούμενη Ώρα’. 
ΣτΣ 



  131 

 
 

Ο Αλέξανδρος ετοιμαζόταν να απολαύσει το σουφλέ που είχε φτάσει 
αμέσως, ζεστό και λαχταριστό. Δεν του άρεσε να μιλάει και πολύ όταν έτρωγε, 
οπότε την ενθάρυνε να συνεχίσει. «Τι εννοείς;», την ρώτησε. 

- Η μόνη σχέση που ήξερα πως υπάρχει ανάμεσα στη  βιολογία και την 
πληροφορική είναι κάποια μέθοδος που έχουν βγάλει εδώ και χρόνια και την 
ονομάζουν γενετικοί αλγόριθμοι. Τη χρησιμοποιούν για να λύνουν δύσκολα 
προβλήματα, εφαρμόζοντας βασικές αρχές της γενετικής, όπως επιλογή του 
καλύτερου, ανταλλαγή γονιδίων από γενιά σε γενιά και άλλα.  

- Μμ... είναι τέλειο το σουφλέ. Ενδιαφέρον ακούγεται στη θεωρία, αλλά 
έχει καμιά πρακτική χρησιμότητα; 

Η Ιφιγένεια ήξερε ότι ο Αλέξανδρος δεν ενέκρινε το κυνήγι της γνώσης με 
μόνο σκοπό τη γνώση. Είχαν μεσολαβήσει αρκετές ομηρικές μάχες μεταξύ 
τους για το θέμα, χωρίς να καταφέρει να τον πείσει ότι καμία έρευνα δε 
μπορεί να θεωρηθεί εκ των προτέρων άχρηστη.  

- Καταφέρνουνε να βρούνε σε μικρό χρονικό διάστημα λύσεις που, με 
άλλες μεθόδους, θα τους έπαιρνε πολύ καιρό να υπολογίσουν. Μάλιστα, 
υπάρχουν και εφαρμογές, όπου οι γενετικοί αλγόριθμοι βρίσκουν λύσεις, που 
δύσκολα θα φανταζόταν κανείς ότι θα λειτουργούσαν. 

- Δηλαδή φτιάχνεις κάτι που δεν ξέρεις πώς θα λειτουργήσει; Σα σενάριο 
ταινίας τρόμου μου ακούγεται. 

- Καλά, περίμενε να ακούσεις και το υπόλοιπο τότε. Ξέρεις ότι υπάρχει 
ένα ολόκληρο κομμάτι της πληροφορικής που ασχολείται με τη δημιουργία 
τεχνητής ζωής; Το πιστεύεις;  

Ο Αλέξανδρος ξεροκατάπιε.  
- Έλα τώρα, δηλαδή τι, φτιάχνουν από τώρα το Μάτριξ; 
- Άκου τι έκαναν οι τύποι: προσομοίωσαν στον υπολογιστή τις συνθήκες 

που επικρατούν στο βυθό και έφτιαξαν ένα πρόγραμμα, που φτιάχνει τυχαία 
απλούς οργανισμούς και επιλέγει τον καλύτερο κολυμβητή για να 
αναπαραχθεί. Ε, λοιπόν, αν αφήσεις το πρόγραμμα να τρέξει αρκετή ώρα, σου 
βγάζει πλάσματα που κινούνται σα φίδια, κάποια άλλα που μοιάζουν να έχουν 
πτερύγια σαν τα ψάρια και άλλα περίεργα, που αντίστοιχά τους δεν έχουμε 
στη γη. Κι αυτό ήταν ένα πρόγραμμα που έφτιαξαν πολλά χρόνια πριν. 
Σκέψου σε λίγο τι θα μπορούν να κάνουν! 

- Ακριβώς, το Μάτριξ. Κι εγώ που νόμιζα πως όλα αυτά ήταν 
παραμυθάκια… 

- Καλά, μην αρχίσεις να φτιάχνεις καταφύγιο και να μαζεύεις κονσέρβες 
ακόμη. Ο Ινδός, Σάκτι νομίζω τον έλεγαν, ή μήπως Πάχτι, ξέρεις πώς είμαι με 
τα ονόματα, μου είπε πως στη δική του έρευνα, ανακάλυψε κάτι πολύ 
ανησυχητικό. Υπολόγισε ότι, για να εξομοιώσουν με ακρίβεια όλες τις 
συνθήκες έστω και του βυθού, σε βαθμό που να μπορεί να βγει από το 
πρόγραμμα ένα μικρόβιο, δε θα τους έφταναν ούτε όλοι οι υπολογιστές του 
πλανήτη για ένα εκατομμύριο χρόνια. 

- Πάλι καλά, αλλά γιατί να το κάνουν; Αφού, το πείραμα έχει ήδη γίνει στη 
γη και γνωρίζουμε τα αποτελέσματα.   



- Μα τι λες τώρα; Ξέρεις πόσο ανεκτίμητο θα ήταν ένα τέτοιο εργαλείο για 
τους βιολόγους; Σκέψου πόσο φανταστικό θα ήταν να βλέπαμε τι άλλο θα 
μπορούσε να φτιαχτεί και να επιβιώσει, πέρα από τους οργανισμούς που 
ξέρουμε και...  

- Καλά, κατάλαβα. Πάντως λες πως είμαστε ακόμα μακριά από κάτι 
τέτοιο, έτσι; 

- Περίπου. Ο Ινδός που σου λέω έψαξε τους λόγους που είναι τόσο 
δύσκολο να φτιάξει κάποιος ένα πρόγραμμα που να δώσει ζωή σε 
περίπλοκους οργανισμούς σαν την αμοιβάδα. 

- Περίπλοκή η αμοιβάδα; 
- Ναι βρε Αλέξανδρε, το φαντάζεσαι; Εκεί μ’ έπιασαν τα γέλια. Μου 

εξήγησε, όμως, ότι σε έναν υπολογιστή, πρέπει να εκτελείται συνεχώς 
κώδικας που, σύμφωνα με τη θέση και την κίνηση του κάθε μορίου, να 
υπολογίζει πού θα βρίσκεται την επόμενη στιγμή. Έτσι, μια αμοιβάδα με 
εκατομμύρια μόρια είναι εφιάλτης για τους προγραμματιστές. 

«Κι ελπίζω να παραμείνει έτσι», απάντησε ο Αλέξανδρος, και έκανε να της 
δώσει την τελευταία κουταλιά από το σουφλέ. Η Ιφιγένεια αρνήθηκε και 
συνέχισε. «Πρόσεξε όμως, στην πραγματική ζωή, οι υπολογισμοί αυτοί 
εκτελούνται αυτόματα και σχεδόν μαγικά, από τους νόμους της φύσης. Όσα 
μόρια και να έχεις, αυτά τα άτιμα ξέρουν πάντα ακριβώς τι να κάνουν την 
επόμενη στιγμή. Αν μπορούσαμε να φτιάξουμε τέτοιους υπολογιστές, μου 
είπε, θα είχαμε το χρυσό δισκοπότηρο της επιστήμης του, τον αλγόριθμο της 
τάξης του ένα». 

Ο Αλέξανδρος γέλασε. «Ε, τώρα σοβαρολογείς ρε Ιφιγένεια; Το χρυσό 
δισκοπότηρο της πληροφορικής είναι κάτι που λέγεται ‘αλγόριθμος της τάξης 
του ένα’; Μα είναι τόσο βαρετοί αυτοί οι τύποι!» 

- Αυτό κι εγώ δεν το κατάλαβα να σου πω την αλήθεια και άρχισε να 
ξεφεύγει και να μου μιλάει για λογαρίθμους και άλλες χαζομάρες, που με 
έκαναν να θυμηθώ γιατί δεν κάνω ποτέ παρέα με το συνάφι του. 

- Βρε, χαρά στο κουράγιο σου, κοπέλα μου! Εγώ θα την είχα κάνει με 
ελαφρά πηδηματάκια.  

- Ε, στο τέλος δεν άντεξα κι εγώ, του είπα ευγενικά ότι λυπάμαι που δεν θα 
τα κατάφερναν ποτέ και προσπάθησα να βρω μια δικαιολογία για να φύγω, 
όταν, σαν ταχυδακτυλουργός, έβγαλε από το καπέλο του το μεγάλο Αλλά. 

«Κράτα λίγο το αλλά», είπε ο Αλέξανδρος, που πάσχιζε να συγκαλύψει ένα 
χασμουρητό και βρήκε διέξοδο στο να φωνάξει τον σερβιτόρο να τους φέρει 
άλλο ένα μπουκάλι. Είχε αρχίσει να τον κουράζει ο διάλογος, αφού 
προσωπικά τον ενδιέφεραν πολύ περισσότερο οι άνθρωποι από τους 
υπολογιστές και τους δοκιμαστικούς σωλήνες. Αρκούταν να γνέφει κάθε λίγο 
με προσποιητό ενδιαφέρον και να χαζεύει τα γλυκά της μάτια που 
σπινθήριζαν από την ένταση, καθώς πλησίαζε στο μεγάλο της φινάλε. Την 
αγαπούσε και δεν του έκανε καρδιά να την στεναχωρήσει.  

Στο κάτω-κάτω, αφού η επιστήμη ήταν τόσο σημαντικό κομμάτι της ζωής 
της, θα έπρεπε να το αποδεχθεί ως τμήμα και της δικής του ζωής. 



  133 

 
 

Προσπαθούσε να κάνει το πάθος της δικό του, να το μοιραστούν και αυτό. 
Προπάντων, χαιρόταν και λυπόταν μαζί της, για ό,τι και να της συνέβαινε. 
Είχε αρχίσει να τη νιώθει σαν ένα παράξενο, ανεξερεύνητο, υπέροχο μέρος 
του εαυτού του.  Ήπιε άλλο ένα ποτήρι, τη φίλησε τρυφερά και την 
προέτρεψε να συνεχίσει.  

- Λοιπόν; Ποιο ήταν αυτό το αλλά με τα μεγάλα αυτιά και τη φουντωτή 
ουρά που βγήκε από το καπέλο; 

- Ο Σάκτι μου είπε… 
- Ή Πάχτι, είπες πριν… 
- Ναι… Είμαι σχεδόν σίγουρη ότι ήταν Σάκτι... Μου είπε, λοιπόν, πως 

ανακάλυψε έναν κόσμο, που ήδη υπάρχει και όπου τεχνητές κατασκευές ήδη 
ζουν και εξελίσσονται μέσα σε υπολογιστές. Έναν κόσμο όπου υπάρχουν 
νόμοι εξίσου περίπλοκοι με αυτούς της φύσης, που κρίνουν κάθε κατασκευή 
και αποφασίζουν αν θα αντιγραφεί, θα εξελιχθεί, ή θα καταχωρηθεί στα 
βιβλία της ιστορίας ως εξελικτικό αδιέξοδο. 

- Κάτι σαν παράλληλο σύμπαν ε; 
- Ναι! Φανταστικό δεν είναι; Σε αυτό το σύμπαν έχουν ήδη γίνει χιλιάδες 

πειράματα. Εκεί υπάρχουν καταγεγραμμένες οι μοίρες τόσων τεχνητών 
οργανισμών, ώστε να γεμίσουν χιλιάδες σελίδες με μελέτες εξελικτικών 
διαδικασιών. Μπορούν να γίνουν εύκολα αναλύσεις των αιτιών που οδήγησαν 
στον αφανισμό κάποιων οργανισμών και στην επικράτηση άλλων, στα 
διάφορα οικολογικά niches. 

- Τα διάφορα τι; 
- Ε, δεν μπορώ να το μεταφράσω ακριβώς, είναι σα να λέμε μια κόγχη σε 

ένα σπίτι, όπου χωράει να τρυπώσει κάτι. Στην οικολογία, niche είναι κάποιος 
ρόλος, κάποια ευκαιρία σε ένα οικοσύστημα. 

- Ωραία, άσε τα niches, δηλαδή ο Σάκτι σου είπε ότι έχει ήδη φτιαχτεί το 
Μάτριξ και το κρύβουνε; 

- Αμάν με αυτό το Μάτριξ! 
- Σε πειράζω ρε χαζούλα. Για πες λοιπόν, ποιος είναι αυτός ο κόσμος; 
- Α, αφού με πειράζεις, θα σε κρατήσω λίγο ακόμα σε αγωνία. Σε αυτόν 

τον κόσμο, είναι εξαιρετικά εύκολο να πραγματοποιήσει κανείς νέα 
πειράματα και να δει το κατά πόσον οι διάφορες εξελικτικές θεωρίες 
προβλέπουν σωστά τα αποτελέσματα των πειραμάτων. Περιττό να σου πω, 
ότι τον άκουγα με το στόμα ανοιχτό. 

Η συζήτηση είχε αρχίσει να γίνεται ενδιαφέρουσα. Ο Αλέξανδρος 
αναρωτιόταν πού το πήγαινε η Ιφιγένεια.  

- Καλά σοβαρά μπορεί να υπάρχει τέτοιος κόσμος και να μην τον πήρατε 
πρέφα τόσοι βιολόγοι; 

- Κι εγώ ήμουν δύσπιστη. Αλλά ήθελα να τον ακούσω. Ξέρεις τι θα 
σήμαινε κάτι τέτοιο για μια επιστήμη σαν την δική μου, καταδικασμένη να 
παρατηρεί το παρελθόν, ανήμπορη να εκτελέσει το παραμικρό πείραμα σε 
οτιδήποτε εκτός από μικρόβια και μύγες; Θα μπορούσαμε μέσα σε μερικά 
χρόνια να προχωρήσουμε, όσο προχωρήσαμε τα τελευταία εκατό! Δεν 



κρατήθηκα άλλο και φώναξα: «Ε, πες το βρε Χριστιανέ μου!». Ο Αλέξανδρος 
ξέσπασε στα γέλια. 

- Ναι, μη γελάς, είπα στα Ελληνικά, μάλιστα στα Ελληνικά, Χριστιανό τον 
Σάκτι, έναν Μουσουλμάνο Ινδό. Τόσο είχα αγανακτίσει. 

- Καλά, εδώ κοντεύεις κι εμένα να με τρελάνεις. Άντε, πες το επιτέλους. 
- Τελικά, μου είπε ότι είναι πολύ απλό. Ο κόσμος είναι όλοι οι υπολογιστές 

του πλανήτη, με τους ανθρώπους που τους χρησιμοποιούν. Οι τεχνητές 
μορφές ζωής είναι τα προγράμματα που τρέχουν σε αυτούς, από τον 
ναρκαλιευτή και τους επεξεργαστές κειμένων μέχρι τα παιχνίδια εικονικής 
πραγματικότητας που επιτρέπουν εκατομμύρια παίκτες απ’ όλο τον κόσμο να 
συναντηθούν και να αποβλακωθούν μαζί. 

- Ε.. Συγνώμη ρε Ιφιγένεια, δεν το πιάνω. 
- Ούτε κι εγώ θα το φανταζόμουν, αλλά οι εφαρμογές αυτές έχουν πάρα 

πολλά κοινά στοιχεία με τους ζωντανούς οργανισμούς. Δε θέλω να σε 
κουράσω με τις λεπτομέρειες, αλλά σε αυτό τον κόσμο, οι άνθρωποι παίζουν 
τον ρόλο των νόμων της φυσικής επιλογής. 

Ο Αλέξανδρος ένιωσε για μια στιγμή πως η συζήτηση ερχόταν στα νερά 
του. Η χαρά του δεν κράτησε πολύ, αφού αμέσως άκουσε την Ιφιγένεια να 
ξεφεύγει και πάλι.  

- Αυτό είναι που κάνει την αναλογία τόσο καλή. Επειδή οι προτιμήσεις των 
ανθρώπων είναι τόσο απρόβλεπτες, μόνο εκ των υστέρων μπορεί κανείς να 
καταλάβει για ποιο λόγο, από δύο φαινομενικά πανομοιότυπες εφαρμογές, 
επιλέγεται η μία. Ειδικά με τα τελευταία πράγματα που είπε, ένιωσα όπως στα 
καρτούν, να ανάβει μια λάμπα πάνω από το κεφάλι μου – χαμηλής 
κατανάλωσης εννοείται. 

- Οικολόγα μου εσύ! 
- Εκείνη τη στιγμή, ήταν σα να μιλούσε για τα memes, τις ιδέες και 

συμπεριφορές που αντιγράφονται από άνθρωπο σε άνθρωπο και εξελίσσονται 
ανάλογα με τις ανάγκες μας. 

«Ναι, κάτι έχω ακούσει...», έκανε ο Αλέξανδρος προσπαθώντας να 
συγκρατήσει ένα χασμουρητό. Η Ιφιγένεια συνέχισε ακάθεκτη. «Αρκετοί 
έχουν προσπαθήσει να τα μελετήσουν και διάβασα πολλά σχετικά άρθρα για 
τη δική μου διατριβή. Το πρόβλημα όλων είναι ότι οι ιδέες είναι κάτι 
υπερβολικά αόριστο και δύσκολα μετρήσιμο για να μπορέσεις να 
επαληθεύσεις ή να καταρρίψεις μια εξελικτική θεωρία. Ενώ με τα 
προγράμματα, θα μπορούσα πολύ εύκολα, όχι μόνο να κάνω μετρήσεις, αλλά 
και πειράματα σχετικά με τη σχέση της πολυπλοκότητας με τη σταθερότητα». 

Το τελευταίο κομμάτι, ο Αλέξανδρος το κατάλαβε καλά. Η Ιφιγένεια του 
παραπονιόταν καιρό πως διάφοροι κάφροι έβγαζαν ψευτοθεωρίες για το πώς, 
όσο περίπλοκο γίνεται ένα σύστημα τόσο πιο εύθραυστες είναι οι ισορροπίες 
που το συντηρούν. Για να κερδίσουν λίγη φήμη, υποστήριζαν ότι ο πολιτισμός 
μας θα καταρρεύσει σαν πύργος από τραπουλόχαρτα, λόγω της απερίγραπτης 
περιπλοκότητάς του. Η Ιφιγένεια πίστευε ακράδαντα πως ακριβώς το 
αντίθετο συνέβαινε. Το περίεργο πάθος της για το θέμα το είχε αντιληφθεί 



  135 

 
 

ξεκάθαρα στη συζήτηση για τις κατσαρίδες. Τη θεωρία της Ιφιγένειας 
φαινόταν να επιβεβαιώνουν κάποιες έρευνες της Λιζ, της καθηγήτριάς της. Η 
Λιζ με κάποιους μεταπτυχιακούς της προηγούμενης χρονιάς, είχαν 
παρατηρήσει πως  οικοσυστήματα με μεγάλη βιοποικιλότητα άντεχαν πολύ 
καλύτερα τις καταστροφές. Όταν κάποιο είδος εξαφανιζόταν, ήταν 
μεγαλύτερες οι πιθανότητες να διατηρηθεί αλώβητο το οικοσύστημα, καθώς 
κάποιο άλλο είδος έπαιρνε τη θέση του. Είχε βρεθεί μάλιστα και ο μηχανισμός 
που επιτρέπει ένα τέτοιο σύστημα να διατηρηθεί.  

Θυμόταν πολύ καλά πώς του το είχε εξηγήσει η Ιφιγένεια. «Με το που 
αφαιρείς ένα μικρό κομμάτι από ένα πολυποίκιλο σύστημα, κάποιο άλλο 
κομμάτι αναλαμβάνει το ρόλο που έπαιζε το προηγούμενο. Είναι τέτοιος ο 
ανταγωνισμός, που κάθε κενή θέση καλύπτεται γρήγορα και αποτελεσματικά, 
διατηρώντας τις ισορροπίες.  Σε ένα σύνθετο σύστημα, έχεις στη διάθεσή σου 
πολλές διαφορετικές λύσεις στο ίδιο πρόβλημα. Γι αυτό και, παρά τις 
εκπληκτικές μας επιδόσεις στον μαζικό αφανισμό ειδών, δεν έχουμε ακόμη 
καταφέρει να καταστρέψουμε τελείως τον πλανήτη. Με όση συνέπεια και να 
προσπαθούμε, υπάρχει ακόμη αρκετό απόθεμα από λύσεις στα ίδια 
προβλήματα. Βέβαια, κάποια στιγμή θα απλοποιήσουμε τόσο πολύ τα 
οικοσυστήματα, που η αφαίρεση του τελευταίου, αναντικατάστατου είδους θα 
προκαλέσει, επιτέλους, την πλήρη κατάρρευση. Και τότε θα θαυμάζουμε 
περήφανοι το κατόρθωμά μας, να αποδομήσουμε σε μερικές εκατονταετίες 
αυτά που χρειάστηκαν δισεκατομμύρια χρόνια να φτιαχτούν». 

Του είχε κάνει εντύπωση η συγκεκριμένη θεωρία, μα οι αποδείξεις δεν 
ήταν αρκετές. Γι αυτό και οι έρευνες συνεχίζονταν με τη νέα φουρνιά των 
φοιτητών, μία εκ των οποίων ήταν και η Ιφιγένεια. Το μεγάλο της πρόβλημα 
και παράπονο ήταν πως δε μπορούσε κανένας να δημιουργήσει 
οικοσυστήματα στο εργαστήριο, ώστε να κάνει τα απαραίτητα πειράματα. 
Φυσικά, κανένας επιστήμονας δε θα έβλαπτε εσκεμμένα ένα πραγματικό 
οικοσύστημα για να δει τι θα γινόταν. Περιορίζονταν λοιπόν, στο να αναλύουν 
δεδομένα αμφίβολης ποιότητας από αποστολές στον Αμαζόνιο, οι οποίες 
ερευνούσαν τελείως διαφορετικά πράγματα. Βέβαια, ο ρυθμός εξαφάνισης 
των ειδών ήταν πια τόσο μεγάλος, που δεν έλειπαν περιπτώσεις για μελέτη. 
Όμως, η Ιφιγένεια είχε ήδη παρατήσει την ιδέα ότι θα μπορούσε να διεξάγει 
πειράματα σε ελεγχόμενο περιβάλλον. Αυτή η αποκάλυψη με τα 
προγράμματα, ήταν πραγματικά μεγάλη ευκαιρία γι αυτήν.  

- Χαίρομαι που θα μπορέσεις να προχωρήσεις. Τελευταία ήσουν πιο 
προβληματισμένη απ’ ό,τι συνήθως. Λες και κουβαλούσες μια πέτρα στην 
πλάτη σου. Ελπίζω τώρα να ηρεμήσεις λιγάκι. 

- Να ηρεμήσω; Σοβαρολογείς βρε Αλέξανδρε; Τώρα που ανοίγονται τόσες 
προοπτικές, τόσες δυνατότητες, που δεν είχαμε καν φανταστεί; Κάτσε να βρω 
αύριο την Λιζ και θα δεις τι έχει να γίνει. Θα πρέπει να ξεκινήσουμε ένα κοινό 
πρόγραμμα με το τμήμα της πληροφορικής, γιατί δεν έχω καμία διάθεση να 
μπλέξω με τους κώδικές τους. Φυσικά, θα πρέπει να συμμετέχει ο Σάκτι και ο 
δικός του καθηγητής. Θα πρέπει πρώτα να πάμε στον πρύτανη για να… 



Σταμάτησε μόνη της, χαμογέλασε και του είπε «Είσαι τόσο γλυκός που μ’ 
αφήνεις να σου μιλάω τόση ώρα. Το ξέρω πως τα βαριέσαι αφόρητα όλα 
αυτά... Θέλω να ξέρεις πως δεν θα σε έπρηζα, αν δεν ήταν τόσο σημαντικά για 
μένα». 

- Αφού είναι σημαντικά για σένα, θέλω να τα ξέρω. Θέλω να ξέρω τα 
πάντα για σένα. Άσε που κι εσύ με άφησες να σε πρήζω τόση ώρα με τον 
Πετράκη και το σενάριο. 

Κοίταξαν για λίγο αμίλητοι ο ένας τον άλλο, χαμογελόντας. Ο Αλέξανδρος 
της έπιασε το χέρι. Η Ιφιγένεια του το έσφιξε και του έδωσε ένα γλυκό φιλί 
στο στόμα. Μετά απομακρύνθηκε και χαλάρωσε στην καρέκλα της, χωρίς να 
αφήσει το χέρι του. Πήρε στο χέρι της το ποτήρι με το κρασί και κοιτούσε 
ανέμελα τους περαστικούς. Ο Αλέξανδρος πήρε το μπουκάλι και τη μιμήθηκε. 
Πριν προλάβει να το βάλει στο στόμα του, ο σερβιτόρος του έφερε ένα ποτήρι. 
«Απαγορεύεται να πίνετε από το μπουκάλι, κύριε», του είπε και πρόσθεσε 
χαμηλόφωνα, «Ηλίθιος κανόνας, ξέρω, αλλά...». Ο Αλέξανδρος και η 
Ιφιγένεια κοιτάχτηκαν και γέλασαν. Έμειναν εκεί αρκετή ώρα, σχολιάζοντας 
τους περαστικούς. Το βράδυ έκαναν έρωτα για τρεις ώρες.  



  137 

 
 

Τα παιδιά 

 
 

Όταν ο Αλέξανδρος κατέβηκε από το φορτηγό, κοίταξε γύρω του και 
χάρηκε με αυτό που είδε. Όμορφα, προσεγμένα κτίρια, περιστοιχισμένα από 
ψηλούς ευκάλυπτους, καθαρά δρομάκια που τυλίγονταν γύρω από 
φρεσκοκομμένους θάμνους, όλα τοποθετημένα σε τάξη δίπλα σε μια όμορφη, 
βραχώδη παραλία. Το μέρος έμοιαζε με παράδεισο, συγκρινόμενο με το 
μονότονο, αυστηρό στρατόπεδο που είχε αφήσει πίσω του πριν από τρεις 
ώρες.  

Δίπλα του καθόταν ένας γκριζομάλης, ο μοναδικός που είχε συναντήσει 
μέχρι στιγμής. Σε όλη τη διαδρομή δεν είχαν ανταλλάξει σχεδόν κουβέντα. Το 
μόνο που είχε μάθει ήταν πως τον έλεγαν Περικλή, ήταν από τη Λευκάδα και 
παντρεμένος με δύο παιδιά. Ο Αλέξανδρος ήθελε να τον ρωτήσει γιατί είχε 
αργήσει τόσο πολύ να καταταχθεί, αλλά ο Περικλής δε φαινόταν να έχει 
καμία διάθεση για  φλυαρίες. Ο Αλέξανδρος ενθουσιασμένος, τον σκούντησε 
με τον αγκώνα.  

«Όμορφο, έ;»  
Ο Περικλής κοίταξε σκυθρωπός τα φρεσκοβαμμένα κτίρια και έσπασε 

επιτέλους τη σιωπή του.  
«Ναι, υπέροχο… Βλέπεις πώς λάμπουν τα πάντα; Πώς δεν υπάρχει ούτε 

ένα σκουπιδάκι; Καλό κουράγιο φίλε!» 
Ο Αλέξανδρος δεν κατάλαβε. Ο Περικλής τον κοίταξε με οίκτο. 
 «Ωχ βρε αδερφέ! Ο στρατός δεν πληρώνει καθαρίστριες. Κατάλαβες 

τώρα;» 
Το καμιόνι σταμάτησε στη μέση μιας μεγάλης πλατείας. Γύρω από τον 

Αλέξανδρο και τους υπόλοιπους που κατέβηκαν με τους σάκους τους άρχισαν 
να συγκεντρώνονται κάποια περίεργα μούτρα. Από τη μια έμοιαζαν με 
φαντάρους κι από την άλλη είχαν κάτι το διαφορετικό, κάτι το ανεξήγητο. 
Μερικοί κοιτούσαν τους νεοφερμένους και τους έδειχναν ο ένας στον άλλο, 
χαμογελώντας με νόημα, σαν να διάλεγαν αστακό από ενυδρείο ακριβού 
εστιατορίου. Άλλοι έλεγαν πράγματα όπως «Καλώς τα, τα πουλάκια μου» ή 
«Ελάτε, ελάτε...» 

«Αυτοί πρέπει να είναι οι ‘Βητάδες’», είπε κάποιος. «Βητάδες; Δηλαδή;», 
ρώτησε ο Αλέξανδρος. «Τι δηλαδή, ρε ψάρακλα;», είπε κάποιος άλλος. «Είναι 
η προηγούμενη σειρά. Αυτοί είναι οι Βητάδες κι εμείς είμαστε οι Αλφάδες. 
Δουλειά τους είναι να μας κάνουν τη ζωή μαρτύριο». 

Εκείνη τη στιγμή, ήρθε φουριόζος και αναψοκοκκινισμένος ένας 
εξαιρετικά λεπτός τύπος, με μικρά, στρόγγυλα γυαλάκια που ισορροπούσαν 
με δυσκολία σε μια γαμψή μύτη. Οι υπόλοιποι Βητάδες άρχισαν να φωνάζουν 
«Ο αρχηγός! Ο αρχηγός! Προσοχή, ρε ψαράδες! Αυτός είναι ο αρχηγός». Είχε 



ήδη αρχίσει να νυχτώνει και ο αρχηγός μάλλον είχε αγχωθεί που έφτασε 
τελευταίος, αφού άρχισε να τους διατάζει βιαστικά να μπουν σε σειρά. 

Οι σειρές είναι πολύ σημαντικές στο στρατό. Οι άνθρωποι, τα κτίρια, τα 
οχήματα, τα κρεβάτια, τα όπλα, τα άρβυλα, οι λουκουμάδες στις γιορτές και οι 
κοριοί στα στρώματα είναι πάντα σε σειρά. Οι φουρνιές των νεοσύλλεκτων 
ονομάζονται σειρές. Το πρώτο πράγμα που ρωτάει ένας φαντάρος έναν άλλο, 
μετά το όνομα, είναι η σειρά του, συνήθως με την ελπίδα ο άλλος να είναι πιο 
«νέος» ή μεγαλύτερο «ψάρι», από τον ίδιο, ώστε να μπορέσει να του πετάξει 
το κλασικό «Πόσες σου μένουν, ρε ψάρακλα; Τρεις χιλιάδες και μία;» Οι 
καθημερινές δραστηριότητες ακολουθούν απαρέγκλιτα τη σειρά που 
καθορίζεται από πολύ ψηλά στην ιεραρχία. Η ιεραρχία με τη σειρά της, είναι 
απλά άλλη μία σειρά από υφασμάτινες σαρδέλες, ασημένια και χρυσά 
αστεράκια και σπαθάκια, που περιμένουν τη σειρά τους να αποστρατευτούν. 

«Το μόνο σίγουρο είναι ότι όταν απολυθούμε, θα ξέρουμε πώς να 
στεκόμαστε στη σειρά στην εφορία», είπε ένα παλικάρι που στεκόταν δίπλα 
στον Αλέξανδρο. Ο Αλέξανδρος χαμογέλασε κι ένας άλλος που στεκόταν πίσω 
του πήγε να προσθέσει, «τουλάχιστον εκεί θα έχει και καμιά γκομενίτσα 
μπροστά...» Πριν τελειώσει την κουβέντα του, ένας ορυμαγδός από ουρλιαχτά 
ξέσπασε γύρω τους. Άρχισαν να κοιτάνε απορημένοι και να αναρωτιούνται τι 
έγινε, αλλά δεν έβγαζαν και πολλά από τις άναρθρες κραυγές. Μόνο όταν ο 
λεπτός με τα γυαλάκια άρχισε να δίνει προστάγματα για προσοχή και 
ημιανάπαυση άρχισε να καταλαγιάζει η βαβούρα και να ξεχωρίζουν κάποιες 
προτάσεις του τύπου «Δε μιλάμε στη σειρά», «Δε μιλάτε αν δε σας 
ρωτήσουν» και άλλα παρόμοια. 

Στη συνέχεια, τους χωρίσανε σε ομάδες και αναθέσανε την κάθε ομάδα σε 
έναν δεκανέα που τους οδήγησε στα κρεβάτια τους και τους έδειξε, χωρίς 
πολλές οικειότητες, τα κατατόπια. Ακολούθησε το δείπνο όπου τους 
ανάγκασαν να μαζέψουν και να πλύνουν τους δίσκους των Βητάδων και η 
επιστροφή στο θάλαμο, όπου έπεσαν αμέσως στα κρεβάτια τους.  

Ένας Βητάς σταμάτησε δίπλα στον Αλέξανδρο και τον διέταξε να σηκωθεί. 
Ο Αλέξανδρος τον ρώτησε τι έγινε. «Διαμαρτύρεσαι ΥΕΑ;» του φώναξε ο 
Βητάς. «Στάσου προσοχή όταν σου μιλάω! Για έλα από εδώ…». Ο Βητάς του 
έδειξε την κάτω γωνία του στρώματος. «Τι είναι αυτό;». Ο Αλέξανδρος δεν 
κατάλαβε.  

«Το κρεβάτι το ξεστρώνουμε τελείως πριν ξαπλώσουμε ΥΕΑ»  
«Μα… Έτσι είναι πιο εύκολο να στρωθεί το πρωί…»  
«Πάλι διαμαρτύρεσαι; Σηκωθείτε όλοι!», στρίγκλισε ο Βητάς. 
Όλοι οι Αλφάδες στο θάλαμο σηκώθηκαν και στάθηκαν προσοχή δίπλα 

στα κρεβάτια τους. Ένας λοχίας Βητάς μπήκε μέσα και ρώτησε τι συμβαίνει. 
Ο απλός Βητάς του είπε για τον Αλέξανδρο και ο Λοχίας του έριξε μια λοξή 
ματιά. Όταν μίλησε όμως, απευθύνθηκε σε όλους.  

«Το πρώτο πράγμα που θα μάθετε εδώ είναι να μη διαμαρτύρεστε και να 
μην κρίνετε τις διαταγές των ανωτέρων σας. Όταν σας υποδεικνύουμε ένα 
λάθος, η μόνη αποδεκτή απάντηση είναι ‘Αδικαιολόγητος’. Όταν σας μιλάμε, 



  139 

 
 

στέκεστε προσοχή. Έχετε 10 δευτερόλεπτα για να ξεστρώσετε όλοι τα 
κρεβάτια σας και να πέσετε για ύπνο. ΤΩΡΑ!» 

Όταν ξαναξάπλωσε, ο Αλέξανδρος αναρωτιόταν αν αυτό το θέατρο θα 
συνεχιζόταν για πολύ. Τον ανησύχησε το γεγονός ότι όλες αυτές οι φωνές και 
τα προστάγματα εκτυλίχθηκαν χωρίς την παρουσία αξιωματικών, κάτι που 
σήμαινε ότι δεν έγιναν μόνο για το θεαθήναι. Ίσως αυτοί οι τύποι να 
εννοούσαν πραγματικά αυτά που έλεγαν και να είχαν όντως σκοπό της ζωής 
τους να κάνουν τη δική του ζωή μαρτύριο. Δεν μπορούσε να δεχθεί αψήφιστα 
μια τέτοια εκδοχή, αλλά το επόμενο πρωινό θα του έδειχνε πόσο λάθος έκανε. 

 
Στις επτά παρά δύο λεπτά, ξύπνησε από έναν εφιαλτικό, μεταλλικό 

θόρυβο. Πριν εντοπίσει την προέλευσή του, είχε δίπλα του τον Βητά της 
προηγούμενης νύχτας να του φωνάζει αγριεμένος, «Ακόμη να σηκωθείς ΥΕΑ; 
Έχεις πέντε λεπτά για το πρωινό. Τρέχουμε!» 

Πετάχτηκε από το κρεβάτι και είδε ότι ο θόρυβος προερχόταν από τα 
μεταλλικά κλουβιά, όπου φυλάσσονταν τα όπλα. Κάποιοι Βητάδες τα 
χτυπούσαν με μανία, ελλείψει προφανώς κάποιου πιο ενοχλητικού 
ξυπνητηριού. Ο Αλέξανδρος άρχισε να ντύνεται, με τον Βητά πάντα δίπλα του.  

«Ακόμη ΥΕΑ; Τέσσερα λεπτά και δεν έχεις βάλει ούτε τα άρβυλα!  Τρέχα 
για ξύρισμα!» 

Δεν είχε προλάβει να τελειώσει το ξύρισμα, όταν άκουσε άλλες φωνές.  
«Πρωινό! Όλοι για πρωινό!» 
Πήγε γρήγορα στο πρωινό, αλλά η ουρά ήταν μεγάλη. Με το που κάθησε 

στο τραπέζι και έφαγε μια φέτα ψωμί με παγωμένο μέλι, άκουσε τη νέα 
ειδοποίηση: «Πέντε λεπτά για επιθεώρηση! 

«Πέντε λεπτά; Είπε πέντε λεπτά;», ρώτησε έντρομος τον διπλανό του. 
Πετάχτηκαν και οι δύο και έτρεξαν να αφήσουν τους δίσκους τους και να 
επιστρέψουν στο θάλαμο. Όταν είδε το κρεβάτι του, τον έπιασε απελπισία. 
Ήθελε δέκα λεπτά για να στρώσει σωστά ένα κρεβάτι. Δεν έχασε χρόνο. Με 
φρενήρη ρυθμό, κατάφερε να στρώσει ένα αξιοπρεπές κρεβάτι και γυαλίσει 
και τα άρβυλά του. Ήταν ικανοποιημένος που τα είχε καταφέρει και περίμενε 
ήσυχος την επιθεώρηση, για περίπου είκοσι δευτερόλεπτα. Ο δεκανέας που 
ήταν υπεύθυνος για αυτόν και άλλους δέκα έφτασε στο κρεβάτι του 
Αλέξανδρου και κοκκίνησε.  

«Με κοροϊδεύεις ΥΕΑ;», ούρλιαξε. «Αυτό το λες στρωμένο κρεβάτι;». Του 
επισήμανε πέντε ατέλειες, που ο Αλέξανδρος δε θα είχε ποτέ προσέξει.  

«Να το ξαναστρώσω;» τον ρώτησε διστακτικά. Ο Δεκανέας έδειξε έτοιμος 
να τον πνίξει, αλλά τον διέκοψε μια άλλη φωνή.  

«Έρχονται!» 
Οι Βητάδες πήραν και αυτοί τη θέση τους. Ένας Λοχαγός μπήκε μέσα με 

αυστηρό ύφος και ο Λοχίας διέταξε να σταθούν όλοι προσοχή. Ο Λοχαγός 
διέταξη ημιανάπαυση και τους συστήθηκε, με στεντόρεια φωνή. Ο 
Αλέξανδρος είχε το πρώτο κρεβάτι στο θάλαμο. Ο Λοχαγός πήγε μπροστά του 
και τον κοίταξε. «Παρουσιάσου!» τον διέταξε.  



«Αλέξανδρος Κ…» ξεκίνησε ο Αλέξανδρος, αλλά ο Λοχαγός τον διέκοψε 
αμέσως.  

«Δεν έφαγες πρωινό; Πιο δυνατά!» 
Ο Αλέξανδρος επανέλαβε, πιο δυνατά. 
«Με κοροϊδεύεις; Δεν ακούω!» 
Ο Αλέξανδρος φώναξε με όλη τη δύναμή του.  
«Τώρα μάλιστα», είπε ο Λοχαγός και κοίταξε το κρεβάτι του. 
«Δεκανέα;», φώναξε.  
«Διατάξτε!» 
«Θέλουμε πολύ δουλειά εδώ, ε;» 
«Μάλιστα!» 
Ο Αλέξανδρος χλώμιασε, αλλά ο Λοχαγός προχώρησε αμέσως στους 

επόμενους.  
Μετά την επιθεώρηση, ακολούθησε το πρωινό τρέξιμο, συνοδευόμενο από 

τα αθάνατα άσματα του πυροβολικού όπως «Θα πεθα- θα πεθάνω, θα 
πεθάνω, στο κανό- στο κανόνι μου απάνω». Όποιος δε φώναζε αρκετά 
δυνατά τα συνθήματα, ήταν βέβαιο ότι θα άκουγε το επαναλαμβανόμενο 
«Αδερφή είσαι ρε; Φωνή! 

Αμέσως μετά, πρωινή αναφορά. Ο δεκανέας του Αλέξανδρου, ένα 
σπυριάρικο θρεφτάρι, του έκανε παρατήρηση για σκονισμένα άρβυλα. Ο 
Αλέξανδρος κοίταξε κάτω έκπληκτος. «Το πρωί τα γυάλισα κύριε δεκανέα», 
παραπονέθηκε. Τι το ήθελε; Γύρω του μαζεύτηκαν τρεις Βητάδες. «Πάλι τα 
ίδια ΥΕΑ; Δε θα έχουμε καλά ξεμπερδέματα εμείς. Αντιμιλάς ΥΕΟ, αντιμιλάς; 
Δεν κάθεσαι προσοχή; Γιατί είναι ξεκούμπωτη η τσέπη σου;» 

Αυτό συνεχίστηκε μέχρι να αρχίσει η αναφορά. Όταν χωρίστηκαν οι 
ομάδες για καθαριότητα, οι λοξές ματιές που εισέπραξε ο Αλέξανδρος τον 
έκαναν να ανατριχιάσει. Στην καθαριότητα, έπρεπε να μη σταματήσουνε 
στιγμή, παρόλο αυτό που έκανε η ομάδα του Αλέξανδρου ήταν να 
σφουγγαρίζει ένα μαρμάρινο πάτωμα που έμοιαζε ήδη με καθρέφτη. 
Εκπαίδευση, αγχωμένο μεσημεριανό, λίγη ξεκούραση και υποχρεωτική 
μελέτη μέχρι το βράδυ. Ενδιάμεσα, συγκεντρώσεις και αναφορές.  

Υπήρχαν και κάποιες λίγες στιγμές κάποιας μικρής ανάπαυλας. Οι 
περισσότερες ήταν την ώρα της εκπαίδευσης, όπου οι Βητάδες χωρίζονταν για 
να παρακολουθήσουν τα πιο προχωρημένα μαθήματα και μάθαιναν όντως 
χρήσιμα πράγματα. Οι καλύτερες ήταν τα ελάχιστα ελεύθερα λεπτά στον 
‘Παράδεισο’, τον κύκλο με τα παγκάκια όπου μπορούσαν να καθίσουν λίγο 
σαν άνθρωποι και να πούνε μια κουβέντα. 

Οι στιγμές αυτές δεν ήταν αρκετές. Μέχρι να φτάσει η ώρα της βραδινής 
αναφοράς, ήταν ήδη εξουθενωμένος. Εκεί, ο δεκανέας του του επιφύλασσε 
μια έκπληξη.  

«Μιας και φαίνεται να έχεις αρκετά να μάθεις, είπα να σε αρχίσουμε από 
νωρίς. Θα είσαι ο πρώτος Αλφάς που θα κάνει σκοπιά. Κανονικά δεν κάνετε 
σκοπιές για άλλη μία εβδομάδα, αλλά χρειάζεσαι τον επιπλέον χρόνο. Δύο με 
τέσσερις απόψε». Αυτή τη φορά, ο Αλέξανδρος έμεινε σιωπηλός. 



  141 

 
 

Τη σκοπιά δεν τη φοβόταν. Πίστευε ότι ήξερε τι θα πει σκοπιά, αφού είχε 
προλάβει να κάνει δύο «νούμερα» στο κέντρο εκπαίδευσης. Ακολουθώντας τη 
συμβουλή του Μάκη, είχε πάρει μαζί του ραδιόφωνο και μερικά περιοδικά, κι 
έτσι οι ατελείωτες ώρες είχαν περάσει σχετικά ανώδυνα. Στη σχολή όμως, η 
σκοπιά ήταν τελείως διαφορετική.  

Δεν ήταν μόνο αδιανόητο να έχει μαζί του οτιδήποτε θα μπορούσε να 
κάνει την ώρα να περάσει, αλλά όλο το βράδυ, οι Βητάδες που έβγαιναν 
έφοδο προσπαθούσαν να του την πέσουν, να τον πιάσουν στον ύπνο ή να του 
πάρουν το όπλο, ώστε να μπορέσουν να τον εξευτελίσουν ή να τον βγάλουν 
στην αναφορά. Για πρώτη φορά συνειδητοποίησε ότι προσπαθούσαν με κάθε 
ευκαιρία να τον βλάψουν, με την πρόφαση ότι τον εκπαίδευαν. Πέρασε 
λοιπόν τις δύο ώρες σε πλήρη εγρήγορση, ουρλιάζοντας με όλη του τη δύναμη 
τα προστάγματα, «Αλτ, τις ει;», «Προχώρει!»,  «Αλτ! Σύνθημα», 
«Ελεύθερος». Έτσι, με το που τελείωσε η βάρδια του, ήταν πραγματικά 
εξαντλημένος. 

Το επόμενο πρωί, προσπάθησε να κινηθεί πιο γρήγορα από την 
προηγούμενη ημέρα. Καθώς έτρεχε να βάλει τα άρβυλα, σκέφτηκε να μη φάει 
πρωινό, για να έχει χρόνο να στρώσει το κρεβάτι. Όταν ένας Βητάς τον είδε 
στον θάλαμο, του έβαλε τις φωνές. «Μα δεν πεινάω», είπε ψέματα ο 
Αλέξανδρος. «Πάλι αντιμιλάς; Δεν έχει σημασία αν πεινάς ή όχι, το πρωινό 
είναι υποχρεωτικό. Τι νομίζεις, ότι είσαι πιο έξυπνος από του άλλους; Τρέχα 
τώρα. ΤΩΡΑ!». Φυσικά και πάλι δεν είχε αρκετό χρόνο να στρώσει σωστά το 
κρεβάτι. Από όλη την καθημερινή πίεση, αυτός ο ελάχιστος χρόνος μέχρι την 
επιθεώρηση ήταν ο πιο απαιτητικός. Προσπάθησε να σηκωθεί μερικά λεπτά 
πιο νωρίς, αλλά απαγορευόταν. Προσπάθησε να ξυριστεί από το βράδυ, αλλά 
μέχρι το μεσημέρι του έλεγαν ότι είναι αξύριστος. Του πήρε δύο εβδομάδες 
για να καταφέρει να βρει τη συνταγή. Συμπίεσε τον χρόνο του ντυσίματος, της 
τουαλέτας, του ξυρίσματος και του πλυσίματος σε τέσσερα λεπτά, κερδίζοντας 
ένα ολόκληρο λεπτό για να ξεκινήσει το στρώσιμο του κρεβατιού. Έτρεχε στο 
πρωινό και άρπαζε μια φέτα ψωμί και ένα γάλα, που τα έτρωγε σε 
δευτερόλεπτα μπροστά σε Βητάδες, ώστε να μην μπορούνε να του πουν ότι 
δεν έφαγε. Έτρεχε πίσω και είχε πέντε ολόκληρα λεπτά για να τελειώσει το 
στρώσιμο του κρεβατιού.  

Μπορεί να κέρδισε το στοίχημα του πρωινού, αλλά έχασε όλα τα άλλα. Η 
μεγάλη γλώσσα του του κόστισε πολύ. Μετά τις φωνές, σειρά είχαν οι 
τιμωρίες. Διάφοροι Βητάδες τον υποχρέωναν να γράψει εκατοντάδες φορές 
μία πρόταση όπως «Δε θα αντιμιλάω στους ανωτέρους μου» ή «Οι τσέπες της 
παραλλαγής πρέπει πάντα να είναι κουμπωμένες». Το δεύτερο επίπεδο ήταν 
τα χαρτάκια. 

Τα χαρτάκια ήταν ένας ευφυής τρόπος ψυχολογικής πίεσης. Για κάθε 
σοβαρό παράπτωμα, έπρεπε να γράψουν ένα χαρτάκι. Το χαρτάκι έπρεπε να 
το πάνε στο γραφείο του «Αρχηγού» και να το ρίξουνε σε ένα κουτί. Ο 
«Αρχηγός» αναπόφευκτα τους ρωτούσε τι έκαναν, παρόλο που θα μπορούσε 
κάλλιστα να διαβάσει το χαρτάκι. Τους ρωτούσε για να προκαλέσει τη ντροπή 



τους. Αν το χαρτάκι έμενε στο κουτί μέχρι το επόμενο πρωί, ο Αλφάς θα 
έπρεπε να βγει στην αναφορά, ενώπιον του Διοικητή. Αν όμως έβρισκε 
κάποιον τρόπο να εξευμενίσει τον Βητά που ζήτησε το χαρτάκι, τότε το 
χαρτάκι έβγαινε από το κουτί και ο Αλφάς γλύτωνε την επίσημη αναφορά. 
Υπήρχαν διάφορες παραλλαγές στο θέμα, με επικρατέστερη του Βητά που 
ζητάει από τον Αλφά να γράψει το χαρτάκι και να του το δείξει το βράδυ. 
Έτσι, ο Αλφάς έμενε με το χαρτάκι στην τσέπη όλη τη μέρα, ελπίζοντας ότι ο 
Βητάς θα φανεί γενναιόδωρος και θα του χαριστεί. Εάν το βράδυ ο Βητάς 
έκρινε ότι ο Αλφάς ήταν επαρκώς μεταμελημένος, τον διέταζε ως Καίσαρ, να 
το σκίσει, κερδίζοντας, στο φτωχό του μυαλό, την ευγνωμοσύνη του σκλάβου 
του.  

Η υπέρτατη απειλή ήταν η αναφορά, όπου υπήρχε το ενδεχόμενο να 
τιμωρηθεί ο Αλφάς με «φυλακή», δηλαδή με επιπλέον θητεία. Ελάχιστοι όμως 
έφταναν σε αυτό το σημείο. 

 
Ένας βασικός νόμος των αερίων είναι ότι η πίεση ισούται με τον όγκο επί 

τη θερμοκρασία. Επειδή ο όγκος της δουλειάς και της βλακείας παρέμενε 
πάντα αμετάβλητος, η αφόρητη ψυχολογική πίεση αύξανε ανάλογα την 
εσωτερική θερμοκρασία. Με κάθε εξευτελισμό, με κάθε φωνή, με κάθε 
παράλογη απαίτηση, ο δείκτης της αδικίας ανέβαινε, ολοένα και παραπάνω. 
Ο Αλέξανδρος έκαιγε, κόντευε να σκάσει. Όλοι έβρισκαν διέξοδο στο τσιγάρο. 
Αυτός δεν το είχε βάλει ποτέ στο στόμα του. Θεωρούσε τη συνήθεια 
αποκρουστική. Στα χρόνια που θα έρχονταν αργότερα, θα συγχωρούσε τους 
Βητάδες για όλα όσα του έκαναν, αλλά όχι για το ρόλο που έπαιξαν στις 
ανακαλύψεις της γενετικής του προδιάθεσης στην εξάρτηση και της νικοτίνης 
ως διέξοδο από το άγχος. Μέσα στη σχολή, ο Αλέξανδρος μετατράπηκε σε 
μανιώδη καπνιστή. 

Προσπάθησε φιλότιμα να προσαρμοστεί με την κατάσταση, όσο το 
δυνατόν καλύτερα. Δυστυχώς, τού ήταν αδύνατο. Ένα πράγμα δεν μπόρεσε 
να αποδεχθεί ποτέ στη ζωή του και αυτό ήταν η αδικία. Δεν μπορούσε να 
σταματήσει το μυαλό του που επεξεργαζόταν αποστασιοποιημένο ό,τι 
συνέβαινε γύρω του και έβγαζε αυτόματα συμπεράσματα για το παράλογο 
των συμπεριφορών που παρατηρούσε. Οι διεργασίες επιτελούνταν 
ασυνείδητα. Το μόνο που αντιλαμβανόταν ο Αλέξανδρος ήταν το αποτέλεσμα, 
έναν κόμπο στο στομάχι που ανέβαινε μέχρι το λαιμό. Για πρώτη φορά στη 
ζωή του ένιωσε τη βαθύτατη αλήθεια της έκφρασης «τον πνίγει το δίκιο».  

Το δίλημμα επέστρεψε, αλλά μεταλλαγμένο. Μαζί τους ή απέναντί τους. 
Ποτέ πια από κάτω τους. Μόνο που τώρα, το μαζί τους και το από κάτω τους 
δε φαίνονταν να διαφέρουν και πολύ. Θα μπορούσε να κρατήσει χαμηλά το 
κεφάλι, να πάει με τα νερά τους, να παίξει το παιχνίδι και να περιμένει να 
τελειώσουν οι πρώτοι δύο μήνες. Μετά, θα μπορούσε να βάλει τα δυνατά του 
ώστε η δική του σειρά, να μην έκανε τα ίδια στους νέους που θα έρχονταν για 
να πάρουν τη θέση τους. Θα μπορούσε λοιπόν να έπαιζε θέατρο, να τους κάνει 



  143 

 
 

να νομίζουν ότι νίκησαν, ότι τον υπέταξαν και να κάνει τη διαφορά μέσα από 
το σύστημα.  

Αλλά ποια θα ήταν η διαφορά της υποκρινόμενης υποταγής από την 
πλήρη υποταγή; Αφού και πάλι, θα έκανε ό,τι του ζητούσαν και θα τους άφηνε 
να πετύχουν το στόχο τους, να τον κάνουν υποδειγματικά πειθαρχημένο πιόνι, 
έρμαιο των επιθυμιών τους. Απλά, θα ήξερε μέσα του ότι, αν ερχόταν ποτέ 
εκείνη η ώρα οπότε θα λάμβανε μια ανήθικη εντολή, θα μπορούσε να αρνηθεί, 
σαν τον πατέρα, που λέει ότι θα έκανε τα πάντα για τα παιδιά του, 
πιστεύοντας ότι κάποτε θα κληθεί να αντιμετωπίσει μια ηρωική δοκιμασία, 
όπου θα μπορέσει να αποδείξει την αγάπη του, θυσιάζοντας τα πάντα για την 
ευτυχία τους. Κι όμως, αυτές οι στιγμές πολύ σπάνια έρχονται. Όπως η αγάπη 
του πατέρα αποδεικνύεται καθημερινά με τις προτεραιότητες που θέτει και με 
το χρόνο που περνά με τα παιδιά του, έτσι και η αποδοχή του παραλογισμού 
φαίνεται από τις μικρές, συνεχόμενες παραχωρήσεις. Έπρεπε να πολεμήσει, 
να ξεφύγει από τη σκιά του δειλού του πατέρα. 

Από την άλλη, η ‘αντίσταση κατά της αρχής’ φαινόταν τώρα πιο δύσκολη 
από ποτέ. Άλλο να πολεμάς κρυφά έναν αόριστο, άγνωστο εχθρό που μπορεί 
να μη μάθει ποτέ το όνομά σου και άλλο να αντιμετωπίζεις την εξουσία 
πρόσωπο με πρόσωπο, να υπομένεις το μένος της, δίχως δυνατότητα 
διαφυγής και να επιμένεις σθεναρά στην αντίστασή σου, μέρα με τη μέρα, 
ώρα με την ώρα, απέναντι σε κάθε προσδοκία και λογική. Μόνο έτσι θα 
μπορούσε να τους πολεμήσει. Σταθερά και συνεχόμενα.  

Θυμήθηκε τα λόγια του Κανακούκ. «Οι τοίχοι είναι εκεί για τους άλλους», 
του είχε πει. «Είναι εκεί για να τους περνάς». Σίγουρα η αδυναμία του να 
αντιδράσει θα εξόργιζε τον Κανακούκ. Αν τον είχε αρπάξει από τον λαιμό 
επειδή δίσταζε τότε, τώρα τι θα του έκανε; Του φαινόταν, όμως, αδύνατο να 
αντιδράσει. Δεν μπορούσε να αποβλέπει στους αξιωματικούς για βοήθεια. Τα 
συμπαθητικά λόγια τους ήταν υποκριτικά. Όλοι ήξεραν τι συνέβαινε και, αν 
δεν το ενθάρρυναν, οπωσδήποτε το επέτρεπαν. Εξάλλου, ήταν αδιανόητο να 
καταδώσεις την αυταρχική συμπεριφορά των ατόμων με τα οποία θα 
περνούσες κάθε ώρα της ζωής σου για δύο ολόκληρους μήνες. Αργά ή 
γρήγορα, θα έβρισκαν τρόπο να σε εκδικηθούν.   

Για άλλη μια φορά, η απόφαση δεν ήταν καθόλου εύκολη. Μέσα σε δύο 
εβδομάδες είχε χάσει τη διάθεσή του, τον ύπνο του και πέντε κιλά. Κάτι 
έπρεπε να αλλάξει, αλλά τι; 



Το πάρτυ 

 
Μια μακριά, άσπρη λιμουζίνα διέσχιζε τη λεωφόρο Σάνσετ του Χόλιγουντ.  

Στο πολυτελές σαλόνι της με τα δερμάτινα καθίσματα, ο Αλέξανδρος 
πεταγόταν από το ένα παράθυρο στο άλλο, χαζεύοντας τις επαύλεις που 
περνούσαν. «Κάτσε φρόνιμα! Θα τσαλακώσεις το κουστούμι σου!», τον 
μάλωσε ο Πετράκης, που καθόταν σε μια γωνιά με ένα ποτήρι στο χέρι. Ο 
Αλέξανδρος κοίταξε τα μανίκια του πανάκριβου κουστουμιού με παράπονο 
και κάθησε δίπλα στην Ιφιγένεια. Η Ιφιγένεια τον τσίμπησε και του 
χαμογέλασε. Η αστραφτερή τουαλέτα και τα επιμελώς ατημέλητα μαλλιά της 
είχαν αναστατώσει τόσο τον Αλέξανδρο, που ανυπομονούσε να τελειώσει η 
βραδιά, πριν καν αρχίσει.  Προς το παρόν, αρκέστηκε να της πιάσει το χέρι 
και συνέχισε να κοιτάει έξω από το παράθυρο.  

Οι τελευταίοι τρεις μήνες ήταν σουρεαλιστικοί. Όλη η ενέργειά του είχε 
πάει στην προετοιμασία του πιλοτικού για τη σειρά. Το κεφάλι του είχε 
γεμίσει με ονόματα, ιδέες, συμβουλές, υποχρεώσεις. Έγραφε και διόρθωνε 
συνεχώς, τόσο που στο τέλος δε θυμόταν τίποτα από το πρώτο προσχέδιο. Το 
προσχέδιο που γυρίστηκε τελικά, ήταν το δέκατο έκτο.  

 Την ημέρα της προβολής ήταν εξουθενωμένος. Κάθησε σε μια άκρη της 
μικρής αίθουσας προβολής, όπου είχαν μαζευτεί όλα τα μεγάλα ονόματα του 
CBS, από τη διευθύντρια προγράμματος μέχρι τον αντιπρόεδρο του 
διοικητικού συμβουλίου. Ο Αλέξανδρος ήταν σε όλα τα γυρίσματα, αλλά δεν 
το είχε δει τελειωμένο. Καθώς παρακολουθούσε τις σκηνές, συνειδητοποίησε 
το πόσο διαφορετικό ήταν το αποτέλεσμα από την αρχική του σύλληψη. 
Κάποια στιγμή πάγωσε, όταν κατάλαβε ότι σε μια σκηνή είχαν 
χρησιμοποιήσει κατά λάθος το διάλογο από ένα προηγούμενο προσχέδιο. 
Κοίταξε γύρω του ανήσυχος, αλλά δε φάνηκε να το είχε καταλάβει κανένας 
άλλος.  

Μόλις τελείωσε η προβολή και τα φώτα άναψαν, ο Αλέξανδρος ένιωσε την 
καρδιά του να χτυπάει σαν τρελή. Ο Πετράκης του είχε πει πως εκείνη ήταν η 
στιγμή της απόφασης. Ο Αλέξανδρος είδε τον αντιπρόεδρο να ψυθιρίζει κάτι 
στη διευθύντρια του προγράμματος, να σηκώνεται και να φεύγει. Κόντεψε να 
λιποθυμήσει. Αυτό ήταν λοιπόν; Όλος αυτός ο κόπος για τίποτα; H 
διευθύντρια προγράμματος έστριψε στην καρέκλα της για να κοιτάξει 
αινιγματικά τη Σάλι Μίτσελ και τον Νίκολας Μπερνς, που βρίσκονταν πίσω 
της. «Τι σου είπε;», ρώτησε δειλά ο Νίκολας Μπερνς. «Τρεις φράσεις», είπε η 
διευθύντρια. «Πάρ’ το. Πρώτη ζώνη. Βελτίωσε τα εφέ».  

Ο Αλέξανδρος ζαλίστηκε. Τα συγχαρητήρια έδιναν κι έπαιρναν. Για μία 
εβδομάδα, ολόκληρο το CBS βούιζε για τη νέα σειρά. Το πιλοτικό έκανε 
θραύση. Όλοι είχαν μάθει την αντίδραση του αντιπροέδρου και τα αντίγραφα 
μοιράζονταν κατά δεκάδες. Ποτέ πριν δεν είχε σημειωθεί στο CBS τέτοια 
βαβούρα για πιλοτικό. Τα συμβόλαια συντάχθηκαν και υπογράφτηκαν με 



  145 

 
 

συνοπτικές διαδικασίες, παρά τα αστρονομικά ποσοστά που είχε ζητήσει ο 
Πετράκης για τον εαυτό του και τον Αλέξανδρο. Δύο γνωστά ονόματα του 
Χόλιγουντ είχαν δεχθεί κιόλας να παίξουν τους πρωταγωνιστικούς ρόλους. Ο 
προϋπολογισμός για τα ειδικά εφέ και μόνο ήταν διπλάσιος από τον μέσο όρο 
μιας πετυχημένης σειράς της πρώτης ζώνης. Έμοιαζε με όνειρο, που μόλις 
ξεκινούσε. 

Η λιμουζίνα σταμάτησε μπροστά στο κλαμπ «Λεωφόρος Τρία». Η πόρτα 
άνοιξε και οι τρεις τους βγήκαν για να βρεθούν μπροστά σε δεκάδες 
παπαράτσι, που δεν τους έδωσαν ιδιαίτερη σημάσια. Ο Πετράκης ανέφερε τα 
ονόματά τους στην υποδοχή και μπήκαν σε ένα παράλληλο σύμπαν. Ο χώρος 
ήταν ασφυκτικά γεμάτος. Η διάταξη θύμιζε αρχαία αγορά. Γύρω από ένα 
μακρόστενο αίθριο, ανοίγματα οδηγούσαν σε μικρές γωνιές με καναπέδες και 
τραπεζάκια.  Κάποιες γωνίες έμοιαζαν με κιόσκια κήπου, άλλες με μικρά 
μπαράκια, ενώ άλλες με μικρά σαλόνια. Στο κέντρο του αιθρίου, μια μακριά 
παραλληλόγραμη δεξαμενή με νερό οδηγούσε το μάτι σε ένα πανύψηλο, 
υπαίθριο τζάκι από ασβεστόλιθο.  Δεκάδες πηγαδάκια είχαν ήδη σχηματιστεί 
γύρο από το περβάζι της δεξαμενής. Χωρίς να χάσει χρόνο, ο Πετράκης τους 
οδήγησε σε μια μικρή παρέα και άρχισε να κάνει τις συστάσεις.  

«Ο κος Κόλινς είναι παραγωγός της σειράς ‘Δύναμη Δέλτα’ που πήγε πολύ 
καλά πέρυσι. Την Τέρι και τον Λίο τους γνωρίζετε από το πιλοτικό. Τον Ζαν 
Πετίτ θα τον ξέρεις από την ταινία ‘6 μέρες και κάτι’. Έχει σκηνοθετήσει και 
άλλες δύο ταινίες, αλλά μετά τον άρπαξε ο κος Κόλινς και τον έφερε στο 
CBS». Ο Κόλινς και ο Ζαν χαμογέλασαν με νόημα. «Και η εξαίσια συνοδός του 
Ζαν είναι ή;», ρώτησε ο Πετράκης. «Η Λίντα έχει κάνει φωτογραφήσεις για 
το Βογκ και το Ελ και θα την δεις φέτος στη ‘Δύναμη Δέλτα’», είπε ο Ζαν και 
αμέσως στράφηκε προς τον Αλέξανδρο και την Ιφιγένεια και ρώτησε «Αλλά 
δε μας είπες, ποιοι είναι οι προστατευόμενοί σου, Πετράκη;».  

«Ω, μα δεν έχεις ακούσει για τον περίφημο Αλέξανδρο;» είπε ο Πετράκης 
χαμογελώντας. Ο Κόλινς πρόλαβε τον Ζαν και έδωσε το χέρι στον Αλέξανδρο 
«Η ιδιοφυϊα πίσω από την ‘Αποστολή’, ε; Χάρηκα νεαρέ». Ο Ζαν δεν έδωσε το 
χέρι του και κοίταξε τον Αλέξανδρο υποτιμητικά «Συγχαρητήρια, ναι, 
ανυπομονούμε όλοι να δούμε τι θα γίνει».  

«Και αυτή είναι η Ιφιγένεια», είπε ο Αλέξανδρος. «Ηθοποιός;», ρώτησε η 
Λίντα. «Βιολόγος» είπε η Ιφιγένεια και της έσφιξε το χέρι. Η Λίντα 
ενθουσιάστηκε «Λατρέυω τα ζώα! Έχω ένα μπισόν φριζ, σκέτη γλύκα. Και ένα 
ενυδρείο γεμάτο τροπικά ψάρια! Ασχολείστε με τα ψάρια; Το καημενούλι μου 
το Όσκαρ έχει ένα πρόβλημα και δεν ξέρω τι να κάνω...». Η Ιφιγένεια 
χαμογέλασε. Ο Ζαν έριξε ένα άγριο βλέμμα στη Λίντα. «Τον βλέπεις πώς με 
κοιτάει; Όλο τέτοια μου κάνει. Η ευαισθησία δεν εκτιμάται στην εποχή μας. 
Ειδικά στα μοντέλα. Γι αυτό κι εγώ ξεκινάω την καριέρα μου ως ηθοποιός...».  

Ο Αλέξανδρος λυπήθηκε την Ιφιγένεια, αλλά την άφησε να τα βγάλει πέρα 
μόνη της. Η Τέρι μιλούσε με τον Λίο και ο Αλέξανδρος απευθύνθηκε στον 
Κόλινς. «Είστε χρόνια με το CBS;». «Αρκετά. Αλλά όχι για πολύ, βάζω 
υποψηφιότητα για γερουσιαστής του χρόνου. Ελπίζω να με ψηφίσεις». 



«Γερουσιαστής! Μα αυτό είναι θαυμάσιο, κε Κόλινς!» είπε ο Πετράκης. 
«Ευχαριστώ Πετράκη, τώρα θα με συγχωρήσετε...». Ο Κόλινς έφυγε για να 
χαιρετήσει έναν ηλικιωμένο κύριο που συνοδευόταν από μια αισθησιακή 
κοκκινομάλα. 

Ο Πετράκης άρχισε να ερευνά το χώρο και να χαιρετάει από μακριά 
κάποιους γνωστούς του. Ο Αλέξανδρος κοίταξε τριγύρω του και είδε έναν 
ψηλό, ξανθό τύπο να κοιτάει προς το μέρος του. Δεν τον αναγνώρισε και δεν 
έδωσε σημασία. Προσπάθησε να να πιάσει συζήτηση με τον Ζαν. «Τι θα 
σκηνοθετήσεις στο CBS; Κάποια σειρά;». «Ιστορικά δράματα. Θα βάλω τον 
θεατή στη θέση των αγνώστων της ιστορίας. Θα δει την Επανάσταση από την 
πλευρά του Αμερικανού στρατιώτη, τον Εμφύλιο από την πλευρά του 
σκλάβου.  Θα είναι ένα μνημείο για τους ξεχασμένους ήρωες. Έχω βλέπεις μια 
συμπάθεια για τους πληβείους που παρασύρονται χωρίς τη θέλησή τους από 
το κατεστημένο...». «Ενδιαφέρον ακούγεται», είπε ο Αλέξανδρος, χωρίς να το 
πιστεύει. «Μα φυσικά!» έκανε ο Ζαν και συνέχισε, σαν οδοστρωτήρας «Κάθε 
επεισόδιο θα είναι και μια παραλλαγή της αρχέτυπης ιστορίας του ήρωα που 
ξεκινάει για το επικό ταξείδι του. Άλλοτε θα δίνω έμφαση στο ξεκίνημα και 
στις δοκιμασίες, άλλοτε στην επιστροφή του ήρωα και φυσικά θα 
συμπεριλάβω όλους τους αρχετυπικούς χαρακτήρες, τον σοφό γέροντα που 
βοηθάει τον ήρωα, τη σκοτεινή γυναίκα, σύμβολο του πόθου και του 
πειρασμού, τον αλλαζόνα, τον πονηρό σκλάβο... Φαντάζομαι ότι τα έχεις 
μάθει αυτά στη σχολή, έτσι;».  

Το τελευταίο το είπε με φανερά υποτιμητικό ύφος, αλλά ο Αλέξανδρος το 
άφησε να περάσει. «Ναι, βέβαια, τον αγαθό γίγαντα που είναι σε αρμονία με 
τη φύση, την όμορφη παρθένα, τον κακό σωσία του ήρωα... Ποιος 
συγγραφέας δεν τα ξέρει αυτά;».  

«Σαφώς, αγαπητέ μου, σαφώς. Η σειρά αυτή θα είναι το αριστούργημά 
μου. Θα είναι η τελευταία μου λέξη ως σκηνοθέτης. Μετά θα σιωπήσω και θα 
αναλάβω παραγωγές. Πιστεύω ότι δεν πρέπει να μιλάμε, εκτός αν έχουμε κάτι 
να πούμε».  

Ο Αλέξανδρος είχε πολλά να πει, αλλά επέλεξε να σωπάσει. 
Ο Πετράκης, που δεν είχε σταματήσει να σαρώνει τον χώρο, βρήκε 

επιτέλους αυτόν που έψαχνε και τράβηξε τον Αλέξανδρο μαζί του, για να τον 
γνωρίσει. Ο Αλέξανδρος προσπάθησε να πάρει μαζί του την Ιφιγένεια, αλλά 
αυτή του είπε πως ήθελε να χαζέψει το τεράστιο τζάκι, προφανώς δικαιολογία 
για να μείνει μόνη της. Ο Πετράκης οδήγησε τον Αλέξανδρο σε ένα απόμερο 
κιόσκι με έναν τεράστιο καναπέ. Εκεί καθόταν ένας μεσήλικας με ένα σωμόν 
ένδυμα που έμοιαζε με μπουρνούζι, ένα μωβ φουλάρι και πορτοκαλί γυαλιά 
ηλίου. Στα δεξιά του καθόταν μια νεαρή που του Αλέξανδρου του φάνηκε 
γνωστή.  

Ο Πετράκης έδωσε το χέρι του στον άντρα.  
«Κύριε Λίμποβιτς, τι κάνετε; Έχω να σας δω από τα Γκράμι».  
Ο Λίμποβιτς τον κοίταξε, προσπαθώντας να θυμηθεί ποιος ήταν. Η μνήμη 

του δεν τον πρόδωσε. «Ο Πετράκης, ναι; Ακόμη στο CBS είσαι;».  



  147 

 
 

«Ελεύθερος πια. Ξεκινάμε όμως μια νέα συνεργασία. Μου επιτρέπετε να 
σας γνωρίσω τον Αλέξανδρο; Πολλά υποσχόμενος σεναριογράφος».  

Ο Λίμποβιτς κοίταξε τον Αλέξανδρο βαριεστημένος.  
«Πετράκη, δε φαντάζομαι να θέλεις να διαβάσω κάποιο σενάριό του;».  
«Όχι βέβαια», γέλασε αμήχανα ο Πετράκης και ελίχθηκε με επιδεξιότητα 

«Απλά σκέφτηκα ότι θα θέλετε να ξέρετε ποιος είναι, όταν θα ακούσετε να 
μιλάνε γι αυτόν».  

Ο Λίμποβιτς κούνησε λίγο την άκρη του χείλους του. Ο Αλέξανδρος 
υπέθεσε ότι αυτό ήταν χαμόγελο. Ο Πετράκης σκούντησε τον Αλέξανδρο, που 
δεν κατάλαβε ότι έπρεπε να πει κάτι. Και να το καταλάβαινε, δε θα ήξερε τι 
να πει. Ο Λίμποβιτς έδειχνε να βαριέται. Ο Πετράκης κινήθηκε γρήγορα.  

«Ο Αλέξανδρος έγραψε το σενάριο για μια καινούρια σειρά. Θα ακούσετε 
γι αυτή σίγουρα...».  

Ο Λίμποβιτς τον διέκοψε «Ναι, την ‘Αποστολή’. Ξέρω, ξέρω... Δε μιλάνε 
και για τίποτα άλλο απόψε. Έχει καταντήσει κουραστικό».  

«Είναι επιστημονικής φαντασίας, από αυτές που σας αρέσουν», συνέχισε 
ο Πετράκης, ανένδοτος. Ο Λίμποβιτς έκανε έναν μορφασμό αηδίας.  

«Μ’ αρέσει ό,τι πουλάει Πετράκη. Κι αυτή τη στιγμή ανεβαίνουν πάλι τα 
γουέστερν». Στράφηκε προς τον Αλέξανδρο «Ξέρεις να γράφεις γουέστερν 
μικρέ;». Ο Αλέξανδρος κούνησε αρνητικά το κεφάλι του. Ο Λίμποβιτς 
απογοητεύτηκε. «Δεν υπάρχει κανείς που να ξέρει να γράφει γουέστερν. Τα 
σημερινά παιδιά μεγαλώσανε αλλιώς». Χασμουρήθηκε και στράφηκε προς τη 
γυναίκα δίπλα του, που ρουφούσε σκόνη από μια μικρή, χρυσή ταμπακιέρα. 
«Τζούλι, κάνε κράτει. Το αποψινό δεν είναι τέτοιο πάρτι». Η Τζούλι σήκωσε 
το κεφάλι της και ο Αλέξανδρος την αναγνώρισε. «Μα... Αυτή δεν είναι η...» 
ψιθύρησε στον Πετράκη. Ενοχλημένος αυτός, τον έκοψε «Ναι, σκάσε τώρα».  

Ένας τριαντάχρονος άντρας ήρθε και κάθησε δίπλα στον Λίμποβιτς. Ο 
Αλέξανδρος τον αναγνώρισε αμέσως. Ο Τζων Πήτερσον ήταν αναγνωρισμένος 
ηθοποιός. Είχε μόλις κερδίσει το Όσκαρ για την ερμηνεία του σε μια 
υπερπαραγωγή που είχε σπάσει τα ταμεία. Ο Λίμποβιτς έβαλε το χέρι του 
στον ώμο του Πήτερσον και είπε στον Πετράκη «Τώρα, αν μπορείς να μας 
αφήσεις, ο Τζων κι εγώ έχουμε να συζητήσουμε μπίζνες. Ο Τζων θα 
σκηνοθετήσει την πρώτη του ταινία, έτσι δεν είναι Τζων;». Ο Τζων έδειξε το 
χαμόγελο που έκανε εκατομμύρια κοριτσάκια σε όλο τον κόσμο να λιώνουν. 
Από κοντά δεν ήταν και τόσο γοητευτικό όσο στην οθόνη.  

Ο Πετράκης δεν έχασε χρόνο. Πήρε τον Αλέξανδρο και τον πήγε στο 
επόμενο πηγαδάκι με ηθοποιούς, μοντέλα, σεναριογράφους και παραγωγούς. 
Ο Αλέξανδρος δε μπόρεσε να συγκρατήσει τα ονόματά τους, αλλά 
προσπάθησε να συμμετάσχει στη συζήτηση. 

- Από που είσαι Αλέξανδρε;  
- Από την Ελλάδα.  
- Ω, θαυμάσια χώρα, είχαμε πάει κρουαζιέρα με το Γιωτ του Χάρολντ.  
- Έχω ακούσει ότι έχουνε ωραίες παραλίες εκεί. 
- Εγώ προτιμώ τη Γαλλική Ριβιέρα. Περάσαμε υπέροχα στις Κάννες.  



- Συμφωνώ. Δεν υπάρχει μέρος σαν το Σεν Τροπέ. Αν και έχει γεμίσει πια 
με τυχάρπαστους Ρώσους...  

- Στην τελευταία μου ταινία είχα δουλέψει με μερικές Ρωσσίδες. Απαίσιες 
ηθοποιοί! Ο σκηνοθέτης με έβαλε να τις κάνω μερικά μαθήματα. 

- Έχω γράψει ένα ενδιαφέρον σενάριο, για τη Ρώσσικη μαφία. Έχει 
μάλιστα και κάποιες σκηνές στην Ελλάδα.  

- Αν είναι καλό, θα σου βρω παραγωγό και θα το σκηνοθετήσω. Μετά τον 
‘Μέγα Ομάρ’ με κυνηγάνε και δεν ξέρω τι να πρωτοφτιάξω. 

- Εντάξει, αρκεί να μην έχει Ρωσσίδες ηθοποιούς. 
- Χα χα! 
- Είδατε την Λ τι φοράει; 
- Ναι, νομίζει ότι το μαύρο θα κρύψει την εγκυμοσύνη; Αστείο, αλήθεια. 
- Είναι έγκυος καλέ; 
- Μα που ζεις; Μόνο που δεν ξέρει κανείς αν είναι του Μ ή του Κ. 
- Τα είχε με τον Κ; 
- Με ταχυδρομικό περιστέρι λαμβάνεις τα νέα σου; Τα είχε, τα χάλασε και 

τα ξανάφτιαξε. Ο Μ είναι έξαλλος μαζί της. 
- Μιλώντας για τον Μ, θα είναι γκεστ σταρ στο ‘Κ Π’. Μου είπε ότι θα το 

κάνει ως προσωπική χάρη για μένα. 
- Εξαίσια! Μπορείς να του ζητήσεις να εμφανιστεί και στο ‘Λ Τ’; Θα σου το 

χρωστάω. 
- Θα προσπαθήσω. Έχει πολλές δουλειές τελευταία. 
- Ε βέβαια, δύο μέτρα κέρατα θέλουν μεγάλη φροντίδα. 
- Χα, χα! 
- Στο πρώτο επεισόδιο της ‘Αποστολής’, θα είναι γκεστ σταρ ο Ρ! 
- Ο Ρ; Πώς τον κατάφερες βρε; 
- Εγώ; H Π τα έκανε όλα. Εγώ απλά της τον πρότεινα. Αν αποφασίσει κάτι 

η Π, δεν τη σταματάει κανένας. 
- Με κολακεύεις. 
- Να σταματήσω; 
- Όχι βέβαια! 
- Χα, χα! 
- Τον Ρ τον είχα σκηνοθετήσει στο ‘Ν Α’. Ήταν άβγαλτος ακόμη ο 

καημένος και ήθελε μεγάλη βοήθεια με τις σκηνές... 
Ο Αλέξανδρος βαρέθηκε γρήγορα. Θα προτιμούσε να βρισκόταν αλλού. 

Δεν ήθελε να παίξει αυτό το παιχνίδι. Δεν του ταίριαζε. Μα ο Πετράκης δεν 
τον άφηνε σε ησυχία. Ήταν αναγκασμένος να μείνει εκεί και να τους 
υποφέρει. Στην αρχή χαμογελούσε, άκουγε με προσοχή και ελαφρά 
προσποιητό ενδιαφέρον. Περιστοιχιζόμενος από αυτεπάγγελτους 
καλλιτέχνες, περίμενε να ακούσει κάτι φευγάτο, κάτι που θα τον έκανε να 
σκεφτεί. Δυστυχώς το πάρτυ ήταν μεγάλο και πολλοί οι σημαντικοί 
παρευρισκόμενοι. Έτσι, οι περισσότεροι πρόσεχαν την ποσότητα του αλκοόλ 
και κοκαΐνης που κατανάλωναν. Χωρίς ουσίες, οι μάσκες δεν έπεφταν και οι 
ουσιαστικές συζητήσεις παραπέμπονταν στις καλένδες.  



  149 

 
 

Σα να μην έφταναν αυτά, ένιωθε συνεχώς πάνω του τα μάτια εκείνου του 
περίεργου, ψηλού ξανθού. Είχε βεβαιωθεί πως τον παρακολουθούσε με 
ένταση από τη στιγμή που είχε μπεί στο πάρτι. Ο τύπος ήταν 
περιτριγυρισμένος από ξανθιές καλλονές, αλλά αντί να κοιτάει πώς να τις 
ρίξει στο κρεβάτι – όχι ότι ήθελε ιδιαίτερη προσπάθεια – ερευνούσε με το 
βλέμμα του τον χώρο και η ματιά του σταματούσε υπερβολικά συχνά στον 
Αλέξανδρο. Ο Αλέξανδρος ένιωσε πολύ άβολα, αναρωτήθηκε αν ο τύπος ήταν 
γκέι και τον απέφευγε διακριτικά. 

Κάπου κάπου έριχνε κλεφτές ματιές προς την Ιφιγένεια που είχε 
προτιμήσει να μείνει σε μια γωνιά, παρέα με ένα σκυλάκι και ένα μπουκάλι 
σαμπάνια. Πόσο τη ζήλευε! Αλλά αυτή δεν είχε τον Πετράκη να την τσιγκλάει. 
Ξέκλεβε μερικές στιγμές για να καθήσει για λίγο στο πλάι της, αλλά αυτή τον 
έδιωχνε και του υπενθύμιζε ότι το πάρτυ αυτό ήταν η δουλειά του και έπρεπε 
να την κάνει καλά. 

Κάποια στιγμή και ενώ περιέγραφε σε έναν έμπειρο σεναριογράφο τις 
παραλίες της Ελλάδας, ένα χέρι τον τράβηξε από τον αγκώνα, με τέτοια 
δύναμη, που παραλίγο να τον κάνει να ρίξει τη σαμπάνια του σε μια νεαρή 
ηθοποιό με τεράστια, τεχνητά στήθη. 

 «Σε παρακολουθώ εδώ και ώρα» του είπε ο ψηλός τύπος που απέφευγε ο 
Αλέξανδρος, με ένα χαμόγελο που του Αλέξανδρου του φάνηκε πολύ 
αυτάρεσκο. «Είμαι τόσο περίεργος;» του αντέτεινε ο Αλέξανδρος, τραβόντας 
το χέρι του από τη δυνατή λαβή. «Ναι, εδώ που τα λέμε...» Ο άντρας γέλασε 
δυνατά και τον τράβηξε στην άκρη του αιθρίου, πίσω από το γκροτέσκο τζάκι.  

Ο Αλέξανδρος έριξε μια ανήσυχη ματιά προς την Ιφιγένεια, σίγουρος πως 
ο τύπος θα προσπαθούσε να του ριχτεί.  

«Σου φαίνονται λίγο γελοίοι όλοι αυτοί, ναι;».  
Ο άντρας είχε μια περίεργη προφορά, που δυσχέραινε την κατανόησή του.  
«Γελοίοι;» Ο Αλέξανδρος έριξε μια κλεφτή ματιά προς τον Πετράκη. 

Ανακουφισμένος που είχε ξεφύγει από την επιτήρησή του, μίλησε ελεύθερα, 
κρατώντας όμως κάποια απόσταση. «Μάλλον αξιολύπητοι, θα έλεγα». 

Ο άντρας γέλασε και έδειξε μια σειρά κιτρινισμένα δόντια. Τα ξανθά του 
μαλλιά είχαν αρχίσει να χάνουν τη γυαλάδα τους και κάποιες ρυτίδες έκαναν 
δειλά δειλά την εμφάνισή τους στο ωχρό πρόσωπό του. Θα ήταν 
αποκρουστικός ή τουλάχιστον αδιάφορος, αν δεν είχε εκείνα τα λαμπερά, 
καταπράσινα μάτια που κοιτούσαν τον Αλέξανδρο με μια ένταση που τον 
έκανε να αποτραβήξει το βλέμμα του.  

Όταν σταμάτησε το γέλιο, ο άντρας του συστήθηκε ως Τζούλιους Μπόμεν, 
Αυστριακός με Τσέχικες ρίζες. Ο Τζούλιους είχε ήδη εντοπίσει την προφορά 
του Αλέξανδρου ως Ελληνική και τον συνεχάρηκε για την ομορφιά της 
πατρίδας του. Είχε περάσει αρκετά καλοκαίρια εκεί και θυμόταν ακόμη 
μερικές φράσεις, που έκαναν τον Αλέξανδρο να γελάσει. Μιλούσε γρήγορα 
και με μέτρια Αγγλικά, αλλά ήταν τόσο ευχάριστος, που ο Αλέξανδρος ξέχασε 
για λίγο την ομοφοβία του. Τον ρώτησε με τι ασχολείται και ο Τζούλιους 
απάντησε ότι ‘είχε φτιάξει μερικές ταινίες, κυρίως σκουπίδια’. Ο Αλέξανδρος 



του είπε να μην ανησυχεί, αφού σπάνια έβγαινε από το Χόλιγουντ κάτι 
διαφορετικό. «Αλλά με αυτούς που βλέπω εδώ γύρω, δε μου φαίνεται πια και 
τόσο παράξενο», συνέχισε. 

 Δε θα τολμούσε να έλεγε κάτι τέτοιο σε κανέναν άλλο σε εκείνο το πάρτι. 
Λίγο η σαμπάνια, λίγο η βαρεμάρα, λίγο η αντίδραση στις επιπλήξεις του 
Πετράκη, αλλά πολύ περισσότερο η ελαφριά διάθεση του Τζούλιους, του είχαν 
λύσει τη γλώσσα. Ο Τζούλιους γέλασε για μια ακόμη φορά και συμφώνησε.  

«Όσοι μπαίνουν σε αυτή τη βιομηχανία με την ψευδαίσθηση ότι οι ταινίες 
είναι τέχνη, βρίσκουν μόνο μπουκάλια και άσπρες γραμμές στο δρόμο τους. 
Αλλά εσύ, φιλαράκο, δε μου φαίνεσαι για καλλιτέχνης».  

«Εγώ είμαι εδώ για χρήμα και φήμη», του είπε ο Αλέξανδρος και, 
βλέποντας το βλέμμα του Τζούλιους να σκοτεινιάζει, συμπλήρωσε «τα 
υπόλοιπα μπορούν να περιμένουν».  

«Ναι... Βέβαια...» απάντησε ο Τζούλιους, με τόνο που έλεγε πολλά 
περισσότερα από τα λόγια. Σήκωσε το ποτήρι του και έκανε μια πρόποση 
«Στα υπόλοιπα λοιπόν! Είθε να θυμόμαστε ακόμη ποια είναι, όταν τα 
χρειαστούμε!». Ο Τζούλιους Μπόμεν χαμογέλασε πικρά και χαιρέτησε τον 
Αλέξανδρο. «Καλή τύχη, φιλαράκο» του είπε, «πρόσεχε τ’ αρπακτικά».  

Μόλις έμεινε μόνος του, ο Αλέξανδρος είδε τον Πετράκη να τρέχει 
αλαφιασμένος προς το μέρος του. «Τι έγινε; Τι σου είπε;», τον ρώτησε.  

- Ω, τίποτε το σημαντικό, δε μιλήσαμε και πολύ.  
- Δε μιλήσατε και πολύ; Oh my God! Μα ξέρεις ποιος ήταν αυτός μαζί σου; 
- Ναι, ο Τζούλιους Μπόμεν. Μου είπε ότι έκανε μερικές ταινίες; 
- Μερικές ταινίες; Jesus! Μπροστά στον Μπόμεν, ο Λίμποβιτς είναι 

ψιλικατζής! Όλοι πέφτουν στα πόδια του για να κάνουν ταινία μαζί του, 
διαβάζουν ολόκληρα βιβλία για να κάνουν μια συζήτηση μαζί του κι εσύ... 

- Εγώ τον βρήκα λίγο πιο ευχάριστο από αυτά τα ανδρείκελα. 
- Τα ποια; 
- Τα σκιάχτρα, τις κούκλες, αυτούς τους τιποτένιους εδώ πέρα... 
Ο Πετράκης θύμωσε πραγματικά. «Αυτοί οι τιποτένιοι είναι αυτοί που θα 

κρίνουν τη μοίρα σου, αγόρι μου. Καλά θα κάνεις να το καταλάβεις». Έφυγε 
εκνευρισμένος προς ένα ζευγάρι που μόλις είχε μπει. Τους αγκάλιασε, τους 
φίλησε και τους συνόδευσε σε μια μεγάλη παρέα όπου έμειναν για αρκετή 
ώρα. 

Ο Αλέξανδρος πήγε στην Ιφιγένεια και της είπε τι είχε συμβεί. Αυτή τον 
συμβούλεψε να βρει τον Πετράκη και να του ζητήσει συγνώμη. Ο Πετράκης 
δεν είχε καμία υποχρέωση να τον βοηθήσει και μάλλον χάρη του έκανε. Με 
τον πατέρα της δεν τον συνέδεε δεσμός που να δικαιολογεί το τόσο 
ενδιαφέρον στον Αλέξανδρο, άρα μάλλον τον είχε συμπαθήσει, ή πίστευε σε 
αυτόν. Ο Αλέξανδρος κατάλαβε ότι η Ιφιγένεια είχε δίκιο. Τράβηξε τον 
Πετράκη στην άκρη και απολογήθηκε, ευχαριστώντας τον για όσα 
προσπαθούσε να κάνει γι αυτόν. Του εξομολογήθηκε πως ήταν τόσο 
άγαρμπος στις κοινωνικές εκδηλώσεις, που χωρίς αυτόν θα είχε καταλήξει σε 
μια γωνιά και δε θα είχε μιλήσει σε κανέναν. Ο Πετράκης τον συγχώρεσε 



  151 

 
 

χωρίς πολλά πολλά και τον σύστησε στο νεοεισελθέν ζευγάρι, έναν 
ηλικιωμένο ηθοποιό και μία τριαντάρα σκηνοθέτη τηλεοπτικής σειράς. Το 
υπόλοιπο βράδυ πέρασε αργά, βασανιστικά. Όταν ο Αλέξανδρος παρέλασε 
επιτέλους μπροστά από όλους τους ισχυρούς και μη, ο Πετράκης του έδωσε το 
πράσινο φως για να φύγει με την Ιφιγένεια. Αυτός είχε κάποιες δουλειές να 
κάνει. 

Στη λιμουζίνα, ο Αλέξανδρος και η Ιφιγένεια έμειναν και πάλι μόνοι. 
«Ευχάριστη βραδιά ε;» του είπε η Ιφιγένεια, κλείνοντάς του το μάτι. «Όσο 
μια απονεύρωση», απάντησε ο Αλέξανδρος και χαμογέλασε. Κοίταξε έξω από 
το παράθυρο και αναστέναξε.  

«Ρε Ιφιγένεια, λες να γίνω ποτέ σαν κι αυτούς;» 
«Μην ανησυχείς, θα σε έχω σκοτώσει πολύ πριν φτάσεις σε αυτό το 

σημείο» του υποσχέθηκε η Ιφιγένεια. «Σοβαρά όμως», συμπλήρωσε, «πριν 
σκεφτείς ποτέ να το παίξεις καμπόσος σε καμιά ψηλή, ξανθιά, αδύνατη 
βυζαρού, να θυμάσαι ότι έχω πρόσβαση σε πολλά μη ανιχνεύσιμα 
δηλητήρια».  

Ο Αλέξανδρος της έριξε ένα πονηρό βλέμμα. «Τι να την κάνω την ψηλή, 
ξανθιά, αδύνατη βυζαρού όταν έχω μια τέτοια γυναικάρα δίπλα μου;» της 
είπε και την άρπαξε στην αγκαλιά του. «Ξέρεις τι έχεις να πάθεις απόψε;» 

«Κάτσε φρόνιμα! Θα τσαλακώσεις το κουστούμι σου!» του είπε γελώντας 
η Ιφιγένεια. 

 
*** 
Τρεις μήνες αργότερα, ο Αλέξανδρος έγραφε μανιωδώς διαλόγους για το 

επόμενο επεισόδιο. Είχε μπει για τα καλά σε μια εξαντλητική ρουτίνα. Τα 
πρωινά ήταν στη σχολή κινηματογράφου, το μεσημέρι έψαχνε με την 
Ιφιγένεια για διαμέρισμα στο Μανχάταν, το απόγευμα  διάβαζε και έκανε 
εργασίες για τη σχολή και μετά δούλευε μέχρι τα ξημερώματα στο σενάριο για 
τη σειρά.  

Σκυμμένος πάνω στον υπολογιστή, πάλευε να βρει τις κατάλληλες λέξεις 
για τις οδηγίες του καπετάνιου μετά ενημέρωση για τις ζημιές από τη 
σύγκρουση με τον αστεροειδή. Η τηλεόραση ήταν ανοιχτή στο CBS. Το 
διαφημιστικό σποτ τον έκανε να σταματήσει για λίγο. 

«Κανένας τους δεν ήξερε τι να περιμένει από αυτό το ταξίδι. Κανένας 
άνθρωπος δεν είχε πάει ποτέ τόσο μακριά. Κανένας δε μπορούσε να τους είχε 
προετοιμάσει για αυτό που θα συναντούσαν. Κάποια συναισθήματα δεν 
περιγράφονται με λόγια. Οι σαρανταοκτώ απεσταλμένοι της ανθρωπότητας 
δεν ήξεραν τι θα πει απόγνωση. Σύντομα, θα το μάθαιναν με τον σκληρότερο 
τρόπο. Μη χάσετε απόψε το δέκατο επεισόδιο της σειράς ‘Η αποστολή’.  Μόνο 
στο CBS!» 

Ο Αλέξανδρος επέστρεψε στη δουλειά του με χαμόγελο. Ήταν προφανές 
το πώς θα αντιδρούσε ο κάπτεν Μίτσελ!  

Η τηλεόραση συνέχισε την ακατάσχετη φλυαρία της. 
 



«Όχι, να μην αλλάξεις τίποτα!» Ο Πετράκης ήταν εκτός εαυτού. 
Πετάχτηκε από την καρέκλα και βημάτιζε πέρα δώθε, μουρμουρίζοντας. Ο 
Αλέξανδρος δεν τον είχε ξαναδεί έτσι. Κοίταξε γύρω του, να δει αν τους 
άκουγε κανείς. Στο στούντιο είχε μείνει μόνο η καθαρίστρια της βραδινής 
βάρδιας. Βιαζόταν να τελειώσει και δεν τους έδωσε σημασία.  

Ο Πετράκης συχνά έμπλεκε τα Ελληνικά με Αγγλικές εκφράσεις, όπως 
κάνουν οι παλιοί μετανάστες. Πολλές φορές άλλαζε γλώσσα δύο και τρεις 
φορές στην ίδια πρόταση, με αποτέλεσμα να μην ξέρει ο Αλέξανδρος σε ποια 
γλώσσα να απαντήσει. Όταν εκνευριζόταν όμως, το γυρνούσε τελείως στα 
Αγγλικά. Όταν σταμάτησε να βηματίζει σαν πάνθηρας σε στενό κλουβί, 
μίλησε μόνο Αγγλικά και πολύ γρήγορα μάλιστα.  

«Ποτέ μην πειράζεις ένα καλό πράγμα! Αν κάτι δουλεύει, το αφήνεις στην 
ησυχία του μέχρι να σταματήσει να δουλεύει! Δε σας τα μαθαίνουν αυτά τα 
πράγματα σε αυτή την παλιοσχολή σας;» 

Ο Αλέξανδρος αντέδρασε.  
- Εντάξει, η σειρά πάει καλά, δε λέω... 
- Καλά; Περίμενες ποτέ ότι θα τα πάει τόσο καλά; Το περίμενε κανένας; 
- Όχι, σίγουρα, αλλά... 
- Τι αλλά; Διακόσιες χιλιάδες καθάρισες πέρυσι και του χρόνου πας για τα 

διπλάσια. Δε σου φτάνουν αυτά; 
Ο Πετράκης χειρονομούσε έντονα. 
- Μα δε μιλάω για χρήματα! 
- Για τι μιλάς τότε; Για φήμη; Δόξα; Βραβεία; Θα έρθουν και αυτά. Μη 

βιάζεσαι μόνο! 
Ο Αλέξανδρος κούνησε το κεφάλι του, απογοητευμένος. «Όχι, όχι, δε με 

καταλαβαίνεις...» 
Ο Πετράκης κάθησε πάλι στην καρέκλα. Είδε να μπαίνει ο ηλεκτρολόγος 

και χαμήλωσε τον τόνο της φωνής του. «Πες μου τότε, για να σε καταλάβω!» 
- Δεν είμαι αχάριστος. Βλέπω πόρτες να ανοίγουν. Την περασμένη 

εβδομάδα με πήρε ένας παραγωγός από το Χόλιγουντ για να με ρωτήσει αν 
είχα κάποιο σενάριο... 

- Ποιος; 
- Ο Ντην Χάθαγουει. 
- Μακριά του! 
- Ναι, ξέρω... Μου το είπαν κι άλλοι... Άσε που δεν έχω χρόνο ούτε για την 

Ιφιγένεια, πού να ξεκινήσω κάτι άλλο. Αλλά... 
- Αλλά; 
- Αλλά... Όχι αλλά, αυτό ακριβώς είναι το θέμα. Δεν έχω χρόνο για τίποτε 

άλλο. Η ‘Αποστολή’ είναι όλη μου η ζωή. Και να τη βλέπω να καταντά 
σαπουνόπερα... 

- Όλες οι σειρές γίνονται κάποτε σαπουνόπερες. Μη μου πεις ότι δεν το 
ήξερες αυτό; 

- Αλλά αυτή είναι η δική μου σειρά!  Είναι το παιδί μου. Φανταζόμουνα 
ένα υπαρξιακό δράμα και τώρα... Όταν βλέπω τις αηδίες που γράφουν αυτοί 



  153 

 
 

οι τρεις σεναριογράφοι που μας κουβάλησε ο Μπερνς, δεν ξέρω από πού να 
ξεκινήσω τις διορθώσεις! Όχι ότι με αφήνουν να πειράξω και τίποτα 
ουσιαστικό βέβαια... Απορώ γιατί ασχολούμαι!  

Ο Πετράκης είχε σταυρώσει τα χέρια του και τον κοιτούσε 
συνοφρυωμένος. «Ώρες ώρες, με κάνεις να αναρωτιέμαι για τη νοημοσύνη 
σου, μικρέ».  

«Το ίδιο κι εγώ....». Ο Αλέξανδρος πήρε μια βαθιά ανάσα. «Ώρες ώρες, 
αναρωτιέμαι αν έκανα ένα τεράστιο λάθος». Έτριψε τα μάτια του, και 
χαμήλωσε το βλέμμα. «Ξέρεις, είναι ένα όνειρο που με βασανίζει πολύ 
τελευταία. Βλέπω έναν καμπουριασμένο Μικελάντζελο, να προσπαθεί να 
φτιάξει τον Δαυίδ με μια αξίνα και μια βαριοπούλα. Χτυπάει και ξαναχτυπάει, 
πετάει τεράστια κομμάτια δεξιά κι αριστερά, ιδρώνει, βρίζει και δεν 
καταφέρνει τίποτα. Βλέπει τον Δαυίδ κρυμμένο μέσα στον βράχο, να πασχίζει 
να ελευθερωθεί και προσπαθεί ακόμη πιο σκληρά, μέχρι που δίνει μία με τη 
βαριοπούλα και του κόβει το κεφάλι. Καταλαβαίνεις τώρα πώς νιώθω;» 

Ο Πετράκης ανακάθησε στην καρέκλα του και πήρε πολύ σοβαρό ύφος. 
«Άκου αγόρι μου και άκου με καλά. Υπάρχουν εξαιρετικοί άνθρωποι στη 
μπίζνα αυτή, που ποτέ τους δεν κατάφεραν να κάνουν αυτό που πραγματικά 
ήθελαν. Κι από αυτούς που το κατάφεραν, οι περισσότεροι το έκαναν στο 
τέλος της καριέρας τους. Νομίζεις ότι ο Πήτερ Σέλερς ήθελε να παίξει στο Ροζ 
Πάνθηρα; Αλλά το έκανε! Το έκανε τρεις φορές μάλιστα, κι ας έβριζε τον 
Μπλέηκ Έντουαρντς που τον ανάγκασε –και καλά- να το κάνει. Την ταινία 
που ήθελε να φτιάξει ο ίδιος την έκανε στο τέλος της καριέρας του και δεν την 
έχεις ακούσει ποτέ σου. Την ιστορία του Όρσον Γουέλς την ξέρεις; Όλοι του 
έλεγαν να μην φτιάξει τον ‘Πολίτη Κέην’, αλλά αυτός επέμενε. Αριστούργημα, 
σαφώς! Μόνο που τον κατάστρεψε για πάντα, κι ας ήταν ιδιοφυϊα.  

» Το βασικό για να μείνεις σε αυτή τη δουλειά, είναι να παίζεις με τους 
κανόνες του παιχνιδιού. Αν ξεστρατίσεις λιγάκι, θα πέσουν να σε φάνε. Οι 
πόρτες που βλέπεις να ανοίγουν τόσο εύκολα θα κλείσουν τόσο γρήγορα, που 
θα ζαλιστείς! Αν κάποια στιγμή γίνεις τόσο σπουδαίος, που να μη μπορούν να 
σε ακουμπήσουν, ή αποφασίσεις να παίξεις μπάλα με όλους τους 
αποτυχημένους, κάνε ό,τι νομίζεις. Μέχρι τότε όμως, το κεφάλι κάτω και 
δουλειά!» 

Ο Αλέξανδρος κατέβασε όντως το κεφάλι, το έχωσε στις παλάμες του και 
έμεινε για λίγο σιωπηλός. Όταν μίλησε, ήταν με μια βραχνή, σχεδόν 
απόκοσμη φωνή.  

«Εσύ ξέρεις καλύτερα. Μην ανησυχείς, δε θα πω τίποτα». 
Κοίταξε τον Πετράκη με παράπονο. «Είμαστε διαφορετικοί άνθρωποι. 

Εσύ πατάς στη γη κι εγώ...». Έκανε μια ακόμη παύση, και έπιασε το χέρι του 
Πετράκη. «Θέλω μόνο να μου πεις ένα πράγμα... Πιστεύεις ότι θα μπορέσω 
ποτέ να κάνω αυτό που θέλω;». 

 Ο Πετράκης τράβηξε διακριτικά το χέρι του, ρίχνοντας λοξή ματιά προς 
τον ηλεκτρολόγο. Έσφιξε τον ώμο του Αλέξανδρου και του είπε σε πατρικό 
τόνο «Είσαι τόσο πεισματάρης, που μπορείς να κάνεις ό,τι βάλει το μυαλό 



σου. Κι όμως, ξέρεις να ακούς και να μαθαίνεις από τους άλλους. Ακούς, 
κρίνεις και τραβάς το δικό σου δρόμο. Ναι Αλέξανδρε, θα τα καταφέρεις μια 
χαρά». Ο Αλέξανδρος αναστέναξε.  

«Άλλο είναι το θέμα...», συνέχισε ο Πετράκης, τραβόντας και πάλι το χέρι 
του. «Θέλεις, λες, να αλλάξεις τα πράγματα, να τα κάνεις καλύτερα. Είναι 
φυσικό, είσαι νέος ακόμα. Η αλλαγή είναι πολύ όμορφη πλάνη. Να σε ρωτήσω 
κι εγώ όμως, ειλικρινά... Τι νομίζεις ότι θα πετύχεις; Πρόοδο; Βλέπεις εσύ 
πουθενά γύρω σου πρόοδο;».  

Ο Αλέξανδρος έκανε μια γκριμάτσα δυσαρέσκειας, αλλά ο Πετράκης δεν 
τον άφησε να μιλήσει. 

«Μόνο οι βλάκες είναι ευτυχισμένοι. Ξέρεις γιατί οι βλάκες είναι 
ευτυχισμένοι; Επειδή δεν έχουν κανένα σκοπό, δεν ψάχνουν για νόημα.  Η 
ζωή είναι παιχνίδι, μικρέ. Και το νόημα του παιχνιδιού είναι ότι δεν έχει 
νόημα». 



  155 

 
 

Μέρος Τέταρτο 
 
Παρατέντωσέ με, Κύριε, κι ας σπάσω! 
 
Νίκος Καζαντζάκης 
 
«Σύμφωνα με τα λεξικά, ελευθερία είναι η ανεξαρτησία, η έλλειψη 

εξαναγκασμού. Πώς, λοιπόν, ένας άνθρωπος μπορεί να αποφασίζει ελεύθερα, 
εφόσον η συμπεριφορά του καθορίζεται από την προσωπικότητά του, που με 
τη σειρά της διαμορφώνεται αποκλειστικά από το περιβάλλον και τα γονίδιά 
του;  

Προς το παρόν, δεν έχουμε τη δυνατότητα να επιλέξουμε ή να αλλάξουμε 
τα γονίδιά μας, αν και αυτό το εμπόδιο κάποτε θα ξεπεραστεί. Ποτέ, όμως, 
δεν θα μπορούμε να επιλέξουμε τον τόπο και τον χρόνο της γέννησής μας, 
ούτε και τους γονείς μας. Όλες οι σκέψεις και οι δράσεις μας καθορίζονται 
από το αρχικό περιβάλλον μας, το οποίο κανείς δεν μπορεί να επιλέξει. Έτσι, 
δεν είμαστε καθόλου ανεξάρτητοι, αλλά εξαναγκαζόμαστε από τις 
πολυπλοκότατες αλληλεπιδράσεις εσωτερικών και εξωτερικών ερεθισμάτων 
να ακολουθούμε πορείες που δεν εξαρτώνται από εμάς.  

Αυτό που μας σώζει είναι η κατάργηση του εγωιστικού ορισμού του ‘εγώ’. 
Θεωρούμε πως το ‘εγώ’ είναι κάτι ασύλληπτο και αιώνιο, πέρα από την ύλη 
και, εν δυνάμει, ανεξάρτητο από αυτήν. Ο παράδεισός μας είναι η αιώνια 
ευδαιμονία του ακριβοθώρητου ‘εγώ’ μας. Η αλήθεια είναι πως το πραγματικό 
‘εγώ’ μας δεν μπορεί να υπάρξει χωρίς την ύλη και έξω από τον κόσμο, γιατί 
είναι απλώς η συνισταμένη των δύο. Μόλις πεθάνει το σώμα, σταματάει να 
υπάρχει το ‘εγώ’. Στον πραγματικό παράδεισο, αν δεχθούμε ότι υπάρχει, 
ενωνόμαστε με το Θείο και φτάνουμε στην ολοκλήρωση τής ύπαρξής μας με 
τη διάλυση του ‘εγώ’. 

Πρέπει να αποδεχθούμε τον εαυτό μας για αυτό που είναι. Το αποτέλεσμα 
μιας χαοτικής ακολουθίας τυχαίων γεγονότων που οδήγησαν αναπόφευκτα 
στην εμφάνιση της συνείδησης. Πρέπει να ξεπεράσουμε την αδιέξοδη 
αναζήτηση για τον εντοπισμό της πηγής της ελευθερίας μας. Μπορεί η 
πεποίθηση της ελεύθερης βούλησης να είναι ψευδαίσθηση. Υπάρχει όμως ένα 
σημείο στα χαοτικά συστήματα, όπου η σχέση αιτίου και αιτιατού είναι τόσο 
αδύναμη που καθίσταται αδιάφορη και η ψευδαίσθηση μετατρέπεται σε 
αλήθεια. Όλοι έχουν ακούσει για την πεταλούδα που χτυπάει τα φτερά της 
στη Βραζιλία και προκαλεί κυκλώνα στο Τέξας. Όταν ο κυκλώνας 
καταστρέψει το σπίτι σου, το τελευταίο πράγμα στο μυαλό σου είναι η 
πεταλούδα που τον προκάλεσε. 

Οι θεωρίες είναι καλές για να περνάει η ώρα. Η ουσία βρίσκεται στην 
πράξη. Οι φυσικοί, για να βγάλουν πρακτικά αποτελέσματα, αρέσκονται στην 
απαλοιφή του απείρου και των λοιπών ‘άβολων’ αποτελεσμάτων από τους 



τύπους τους. Το γεγονός εξοργίζει τους μαθηματικούς, που περιγελούν τους 
φυσικούς για την αδυναμία τους να χειριστούν αρνητικές μάζες και χρόνους, 
σειρές με άπειρα στοιχεία και άλλα ‘δύσκολα’ αποτελέσματα. Τους φυσικούς, 
όμως, δεν τους ενδιαφέρει τόσο η ‘απόλυτη αλήθεια’, όσο η περιγραφή των 
φαινομένων που μπορούν να παρατηρήσουν. Οποιαδήποτε ενασχόληση με 
θεωρητικές ακροβασίες, που δεν μπορούν να ανταποδειχτούν, αντιβαίνει 
στην επιστημονική μέθοδο και δεν έχει καμία απολύτως πρακτική αξία.  

Έτσι και η απόδειξη της ύπαρξης ή ανυπαρξίας τής απόλυτης ελευθερίας 
δεν έχει καμία απολύτως πρακτική συνέπεια στον τρόπο που ‘επιλέγουμε’ να 
διάγουμε τη ζωή μας. Η ουσία είναι πως πιστεύουμε ότι οι επιλογές μας είναι 
δικές μας. Ψέμα ή αλήθεια, το αποτέλεσμα είναι ένα πραγματικό χρέος που 
μας επιβαρύνει προσωπικά για κάθε πράξη ή απραξία μας. Οι ανοησίες περί 
‘μοίρας’, ‘πεπρωμένου’ και ‘νοήμονος σχεδίου’, το μόνο που μπορούν να 
καταφέρουν είναι να οδηγήσουν σε μηδενισμό και άβουλα όντα, 
καταδικασμένα σε απραξία. Το ίδιο ακριβώς αποτέλεσμα έχει και το 
υποτιθέμενο αντίβαρο της πίστης. Ναι, η αίσθηση του ‘Εγώ’ είναι αυταπάτη. 
Ναι, είμαστε φτιαγμένοι να ψάχνουμε για νόημα σε οτιδήποτε παρατηρούμε, 
γι αυτό και δεν αντέχουμε στη σκέψη ότι δεν υπάρχει κανένα τέλος, κανένας 
σκοπός. Ναι, πρέπει να απελευθερωθούμε από την αυταπάτη μας και να 
κοιτάξουμε την άβυσσο κατάματα. Το θέμα είναι τι κάνουμε μετά. Πέφτουμε 
από ένα μπαλκόνι ή γυρνάμε και συνεχίζουμε τον ανήφορο, οπλισμένοι με 
αυτή τη γνώση; 

Ευτυχώς, οι ίδιοι νόμοι τους οποίους επικαλούνται οι υπέρμαχοι της 
σκλαβιάς μας στο τίποτα, είναι αυτοί που διασφαλίζουν το αδύνατο της 
επικράτησης του μηδενισμού. Ένα είδος που συνειδητοποιεί τη μηδαμινότητά 
του και σταματά να παλεύει για την επιβίωσή του, είναι καταδικασμένο σε 
αφανισμό. Είμαστε προγραμματισμένοι να επιβιώσουμε. Όλες οι ενέργειές 
μας, όσο ποταπές ή εμπνευσμένες και αν είναι, εξυπηρετούν τελικά μόνο αυτό 
το σκοπό.  

Ας πιστέψει, λοιπόν, όποιος θέλει ότι όλες μας οι ενέργειες, όλα μας τα 
όνειρα και οι ελπίδες είναι αυταπάτες. Ας συμπεράνει ότι η ελευθερία είναι 
ψευδαίσθηση, ότι δεν υπάρχει κανένα νόημα και ας αφήσει τη δική του ζωή 
έρμαιο των καταστάσεων και των συγκυριών. Ακόμη καλύτερα, ας πέσει 
αυτός από ένα μπαλκόνι για να μας αδειάζει τη γωνιά. Είμαστε υπερβολικά 
πολλοί, ήδη. Ας μη μηδενίζει όμως τον αγώνα της ανθρωπότητας, την πρόοδο, 
την αγάπη, τη δημιουργικότητα, το δέος απέναντι στο σύμπαν και τον εαυτό 
μας. Αν κάναμε όλοι το ίδιο, το μόνο που θα καταφέρναμε θα ήταν να 
αναπαραγόμαστε αυτόματα και σε πλήρη άγνοια, μέχρι να χτυπήσει ο 
επόμενος μετεωρίτης τη γη και να μας αφανίσει όλους. Ευχαριστώ πολύ, αλλά 
δε θα πάρω. Προτιμώ το προϊόν που εξυπηρετεί καλύτερα τις ανάγκες μου, 
όσο πρωτόγονες και αν τις θεωρείτε. Είναι αυτές που με έφεραν ως εδώ και 
είναι οι ίδιες που θα μου επιτρέψουν να βρω αυτόν τον καταραμένο κομήτη 
και να τον καταστρέψω προτού μου έρθει στο κεφάλι. Μη μου λέτε, λοιπόν, 



  157 

 
 

ότι δε διαφέρω από τους δεινόσαυρους. ΕΓΩ δεν θα επιτρέψω να μου συμβεί 
το ίδιο. 

 
Θοδωρής 



Η απελευθέρωση 

 
Η πρώτη διήμερη άδεια ήρθε την κατάλληλη στιγμή. Δεν πίστευε ότι 

μπορούσε να αντέξει άλλο την καταπίεση των Βητάδων. Πήρε τηλέφωνο τον 
Δημήτρη, να του πει ότι θα πήγαινε στην Αθήνα για το Σαββατοκύριακο και 
πως δεν είχε πού να κοιμηθεί. Εκείνος ήταν αρχικά έκπληκτος, αφού δεν είχε 
ιδέα ότι ο Αλέξανδρος είχε ήδη γυρίσει. Ενθουσιάστηκε και προσφέρθηκε να 
πάει να τον πάρει με το αυτοκίνητο. Ο Αλέξανδρος του είπε πως είχε 
λεωφορείο που περνούσε έξω από τη σχολή και θα τον άφηνε στο Θησείο. Ο 
Δημήτρης τον περίμενε εκεί και, όταν τον είδε, έκανε σαν μικρό παιδάκι που 
του δωρίζουν ένα κουτάβι. Μετά τους θερμούς εναγκαλισμούς, πήγανε για 
καφέ σε ένα μικρό καφενείο που είχε ανακαλύψει πρόσφατα ο Δημήτρης. Με 
το που καθίσανε, ο Δημήτρης πέρασε αμέσως στην επίθεση. 

- Είσαι απαράδεκτος, πάντως, έτσι; 
- Ναι, το ξέρω. 
- Τι το ξέρεις, ρε μαλάκα; Είπαμε να μην κοιτάξεις πίσω σου κι εσύ έριξες 

μαύρη πέτρα; Ούτε ένα τηλέφωνο να μου πεις τι κάνεις; 
- Έχεις δίκιο, ό,τι κι αν πεις. 
- Τουλάχιστον να μου έλεγες ότι ερχόσουνα. Το έμαθα όταν συνάντησα 

την αδερφή σου στην κηδεία και... 
Ο Δημήτρης δαγκώθηκε. Είχε ξεχάσει τελείως το θάνατο της μητέρας του 

Αλέξανδρου και δεν είχαν περάσει ούτε δύο μήνες από τότε.  
- Συγνώμη ρε Αλέκο, είμαι ηλίθιος. Πώς είσαι; 
- Τώρα καλά. Με πείραξε όμως. Με πείραξε που δεν ήμουνα εδώ. 
- Τι να σου πω, ρε φίλε, ήταν άτυχη γυναίκα. Σε κανέναν δεν αξίζει τέτοια 

ζωή. Αλλά όλοι την αγαπούσαν. Ήρθε πολύς κόσμος, μέχρι και το τομάρι, ο 
πατέρας σου. Πολλοί ρώτησαν για σένα, αλλά κανένας δε σε κατηγόρησε που 
δε μπόρεσες να έρθεις. Νομίζαμε πως ήσουνα ακόμη στην Αμερική. Κανένας 
δεν ήξερε ότι γύρισες πίσω. 

- Δεν ήθελα να το πω σε κανένα. Δε θα έδινα στον αδερφό μου την 
ευχαρίστηση να νομίζει ότι αυτός με έπεισε να γυρίσω. Το μόνο που ήθελα 
ήταν να την αποχαιρετίσω. 

- Πήγες; 
- Πήγα. Πριν από δύο εβδομάδες. Τώρα είμαι καλά, όμως, αλήθεια. Πες 

μου όμως για σένα, τι κάνεις, πώς είναι η Κατερίνα; 
Ο Δημήτρης κατάλαβε. «Α, μια χαρά. Πολλή δουλειά, αλλά γουστάρω. Και 

με την Κατερίνα τα πάμε καλά. Μου τα είχε σπάσει για ένα διάστημα, την 
είχα στείλει στο διάολο, αλλά δεν ξεκολλούσε με τίποτα. Την έχω στρώσει 
τώρα. 

- Δηλαδή θες να μου πεις πως την εκπαίδευσες, σα σκυλάκι; 



  159 

 
 

- Όχι ακριβώς, μάλλον σαν καινούριο αυτοκίνητο. Στην αρχή την πήγαινα 
με χαμηλές στροφές και κάπου-κάπου, τη γκάζωνα. Τώρα, την πάω όπως 
γουστάρω και δε μου καίει λάδια. 

- Μερικές φορές, με κάνεις να σε σιχαίνομαι.  
- Ναι, ναι, τα έχουμε πει αυτά. Α, και τελείωσε επιτέλους και τη 

δραματική. Οι δάσκαλοί της της είπαν ότι έχει ταλέντο και το έχει πάρει πάνω 
της. Τέλος πάντων, με σένα και την Ιφιγένεια τη έγινε; Μου είπε η Κατερίνα 
ότι χωρίσατε; 

- Προτιμώ να μη μιλήσω γι αυτό. Αλλά δεν έφταιγε αυτή. Άσ’ το 
καλύτερα... 

- Άντε καλά, και τώρα τι θα κάνεις; 
- Τι να κάνω, ρε; Έχω μπροστά μου ενάμιση χρόνο και βάλε στο στρατό. 

Μα, έχουνε μουρλαθεί τελείως; Τι βλακείες είναι αυτές να σε αρπάζουν στο 
αεροδρόμιο; 

- Καλά, έχεις χάσει απίστευτα επεισόδια. Πού να έβλεπες πριν από ένα 
τρίμηνο τι είχε γίνει σε μια διαδήλωση φοιτητών. Μιλάμε για ξύλο, όχι 
μαλακίες. Έχουν ξεφύγει τελείως οι μαλάκες. 

- Και τους αφήνουνε; 
- Ποιος να αντιδράσει, μωρέ; Αυτοί που τους ψήφισαν; Από τότε που 

μπήκανε στην κυβέρνηση, τα ποσοστά τους έχουν ανέβει κι άλλο. Ο κόσμος 
είχε σιχαθεί την ασυδοσία. Τουλάχιστον άρχισαν κάποια πράγματα να 
μπαίνουνε σε τάξη. 

Ο Αλέξανδρος ανησύχησε. «Μη μου πεις ότι κι εσύ...» 
- Είσαι τρελός; Εννοείται πως όχι. Τους μισώ τους κάφρους. Αφού με 

ξέρεις, ρε. Εγώ βλέπω μπάτσο και μου ανεβαίνει το αίμα στο κεφάλι. Τώρα, 
μάλιστα, που έχουν πάρει τα μυαλά τους αέρα, μου έρχεται να γίνω κι εγώ 
κουκουλοφόρος. 

- Στα γεράματα, ρε; 
- Γιατί όχι, μήπως αυτά τα παιδάκια με τις μολότοφ αντέχουν περισσότερα 

δακρυγόνα από μένα; Μη σου πω ότι θα γινόμουν κι αρχηγός τους... 
Δημήτριος ο Πολιορκητής! Θα κάναμε τα αστυνομικά τμήματα λαμπάδες! 

- Ρε, εσένα γυαλίζει το μάτι σου! 
- Μα, τα ζώα έχουν αρχίσει τώρα να σε σταματάνε για έλεγχο στο δρόμο, 

μόνο και μόνο αν είσαι ντυμένος λίγο περίεργα. Θα ξεφύγει τελείως η 
κατάσταση, να μου το θυμηθείς. Πίστεψέ με, καλύτερα είσαι μέσα. 

Το «μέσα» σήμαινε μόνο ένα πράγμα για τον Αλέξανδρο. Ένιωσε μια 
σουβλιά στο στομάχι. «Άσε ρε Δημήτρη, μη μου το θυμίζεις...» 

- Γιατί ρε; Βρε, δες πώς σκοτείνιασε! Ρε μαλάκα, μη μου πεις ότι σε έχουν 
αγχώσει εκεί; 

- Δεν ξέρεις πώς είναι, ρε Δημήτρη, μού έχουν σπάσει τα νεύρα. Δεν τους 
μπορώ άλλο. 

- Κάτσε ρε, μισό λεπτό. Μπορεί να έχουν σφίξει λίγο τα πράγματα με τους 
παλιοφασίστες του κερατά, αλλά δε γυρίσαμε και στο πενήντα! Τι σας 
κάνουνε, δηλαδή, καψόνια; 



- Όχι ρε, αυτά απαγορεύονται. Αλλά όλο φωνάζουν, προσπαθούν να σου 
την πέσουνε... 

- Κάτσε, βρε παλικάρι μου, γιατί θα με κουφάνεις. Κι εσύ, δηλαδή, τι 
φοβάσαι; Ότι θα σε βάλουν τιμωρία; 

- E… 
- Τι ε, ρε βόδι; Είσαι χαζός; Αυτοί δεν έχουν καμία δύναμη πάνω σου. 

Απλά προσπαθούν να σε κάνουν να πιστέψεις εσύ ότι έχουν. 
- Μα πώς, άμα αντιδράς... 
- Σου κάνουν τι, ρε;  
- Ε, πρώτα μας βάζουν να γράφουμε τιμωρία... 
- Τιμωρία; Ρε θα με τρελάνεις; Κι άμα δεν την γράψεις; 
- Δεν ξέρω... Είναι και οι φωνές, όλο φωνάζουν. 
- Βρε Αλέκο, τι είναι αυτά που λες; Σε είχα για έξυπνο παιδί. Άκου λίγο, 

όταν είχα πάει εγώ στρατό... 
- Ναι, μαζί με το Λεωνίδα και τους τριακόσιους... 
- Αχ, καλέ, γελάσαμε... Τα πράγματα τότε ήταν αρκετά ζόρικα. Και πάλι, 

όμως, αν το έπαιρνες απόφαση ότι δε θα τους άφηνες να σου σπάσουν τα 
νεύρα, μια χαρά μπορούσες να τα καταφέρεις. Άσε που υπάρχει και το μεγάλο 
μυστικό, που δε σου το λένε ποτέ. 

- Ποιο μυστικό; 
- Ξέρεις ποιος είναι ο καλύτερος τρόπος να κάνεις πάντα το δικό σου; Να 

το παίξεις τρελός. Τους τρελούς τους φοβούνται και δεν τους ακουμπάνε. 
Είναι όπως τις περιπόλους στα σύνορα. Σιγά και μη βάλουν το κεφάλι τους 
στο στόμα του λύκου. Αφήνουν τους εμπόρους ναρκωτικών να περάσουν και 
ξέρουν ότι την άλλη μέρα θα πάνε σπίτι στη γυναικούλα τους. 

- Δηλαδή, μου λες να τους απειλήσω; 
- Αν χρειαστεί, ναι. Αλλά πρέπει να σε θεωρούν ήδη τρελό. Να σου πω τι 

έκανε ένα παλικάρι. Γυρνούσε από τις εξόδους πάντα αργοπορημένος. Ποτέ 
δεν έκανε καμία δουλειά. Έφευγε από την εκπαίδευση, κοιμόταν στη σκοπιά 
και έκανε τον βλάκα. Δεν αντιδρούσε, απλά δεν υπάκουε. Μόνο άμα του την 
έμπαινε πολύ κάποιος, απαιτούσε να του μιλάει πιο όμορφα. Ε, σε 
πληροφορώ, ότι πέρασε ζωή και κότα. 

- Καλά, δεν έφαγε φυλακές; 
- Φυλακές; Σταμάτησε να μετράει όταν πέρασαν τις διακόσιες. Αλλά 

κανένας δεν τον εμπιστευόταν να κάνει οτιδήποτε κι έτσι τον άφηναν στην 
ησυχία του. Κι επειδή ήταν τόσο άχρηστος, στο τέλος του σβήσανε τις 
περισσότερες και τον έστειλαν και σε άδεια για να τον ξεφορτωθούνε 
γρήγορα. 

- Μα τι λες τώρα; 
- Αφού τους χαλούσε την πιάτσα, ρε! Αμάν ρε Αλέκο, δε σε είχα για τόσο 

αγαθό. Τον βλέπαμε εμείς τον αληταρά που δεν τον ακουμπούσε κανένας και 
αρχίσαμε να κάνουμε τα ίδια. Δεν υπάρχει χειρότερο πράγμα για έναν 
διοικητή από το να έχει ολόκληρη τη μονάδα του φορτωμένη με φυλακές. Οι 



  161 

 
 

από πάνω θεωρούν ότι δεν κάνει καλά τη δουλειά του και δεν παίρνει 
προαγωγή. 

- Στη σχολή είναι διαφορετικά. 
- Χα! Μα εκεί είναι πολύ πιο εύκολα τα πράγματα. Για σκέψου, πιο είναι 

το χειρότερο πράγμα που μπορεί να σου συμβεί; 
- Να με φορτώσουνε με φυλακές; 
- Είσαι ηλίθιος! Οι φυλακές από τη σχολή σβήνονται. Φαντάζομαι δε σας 

τα έχουν πει αυτά, ε; Σιγά και μην παραδεχόταν ο διοικητής σας ότι δεν 
μπορεί να σας πειθαρχήσει, κοτζάμ αξιωματικάρες! Το χειρότερο είναι να σε 
διώξουν και να γίνεις πάλι φαντάρος. Τι είχαμε, τι χάσαμε δηλαδή. 

Ο Αλέξανδρος άρχισε να σκέφτεται ότι ίσως ο Δημήτρης να είχε δίκιο.  
- Εδώ που τα λέμε ρε Δημήτρη, σκεφτόμουνα να τα παρατήσω ο ίδιος. 
- Όχι! Να τους κάνεις να σε διώξουν αυτοί. Να τους τη σπάσεις, όπως σου 

τη σπάνε αυτοί. Να πουλήσεις τρέλα και να τους τρελάνεις τους ψυχάκηδες. 
Ο Αλέξανδρος ενθουσιάστηκε με την ιδέα.  
- Να τους τρελάνω... Μ’ αρέσει. Θα ουρλιάζουν σαν μανιακοί κι εγώ θα 

γελάω μαζί τους. Μα, αυτό είναι θαυμάσιο! Πώς δεν το σκέφτηκα εγώ; 
- Επειδή στα πρακτικά πράγματα είσαι τελείως μπούφος. Κοίτα μόνο να 

μη δείξεις φόβο. Τα μαλακισμένα εκεί μέσα είναι σαν τα λιοντάρια. Τον 
μυρίζονται τον φόβο και θα σε φάνε. Πρέπει να τους γράψεις στα παπάρια 
σου και να τους αφήσεις να χτυπάνε το κεφάλι τους στον τοίχο. 

- Ρε, θα το κάνω! Θα το κάνω, επειδή δε με νοιάζει ούτε αξιωματικός να 
γίνω, ούτε... Όμως... 

- Τι είναι, ρε; 
- Ρε Δημήτρη, είχα ένα σοβαρό λόγο που ήθελα να γίνω δόκιμος. Είμαι 

ταπί και ψύχραιμος και δε θα μπορέσω να τα βγάλω πέρα... 
- Φτάνει, στοπ! Μην αγχώνεσαι, θα σου δίνω το ενοίκιο κάθε μήνα. 
- Δεν το είπα γι αυτό, ρε! 
- Χαλάρωσε, θα σου δώσω κι αυτά που σου χρωστάω από πέρυσι. Η 

δουλειά πάει μια χαρά φίλε μου. Το συνεργείο ξεσκίζει και δεν προλαβαίνουμε 
με τίποτα. Νά ’ναι καλά οι Αθηναίοι που οδηγάνε σα μανιακοί και οι εταιρείες 
που τα φτιάχνουν όλα στην Κίνα. 

- Συγνώμη, ρε Δημήτρη, αλλά πραγματικά ζορίζομαι. Αλλιώς ποτέ δεν θα 
δεχόμουνα να... 

- Σκάσε! Μην ανησυχείς για τίποτα. Ο Δημήτρης θα καθαρίσει για μια 
ακόμη φορά. Από σένα θέλω μόνο να πας σ’ αυτή τη βρωμοσχολή και να 
δείξεις στους βρωμιάρηδες τι θα πει Μακεδονία. Να τρέχουν και να μη 
φτάνουνε τα τσουτσέκια! 

- Θα τους περιποιηθώ καλά, μείνε ήσυχος... 
Ο Αλέξανδρος κοίταξε τον Δημήτρη και χαμογέλασε. Εκείνη τη στιγμή 

κατάλαβε ότι δεν ήταν τυχαία αυτή η φιλία. Είχε γνωρίσει πολύ κόσμο, αλλά 
σαν τον Δημήτρη κανέναν. Ίσως να ήταν επειδή τον ήξερε τόσα χρόνια. Ίσως 
να μπορούσε να ήταν και κάποιος άλλος στη θέση του Δημήτρη, αν ο πατέρας 
του Αλέξανδρου είχε καταφέρει να βρει δουλειά στη Θεσσαλονίκη. Τίποτα 



από όλα αυτά δεν είχε σημασία. Σκέφτηκε ότι ήταν πολύ τυχερός που τον είχε. 
Όλοι οι άνθρωποι θα έπρεπε να έχουν τουλάχιστον έναν τέτοιο φίλο. 

Λένε ότι δεν εκτιμάμε ποτέ την αξία ενός πράγματος, μέχρι να το χάσουμε. 
Φαίνεται ότι το εκτιμάμε πραγματικά, μόνο όταν το ξαναβρούμε.  

 
Δύο μέρες αργότερα, ο Αλέξανδρος γύρισε στη σχολή ορεξάτος και 

ανυπόμονος. Ο φόβος είχε εξαφανιστεί. Αυτοί, οι «Βητάδες» δεν είχαν καμία 
εξουσία επάνω του. Οι μέρες με τον Δημήτρη τον έκαναν να καταλάβει ότι το 
μόνο που κρατούσε αυτό το φαύλο οικοδόμημα στη θέση του ήταν η επιθυμία 
του ίδιου και των συμπασχόντων του να αποφύγουν κάποιες συνέπειες που 
αυθαίρετα ορίζονταν ως δυσμενείς. Οι επιθυμίες του όμως, ήταν δικές του και 
άρα υπό τον δικό του έλεγχο. Έτσι, ανέκτησε μια δύναμη που ασυνείδητα είχε 
παραχωρήσει τη στιγμή που μπήκε στη σχολή. Όλες οι συμβάσεις και οι 
αποδοχές που στήριζαν το δικαίωμά τους να του επιβάλλονται είχαν πλέον 
κατακρημνιστεί. Δεν μπορούσαν πια να τον βλάψουν, ούτε καν να τον 
ακουμπήσουν, σωματικά ή ψυχικά. 

Είχε σιχαθεί την πίστη στην υπακοή, στο χρέος προς την πατρίδα, στη 
σημασία της εμφάνισης, εις βάρος της ουσίας. Δεν ήταν δικές του αξίες αυτές. 
Και αν ποτέ υπήρξαν και δικές του, πλέον τις απέρριπτε. Είχε κάθε δικαίωμα 
να το κάνει. «Τίποτα σε αυτό τον κόσμο δεν έχει αυταξία. Όλες οι αξίες είναι 
αυθαίρετες. Ορίζουμε μόνοι μας το τι είναι σημαντικό και δεν έχει κανένας το 
δικαίωμα να μας επιβάλλει τα δικά του πιστεύω. Σεβόμαστε τα πιστεύω των 
άλλων, μόνο εφόσον είμαστε υποχρεωμένοι να ζούμε μαζί τους και μέχρι εκεί 
που μας εξυπηρετεί. Αν τα πιστεύω μας είναι απολύτως ασυμβίβαστα με αυτά 
της κοινωνίας μας, αν μας βλάπτει ανεπανόρθωτα, πολεμάμε για να την 
αλλάξουμε, ή την εγκαταλείπουμε. Δεν υπάρχει άλλος δρόμος. Ο στρατός έχει 
τους δικούς του κανόνες. Δε με αφορούν. Δε θα αλλάξει ποτέ. Οι Έλληνες 
πιστεύουν στο έθνος και στην πατρίδα. Δικαίωμά τους. Δε θα ζητήσω τίποτα 
ξανά από αυτούς και δε θα τους δώσω τίποτα.  

 Διασχίζοντας την πύλη, ένιωσε για μια στιγμή ένα σφίξιμο στο στήθος, 
καθώς αναγνώρισε το σκηνικό του πρόσφατου μαρτυρίου του. Αμέσως 
αναθάρρησε και συνέχισε με ψηλά το κεφάλι, με σταθερό και ανάλαφρο 
βήμα. Με το που μπήκε στον θάλαμο και άφησε την τσάντα του, εμφανίστηκε 
η πρώτη ευκαιρία να δοκιμάσει τη νέα του τακτική. Ένας από τους πιο 
αχώνευτους Βητάδες τον πλησίασε για μια γρήγορη ψυχολογική μάχη: 
«Ακόμα να ντυθείς Υ.Ε.Α.; Σε ένα λεπτό να είσαι έξω! Τρέχουμε!», του 
φώναξε, μα ο Αλέξανδρος τον αγνόησε. «Δε με άκουσες Υ.E.A.; Στάσου 
προσοχή!», φώναξε ο άλλος. «Θα μου γράψεις πεντακόσιες φορές, ‘Δεν 
αγνοώ τους ανωτέρους μου’». Ο Αλέξανδρος, άλλο που δεν ήθελε: «Σε χάλασε 
πολύ που βγήκα εγώ και εσύ έμεινες μέσα ε; Τι κρίμα! Η άδεια τελειώνει σε 
τρεις ώρες, οπότε πήγαινε να πρήξεις κανέναν άλλο».  

Το τι έγινε τότε, δεν περιγράφεται. Μέσα σε ένα λεπτό είχαν μαζευτεί 
γύρω του τρεις Βητάδες και ούρλιαζαν. Ο Αλέξανδρος τους κοιτούσε 
χαμογελώντας, και φίλτραρε τελείως τις φωνές τους. Άρχισε να σφυρίζει, τους 



  163 

 
 

γύρισε την πλάτη του και ξεκίνησε να τακτοποιεί τα ρούχα του. Σύντομα 
μαζεύτηκαν γύρω του κι άλλοι τέσσερις, αφού οι πρώτοι τρεις είχαν 
ξεσηκώσει τον κόσμο.  

Ο Αλέξανδρος έκανε την πάπια και συνέχισε να τους αγνοεί επιδεικτικά. 
Κάποιος τον άρπαξε από το χέρι, για να τον κάνει να τον κοιτάξει. Ο 
Αλέξανδρος τον κοίταξε με φονικό βλέμμα. «Πάρε τα ξερά σου από πάνω 
μου», του είπε κοφτά. «Ρε, μας απειλεί! Το ΥΕΟ μας απειλεί; Καθάρισες ρε, 
εσύ να δεις τι έχεις να πάθεις!» 

Ο Αλέξανδρος απάντησε με μια γνωστή προσβολή,  η οποία παρομοιάζει 
την επίπτωση της πραγματοποίησης της απειλής με το αποτέλεσμα του να 
αεριστεί ο απειλών στα απόκρυφα μέρη του απειλουμένου, επισημαίνοντας 
έτσι, την αδυναμία του Βητά να τον βλάψει. Με αυτό, κάποιοι Βητάδες 
άρχισαν να ξεστρώνουν τα κρεβάτια όλων των Αλφάδων στο θάλαμο, 
λέγοντάς τους ότι θα υποφέρουν το βράδυ εξ’ αιτίας του Αλέξανδρου. Ένας 
άλλος, τον διέταξε να γράψει χαρτάκια για τις παραβάσεις του. Ο Αλέξανδρος 
το έκανε πολύ πρόθυμα και συμπλήρωσε επτά χαρτάκια, το καθένα για 
διαφορετικό λόγο. Τα πήγε στο γραφείο του Αρχηγού. Δε χτύπησε την πόρτα 
και δεν στάθηκε προσοχή. Όπως ήταν αναμενόμενο, ο Αρχηγός εκνευρίστηκε, 
αλλά δεν πρόλαβε να πει τίποτα, αφού ο Αλέξανδρος του γύρισε την πλάτη και 
έφυγε αμέσως. Ο Αρχηγός έτρεξε από πίσω του, του φώναξε δυνατά να 
σταματήσει, μα τίποτα. Ο Αλέξανδρος πήγε στον «παράδεισο» και άναψε ένα 
τσιγάρο.  

Μέσα στα επόμενα δεκαπέντε λεπτά, η κινητικότητα ανέβηκε στο 
κατακόρυφο. Οι τελευταίοι από τους αδειούχους που έφταναν, δεν 
μπορούσαν να καταλάβουν τι γινόταν. Οι Αλφάδες προσπαθούσαν ψιθυριστά 
να πληροφορηθούν το λόγο που τα κρεβάτια τους ήταν ξέστρωτα  και οι 
Βητάδες τόσο έξαλλοι. Οι Βητάδες αδειούχοι, μόλις μάθαιναν τα νέα, 
πήγαιναν στον «παράδεισο» να απειλήσουν και αυτοί τον Αλέξανδρο. Άλλοι 
ντυμένοι με παραλλαγή, άλλοι με τα πολιτικά, πηγαινοέρχονταν, φώναζαν, 
έπιαναν τον πρώτο κακομοίρη Αλφά που έβρισκαν μπροστά τους για να 
εκτονωθούν. 

Την κατάσταση δεν άργησε να την αντιληφθεί ο αξιωματικός υπηρεσίας. 
Πληροφορήθηκε για τα καθέκαστα από τον «Αρχηγό» και ζήτησε να δει τον 
Αλέξανδρο. Ο Αλέξανδρος ήταν πολύ πιο τυπικός μαζί του. Στάθηκε προσοχή, 
τον χαιρέτησε και κάθισε όταν του το ζήτησε. Ο συγκεκριμένος αξιωματικός 
δεν του έφταιγε σε τίποτα. Ήταν από τους λίγους αξιωματικούς στη σχολή, 
τους οποίους ο Αλέξανδρος σεβόταν για τις γνώσεις και συμπαθούσε για τη 
δικαιοσύνη του. Ο αξιωματικός τον ρώτησε αν ήταν καλά, αν έγινε κάτι έξω, 
αν τον χώρισε η γκόμενα, μάλωσε με τον πατέρα του, τα γνωστά... Είχαν δει 
πολλά τα μάτια του.  

Ο Αλέξανδρος τα άκουγε όλα αυτά ανέκφραστος και αρκούταν σε 
αρνητικά νεύματα και μονολεκτικές απαντήσεις. Έλα όμως που ο αξιωματικός 
δεν έλεγε να τα παρατήσει; Στο τέλος δεν άντεξε, και αποφάσισε να του πει 
την αλήθεια, απλά επειδή τον συμπαθούσε.  



«Λοιπόν, τα πράγματα δεν είναι τόσο απλά. Όχι, δεν είμαι ναρκομανής, 
ερωτοχτυπημένος, μεθυσμένος ή πληγωμένος. Παρεμπιπτόντως, και τα 
τέσσερα είναι συνώνυμα για το ‘μειωμένης αντίληψης’. Όχι, σας πληροφορώ 
ότι η αντίληψή μου δεν είναι καθόλου μα καθόλου μειωμένη. Αντιθέτως, ποτέ 
δεν ήμουν σε τέτοια εγρήγορση. Θα σας αντιστρέψω λίγο την ερώτηση. Εσείς 
τι πρόβλημα έχετε και ανέχεστε τόσα χρόνια μία τόσο παράλογη κατάσταση; 
Πώς καταφέρνετε να προσποιείστε ότι δε συμβαίνει τίποτα; Ότι δεν 
υπάρχουν πλέον καψόνια, επειδή δε βλέπετε Αλφάδες να κάνουν κάμψεις; 
Μήπως δε βλέπετε την ψυχολογική πίεση που ασκείται; Ή δεν αναγνωρίζετε 
τον παραλογισμό της όλης κατάστασης;  

» Δεκαεννιάχρονα με αυτοκρατορικές εξουσίες πάνω στις ζωές 
σκεπτόμενων ανθρώπων... Έχετε σκεφτεί ποτέ πόσες χιλιετίες πίσω έχετε 
καταφέρει να γυρίσετε τις ανθρώπινες σχέσεις; Σας πουλήσανε ένα παραμύθι 
στη σχολή σας, ότι η τυφλή υπακοή είναι καλό πράγμα και, επειδή ήσασταν κι 
εσείς τότε δεκαοκτάχρονα, το χάψατε, ίσως και να το πιστέψατε. Δεν είναι 
δυνατόν όμως να το πιστεύετε ακόμη...  

» Ο προπάππους μου και άλλοι διακόσιοι σκοτώθηκαν σε μια κοιλάδα στη 
Βόρεια Ήπειρο, επειδή ένας μανιακός συνταγματάρχης με ψευδαισθήσεις 
μεγαλείου και κόμπλεξ κατωτερότητας απέναντι σε κάποιον ηρωικό πρόγονο, 
τους έστειλε να πάρουν το ύψωμα 651, εν μέσω διασταυρωμένων πυρών από 
εχθρικά πολυβόλα.  

» Όχι, η τυφλή υπακοή δε σώζει ζωές, τις καταστρέφει. Αν δεν 
καταστρέψει τις ζωές των υποταγμένων, σίγουρα θα καταστρέψει τις ζωές 
των θυμάτων τους. Για μένα, το παραμύθι τελείωσε. Όχι ότι πίστεψα ποτέ τις 
παπαριές που μας λέγατε τόσο καιρό, αλλά θα παραδεχτώ ότι με είχατε 
σχεδόν πείσει να αποδεχθώ αυτή την αηδία ως αναπόφευκτη. Όχι πια! Κάντε 
ό,τι θέλετε, πείτε ό,τι θέλετε, αλλά τα κλειδιά της δικής μου ελευθερίας τα 
παίρνω πίσω απόψε». 

Ο αξιωματικός δεν είπε πολλά. Ο Αλέξανδρος θα θυμόταν μόνο την 
έκφραση στο πρόσωπό του. Εξέφραζε ένα μίγμα ζήλιας και πικρίας, ελλιπώς 
συγκαλυμμένο. Ένας νεαρός Υ.Ε.Α. τον είχε αγγίξει, έστω και για μόνο ένα 
βράδυ, μια υγρή, δροσερή νύχτα στη σχολή. Το επόμενο πρωί, ο αξιωματικός 
θα επέστρεφε στη γυναίκα και την κόρη του. Το μεθεπόμενο πρωί, θα 
κατέθετε μια αίτηση ψυχολογικής εξέτασης για τον Αλέξανδρο και θα 
καλούσε τον ψυχολόγο για να του ζητήσει να τον βγάλει Ι5 – ανίκανο για 
παθολογικά αίτια.  

Μόλις το έμαθε ο διοικητής της σχολής, έγινε έξαλλος. Κάλεσε στο 
γραφείο του τον αξιωματικό και οι φωνές του διοικητή ακούστηκαν μέχρι το 
προαύλιο. Κάποιοι είπαν ότι είδαν τον αξιωματικό να φεύγει αμέσως μετά 
από τη σχολή, κλαίγοντας. Πάντως κανένας δεν τον ξαναείδε μετά από εκείνη 
τη μέρα 

Αμέσως μετά, ο διοικητής κάλεσε τον Αλέξανδρο στο γραφείο του. Ο 
Αλέξανδρος και πάλι δε στάθηκε προσοχή. Μπροστά του δεν έβλεπε πια παρά 
μόνο έναν μικρό, απογοητευμένο, προβληματισμένο άνθρωπο. Τον εξάψαλμο 



  165 

 
 

που με ζέση του έψαλε το ανθρωπάκι δεν τον άκουσε. Όταν ξεθύμανε λίγο, ο 
Αλέξανδρος τον ρώτησε αν τελείωσε. Αυτό προκάλεσε ένα νέο γύρο απειλών, 
συνοδευόμενο από αρκετές ποινές για υπαρκτά και ανύπαρκτα αδικήματα. Ο 
Αλέξανδρος κουράστηκε. Πλησίασε το γραφείο του διοικητή, άφησε επάνω 
μερικές χειρόγραφες σελίδες και του είπε «Επειδή να επικοινωνήσουμε εμείς 
οι δύο αποκλείεται, διάβασέ το αυτό. Αν δε με απαλλάξετε, τη συνέχειά του θα 
τη μάθετε από τις Κυριακάτικες εφημερίδες. Άντε γεια». 

Του γύρισε την πλάτη και, πριν κλείσει την πόρτα, του είπε «Α, έχω κάνει 
αντίγραφο, φυσικά. Με τόσες τιμωρίες που έχω γράψει, μου πήρε μόνο δύο 
λεπτά». 

Ο διοικητής πήρε τις σελίδες και τις πέταξε στον κάδο χωρίς να τις 
διαβάσει. Σήκωσε το τηλέφωνο και ξεκίνησε να πληκτρολογεί έναν αριθμό. 
Σταμάτησε για λίγο και κοίταξε τον κάδο ανήσυχος. Κατέβασε το ακουστικό, 
πήρε τις σελίδες στα χέρια του και άρχισε να διαβάζει. 

 
Στην Ελλάδα, ένας δεκατετράχονος βίασε έναν εντεκάχρονο. Η πράξη 

βιντεοσκοπήθηκε με ένα κινητό τηλέφωνο και το βίντεο στάλθηκε σε άλλους 
μαθητές που, αντί να καταγγείλουν την πράξη, εξευτέλιζαν καθημερινά τον 
εντεκάχρονο.  

Στην Αυστραλία, ένα επτάχρονο αγόρι μπήκε κρυφά σε ζωολογικό κήπο, 
σκότωσε δεκατρία ζώα χτυπώντας τα στο κεφάλι με πέτρες και τα έριξε στους 
κροκόδειλους. 

Στην Ιταλία, τέσσερις έφηβοι βασάνισαν ένα συμμαθητή τους με 
διανοητικά προβλήματα. Ένας από αυτούς βιντεοσκόπησε τον βασανισμό με 
το κινητό του τηλέφωνο και αργότερα ανέβασε το βίντεο στο διαδύκτιο. Δέκα 
άλλοι έφηβοι παρακολούθησαν τη σκηνή, χωρίς κανείς τους να επέμβει.  

Έφηβοι θερμόαιμοι πρωτοστάτησαν στις σφαγές των ‘αντικαθεστωτικών’ 
από τους Χμερ Ρουζ στην Καμπότζη και στη γενοκτονία των Τούτσι από τους 
Χούτου στη Ρουάντα. Οι νεκροί ήταν περισσότεροι από δύο εκατομμύρια. 

Τα παιδιά είναι τα πιο σκληρά και αιμοβόρα ζώα που εμφανίστηκαν ποτέ 
στη γη. Εγωιστές, απερίσκεπτοι, χωρίς ίχνος συμπόνιας, δίχως φραγμούς.  

Κάποτε είχε εκδοθεί ένα βιβλίο με εκθέσεις παιδιών από όλο τον κόσμο, 
για το τι θα έκαναν αν κυβερνούσαν αυτά τον πλανήτη. Οι εκθέσεις ήταν, 
φυσικά, υπέροχες. Ζωγράφιζαν έναν κόσμο ειρηνικό, δίκαιο, γεμάτο αγάπη, 
με καθαρούς ουρανούς, ποτάμια και θάλασσες. Η αλήθεια είναι πως δεν 
υπάρχει πιο εφιαλτικό σενάριο από παιδιά με πραγματική δύναμη στα χέρια 
τους. 

Στο κέντρο εκπαίδευσης Υποψηφίων Εφέδρων Αξιωματικών, ο εφιάλτης 
της δύναμης στα χέρια των εφήβων έχει γίνει πραγματικότητα. Η πραγματική 
εξουσία ανήκει σε αγόρια από δεκαοκτώ έως δεκαεννέα ετών.  

Τα δεκαοκτώ έτη θεωρούνται στον δυτικό κόσμο ηλικία ενηλικίωσης. 
Δυστυχώς, το όριο αυτό είναι κατάλοιπο ενός παρελθόντος όπου οι γονείς δεν 
ήταν τόσο υπερπροστατευτικοί, όπου λίγοι ήταν αυτοί που συνέχιζαν τις 
σπουδές τους στην τριτοβάθμια εκπαίδευση και όπου το να έχεις δύο παιδιά 



στα δεκαοχτώ σου θεωρούταν φυσιολογικό. Οι σημερινοί δεκαοκτάχρονοι 
διανύουν ακόμη τα τελευταία στάδια της εφηβείας. Αλλά ακόμη και εκείνα τα 
χρόνια, ο στρατός δεν είχε καμία διάθεση να δώσει εξουσία σε 
δεκαοκτάχρονους. 

Τον καιρό εκείνο και εν καιρώ Α’ παγκοσμίου πολέμου, κάποιος έξυπνος 
πολιτικός ή στρατιωτικός είχε τη φαεινή ιδέα να συμπληρώσει τις κενές 
οργανικές θέσεις μονίμων αξιωματικών με εφέδρους. Μετά τον πόλεμο, 
κάποιος άλλος σκέφτηκε ότι ο θεσμός ήταν αρκετά καλός για να διατηρηθεί. 
Υπήρχαν αρκετοί οπλίτες στο στράτευμα που είχαν ήδη τελειώσει κάποιο 
ανώτατο εκπαιδευτικό ίδρυμα και θα μπορούσαν να τα καταφέρουν εξίσου 
καλά με τους νέους ανθυπολοχαγούς. Το μόνο πρόβλημα ήταν το πώς θα 
μπορούσε κάποιος να μάθει μέσα σε δύο μήνες, αυτά που οι ευέλπιδες 
χρειάζονται τέσσερα χρόνια να μάθουν, για να μην αναφέρουμε τις 
αντιδράσεις από τους μόνιμους αξιωματικούς που θα ένιωθαν κατάφορα 
αδικημένοι.  

Η λύση ήταν απλή. Οι έφεδροι δε χρειαζόταν να γίνουν πραγματικοί 
αξιωματικοί. Αρκεί να μάθαιναν πέντε πράγματα για το όπλο τους, να ήξεραν 
το πώς θα έπρεπε να λειτουργεί ο στρατός και να άντεχαν στην πίεση των 
ευθυνών τους, ώστε να μπορούν να εκτελέσουν βάρδιες αξιωματικού 
υπηρεσίας και να μπορούν να κρατήσουν σε τάξη καμιά δεκαριά φαντάρους. 
Εξάλλου, αν γινόταν ποτέ ξανά πόλεμος, σιγά και μη βασιζόταν ο στρατός 
στους εφέδρους. Το φίδι από την τρύπα θα το έβγαζαν οι μόνιμοι. Οι 
υπόλοιποι, απλά, θα τους βοηθούσαν να κάνουν τη δουλειά τους.  

Έτσι, παγιώθηκε η παρωδία του θεσμού των Δοκίμων Έφεδρων 
Αξιωματικών, που «δοκιμάζονται» για δύο χρόνια περίπου, μέχρι να πάρουν 
κι αυτοί το αστεράκι του ανθυπολοχαγού, μόλις ένα μήνα πριν απολυθούν. Με 
αυτή την Ελληνική πατέντα, οι δόκιμοι μπορούν να αναλάβουν ευθύνες 
αξιωματικών εν καιρώ ειρήνης, χωρίς όμως να πληρώνονται τον μισθό τους, 
παρά μόνο για ένα μήνα. Το σχέδιο ήταν ιδιοφυές, αφού και η έλλειψη 
αξιωματικών καλυπτόταν και δεν ένιωθαν αδικημένοι οι μόνιμοι αξιωματικοί.   

Δυστυχώς και εδώ έβαλε το χέρι του το περίφημο Ελληνικό δαιμόνιο. Ο 
πανέξυπνος αυτός πολιτικός ή στρατιωτικός επέβαλε οι θέσεις να 
καλύπτονται από ώριμους, μορφωμένους οπλίτες. Ωστόσο, το «μέσον», ή 
κοινώς «βύσμα» κάποιων, παγιοποίησε την χρησιμοποίηση ολοένα και πιο 
νεαρών, ολοένα και πιο αγράμματων οπλιτών. Σε συνδυασμό με την 
απροθυμία αρκετών να εκτελέσουν την επιπλέον θητεία, το ποσοστό των 
δοκίμων που πληρούν τα κριτήρια που είχαν αρχικά τεθεί συρρικνώνεται 
συνεχώς. Οι θέσεις πληρώνονται ολοένα και περισσότερο με παιδιά που μόλις 
έχουν τελειώσει το λύκειο και που σχετίζονται με κάποιον πολιτικό, 
στρατιωτικό, ή, ακόμη καλύτερα, κληρικό. 

Ένα από τα πιο περιεκτικά και αληθινά ρητά των αρχαίων Ελλήνων είναι 
το «Αρχή άνδρα δείκνυσι». Το απόλυτο ξεγύμνωμα της προσωπικότητας ενός 
ανθρώπου είναι η απόλυτη εξουσία. Η εξουσία είναι γνωστό ότι διαφθείρει. 
Το κύριο χαρακτηριστικό της, όμως, είναι ότι φέρνει στην επιφάνεια ό,τι 



  167 

 
 

καλύτερο και ό,τι χειρότερο έχει να επιδείξει η ανθρώπινη φύση. Από πράξεις 
υψηλής ευθύνης και ακεραιότητας, μέχρι τις πιο βδελυρές αναδύσεις των πιο 
πρωτόγονων ενστίκτων μας.  

Απόλυτη εξουσία, στα χέρια ανώριμων παιδιών. Εξαιρετική συνταγή, 
αλήθεια. 

 
Ο διοικητής άφησε τις σελίδες και σταύρωσε τα χέρια του. Έμεινε για λίγο 

ακίνητος σε αυτή τη στάση. Το κινητό του τηλέφωνο χτύπησε. «Ναι; Όχι 
καρδιά μου… Στο γραφείο, πού λες να είμαι; Όχι, όχι, αφού στο υποσχέθηκα… 
Ναι, μην ανησυχείς, φέτος τα έχω τακτοποιήσει όλα… Δεν το χάνουμε με 
τίποτα σου λέω…  Καλά, τα λέμε το απόγευμα… Φίλησέ μου τη μουσίτσα». 
Έκλεισε το τηλέφωνο και κοίταξε για λίγο την οθόνη του, με τη φωτογραφία 
της γυναίκας και της κόρης του. Μετά κοίταξε τα χαρτιά. «Βρε άει στο 
διάολο» είπε και πληκτρολόγησε ένα άλλο αριθμό.  

Μία εβδομάδα αργότερα, ο Αλέξανδρος πήγε στο δεύτερο γραφείο για να 
παραλάβει το απολυτήριο. Περιμένοντας τον λοχαγό να τελειώσει με τις 
τελευταίες γραφειοκρατικές διαδικασίες, σκεφτόταν ότι δεν τον ενοχλούσε 
καθόλου η ιδέα της πρόωρης αποστράτευσης. Απ’ όσο ήξερε, το στίγμα του 
«γιωτά» είχε χάσει πλέον το νόημά του· μόνο οι ασφαλιστικές εταιρείες και το 
δημόσιο ενδιαφέρονταν για τον τρόπο με τον οποίο απολυόταν κάποιος. 
Ήθελε να ρωτήσει τον Λοχαγό αν τα πράγματα είχαν αλλάξει καθόλου, με 
τους ακροδεξιούς στην εξουσία. Ντρεπόταν όμως και περίμενε υπομονετικά, 
για να δει μήπως αναφερόταν κάτι σχετικό στο χαρτί. Κάποια προειδοποίηση 
για το είδος της ασθένειάς του, για την καταλληλότητά του ως μέλος της 
κοινωνίας. Αυτό που είδε, ή μάλλον αυτό που δεν είδε, τον άφησε άναυδο. 
«Μα... Εδώ δε γράφει πουθενά ότι είμαι Ι5!», αναφώνησε, αφού διάβασε όλα 
τα ψιλά γράμματα για δεύτερη φορά.  

«Ναι, μας το έκοψε η Αρχή Διασφάλισης του Απορρήτου των 
Επικοινωνιών», έκανε βαριεστημένα ο Λοχαγός. «Κάτι για διασφάλιση 
προσωπικών δεδομένων και κοινωνικό ρατσισμό... Δεν ξέρω. Άντε, καλός 
πολίτης».  

Ο Αλέξανδρος δε μπορούσε να το χωνέψει. «Μισό λεπτό κύριε Λοχαγέ, 
μου λέτε δηλαδή ότι θα μπορούσα κάλλιστα να παρίστανα τον τρελλό από την 
αρχή και το αποτέλεσμα θα ήταν το ίδιο ακριβώς με κάποιον που υπηρέτησε 
κανονικά;». Ο Λοχαγός δίστασε. Κοίταξε γύρω του και, αφού βεβαιώθηκε ότι 
δεν τον άκουγε κανείς, τον πήρε από τον αγκώνα και τον συνόδεψε μέχρι την 
πόρτα. Πριν τον αφήσει να φύγει, έσκυψε στο αυτί του και του ψυθίρησε μία 
λέξη: «Ναι!».  

Έμεινε έξω από το γραφείο για μερικά λεπτά, εμβρόντητος, 
προσπαθώντας να χωνέψει αυτό που μόλις είχε ακούσει. Στο πρόσωπό του 
εμφανίστηκε ένα μειδίαμα. Άρχισε να κρυφογελάει. Άρπαξε τον σάκο του και 
κατέβηκε τα σκαλιά του διοικητηρίου. Δε μπορούσε να συγκρατήσει το γέλιο 
για πολύ. Έτρεξε σχεδόν μέχρι την πύλη, χωρίς να χαιρετήσει κανέναν. Έδειξε 
το χαρτί και βγήκε έξω. Εκεί γέλασε με την καρδιά του. Γελούσε τόσο δυνατά 



και για τόση ώρα, που οι φαντάροι που μαζεύτηκαν να τον χαζέψουν 
ρωτούσαν τι είχε πάθει. «Ι5», έκανε ένας ‘παλιός’. «Το τρελάνανε το 
παληκάρι...» 

Ο Αλέξανδρος τον άκουσε. Τώρα γελούσε ακόμη πιο δυνατά. Του ήταν 
αδύνατο να σταματήσει. Έπιασε την κοιλιά του, που πονούσε από τις 
συσπάσεις. Διπλώθηκε στα δύο και γελούσε, γελούσε... Γελούσε μέχρι που ένα 
φορτηγό έφτασε στην πύλη και δε μπορούσε να βγει έξω, αν ο Αλέξανδρος 
δεν παραμέριζε. Σηκώθηκε, ξεκονίστηκε, πήρε το σάκο του στον ώμο και με το 
άλλο χέρι χαιρέτησε τους φαντάρους. Καθώς απομακρυνόταν, προσποιήθηκε 
πως μιλούσε φωναχτά στον εαυτό του και έριχνε κλεφτές ματιές πίσω του, για 
να δει τις αντιδράσεις τους. Έστριψε τη γωνία της μάντρας και τον έπιασαν 
πάλι τα γέλια.  

Όταν τελικά συνήλθε, περπάτησε μέχρι τη στάση του λεωφορείου για να 
περιμένει εκεί τον Δημήτρη, που είχε υποσχεθεί ότι θα ερχόταν να τον πάρει. 
Βολεύτηκε σε ένα παγκάκι και έβγαλε ένα βιβλίο, σίγουρος ότι ο φίλος του θα 
καθυστερούσε, ως συνήθως. Διάβασε δύο σελίδες και το άφησε στην άκρη. 
Ήταν πολλές οι σκέψεις που του τριβέλιζαν το μυαλό και δε μπορούσε να 
συγκεντρωθεί. Παραδόξως, ο Δημήτρης εμφανίστηκε μετά από λίγα λεπτά, 
πάνω σε μια αστραφτερή μοτοσικλέτα. Ο Αλέξανδρος τον αγκάλιασε και τον 
ρώτησε έκπληκτος πώς είχε καταφέρει να έρθει τόσο γρήγορα. Ο Δημήτρης 
του έδειξε με περηφάνεια το καινούριο του όχημα και βάλθηκε να του 
αποδείξει πως το φανταστικό αυτό ‘εργαλείο’ δεν ήταν μια οποιαδήποτε 
μηχανή. «Πετάει μεγάλε, θα δεις». Δέκα λεπτά αργότερα, ο Αλέξανδρος 
ξερνούσε σε έναν κάδο έξω από το διαμέρισμά του. Ορκίστηκε ότι δε θα 
ξανανέβαινε ποτέ σε δίκυκλο. Ο Δημήτρης τον περιγελούσε με περισσή 
ευχαρίστηση. «Όπερ έδει, δείξε», του είπε και τον βοήθησε να ανέβουν στο 
διαμέρισμα.  

Ο Αλέξανδρος εγκαταστάθηκε στο διαμέρισμα μαζί με τον Δημήτρη. Όπως 
είχε ήδη καταλάβει το Σαββατοκύριακο της σημαδιακής εκείνης άδειας, ο 
Δημήτρης είχε καταφέρει να κάνει τη μικρή γκαρσονιέρα να φαίνεται πιο 
άνετη απ’ό,τι τη θυμόταν. Τα αμέτρητα βιβλία και χαρτόκουτα, 
τακτοποιημένα πλέον στο υπόγειο του συνεργείου, είχαν απελευθερώσει 
αρκετό χώρο για ένα δεύτερο δωματιάκι με ένα κρεβάτι και ένα κομοδίνο, 
χωρισμένο από τη σαλονοκουζίνα με ένα υφασμάτινο παραπέτασμα. Ο 
Δημήτρης επέμεινε να μεταφερθεί αυτός στο αυτοσχέδιο υπνοδωμάτιο, μέχρι 
να βρει ένα άλλο διαμέρισμα. Ο Αλέξανδρος δεν ήθελε ούτε να το ακούσει. Η 
αλήθεια ήταν ότι χρειαζόταν το νοίκι, έστω και μειωμένο, αφού δεν ήθελε 
ακόμη να σκεφτεί για κάποια δουλειά. Ο μόνος τρόπος να το εισέπρατε και να 
είχε μέρος να μείνει, ήταν να μοιραζόταν το διαμέρισμα με κάποιον. Το είχε 
δοκιμάσει μια φορά στο παρελθόν, όταν ήταν ακόμη φοιτητής. Δεν ήταν 
άσχημα, αν εξαιρέσεις τις συνεχείς διαμάχες για την καθαριότητα. Αλλά στη 
συγκεκριμένη φάση της ζωής του, δε θα μπορούσε να ανεχθεί τις παραξενιές 
κανενός,  εκτός από του Δημήτρη. 



  169 

 
 

Τις πρώτες δύο εβδομάδες τις πέρασε κάνοντας αυτά που του είχαν λείψει 
στην Αμερική και στο στρατό. Να βγει σε μια καλή ταβέρνα, να ακούσει 
ρεμπέτικα, να πιει ένα καφέ στο Θησείο, να περάσει μερικές ώρες στα 
βιβλιοπωλεία της Ακαδημίας. Πήγε με τον Δημήτρη και την Κατερίνα σε μια 
συναυλία, με κάποιους γνωστούς από τη φιλοσοφική σε μια θεατρική 
παράσταση και περπάτησε μόνος του στον Υμητό.  

Όταν έκανε αυτά που ήθελε, αποφάσισε να αντιμετωπίσει και αυτά που 
απέφευγε. Πήρε τηλέφωνο τον αδερφό του. Ήταν η πρώτη φορά που του 
μιλούσε, μετά από το σημαδιακό τηλεφώνημα στην έρημο. Ο αδερφός του 
ήταν ψυχρός και απόμακρος, ως συνήθως. Του ζήτησε να τον συναντήσει σε 
ένα συμβολαιογραφείο, για κάποια διαδικαστικά σε σχέση με τη διαθήκη της 
μητέρας τους. Υπήρχε μια ασάφεια σχετικά με την κυριότητα στο πατρικό 
τους, όπου τα τελευταία χρόνια έμενε ο αδερφός του. Ο Αλέξανδρος μπήκε 
μέσα και τον βρήκε να συζητάει με τη συμβολαιογράφο. Ο αδερφός του τον 
κοίταξε με ένα βλέμμα που υποδείκνυε μίσος αναμεμιγμένο με οίκτο – λες και 
έφταιγε ο Αλέξανδρος που δε μπόρεσε να πάει στην κηδεία. Τον βρήκε, 
επίσης, ετοιμοπόλεμο. Θα έκανε ό,τι περνούσε από το χέρι του για να χάσει ο 
Αλέξανδρος το μερίδιό του. Αλλά ο Αλέξανδρος δεν είχε καμία όρεξη να 
ασχοληθεί μαζί του. Υπέγραψε ό,τι του έδωσε ο συμβολαιογράφος, χωρίς 
ερωτήσεις. Απλά δεν τον ενδιέφεραν αυτά τα πράγματα. 

Δεν τον ενδιέφερε πια κανένας και τίποτα, πέρα από τη δική του, 
προσωπική ελευθερία. Όλοι οι στόχοι, τα άπειρα ενδεχόμενα, τα όνειρα, τα 
απωθημένα, οι φοβίες, τού ήταν πλέον αδιάφορα. Ακόμη και το κρίσιμο 
ερώτημα, αυτό στο οποίο είχε αποδώσει τόση αναίτια σημασία, το «μαζί τους 
ή απέναντί τους», ακόμη και αυτό φάνταζε τώρα γελοίο. Προς τι όλα αυτά; 
Με ποιο σκοπό, ποιο μέλλον;  

Οι σκέψεις αυτές τον παίδευαν καιρό. Αν κάτι του άφησε ο στρατός ήταν 
αυτή η αδήριτη ανάγκη να ξεφύγει από οτιδήποτε τον καταπίεζε. Μετά τη 
συνάντηση με τον αδερφό του, τού ήρθε και πάλι στο νου ο πατέρας του. 
Ένιωθε πως τον καταλάβαινε λίγο καλύτερα τώρα. Όχι ότι θα γινόταν ποτέ ο 
ήρωάς του, αλλά είχε αρχίσει να αμφιβάλλει για το κατά πόσον η εγκατάλειψη 
των δεσμών του ήταν σημάδι δειλίας ή γενναιότητας. Δεν είχε και τόση 
σημασία. Σημασία είχε το τι θα έκανε ο ίδιος. Είχε τα γονίδια του πατέρα του, 
ήταν σίγουρος γι αυτό. Δεν άντεχε να περιορίζεται από τίποτε. Ποτέ ξανά δε 
θα υπέτασσε τον εαυτό του σε κανέναν. 

Είχε πάρει το δρόμο της απελευθέρωσης. Δύο βαρίδια κρέμονταν μόνο 
από τους ώμους του. Δύο ενοχές, δυο ερινύες. Τον τραβούσαν πίσω, τον 
βάραιναν. Έπρεπε να τα αποτινάξει, να τελειώνει και μ’ αυτά, να προχωρήσει. 
Προς τι; Θα το έβρισκε στην πορεία. Έπρεπε να προχωρήσει. Πρώτα, θα 
ξεφορτωνόταν το φάντασμα του Ινδιάνου. 



Το σπίτι 
 
Άλλος ένας καβγάς,  αυτή τη φορά πολύ σοβαρός 
Ο Αλέξανδρος πήγε να αντιδράσει, αλλά δεν είχε τη δύναμη. Κατέρευσε 

στην καρέκλα του και μετά από λίγο τον άφησε, σέρνοντας τα πόδια του. Έξω, 
η νύχτα ήταν δροσερή. Η πόλη ήταν παράξενα ήσυχη για Παρασκευή 
απόγευμα. Θυμήθηκε ότι ήταν το εβραϊκό πάσχα. Αποφάσισε να περπατήσει 
μέχρι το σπίτι. 

«Το σπίτι». Αυτή την έκφραση είχε να τη χρησιμοποιήσει, από τότε που ο 
πατέρας του τους είχε εγκαταλείψει, αιώνες πριν. Πάντα αποκαλούσε το 
μέρος όπου θα περνούσε τη νύχτα «δωμάτιο», «διαμέρισμα» ή κάτι 
αντίστοιχο. Γι αυτόν, η λέξη «σπίτι» είχε μια άλλη διάσταση. Πλησίαζε 
περισσότερο τη «φωλιά» που αναπολούσε. Η «οικία» έχει την ίδια ρίζα με την 
«οικειότητα», την «οικογένεια», την «οικουμένη». Στο μυαλό του Αλέξανδρου 
συνδεόταν με τις έννοιες της ζεστασιάς, της αγάπης, της ασφάλειας, του 
αισθήματος ότι ανήκεις κάπου όπου σε θέλουν, σε εκτιμούν και σε στηρίζουν. 
Με την Ιφιγένεια, ένιωθε, για πρώτη φορά μετά από χρόνια, «σπίτι του».   

Δεν άργησε να φτάσει στο κτίριο. Η μικρή απόσταση από τις δουλειές 
τους ήταν ο βασικός λόγος που είχαν επιλέξει το Upper East Side. Αυτό, και η 
εμμονή του Πετράκη να αποφύγουν τις φτωχογειτονιές και το Λονγκ Άιλαντ. 
Το διαμέρισμα έπρεπε να είναι αρκετά μεγάλο, ώστε να μη νιώθει η Ιφιγένεια 
ότι θα ζούσαν ‘σαν ποντίκια’. Κατέληξαν να πληρώνουν ένα ποσό ίσο με τον 
μισθό της Ιφιγένειας, που μόλις είχε πάρει μια έδρα στο Κολούμπια. 

Ο Αλέξανδρος χαιρέτησε τον φύλακα και ανέβηκε στον τέταρτο όροφο. 
Όταν άνοιξε την βαριά, δρύϊνη πόρτα, τον περίμενε μια έκπληξη. Η Ιφιγένεια 
είχε γυρίσει νωρίς εκείνο το βράδυ. Τον φίλησε και του ανακοίνωσε πως τα 
τελευταία πειράματα είχαν ολοκληρωθεί και στο εξής θα μπορούσε να 
γυρνάει νωρίς. Ο Αλέξανδρος την αγκάλιασε, με ένα τεράστιο χαμόγελο. 

«Δηλαδή, τώρα για να καταλάβω... Θα γυρνάω εγώ και θα σε βρίσκω εδώ; 
Θα σου φωνάζω ‘Αγάπη μου γύρισα’ όπως στις σειρές του ’60;».  

Η Ιφιγένεια γέλασε. «Μόνο μην περιμένεις ζεστό φαγητό στο τραπέζι».  
Ο Αλέξανδρος δίστασε για λίγο. Κοκκίνησε, πήρε ένα αξιολύπηο ύφος και 

είπε «Και... Δε θα περνάς πια τόσες ώρες με τον Σάκτι;» 
Η Ιφιγένεια γέλασε και πάλι. «Ω... Πόσο δε σου πάει η ζήλια!». Του 

έσκασε ένα φιλί στο μάγουλο.  
«Κοίτα, η βασική δουλειά για αυτή τη φάση έχει γίνει. Με την εργασία 

που τελειώσαμε, απαντάμε στους κριτικούς που λέγανε ότι η ‘εξελικτική 
πληροφορική’ είναι καταδικασμένη. Δείχνουμε ότι παρόλο που τα 
προγράμματα φτιάχνονται με σχέδιο ενώ οι οργανισμοί με τυχαίες 
μεταλλάξεις, τα αποτελέσματα είναι τα ίδια. Το κλειδί είναι ότι οι χρήστες των 
προγραμμάτων είναι χαοτικοί, και η διαδικασία της φυσικής επιλογής 
καθόλου τυχαία.  Δηλαδή σχεδιασμένο πρόγραμμα + απρόβλεπτη επιβίωση = 
απρόβλεπτος οργανισμός + προβλέψιμη επιβίωση...» 



  171 

 
 

Η Ιφιγένεια είχε αρχίσει πάλι να χάνεται. Ο Αλέξανδρος χαμογελούσε και 
δεν άκουγε λέξη από αυτά που του έλεγε. Τα μάτια της γυάλιζαν.  

- Ιφιγένεια; 
- Εμ... Ναι; Τι γελάς βρε; 
Τον χτύπησε στον ώμο. 
- Ε! Τι βαράς, μωρή αλλοπαρμένη; Από τότε που εκδόθηκες και έγινες 

καθηγήτρια, έχω μάθει περισσότερα για αυτή την ‘εξελικτική πληροφορική’ κι 
από τους μαθητές σου! Αφού λέω να έρθω κι εγώ καμιά μέρα στο Κολούμπια, 
να σας βοηθήσω με κανένα πείραμα.  

- Καλά θα κάνεις να σου πω, γιατί έχουμε πολλή δουλειά μπροστά μας. 
Κάποιοι έχουν ήδη αρχίσει να καταλαβαίνουν τι δυνατό εργαλείο έχουμε στα 
χέρια μας και πάνε να... 

- Ιφιγένεια! 
Του χαμογέλασε.  
- Σε τσιγκλάω ρε χαζούλη! Απόψε δε θα μιλήσουμε άλλο γι αυτό, εντάξει; 
- Το υπόσχεσαι; 
- Το υπόσχομαι. 
- Ε, τότε, πήγαινε φέρε το κρασί από το ντουλάπι και πάμε στην ταράτσα. 
- Στην ταράτσα; Κρύο δεν κάνει βρε; 
- Ιφιγένεια! 
- Καλά, καλά... Εγώ φταίω, που ήθελα ρομαντικό τύπο... Τρομάρα μου! 
  Η Ιφιγένεια άνοιξε το κρασί, ο Αλέξανδρος πήρε τα ποτήρια και 

ανέβηκαν στην ταράτσα. Ήταν το πιο ωραίο μέρος του κτιρίου κι ας το 
σνόμπαραν οι υπόλοιποι ένοικοι. Από εκεί μπορούσες να δεις όλο το Σέντραλ 
Παρκ από τη μια και τον ποταμό Χάντσον από την άλλη. Η Ιφιγένεια είχε 
δίκιο για το κρύο. Κουλουριάστηκαν αγκαλιασμένοι σε μια απάνεμη γωνιά 
που έβλεπε το πάρκο. Έμειναν για λίγο εκεί, χωρίς να μιλάνε. Η συζήτηση με 
τον Πετράκη ξαναήρθε στο νου του και το πρόσωπό του συννέφιασε. Η 
Ιφιγένεια δεν το πρόσεξε, μέχρι που βαρέθηκε να ρεμβάζει και τον κοίταξε 
για να του μιλήσει.  

- Τι έχεις; 
- Τίποτα... Τίποτα. 
- Άσ’ τα αυτά Αλέξανδρε. Πες μου τι έγινε. 
- Δε σου ξεφεύγει τίποτε ε; 
- Όχι πια. 
- Έχεις δίκιο... 
Ο Αλέξανδρος έγειρε το κεφάλι του στο στήθος της. 
- Είναι ο Πετράκης.  
- Άντε πάλι αυτός. Τι σου έκανε τώρα; 
- Είμαστε τόσο διαφορετικοί... Δε μπορούμε να συνεννοηθούμε. Όλο λέω 

να κάνω υπομονή, αλλά μέχρι πότε; Δε μπορώ άλλο να περιμένω. Όσο 
περνάει ο καιρός, νιώθω... Νιώθω βρώμικος. Βγάζει νόημα αυτό; 

Πήγε να τραβήξει το κεφάλι του, αλλά η Ιφιγένεια του το κράτησε εκεί. Το 
βλέμμα της συνάντησε το δικό του. Του μίλησε γλυκά. 



- Θα ανησυχούσα αν ένιωθες διαφορετικά, αγόρι μου. Άσε τον Πετράκη 
Αλέξανδρε. Ό,τι είχες να πάρεις από αυτόν, το πήρες. Είναι ένας πικραμένος, 
μίζερος άνθρωπος. Είναι ώρα να προχωρήσεις. 

Ο Αλέξανδρος την κοίταξε με θαυμασμό. 
- Σου έχω πει πόσο τυχερός είμαι που σε έχω; 
«Όχι όσο συχνά θα έπρεπε», του χαμογέλασε. Ο Αλέξανδρος την 

τσίμπησε. Απόμεινε για λίγο να χαζεύει το πρόσωπό της, καθώς αυτή του 
χάιδευε τα μαλλιά. «Με κάνεις ευτυχισμένο, Ιφιγένεια. Κάθε στιγμή δίπλα 
σου με γεμίζει με δύναμη. Σε νιώθω...» 

Πετάχτηκε από την αγκαλιά της. Χτύπησε τις γροθιές του στο στήθος. 
«Εδώ μέσα!». Της κράτησε τα χέρια. 

«Δεν ξέρω πια που τελειώνω εγώ και πού ξεκινάς εσύ. Δε μπορώ να κάνω 
τίποτα χωρίς εσένα». 

Η Ιφιγένεια ανασήκωσε το φρύδι.  
- Αλέξανδρε; 
- Όχι, όχι, μην το παίρνεις έτσι... Είναι καλό αυτό! Δε νιώθω 

καταπιεσμένος. 
- Αυτό μας έλειπε! 
- Άκου, θυμάσαι το πάρτι της Σάλι που πήγα μόνος μου; 
- Πότε ήταν αυτό; 
- Έχει δυο μήνες περίπου...  
- Κι εγώ πού ήμουνα; 
- Στο εργαστήριο βρε Ιφιγένεια! Πού αλλού θα ήσουνα; Τέλος πάντων, για 

τέτοια κρυόκωλη που είναι η Σάλι, το πάρτι της ήταν εξαιρετικό. Όλοι 
χορεύανε, γελούσανε... Ακόμη γι αυτό μιλάνε. Εγώ όμως, δε μπορούσα να 
διασκεδάσω. Απλά δεν είχε νόημα χωρίς εσένα. 

- Γιατί δε θυμάμαι να μου είπες τίποτα γι αυτό το πάρτι; 
- Δε μ’ αρέσει να έρχομαι και να σου λέω το τι έγινε. Μου φαίνεται... Δεν 

ξέρω... Αφύσικο. Είναι σα να το λέω στον εαυτό μου. Έχεις νιώσει ποτέ έτσι; 
- Αλέξανδρε, μη με βάζεις να μιλάω γι αυτά.  
Η Ιφιγένεια συνοφρυώθηκε. «Ένα πράγμα θα σου πω. Παλιά, έβλεπα μια 

ρομαντική κομεντί και πονούσα. Τώρα δεν πονάω άλλο». Ήταν μεγάλο βήμα 
γι αυτήν.  

- Ξέρεις τι έλεγε ο Πλάτωνας, Ιφιγένεια; 
- Για τον πλατωνικό έρωτα; 
- Έλεγε και κάτι άλλο. Στην αρχή, το ανθρώπινο σώμα ήταν διπλό από 

αυτό που έχουμε τώρα, δύο σώματα ενωμένα σε ένα. Κάποια στιγμή, οι 
άνθρωποι τόλμησαν να τα βάλουν με τους θεούς. Για να τους τιμωρήσει, ο 
Δίας τους έκοψε στη μέση κι έφτιαξε από τον καθένα δυο διαφορετικούς 
ανθρώπους, που συμπλήρωναν ο ένας τον άλλον. Τα σκόρπισε στη γη και το 
κάθε σώμα αναζητούσε απεγνωσμένα το άλλο του μισό. Αν το έβρισκε, το 
αγκάλιαζε όσο σφιχτά μπορούσε, για να ξαναναενωθεί μαζί του.  

Αγκαλιάστηκαν όσο σφιχτά μπορούσαν. Τη μακρά σιωπή την έσπασε και 
πάλι ο Αλέξανδρος. 



  173 

 
 

«Στο πάρτι εκείνο, μιλούσα με έναν βλάκα, που θα παντρευόταν την 
επόμενη εβδομάδα και μου περιέγραφε τις φοβίες του. Μήπως κάνω λάθος, 
πώς ξέρω αν είναι όντως αυτή,  πώς γίνεται να περάσεις όλη τη ζωή σου με 
τον ίδιο άνθρωπο... Ξέρεις τώρα... Δε μπορούσε να καταλάβει πως η οριστική 
δέσμευση δεν έχει καμία σχέση με τον θεσμό. Εντάξει, ίσως κάποτε να είχε. 
Αλλά τώρα; Γιατί να παντρευτείς αν δεν είσαι ήδη σίγουρος για την επιλογή 
σου;  Κι από την άλλη, αν ξέρεις ότι έχεις βρει τον άνθρωπό σου, τι τον θέλεις 
τον γάμο;» 

Η Ιφιγένεια δε μπορούσε να μην τον ειρωνευτεί. «Πολύ φιλοσοφημένο, ρε 
Αλέξανδρε... Κάτι μας είπες τώρα!». 

- Ναι, εντάξει, δεν είναι και καμιά κοσμοσυνταρακτική ιδέα. Αλλά τότε 
ήταν που κατάλαβα αυτό που πάντα έλεγες, ότι ο γάμος έχει νόημα μόνο για 
τα μάτια των άλλων.  

- Των άλλων που έχουν αρχίσει να γίνονται φορτικοί και δε θα ησυχάσουν 
αν δε μας δούνε παντρεμένους. 

- Ε, αφού ο γάμος γίνεται για τους άλλους και οι άλλοι τον απαιτούν, τι 
λες; Θα με κάνεις τίμιο άντρα; 

Η Ιφιγένεια ανασήκωσε το φρύδι τόσο ψηλά, που ο Αλέξανδρος 
μαζεύτηκε.  

- Να καταλάβω τώρα... Μόλις μου έκανες πρόταση γάμου; 
- Ε... Υποθέτω... 
- Υποθέτεις; Αυτό εσύ το λες πρόταση γάμου; Πού είναι το δαχτυλίδι βρε 

άθλιε; 
- To... 
Ο Αλέξανδρος γέλασε και άρχισε να την γαργαλάει. 
- Παραλίγο να με ψαρέψεις, γαιδούρα! Ώστε άθλιος ε; Άθλιος; Θα σου 

δείξω εγώ... 
Η Ιφιγένεια γελούσε σαν πεντάχρονο κοριτσάκι. «Σταμάτα! Ήμαρτον, 

ήμαρτον! Θα ρίξουμε το μπουκάλι!» 
Την ξάπλωσε και την φίλησε τρυφερά. Μετά χαμογέλασε πάλι και της είπε 

«Λοιπόν; Θα με παντρευτείς ή να αρχίσω πάλι;» 
Έτσι, για τα μάτια των άλλων, παντρεύτηκαν.  
 
Ο γάμος έγινε τον Αύγουστο. Η τελετή και το γλέντι που τη συνόδευσε 

ακολούθησαν τις συνταγές της ελληνικής παράδοσης κατά γράμμα. Το 
μυστήριο τελέστηκε σε μια μικρή ελληνορθόδοξη εκκλησία στην Αστόρια, 
αφού ο Αλέξανδρος θεωρούταν ανυπότακτος και δεν μπορούσε να επιστρέψει 
στην Ελλάδα.  Τις προετοιμασίες τις είχε αναλάβει εξ’ ολοκλήρου η Ιφιγένεια, 
που επέδειξε αξιοθαύμαστη ενεργητικότητα και διορατικότητα. Ήξερε ότι ο 
πατέρας της θα επέμενε να κουβαλήσει όλο το σόι από το χωριό τους και 
φρόντισε να κλείσει μια τσάρτερ πτήση, μήνες πριν παγιωθεί η λίστα των 
καλεσμένων. Δέσμευσε επίσης εξήντα δωμάτια σε εξαιρετική τιμή, γεγονός 
που πρόλαβε τις όποιες αρνητικές προδιαθέσεις αυτών που θα αναγκάζονταν 
να διασχίσουν τη μισή υφήλιο για να εκπληρώσουν την υποχρέωσή τους. 



Μέχρι και ξεναγήσεις στην πόλη είχε οργανώσει, με αποτέλεσμα οι συγγενείς 
της να αγνοήσουν την ταλαιπωρία και να δουν το γάμο της ως μοναδική 
ευκαιρία για ένα ταξίδι που δε θα μπορούσαν ποτέ να επαναλάβουν. Διάλεξε 
μόνη της τα πάντα, από την εκκλησία και το κέντρο, μέχρι το πρόγραμμα των 
μουσικών και το χρώμα των λουλουδιών στα τραπέζια. 

Ο Αλέξανδρος από τη μια τη θαύμαζε κι από την άλλη είχε κουραστεί τόσο 
από τις προετοιμασίες, που ήθελε να τελειώνει αυτή η ιστορία. Ειδικά οι 
τελευταίες ημέρες πριν τον γάμο, με όλους αυτούς τους αγνώστους με τους 
οποίους έπρεπε να είναι ευγενικός και χαμογελαστός, με όλη την κίνηση και 
τη φασαρία, τον έκαναν να αναρωτηθεί αν άξιζε τον κόπο. «Για αυτούς 
γίνεται», έλεγε και ξαναέλεγε στον εαυτό του. «Κουράγιο, θα τελειώσει!» 

Το μόνο ευτύχημα σε όλη αυτή τη διαδικασία ήταν που μπόρεσε να 
ξαναδεί τον Δημήτρη, που ήταν πια αρραβωνιασμένος με την Κατερίνα. 
Θυμήθηκε πόσο του είχε λείψει και πέρασε τον περισσότερο χρόνο μαζί του, 
με τη δικαιολογία ότι ήταν ο κουμπάρος και δεν είχε ιδέα από γάμους. 
Ωστόσο, την ημέρα του γάμου ξύπνησε με πολύ κακή διάθεση, που έγινε 
ακόμη χειρότερη εξ’ αιτίας της αδιάλειπτης βαβούρας. Ευτυχώς, στο χωριό 
της Ιφιγένειας είχαν μια παράδοση που του άλλαξε τελείως το κέφι.  

Τα χρόνια που γεννήθηκαν οι παραδόσεις, οι ναοί ήταν πάντα σε μικρή 
απόσταση από τα σπίτια. Έτσι, σε αρκετές περιοχές, ο γαμπρός ή η νύφη 
περπατούσε μέχρι την εκκλησία, συνήθως με συνοδεία κάποιων οργάνων. Στο 
χωριό της Ιφιγένειας ήταν ο γαμπρός αυτός που κατέφτανε στον ναό με αυτόν 
τον τρόπο. Του Αλέξανδρου του φαινόταν γελοία η όλη διαδικασία, ειδικά 
αφού η δική τους πομπή θα ξεκινούσε όχι από το πραγματικό τους σπίτι στο 
Μανχάταν, αλλά από ένα φιλικό σπίτι στην Αστόρια.  

Μόλις όμως βγήκανε στο δρόμο και άρχισαν να παρελαύνουν, μπροστά τα 
όργανα, δίπλα του ο Δημήτρης, ο Νταγκ και ο Πετράκης, πίσω του ένα 
τσούρμο από γνωστούς και αγνώστους, καθώς έβλεπε γύρω του τους 
περαστικούς να σταματάνε και να χαζεύουνε τα ξαδέρφια της Ιφιγένειας που 
χορεύανε μπροστά τους και έβαζαν χαρτονομίσματα στις τσέπες των 
μουσικών, καθώς άκουγε τις ευχές των λίγων Ελλήνων περαστικών, «Να 
ζήσετε», «Να ευτυχήσετε», κάτι μέσα του άλλαξε.  

Ένα χαμόγελο ζωγραφίστηκε στο πρόσωπό του, ένα χαμόγελο που τον 
συνόδευσε μέχρι τον ναό και καθ’ όλη την μακρά αναμονή μέχρι την άφιξη 
της Ιφιγένειας, που ήταν υπέροχη. Το χαμόγελο δεν έσβησε ούτε όταν ο 
παπάς διέκοψε τη διαδικασία πριν καν αρχίσει, για να τους βάλει να 
υπογράψουν και να πληρώσουν. Λες και επρόκειτο για ποτό σε πολυσύχναστο 
μπαράκι της Μυκόνου και υπήρχε κίνδυνος να φύγουν χωρίς να πληρώσουν 
το λογαριασμό! Δεν τον άγγιξε ούτε κι αυτό. Χαμογελούσε σε όλη τη διάρκεια 
της ασύλληπτα βαρετής τελετής, κατά τη διάρκεια της οποίας ήταν 
αναγκασμένος να ακολουθεί συνεχώς οδηγίες, ακόμη και από τους 
φωτογράφους. Τον βοήθησε που κουμπάρος ήταν ο Δημήτρης και όλο και 
πετούσε και κάποια ατάκα, όπως «Πάτα του γερά το πόδι Ιφιγένεια, μην τον 
λυπάσαι», ή «Όχι άλλο κάρβουνο», όταν τους βομβαρδίζανε με ρύζι. 



  175 

 
 

Αυτό που δεν είχε υπολογίσει όμως ο Αλέξανδρος ήταν οι χαιρετούρες. 
Στήθηκαν στη σειρά αυτός, η Ιφιγένεια, ο πατέρας της και ο Δημήτρης με την 
Κατερίνα και παρέλασαν μπροστά τους οι τριακόσιοι και κάτι άγνωστοι που 
τους συνέχαιραν και τους εύχονταν βίον ανθόσπαρτον και τα τοιαύτα. 
Εντούτοις, ξεπέρασε και αυτό το μαρτύριο αλώβητος και το ημίχρονο 
τελείωσε παραδόξως αναίμακτα. 

 Ξεκουράστηκαν για λίγο στο σπίτι της Ελένης και πήγαν στο κέντρο, όπου 
και πάλι έπρεπε να εκτελέσουν ένα σύντομο τελετουργικό, με 
προγραμματισμένα φιλιά, κοπή της τούρτας, άνοιγμα σαμπάνιας και άλλες 
αηδίες. Δεν είχε σημασία, όμως. Όποτε κοιτούσε την Ιφιγένεια, έβλεπε στο 
πρόσωπό της μια υπέροχη λάμψη, που έσβηνε κάθε επιθυμία για αντίδραση 
απέναντι στη γελοιότητα της τυποποίησης.  

Κάποια στιγμή, αφού πέρασαν από όλα τα τραπέζια για ψιλοκουβεντούλα, 
η χορογραφία τελείωσε. Από εκεί και πέρα, το πρόγραμμα είχε ελεύθερο 
χρόνο, για χρήση κατά το δοκούν. Τότε πραγματικά το ευχαριστήθηκαν όλοι. 
Η ορχήστρα ήταν εξαιρετική, οι εναλλαγές μεταξύ των ρυθμών προσεγμένες 
προσωπικά από την Ιφιγένεια και η διάθεση ανεβασμένη. Μέχρι να φτάσει η 
ώρα που στο κέντρο είχαν απομείνει μόνο καμιά εικοσαριά στενοί συγγενείς 
και φίλοι, είχαν πραγματικά γλεντήσει με την ψυχή τους.  

Ο Αλέξανδρος πάντα αμφέβαλε για την αξία των εθίμων. Πίστευε ότι ήταν 
υπεράνω προδιαγεγραμμένων και απαρχαιωμένων συνταγών. Γιατί αρνί το 
Πάσχα κι όχι κινέζικο; Η ημέρα αυτή τον έκανε να εκτιμήσει το ρόλο των 
παραδόσεων στη ζωή των ανθρώπων. Αναγνώρισε το κενό που δημιουργεί η 
απαλοιφή τους, στο όνομα της παγκοσμιοποίησης και της ομογενοποίησης. 
Από εκείνη την ημέρα και μετά, προσπαθούσε να τηρήσει κάποια βασικά 
έθιμα, ακόμη και αν δεν πίστευε σε τίποτα από αυτά που εκπροσωπούσαν. 
Μέχρι και νηστεία κρατούσε την καθαρά Δευτέρα, κάτι που ανέκαθεν 
θεωρούσε υποκριτικό και άχρηστο. 

Όσο για τη σχέση του με την Ιφιγένεια, αυτή που θεωρούσε πως καμία 
τελετή δεν μπορούσε να αλλάξει, την ένιωσε κι αυτή λίγο διαφορετικά. 
Μπορούσε πια να αναφέρεται στην Ιφιγένεια ως «η γυναίκα μου». Παρόλο 
που ένιωθε πάντα πως ήταν «η γυναίκα του», η μία και μοναδική, το να την 
αποκαλεί έτσι, έδινε στη σχέση τους μια μεγαλύτερη, έστω και επίπλαστη 
αίσθηση μονιμότητας.  

Εντάξει, ίσως στην ουσία να μην είχε αλλάξει τίποτα. Ίσως αν είχε 
γεννηθεί σε μια κοινωνία όπου ο δεσμός δύο ανθρώπων δε χρειαζόταν την 
ευλογία του κλήρου ή του κράτους, οι λέξεις «σύζυγος» και «παντρεμένοι» να 
μην είχαν νόημα. Άλλωστε, έτσι δεν έχασε το νόημά της η λέξη «ανδρόγυνο» 
σε μια κοινωνία όπου ο γάμος έπαψε να αποτελεί προνόμιο των 
ετεροφυλόφιλων; Ας ήταν. Είχε μεγαλώσει σε μια κοινωνία, όπου οι έννοιες 
αυτές κουβαλούσαν αιώνες συνειρμών, οι περισσότεροι από τους οποίους 
θετικοί. Αποδέχθηκε το παρελθόν του, τις λέξεις, τους συνειρμούς της 
μονιμότητας, της ενότητας, της συμπόρευσης, της δέσμευσης. Κάνοντάς το, 
ένιωσε μια γαλήνη, μια ήρεμη δύναμη που τον απελευθέρωσε. 



 Όταν ξετυλίχθηκε και το τελευταίο δώρο, όταν πληρώθηκε και ο 
τελευταίος λογαριασμός, όταν η ρουτίνα επέστρεψε και ο γάμος έγινε μια 
ανάμνηση, ο Αλέξανδρος ήταν έτοιμος για το επόμενο βήμα. Ήταν ορεξάτος 
και ανυπόμονος. Ο φόβος είχε εξαφανιστεί.  

Ο Αρχιμήδης είχε πει, «Δως μοι πα στω και ταν γαν κινάσω». Δώσε μου 
κάπου να σταθώ και θα κινήσω τη γη. Ο Αλέξανδρος είχε ένα στήριγμα στη 
ζωή του, πολύ περισσότερο από ότι είχαν οι περισσότεροι άνθρωποι. 
Μπορούσε πια να πετάξει. 

 



  177 

 
 

Η έρευνα 

 
Πρώτα, έπρεπε να ξεφορτωθεί το φάντασμα του ινδιάνου. Ο άνθρωπος 

αυτός τον είχε αγγίξει βαθιά. Τον είχε στιγματίσει με τρόπους που δε 
μπορούσε να εντοπίσει με ακρίβεια. Για κάποιο λόγο, ένιωθε τύψεις που είχε 
αρνηθεί να αναλάβει εκείνη τη γελοία αποστολή. Οι τύψεις αυτές έπρεπε 
πάση θυσία να εξαλειφθούν και υπήρχε μόνο ένας τρόπος γι αυτό. Θα 
ακολουθούσε τα στοιχεία που του είχε δώσει ο Κανακούκ και θα έγραφε κάτι, 
οτιδήποτε γι αυτόν τον «Θήοντορ Ξένο». Μετά θα έπαιρνε τηλέφωνο τον 
Κανακούκ, για να του το διαβάσει, να ακούσει τις ευχαριστίες του και να 
συνεχίσουν κι οι δυο το δρόμο τους. Βέβαια δε μπορούσε να γράψει κάτι στην 
τύχη. Όχι μόνο θα το καταλάβαινε αμέσως ο Κανακούκ, αλλά δε θα 
εξυπηρετούσε καθόλου την κάθαρση, που τόσο αποζητούσε. 

Σύντομα ξεκίνησε την έρευνα για τη ζωή του «Θήοντορ Ξένου», χωρίς 
όμως να της αφιερώνει ιδιαίτερο χρόνο. Άρχισε πηγαίνοντας σε ένα από τα 
ίντερνετ καφέ που ξεφύτρωναν σαν μανιτάρια. Το συγκεκριμένο είχε 
αντικαταστήσει το μπαράκι όπου είχε πρωτογνωρίσει την... Κοίταξε προς το 
βάθος του μαγαζιού, στη γωνία όπου κάποτε βρισκόταν το μικρό τραπεζάκι. 
Τη θέση του καταλάμβανε τώρα ένας μεγάλος εκτυπωτής. Η εικόνα της 
Ιφιγένειας υλοποιήθηκε μπροστά του ανάγλυφη, ωχρή, σα σε ζωφόρο 
αρχαίου ναού. Μεγάλωσε, τον πλησίασε, έγειρε κατά πάνω του, απειλόντας 
να τον πλακώσει. Της γύρισε την πλάτη και κάθησε σε έναν υπολογιστή.  

Ξεκίνησε ψάχνοντας στο διαδύκτιο τις τρεις λέξεις που ήταν σκαλισμένες 
στο βότσαλο. «Θαύμασα, Αγάπησα, Δημιούργησα». Ήλπιζε να βρει κάποιο 
κείμενο που να εξηγεί τι σήμαιναν και να αναφέρει τον Ξένο. Λίγο 
παρατραβηγμένο, αλλά ποτέ δεν ξέρεις... Τζίφος. Ο Νίτσε είχε γράψει για 
αγάπη και δημιουργία, αλλά το θαύμασα ήταν περίεργο. Θαύμασα τι; Και τι 
σχέση είχε με τα υπόλοιπα;  

Αφού δεν έβγαλε άκρη με αυτά έψαξε για τον Ξένο, με το Ελληνικό όνομα, 
‘Θεόδωρος’. Η συνδιαστική αναζήτηση του ‘Θεόδωρος’ και του ‘Ξένος’ 
επέστρεφε σελίδες όπου η λέξη ‘Ξένος’ δε χρησιμοποιούταν ως επίθετο. 
Έβαλε τις λέξεις σε εισαγωγικά, για να βρει μόνο ονοματεπώνυμα, αλλά 
έπρεπε να δοκιμάσει όλες τις παραλλαγές: ‘Θεόδωρος  Ξένος’, ‘Ξένος 
Θεόδωρος’, ‘Θ. Ξένος’, ‘Ξένος Θ.’...  

 Μετά από δεκαπέντα λεπτά ξεσκαρταρίσματος, κατέληξε με καμιά 
δεκαριά σελίδες που θα μπορούσαν να αναφέρονται σε αυτόν. Όλες εκτός 
από μία αφορούσαν δημιοσιεύσεις σε θέματα μοντέρνας φυσικής. Υπήρχε και 
μία σελίδα με μια λίστα καθηγητών σε κάποια ξεχασμένη διημερίδα του 
Πανεπιστημίου Αθηνών.  Ο ‘Ξένος, Θεόδωρος’ συμμετείχε σε μια συζήτηση 
για τη Μεγάλη Έκρηξη που ξεκίνησε το σύμπαν, με τίτλο «Η Μεγάλη Έκρηξη 
και η εμφάνιση της συνείδησης». Δεν υπήρχαν πρακτικά ή άλλες 



λεπτομέρειες, και δεν ήταν καν σίγουρος ότι επρόκειτο για τον άνθρωπο που 
έψαχνε. 

Ετοιμάστηκε να τα παρατήσει, αλλά θυμήθηκε ότι ο Ξένος είχε περάσει 
από τις Η.Π.Α., τουλάχιστον δύο φορές. Μία όταν πήγε στην κατασκήνωση 
και μία όταν έδωσε στον Κανακούκ το βότσαλο. Έψαξε λοιπόν το όνομά του 
στα Αγγλικά. Ανάμεσα σε δεκάδες άλλες σελίδες με ακατανόητες 
δημοσιεύσεις, βρήκε και μία καταχώρηση θανάτου με ηλικία που ταίριαζε με 
αυτή του Κανακούκ. Ήξερε πως ήταν αυτός, όχι μόνο λόγω της σπανιότητας 
του ονόματος, αλλά και επειδή ο Κανακούκ του είχε πει πως τον είχε γνωρίσει 
σε εκείνη την κατασκήνωση. Δε μπορεί λοιπόν να είχαν πάνω από μερικά 
χρόνια διαφορά ηλικίας. Η κηδεία είχε γίνει στο Σικάγο που, για τα δεδομένα 
της Αμερικής, δεν είναι και πολύ μακριά από το Κάνσας. Ήταν το πρώτο 
αδιάσειστο στοιχείο. Στην αναγγελία αναφερόταν ότι άφηνε πίσω του τη 
σύζυγό του, ένα γιο και κάποια εγγόνια. Όπως είθισται στις Αμερικάνικες 
αναγγελίες, αναφερόταν και το όνομα των συγγενών. Ο Αλέξανδρος χάρηκε, 
αφού δεν υπάρχει καλύτερη πηγή για έναν άνθρωπο από τους συγγενείς του. 
Δε δυσκολεύτηκε καθόλου να εντοπίσει τους αριθμούς τηλεφώνου της 
συζύγου και του γιου του, στους τηλεφωνικούς καταλόγους του Σικάγο. 
Κοίταξε το ρολόϊ στον υπολογιστή. Επτά το απόγευμα. Μείον επτά ώρες... 
Όχι, το Σικάγο είναι κεντρική ζώνη, άρα μείον οχτώ ώρες... Δέκα το πρωί 
Σαββάτου. Ιδανική ώρα για να τους πετύχει στο σπίτι. Έγραψε τους αριθμούς 
και πήγε σπίτι για να τους καλέσει.  

Πρώτα πήρε τη σύζυγο του Ξένου. Η γιαγιά που απάντησε ήταν ευγενική, 
χάρηκε πολύ που άκουσε ελληνική φωνή, αλλά η καημένη τα είχε χαμένα και 
δεν άκουγε καλά. Νόμιζε ότι τη ρωτούσε για τον εγγονό της και άρχισε να του 
λέει ότι είναι πολύ καλό παιδί και άριστος μαθητής, ότι τον δεχθήκανε στο 
πανεπιστήμιο του Σικάγο για οικονομικά και άλλα τέτοια. Όταν για κάποια 
στιγμή κατάλαβε ότι τον ενδιέφερε ο σύζυγός της, του είπε μόνο «Α, αυτός; 
Πέθανε αγόρι μου, έχει χρόνια. Ζωή σε λόγου σου» και άρχισε πάλι να μιλάει 
για τον εγγονό της. Ο Αλέξανδρος προσπάθησε να ξαναγυρίσει την κουβέντα 
στον Ξένο μερικές φορές, αλλά σύντομα τα παράτησε. 

Κάλεσε τον γιο του Ξένου και τον πέτυχε να ετοιμάζεται να βγει με την 
οικογένεια για ψώνια. Ήταν δύσπιστος όταν άκουσε ότι ο Αλέξανδρος 
ενδιαφερόταν να μάθει για τη ζωή του πατέρα του και να γράψει γι αυτόν. 
Χρειάστηκε να αναφερθεί το όνομα του Κανακούκ για να συμφωνήσει να του 
μιλήσει αργότερα. Ο Αλέξανδρος περίμενε τηλεφώνημά του μέχρι τα 
ξημερώματα. Όταν τελικά χτύπησε το τηλέφωνο, τον είχε πάρει ο ύπνος.  

- Ε... Εμπρός; 
- Ο Αλέξανδρος; 
- Ναι; Ναι! Ο κύριος Ξένος; 
- Λέγε με Πητ, ή Πέτρο, όπως σε βολεύει. Και στον ενικό σε παρακαλώ. 
Ο Αλέξανδρος σηκώθηκε από τον καναπέ και έτριψε τα μάτια του. 
- Με συγχωρείς για την ώρα, αλλά είχαμε κάποιους φίλους που ήρθαν 

εκτάκτως για το Σαββατοκύριακο. Δε θα μπορούσα να σε καλέσω αύριο και... 



  179 

 
 

- Όχι, όχι! Δεν πειράζει...  
- Λοιπόν, για τον πατέρα μου... 
- Ναι, μισό λεπτό... 
Ο Αλέξανδρος πήρε ένα στυλό και ένα τετράδιο και ετοιμάστηκε να 

κρατήσει σημειώσεις. 
- Έτοιμος! Για πες μου λοιπόν... 
- Ε, να, δεν ξέρω αν υπάρχουν και πολλά να σου πω. Βλέπεις, δεν τον 

ήξερα και τόσο καλά. 
- Δεν είχατε περάσει πολύ χρόνο μαζί; 
- Α, εσύ δεν ξέρεις τίποτα ε; Πώς θα γράψεις γι αυτόν; 
- Τι εννοείς; 
- Ο πατέρας μου είχε ουσιαστικά αφήσει τη μάνα μου, όταν εγώ ήμουν 

ακόμη βρέφος. Είχε περάσει μια πολύ άσχημη περίοδο μετά τον θάνατο της 
αδερφής μου και... 

- Σιγά σιγά!  
Ο Αλέξανδρος κρατούσε σημειώσεις, όσο γρήγορα μπορούσε. 
- Είχε πεθάνει η αδερφή σου; 
- Ναι... Δεν την θυμάμαι καθόλου. Ήταν έντεκα όταν έγινε το ατύχημα. 
- Τι ατύχημα; 
- Δεν ξέρω... Ποτέ δε μιλούσανε γι αυτό. Ξέρω όμως ότι δεν ήταν 

αρρώστια. Έχει σημασία; 
- Ποτέ δεν ξέρεις... Για συνέχισε... 
- Ναι... Λοιπον, μετά το ατύχημα, ο πατέρας μου περνούσε ολοένα και 

λιγότερο χρόνο σπίτι. Η μητέρα μου έλεγε ότι κάποιες φορές έκανε μέρες να 
τον δει. 

- Ξέρεις πού ήταν όταν δεν ήταν σπίτι; 
- Όχι, αλλά κάποια στιγμή, σταμάτησε απότομα. 
- Δηλαδή; 
- Να... Όταν ήμουν έξι, το θυμάμαι επειδή μόλις είχα πάει σχολείο, γύρισε 

ξαφνικά στο σπίτι και δεν ξανάφυγε, μέχρι που μας έστειλε Αμερική. 
- Σας έστειλε; Δεν ήρθε μαζί σας; 
- Όχι, είχε κάτι δουλειές να τελειώσει... Ποτέ δε μιλούσε για τη δουλειά 

του. Ήταν καθηγητής στο Πανεπιστήμιο... 
- Αθηνών; 
- Ναι. Ώστε κάτι ξέρετε. Αλλά δε μπορεί να ήταν αυτό. Δεν το ήξερα τότε, 

βέβαια, αλλά πόσο μπορεί να δουλεύει ένας καθηγητής φυσικής; Στην Ελλάδα 
δεν κάνουν καν πειράματα... 

- Πότε τον ξαναείδατε μετά από αυτό; 
- Ω... Θα είχαν περάσει δύο χρόνια. Μέναμε με έναν θείο μου, στο Σικάγο.  
- Όταν ήρθε, τελικά. Σας είπε ποτέ τίποτα για εκείνη την περίοδο; 
- Όχι,  κοίτα, ο πατέρας μου έχει πάνω από είκοσι χρόνια που πέθανε. 

Τότε ήμουν μόλις δεκατριών και αυτός εξηντατεσσάρων. Καταλαβαίνεις ότι δε 
μου έλεγε και πολλά. Εγώ απλά χαιρόμουν που τον είχα κοντά μου και αυτός 
ασχολούταν πλέον με άλλα πράγματα. 



- Δηλαδή;  
- Κυρίως διάβαζε και έκανε βόλτες. Τα περισσότερα απογεύματα τα 

περνούσε σε ένα ορφανοτροφείο. Νομίζω ότι βοηθούσε τα παιδιά με τα 
μαθήματά τους, αλλά δεν είμαι και τόσο σίγουρος. Α, ξεκίνησε και ένα βιβλίο, 
αλλά ποτέ δεν το τελείωσε. Δεν περίμενε ο καημένος να πάει από εγκεφαλικό.  

- Το έχεις ακόμη το βιβλίο; 
- Μπα... Το είχε κρατήσει η μητέρα μου, αλλά πρέπει να χάθηκε σε κάποια 

μετακόμιση. Έχω όμως ένα απόσπασμα που το είχα βγάλει φωτοτυπία, επειδή 
μου είχε αρέσει. Θέλεις να σου το στείλω; 

- Ναι βεβαίως, να σου δώσω το email μου; 
- Για πες; 
Ο Αλέξανδρος του έδωση την ηλεκτρονική του διεύθυνση και ο Πέτρος 

υποσχέθηκε να του το στείλει μέσα στη μέρα. Μετά ο Αλέξανδρος ζήτησε τη 
γνώμη του Πέτρου για τον πατέρα του. 

- Καλά, στην αρχή τον μισούσα. Όχι, ίσως είναι βαριά κουβέντα, αφού δεν 
τον ήξερα. Περισσότερο μου έλειπε. Ένιωθα άσχημα, λες και κάπως έφταιγα 
εγώ που δεν ερχόταν στο σπίτι... Περιττό να σου πω τι ζητούσα κάθε χρονιά 
από τον Αη Βασίλη... 

- Τελικά όμως την πήρες την ευχή σου. 
- Ναι, δε λέω... Και μάλιστα την προσοχή και την αγάπη που μου είχε 

στερήσει, μου την έδωσε με τόκο. Αυτός ένιωθε πολύ πιο ένοχος από μένα. 
- Ε, αυτός είχε λόγο να νιώθει ένοχος. 
- Σαφώς! Αλλά το σημαντικό είναι ότι κατάλαβα ότι δεν έφταιγα εγώ. Μου 

το έδειχνε με κάθε ευκαιρία. Τελικά, δεθήκαμε αρκετά, παρόλη τη διαφορά 
ηλικίας.  

- Από όσα θυμάσαι, πώς θα τον περιέγραφες σε κάποιον που δεν τον 
ήξερε; 

- Πανέξυπνο. Αυτό θα ήταν σίγουρα το πρώτο. Δε μπορείς να φανταστείς 
πού πήγαινε το μυαλό του... Δεν του ξέφευγε τίποτε. Ζεστό, ευαίσθητο, 
αγαθό, αλλά με την καλή έννοια. Ποτέ του δε θα έβλαπτε κανέναν. Ίσως και 
λίγο εκκεντρικό... 

- Γιατί αυτό; 
- Περνούσε ώρες ατελείωτες παρακολουθόντας τη βροχή στο τζάμι. Όταν 

φυσούσε εκείνος ο αέρας... Ξέρεις ότι το Σικάγο το λένε την πόλη των ανέμων, 
έτσι; Έβγαινε στην ταράτσα με ένα αντιανεμικό, άνοιγε τα χέρια του 
διάπλατα και στεκόταν με το πρόσωπο κόντρα στον άνεμο. Σα να τον 
προκαλούσε... Ίσως να το απολάμβανε... Δεν ξέρω. Από τη μια τον 
λυπόμουνα, αλλά από την άλλη... 

- Τι εννοείς; 
- Κοίτα, λογικά, ο θάνατος της αδερφής μου πρέπει να τον είχε τσακίσει. 

Απ’ ότι μου έλεγε η μητέρα μου, παράτησε μια λαμπρή σταδιοδρομία ως 
καθηγητής και δεν πέτυχε τίποτα στη ζωή του. Παραλίγο να καταστρέψει και 
την οικογένειά του. Αν δεν ήταν τόσο ανεκτική η μητέρα μου, σίγουρα θα το 
είχε καταφέρει κι αυτό. Τι να σου πω... Από την άλλη όμως, ήταν 



  181 

 
 

ευτυχισμένος, τουλάχιστον προς το τέλος, που τον θυμάμαι καλά. Ήταν 
πραγματικά ευτυχισμένος και έκανε και τους άλλους γύρω του ευτυχισμένους. 
Δε σου φαίνεται λίγο περίεργο; 

- Είναι όντως ενδιαφέρον... Έχεις κάτι άλλο... 
- Όχι, αυτά. Τώρα, μου επιτρέπεις κι εμένα μια ερώτηση; 
- Ε, φυσικά. 
- Αυτό τώρα, για να καταλάβω δηλαδή, εσύ το κάνεις για τον Κανακούκ; 
- Βασικά, ναι.  
- Κοίτα, τον γνώρισα τον άνθρωπο, με είχε πάει ο πατέρας μου μερικές 

φορές και, δε λέω, καλός και άγιος άνθρωπος, αλλά... Δε σου φάνηκε πως τα 
είχε λίγο χαμένα; 

- Μου φάνηκε πως ήταν στον κόσμο του, ναι... Αλλά ποιος δεν είναι; 
- Ε, ναι... Εδώ που τα λέμε... 
- Απλά οι κόσμοι κάποιων είναι λίγο διαφορετικοί από των υπολοίπων. Ο 

δικός του μου έκανε εντύπωση και νομίζω πως με βοήθησε. 
- Ναι, ο Κανακούκ το κάνει αυτό. Ακόμη και όταν δεν του το ζητάς. Όταν 

πήγαινα με τον πατέρα μου, είχε βαλθεί να μου μάθει να σκαλίζω ξυλόγλυπτα, 
για να μη βαριέμαι, όταν οι δυο τους χάνονταν στις συζητήσεις τους. Αλλά... 

- Έλα, πες το... Κάτι σε απασχολεί. 
- Πριν από δύο χρόνια, μου είχε ζητήσει να πάω να τον δω. Είχα δουλειές 

και δε μπορούσα. Επέμενε πολύ και στο τέλος μου ζήτησε από το τηλέφωνο να 
ψάξω την ιστορία του πατέρα μου και να βάλω κάποιον να γράψει μια 
βιογραφία. Μου φάνηκε πολύ περίεργο, αφού δε μπορώ να φανταστώ τον 
πατέρα μου να είχε κάνει κάτι τόσο ενδιαφέρον που να άξιζε να γραφτεί μια 
βιογραφία του. Εντάξει, είχε γράψει κάποιες σημαντικές διατριβές στις αρχές, 
αλλά δεν πήρε και κανένα Νόμπελ! Γιατί λοιπόν λες να σου το ζήτησε κι εσένα 
αυτό; Τι έχει να κερδίσει αυτός από το να γράψεις εσύ μια ιστορία για τον 
πατέρα μου; 

- Τίποτα απολύτως. 
- Είσαι σίγουρος; 
- Πολύ πιο σίγουρος, μετά από τη συζήτησή μας. Νομίζω ήθελε να με 

στείλει σ’ αυτό το κυνήγι, επειδή πιστεύει πως θα με βοηθήσει. Μάλλον το ίδιο 
θα πίστευε και για σένα. 

- Όμως... Δε θα σου ζητούσε να γράψεις για κάτι που δεν άξιζε, έτσι δεν 
είναι; 

- Δεν το έχω σκεφτεί έτσι, αλλά τώρα που το λές... Μάλλον είχε διπλό 
στόχο. 

- Άρα ο πατέρας μου έχει κάνει κάτι σημαντικό. Αλλιώς δε θα είχες τίποτα 
σοβαρό να γράψεις. 

- Μάλλον έχεις δίκιο. 
- Λες να έχει σχέση με τον θάνατο της αδερφής μου και τα χρόνια που 

έλειπε από το σπίτι; 
- Είμαι σίγουρος γι αυτό. 
- Έχεις καμιά ιδέα για το τι μπορεί να ήταν αυτό; 



Ο Αλέξανδρος κατάλαβε ότι ο Πέτρος ήθελε να είναι περήφανος για τον 
πατέρα του, χρειαζόταν να νιώσει ότι αυτό που του τον είχε στερήσει για τόσα 
χρόνια ήταν σημαντικό. Ζύγισε πολύ τα λόγια του. «Κοίταξε, Πέτρο. Το μόνο 
που μπορώ να σου πω αυτή τη στιγμή είναι πως έχω μια αίσθηση ότι ο 
πατέρας σου ήταν σημαντικός και παραγνωρισμένος άνθρωπος. Δεν ξέρω 
τίποτα το συγκεκριμένο, αλλά σου υπόσχομαι να σε ενημερώσω, αν μάθω κάτι 
ουσιαστικό». Ο Πέτρος ακούστηκε ικανοποιημένος από την απάντηση και τον 
ευχαρίστησε. «Θα χαρώ πολύ να μάθω αυτά που θα βρεις. Καληνύχτα 
Αλέξανδρε... Ή μάλλον, καλημέρα! Με συγχωρείς και πάλι για την ώρα ε;». 
«Κανένα πρόβλημα, ήταν πολύ ενδιαφέροντα όλα αυτά», του απάντησε ο 
Αλέξανδρος, έκλεισε το τηλέφωνο και κοίταξε έξω από το παράθυρο.  

Ήταν νύχτα ακόμη, αλλά όχι για πολύ ακόμα. Η ροή των αυτοκινήτων 
στην Πατησίων είχε αρχίσει να γίνεται συνεχής. Ξάπλωσε για να κοιμηθεί 
λιγάκι παραπάνω, αλλά δεν τον έπαιρνε ο ύπνος. Η συζήτηση είχε πάει 
καλύτερα από ότι περίμενε. Το κομμάτια είχαν αρχίσει να βγάζουν νόημα. Ο 
Ξένος είχε προσπαθήσει να κάνει κάτι ουσιαστικό στην Ελλάδα, κάτι που είχε 
θεωρήσει αρκετά σημαντικό, ώστε να παραμελήσει την οικογένειά του. 
Απέτυχε και αναγκάστηκε να διαφύγει, φυγαδεύοντας πρώτα την οικογένειά 
του. Προσπάθησε να συμβιβαστεί με την αποτυχία του και να ξεκινήσει μια 
καινούρια ζωή, αλλά τον πρόλαβε ο θάνατος. Ο Κανακούκ τον είχε πιέσει να 
συνεχίσει μια πάλη που ο Ξένος είχε αφήσει στη μέση. Άρα, η ουσία της 
αποστολής του Κανακούκ δεν ήταν να αναγνωρίσει ο κόσμος την όποια αξία 
είχε ο Ξένος, αλλά να βρεθεί κάποιος που να επωμιστεί το ημιτελές έργο του 
και να  το φέρει εις πέρας.  

Το ποιο ήταν αυτό το έργο, ήταν μυστήριο. Με τι μπορεί να ασχολούταν 
ένας φυσικός-φιλόσοφος που να είχε προκαλέσει τέτοιες αντιδράσεις που να 
τον αναγκάσει να αυτοεξοριστεί; Σε ποια συμφέροντα είχε αντιταχθεί; 
Έπρεπε να εντοπίσει τους ανθρώπους που θα μπορούσαν να δώσουν 
απαντήσεις σε αυτά τα ερωτήματα. Ίσως αν είχε το βιβλίο που είχε ξεκινήσει 
ο Ξένος, να έβρισκε εκεί κάποιες απαντήσεις. Δεν ήξερε τι να περιμένει από 
το απόσπασμα που θα του έστελνε ο Πέτρος, αλλά μάλλον δε θα ήταν αρκετό. 
Όχι, η έρευνα θα ήταν μακρά και επίπονη. Ίσως ο Κανακούκ να ήξερε 
περισσότερα, αλλά δεν ήθελε . Ο Αλέξανδρος δεν είχε στη διάθεσή του ούτε 
ένα όνομα, ούτε ένα στοιχείο από όπου θα μπορούσε να ξεκινήσει. Έπρεπε να 
επιστρατεύσει όλη του την επινοητικότητα για να βρει την άκρη αυτού του 
νήματο και να το ακολουθήσει... Πού; Με τι σκοπό;  

Πριν καλά καλά περάσει η έξαψη που νιώθει κανείς, όταν περιδιαβαίνει σε 
άγνωστα μονοπάτια, η ματαιότητα του εγχειρήματος είχε αρχίσει να τον 
στοιχειώνει.  Υπήρχε περίπτωση να ακολουθήσει αυτός τον δρόμο του Ξένου; 
Η ιστορία αυτή ξεκίνησε περισσότερο σαν ένα παιχνίδι, παρά από ανάγκη. Το 
μόνο που ήθελε ήταν να ξεφορτωθεί ένα βάρος που είχε άθελά του επωμιστεί. 
Θα ήταν έτοιμος να το αντικαταστήσει με ένα άλλο; Ουφ! Αρκετά! Αυτές οι 
σκέψεις δεν κάνανε καλό.  



  183 

 
 

Σηκώθηκε από το κρεβάτι, ντύθηκε και βγήκε έξω. Περιπλανήθηκε στους 
βρώμικους δρόμους της απωθητικής τσιμεντούπολης, παρατηρόντας τους 
εργατικούς μετανάστες να ξεκινούν για τη δουλειά τους, άλλοι με τα πόδια, 
άλλοι με ποδήλατα και κάποιοι, παλαιότεροι, με το δικό τους αυτοκίνητο, 
αιώνιο σύμβολο ένταξης σε μια αδιέξοδη πάλη. 

Έφτασε μέχρι το πάρκο που περιτριγύριζε τα Δικαστήρια, πήρε ένα 
κουλούρι και κάθησε πάνω στο γρασίδι, παρατηρώντας τους δικηγόρους να 
πηγαινοέρχονται βιαστικοί. Άφησε το σώμα του εκεί και πλανήθηκε για λίγο 
πάνω από την πόλη, πάνω από το πυκνό, κίτρινο, εγκληματικό νέφος και τα 
ασθματικά παιδιά του, πάνω από τα βουνά, τις θάλασσες, τους ανθρώπους. 
Γύρισε πίσω και χαμογέλασε με την κίνηση γύρω του, με τα σκυθρωπά 
πρόσωπα. Κοίταξε ψηλά και είδε τον ήλιο να ελίσσεται ανάμεσα στα 
φυλλώματα των νεραντζιών και των πεύκων. Είδε μερικά σπουργίτια να 
ανταγωνίζονται τα περιστέρια για τα ψίχουλα των περαστικών. Άκουσε έναν 
οδηγό να βρίζει μία τροχονόμο, που του έγραφε, ατάραχη, μια κλήση για 
παράνομη στάθμευση. Μύρισε την ανυπόφορα έντονη κολώνια μιας 
μεσήλικης με τσιτωμένο πρόσωπο, που έβγαζε βόλτα ένα μικροσκοπικό σκυλί 
ράτσας. Σηκώθηκε και πέταξε το άνοστο κουλούρι σε έναν υπερχειλισμένο 
κάδο. Περπάτησε μέχρι το ίντερνετ καφέ με τις αισθήσεις του σε υπερένταση, 
απομυζώντας λαίμαργα τα μύρια ερεθίσματα, αφήνοντάς τα να σχηματίσουν 
μια ενιαία εικόνα, ένα αίσθημα, μια εντύπωση.  

Άνοιξε την πόρτα του καφέ και είδε μέσα  παιδιά ξενυχτισμένα, κολλημένα 
στις οθόνες τους, με τα ακουστικά στα αυτιά και το τσιγάρο στο χέρι. Τα 
δάκτυλά τους πατούσαν μανιωδώς πλήκτρα με θαυμαστή επιδεξιότητα, καθώς 
πάσχιζαν να φτάσουν το επόμενο επίπεδο, να βρουν το επόμενο αντικείμενο, 
αφήνοντας στο διάβα τους ορδές εικονικών κουφαριών. Κάθησε στον πρώτο 
υπολογιστή που βρήκε και παρήγγειλε έναν καφέ. Άνοιξε την αλληλογραφία 
του και είδε το μύνημα που περίμενε. Ο Πέτρος είχε τηρήσει την υπόσχεσή 
του. Κατέβασε το συνημμένο και το άνοιξε. Ήταν μερικές σαρωμένες εικόνες 
από ένα παλιό, χειρόγραφο κείμενο. Άρχισε να διαβάζει, μεγενθύνοντας τα 
πιο ξεθωριασμένα σημεία. Το κείμενο ήταν μικρό και έλεγε τα εξής: 

 
 
«Ψάχνεις να βρεις έναν σκοπό, ένα νόημα σε όλα όσα βλέπεις. Ρωτάς πού 

πάμε και γιατί. Τι να είναι αυτός ο Θεός και τι θέλει από εμάς. Θέλεις 
απαντήσεις; Τις χρειάζεσαι τις απαντήσεις;  

Κάποτε, ρώτησαν έναν γέρο αν υπάρχει Θεός. Αυτός αποκρίθηκε με 
ερώτηση: ‘Αν υπάρχει, θα σε κάνει αυτό καλύτερο άνθρωπο; Αν ναι, τότε 
υπάρχει.’ 

Εγώ έφτασα στο σημείο να μη μ’ ενδιαφέρει αυτή η απάντηση. Απλά, δε 
με αφορά πλέον. Αν κι εσύ έχεις φτάσει εκεί, τότε οι δύο εκδοχές του Θεού 
που θεωρούσα τότε εξίσου πιθανές, μάλλον δε σε αφορούν. Οι δύο εκδοχές 
είναι αυτή του Θεού Δημιουργού και αυτή του Θεού που Είναι. Μπορούν να 
ισχύουν και οι δύο ταυτόχρονα, αλλά τότε θα μιλούσαμε για δύο τελείως 



διαφορετικές υποστάσεις. Αρχίζει λοιπόν αυτός ο Θεός να μοιάζει πολύ με τον 
Χριστιανικό τριαδικό, αν και δε με απασχόλησε ιδιαίτερα το θέμα αυτό.  

Ας πούμε όμως μια ιστοριούλα, εξίσου πιθανή με όλες τις υπόλοιπες... 
Μια φορά κι έναν καιρό, στην Ακαδημία των θεών τους βάλανε ένα 

πείραμα, για το ποιος θα φτιάξει τον πιο ενδιαφέροντα κόσμο. Οι κανόνες 
ήταν απλοί. Δεν μπορεί να έχει πάνω από είκοσι διαστάσεις, από τις οποίες η 
μία να είναι ο χρόνος. Οι περισσότεροι μαθητές σχεδίασαν τους κόσμους τους 
αρκετά καλά και σε μερικούς κόσμους εμφανίστηκαν ενδιαφέρουσες μορφές 
που τράβηξαν το ενδιαφέρον των καθηγητών τους. Στο τέλος του εξαμήνου, οι 
εργασίες κρίθηκαν και κέρδισε ένας κόσμος βασισμένος σε ένα 
υπερσυμμετρικό σύστημα με έντεκα διαστάσεις. Όλοι πέρασαν το μάθημα και 
οι εργασίες τους έμειναν στην αποθήκη της Ακαδημίας.  

Σε έναν από τους λιγότερο πετυχημένους κόσμους, όμως, συνέβη κάτι το 
περίεργο. Στην αρχή, τα αποτελέσματα ήταν πενιχρά. Οι καθηγητές είχαν πει 
στη δημιουργό του πως δεν έπρεπε να τον είχε κάνει τόσο περίπλοκο, αφού το 
μόνο που μπορούσε να επιβιώσει εκεί ήταν μερικές δεκάδες απλά και βαρετά 
σωματίδια. Αλλά στον καιρό που έμεινε ο κόσμος αυτός καταχωνιασμένος 
στην αποθήκη, τα απλά στοιχεία άρχισαν σιγά σιγά να συνδυάζονται με 
νέους, απρόβλεπτους τρόπους. Χωρίς κανένας να το καταλάβει, τα πρωτόνια, 
νετρόνια και ηλεκτρόνια έφτιαξαν άνθρακα, υδρογόνο, οξυγόνο και πολλά 
άλλα στοιχεία. Αυτά με τη σειρά τους έφτιαξαν αστέρια, πλανήτες, ωκεανούς 
και ζωντανούς οργανισμούς. Αυτοί εξελίχθηκαν σε όντα που άρχισαν να 
σκέφτονται και να αναρωτιούνται για το πού βρίσκονται και το τι κάνουν.  

Κάποια στιγμή, αρκετό καιρό μετά την παρουσίαση της εργασίας, μια 
καθαρίστρια πρόσεξε ότι κάτι περίεργο συνέβαινε στο συγκεκριμένο πείραμα, 
αφού κάθε φορά που περνούσε, έβλεπε και κάτι διαφορετικό. Το ανέφερε 
στους καθηγητές που άρχισαν με μεγάλο ενδιαφέρον να αναλύουν το τι 
ακριβώς είχε γίνει.  

Μετά από αρκετές συσκέψεις, θεωρίες και συνέδρια, κατά τα οποία 
αναδείχθηκαν παραπάνω από δεκαέξι χιλιάδες διαφορετικοί πολιτισμοί που 
είχαν βρεθεί στον συγκεκριμένο κόσμο, όλοι άρχισαν να αναρωτιούνται τι 
ήταν αυτό που τον ξεχώριζε από τους υπόλοιπους. Δύο ιδιοφυείς θεοί 
απέδειξαν ταυτόχρονα και με διαφορετικές μεθόδους ότι ο συγκεκριμένος 
συνδυασμός αρχικών συνθηκών και νόμων επέτρεπε τη δημιουργία απείρως 
πολύπλοκων μορφών. Κάλεσαν τη δημιουργό του κόσμου αυτού για να της 
εξηγήσουν τι είχε γίνει και να της πουν ότι θα την πρότειναν για το Νόμπελ 
των Θεών. Αυτή τούς εξήγησε πως ήταν σίγουρη πως με αυτούς τους νόμους 
θα εμφανίζονταν νοήμονα όντα στο σύμπαν της, αλλά ότι δεν περίμενε πως θα 
έπαιρνε τόσον καιρό. Ήταν πάντως χαρούμενη που οι κόποι της απέδωσαν 
καρπούς και δέχθηκε να συμμετάσχει σε ένα νέο πρόγραμμα δημιουργίας 
παρόμοιων κόσμων..  

 
Εκεί είναι που χωράει η ιδέα του θείου σχεδίου, στον ορισμό των νόμων κι 

όχι αργότερα, όπως υποστηρίζουν κάποιοι ανόητοι που δεν έχουν ιδέα για την 



  185 

 
 

εξέλιξη. Η κάθε μορφή απαιτεί κάποιες συγκεκριμένες συνθήκες για να 
δημιουργηθεί. Οι νόμοι και τα στοιχεία που υπάρχουν δημιουργούν τόσες 
διαφορετικές δυνατές συνθήκες που μπορούν να εμφανιστούν από απλά 
μόρια μέχρι σύνθετες σκέψεις. Κι εμείς σχεδιάζουμε και υλοποιούμε, 
δημιουργούμε καθημερινά.  

Η πρώτη εκδοχή, αυτή του Θεού δημιουργού, λέει: 
Ο Θεός δημιούργησε το σύμπαν για να πολεμήσει το τίποτα, όπως εσύ 

γράφεις ένα ποίημα ή ένα τραγούδι, καθαρίζεις τα σκαλιά του σπιτιού σου ή 
νουθετείς το παιδί σου. Ο σκοπός σου είναι να γίνεις Θεός. 

 
«Η δεύτερη εκδοχή, αυτή του Θεού που Είναι, λέει: 
Ο Θεός είναι το σύμπαν, είναι η τάξη, η εξέλιξη. Όταν γράφεις ένα ποίημα 

ή ένα τραγούδι, καθαρίζεις τα σκαλιά του σπιτιού σου ή νουθετείς το παιδί 
σου, φτιάχνεις Θεό. Αυτός είναι ο σκοπός σου». 

  
 
Το επόμενο βήμα ήταν να βρει τους ανθρώπους πίσω από τα ονόματα στη 

λίστα που του είχε δώσει ο Κανακούκ. Μόνο αυτοί θα μπορούσαν να 
ξεδιαλύνουν το μυστήριο. Η λίστα έγραφε τα εξής: 

 
Γιώργος Αθανασίου 
Δημήτρης Καλαφάτης 
Θύμιος Κοντογιαννίδης 
Βαγγέλης Παπάζογλου 
Γιάννης Μπέκας 
Πέτρος Νικολάου 
Νάσος Παπαδόπουλος 
 
Το εγχείρημα ήταν χρονοβόρο. Από τα επτά ονόματα, τα τρία των 

Αθανασίου, Νικολάου και Παπαδόπουλου ήταν πολύ κοινά και δεν μπήκε καν 
στον κόπο να ψάξει. Πήρε τα άλλα τέσσερα με τη σειρά.  

 
 Μετά από δεκάδες τηλεφωνήματα, τα είχε διαγράψει και αυτά. Οι δύο 

ήταν νεκροί, ο ένας δεν ήθελε να του μιλήσει και ο τέταρτος αγνοούταν. 
Απογοητεύτηκε, αλλά δεν το έβαλε κάτω.  

Ξανακοίταξε τα στοιχεία που είχε μπροστά του. Αφού είχε καταφέρει να 
εξακριβώσει την ταυτότητα των τεσσάρων, είχε στη διάθεσή του καινούριες 
πληροφορίες. Όλοι ζούσαν στην Αθήνα στη δεκαετία του ενενήντα και το 
πιθανότερο ήταν ότι τότε συνάντησαν τον Θοδωρή. Όλοι τους ήταν τότε 
μεταξύ σαράντα και πενήντα ετών. Επίσης, όλοι ασχολούνταν με θετικές ή 
πολιτικές επιστήμες. Με αυτά τα δεδομένα, η έρευνα για τους υπόλοιπους 
τρεις περιοριζόταν αρκετά. Μετά από δύο μήνες στο διαδύκτιο, σε δημόσιες 
υπηρεσίες και στο τηλέφωνο, ήταν σχεδόν σίγουρος ότι είχε εντοπίσει τους 
δύο από τους τρεις. Περιέργως, ο ένας του έκλεισε αμέσως το τηλέφωνο όταν 



άκουσε για τον «κο Ξένο» και ο άλλος ήταν επίσης νεκρός. Τρεις στους επτά 
νεκροί πριν τα εβδομήντα τους και δύο στους επτά να μη θέλουν ούτε να 
μιλήσουν δε μπορεί να ήταν σύμπτωση.  

Όσο προχωρούσε ο Αλέξανδρος στην έρευνά του, τόσο περισσότερο 
ενδιαφέρουσα του φαινόταν η ιστορία της ομάδας. Με τα πολλά, είχε 
ανακαλύψει κάποια παλιά άρθρα εφημερίδων που ανέφεραν καταγγελίες 
μελών της ομάδας για εκφοβισμό και απειλές από ακροδεξιές οργανώσεις με 
δεσμούς σε παραθρησκευτικά κέντρα. Παρόλο που ποτέ του δεν 
παρακολουθούσε με ιδιαίτερο ζήλο τις ειδήσεις, θυμήθηκε ότι είχε ακούσει 
κάτι για αυτές τις μυστήριες υποθέσεις, τις υποτιθέμενες δολοφονίες και τις 
έρευνες που δεν κατέληξαν πουθενά. Αμφέβαλε όμως αν θα μπορούσε να 
βγάλει κάποια άκρη μετά από τόσα χρόνια, πόσο μάλλον αν θα κατάφερνε να 
ανακαλύψει κάτι συγκεκριμένο για τον σκιώδη αρχηγό της ομάδας.  

Το τελευταίο όνομα στη λίστα ήταν το «Νάσος Παπαδόπουλος». Ο λόγος 
που το άφησε τελευταίο ήταν προφανής. Το να ψάχνεις για κάποιον 
συγκεκριμένο «Παπαδόπουλο» στην Ελλάδα δεν είναι άσκηση για τους 
ανυπόμονους. Όσο χρόνο του είχε πάρει να εντοπίσει την τύχη των έξι, άλλο 
τόσο του πήρε να βρει επιτέλους τον «Νάσο Παπαδόπουλο» που έψαχνε. 
Βεβαιώθηκε ότι είχε τον σωστό άνθρωπο, όταν βρήκε μια σύντομη βιογραφία 
του σε έναν ιστοχώρο όπου γίνονταν δημοπρασίες για ωρομίσθωση 
Αφρικανών μεταφραστών. Αναφερόταν ως ιδρυτής του προγράμματος. 
Ταίριαζε η ηλικία, το επάγγελμα του ηλεκτρολόγου μηχανικού, η εποχή που 
εγκατέλειψε προσωρινά την Ελλάδα και η αφοσίωσή του σε ένα πρόγραμμα 
που ευχαρίστως θα υποστήριζε και ο Κανακούκ. Μόνο που ο συγκεκριμένος 
τύπος δεν απαντούσε στο τηλέφωνο. Αναγκάστηκε να εντοπίσει το γραφείο 
του και να πάει να τον βρει εκεί. 



  187 

 
 

Η επιτυχία 
 
Πρώτα, έπρεπε να κοιτάξει τι θα έκανε με τη δουλειά του. Καλά τα 

χρήματα, ακόμη καλύτερη η φήμη που αποκτούσε με αργά, αλλά σταθερά 
βήματα, αλλά έπρεπε να κάνει και κάτι ουσιώδες. Ο Πετράκης είχε δίκιο που 
τον είχε προειδοποιήσει να μην τα τινάξει όλα στον αέρα. Θα το είχε 
μετανιώσει, αν είχε παρατήσει τότε τη σειρά. Μετά από τέσσερις κύκλους τα 
χρήματα έρεαν, τα βραβεία διαδέχονταν το ένα το άλλο και καινούριες πόρτες 
άνοιγαν διάπλατες. Βρισκόταν σε κομβικό σημείο. Από τη μία, προτάσεις από 
παραγωγούς του Χόλιγουντ για ταινίες επιστημονικής φαντασίας. Από την 
άλλη, προτροπές για νέες τηλεοπτικές σειρές, με ακόμη μεγαλύτερο 
προϋπολογισμό και γνωστούς ηθοποιούς.  

Αλλά αυτός ήθελε κάτι άλλο. Έπρεπε να παραμείνει αληθινός προς τον 
εαυτό του. Είχε ήδη μάθει πως όσοι πήγαιναν αντίθετα στο ρεύμα, έπαιρναν 
την κάτω βόλτα άκλαφτοι. Εξάλλου, την επιλογή του την είχε κάνει. «Μαζί 
τους» είχε πει στο λεωφορείο. Θα έπαιζε το παιχνίδι τους μέχρι τέλους. Μόνο 
που δεν ήξερε πώς να το κάνει. Αυτά που ήθελε ήταν τόσο διαφορετικά... 
Σιχαινόταν αυτό που εκπροσωπούσαν. Τους θεωρούσε υπεύθυνους για τη 
διαιώνιση της άγνοιας και της βλακείας. Έπρεπε να βρει κι αυτός ένα 
συμβιβασμό που θα του επέτρεπε να νιώθει περήφανος για το έργο του, χωρίς 
να δυσαρεστήσει τους χρηματοδότες του.  

Παιδεύτηκε αρκετά, χωρίς να βρει λύση. Πώς να τους πάρεις με το μέρος 
σου, όταν το μόνο που θέλεις είναι να τους πολεμήσεις; Πώς να 
χρησιμοποιήσεις τη δύναμή τους εναντίον τους; Την απάντηση τη βρήκε σε 
ένα άρθρο στον ‘Εθνικό Κύρηκα’. Ήταν μια συνέντευξη ενός Έλληνα από τη 
Βόρεια Ήπειρο, που είχε ξεκινήσει μόνος του ένα φιλόδοξο πρόγραμμα στην 
Αφρική. Τον έλεγαν Νάσο Λιάντη. 

Ο Νάσος είχε καταφέρει να στήσει τεράστια ασύρματα δίκτυα μάθησης εξ’ 
αποστάσεως στις πιο υπανάπτυκτες χώρες της Αφρικής. Τα παιδιά 
μπορούσαν έτσι να διδαχθούν, χωρίς την ανάγκη ακριβών σχολείων. Ο 
άνθρωπος αυτός είχε αφιερώσει τριάντα χρόνια από τη ζωή του για να κάνει 
το όνειρό του πραγματικότητα. Εγκαταστάθηκε μόνιμα στην Αφρική. 
Ξεκίνησε παρακαλώντας για κεφάλαια από όλους τους οργανισμούς που 
μπόρεσε να βρει. Αφού όμως γνώρισε τις πραγματικότητες τής 
γραφειοκρατίας και τους κινδύνους των εγχειρημάτων στις χώρες της 
Αφρικής, έφτασε να συνομιλεί απευθείας με πολέμαρχους, λαθρέμπορους 
διαμαντιών και διεφθαρμένους πολιτικούς. 

Του πήρε δώδεκα χρόνια για να στήσει το πρώτο μικρό ασύρματο δίκτυο 
στη Νέα Γουινέα και άλλα δέκα για να καλύψει από άκρη σε άκρη μια 
ολόκληρη περιοχή της Σομαλίας. Τα δίκτυα εξυπηρετούσαν πρωτίστως τις 
ανάγκες των εγκληματιών που τα πλήρωσαν με ματωμένα διαμάντια. 
Επέτρεπαν τον έλεγχο τού λαθρεμπορίου και των κινήσεων των ανήλικων 
στρατευμάτων τους. Τα κοντέινερ με τις κεραίες ήταν ιδανικά για να 
κρυφτούν μεγάλες ποσότητες οπλισμού και ναρκωτικών. Κατάφερε όμως να 



πείσει τους πολέμαρχους να επιτρέψουν τη χρήση των δικτύων και για τους 
δικούς του σκοπούς. Το παραμύθι που επιτυχώς τους πούλησε ήταν ότι το 
κοινωφελές κομμάτι του εγχειρήματος θα ενδυνάμωνε τη θέση τους στις 
καρδιές και τα μυαλά των ανθρώπων της περιοχής τους. Η ευγνωμοσύνη θα 
μεταφραζόταν σε αναγνώριση και σθεναρή υποστήριξη, ιδιαίτερα ελκυστική 
προοπτική για κάθε ματαιόδοξο, αγράμματο πολεμιστή.  

Οι πολέμαρχοι δεν μπορούσαν να καταλάβουν τη δύναμη της 
επικοινωνίας, τον κίνδυνο μιας μάζας μορφωμένης, με οικονομική 
ανεξαρτησία. Δεν μπορούσαν να διαβλέψουν την επερχόμενη πτώση τους από 
την ασταμάτητη δύναμη των χειραφετημένων ορδών που θα διεκδικούσαν 
ένα καλύτερο αύριο για τα παιδιά τους. Οι πολέμαρχοι νόμιζαν ότι εδραίωναν 
τη δύναμή τους, όταν ο Νάσος ήξερε πως τον πλήρωναν να υπογράψει τη 
θανατική καταδίκη τους. Αφού, μάλιστα, κατάλαβαν ότι θα μπορούσαν να 
παρακρατούν φόρους από το εισόδημα που θα ερχόταν από το εξωτερικό,  
είδαν το όλο εγχείρημα καθαρά ως σημαντική επένδυση και ανέλαβαν μέχρι 
και την περιφρούρηση των κεραιών με δικούς τους στρατιώτες.  

 Όσο για τον Νάσο, ανέπτυξε μόνος του νέα προγράμματα μάθησης εξ 
αποστάσεως που να καλύπτουν τις ανάγκες του σχεδίου του. Με το λογισμικό 
του Νάσου και βοήθεια από δεκάδες εκπαιδευτικών που πίστεψαν σε αυτόν, 
φτιάχτηκαν εφαρμογές εκμάθησης που δεν απαιτούσαν καμία γνώση 
υπολογιστών ή συγκεκριμένης γλώσσας και απευθύνονταν σε παιδιά κάτω 
των έξι ετών. Εξασφάλισε την πρόσβαση στη διεθνή αγορά εργασίας σε 
εκατομμύρια ξεχασμένων ανθρώπων.  Είχε ήδη φτάσει τα πενήντα όταν είδε 
για πρώτη φορά Σομαλούς να κάνουν τηλεφωνικές πωλήσεις για λογαριασμό 
Αμερικάνικης πολυεθνικής. Δέκα χρόνια αργότερα,  οι εργατοώρες των 
Σομαλών αποδίδονταν στους πλειδότες ηλεκτρονικών δημοπρασιών στο eBay 
και σε ιστοχώρους που είχε στήσει ο ίδιος. Οι πρώτες δημοπρασίες ήταν για 
πωλήσεις και τηλεφωνική υποστήριξη, αλλά σύντομα εξελίχθηκαν σε τομείς 
που ο ίδιος δεν είχε φανταστεί, όπως στην κατηγοριοποίηση εικόνων και 
βίντεο για μηχανές αναζήτησης, στον έλεγχο και καθαρισμό δεδομένων, 
ακόμη και στην εκπαίδευση προγραμμάτων τεχνητής νοημοσύνης.  

Ο Αλέξανδρος εντυπωσιάστηκε από την ιστορία του ανθρώπου αυτού. 
Ευχήθηκε να μπορούσε να τον συναντήσει κάποια μέρα, να τον ευχαριστήσει 
που του έδειξε το δρόμο.   

Αμέσως αφού διάβασε το άρθρο, στρώθηκε στη δουλειά. Αφοσιώθηκε στη 
μελέτη της ψυχοσύνθεσης των Αμερικανών, στην ανάλυση των προτιμήσεών 
τους και των επιτυχημένων σειρών και ταινιών. Ξόδεψε εκατοντάδες ώρες 
διαβάζοντας σχόλια στο imdb.com, τον ιστότοπο που περιείχε αξιολογήσεις 
ταινιόφιλων για όλες τις ταινίες όλων των εποχών. Είδε όλες τις ταινίες που 
άρεσαν στο κοινό και τις ανέλυσε, σκηνή προς σκηνή. Επικεντρώθηκε 
περισσότερο στις ταινίες που είχαν αξιολογηθεί ως λίγο πάνω από το μέτριο, 
προσπαθώντας να αποκωδικοποιήσει τους λόγους για τους οποίους απέτυχαν 
να κερδίσουν την αποδοχή του κοινού. Για να κωδικοποιήσει και να 
οργανώσει όλες τις πληροφορίες, ώστε να αρχίσει να βγάζει νόημα από τα 



  189 

 
 

δεδομένα, αναγκάστηκε να επινοήσει ένα δικό του σύστημα 
κατηγοριοποίησης και αξιολόγησης σκηνών, με εκατοντάδες παραμέτρους. 
Προσέλαβε έναν προγραμματιστή και έναν στατιστικολόγο που του πρότεινε 
η Ιφιγένεια και άρχισε να δοκιμάζει θεωρίες.  

Ο Αλέξανδρος ήξερε ότι το μόνο που ενδιέφερε τους παραγωγούς ήταν η 
απόδοση της επένδυσής τους. Αυτό του έδινε πολλούς βαθμούς ελευθερίας. 
Αφού το μόνο κριτήριο επιτυχίας ήταν το κατά πόσο θα ήταν κάποιος 
διατεθειμένος να πληρώσει για να αγοράσει το προϊόν, το απαραίτητο 
συστατικό ήταν να απευθυνθεί στις μάζες. Κάτι τέτοιο δεν ερχόταν σε καμία 
αντίθεση με τις δικές του επιθυμίες. Άλλωστε, ποιο το νόημα του μηνύματος 
όταν δεν φτάνει στους αποδέκτες του; Οι δικοί του αποδέκτες ήταν ολόκληρη 
η ανθρωπότητα και όχι κάποιοι κουλτουριάρηδες νευρωτικοί με πολύ χρόνο 
στα χέρια τους. Πάντα απεχθανόταν την ελιτίστικη τέχνη που απευθυνόταν 
σε επιλεγμένο κοινό. Πίστευε ότι αν, για να εκτιμήσει κανείς την αξία κάποιου 
έργου, έπρεπε να έχει μάθει ολόκληρη την ιστορία της τέχνης, τότε το έργο 
αυτό δεν είχε καμία απολύτως αξία. Τα πραγματικά μεγάλα έργα 
λειτουργούσαν πάντα σε πολλά επίπεδα και είχαν κάτι να πουν σε όλους. 

Μα το να προβλέψεις πια ταινία θα ήταν πετυχημένη και ποια όχι, αυτό 
δεν είχε ξαναγίνει ποτέ. Ο Αλέξανδρος και οι συνεργάτες του τα βρήκαν 
σκούρα. Τους έλειπαν πολλές πληροφορίες και οι μέθοδοι που ακολουθούσαν 
ήταν απλοϊκές. Προς καλή τους τύχη, εκείνη την εποχή προκυρήχθηκε ένας 
διαγωνισμός που θα τους έδινε ακριβώς αυτό που τους έλειπε. 

Μια εταιρεία ενοικίασης ταινιών ήθελε να βελτιώσει τις προτάσεις που 
έκανε στους πελάτες της, με βάση τις προηγούμενες προτιμήσεις τους. 
Ανακοίνωσε ότι θα έδινε ένα εκατομμύριο δολλάρια σε αυτόν που θα έβρισκε 
τρόπο να αυξήσει κατά 10% την ακρίβεια των προτάσεων. Για να μπορέσουν 
οι διαγωνιζόμενοι να φτιάξουν αξιόπιστα μοντέλα, η εταιρεία έδωσε 
πρόσβαση στα στοιχεία 100 εκατομμυρίων πραγματικών βαθμολογήσεων, 
που είχε ήδη συλλέξει.   

Τα δεδομένα έδωσαν στον Αλέξανδρο ακριβώς αυτό που του έλειπε. Ο 
όγκος ήταν τεράστιος και αναγκάστηκε να προσλάβει  άλλους δύο φοιτητές. Η 
ομάδα αποτελούταν πλέον από τον Γιανγκ Λη τον προγραμματιστή, τον Τέρι 
και την Άλις, στατιστικολόγους και τη Μαρίσα, με εξειδίκευση στο 
μάρκετινγκ. Δεν ασχολήθηκαν με τον ίδιο τον διαγωνισμό, αφού το δικό τους 
ζητούμενο ήταν άλλο. Με τον καιρό, η μέθοδος εξελίχθηκε τόσο, που 
μπορούσε πια να προβλέψει την επιτυχία μιας νέας ταινίας στα ταμεία, τις 
περισσότερες φορές με σχετικά μικρό ποσοστό λάθους. Η Άλις και ο Γιανγκ 
Λη, που έκαναν την περισσότερη δουλειά, ήθελαν πάση θυσία να 
δημοσιοποιήσουν τα αποτελέσματά τους. Ο Αλέξανδρος αρνήθηκε, αλλά τους 
υποσχέθηκε να κάνουν μια κοινή δημοσίευση, αργότερα. Η μελέτη αυτή του 
είχε κοστίσει σχεδόν δύο χρόνια και πάνω από εκατό χιλιάδες δολλάρια. Δε θα 
μοιραζόταν τους καρπούς της τόσο εύκολα. Εξάλλου, δεν ήταν ακόμη 
πεπεισμένος ότι θα τον βοηθούσε στις δικές του ταινίες. 



 Ένα βράδυ του Δεκέμβρη, έμεινε ξάγρυπνος, μελετώντας τις τετρακόσιες 
σελίδες με τα αποτελέσματα των μέχρι στιγμής αναλύσεων. Φυλλομετρούσε 
το ογκώδες κείμενο, ψάχνοντας σε πίνακες και γραφήματα για κάτι που θα 
μπορούσε να του χρησιμεύσει. Πέταξε τον τόμο στην άκρη, εκνευρισμένος. Ο 
βαρύς γδούπος ξύπνησε την Ιφιγένεια, που ήρθε να δει τι είχε γίνει.  

«Αγόρι μου; Ακόμη ξύπνιος είσαι;» τον ρώτησε νυσταγμένη. Ο 
Αλέξανδρος σηκώθηκε από το γραφείο και τη φίλησε στο μέτωπο. 

 «Πήγαινε να κοιμηθείς. Θα έρθω κι εγώ σε λίγο...» της είπε, γλυκά.  
«Τι έγινε; Κάτι άκουσα» επέμεινε αυτή. Είδε το κείμενο στο πάτωμα. 

«Άσχημα αποτελέσματα;» τον ρώτησε, και κάθησε μαζί του.  
«Πήγαινε να κοιμηθείς καλύτερα, τα λέμε το πρωί» επανέλαβε ο 

Αλέξανδρος.  
«Αφού ξέρεις ότι αν ξυπνήσω, δύσκολα ξανακοιμάμαι» αντιστάθηκε η 

Ιφιγένεια.  
«Καλά λοιπόν... Είναι όντως άσχημα τα πράγματα. Τώρα καταλαβαίνω 

την κατάντια του Χόλιγουντ. Οι ταινίες που έχουν κάτι ουσιαστικό να πουν 
αντιμετωπίζονται με αδιαφορία. Τα γνωστά μοτίβα, σεξ, βία, αγωνιώδεις 
καταδιώξεις και εντυπωσιακές καταστροφές εγγυούνται την επιτυχία». 
Κούνησε το κεφάλι του, αποκαρδιωμένος.  

«Περίμενες κάτι διαφορετικό;» τον ρώτησε η Ιφιγένεια.   
«Αλήθεια, περίμενα κάτι διαφορετικό; Όλοι αυτοί οι καρχαρίες της 

σόουμπιζ, οι παραγωγοί, οι σκηνοθέτες, οι επαγγελματίες σεναριογράφοι, δεν 
είναι ηλίθιοι. Νόμιζα μήπως ότι θα έβρισκα κάποιο μυστικό που δεν ξέρουν 
ήδη;» 

- Ε, αφού η δουλειά τους είναι να ξέρουν τι πουλάει... 
- Ακριβώς! Μα πόσο ανόητος είμαι; Πίστεψα τις βλακείες που μας λέγανε 

στη σχολή κινηματογράφου, ότι το επίπεδο της τέχνης δε συμβαδίζει 
απαραίτητα με το επίπεδο της κοινωνίας, ότι αξιόλογα έργα μπορούν να 
καταξιωθούν και στις πιο δύσκολες εποχές... 

- Τέχνη; Μα ποια τέχνη Αλέξανδρε; Πιστεύεις ακόμη ότι ο 
κινηματογράφος είναι τέχνη; 

- Καλά, καλά... Είναι προϊόν, εμπόρευμα, κύριε Πετράκη! 
- Και τι πουλάτε βρε Αλέξανδρε; Ψυχαγωγία; Ούτε καν αυτό! Διασκέδαση, 

ταξίδι, ναρκωτικό. Οι ταινίες προσφέρουν μια διέξοδο, μια ασφάλεια…  
«Ασφάλεια...», επανέλαβε, παραιτημένος, ο Αλέξανδρος. Αμέσως όμως, τα 

μάτια του έλαμψαν. «Ασφάλεια; Ασφάλεια!» αναφώνησε, ενθουσιασμένος. 
«Ιφιγένεια, είσαι ιδιοφυία!». Της έσκασε ένα φιλί και έτρεξε στον υπολογιστή 
του. Άρχισε να ανοίγει αρχεία με σχεδόν ανεπεξέργαστα δεδομένα. Σήκωσε 
τον τόμο με τις αναλύσεις από το πάτωμα και κοιτούσε μια τα γραφήματα στις 
τυπωμένες σελίδες και μια τα νούμερα στην οθόνη του υπολογιστή. Στις επτά 
το πρωί, η Ιφιγένεια τον βρήκε ακόμη μπροστά στον υπολογιστή. Τα μάτια 
του ήταν κατακόκκινα. «Νομίζω ότι το βρήκα...» της είπε. 

 Μάζεψε τους συνεργάτες του, για να τους ζητήσει να τρέξουν μερικές 
τελευταίες αναλύσεις. Όταν τους εξήγησε τι ήθελε, τον κοίταζαν εμβρόντητοι. 



  191 

 
 

«Ξέρεις πόσο καιρό θέλει για να κάνουμε κάτι τέτοιο;» έσπασε τη σιγή η Άλις. 
«Δεν ξέρω καν πώς θα μπορούσαμε να ξεκινήσουμε», συμπλήρωσε ο Τέρι. 
«Ίσως αν...» πήγε να πει ο Γιανγκ Λη, αλλά αμέσως κούνησε αρνητικά το 
κεφάλι του. «Είσαι σίγουρος πως θέλεις να το κάνεις;» τον ρώτησε πάλι η 
Άλις. Ο Αλέξανδρος κούνησε καταφατικά το κεφάλι του. «Αφού το θέλει, ρε 
παιδιά, ποιο είναι το πρόβλημα; Δικά του είναι τα λεφτά!» προσέθεσε, με ένα 
ειρωνικό χαμόγελο, η Μαρίσα. «Πόσο χρόνο θέλετε;» ρώτησε ο Αλέξανδρος.  

- Έξι μήνες! Τουλάχιστον! 
- Έξι; Βάλε δέκα καλύτερα... 
- Δέκα; Γιατί βρε παιδιά είναι τόσο δύσκολο; 
Ο Αλέξανδρος δε μπορούσε να περιμένει τόσο.  
- Το πρώτο εμπόδιο, είναι η έλλειψη δεδομένων. Αυτό που ζητάς δεν 

υπάρχει καταγεγραμμένο πουθενά. Πρέπει να πάρουμε την κάθε ταινία 
ξεχωριστά... 

- Ναι! Και οι πιθανοί συνδυασμοί είναι τόσο πολλοί... 
- Το μοντέλο θα είναι πολύ περίπλοκο, σχεδόν χαοτικό! 
- Οι παράμετροι συσχετίζονται με σύνθετους τρόπους. 
- Υπάρχουν τόσες πολλές παραλλαγές που... 
Σταμάτησαν να διαμαρτύρονται, όταν αντιλήφθηκαν ότι ο Αλέξανδρος δεν 

τους άκουγε πια.  Έμοιαζε να είχε πέσει σε έκσταση. Το χαμόγελο στο 
πρόσωπό του τους έκανε να ανησυχήσουν. «Λες να τον χάσαμε;» ρώτησε 
χαμηλόφωνα η Μαρίσα τον Γιανγκ Λη. «Σςς... Σκέφτεται» τη σώπασε αυτός. 
Ο Αλέξανδρος πήρε ένα πονηρό ύφος. «Χαοτικό περιβάλλον, συνεχώς 
εξελισσόμενες, όλο και πιο περίπλοκες μορφές, σχεδιασμένες από ανθρώπους. 
Αυτά είναι όλα;». «Θέλεις κι άλλα; Μα είσαι τρελός; Δε σου φτάνουν αυτά;» 
φώναξε ο Τέρι, ενώ οι άλλοι είχαν μείνει με ανοιχτό το στόμα. «Μα, αυτό είναι 
εύκολο!» δήλωσε θριαμβευτικά ο Αλέξανδρος. 

  
 



Ο Νάσος 

 
Ο Νάσος γεννήθηκε στη Γοραντζή, ένα από τα ελληνικά χωριά της 

Δρόπολης, στη Νότια Αλβανία. Στην Ελλάδα, τα τοπωνύμια «Δρόπολη» και 
«Νότια Αλβανία» δε σημαίνουν τίποτα. Η ευρύτερη περιοχή, που 
επιδικάστηκε στην Αλβανία το 1921, είναι γνωστή στην Ελλάδα ως «Βόρεια 
Ήπειρος», σημάδι αλυτρωτικών βλέψεων περασμένων εποχών. Τα Βαλκάνια, 
ακόμη και σήμερα, σφύζουν από τέτοιες περιοχές με μικτούς πληθυσμούς, 
διαφόρων εθνικοτήτων και θρησκευμάτων, με μακρόχρονες ιστορίες 
διαμαχών και αποδείξεων των ζωώδων καταβολών μας. Η κληρονομιά της 
Οθωμανικής αυτοκρατορίας αποτελεί δυσβάσταχτο ζυγό, που δύσκολα μπορεί 
να αποτιναχθεί. Χωρίς το χρυσό δισκοπότηρο της Ευρωπαϊκής Ένωσης, της 
γης της επαγγελίας που ενώνει αντί να χωρίζει, οι λαοί των Βαλκανίων θα 
συνέχιζαν να προσκολλούνται σε μύθους για περασμένα μεγαλεία και 
διηγόντας τα να κλαίνε. Λίγες είναι πλέον οι ηγεσίες που επενδύουν στην 
προγονολατρεία και τον μεγαλοϊδεατισμό για την επιβίωσή τους. Δυστυχώς 
για τους Έλληνες της Δρόπολης, η Αλβανία είναι μία από τις τελευταίες, αυτές 
χώρες.  

Ο Νάσος μεγάλωσε σε μια ξενόφοβη χώρα με κομμουνιστικό καθεστώς. Το 
καθεστώς του Χότζα είχε διαρρήξει τους δεσμούς του με όλα τα υπόλοιπα 
μέλη του Ανατολικού μπλοκ και διέγραφε τα τελευταία, τραγικά του χρόνια σε 
μια απελπιστική απομόνωση. Η μισή χώρα ήταν διάσπαρτη με πολυβολεία, 
καταφύγια, αποθήκες πυρομαχικών και καυσίμων. Ο συνεχής έλεγχος, η 
καχυποψία, ο προσδιορισμός του μέλλοντος τού κάθε μέλους τής κυψέλης από 
την πανίσχυρη βασίλισσα θεωρούνταν δεδομένα.  

Οι Έλληνες της Δρόπολης ήταν σε ακόμη δυσμενέστερη θέση από τους 
υπολοίπους. Στη Γοραντζή, η εκκλησία είχε μετατραπεί σε αποθήκη. Η 
θρησκεία και η γλώσσα ήταν τα μόνα μέσα αυτοπροσδιορισμού των Ελλήνων 
της Νότιας Αλβανίας. Τους Αλβανούς τους χώριζαν σε «Χριστιανούς» και 
«Τούρκους», προσδιορισμός με σαφή αναφορά στη μουσουλμανική θρησκεία. 
Ήταν αποκομμένοι από την Ελλάδα, γεωγραφικά, ηθικά και πολιτισμικά. 
Είχαν κρατήσει τις αξίες μιας άλλης εποχής, πιο απλής, πιο αγνής. Η μόνη 
τους επικοινωνία με τον έξω κόσμο ήταν τα ελληνικά τηλεοπτικά μέσα, 
πράγμα γνωστό στο καθεστώς, που παρακολουθούσε τον προσανατολισμό 
των κεραιών και φρόντιζε να τους κρατά σε τάξη. Είχαν πλήρη συνείδηση τής 
διαφορετικότητάς τους. Ξένοι στο ίδιο τους το σπίτι, ξεχασμένοι από μια 
πατρίδα όπου τα μεγάλα λόγια και οι πομπώδεις υποσχέσεις κατέληγαν πάντα 
εκεί από όπου ξεκινούσαν, στο τίποτα. Πολλοί έχουν μιλήσει για την 
αβάσταχτη καταρράκωση της ανθρώπινης αξιοπρέπειας στα κομμουνιστικά 
καθεστώτα. Λίγοι όμως μπορούσαν να μιλήσουν εκ πείρας για τη δυσχέρεια 
τής θέσης στην οποία βρήκαν τον εαυτό τους οι αποκαλούμενοι 
«Βορειοηπειρώτες».   



  193 

 
 

Ο όρος «Βορειοηπειρώτης» ήταν επίπλαστος, φτιαγμένος από τους 
«Έλληνες». Οι ίδιοι, ελλείψει κάποιου καλύτερου προσδιορισμού, που να τους 
διαχωρίζει από τους «Ελλαδίτες», όπως τους αποκαλούν οι Κύπριοι, 
χρησιμοποιούσαν τον όρο «οι δικοί μας». Πόσο πιο ειλικρινής μπορεί να είναι 
κάποιος όταν αναφέρεται στη φυλή του; Οι «δικοί μας», οι «μειoνότες».  Οι 
«άλλοι», οι «Έλληνες», οι «Τούρκοι», οι «Χριστιανοί».  

Οι γονείς πάντα προσπαθούν να προφυλάξουν τα παιδιά τους από την 
σκληρότητα της πραγματικότητας. Οι γονείς τού Νάσου τα είχαν καταφέρει 
αρκετά καλά. Όχι ότι ένα παιδί σε ένα απομονωμένο χωριό πεντακοσίων 
περίπου κατοίκων χρειάζεται ιδιαίτερη προστασία... Είχε μεγαλώσει 
πιάνοντας «λαμπουρίδες» και βάζοντάς τις μέσα σε μπουκάλια αναψυκτικών 
για να τον φωτίζουν στη σκοτεινή νύχτα. Έφτιαχνε σφυρίχτρες από κλαδιά 
κουτσουπιάς και σκαρφάλωνε σαν κατσίκι στις κακοτράχαλες, πέτρινες 
πλαγιές. Τα καλοκαίρια, έβρισκε δροσερό καταφύγιο στη «Σκοτεινή», τη 
σπηλιά που το χειμώνα πετούσε το νερό από τα σπλάχνα της με ορμή και 
πότιζε τον κάμπο.  

Όχι, ο Νάσος είχε ειδυλλιακή παιδική ηλικία. Μέσα στην ατυχία τής φυλής 
του, είχε την τύχη να γεννηθεί την κατάλληλη στιγμή, ώστε να γαλουχηθεί με 
τις απλές, ξεχασμένες απολαύσεις μιας περασμένης εποχής και να ωριμάσει 
σε έναν άλλο κόσμο, μοντέρνο, απελευθερωμένο από τις αγκυλώσεις των 
περασμένων γενιών. Ο Νάσος γεννήθηκε το 1940. Ήταν ήδη ένας έμπειρος, 
οικονομικά ανεξάρτητος μηχανικός πληροφορικής όταν πέθανε ο Χότζας. 

Στην κομμουνιστική Αλβανία, η σωρευμένη καταπίεση δεκαετιών και η 
οικονομική εξαθλίωση είχαν δημιουργήσει ένα εκρηκτικό μίγμα. Ο χυλός 
κόχλαζε, αυξάνοντας συνεχώς την πίεση σε ένα επιμελώς στεγανοποιημένο 
κουβούκλιο από σίδερο και μπετόν, όμοιο με τα χιλιάδες πολυβολεία που 
ζώνουν τα βουνά και τους κάμπους τής Νότιας Αλβανίας, με τα μικρά τους 
παράθυρα στραμμένα προς την Ελλάδα. Η πίεση απελευθερωνόταν εντέχνως 
προς τα έξω, πάντα προς τα έξω. Για όλα τα κακά ήταν υπεύθυνοι «οι άλλοι», 
αυτοί που πάντα φταίνε για οτιδήποτε δε μπορούμε να δεχθούμε ότι 
οφείλεται στη δική μας αδυναμία. Όμως η οργή είχε ξεχειλίσει. Τα μικρά 
παραθυράκια δεν έφταναν να την αποφορτίσουν και θύμιζαν τσαγερό, χύτρα 
ταχύτητας που σφυρίζει, έτοιμη να σκάσει.  

Κάποια στιγμή, ο Γκορμπατσόφ αποδέχθηκε την ήττα του. Το τείχος του 
Βερολίνου έπεσε. Και ακριβώς τη στιγμή που έπρεπε, ο Χότζας πέθανε. Ο 
διάδοχός του δεν μπόρεσε να συγκρατήσει την έκρηξη. Η ρωγμή στην άτρωτη 
πανοπλία έγινε ρήγμα, χάσμα, βάραθρο. Από εκεί ξεχείλισαν οι πόθοι και τα 
πάθη δυόμιση εκατομμυρίων Αλβανών. Μέσα στη θύελλα των διαδηλώσεων 
και των καταστροφών, τα σύνορα άνοιξαν διάπλατα. Εκατοντάδες χιλιάδες 
ασφυκτιόντες Αλβανοί ξεχύθηκαν στην Ιταλία και την Ελλάδα, απεγνωσμένοι 
για μια ανάσα αέρα, για ένα καλύτερο αύριο. Δεν υπάρχει ισχυρότερο 
διεγερτικό από την ελπίδα. Δε λογάριασαν τους στρατιώτες στα σύνορα που 
πυροβολούσαν μέχρι που βαρέθηκαν να μαζεύουν πτώματα, υπέμεναν με 
στωικότητα τον εξευτελισμό και την υπεροψία που συνάντησαν και, με τον 



καιρό, πραγματοποίησαν το όνειρό τους. Έχτισαν μια ζωή ανθρώπινη, 
ελεύθερη. Με σκληρή και τίμια δουλειά, κέρδισαν τελικά τον σεβασμό των 
οικοδεσποτών τους και άρχισαν να αφομοιώνονται στις κοινωνίες όπου 
επέλεξαν να ζήσουν.  

Στην αρχή όμως, τα πράγματα ήταν δύσκολα. Μέσα στον γενικό 
πανζουρλισμό, είχαν ανοίξει οι πόρτες των φυλακών. Μαζί με τους χιλιάδες 
πολιτικούς κρατούμενους, βρέθηκαν ελεύθεροι αρκετοί από τους χειρότερους 
εγκληματίες που είχε γνωρίσει η Ελλάδα στην ιστορία της. Οι Έλληνες 
θεωρούσαν πάντα τον εαυτό τους φιλόξενο λαό, εν μέρει λόγω κάποιων 
μαθημάτων για τον Ξένιο Δία στο δημοτικό, περισσότερο λόγω των χρημάτων 
που αφήνουν κάθε χρόνο οι τουρίστες στον τόπο τους και, πολύ περισσότερο, 
επειδή ποτέ πριν το 1985 δεν είχαν υποδεχθεί τόσους πολλούς μετανάστες.  

Είναι εύκολο να λες ότι δεν είσαι ρατσιστής, όταν γύρω σου είναι όλοι 
ίδιοι. Όταν αρχίσουν να σου παίρνουν τις δουλειές «οι άλλοι», όταν βλέπεις 
την εγκληματικότητα να αυξάνεται, αρχίζεις να ανακαλύπτεις ότι καμία φυλή 
δεν έχει ηθικό προβάδισμα απέναντι σε κάποια άλλη και ότι το ένστικτο της 
αυτοσυντήρησης επισκιάζει οποιαδήποτε υποτιθέμενη γενετική υπεροχή.  

Όταν έφτασαν οι πρώτοι Αλβανοί στην Ελλάδα, συστήνονταν ως 
Βορειοηπειρώτες. Οι Έλληνες, βασανισμένοι από τις τύψεις για την 
προδοτική αμέλεια που είχαν επιδείξει απέναντι στους ομόφυλούς τους, 
άνοιξαν τις αγκάλες τους για να τους υποδεχθούν. Ένα απαράδεκτο σύστημα 
παιδείας και ένα ακόμη πιο απαράδεκτο σύστημα μέσων μαζικής ενημέρωσης 
φρόντισαν ώστε τα δύο πιο σημαντικά χαρακτηριστικά των «μειονοτών», η 
θρησκεία και η γλώσσα, να παραμεληθούν. Έτσι, όποιος δήλωνε 
Βορειοηπειρώτης, θεωρούταν Βορειοηπειρώτης, ακόμη και αν δεν ήξερε λέξη 
Ελληνικά, ή προσκυνούσε τον Αλλάχ.  

Οι πραγματικοί μειονότες από την άλλη, δεν ήταν συνηθισμένοι να 
φωνάζουν. Ήταν άνθρωποι μαζεμένοι, λίγο από τους δικούς τους ηθικούς 
φραγμούς και λίγο από τη χρόνια καταπίεση του Χότζα. Αυτοί ήταν οι 
άνθρωποι που, όταν άρχισαν να ξαναγίνονται οι πρώτες λειτουργίες στις 
αναστηλωμένες εκκλησίες, στριμώχνονταν δειλά-δειλά κοντά στην έξοδο του 
ναού, και κοιτούσαν ο ένας τον άλλο, μήπως και κάποιος ήξερε πώς να 
συμπεριφερθεί, πότε να κάνει τον σταυρό του και πότε να προσκυνήσει. Δεν 
υπήρχε περίπτωση να σηκώσουνε το ανάστημά τους και να καταγγείλουνε το 
έγκλημα που είχε γίνει εις βάρος της ταυτότητάς τους.  

Έτσι, πολύ σύντομα, ο όρος «Βορειοηπειρώτης» έγινε ανέκδοτο. Αφού 
όλοι οι Αλβανοί αυτοπροσδιορίζονταν ως Βορειοηπειρώτες για να τύχουν 
ειδικής μεταχείρισης, το χαρτί κάηκε και οι Έλληνες κατέταξαν όλους τους 
μετανάστες από την Αλβανία στην ίδια κατηγορία. Η κατηγορία αυτή 
αδικούσε όχι μόνο τους «μειονότες», αλλά και τους ίδιους τους Αλβανούς, 
αφού τα εγκλήματα των προσφάτως απελευθερωμένων δολοφόνων, κλεφτών 
και βιαστών αμαύρωναν την εικόνα ενός περήφανου και εργατικού λαού. 
Μέσα σε δύο με τρία χρόνια, οι Ελληνικές φυλακές είχαν γεμίσει με Αλβανούς 
εγκληματίες που, στο ταξίδι τους από τις Αλβανικές προς τις Ελληνικές 



  195 

 
 

φυλακές, είχαν καταφέρει μερικά ακόμη κατορθώματα για να εξιστορούνται 
στις ατελείωτες μέρες και νύχτες στο κλουβί.  

Μέσα σε όλο αυτό το κλίμα, ο Νάσος ήταν και πάλι τυχερός. Αποφάσισε 
να πάει απ’ ευθείας στην Αθήνα, όπου ζούσε ήδη η οικογένεια ενός θείου του, 
ο οποίος είχε προλάβει να φύγει πριν κλείσουν τα σύνορα. Με τη διάλυση του 
Ανατολικού μπλοκ, η Αθήνα υποδέχθηκε ορδές μεταναστών, κυρίως Αλβανών, 
Ρουμάνων και Πολωνών, που προστέθηκαν στους θύλακες των Αφρικανών, 
Πακιστανών, Ινδών και άλλων. Ήταν ήδη μια μεγάλη και απρόσωπη πόλη 
τεσσάρων περίπου εκατομμυρίων ανθρώπων. Ο καθένας ήταν κλεισμένος 
στον μικρόκοσμό του, που οριοθετούταν από τους τοίχους ενός διαμερίσματος 
και ενός γραφείου και από το κουβούκλιο ενός αυτοκινήτου.  

Οι Αθηναίοι, γνήσια δείγματα κατοίκων μιας σύγχρονης μεγαλούπολης, δε 
γνώριζαν την έννοια της γειτονιάς, τους ανθρώπους που μένουν δίπλα, από 
πάνω ή από κάτω τους, ή τα ονόματα των δρόμων που τους περιτριγύριζαν. 
Περπατούσαν με βήμα γοργό, με το κεφάλι σκυφτό, πάντα με σκοπό, πάντα 
για να φτάσουν κάπου. Η ίδια η πόλη, με την ασχήμια και τον απάνθρωπο 
χαρακτήρα της αποθάρρυνε οποιαδήποτε προσπάθεια για μια απλή βόλτα, 
μια συζήτηση με έναν άγνωστο. Οι μόνες ενδείξεις ότι αυτή η πόλη ήταν στην 
Ελλάδα ήταν οι χαρακτήρες σις επιγραφές των καταστημάτων, η Ακρόπολη, 
οι πάντα γεμάτες καφετέριες και τα μενού των πολυάριθμων εστιατορίων και 
ταχυφαγείων.  

Το απρόσωπο περιβάλλον επέτρεψε στον Νάσο να αφομοιωθεί γρήγορα 
και να μην αντιμετωπίσει τον ολοένα και εντεινόμενο ρατσισμό που γνώρισαν 
οι συμπατριώτες του σε μικρότερες πόλεις. Είχε βέβαια και ένα πλεονέκτημα 
απέναντί τους. Ο Νάσος ήταν ανάμεσα στους ελάχιστους τυχερούς που είχαν 
επιλεχθεί από το καθεστώς να γίνουν ηλεκτρολόγοι μηχανικοί και να 
ασχοληθούν με τις νέες τεχνολογίες.  

Ο Χότζας είχε δει τον κόσμο γύρω του να αλλάζει με δραματικούς ρυθμούς 
και δεν ήθελε να μείνει πίσω. Ο Νάσος είχε διακριθεί στη σχολή του και η 
αστείρευτη ενεργητικότητά του του είχε εξασφαλίσει και κάποια ειδικά 
τιμητικά βραβεία, που το κράτος απένειμε στους καλύτερους εργάτες του. Με 
λίγη τύχη και πολλή δουλειά, ο Νάσος είχε καταφέρει να γίνει μέλος ενός 
στενού κύκλου εκλεκτών, με δεσμούς με το διεφθαρμένο καθεστώς. Είχε 
μυηθεί σε επτασφράγιστα μυστικά και μάθει τις τέχνες της εξαπάτησης, της 
διαπλοκής και της κομπίνας. Η Ελλάδα ήταν ιδανικό μέρος για να εξασκήσει 
κάποιος αυτές τις τέχνες.  

Μέσα σε λίγα χρόνια, είχε ήδη στήσει τη δική του εταιρεία συμβούλων 
πληροφορικής και είχε αρχίσει να κλείνει δουλειές με το κράτος και με 
εταιρείες στον ανερχόμενο κλάδο των τηλεπικοινωνιών. Η καριέρα του 
διαφαινόταν λαμπρή, μόνο που πάντα είχε μέσα του ένα σαράκι που τον 
κατέτρωγε. Δεν ήταν ποτέ ικανοποιημένος με αυτά που είχε καταφέρει, όσο 
δύσκολα κι αν ήταν, όσο νωρίς κι αν ήταν στη ζωή του. Πάντα πίστευε πως 
ήταν προορισμένος για μεγάλα πράγματα, για κάτι διαφορετικό, σημαντικό, 
μεγάλο. Όσο κι αν απογοητεύτηκε από τη διαστρέβλωση των ιδεών του 



Ένγκελς και του Μαρξ, ποτέ δεν τους κατέκρινε για αυτό που πρέσβευαν. 
Πίστευε μέσα του ότι μπορούσε να υπάρξει ένας καλύτερος κόσμος. Πάλευε 
με τον φόβο του θανάτου και τις υπαρξιακές του ανησυχίες και σύχναζε 
ολοένα και περισσότερο σε συναθροίσεις των λεγόμενων ανθρώπων του 
πνεύματος, οι οποίοι όμως τον είχαν απογοητεύσει με το πομπώδες ύφος και 
την έπαρσή τους. Ώσπου, σε κάποια ημερίδα για την κληρονομιά του Νίτσε 
στη σύγχρονη φιλοσοφία, τον πλησίασε ένας περίεργος μεσήλικας που, χωρίς 
να συστηθεί, τον ρώτησε αν φοβάται τον θάνατο.  

Η γνωριμία του με τον Θοδωρή τον έκανε να αλλάξει πολλά πράγματα στη 
ζωή του. Έγινε από τους πρωτοστάτες του κινήματος ενάντια στην 
Ελληνορθόδοξη εκκλησία και της επιρροής της στην παιδεία και κινδύνεψε να 
κλείσει την εταιρεία του. Όταν κάποιοι θερμόαιμοι άρχισαν να εκτελούν ένα-
ένα τα μέλη της ομάδας, ο Θοδωρής αναγκάστηκε να αυτοεξοριστεί και η 
ομάδα διαλύθηκε. Ο Νάσος επέλεξε να εκαταλείψει κι αυτός τη χώρα και να 
εφαρμόσει τα όσα διδάχθηκε σε μια άλλη κατεύθυνση. Κοίταξε βαθιά μέσα 
του και βρήκε τον δρόμο όπου οδηγούσε όλη η μέχρι τότε πορεία του.  

Η αποκάλυψη τού ήρθε, όπως γίνεται συχνά, μέσα από ένα όνειρο. Είδε 
χιλιάδες Αφρικανούς, μέσα σε καλύβια από άχυρο και λάσπη, να κάθονται με 
έναν φορητό υπολογιστή στην αγκαλιά τους και με ακουστικά και μικρόφωνο 
στο κεφάλι τους. Είδε κάποιους να δίνουν οδηγίες σε άψογα Ελληνικά, άλλους 
να μεταφράζουν σελίδες και άλλους να γράφουν προγράμματα. Είδε μικρά 
παιδιά να παρακολουθούν βίντεο με μαθήματα Γερμανικών, υπολογιστών και 
μουσικής, όλα μέσω υπολογιστών, στη μέση του πουθενά. Ανέβηκε πιο ψηλά 
και είδε ένα τεράστιο δίκτυο κεραιών που κάλυπτε την Αφρικανική Σαβάνα. 
Και είδε να χτίζονται καινούρια σπίτια, υδραγωγεία, σχολεία και νοσοκομεία. 
Όταν ξύπνησε, ένιωσε ότι είχε βρει το κάλεσμά του. Η τεχνολογία υπήρχε, την 
ήξερε καλά. Το οικονομικό κίνητρο, επίσης: άφθονα, φθηνά εργατικά χέρια 
και μυαλά για την αδηφάγο εποχή της πληροφορίας και των υπηρεσιών, με 
ευέλικτη σχέση εργασίας, χωρίς ασφαλιστικές καλύψεις και χωρίς να 
υπερφορτώνονται οι αναπτυγμένες χώρες με οικονομικούς μετανάστες. Είχε 
γνωρίσει από πρώτο χέρι τα προβλήματα που δημιουργούνται όταν μια χώρα 
υποδέχεται περισσότερους μετανάστες από ότι μπορεί να απορροφήσει. Αυτή 
ήταν μια εξαιρετική λύση. Το μόνο που απαιτούταν ήταν θέληση και 
μακρόπνοος σχεδιασμός. Το κόστος θα ήταν μεγάλο. Τα οφέλη, όμως, 
απείρως μεγαλύτερα. 

Για να πετύχει το σχέδιό του, ο Νάσος απαρνήθηκε τις χαρές τής 
οικογένειας, τα πλούτη που θα είχε αποκτήσει αν κατεύθυνε την αστείρευτη 
ενεργητικότητά του προς πιο προσοδοφόρες δραστηριότητες και τη δόξα που 
θα αποκτούσε αν έμπαινε το όνομά του σε κάποιο από τα προγράμματα που 
βοήθησε να στηθούν. Του ήταν όλα αδιάφορα. Στα εξήντα του, το πρόγραμμα 
είχε ήδη επεκταθεί σε τέσσερις χώρες. Μπορούσε επιτέλους να απαντήσει 
στον δάσκαλό του, «Όχι, δεν τον φοβάμαι τον θάνατο. Θαύμασα την 
ικανότητα των ανθρώπων να ξεπερνούν τις πιο αντίξοες συνθήκες, να 
μαθαίνουν, να φτιάχνουν ένα καλύτερο μέλλον για τον εαυτό τους και τα 



  197 

 
 

παιδιά τους. Αγάπησα αυτούς τους ανθρώπους, τους ξεχασμένους, τους 
παρανοημένους. Δημιούργησα μια διέξοδο, μια οδό πραγμάτωσης των 
ονείρων τους, εκπλήρωσης των δυνατοτήτων τους. Ναι δάσκαλε, τώρα μπορώ 
να πεθάνω ήσυχος».  

Στα εβδομήντα του, πλέον, είχε επιστρέψει στην Ελλάδα, κυρίως λόγω της 
στρατηγικής της θέσης ανάμεσα στους λαθρέμπορους της ανατολικής 
Ευρώπης και την Αφρική. Η αλήθεια είναι ότι τον είχε πιάσει και μια 
απρόσμενη νοσταλγία. Όχι για την πατρίδα, είχε μάθει ότι άνθρωποι σαν κι 
αυτόν δεν έχουνε πατρίδα. Γύρισε περισσότερο για να περάσει χρόνο με 
όποιους παλιούς φίλους του είχαν απομείνει. 

 Προετοιμαζόταν για το επόμενο ταξίδι του στη Μοζαμβίκη, όπου η 
συμφωνία με κάποιον πολέμαρχο κινδύνευε να ακυρωθεί, επειδή οι 
χειροβομβίδες που του είχε παραδώσει ήταν ελαττωματικές. Είχε ήδη 
εξασφαλίσει ένα γενναίο αντιστάθμισμα από τον Ουκρανό έμπορο όπλων που 
ευθυνόταν για την ατασθαλία, όταν η γραμματέας του τον πληροφόρησε ότι 
ήθελε να τον δει κάποιος νεαρός. Της ζήτησε να τον ξεφορτωθεί ευγενικά, 
αλλά αυτή του είπε πως ο νεαρός επέμενε να του δείξει κάτι. Τη ρώτησε για το 
πρόγραμμά του και του απάντησε πως είχε δέκα λεπτά ελεύθερα. Έτσι ο 
Νάσος δέχθηκε να συναντήσει τον μυστήριο επισκέπτη.  

Ο Αλέξανδρος μπήκε μέσα με αποφασιστικότητα και, με μια ξερή 
«Καλημέρα», έβγαλε από την τσέπη του το βότσαλο και το έριξε στο τραπέζι 
του. «Με συγχωρείτε που σπαταλώ τον πολύτιμο χρόνο σας...», του είπε, 
«αλλά νομίζω ότι μπορείτε να αφιερώσετε δύο λεπτά σε αυτό». Ο Νάσος 
έκανε να σηκώσει το ακουστικό για να ζητήσει από τη γραμματέα του να τον 
πετάξει έξω, αλλά το μάτι του έπεσε στο κατάλευκο βότσαλο με τον κύκλο. 
Χωρίς να τον κοιτάξει, πήρε στο χέρι του το βότσαλο, το γύρισε ανάποδα και 
το κοίταξε για λίγο, αμίλητος. Τελικά, τον κάρφωσε με ένα δύσπιστο βλέμμα, 
λίγο αγριεμένος. «Πού το βρήκες εσύ αυτό, νεαρέ; Και ποιος σου είπε να μου 
το φέρεις εδώ;»  

Ο Αλέξανδρος δεν πτοήθηκε από τον επιθετικό τόνο. «Θα σας το πω, κι ας 
μη με πιστέψετε. Μου το έδωσε ένας γέρος Ινδιάνος, στην Άμπιλην του 
Κάνσας. Του το είχε δώσει κάποιος Θήοντορ Ξένος, που μάλλον του είχε κάνει 
πολύ μεγάλη εντύπωση, αφού ο Κανακούκ – έτσι τον έλεγαν τον ινδιάνο - μου 
ζήτησε να ψάξω ποιος ήταν και να πω την ιστορία του. Μόνο που άρχισα ήδη 
να το μετανιώνω, αφού οι παλιοί του φίλοι δε θέλουν να θυμούνται τίποτα γι 
αυτόν. Αν θέλετε να μου πείτε τι διάολο συμβαίνει, καλώς. Αλλιώς... Εγώ 
έκανα ό,τι μπορούσα. Μακάρι να μην τον είχα γνωρίσει ποτέ αυτόν τον τρελό-
ινδιάνο!» 

Ο Νάσος μαζεύτηκε λίγο. Ο νεαρός φαινόταν ειλικρινής. 
- Πώς λέγεσαι, αγόρι μου; 
- Αλέξανδρος. 
- Εγώ είμαι ο Νάσος, αλλά μάλλον το ξέρεις ήδη αυτό. Κάθισε, σε 

παρακαλώ. Θέλεις να σε κεράσω κάτι; 
- Όχι, ευχαριστώ. 



- Και ποιος είσαι, Αλέξανδρε; 
- Εγώ; Απόφοιτος της φιλοσοφικής, έχω γράψει μερικά πράγματα, μα δεν 

έχουν σημασία αυτά. Θέλω μόνο να ξέρω, αν έχετε κάτι να μου πείτε ή όχι, για 
να μη σας ενοχλώ άλλο. 

- Ω, μα έχω πολλά να σου πω. Μόνο που δεν έχω τον χρόνο. Γι αυτό, θα σε 
ρωτήσω τι θέλεις να μάθεις εσύ. 

- Θέλω να μάθω για τον Θοδωρή! 
- Τι ακριβώς θέλεις να μάθεις; Η ιστορία του δεν έχει και πολύ μεγάλη 

σημασία. Θέλεις να μάθεις ποιος πραγματικά ήταν; 
- Αυτή τη στιγμή, οτιδήποτε θα ήταν καλύτερο από το τίποτα. Το μόνο που 

ξέρω είναι πως ήταν κάποιο είδος φιλόσοφου, που είχε φτιάξει μια μυστική 
ομάδα επαναστατών που πολεμούσαν την εκκλησία. 

- Ω, μα αυτό δεν είναι αυτό που ήταν, αλλά αυτό που γνώριζαν οι άλλοι γι 
αυτόν. Θέλεις να μάθεις το ποιος ήταν; 

- Τι εννοείτε; 
- Εννοώ την ουσία του, αυτό που αντιπροσώπευε. Θέλεις να ξέρεις; 
- Βεβαίως, μπορείτε να μου το πείτε; Αφού δεν έχετε και πολύ χρόνο, 

εννοώ... 
- Χρόνο... Ναι... Κοίταξε, δε θα προσπαθήσω μέσα σε λίγα λεπτά να σου 

περάσω τη φιλοσοφία μιας ζωής. Δε γίνονται αυτά τα πράγματα. Το 
πρόγραμμά μου είναι γεμάτο και έχω πολλά ακόμη που θα ήθελα να κάνω. 
Αλλά, θα σου δώσω  κάποια κείμενα του Θοδωρή, για να καταλάβεις ποιος 
ήταν. Το τι θα κάνεις με αυτή τη γνώση, είναι δικό σου θέμα. 

«Κείμενα;» ρώτησε ο Αλέξανδρος. «Τι κείμενα;» 
«Ω, μην ενθουσιάζεσαι και πολύ, μπορεί να τα βρεις λίγο βαρετά. Αν και... 

Έχεις τελειώσει είπες τη φιλοσοφική; Ε, τότε, θα είναι πιο ελαφριά από τις 
βαρύγδουπες αναλύσεις που θα διάβαζες εκεί. Τα κείμενα τον αδικούν 
πάντως... Μιλούσε πολύ πιο όμορφα απ’ ό,τι έγραφε. Είχε μια θέρμη, ένα 
πάθος όταν μας μιλούσε, που δεν μπόρεσε να τα περάσει στα γραπτά του… 

» Α! Και κάτι ακόμα... Τα κείμενα δεν είναι πλήρη. Βρήκα τα γραπτά 
καταχωνιασμένα σε μια κρυψώνα, στο υπόγειο του σπιτιού του. Από τη 
βιασύνη του, δεν τα πήρε μαζί του στην Αμερική και μου είχε ζητήσει 
αργότερα να πάω να πάρω. Όταν τα βρήκα, το υπόγειο είχε πλημμυρίσει και 
ήταν ήδη σε άσχημη κατάσταση. Κάθισα και τα αντέγραψα, και συμπλήρωσα 
ό,τι μπορούσα, αλλά μόνο όταν ήμουν σίγουρος για τη λέξη που έλειπε. Τελικά 
φαίνεται ότι λείπουν ολόκληρα κομμάτια, αφού πηδάει από θέμα σε θέμα, 
χωρίς ιδιαίτερη συνοχή. Σε προετοιμάζω για να μην απογοητευτείς. Ήταν 
αληθινά σπάνιος άνθρωπος ο Θοδωρής. Τα κείμενα αυτά τον αδικούν». 

Καθώς μιλούσε, ο Νάσος έβγαλε από ένα ράφι κάποιες κόλλες Α4 και τις 
έδωσε στον Αλέξανδρο. «Πάρε τα και κράτησέ τα», του είπε, «μπορώ να τα 
ξανατυπώσω».  

Εκείνη τη στιγμή, χτύπησε το κινητό του. Ο Νάσος κοίταξε ποιος τον 
καλούσε, χαμογέλασε, ζήτησε συγνώμη και απάντησε. «Ναι; Γκέλη; Βρε, τι 
κάνεις, ρε χούφταλο; Χρόνια και ζαμάνια ρε... Πώς; Καλά, δεν το πιστεύω... 



  199 

 
 

Μα πώς σου ήρθε, βρε; Καλά, θα τα πούμε από κοντά. Δεν θα το πιστέψεις, 
αλλά έχω έναν νεαρό δίπλα μου που ήρθε σήμερα από το πουθενά και με 
ρωτούσε γι αυτόν... Ναι, για τον Θοδωρή, το πιστεύεις; Είναι η μέρα του, 
φαίνεται... Όχι, δεν τον ξέρω... Όχι, ένας νεαρός είναι... Α, σε πήρε κι εσένα; 
Όχι, δεν του είπα τίποτα, αλλά μην  ανησυχείς, είναι άκακος... Πώς; Πώς σου 
ήρθε βρε; Καλά, θα μου τα πεις εκεί... Όχι, όχι, σήμερα δε γίνεται με τίποτα. 
Θα σε πάρω αύριο το πρωί για να ανέβουμε μαζί... Καλά, βρε θηρίο, τα λέμε 
αύριο... Φιλιά στη Χρυσάνθη...» 

Ο Νάσος έκλεισε το τηλέφωνο και είπε στον Αλέξανδρο, που ήδη είχε 
αρχίσει να ξεφυλλίζει τις κόλλες, «Καλά, αυτό κι αν είναι σύμπτωση. Στο 
τηλέφωνο ήταν ένας άλλος μαθητής του Θοδωρή. Θέλει, λέει, να ανέβουμε 
μαζί στον τάφο του. Πώς τα φέρνει η τύχη μερικές φορές, έ;» 

«Στον τάφο του;», ρώτησε ο Αλέξανδρος, «Μα, νόμιζα ότι είχε πεθάνει 
στο Σικάγο».   

«Στο Σικάγο πέθανε, αλλά έπεισα τη γυναίκα του να φέρει τη σωρό εδώ 
για ταφή. Είχε διαλέξει ο ίδιος τον τόπο και τον τρόπο με κάθε λεπτομέρεια. 
Ένιωθα υποχρεωμένος να εκπληρώσω την επιθυμία του».  

Τους διέκοψε η γραμματέας του Νάσου, που μπήκε μέσα φουριόζα. «Σας 
ζητάει ο κύριος Γκόλντστιν στο τηλέφωνο. Τον άκουσα λίγο εκνευρισμένο και 
φαντάστηκα...» Ο Νάσος της είπε να του περάσει την κλήση. Αποχαιρέτησε 
ευγενικά τον Αλέξανδρο. «Με καλεί το καθήκον», του είπε και τον συνόδεψε 
μέχρι την πόρτα. «Ελπίζω να βρεις αυτό που ψάχνεις». «Κι εγώ... Ευχαριστώ 
πολύ για το χρόνο σας», είπε ο Αλέξανδρος και έφυγε με τον λευκό θησαυρό 
στα χέρια του.  

Πήγε βιαστικά στο πρώτο καφέ που βρήκε μπροστά του, ρίχνοντας 
φευγαλέες ματιές στις σελίδες που κρατούσε. Κάθισε και άρχισε να διαβάζει, 
αδημονώντας να μάθει τι φρούτο ήταν αυτός ο Θοδωρής με τους 
ανεκδιήγητους φίλους. Ποτέ του δε θα μπορούσε να περιμένει αυτά που 
διάβασε.  

 



Το δέντρο 

  
Τρεις μήνες μετά την τελευταία συνάντηση με την ομάδα του, ο 

Αλέξανδρος αντιδικούσε με τους υπόλοιπους σεναριογράφους της 
‘Αποστολής’ για το φινάλε του τελευταίου κύκλου της σειράς. Για μια ακόμη 
φορά, αναγκάστηκε να κάνει πίσω. Κατάπιε την οργή του και κάθησε σε μια 
γωνιά, αφήνοντάς τους να χαραμίσουν και αυτή την ευκαιρία. Το κινητό του 
χτύπησε. Η γυναικεία φωνή στην άλλη άκρη της γραμμής έδειχνε 
συγκρατημένο ενθουσιασμό. «Πρέπει να έρθεις αμέσως, έχουμε κάτι να σου 
δείξουμε», του είπε.  

Ο Αλέξανδρος έφυγε αμέσως. Βρήκε τον Γιανγκ Λη, τον Τέρι, τη Μαρίσα 
και τον Σάκτι να κάθονται γύρω από την οθόνη ενός υπολογιστή. Η Άλις τα 
είχε παρατήσει μετά τον δεύτερο μήνα, για μια εξαιρετική θέση σε τράπεζα 
επενδύσεων της Γουώλ Στρητ.  

«Λοιπόν; Τι βρήκατε;» ρώτησε ο Αλέξανδρος, βλέποντας τα περήφανα 
χαμόγελά τους. «Έλα να σου δείξω, αφεντικό», του είπε περιπαικτικά ο Τέρι. 
«Καταφέραμε να εξαλείψουμε τις εξαρτήσεις από τις κύριες παραμέτρους. 
Παραμετροποιήσαμε το τέμπο και κατηγοριοποιήσαμε τους χαρακτήρες και  
τις ιστορίες, με βάση τα αρχέτυπα που μας έδωσες. Μετά βρήκαμε τη 
συσχέτιση μεταξύ...». «Τέρι!» τον διέκοψε ο Αλέξανδρος, φουρκισμένος. «Τα 
αποτελέσματα;».  

«Ναι... Τα αποτελέσματα». Ο Τέρι ζήτησε από τον Γιανκ Λη να εμφανίσει 
το ‘δέντρο’. «Το δέντρο που βλέπεις, είναι η αρχέτυπη ιστορία του ήρωα που 
ξεκινάει για ένα ταξίδι. Τα κλαδιά δείχνουν τις παραλλαγές της ιστορίας, 
ανάλογα με τα μοτίβα και τους χαρακτήρες που χρησιμοποιούνται. Εδώ 
βλέπεις το κλαδί που περιλαμβάνει την επιστροφή του ήρωα να σπάει σε 
παρακλάδια ανάλογα με το είδος της επιστροφής, το χρόνο που αφιερώνεται 
σε κάθε θέμα κτλ. Χωρίς τον Σάκτι, δε θα μπορούσαμε ποτέ να συλλάβουμε 
την ιδέα να μοντελοποιήσουμε όλες αυτές τις παραμέτρους σαν παρακλάδια 
του ίδιου δέντρου. Είναι πραγματικά απίστευτο το πώς κάποια παρακλάδια 
είναι εξελικτικά αδιέξοδα ενώ άλλα...» 

«Τέρι!» φώναξε απηυδησμένος ο Αλέξανδρος.  
«Άσε, Τέρι, να το πιάσω εγώ», είπε η Μαρίσα.  
«Απ΄ό,τι φαίνεται, Αλέξανδρε, είχες δίκιο, αν και δε θα καταλάβω ποτέ 

πώς το έκανες. Ο συνδυασμός των αρχετυπικών χαρακτήρων και στοιχείων με 
τον ρυθμό της ιστορίας προβλέπει την απήχηση μιας ταινίας ποιο 
αποτελεσματικά από οποιεσδήποτε άλλες παραμέτρους είχαμε μελετήσει 
μέχρι τώρα. Είναι λες και ο ανθρώπινος εγκέφαλος είναι προγραμματισμένος 
για να δέχεται συγκεκριμένα μοτίβα. Κάτι σαν την κλασική μουσική δηλαδή, 
που είναι άχρονη και...»  

Ο Αλέξανδρος δεν άκουγε άλλο. Τους έσπρωξε στην άκρη και όρμηξε στην 
οθόνη με το εξελικτικό δέντρο των ταινιών. Όλοι οι κλασικοί συμβολισμοί 



  201 

 
 

ήταν εκεί: ο κύκλος της φύσης, ο άνθρωπος εναντίον της φύσης, το ηρωικό 
έπος. Όλοι οι χαρακτήρες, ο είρων, ο αλαζόνας, ο πονηρός σκλάβος, ο 
καλοκάγαθος γίγαντας, ο γελωτοποιός... Όλα μέσα στις ίδια αιώνια ιστορία 
του ήρωα που ξεκινάει για μια περιπέτεια. Ακολούθησε με το δάκτυλο του τα 
κλαδιά του δέντρου. Σε κάθε φύλλο, έβλεπε το όνομα μίας η περισσοτέρων 
ταινιών. Ο Γιανγκ Λη είχε φροντίσει να χρωματίσει τα φύλλα, ανάλογα με την 
απήχηση που είχαν στο κοινό. Έβλεπε μπροστά του τα εξελικτικά αδιέξοδα, 
τα επιτυχημένα μονοπάτια. Απόμεινε να χαζεύει το δέντρο, γελώντας σαν 
παιδάκι.   

«Οι άνθρωποι δεν αλλάζουν ποτέ», είπε, τελικά, εκστασιασμένος. 
«Είμαστε πάντα παιδιά. Τίποτα δε μας καθησυχάζει, όσο μια οικεία ιστορία. 
Θέλουμε να την ακούμε ξανά και ξανά και ξανά...» Γύρισε πίσω του και 
δήλωσε περήφανα. «Συγχαρητήρια παιδιά! Μόλις αποδείξατε ότι το 
Χόλιγουντ πουλάει την αγκαλιά της μάνας!» 

 



Τα κείμενα 

 
«Εσύ, που έφτασες ως εδώ, εσύ που διψάς για απαντήσεις, στάσου με 

βλέμμα καθαρό κι ατάραχη καρδιά μπροστά σ’ αυτά που θα ακούσεις. Μη 
φοβηθείς, μη διστάσεις, μη λυπηθείς. Να ξέρεις πως η αλήθεια δε θα σ’ 
αρέσει.  

Θα ήθελα να είχα το χάρισμα του Πρώτου Δασκάλου, να μπορούσα να σου 
πω αυτά που έχω νιώσει απλά, με παραβολές και πράξεις. 

Θα ήθελα να είχα το χάρισμα του δεύτερου δασκάλου, να μπορούσα να 
σου πω αυτά που έχω νιώσει δυνατά, με λέξεις που σχίζουν την καρδιά και 
εικόνες που φωτίζουν το σκοτάδι. 

Εγώ όμως δεν είμαι ούτε προφήτης, ούτε συγγραφέας. Δεν είμαι Χριστός 
ή Καζαντζάκης. Είμαι ένας επιστήμονας που κουράστηκε να ψάχνει το νόημα 
εκεί που δεν υπάρχει, που βαρέθηκε τα παραμύθια και τις εύκολες 
απαντήσεις. Έψαξα ανθρώπους θαυμαστούς και τους βρήκα, τους αγάπησα 
και έμαθα από αυτούς. Έψαξα αγώνες δύσκολους, πάλεψα και κέρδισα 
μερικούς. Πάνω απ’ όλα, έψαξα τη δική μου γαλήνη και, τελικά, τη βρήκα. Δεν 
έχω ψευδαισθήσεις για το ποιος είμαι και το πόσο σημαντικός ήταν ο 
προσωπικός μου δρόμος. Ελπίζω, όμως, οι σκέψεις μου να σε βοηθήσουν να 
βρεις τον δικό σου.  

Μαζί με τις κακογραμμένες φυλλάδες μου, θα βρεις ένα αντίτυπο της 
Ασκητικής και το ευαγγέλιο του Θωμά. Ήταν οι οδηγοί μου, η προσωπική μου 
Βίβλος, αν θες. Το μόνο που έκανα, ήταν να τα χρησιμοποιήσω για να δώσω 
νόημα στις αλήθειες τις επιστήμης μου και να φτιάξω έναν προσωπικό κόσμο 
που να με ικανοποιεί. Δεν περιμένω ο κόσμος μου να ικανοποιήσει και σένα. 
Ο καθένας μας φτιάχνει τον δικό του, αλλά κάποιοι φαίνεται να μοιάζουν 
πολύ μεταξύ τους, πράγμα αναμενόμενο, αφού δε διαφέρουμε και πολύ, εσύ 
κι εγώ. Καλώς ήρθες λοιπόν στον κόσμο μου και ελπίζω να τον αφήσεις 
ανικανοποίητος και διψασμένος για κάτι που να σου ταιριάζει πιο πολύ». 

 
Ο Αλέξανδρος απογοητεύτηκε που το κείμενο έπρεπε να έχει και 

συνημμένα. Από την Ασκητική είχε ακουστά κάποια αποσπάσματα, ενώ αυτό 
το «ευαγγέλιο του Θωμά» δεν το είχε ακούσει ποτέ του. Τα άφησε για 
αργότερα και συνέχισε. 

 
«Μας ελκύει η αρμονία, η τάξη, η αθανασία. Είμαστε κι εμείς όντα 

φτιαγμένα από αναρίθμητα, περίπλοκα συστήματα που λειτουργούν 
αρμονικά μεταξύ τους, εκπληκτικό επίτευγμα της μάχης του Σύμπαντος -  
Θεού – Βούλησης – Εξέλιξης - Χάους ενάντια στην τύχη και το τίποτα. Οι 
απλές μορφές ζωής ανταποκρίνονται στα όρια που θέτει το περιβάλλον τους, 
εκμεταλλευόμενες ένα μικρό μέρος των δυνατοτήτων που τους προσφέρει. Η 
καταλληλότητα αυτών των λύσεων οδήγησε σε πιο περίπλοκους, πιο 



  203 

 
 

εξειδικευμένους οργανισμούς που έφτασαν στο σημείο να αλλάζουν το 
περιβάλλον τους ώστε να αυξήσουν τις πιθανότητες επιβίωσής τους, δηλαδή 
τη στιβαρότητά τους». 

 
Ο Αλέξανδρος σταμάτησε, σαστισμένος. «Στιβαρότητα;», αυτή ήταν η 

λέξη που έψαχνε η Ιφιγένεια! Δεν ήταν «σταθερότητα», η σταθερότητα 
αναφέρεται σε κάτι πιο αμετάβλητο. Ναι, «στιβαρότητα» ακούγεται πιο 
σωστό! Συνέχισε με ενδιαφέρον. 

 
«Όλοι αυτοί οι οργανισμοί αποτελούν το τελευταίο βήμα σε επιτυχή 

μονοπάτια που, ανάμεσα σε άπειρα άλλα, ήταν τα μόνα που δεν οδήγησαν σε 
αδιέξοδο. Όμως, ακόμη και ο θαυμαστός ιστός της αράχνης ή οι δαιδαλώδεις 
κατασκευές των ταπεινών μυρμηγκιών είναι ένα τίποτα μπροστά στο θαύμα 
της συνείδησης, της κριτικής και δημιουργικής σκέψης». 

 
Νόμιζε πως μιλούσε με την Ιφιγένεια. Αυτή δε θα χρησιμοποιούσε τα ίδια 

λόγια, αλλά η ουσία ήταν η ίδια. 
 
«Ο άνθρωπος αναλύει τις παρατηρήσεις του και συνθέτει λύσεις στα 

ατέλειωτα προβλήματα της επιβίωσης. Έτσι, δε χρειάζεται να δοκιμάσει όλα 
τα πιθανά μονοπάτια όπως θα έκανε ένας γενετικός αλγόριθμος. 

Σε συνδυασμό με την εξαιρετική ικανότητα μάθησης που επίσης μας 
ξεχωρίζει από τους άλλους οργανισμούς, η συνείδηση και η γλώσσα έδωσαν 
στον άνθρωπο τα εφόδια που χρειάστηκε για να κατακτήσει τον πλανήτη.  

Είμαστε οι ίδιοι μία λύση στο αιώνιο πρόβλημα της στιβαρότητας, της 
πάλης ανάμεσα στην τάξη και την αταξία, ανάμεσα στην ύπαρξη και την 
ανυπαρξία. Το μοναδικό είναι ότι αυτή η λύση μπορεί από μόνη της να βρίσκει 
καλύτερες λύσεις. Φανταστείτε ένα πρόγραμμα του υπολογιστή που κατανοεί 
τις δυνατότητες και τους περιορισμούς του υπολογιστή σας και μπορεί να 
επαναπρογραμματίζει το λειτουργικό περιβάλλον ή τον ίδιο του τον κώδικα, 
ώστε να τρέχει πιο γρήγορα. Αυτό ακριβώς είναι το επίτευγμα της εξέλιξης και 
της φυσικής επιλογής.  

Είναι λοιπόν στη φύση μας να δημιουργούμε, να πολεμούμε το τίποτα. 
Είναι ο λόγος που αναπτυχθήκαμε ως είδος και μπορέσαμε να ξεπεράσουμε 
όλα τα προβλήματα που μας δημιούργησε το περιβάλλον μας, χωρίς να 
υπάρξουμε ποτέ πλήρως προσαρμοσμένοι σε αυτό. Ακόμη κι όταν η 
δημιουργία δεν έχει ως σκοπό την περαιτέρω διαιώνισή μας, αποτελεί 
υπερήφανη δήλωση έναντι στον αιώνιο αντίπαλο της φύσης μας, το μηδέν. Η 
έλλειψη οποιασδήποτε τάξης, η αέναη διαδοχή απρόβλεπτων καταστάσεων με 
ελάχιστα μεταξύ τους κοινά χαρακτηριστικά μάς είναι ανυπόφορη. Συνεχώς 
πασχίζουμε να δώσουμε εξηγήσεις, να καταλάβουμε τα αίτια των φαινομένων 
που αντιλαμβανόμαστε, ώστε να μπορούμε να προβλέψουμε το μέλλον. Το 
χάος, η τύχη, το απρόβλεπτο μάς είναι εξαιρετικά δυσάρεστα. Μάς κάνουν να 
νιώθουμε ανασφαλείς και προσπαθούμε να περιορίσουμε το ρόλο τους στη 



ζωή μας. Περικλείουμε τους εαυτούς μας με όλο και πιο σύνθετα τεχνητά 
περιβάλλοντα δικής μας επινόησης, ώστε να εκμηδενίσουμε τις πιθανότητες 
να βρεθούμε σε αναπάντεχες καταστάσεις». 

 
Ο Αλέξανδρος τα καταλάβαινε αυτά καλά. Θυμήθηκε την εντύπωση που 

του είχε κάνει ο δεύτερος νόμος της θερμοδυναμικής, η αναπόφευκτη αύξηση 
της εντροπίας, η φαινομενική ματαιότητα της πάλης ανάμεσα στην τάξη και 
το χάος. 

 
«Το πρόβλημα βέβαια που πηγάζει από την τρομακτική μας δύναμη να 

μεταβάλλουμε το περιβάλλον προς ίδιον όφελος είναι ότι έχουμε φτάσει σε 
σημείο να διαταράσσουμε τις ισορροπίες που συγκρατούν το ίδιο το σύστημα 
που μας γέννησε. Το σύστημα από μόνο του είναι σχετικά ανθεκτικό, επειδή 
είναι σύνθετο και αυτορυθμιζόμενο. Αλλά, εμείς το υποσκάπτουμε με τέτοιους 
ρυθμούς που δεν προλαβαίνουμε να συνειδητοποιήσουμε τις επιπτώσεις των 
διαταραχών στο δικό μας μέλλον. Ισοπεδώνουμε το περιβάλλον, 
εξαφανίζοντας με τρομακτικούς ρυθμούς τα συνθετικά του στοιχεία. Το 
απλοποιούμε σε τέτοιο βαθμό, που η παραμικρή μεταβολή να το θέτει σε 
άμεσο κίνδυνο». 

 
Ε όχι, αυτό πήγαινε πολύ. Πώς ήταν δυνατόν αυτός ο άνθρωπος να 

γνώριζε την έρευνα της Τζιλ; Μήπως είχε ανακαλύψει τους ίδιους 
μηχανισμούς πριν την Τζιλ και απλά δεν είχε προλάβει να εκδώσει κάποια 
εργασία; Όπως και να είχε, ο συλλογισμός ήταν ενδιαφέρων. 

 
«Είναι αναπόφευκτο ένας οργανισμός φτιαγμένος για να βελτιώνει τις 

συνθήκες διαβίωσής του να κυριαρχείται από άκρατο εγωισμό. Τα 
αποτελέσματα οποιασδήποτε επιλογής μας θεωρούνται σημαντικά μόνο εφ’ 
όσον έχουν άμεσο αντίκτυπο στην προσωπική μας κατάσταση. Έτσι, αν ένας 
άνθρωπος πιστεύει ότι η παραμονή του στη ζωή εξαρτάται από τον αφανισμό 
μιας ολόκληρης κοινωνικής ομάδας, δεν έχει κανένα βιολογικό λόγο να μην 
επιδιώξει την εξολόθρευσή της. Αλλά, η καταστροφή από μόνη της είναι 
ενάντια στη φύση μας. Υπάρχει, επομένως, μία σύγκρουση εκεί που η ατομική 
στιβαρότητα απαιτεί την καταστροφή κάποιων στιβαρών δομών. Εάν η 
καταστροφή αυτών των δομών είναι μονόδρομος για την προσωπική 
επιβίωση, δεν τίθεται θέμα για το πώς θα λήξει η σύγκρουση. Στον 
ισορροπημένο άνθρωπο παραμένει, όμως, η θλίψη για τη χαμένη ομορφιά». 

 
Εδώ, φαινόταν κάτι να λείπει. Τον είχε προειδοποιήσει ο Νάσος ότι 

κάποια κομμάτια είχαν καταστραφεί και μάλλον αυτό ήταν ένα από αυτά. 
«Κρίμα», σκέφτηκε ο Αλέξανδρος. «Θα ήθελα να δω πού το πήγαινε». 
Συνέχισε πάντως, μήπως και έβρισκε την απάντηση παρακάτω.  

 



  205 

 
 

«Το μεγάλο δράμα της ανθρωπότητας είναι η νίκη του εγώ. Η πλεονεξία, η 
έπαρση, ο εθισμός στην ψευδαίσθηση της αθανασίας μάς έχουν οδηγήσει σε 
αδιέξοδο. Η καταστροφή ως αυτοσκοπός μπορεί να ικανοποιήσει μόνο τον 
άρρωστο άνθρωπο, αυτόν που δεν αγαπιέται, δεν αγαπά και δεν αναγνωρίζει 
το θαύμα της δημιουργίας. Κι όμως, ρουφάμε με βουλιμία και καταστρέφουμε 
οτιδήποτε βρίσκεται λίγο πιο πέρα από το στενό μας περιβάλλον, οτιδήποτε 
νομίζουμε πως δε θα βλάψει εμάς και τα παιδιά μας. Η μεγαλύτερη 
ανθρώπινη αρρώστια, η αυτοκαταστροφική τάση προς την ισοπέδωση, δε 
μπορεί να γιατρευτεί παρά μόνο με την αγάπη. Την αγάπη για οτιδήποτε έχει 
ξεφύγει από το τίποτα και ανηφόρισε προς το φως. Την αγάπη για την τάξη, 
για το σύμπαν που της επιτρέπει να υπάρχει, για τον καθρέφτη του εαυτού 
μας». 

 
Πήρε μια ανάσα. Παρήγγειλε έναν διπλό ελληνικό, τον καφέ που κάποτε 

λεγόταν «τούρκικος». Προσπάθησε να απορροφήσει αυτά που είχε διαβάσει 
και συνέχισε. 

 
«Η εξέλιξη συνεχίζεται, αλλά σε νέα πια επίπεδα και με συνεχώς 

αυξανόμενους ρυθμούς. Η φυσική επιλογή τού γονιδιώματος επέτρεψε την 
αναλυτική σκέψη και τη γλώσσα και έτσι, εκτέλεσε επιτυχώς την αποστολή 
της. Η Δαρβινική ‘εξέλιξη των ειδών’ έχει δώσει τη θέση της στην ασύγκριτα 
ταχύτερη και πιο αποτελεσματική εξέλιξη των ιδεών. Η εκθετικά αυξανόμενη 
πολυπλοκότητα των νέων ανθεκτικών δομών οφείλεται στη λογική, που 
καταφέρνει να ξεπερνά αβίαστα εμπόδια, ανυπέρβλητα από την κλασική 
γονιδιακή εξέλιξη.  

Η Σκέψη ανοίγει νέους ορίζοντες, αυξάνοντας τον αριθμό των επιτεύξιμων 
καταστάσεων και δράσεων. Μάς δίνει επιλογές ή, με άλλα λόγια, ελεύθερη 
βούληση, τη δυνατότητα να δράσουμε όπως επιθυμούμε και όχι βάσει των 
προκαθορισμένων από τα γονίδιά μας συνταγών. Η ελευθερία του ανθρώπου 
εξασφαλίζεται αποκλειστικά και μόνο από τη Σκέψη. Η Σκέψη τού επιτρέπει 
να οικοδομήσει, μέσω των περιορισμένων ερεθισμάτων που δέχεται, την 
προσωπική του αντίληψη τού κόσμου και τού εαυτού του. Η εικόνα αυτή, σε 
συνδυασμό με τις ισχυρές προσωπικές ορμές και τα πανανθρώπινα ένστικτα 
συνθέτουν μία εξαιρετικά σύνθετη, μοναδική για τον καθένα προσωπικότητα. 
Ως βάση κάθε συμπεριφοράς, τα άπειρα Εγώ έχουν τη δύναμη να 
υπερκεράσουν τους φραγμούς που θέτουν οι γονιδιακές ορμές. Δημιουργείται 
έτσι μία τεράστια σφαίρα πιθανών δράσεων και καταστάσεων, που μόνο ένα 
ον με ελεύθερη βούληση έχει στη διάθεσή του». 

 
Για τη μοναδικότητα του κάθε ανθρώπου δεν είχε πια ανάγκη να πειστεί. 

Οι εμπειρίες του στη Νέα Υόρκη και οι συζητήσεις του με τον Νταγκ τον είχαν 
ήδη εμποτίσει με τον απαραίτητο σεβασμό στην προσωπικότητα των άλλων. 
Πέρασε γρήγορα το τελευταίο κομμάτι και αναρωτήθηκε πού οδηγούσαν 
αυτές οι αναφορές. 



 
 
Το επόμενο απόσπασμα ήταν ένα μικρό δοκίμιο για τον ορισμό της 

ελευθερίας. Όχι δοκίμιο, περισσότερο έμοιαζε με εγγραφή σε ιστολόγιο. 
Έμπλεκε την ελευθερία και τον αυτοπροσδιορισμό με την ψευδαίσθηση του 
σκοπού και του πεπρωμένου. Μπλέκονταν πολλά πράγματα μεταξύ τους και 
δυσκολευόταν να παρακολουθήσει τους συνειρμούς του Θοδωρή. Φαντάστηκε 
ότι επρόκειτο για ένα κομμάτι που είχε γραφτεί βιαστικά, με σκοπό να 
αναλυθεί παραπάνω. Είχε αρχίσει να εύχεται να τον είχε γνωρίσει, ή να 
μπορούσε να ρωτήσει τον Νάσο για αυτά που του φαίνονταν περίεργα. Αλλά 
ούτε ο Νάσος, ούτε κανένας άλλος δε φαινόταν και τόσο διατεθειμένος να του 
μιλήσει γι αυτά.  

Ξαναδιάβασε το κείμενο και αυτή τη φορά, το κατάλαβε καλύτερα. 
Κατάλαβε ότι ο Θοδωρής αντιδρούσε απέναντι σε αυτούς που αναδύκνειαν τα 
δεινά της προόδου και που υποστήριζαν την επιστροφή σε μια απλούστερη 
ζωή, αντίστοιχη των νομάδων κυνηγών. Ο ίδιος ο Κανακούκ είχε ειρωνευθεί 
την εξιδανίκευση εκείνης της ζωής και, αν δεν ήξερε αυτός την αλήθεια, τότε 
ποιος την ήξερε; Θυμήθηκε πόσο επέμενε ο Κανακούκ να τον πείσει ότι ο 
κόσμος προχωράει, ότι τα πράγματα γίνονται καλύτερα. Τώρα είχε επιτέλους 
καταλάβει το γιατί. Η άρνηση της προόδου ανοίγει επικίνδυνες ατραπούς. 
Οδηγεί σε κυνισμό και αδράνεια. Ο Κανακούκ και ο Θοδωρής πρέπει να το 
είχαν συζητήσει εκτενώς αυτό το θέμα, όπως και πολλά άλλα... Ένιωσε 
αδικημένος. Εκτός από εκείνες τις λίγες ημέρες στην Άμπιλην, δεν είχε ποτέ 
του έναν συνομιλητή τέτοιου επιπέδου, κάποιον που να τον προκαλεί, να 
εξετάζει την κάθε του άποψη και να τον αναγκάζει να υποστηρίξει το κάθε τι 
με ατράνταχτα επιχειρήματα. Αυτές οι ημέρες με τον Ινδιάνο ήταν 
πραγματικό δώρο. Τι θα είχε γίνει άραγε αν δεν τον είχε γνωρίσει; Δεν ήταν 
ώρα να χαθεί και πάλι στις σκέψεις του. Θα είχε άπλετο χρόνο γι αυτά, 
αργότερα. 

Όταν ξεκίνησε να διαβάζει το επόμενο κομμάτι, νόμιζε πως είχε 
μπερδέψει τις σελίδες. Κατάλαβε τελικά, ότι επρόκειτο για μια τελείως 
διαφορετική ενότητα, ασύνδετη με τα υπόλοιπα. Είχε μάλιστα και τίτλο: «Το 
μάτι του ελέφαντα». 



  207 

 
 

Η επιστροφή 

 
Ο Αλέξανδρος επέλεξε να δοκιμάσει τη νεαποκτηθείσα γνώση του σε ένα 

πείραμα χαμηλού κόστους. Απέφυγε τα μεγάλα στούντιο και έγραψε το 
σενάριο για ένα κλασικό κοινωνικό δράμα, με μέτριους ηθοποιούς και ακόμη 
πιο μέτριο σκηνοθέτη. Ανέλαβε μέχρι και μέρος του κόστους, ώστε να 
μπορέσει να επηρεάσει το τελικό αποτέλεσμα. Η ταινία θεωρήθηκε δεύτερης 
διαλογής και δεν προβλήθηκε στους κινηματογράφους. Ο Αλέξανδρος δεν 
περίμενε κάτι διαφορετικό και παρακολούθησε στενά την εξέλιξή της στο 
διαδύκτιο και στον αριθμό των ενοικιάσεων. Η επιτυχία είχε ξεπεράσει κάθε 
του προσδοκία. Είχε βρει μια συνταγή, που ήταν σίγουρος πως είχε μεγάλη 
αξία. 

Το επόμενο βήμα όμως, ήταν πολύ πιο δύσκολο. Ακολούθησε την ίδια 
μέθοδο για να γράψει ένα νέο σενάριο, επιστρέφοντας στην επιστημονική 
φαντασία. Όλοι οι παραγωγοί που είχε γνωρίσει αυτά τα χρόνια δέχτηκαν να 
τον δουν, αλλά όλοι τον απέρριψαν. Ο Αλέξανδρος δεν ήταν μεγάλο όνομα και 
η ταινία θα ήταν πανάκριβη και ‘φευγάτη’. Το ρίσκο ήταν πολύ μεγάλο.  Το 
μόνο στούντιο που δέχθηκε να συζητήσει το σενάριο αρνήθηκε τη 
συνεργασία, όταν ο Αλέξανδρος επέμεινε πεισματικά να μην τροποποιηθεί 
ούτε μία σκηνή. Δε μπορούσε όμως να κάνει πίσω. Αν συμβιβαζόταν τώρα, 
ήξερε ότι δύσκολα θα μπορούσε να ακολουθήσει άλλο δρόμο μετά. 

Πέρασαν έξι μήνες απογοήτευσης και αμφιβολιών. Μήπως οι παραγωγοί 
ήξεραν τελικά, κάτι που αγνοούσε; Μήπως ήταν υπερβολικά σίγουρος για τη 
μέθοδό του και είχε παραβλέψει κάτι σημαντικό; Ξαναδιάβασε το σενάριο 
πολλές φορές, αλλά δε μπορούσε να βρει κάτι που να μπορούσε να διορθωθεί 
ή να αλλάξει. Το θέμα του ήταν η απώλεια της κριτικής σκέψης. Ήταν μία 
σκληρή κριτική στο εκπαιδευτικό σύστημα που παρήγαγε αξιόπιστα 
ανταλλακτικά για την αναπτυξιακή μηχανή και υπάκουους ψηφοφόρους, 
έτοιμους να δεχθούν τις ανοησίες που τους τάϊζαν τα μέσα. Έδειχνε τις 
καταστροφικές συνέπειες της αποβλάκωσης, μέσω ενός χαμένου πολέμου με 
έναν εξωγήινο πολιτισμό που εκμεταλλεύτηκε την ευπιστία των γήινων για να 
τους υποδουλώσει. Άφηνε όμως και ένα παράθυρο ελπίδας, με την ηρωική 
αντίσταση μιας μειοψηφίας που ξεχώριζε από τον όχλο, λόγω της καθαρής της 
σκέψης, αντιλήφθηκε εξ’ αρχής την απάτη και προετοίμαζε την αντίσταση 
απέναντι στους εισβολείς.  

Τον έβδομο μήνα, ο Αλέξανδρος είχε αρχίσει να απελπίζεται. Σκέφτηκε να 
αρχειοθετήσει το σενάριο και να το αφήσει για κάποια άλλη στιγμή. Είχε ήδη 
να επεξεργάζεται ιδέες για νέες τηλεοπτικές σειρές, με μορφή αντίστοιχη με 
την ‘Αποστολή’. Η σειρά είχε σταματήσει να προβάλλεται μετά τον πέμπτο 
κύκλο και τα χρήματα είχαν αρχίσει να τελειώνουν. Ήταν καιρός να 
προσγειωθεί στην πραγματικότητα. Τον έσωσε ένα αναπάντεχο τηλεφώνημα, 
στις τρεις τα ξημερώματα. 



- Παρακαλω; 
- Ο Αλέξανδρος; 
- Ναι, ποιος είναι παρακαλώ; 
- Τζούλιους Μπόμεν. Είχαμε γνωριστεί σε ένα πάρτι... 
- Ναι, βέβαια. Πώς είστε; 
- Μια χαρά. Απ’ ό,τι βλέπω, θυμήθηκες ‘τα υπόλοιπα’.  
- Παρακαλώ; 
- ‘Τα υπόλοιπα’ φιλαράκο. Βρέθηκε στα χέρια μου ένα σενάριο 

επιστημονικής φαντασίας, με τίτλο ‘Κριτική Σκέψη’. Δικό σου δεν είναι; 
- Ναι, δικό μου. 
- Λοιπόν, αδερφοί Κοέν σκηνοθεσία, Ράσελ Κρόου και Χαλι Μπέρι 

πρωταγωνιστές, Μόργκαν Φρήμαν και Κέητ Μπλάνσετ δεύτεροι ρόλοι. Α! Και 
1,5% ποσοστό για σένα. Τι λες;  

Ο Αλέξανδρος δε μπορούσε να πει τίποτα. Είχε χάσει τη φωνή του. 
Κόντευε να χάσει τα λογικά του. «Καλά, θα σε αφήσω να το σκεφτείς. Πάρε 
με σε αυτό το νούμερο» του είπε ο Τζούλιους Μπόμεν και άλλαξε τη ζωή του. 

Η ταινία δεν έγινε ακριβώς όπως την είχε φανταστεί ο Αλέξανδρος. Καμία 
μεγάλη παραγωγή δε βασίζεται στις ιδέες ενός και μόνο ανθρώπου. Εξάλλου, 
ποιος ήταν αυτός που θα έλεγε όχι στους αδελφούς Κοέν; Δεν είχε ιδιαίτερη 
σημασία. Το αποτέλεσμα δεν ήταν μακριά από την αρχική του ιδέα. Το 
μύνημα ήταν πιο χλιαρό από ότι θα επιθυμούσε, η έμφαση στα ειδικά εφέ 
υπερβολική, αλλά είχε κάνει την ταινία του και η επιτυχία της ήταν 
εξασφαλισμένη. Η ιστορία του – ή μάλλον η μετασκευή της αρχετυπικής 
ιστορίας που χρησιμοποίησε – έγινε γνωστή σε όλο τον κόσμο.  

Μέσα στα επόμενα έξι χρόνια γυρίστηκαν επτά ταινίες του Αλέξανδρου 
και δύο τηλεοπτικές σειρές. Για δύο από τις ταινίες ήταν υποψήφιος για 
Όσκαρ, το τελευταίο πράγμα που τον ενδιέφερε. Το σημαντικό ήταν πως σε 
όλες του τις ταινίες κατάφερνε να περάσει μηνύματα λίγο διαφορετικά από τα 
συνηθισμένα. Είχε τη δυνατότητα να μεταφέρει μια άλλη οπτική, να 
διερευνήσει θέματα με τα οποία το Χόλιγουντ σπάνια καταπιανόταν. Ταινία 
με ταινία, επεισόδιο με επεισόδιο, ο Τζούλιους τον εμπιστευόταν ολοένα και 
περισσότερο, μέχρι που έγινε ο πιο ένθερμος υποστηρικτής του. Ό,τι τρελό 
σκεφτόταν ο Αλέξανδρος, ο Τζούλιους το έβρισκε τετριμμένο και τον 
προέτρεπε να πάει πιο μακριά. Του επέτρεπε ολοένα και μεγαλύτερη 
ελευθερία, εκστασιασμένος με την ικανότητά του να γεμίζει τις αίθουσες και 
να ανεβάζει τους δείκτες τηλεθέασης με παραγωγές χαμηλού κόστους που δεν 
ήταν ‘σκουπίδια’.  

Με τη δημιουργική ελευθερία που κέρδισε, μπόρεσε να καταπιαστεί με 
δύσκολα ζητήματα. Η σκέψη του είχε ωριμάσει πολύ. Οι σπουδές του στη 
φιλοσοφία, η πρόσβαση στα τελευταία αποτελέσματα της εξελικτικής 
βιολογίας μέσω των συζητήσεων με την Ιφιγένεια και οι ιστορίες του 
ανθρώπινου μωσαϊκού της Νέας Υόρκης συνέθεσαν ένα μοναδικό φόντο, 
πάνω στον οποίο έβαλε τη δική του, προσωπική πινελιά, με εντυπωσιακά 
αποτελέσματα. 



  209 

 
 

Η πιο πρόσφατη ταινία ήταν ένα φιλμ νουάρ με φόντο τον πόλεμο στο 
Αφγανιστάν. Έκλεινε με έναν μονόλογο που σχολιάστηκε πολύ. 

  
«Πόσο γελοίοι δείχνουν όλοι οι φόβοι και οι ελπίδες μας μπροστά στην 

απεραντοσύνη του σύμπαντος; Νομίζουμε ότι αν χάσουμε τη δουλειά μας θα 
γίνει κάτι τρομερό, ενώ το μόνο που θα αλλάξει είναι ο δικός μας κόσμος. 
Όταν περιορίζουμε την έκταση του κόσμου στο άμεσο περιβάλλον μας, 
γινόμαστε μυρμήγκια που τρέχουν πάνω σε μια μπάλα. Όπου κι αν πάμε, πάλι 
στην αρχή θα βρεθούμε. Σαν τους ατέρμονους κύκλους του Νίτσε. Αλλά δεν 
είναι καθόλου έτσι. 

Αυτός ο κόσμος έγινε από το τίποτα. Μια δυνατή κλοτσιά, μια χούφτα 
κανόνες και άντε να δούμε τι θα βγει. Μέσα σε όλο το χαμό, βγήκαμε κι εμείς. 
Οι κανόνες όμως είναι αμείλικτοι και κανείς δεν τους παραβαίνει. Είμαστε 
ακόμα εδώ, όχι για να εκπληρώσουμε κάποιο ασύλληπτο σχέδιο που κανένας 
δεν μπορεί να εξηγήσει, αλλά, απλά, επειδή μάς το επιτρέπουν οι κανόνες τού 
παιχνιδιού. Αν δεν το επέτρεπαν, απλά δε θα υπήρχαμε.  

Και, ναι, είναι τόσο εύκολο με όλα αυτά να μας πιάσει απελπισία και να 
σταματήσουμε να τα σκεφτόμαστε, αλλά γιατί να κοροϊδεύουμε τον εαυτό 
μας; Ας δεχθούμε ότι είμαστε το τίποτα που είμαστε και να ζήσουμε όπως μας 
αρμόζει, κάνοντας και αλλάζοντας αυτά που μπορούμε. Είμαστε φτιαγμένοι 
να κυνηγάμε την αθανασία γιατί αλλιώς θα είχαμε ήδη εξαφανιστεί. Ε, ας την 
κυνηγήσουμε, λοιπόν. Ας σταθούμε με δέος μπροστά στο θαύμα τής ύπαρξής 
μας και ας την απολαύσουμε. Ας κατανοήσουμε το πόσο απίθανο και 
καταπληκτικό είναι το ότι υπάρχουν ακόμη όλα όσα βλέπουμε γύρω μας και 
ας τα σεβαστούμε. Ας τα αγαπήσουμε και, αφού έχουμε τη δυνατότητα, ας τα 
βοηθήσουμε κι αυτά στον πόλεμο ενάντια στο τίποτα. Αφού δεν μπορούμε να 
βγούμε από τους κανόνες, ας παίξουμε κι εμείς, φτιάχνοντας κι άλλα απίθανα 
πράγματα. Αφού έχουμε την ανάγκη να πολεμήσουμε την καταστροφή, ας 
δημιουργήσουμε. Μπορεί στο τέλος να μην τα καταφέρουμε. Αλλά, είμαστε 
φτιαγμένοι για να δυστυχήσουμε αν δεν το προσπαθήσουμε».  

 
Η ανταπόκριση του κοινού στις ταινίες του Αλέξανδρου ήταν 

εντυπωσιακή. Οι διανοούμενοι κριτικοί αντιμετώπισαν το έργο του με μια 
μπλαζέ προσέγγιση, αλλά ο Αλέξανδρος τους αγνοούσε επιδεικτικά. Τα σχόλια 
στο φόρουμ του imdb για τις ταινίες του είχαν εξελιχθεί σε φιλοσοφικές 
συζητήσεις ανάμεσα σε ανθρώπους που δεν είχαν πιάσει ποτέ στα χέρια τους 
βιβλίο φιλοσοφίας.  

Δεν μπορούσε να έλπιζε για τίποτα περισσότερο. Λίγο πριν τα σαράντα 
του, ήταν ικανοποιημένος με αυτά που είχε ήδη καταφέρει και το μέλλον 
προοιωνιζόταν εξαιρετικά ελπιδοφόρο. Μέσα σε ένα κυκεώνα άγνοιας, 
ιδιοτέλειας και βλακείας, είχε καταφέρει να μιλήσει στις ψυχές των 
ανθρώπων που αιωρούνταν πάνω από το κενό που άφησαν οι νεκρές 
θρησκείες. Όπως έλεγε ο ήρωάς του στο δεύτερο επεισόδιο της νέας του 
σειράς,  



 
«Οι άνθρωποι έχουν από καιρό χάσει τελείως τον προσανατολισμό τους. 

Το όνειρο της λύτρωσης που υπόσχονταν οι παραδοσιακές θρησκείες μοιάζει 
ολοένα και περισσότερο με κατάλοιπο του παρελθόντος. Οι θρησκείες δεν 
κατάφεραν να ανταπεξέρθουν στις ανάγκες της εποχής και έχασαν την 
ηγεμονική θέση τους στα πνεύματα και τις ψυχές των ανθρώπων. Η άρνηση 
των διαζυγίων, των εκτρώσεων, της ομοφυλοφιλίας, του προγαμιαίου έρωτα, 
της ισότητας ανδρών και γυναικών και άλλων κεκτημένων τις κατέστησε 
ουσιαστικά αδιάφορες. Ο κόσμος πια πηγαίνει στην εκκλησία, λέει δυο 
προσευχές και ζει μια ζωή άσχετη με τις επιταγές της θρησκείας του.  

Δυστυχώς, η αναπόφευκτη απομάκρυνση από την πίστη άφησε ένα 
μεγάλο κενό. Οι θρησκείες έδιναν έναν σκοπό στην ανθρώπινη ύπαρξη. Ο 
σκοπός αυτός αναζητείται πλέον αλλού. Ο περισσότερος κόσμος στοχεύει 
στην οικονομική άνεση, λες και θα λύσει όλα του τα προβλήματα. Ορίζουν τον 
εαυτό τους με βάση τα υπάρχοντα και τις γνωριμίες τους. Τους είναι 
αδύνατον, λοιπόν, να μείνουν μόνοι με τον εαυτό τους.  

Κάποιοι άνθρωποι έχουν αντικαταστήσει τη θρησκεία με την επιστήμη, 
θεωρώντας ότι τις απαντήσεις σε όλα τα ερωτήματα θα τις δώσουν 
αστροφυσικοί και οι βιολόγοι. Μα οι επιστήμονες δεν είναι σαμάνοι. Ο 
πνευματικός κόσμος για αυτούς είναι απλά ένα φαινόμενο που πρέπει να 
εξηγηθεί ως αποτέλεσμα φυσικών και βιοχημικών αντιδράσεων.  

Κάποιοι άλλοι έβαλαν στη θέση τής θρησκείας την πολιτική και 
εναποθέτουν τις ελπίδες τους για ένα καλύτερο αύριο σε εκλεγμένους 
αντιπροσώπους. Οι πολιτικοί όμως, το μόνο που εκπροσωπούν είναι τα 
συμφέροντα της οικονομικής ελίτ στην οποία ανήκουν. Η έγνοια των 
πολιτικών για τους ψηφοφόρους εξαντλείται στη διασφάλιση της επόμενης 
εκλογικής νίκης...»  

 
Για το υπόλοιπο της καριέρας του, είχε βάλει σκοπό να διερευνήσει αυτό 

το κενό, να βρει τον τρόπο να το γεμίσει, για τον εαυτό του και για τους 
άλλους.  

Μα το σύμπαν δεν ακολουθεί τα γελοία σχέδια των ανθρώπων.  
Το σύμπαν δεν έχει σχέδιο. 
 Ο σκανδαλιάρης θεός είχε άλλον ένα άσσο στο μανίκι του.  



  211 

 
 

Το μάτι του ελέφαντα 

 
 
«Το Μάτι εμπεριέχει τρία απαραίτητα συστατικά. Τη Ζωή, την Αγάπη και 

τη Δημιουργία. Αυτός που μπορεί κάθε βράδυ πριν πέσει για ύπνο να πει 
‘Σήμερα συγκινήθηκα, αγάπησα και δημιούργησα’, έχει αγγίξει τον Θεό. Η 
Ζωή είναι η πιο παρεξηγημένη, η Αγάπη η πιο σπάνια και η Δημιουργία η πιο 
κουραστική. 

Ζω θα πει Θαυμάζω. Θα πει συνειδητοποιώ πλήρως το ασύλληπτο θαύμα 
της ύπαρξής μου και του απίθανου κόσμου τριγύρω μου. Θαυμάζω σημαίνει 
στέκομαι με δέος μπροστά στο σύμπαν και το θαύμα της συνείδησής μου. Δεν 
αφήνω ποτέ τον εαυτό μου να θεωρήσει κάτι δεδομένο και τετριμμένο. Διψώ 
να Ζήσω, να γελάσω, να κλάψω, να γνωρίσω όσα περισσότερα μπορώ, στο 
λίγο χρόνο που μου απομένει μέχρι την ανυπαρξία. Η Ζωή είναι 
παρεξηγημένη, γιατί αρκούμαστε στο θαυμασμό που νιώθουμε μπροστά σε 
κάτι καινούριο, μεγάλο, απρόσμενο, χωρίς να κατανοούμε πως το πιο 
απρόσμενο είναι ότι είμαστε και σήμερα ζωντανοί και τα γνωστά μας 
πράγματα και άνθρωποι υπάρχουν ακόμα. Ο δολοφόνος της ζωής είναι η 
ρουτίνα.  

Η Αγάπη είναι η πιο σπάνια γιατί κοστίζει πολύ. Τη μία και μοναδική 
Αγάπη την άντεξε ένας άνθρωπος μονάχα κι εμείς τον σκοτώσαμε και τον 
ανακηρύξαμε Θεό για να κοιμόμαστε ήσυχοι. Γιατί εμείς προτιμάμε να την 
διαμελίζουμε, να την κάνουμε μικρές εύπεπτες μπουκίτσες που μασουλάμε 
κατά βούληση. Λίγη πατρική αγάπη, λίγη ερωτική, λίγη για τους φίλους, άντε 
και λίγη για τα καημένα τα ζωάκια και τα παιδάκια που πεθαίνουν στην 
Αφρική. Φοβόμαστε να αγαπήσουμε γιατί η αγάπη είναι βουνό, είναι φωτιά, 
πόνος, σπαραγμός. Δε θέλουμε να αγαπήσουμε γιατί κρατάμε σφιχτά για τους 
‘εαυτούς’ μας την ψυχή και το σώμα μας, μέχρι που πεθαίνουν σ’ ένα κλουβί 
από ψευδαισθήσεις. Το αληθινό ‘εγώ’ δεν είναι αυτόνομο. Είναι μέσα στον 
κόσμο, ένα με τον κόσμο. Τον αγκαλιάζει, τον λατρεύει, τον σέβεται, του 
δίνεται. Δεσμοφύλακας της πραγματικής αγάπης είναι το ψεύτικο ‘εγώ’. 

Η Δημιουργία δεν απαιτεί τόσο θάρρος, όσο κόπο. Για να φτιάξει ο 
άνθρωπος κάτι μοναδικό, να προσφέρει στο μέγιστο των δυνατοτήτων του, 
θέλει αίμα και ιδρώτα. Η πάλη με το απρόβλεπτο είναι στη φύση μας. Είναι η 
ύπαρξή μας, ο σκοπός μας. Η αταξία μπορεί να κερδίζει παντού, αλλά είναι 
χρέος μας να την εξορίζουμε από το έδαφός μας. Ο αγώνας δεν είναι μάταιος. 
Νίκη είναι η γέννηση κάθε παιδιού, το κάθε ποίημα, η κάθε πινέζα, το κάθε 
καθαρό σπίτι. Ο Θεός ξεκίνησε έναν πόλεμο και θέλει συμμάχους. Προδότης 
της Δημιουργίας είναι η οκνηρία.  

Για να φτάσει όμως ο άνθρωπος στο σημείο να νικήσει ρουτίνα, εγωισμό 
και οκνηρία, χρειάζεται κάποια βασικά εφόδια. Πρωτίστως πρέπει να είναι 
πραγματικά ελεύθερος. Απαγκιστρωμένος απ’ την πείνα, την αρρώστια, την 



καταπίεση και, ακόμα περισσότερο, από τις φυλακές που χτίζει με τα ίδια του 
τα χέρια. Έπειτα, πρέπει να έχει δύναμη, τη φλόγα που θα του δώσει τα 
φτερά για να πετάξει. Ακόμη και αν δεν έχει μάθει να αντλεί δύναμη από την 
αστείρευτη πηγή των πάντων, μπορεί να τροφοδοτήσει το μακρύ ταξίδι με 
λίγη ανθρώπινη αγάπη. Είμαστε κοινωνικά ζώα και χρειαζόμαστε την 
ασφάλεια, συμπόνια και αναγνώριση έστω και ενός άλλου ανθρώπου. Ο 
άνθρωπος που νιώθει ξεκομμένος, πραγματικά μόνος, δεν έχει καμία ελπίδα 
σωτηρίας». 

 
Στο νου του Αλέξανδρου ξεπήδησε αμέσως η Ιφιγένεια, αλλά προτίμησε 

να καταπνίξει τη σκέψη. Του άρεσε πολύ αυτό το κομμάτι, κι ας απεχθανόταν 
πάντα τους αφορισμούς. Φαντάστηκε ότι οι γενικές αυτές έννοιες θα 
κουβαλούσαν πίσω τους μια ολόκληρη φιλοσοφία ζωής, ατέλειωτες 
συζητήσεις και αναζητήσεις. Ευχήθηκε να τον είχε γνωρίσει τον Θοδωρή, να 
μπορούσε να συζητήσει μαζί του. Αλλά θα έπρεπε να αρκεστεί σε αυτές τις 
λίγες σελίδες... Για τώρα. 

 
Αυτή ήταν η τελευταία σελίδα. Ο Αλέξανδρος κατάλαβε ότι έλειπαν πολλά 

αποσπάσματα, κομμάτια που θα έπρεπε να ανακαλύψει και να 
συναρμολογήσει ένα προς ένα, μέχρι να αποκαλυφθεί σε όλο της το μεγαλείο 
η εικόνα που είχε σχηματίσει ο δημιουργός της. Θα το έκανε. Θα το έκανε για 
τον εαυτό του και όχι για τον Κανακούκ. Διαβάζοντας τις σκέψεις του 
Θοδωρή, ένιωσε όπως όταν είχε πρωτοδιαβάσει την «Αναφορά στον Γκρέκο». 
Θυμήθηκε γιατί είχε σπουδάσει φιλοσοφία.  

Με τον καιρό, είχε ξεχάσει αυτό που ήθελε περισσότερο να κάνει, «να 
συνδέσει διάφορες απόψεις, σε ένα ενιαίο σύστημα». Να που το είχε ήδη 
κάνει κάποιος. Όχι τέλεια, χρειαζόταν δουλειά για να ξεκαθαριστούν κάποιες 
ασάφειες και να διερευνηθούν κάποιες ενστικτώδεις αντιρρήσεις. Θα του 
έπαιρνε καιρό να κατέληγε σε ένα σοβαρό κείμενο, αλλά ήταν μια εξαιρετική 
αρχή. 

Αυτός ο Θοδωρής, ήταν σαν... Σαν να τα είχε γράψει όλα αυτά γι αυτόν. Το 
«Θαυμάζω» ήταν η έρημος, ο γαλαξίας, το δέος. Το «Αγαπώ» ήταν ο 
Κανακούκ. Αυτό που έλειπε ήταν η δημιουργία. Το καταλάβαινε τώρα. Δεν 
ένιωθε περήφανος για τίποτα από όσα είχε κάνει μέχρι τότε με τη ζωή του. 
Έπρεπε να κάνει κάτι που να εκπροσωπεύει τον εαυτό του, αυτά που είχε δει, 
αυτά που είχε ακούσει. Είχε ήδη σπάσει τα δεσμά του φόβου και της 
επιθυμίας. Είχε παρατήσει τόσα πολλά για να βρει τη δική του αλήθεια... 
Τώρα ένιωθε ανάλαφρος, ζωντανός. Ανυπομονούσε να ξεκινήσει τη νέα του 
ζωή. Να ανακαλύψει, να καταγράψει, να επεκτείνει. Πρώτα όμως, έπρεπε να 
ξεφορτωθεί μια για πάντα τα δύο βαρίδια του. 

 Έψαξε το τηλέφωνο του ινδιάνου και τον πήρε, για να τον πληροφορήσει 
ότι είχε πάρει την απόφασή του. Θα το έγραφε το βιβλίο, αλλά όχι επειδή του 
το είχε ζητήσει ο Κανακούκ. Θα το έγραφε, επειδή ένιωθε ανεξήγητα την 
ανεκπλήρωτη αποστολή να βαραίνει τη δική του συνείδηση, αλλά πολύ 



  213 

 
 

περισσότερο επειδή αυτά που διάβασε τον άγγιξαν, του κίνησαν το 
ενδιαφέρον. Επειδή πίστεψε ότι θα μπορούσε να αγγίξει και κάποιους άλλους 
και αυτό θα τον έκανε ευτυχισμένο. Επειδή είδε, επιτέλους, μπροστά του, τον 
δρόμο για «να γίνει αυτός που είναι». Θα το εξέδιδε όμως, με το ψευδώνυμο 
«Άννα Κουκ». 

Ο Κανακούκ δεν απάντησε το τηλέφωνο. Το απάντησε μια άγνωστη, πλην 
ευγενέστατη κυρία. «Ο κύριος που ζούσε εδώ; Ω, λυπάμαι, αλλά έχει 
πεθάνει... Ναι, έχει περίπου δύο μήνες... Ω, κανένα πρόβλημα, να έχετε μια 
όμορφη ημέρα!» 

Εντάξει, μπορεί να μην τον πρόλαβε τον γερό-παράξενο. Δεν είχε 
σημασία. Χωρίς αυτόν, δε θα είχε βρει ποτέ τον Νάσο, δε θα είχε διαβάσει 
ποτέ τα κείμενα του Θοδωρή. Τι κι αν πέθανε ο ινδιάνος χωρίς να το ξέρει 
αυτό; Μήπως ξέρει και κανείς στο νεκροκρέβατό του πώς έχει επηρεάσει στ’ 
αλήθεια τον κόσμο αυτό;  

Τώρα πια, του είχε μείνει μόνο ένα πράγμα να κάνει, ένα χρέος να 
πληρώσει για μείνει πραγματικά ελεύθερος. Είχε μία και μόνο ενοχή, μία 
πικρία, κι αυτή ήταν που παράτησε την Ιφιγένεια. Έπρεπε να επικοινωνήσει 
μαζί της, να μάθει ότι ήταν καλά, ή τουλάχιστον, να πάρει τη συγνώμη της, 
ακόμη κι αν αυτή δεν το εννοούσε.  

Πληκτρολόγησε τον αριθμό του σπιτιού. Δεν ήταν εκεί. Αντί γι αυτήν, 
απάντησε η φίλη της, η Λυδία, που έσπευσε να πάρει το διαμέρισμα, όταν 
έμαθε ότι η Ιφιγένεια το εγκατέλειπε. Του έδωσε τον αριθμό του κινητού της 
Ιφιγένειας και η κλήση έληξε με τις γνωστές, αδέξιες και ολότελα ψευδείς  
υποσχέσεις ότι θα επικοινωνήσουν ξανά στο μέλλον.  

Πήρε γρήγορα τον νέο αριθμό. Ένας χτύπος, μια αιωνιότητα. Ο πατέρας, 
η παραλία, ο δικέφαλος αετός, το αεροπλάνο. Δεύτερος χτύπος, η αγάπη, η 
προδοσία. Τρίτος χτύπος, ο ινδιάνος, η μάνα, ο στρατός. Τέταρτος χτύπος, η 
απελευθέρωση. Αυτή ήταν η στιγμή. Το τέλος, η αρχή. Ένα τελευταίο νήμα, 
ένας τελευταίος δεσμός. Παρελθόν, παρόν και μέλλον συμπιέστηκαν, 
διπλώθηκαν και δέθηκαν με τους χτύπους του τηλεφώνου.  

Επιτέλους, οι χτύποι σταμάτησαν. Δεν άκουσε απάντηση. Μόνο θόρυβο. 
Νόμιζε ότι υπήρχε κάποιο πρόβλημα στη γραμμή. Έκανε να κλείσει, αλλά στο 
βάθος διέκρινε παιδικές φωνές, γαυγίσματα και ένα διαπεραστικό, γυναικείο 
γέλιο. Το αναγνώρισε. Ήταν το δικό της γέλιο, αυτό που έκανε τον ήλιο να 
ντραπεί με τη λάμψη του. Δε χρειαζόταν να της μιλήσει. Ήταν ευτυχισμένη. 
Δεν είχε κανένα λόγο να της το χαλάσει αυτό. Έκλεισε το ακουστικό. Ένιωσε 
το τελευταίο βάρος να φεύγει από το στήθος του. Ένιωθε έτοιμος να 
απογειωθεί. Στο νου του ήρθε και πάλι το πρόσωπο του Δαλάι Λάμα. Ήθελε 
να είχε έναν καθρέφτη κοντά, να δει πόσο του έμοιαζε εκείνη τη στιγμή. 

 
Εκείνο το βράδυ, ο Αλέξανδρος ξαναείδε το όνειρο με το θεριό. Έπεφταν 

με ιλιγγιώδη ταχύτητα προς τη γη. Γύρω τους, φωτιά. Μέσα στις φλόγες, 
στροβιλίζονταν φωτογραφίες ανθρώπων, κάποιες ασπρόμαυρες, παλιές, 
κάποιες έγχρωμες και ζωηρές και κάποιες θαμπές. Η εικόνα της Ιφιγένειας 



στάθηκε για λίγο μπροστά τους, αλλά το θεριό φύσηξε και την έδιωξε. 
Έσκασαν στη γη με μια μεγάλη έκρηξη. Το θεριό εξαφανίστηκε. 

 Ο Αλέξανδρος είχε μείνει μόνος του, στον πάτο του κρατήρα. Οι 
φωτογραφίες άρχισαν να πέφτουν απαλά από τον ουρανό και κάλυψαν 
ολόκληρο τον κρατήρα. Ο Αλέξανδρος ήταν στο κέντρο και γύρω του όλη η 
ανθρωπότητα, νεκροί, μελλοθάνατοι και αγέννητοι. Τον κοιτούσαν όλοι με το 
βλέμμα του θεριού. Σα να ήθελαν κάτι από αυτόν, σαν να τον περίμεναν να 
κάνει κάτι. Κοίταξε γύρω του, άπλωσε τα χέρια και είπε: «Μα καλά, πλάκα 
μου κάνετε; Μπορούμε να χαλαρώσουμε λίγο την πίεση, παρακαλώ; Άντε, 
στις δουλειές σας όλοι κι αφήστε με στην ησυχία μου. Το τι θα κάνω είναι δική 
μου δουλειά. Άντε, φύγετε, τι κοιτάτε; Ξου! Το θέαμα τελείωσε. Αν θέλετε 
Σωτήρα, ψάξτε αλλού». 

Οι φωτογραφίες εξαφανίστηκαν. Ο Αλέξανδρος σφύριξε και εμφανίστηκε 
δίπλα του το θεριό. Το καβάλησε και του είπε. «Άντε, ασχημομούρη με τη 
βρωμερή ανάσα. Πάμε κι όπου μάς βγάλει. Θα τους δίνουμε όσο δε ζητούν. 
Θα τους βοηθάμε όσο δεν το απαιτούν. Θα βρούμε το δρόμο μας και θα τους 
πούμε τι κάναμε, μπας και ξεστραβωθούν κι αυτοί και βρούνε τον δικό τους. 
Άντε, καλό μου θεριό, βουρ για το φεγγάρι». 

Το φεγγάρι ήταν μακριά. Πετούσανε και πετούσανε, στην απέραντη 
ησυχία του κενού που δεν είναι κενό, αλλά γεμάτο από σωματίδια που 
εμφανίζονται και εξαφανίζονται στη στιγμή, πριν τα πάρεις είδηση, όπως 
γίνεται και με τις ζωές των ανθρώπων. Η σελήνη μπροστά τους, η γη ξωπίσω 
τους, ο θεός ήλιος να τους χαϊδεύει το μάγουλο και δισεκατομμύρια άλλοι 
ήλιοι γύρω τους, τόσοι πολλοί, τόσο μακριά, που προτιμάμε να ξεχνάμε ότι 
υπάρχουν για να δώσουμε στις δικές μας ζωές μια αξία που ξέρουμε ότι δεν 
έχουν.  

Στη σελήνη δε φτάσανε ποτέ. Παραήταν μακριά. Ίσως και να μην υπήρχε 
ποτέ. Ο βαθύς, σκοτεινός ύπνος ήρθε ύπουλα, στα μουλωχτά, σαν φίδι, και 
ρούφηξε τον Αλέξανδρο και το θεριό στην αγκαλιά του. Έσβησε τον χώρο, τον 
χρόνο και τη συνείδηση. Μόνο που πια δεν του είχε απομείνει τίποτα να 
πάρει, παρά ένα καμμένο κάστρο, μια ζωή χωρίς ενοχές, φόβους και ελπίδες. 
Δε βρήκε μπροστά του παρά έναν άνθρωπο ελεύθερο κι ένα θεριό χορτάτο. 



  215 

 
 

Με Οικογένεια 

 
Κάνουμε παιδιά για χιλιάδες λάθος λόγους. Κάνουμε παιδιά ελπίζοντας να 

ανανεωθούν αλλοτριωμένες σχέσεις, ταυτότητες, ζωές,  παραδόσεις. Κάνουμε 
παιδιά από φόβο, συνήθεια, ανάγκη. Κάνουμε τα ίδια λάθη, ξανά και ξανά, 
ανεξαρτήτως ‘επιπέδου’, όπως και να το ορίζουμε αυτό. Ο τρόπος που 
μεγαλώνουμε τα παιδιά μας είναι η απόλυτη απόδειξη της πνευματικής μας 
ανεπάρκειας. Όπως περίτρανα αποδεικνύουμε καθημερινά, η σοφία δεν έχει 
καμία σχέση με την ευμάρεια, τη γνώση ή τη νοημοσύνη. Όχι ότι η βλακεία 
μας δεν είναι αρκετή από μόνη της για να μας καταδικάσει ως είδος, αλλά η 
σύνεση αποτελεί ζητούμενο ακόμη και για τους πιο ιδιοφυείς, με αποτέλεσμα 
τον κόσμο στον οποίο ζούμε. 

Παρά το εξαιρετικό μυαλό του, ο πατέρας της Ιφιγένειας δεν είχε 
καταφέρει να αποφύγει τα κλισέ των Ελλήνων συνταξιούχων. Την πίεζε να 
«του κάνει ένα εγγονάκι» για να την δει «τακτοποιημένη» πριν πεθάνει. Όταν 
η Ιφιγένεια στέρεψε από δικαιολογίες, αναγκάστηκε να αποδεχθεί ότι δε θα 
μπορούσε να έρθει πιο «κατάλληλη» στιγμή. Ο Αλέξανδρος δεν ήταν ιδιαίτερα 
ενθουσιασμένος με την ιδέα, αλλά ενέδωσε. Στο κάτω κάτω, «τα παιδιά 
μεγαλώνουν μόνα τους» και νταντάδες υπήρχαν πολλές. Έτσι, το μέλλον του 
βρέφους στη μήτρα της Ιφιγένειας ήταν μάλλον δυσοίωνο. Ευτυχώς γι αυτό, 
δύο γεγονότα σημάδεψαν τη ζωή του Αλέξανδρου με τρόπο που ανέτρεψε 
τελείως τα δεδομένα.Το πρώτο σημείο κλειδί ήταν η στιγμή που του έδωσαν 
να κρατήσει, για πρώτη φορά, το νεογέννητο κοριτσάκι του.  

Η Ιφιγένεια είχε δύσκολο τοκετό. Δώδεκα ώρες παιδεύτηκε, μέχρι να 
δεήσει η μικρή πριγκήπισσα να τους τιμήσει με την παρουσία της. Ο 
Αλέξανδρος υπέφερε μαζί με την Ιφιγένεια και έκανε ό,τι περνούσε από το 
χέρι του για να την κάνει να αισθανθεί πιο άνετα. Ήταν μάταιο. Δεν είχε ιδέα 
τι σημαίνει δύσκολος τοκετός και δε θα μπορούσε ποτέ να το συλλάβει. 
Κατέληξε να της κρατάει απλά το χέρι και να της ψυθιρίζει ό,τι του ερχόταν 
στο κεφάλι, μόνο και μόνο για να πάρει το μυαλό της από το μαρτύριο. Όταν 
την είδε να σπρώχνει με όλη τη δύναμη που της είχε απομείνει, όταν είδε το 
κοκκινοβαμένο πλάσμα να βγαίνει από τα σπλάχνα της και να σπαράζει, 
ένιωσε περίεργα αποστασιοποιημένος. Το μυαλό του δεν ήξερε πώς να 
αντιδράσει. Τον άφησε μόνο του, παθητικό θεατή στο έργο που εκτυλισσόταν 
μπροστά στα μάτια του. Έχασε την αίσθηση του χρόνου και το μόνο που 
άκουγε ήταν ένας συνεχής βόμβος που του προκαλούσε αναγούλα. Όταν 
ξύπνησε, κρατούσε στα χέρια του έναν μικροσκοπικό άνθρωπο. Αυτό που 
ένιωσε εκείνη τη στιγμή, αυτή τη ζεστασιά που ανέβηκε από το στομάχι και 
παρέλυσε το σώμα, δε θα μπορούσε ποτέ να την περιγράψει ούτε με λόγια, 
ούτε με εικόνες. «Είναι κάποια πράγματα στη ζωή που δε μπορείς να τα 
καταλάβεις αν δεν τα νιώσεις», έλεγε ο Νταγκ. Αυτό το μικρό, αβοήθητο 



πλασματάκι τον έκανε να ξεχάσει ότι κάποτε θεωρούσε την «κοινότοπη» ζωή 
κατακριτέα. 

Η δεύτερη αποκάλυψη του ήρθε μερικούς μήνες μετά τη γέννηση του γιου 
του, όταν βρέθηκε στο νοσοκομείο για μια επέμβαση ρουτίνας. Κάτι πήγε 
πολύ στραβά, ο Αλέξανδρος έχασε πολύ αίμα και οι γιατροί κόντεψαν να τον 
χάσουνε. Θυμόταν τις ανήσυχες φωνές τους, τους ήχους των μηχανημάτων, 
την ένταση στο χειρουργείο. Θυμόταν τα χέρια τους στο μουδιασμένο σώμα 
του. Θυμόταν ότι ήθελε να κοιμηθεί. Ήθελε τόσο να κοιμηθεί! Μετά, θυμόταν 
τους θορύβους να σταματάνε, να μη νιώθει τίποτα, να αιωρείται. Είδε 
μπροστά του ένα σκοτεινό πηγάδι. Ένιωσε να βυθίζεται μέσα του, βαθιά. 
Πάσχιζε να κρατηθεί. Δεν ήθελε να συνεχίσει. Είδε μπροστά του την Ιφιγένεια 
και τα δύο παιδιά τους. Πάλευε να μην πέσει στο κενό, να μην τους αφήσει 
μόνους. Κρατιόταν, αλλά το πηγάδι τον ρουφούσε, το σκοτάδι τον τύλιγε. Τον 
έπιασε ένας φόβος, ότι τα παιδιά θα έμεναν χωρίς πατέρα. Τον έπιασε ένα 
παράπονο, ότι θα έφευγε χωρίς να τους πει το πόσο σημαντικοί ήταν, ότι όλος 
ο κόσμος ήταν ένα τίποτα μπροστά στη δική τους ευτυχία. Τον έπιασε ένα 
χέρι και άκουσε μια φωνή «Την πήδηξες τυχεράκια».  Όταν ξύπνησε, έκλαψε 
με λυγμούς. 

Μετά από εκείνη την εμπειρία, αφιέρωνε ολοένα και λιγότερο χρόνο στη 
δουλειά του και έμενε σπίτι με τα παιδιά. Δέχθηκε επιτέλους να μετακομίσουν 
και να εγκατασταθούν μόνιμα σε μια ήσυχη συνοικία του Λονγκ Άιλαντ, όχι 
από τις πιο εύπορες, ώστε τα παιδιά τους να μπορούν να μεγαλώσουν σε ένα 
περιβάλλον όπου οι γείτονες γνωρίζονταν και εμπιστεύονταν ο ένας τον άλλο. 
Το κόστος της καθημερινής μετακίνησης στο Μανχάταν το πλήρωνε πια μόνο 
η Ιφιγένεια, που δεν παραπονιόταν, αφού, τώρα, σίγουρα δε ζούσε σαν 
ποντίκι. Ο Αλέξανδρος μπορούσε να γράφει στο σπίτι και να μετακινείται 
μόνο για συναντήσεις και κοινωνικές εκδηλώσεις. Πήγαινε τα παιδιά στο 
σχολείο, έπαιζε μαζί τους, τα βοηθούσε στα μαθήματα. Έφτιαξε ένα μπαχτσέ 
με ζαρζαβατικά στην αυλή τους και τον φρόντιζε καθημερινά. Μέχρι και 
σκυλάκι πήρε, δώρο για τον μικρό, κι ας ήταν το απόλυτο κλισέ. Καθόταν τα 
απογεύματα στη βεράντα του και χαιρετούσε τους γείτονες. Πιάναν 
κουβεντούλα για ασήμαντα πράγματα κι αυτό, για κάποιο λόγο, του άρεσε. 

Τα σενάριά του είχαν γίνει λίγο πιο γλυκά, λίγο πιο ανάλατα, ακόμη πιο 
πετυχημένα. Οι κριτικοί τον μισούσαν, αλλά ο κόσμος αγαπούσε τις 
χιλιοειπωμένες ιστορίες του. Πάντα κατάφερνε να περάσει κάτι, έστω και 
ασήμαντο, έστω και κοινότοπο, τετριμμένο. Δεν τον ένοιαζε πια. Είχε ήδη βρει 
την ευτυχία και δε θα άφηνε κανένα να τη χαλάσει. Με τον καιρό, σταμάτησε 
να γράφει, και αφοσιώθηκε εξ’ ολοκλήρου στα παιδιά του. 

Το αποκορύφωμα της νέας του ζωής ήρθε ένα βράδυ, όταν η Ιφιγένεια 
γύρισε στο σπίτι νωρίτερα από ότι συνήθως. Τα παιδιά είχαν ξετρελαθεί που 
είχαν τη μαμά κοντά τους πριν νυχτώσει και είχαν πέσει πάνω της, τραβώντας 
την και κάνοντας νούμερα. Η Ιφιγένεια μπήκε στο γραφείο του, σέρνοντας τα 
παιδιά στα πόδια της. Ο Αλέξανδρος προσπαθούσε να κάνει τις τελευταίες 
διορθώσεις σε ένα δύσκολο σενάριο. Τον φίλησε, άφησε την τσάντα της εκεί 



  217 

 
 

και έτρεξε μέχρι το σαλόνι. Ο Αλέξανδρος άκουγε τις φωνές από το διπλανό 
δωμάτιο και δε μπορούσε να συγκεντρωθεί. Το κινητό της χτύπησε μέσα στην 
τσάντα και της φώναξε να έρθει να το πάρει. Δεν τον άκουσε. Σηκώθηκε, το 
πήρε και πήγε στο άλλο δωμάτιο να της το δώσει. Την είδε στο πάτωμα, να τη 
γαργαλάνε και να την πνίγουν στα φιλιά η κόρη και ο γιος του. Μέχρι και η 
Σάλι, η δαγκανιάρα σκυλίτσα  είχε ξετρελαθεί και έτρεχε γύρω τους, 
χοροπηδώντας, δαγκώνοντας και γαβγίζοντας χαρούμενη. Απόμεινε για λίγο 
με το τηλέφωνο που χτυπούσε στο χέρι, καθώς ρουφούσε μέσα του τη σκηνή. 
Πάτησε ένα πλήκτρο για να σταματήσει τους επίμονους χτύπους, το άφησε 
στο τραπέζι και βούτηξε κι αυτός στο χαμό. 

 
Τριάντα χρόνια αργότερα, ο Αλέξανδρος έσπασε τη σιγή του με μία 

τελευταία ταινία. Έγραψε το σενάριο, τη χρηματοδότησε και τη σκηνοθέτησε. 
Νιώθοντας ότι ο χρόνος τελείωνε, αναστατωμένος από ένα φιλοσοφικό 
μυθιστόρημα κάποιας κας Άννας Κουκ για τη ζωή ενός άγνωστου Έλληνα 
φιλοσόφου με τον οποίο ταυτίστηκε, αγνόησε όλες τις συμβάσεις και 
παρέδωσε ένα έργο με τεράστια εμπορική επιτυχία, που έκανε ακόμη και τους 
κριτικούς να παραληρούν. 

Στην τελετή απονομής της Χρυσής Άρκτου, παίχτηκε ολόκληρος ένας 
δεκάλεπτος μονόλογος από την ταινία. Ο Αλέξανδρος τον παρακολούθησε 
συγκινημένος, κρατώντας το χέρι της Ιφιγένειας.  

 
«Πώς τα καταφέραμε έτσι; Πώς μπορέσαμε με όλη την ιδιοφυία μας, τη 

δημιουργικότητά μας, τα όνειρα και τις ελπίδες μας να φτιάξουμε έναν κόσμο 
τόσο λαθεμένο;  

Κοιτάω τον γιο μου, με το αθώο βλέμμα του γεμάτο προσμονή και 
αναρωτιέμαι... Πού σε έφερα παιδί μου; Μήπως έκανα λάθος; Τι να σου 
μάθω; Πώς να σε μεγαλώσω; Όλο μου το είναι μού λέει να σου πω να ζήσεις 
όπως κι εγώ. Να αγαπάς τον εαυτό σου. Να είσαι ελεύθερος. Να είσαι 
ευτυχισμένος, κάνοντας τους άλλους ευτυχισμένους. Να σέβεσαι τη γη που σε 
γέννησε. Να στέκεσαι με δέος μπροστά στο θα ύμα της δημιουργίας 
και να νιώθεις μέρος του. Να συνειδητοποιήσεις τη μηδαμιναμότητά σου και 
να μη φοβηθείς. Να πιάσεις το μυστρί, το καλέμι, το φτυάρι, την πένα, τη 
σφουγγαρίστρα και να παλέψεις με το τίποτα. Να φτιάξεις Θεό. 

Μα μέσα μου, μια άλλη φωνή, βρωμερή, ποταπή μου φωνάζει, ‘Μη! Μην 
του λες τέτοια του παιδιού! Ο κόσμος δεν είναι ούτε υπέροχος, ούτε 
θαυμάσιος. Οι άνθρωποι δεν αξίζουν την αγάπη του. Είναι αρπακτικά, έτοιμα 
να τον ξεσκίσουν. Μόνο πόνο θα του φέρει η αγάπη που του διδάσκεις, μόνο 
εκμετάλλευση η δημιουργικότητά του. Θα του κόψουνε τα φτερά, θα τον 
χώσουνε σε ένα κλουβάκι, θα του δίνουν νερό και καναβούρι και θα τον 
βάλουνε να τους τραγουδάει. Κι άμα δεν τους αρέσει το τραγούδι του, θα τον 
πνίξουνε και θα τον πετάξουνε στον κάλαθο των ανεπιθυμήτων. Όχι! Μάθε 
του να είναι αυτός άρπαγας, άπληστος, καχύποπτος. Μάθε του να κοιτάει 



μόνο την πάρτη του. Δεν καταλαβαίνεις ότι μόνο έτσι θα πάει μπροστά και δε 
θα υποφέρει;’ 

 
Κι όμως... Κι όμως... 

 
Μπορεί να είμαστε ηλίθιοι αυτοί που ανάβουμε φωτιά στην καταιγίδα. 

Μπορεί να είμαστε λίγοι, αδιάφοροι, γραφικοί. Μπορεί ακόμη να είμαστε 
λάθη της φύσης, καταδικασμένοι να αφανιστούμε όπως αμέτρητα είδη πριν 
από εμάς. Πώς γίνεται να επιβιώνει ο χαζός και ο αδύναμος; Μήπως η ηθική 
που μας μάθανε ήταν ένα υπέροχο παραμύθι για να συνεχίζουν να απομυζούν 
και να καταστρέφουν;  

 
Κι όμως... Κι όμως... 

 
Δεν είμαι ηλίθιος, δεν κάνω εγώ λάθος. Όχι διάολε, δε φτιάξαμε εμείς 

αυτόν τον κόσμο. Τον έφτιαξαν άλλοι. Τον πήρανε και τον έκαναν δικό τους. 
Οι κραυγές αμέτρητων καταπιεσμένων, αδικημένων, πονεμένων ηχούν κάτω 
από τις βουερές λεωφόρους, εκεί που κάποτε φύτρωνε χορτάρι. Όχι, δεν 
κάψαμε εμείς τα δάση, δε σκοτώσαμε εμείς τους λύκους, δεν κλέψαμε εμείς τη 
γη των Ινδιάνων. Το έκαναν αυτοί που είχαν την ευκαιρία να μη πιαστούν. 
Επειδή εμείς δεν ήμασταν εκεί για να τους σταματήσουμε. Επειδή τότε 
ήμασταν λίγοι, αδιάφοροι, γραφικοί. Και θα συνεχίσουν να κλέβουνε, να 
καίνε και να βιάζουν, θα συνεχίζουν να υποθηκεύουν το μέλλον του γιου μου 
και να τον φορτώνουνε με χρέη που δε θα μπορέσει να πληρώσει, μέχρι να 
γίνουμε εμείς πολλοί, ορμητικοί, ασταμάτητοι.  

Έχω ένα χρέος. Πρέπει να τους σταματήσω. Πρέπει να αρθρώσω μια 
κραυγή που να φτάσει στα γεμάτα αυταρέσκεια αυτιά τους. ‘Μέχρι εδώ! 
Φτάνει πια το βόλεμα, η ευκολία, η καλοπέραση. Αρκετά φάγατε και ήπιατε 
εις βάρος μας. Είμαστε κι εμείς εδώ! Βλέπουμε το παιχνίδι σας, δε μας ξεγελά 
πια’. 

Τη δική μου φωνή μπορεί και να μην την ακούσουν. Θα την ακούσει όμως 
ο γιος μου. Θα την κρατήσει ζεστή, θα την ποτίσει με το δικό του θυμό, τις 
δικές του απογοητεύσεις, τη δική του πίκρα. Και ίσως τότε να γίνει τόσο 
δυνατή που θα την ακούσουν. Ίσως να την ακούσουν από τα δικά του παιδιά. 
Εγώ το χρέος μου πάντως, θα το κάνω. Δε θα τον αφήσω να πάει μαζί τους. 
Θα τον κάνω δικό μας». 

 
Οι παρευρισκόμενοι ξέσπασαν σε χειροκροτήματα. Ο Αλέξανδρος γύρισε 

και φίλησε την Ιφιγένεια. Κάτι της είπε και αυτή χαμογέλασε. Σηκώθηκε και 
περπάτησε αργά μέχρι το βήμα. Τα γκρίζα μαλλιά του έλαμπαν στο φως των 
προβολέων. Όταν ανέβηκε στη σκηνή, ολόκληρο το θέατρο σηκώθηκε και τον 
χειροκροτούσε. Πήγε κάτι να πει, αλλά δε μπόρεσε. Δύο δάκρυα κύλησαν στο 
ρυτιδιασμένο πρόσωπό του. 



  219 

 
 

Επίλογος 
 
Λυτρώθηκες από τη λύτρωση, είπε κι η φωνή του ήταν τραχιά, 

βραχνιασμένη από τους αγέρηδες της θάλασσας, λυτρώθηκες από τη 
λύτρωση, ετούτος είναι ο πιο αψηλός άθλος του ανθρώπου˙ τέλεψε η θητεία 
σου στην ελπίδα και στο φόβο, έσκυψες στην άβυσσο κι είδες 
αναποδογυρισμένο το είδωλο του κόσμου και δεν τρόμαξες. 

 
Νίκος Καζαντζάκης 
 
Τα γέρικα κορμιά απόκαμαν από τη ζέστη του μεσημεριού. Βρήκαν 

καταφύγιο στις ρίζες του δέντρου που άπλωνε με έγνοια τα κλαδιά του, για να 
κρύψει τα φαλακρά κεφάλια από τον αυγουστιάτικο, μεσογειακό ήλιο. 
Έμειναν για λίγο σιωπηλοί. Ο ένας σκάλιζε το χώμα με ένα κλαδάκι, ενώ ο 
άλλος αγνάντευε τα σύννεφα στον ουρανό. Η ρίγανη και το θυμάρι 
καβαλούσαν ένα μεθυστικό αεράκι που χάιδευε τα ρυτιδιασμένα πρόσωπα. Ο 
Θοδωρής ήταν εκεί, στο χώμα, στο δέντρο, στον αέρα. Τους στήριζε, τους 
προστάτευε, τους κανάκευε, τους αφουγκραζόταν.  

Αυτός που χάζευε τον ουρανό, έκλεισε τα μάτια του και έγειρε το κεφάλι 
του στο ροζιασμένο κορμό. Πήρε μια βαθιά ανάσα, ρούφηξε τη στιγμή που 
έτρεχε να φύγει και τη φυλάκισε σε ένα μαγικό κουτάκι, για να την κουβαλάει 
για πάντα μαζί του. Μόλις που πρόλαβε να γυρίσει το κλειδί, όταν ο Γκέλης 
έσπασε τη σιωπή.  

«Ξέρεις, Νάσο, ήμουν στο νοσοκομείο την περασμένη εβδομάδα». Ο 
Νάσος απάντησε, χωρίς να ανοίξει τα μάτια του. «Τίποτα το σοβαρό 
ελπίζω...». «Όχι, τίποτα...», έκανε διστακτικά ο Γκέλης. «Αλλά ξέρεις, με 
έκανε να σκεφτώ...» 

Τώρα εξηγούνταν όλα. Το ξαφνικό τηλεφώνημα μετά από τόσα χρόνια, η 
αμηχανία και τελικά η επιμονή να έρθουν εδώ, στον τάφο του Δασκάλου. Και 
εκείνος ο φοβερός λόγος... Άκου να χάσει το Μάτι! Ο Νάσος τον άφησε να 
συνεχίσει. «Κοίταξες ποτέ πίσω να δεις τι έχεις κάνει; Εννοώ τι πραγματικά 
σημαντικό έχεις κάνει;», ρώτησε ο Γκέλης. 

Ο Νάσος άνοιξε τα μάτια και τον κοίταξε με ένα περιπαικτικό βλέμμα. Δε 
θα τον άφηνε έτσι. «Βρε χούφταλο, μη μου πεις ότι άρχισες κι εσύ τις 
προτελεύτειες αναζητήσεις;» 

Ο Γκέλης προσπάθησε να αποφύγει το θέμα. «Κατ’ αρχάς, είσαι μόλις 
πέντε χρόνια μικρότερός μου. Επιπλέον...» 

«Έξι χρόνια μικρότερός σου», τον διέκοψε ο Νάσος. «Και την τελευταία 
φορά που φοβήθηκα τον θάνατο ήταν όταν περνούσα κρυφά τα σύνορα». Ο 
Γκέλης δεν πτοήθηκε. «Δεν είπα ότι φοβήθηκα. Απλά, άρχισα να 
σκέφτομαι...». Ξανά, ο Νάσος τον διέκοψε. «Τα γνωστά, ε; Αν έζησες όσο 
καλύτερα μπορούσες... Τι νόημα έχει η μικρή ζωή σου μπροστά στο άπειρο... 



Γιατί, γιατί, γιατί... Πραγματικά δεν περίμενα ότι θα είχες ξεχάσει τόσο 
εύκολα». 

«Τι να ξεχάσω; Δεν μίλησε ποτέ για...», έκανε να αμυνθεί ο Γκέλης, για να 
διακοπεί και πάλι. «Όχι με συγχωρείς. Πάντα μιλούσε γι αυτό. Μάλιστα, 
μιλούσε μόνο γι αυτό. Μου πήρε καιρό να το καταλάβω, αλλά όλα όσα 
προσπαθούσε να περάσει στα αντιδραστικά μυαλά μας ήταν για να 
μπορέσουμε να αντιμετωπίσουμε καλύτερα το τέλος».  

Ο Γκέλης είχε αρχίσει να ανυπομονεί. Δυσκολεύτηκε πολύ να βρει το 
κουράγιο να ζητήσει από τον Νάσο να βρεθούνε, μετά από τόσο καιρό. Είχε 
αρχίσει ήδη να το μετανιώνει. Αυτή τη φορά, ο τόνος του ήταν μάλλον 
επιθετικός. «Κοίταξε, εγώ δεν κατάλαβα ποτέ όλα τα περί κρίκων σε αόρατες 
αλυσίδες που ξεκινούν από το τίποτε και τελειώνουν στο άγνωστο. Την 
απάντηση για το αν υπάρχει σχέδιο ή είναι όλα τυχαία και μάταια δεν την 
πήρα ποτέ». 

Ο Νάσος ξεκίνησε την αντεπίθεση. «Ίσως γιατί δεν ήσουν έτοιμος να την 
πάρεις. Μόλις έκανες ένα κλασικό λάθος. Ταύτισες το τυχαίο με το μάταιο». 
Μόλις είδε την έκφραση που πήρε το πρόσωπο του Γκέλη, αμέσως το 
μετάνιωσε. Έπρεπε να ακολουθήσει άλλη τακτική. Ο παλιός του φίλος ήταν 
ευάλωτος και έπρεπε να το σεβαστεί. Αυτή τη φορά, ο τόνος του ήταν πιο 
συμβιβαστικός. «Κοίταξε, η αλήθεια είναι πως σε αδικώ που είμαι τόσο 
αυστηρός μαζί σου, γιατί κι εμένα μου πήρε αρκετά χρόνια μέχρι να δέσω όλα 
τα νήματα. Ξέρεις κάτι; Ίσως και ο ίδιος ο Θοδωρής να μην είχε ταιριάξει όλα 
τα κομμάτια του παζλ. Λείπανε τότε βλέπεις, κάποια στοιχεία που σήμερα 
έχουμε στη διάθεσή μας. Βλέπεις, μια εκπληκτική Ελληνίδα βιολόγος στο 
Κολούμπια, απέδειξε πρόσφατα ότι οι συνθήκες του σύμπαντός μάς οδηγούν 
αναπόφευκτα στην εμφάνιση ανώτερων μορφών ζωής σαν κι εμάς. Χωρίς 
καμία θεία επέμβαση, χωρίς μαγικά τρυκ. Αυτό δεν είναι πια απλή θεωρία, 
είναι αποδεδειγμένο. Άρα, όλες οι ανοησίες για την εμπλοκή του Θεού στον 
κόσμο έχουν πλέον αποδειχθεί αβάσιμες. Απλά, δεν χρειάζεται καμία τέτοια 
παρέμβαση».  

 «Μου λες ότι απέδειξε ότι είμαστε μόνοι;», ρώτησε ο Γκέλης.  
«Κοίτα, με τον ορισμό του Θεού όπως τον ξέρουμε, δεν είναι δυνατόν να 

βρεθεί ποτέ απόδειξη. Αποδείχθηκε όμως ότι  δε χρειάζεται κάποιο μεγάλο 
σχέδιο, ούτε κάποιος σκοπός. Ότι όλα είναι εντελώς τυχαία. Αποδεδειγμένα 
τυχαία!», επέμεινε ο Νάσος.  

«Και μάταια. Υπέροχα, μου έφτιαξες τη μέρα!», συνέχισε ο Γκέλης. 
«Όχι Γκέλη, πρόσεχε ακριβώς αυτά που λέω. Δεν είπα ότι είναι μάταια. 

Αυτό το λένε οι μηδενιστές. Εμείς, οι άνθρωποι μπορούμε να έχουμε και 
σχέδια και σκοπούς. Έχουμε τη δυνατότητα να αλλάξουμε τον κόσμο γύρω 
μας. Να τον προστατέψουμε και να τον μεγαλώσουμε, ή να τον 
καταστρέψουμε. Πρέπει να θυμηθούμε αυτό που ξεχάσαμε: Ότι Θεός μας 
είναι ο κόσμος μας. Είναι η Γη, ο Ήλιος, ο Ουρανός, με τα άπειρα ονόματα 
που τους έχουν δοθεί». 



  221 

 
 

Ο Γκέλης έμεινε για λίγος σκεπτικός. Η συζήτηση δεν πήγαινε εκεί που 
ήθελε. Τελικά, βρήκε το θάρος να αντιδράσει. «Βρε Νάσο μου, λογικά όλα 
αυτά και ενδιαφέροντα, δε λέω, αλλά επειδή είμαι λίγο βλάκας, πάλι δε βλέπω 
τι σχέση έχουν με την αξία της δικής μου ζωής. Εντάξει, ελπίζω ότι δεν 
κατέστρεψα τίποτα το σοβαρό, ανακύκλωνα με συνέπεια και προσπαθούσα 
να είμαι ολιγαρκής. Αυτό σημαίνει ότι μπορώ να πεθάνω με ήσυχη τη 
συνείδησή μου;» 

«Α, αυτό αγαπητέ μου μόνο εσύ μπορείς να το κρίνεις και κανένας άλλος. 
Όπως έλεγα,Το ‘χρέος’ του ανθρώπου είναι να βοηθήσει τον Θεό να γίνει πιο 
μεγάλος. Το εκπληκτικό, όμως, είναι πως το να ‘φτιάχνεις Θεό’ δεν είναι 
αυτοσκοπός, αλλά αναπόφευκτη ανάγκη. Τι λένε όλες οι θρησκείες και δίνουν 
ελπίδα ή τρομάζουν τον κόσμο; Ότι στο τέλος σε περιμένει κάποιος κριτής για 
να σου χαρίσει την αιώνια ζωή, εφόσον ζήσεις σύμφωνα με τις επιταγές της 
μίας ή της άλλης θρησκείας. Ο κριτής υπάρχει, και σε κρίνει κάθε στιγμή. 
Μόνο που τα κριτήριά του δεν είναι και τόσο απλά όσο μας λένε. Το μόνο που 
μπορούμε να κάνουμε είναι να κρίνουμε, όσο καλύτερα μπορούμε, την 
επίπτωση που θα έχει η πράξη μας στην επιβίωσή μας και να κάνουμε αυτό 
που μας λέει το παρελθόν μας και τα γονίδιά μας. Να πράττουμε αυτό που 
θεωρούμε σωστό, με πλήρη γνώση της περιορισμένης οπτικής μας και της 
ελάχιστης σημασίας της δικής μας ύπαρξης». 

Σταμάτησε για λίγο, για να πάρει μια ανάσα. Πριν προλάβει να μιλήσει ο 
Γκέλης, συνέχισε. «Κι αυτό με φέρνει σ’ αυτό που ήθελα να σου πω εξ’ αρχής. 
Δε μου λες, θυμάσαι ποιο ήταν το πρώτο πράγμα που σε ρώτησε ο Θοδωρής 
όταν σε γνώρισε;» 

Ο Γκέλης έξυσε για λίγο το κεφάλι του. «Το πρώτο πράγμα; Έχουν 
περάσει τόσα χρόνια, είναι και η Αλτσχάιμερς... Το όνομά μου, υποθέτω».   

«Όχι, δεν εννοώ τις τυπικές ευγένειες, αλλά την πρώτη πραγματική 
ερώτηση που σου έκανε».  

Ο Γκέλης έστιψε το μυαλό του για να θυμηθεί, αλλά τελικά το βρήκε. 
Μερικά πράγματα δεν τα ξεχνάμε ποτέ. «Α, ναι! Τώρα μου ήρθε. Με ρώτησε 
αν φοβάμαι τον θάνατο. Μα πώς σου ήρθε, βρε... Είσαι απίθανος!» 

«Ε, όχι και τόσο», έκανε αδιάφορα ο Νάσος, που περίμενε την απάντηση 
πιο γρήγορα. «Ήταν η ερώτηση που έκανε σε όλους όσους του άρεσαν. Ξέρεις 
γιατί το έκανε;»  

- Ξέρω ‘γω  βρε Νάσο; Για να δει πώς θα αντιδρούσα μάλλον... 
- Όχι, φίλε μου, την έκανε για να καταλάβει αν είσαι εγωιστής. 
- Εγωιστής; 
- Ναι, ρε Γκέλη, εγωιστής. Επειδή πίστευε πως ο φόβος του θανάτου είναι 

η πιο έκδηλη απόδειξη του εγωισμού μας. 
- Μα, όλοι φοβούνται τον θάνατο. 
- Είσαι σίγουρος; Για σκέψου καλά τι απάντησες τότε. 
Για μια ακόμη φορά, ο Γκέλης αναγκάστηκε να ξεθάψει σκονισμένες 

αναμνήσεις. Όταν του ήρθε τελικά η εικόνα του εαυτού του σε εκείνη την 
πρώτη συνάντηση με τον Θοδωρή, δεν μπόρεσε να κρύψει ένα χαμόγελο. «Ε, 



τότε ήμουν ακόμα νέος. Πίστευα πως ήμουν ο σούπερμαν και ο κόσμος ήταν 
δικός μου. Ούτε που τον σκεφτόμουν τον θάνατο». 

Ο Νάσος χάρηκε που η συζήτηση πήγαινε εκεί που ήθελε. Τώρα μπορούσε 
να πει, επιτέλους, αυτά που ήθελε να πει από την αρχή. «Αυτό ήταν που 
έψαχνε στους φίλους του κι ακόμη περισσότερο στους μαθητές του. Βλέπεις, 
είναι εύκολο να σκέφτεσαι ότι μπορείς να σώσεις τον κόσμο όταν είσαι ακόμη 
νέος. Μόνο όταν αρχίζουν να αποδεικνύονται οι αδυναμίες σου αρχίζεις να 
συνειδητοποιείς τι σημαίνει να αλλάξει ο ίδιος σου ο εαυτός, πόσο μάλλον ο 
κόσμος όλος. Κι όσο περνάνε τα χρόνια και βλέπεις ότι τελικά δεν είσαι και 
τόσο σημαντικός όσο πίστευες, καταλαβαίνεις ότι κάποια μέρα θα πάψεις να 
υπάρχεις και κανένας δε θα σε θυμάται.  

  »Προσπαθείς λοιπόν να βρεις κάποιο νόημα στην εφήμερη ύπαρξή σου 
και φοβάσαι ότι όλα θα τελειώσουν πριν προλάβεις να κάνεις έστω και αυτά 
τα λίγα με τα οποία έχεις συμβιβαστεί. Σκέψου, όμως, τι σημαίνει να έχεις 
πλήρη συνείδηση της μηδαμινότητάς σου και να μη σε ενοχλεί. Να νιώθεις 
κάθε βράδυ ότι δεν πειράζει κι αν πεθάνεις πριν έρθει το επόμενο πρωί. Να 
μη μετανιώνεις για οτιδήποτε έχεις κάνει, ξέροντας ότι έμαθες από τα λάθη 
σου και ότι, υπό τις ίδιες συνθήκες και με τις ίδιες γνώσεις, πάλι τα ίδια θα 
έκανες. Να είσαι δηλαδή σε ειρήνη με τον εαυτό σου και με αυτόν τον κόσμο, 
τον κακό, τον άδικο. Ε, αυτό, φίλε μου, απαιτεί μια υπέρβαση που λίγοι 
μπορούν να κάνουν». 

«Ε, και ο ηδονιστής ακριβώς αυτό δεν κάνει;», αντέτεινε ο Γκέλης. 
«Ο ηδονιστής μπορεί να υποδεχθεί την κάθε στιγμή σαν να είναι η πρώτη, 

αλλά δεν μπορεί να την αποχαιρετήσει σαν να είναι η τελευταία. Όταν 
βρίσκεις την ευτυχία στο να δίνεις, ο θάνατος δεν έχει τίποτα να σου πάρει. 
Αυτή είναι η αθανασία που υποσχόταν ο Χριστός, αλλά οι άμυαλοι, εγωιστές 
άνθρωποι βρήκαν στα λόγια του άλλη μια πλάνη για φανταστικούς κόσμους 
όπου ο εαυτούλης τους θα απολάμβανε για πάντα όλα όσα δεν κατάφερε να 
αποκτήσει πριν τον θάνατο. Δε βαριέσαι, αφού το κόλπο του δούλεψε και 
εκατομμύρια άνθρωποι κάνουν πού και πού και καμιά καλή πράξη, ας είναι. 

» Κι εγώ κάποτε είχα βαρεθεί να τρέχω άσκοπα και αποφάσισα να ζήσω 
όσο πιο έντονα μπορούσα. Έκανα διάφορες τρέλες μέχρι που τις βαρέθηκα κι 
αυτές. Μετά αποφάσισα να αρχίσω να δίνω και αφιερώθηκα σε αυτό το 
πρόγραμμα για την Αφρική. Ε, ξέρεις κάτι, φίλε μου; Είναι το μόνο που με 
γεμίζει ακόμη και σήμερα. Παρόλο που ξέρω πως μπορεί να είμαστε 
καταδικασμένη φυλή και η δική μου προσπάθεια δεν έχει ίσως και μεγάλη 
σημασία συνολικά, έχει όμως τεράστια σημασία για μένα. Όταν σκέφτομαι ότι 
μπορεί ένα από τα παιδιά που βοήθησα να ξεφύγει από τη φτώχια, να κάνει κι 
αυτό κάτι καλό για κάποιον άλλο, ε, νιώθω ότι μπορώ να πεθάνω και 
σήμερα». 

«Χτύπα ξύλο, καημένε...», έκανε, μάλλον από συνήθεια, ο Γκέλης. 
«Βρε, δεν πας να χτυπήσεις όσα ξύλα θες... Αν δεν μπορείς οποιαδήποτε 

στιγμή της ζωής σου να πεις ‘τώρα μπορώ να πεθάνω’, χωρίς αμφιβολίες, 
χωρίς ενοχές, μάλλον είναι καιρός να αλλάξεις ζωή». 



  223 

 
 

«Εύκολο να το λες...» 
«Αλλά δύσκολο να το κάνεις, βέβαια. Αν ήταν εύκολο δε θα μιλούσαμε 

ακόμη για τον Χριστό ή τον Βούδα με τέτοια λατρεία. Τι παραπάνω είχαν, 
όμως, από τον καθένα μας; Γιατί να πρέπει να τους βάλουμε σε κάποιο ψηλό 
βάθρο και να τους κοιτάμε ως άπιαστα ιδανικά; Η χριστιανική βασιλεία των 
ουρανών δεν έπρεπε να είναι ένας ιδεατός παράδεισος όπου πας αφού 
πεθάνεις, αλλά ο στόχος της δικής μας κοινωνίας. Μόνο έτσι μπορούμε να 
γίνουμε αθάνατοι. Όταν με ομόνοια κάνουμε όλοι το καλύτερο για τους γύρω 
μας. Μόνο τότε δε θα έχουμε να φοβηθούμε το σκοτάδι και το τίποτα. Επειδή 
πίσω μας θα έχουμε αφήσει κάτι». 

Το τελευταίο τον ακούμπησε πραγματικά τον Γκέλη. Γύρισε πίσω στο 
νοσοκομείο. Του είχε πει ψέματα του Νάσου. Όχι μόνο ήταν σοβαρή η 
κατάσταση, αλλά για μερικές ημέρες, οι γιατροί νόμιζαν πως θα τον έχαναν. 
Τελικά, τη γλύτωσε με τρία χάπια παραπάνω την ημέρα.  

«Κοίταξε, δεν ήμουν απόλυτα ειλικρινής μαζί σου. Η αλήθεια είναι πως 
ήταν αρκετά σοβαρή η ασθένειά μου. Πίστεψα πως θα πέθαινα. Ε, όταν 
έφτασα αντιμέτωπος με τον θάνατο, το μόνο που σκέφτηκα ήταν η οικογένειά 
μου. Μόνο αυτοί έχουν σημασία για μένα τελικά. Αυτό με έκανε να 
αναρωτηθώ πόσο καλός άνθρωπος είμαι. Πόσο έχω πραγματικά προσφέρει 
και αν άξιζε η ζωή που έζησα».  

«Μα, τα παιδιά που άφησες πίσω σου είναι η μεγαλύτερη κληρονομιά σου 
στην ανθρωπότητα! Ακόμη κι αν εσύ δεν κατάφερες να φτάσεις εκεί που 
πιστεύεις πως θα έπρεπε, δίνεις ό,τι έχεις στα παιδιά σου, ώστε να συνεχίσουν 
αυτά τον αγώνα. Αν είσαι σωστός, έκανες ευτυχισμένη και τη γυναίκα σου. Το 
να κάνεις έστω και έναν άνθρωπο ευτυχισμένο νομίζεις είναι λίγο; Γνωρίζεις 
λίγους ανθρώπους που σκορπίζουν γύρω τους την καταστροφή;»  

Ο Νάσος σταμάτησε για λίγο και κοίταξε πάλι το χώμα σκεπτικός. 
Φαινόταν ότι κάτι τον παίδευε. Τελικά, έριξε μια ματιά στην πλάκα, 
χαμογέλασε και αποφάσισε να συνεχίσει. 

«Ξέρεις, δεν ήθελα να σου το πω, αλλά ο Θοδωρής μού εκμυστηρεύτηκε 
κάποτε κάτι που δεν είχε πει ποτέ σε κανέναν άλλο. Το ήξερες ότι είχε 
οικογένεια;» 

Ο Γκέλης έμεινε με ανοιχτό το στόμα. «Δε σε πιστεύω. Μα, είναι δυνατόν 
να μην μας είχε πει τίποτα;» 

- Του ήταν πολύ δύσκολο να μιλήσει γι αυτό. Όσο κι αν πίστευε σε αυτό 
που έκανε μαζί μας, ένιωθε τεράστιες ενοχές που είχε παρατήσει τη γυναίκα 
και τον γιο του... Μετά από ότι είχε συμβεί... 

- Τι εννοείς; Έλα, πες το! Τι σημασία έχει μετά από τόσα χρόνια; 
- Δίκιο έχεις... Λοιπόν, ξέρεις πώς ξεκίνησε όλο αυτό; Εννοώ πώς 

αποφάσισε να αφοσιωθεί σε μας; Από πού πήγαζε αυτό το μένος για την 
εκκλησία; 

- Ομολογώ πως πολλές φορές αναρωτήθηκα, αλλά φοβόμουν να ρωτήσω. 
- Όταν ήταν νέος, έχασε την κόρη του. Ανόητο ατύχημα, από το πουθενά. 

Πήγαιναν σε μια συναυλία στο μέγαρο μουσικής... 



- Τροχαίο; 
- Όχι, το κοριτσάκι γλύστρισε στις σκάλες και έσπασε τον αυχένα του.  
- Τραγικό. Δεν υπάρχει χειρότερο πράγμα από το να χάνεις το παιδί σου. 
- Δε μπορώ να το φανταστώ. Μιας και δεν έκανα ποτέ μου οικογένεια, 

εννοώ... Πάντως τον κατέστρεψε. Ή τον έφτιαξε, όπως θέλει να το δει κανείς. 
Είχε αναζητήσει καταφύγιο στην εκκλησία, αλλά κάτι πρέπει να του είπανε 
που τον έκανε να τους μισήσει και να βάλει σκοπό της ζωής του να τους 
πολεμήσει.  

- Μπορώ να το φανταστώ. ‘Άγνωσται αι βουλαί του Κυρίου’, υπάρχει 
λόγος που πέθανε έτσι κι ας φαίνεται άδικο, ότι ο Θεός ξέρει καλύτερα και τα 
γνωστά... 

- Μάλλον. Δε μου το είπε ποτέ. Είχε ξεπεράσει το μίσος και τους λυπόταν. 
Δε μπορούσε όμως να τους αφήσει ατιμώρητους. Όπως και να έχει, το θέμα 
δεν είναι αυτό. Όχι μόνο είχε οικογένεια, αλλά τελικά κατάλαβε ότι η 
οικογένεια δεν είναι δεσμός, αλλά χρέος και ανάγκη, σαν τον αέρα και το 
νερό. Ότι το να απαρνηθείς την οικογένεια είναι να απαρνηθείς την ανθρωπιά 
σου. Πήγε πίσω, μαζί τους τελικά. Δεν ξέρω αν μπόρεσε να βρει μια ισορροπία 
ανάμεσα στο κάλεσμά του και στην οικογένεια. Αυτό που ξέρω είναι ότι ήθελε 
πάντα να περνάει περισσότερο χρόνο μαζί τους, από όσο μπορούσε. Αυτή την 
αγωνία είχες αντιληφθεί κι εσύ. Όταν πέθανε, στην Αμερική, στο πλευρό του 
ήταν ο γιος του. Όταν είπε το ‘αγάπησα’, ήξερα πως δεν το είπε για τον κόσμο 
όλο, αλλά για τους δικούς του ανθρώπους, που τους είχε παραμελήσει για 
χάρη μας. 

- Όλο αυτό το ταξίδι και κατέληξε σε αυτό που γνωρίζει στα μύχια του ο 
κόσμος όλος... 

- Μα, αυτό ήταν το συγκλονιστικό επάνω του. Ότι σου έλεγε αυτά που ήδη 
ήξερες μέσα σου, αλλά χωρίς πραγματικά να τα συνειδητοποιείς. 

-  Εμένα πάντως δεν με ακούμπησε ποτέ τόσο βαθιά όσο εσένα. 
- Ίσως να μην ήσουν έτοιμος. Τώρα πάντως νομίζω πως είσαι σε καλό 

σημείο. 
- Τι να σου πω βρε Νάσο μου; Χρειάζομαι λίγο καιρό να τα απορροφήσω 

όλα αυτά. Η δημιουργία καταπολεμά το απρόβλεπτο και αυξάνει την 
περιπλοκότητα. Αυτή με τη σειρά της αυξάνει τη στιβαρότητα όλου του 
κόσμου-Θεού. Η ανθεκτικότητα αυτή  μας κρατάει από τον αφανισμό. Δεν 
μπορούμε να ξέρουμε αν οι πράξεις μας, συνολικά, αυξάνουν τη στιβαρότητα 
στο απώτατο μέλλον οπότε, το να τις κρίνουμε απόλυτα είναι γελοίο. 
Μπορούμε μόνο να κάνουμε ό,τι καλύτερο καταλαβαίνουμε, ελπίζοντας ότι θα 
βοηθήσουμε περισσότερο από ότι θα βλάψουμε, ότι δε θα μας οδηγήσει στην 
αυτοκαταστροφή. Δημιουργώντας, αγαπώντας και θαυμάζοντας ‘φτιάχνουμε 
Θεό’, που έλεγε κι ο Καζαντζάκης.  

Ο Νάσος ένιωθε περήφανος. Μάλλον ο Γκέλης δεν έφταιγε που δεν είχε 
πάρει και πολλά από τον Θοδωρή. Ο κάθε άνθρωπος έχει το δικό του τρόπο να 
αντιλαμβάνεται τα πράγματα. Οι ίδιες λέξεις που κάνουν κάποιους να κλαίνε, 
αφήνουν άλλους εντελώς αδιάφορους. Κατάλαβε ότι τον είχε αγγίξει αυτός, ο 



  225 

 
 

μαθητής, με τρόπο που δεν το είχε κάνει ο ίδιος ο δάσκαλος. Ξανασκέφτηκε 
τον νεαρό Αλέξανδρο. Ευχήθηκε να τον είχε κρατήσει λίγο παραπάνω, να του 
έδινε να καταλάβει. Την ευχή του τη μετάνιωσε αμέσως. Τα παιδιά της 
Αφρικής ήταν πιο σημαντικά. Ο παλιός του φίλος ήταν πιο σημαντικός. Ο 
νεαρός θα έβρισκε τον δικό του δρόμο. Είχε πολύ καιρό μπροστά του και 
ακόμη περισσότερες ευκαιρίες. Αν τις σπαταλούσε, δικό του πρόβλημα. 

Γύρισε πάλι προς τον Γκέλη. Είδε ένα γαλήνιο χαμόγελο. Δεν ήθελε να του 
κλέψει τη στιγμή, αλλά είχε πια κουραστεί. Με δυσκολία του είπε, «Είδες που 
τώρα ήσουν έτοιμος; Άντε, πάμε τώρα σιγά-σιγά, γιατί ξεράθηκε το στόμα μου 
από την πολλή πάρλα. Έχει μια πηγή λίγο πιο κάτω με το πιο υπέροχο νερό 
που έχεις πιει στη ζωή σου». 

Βοήθησαν ο ένας τον άλλον να σηκωθούν και τινάξανε τη σκόνη από πάνω 
τους. Καθώς γύρισαν την πλάτη τους στο δέντρο και άρχισαν να παίρνουν 
αργά τον κατήφορο, ένα σκιουράκι βγήκε από την κρυψώνα του, ανάμεσα 
στα κλαδιά ενός δέντρου, λίγο πιο πέρα. Είχε λουφάξει εκεί, περιμένοντας 
τρομαγμένο να απομακρυνθεί ο κίνδυνος. Κατέβηκε από το δέντρο για να 
μαζέψει μερικά βελανίδια για το χειμώνα.  

 
Μάζευε βελανίδια για το χειμώνα. 
Όπως έκανε ο πατέρας του και η μητέρα του.  
Όπως θα έκαναν τα παιδιά και τα εγγόνια του.  
Επειδή οι σκίουροι δε φτιάχνουν Θεό.     



 

 
           Χριστόφορος Ακριτίδης 

 
 
Ο Χριστόφορος Ακριτίδης γεννήθηκε το 1975 στη Θεσαλλονίκη. Είναι 

απόφοιτος του Αμερικάνικου Κολλεγίου Ανατόλια. Σπούδασε Φυσική στο 
Grinnell College των Η.Π.Α. και ηλεκτρολογία στο Columbia, από όπου πήρε 
μεταπτυχιακό στις τηλεπικοινωνίες. Ασχολείται επαγγελματικά με την 
πληροφορική, στον χώρο των τηλεπικοινωνιών. Στα ενδιαφέροντά του 
συμπεριλαμβάνονται οι φυσικές επιστήμες, η ηθική φιλοσοφία και η 
λογοτεχνία. 

 
  Το "Μάτι του Ελέφαντα" είναι το πρώτο του βιβλίο.  


