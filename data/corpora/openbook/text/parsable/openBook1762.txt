




































Αντιγόνη
μυθιστόρημα

Στ
αύ
ρο
ς 
Π
απ
αν
ικ
ολ
άο
υ



  



Αντιγόνη 

Μυθιστόρημα 

 

ISBN 960-7623-30-4 

 

 

Πρωτη έκδοση: Γερμανός (2003) 

 

 

 

 

 

 

Τίτλος:  Αντιγόνη 

Συγγραφέας:  Σταύρος Ν.Παπανικολάου 

Επιμέλεια:  Ανδρέας Γερμανός 

Φωτοσύνθεση:  Μαρία Παναγιώτου 

Εξώφυλλο:  Ανδρέας Τσορτανίδης 

ISBN: 960-7623-30-4 

 

Το μυθιστόρημα “Αντιγόνη” του Σταύρου Παπανικολάου διανέμεται ελεύθερα 

στο Διαδίκτυο σε μορφή ψηφιακού βιβλίου υπό άδεια Creative Commons 

 

[ Αναφορά δημιουργού - Μη Εμπορική Χρήση – Όχι παράγωγα έργα ] 



 

Στη Χριστίνα,  



Σταύρος Νικολάου Παπανικολάου 

 

Γεννήθηκε στη Θεσσαλονίκη το 1954 και έζησε μακριά της μόνο όταν υποχρεώθηκε. Σπούδασε 

Φιλολογία στο Α.Π.Θ. και Κοινωνιολογία στο Πάντειο Πανεπιστήμιο  Αθηνών. Εργάζεται  εδώ και 

πολλά χρόνια στη δημόσια εκπαίδευση και είναι παντρεμένος έχοντας αποκτήσει ένα γιο. 

Είναι το πρώτο του μυθιστόρημα, ταπεινός ύμνος στη γυναικεία ψυχή. 

 



 1

ΤΟ ΣΥΝΑΡΠΑΣΤΙΚΟ ΔΕΥΤΕΡΟ ΜΙΣΟ 
 

Το προηγούμενο βράδυ κοιμήθηκε σε κάτι μακρινούς συγγενείς στην Αθήνα. Ήταν 
από το σόι της μάνας του, μακρινά ξαδέρφια της δικής της μάνας, που έφτασαν στα 1922 
ύστερα από την καταστροφή της Σμύρνης. Άνθρωποι ζεστοί, φιλόξενοι, προκομμένοι. Με 
τη δουλειά τους έκαναν περιουσίες, πλούτισαν αλλά δεν άλλαξαν. Καλοσυνάτοι, 
χαμογελαστοί, γλεντζέδες. Όταν έφτασε στο σπίτι τους το μεσημέρι της Τετάρτης 
ξαφνιάστηκαν που τον αντίκρισαν στην πόρτα. Είχαν καιρό να τον δουν και είχε γίνει 
παλικάρι. Η θεία, γυναίκα αρχοντική με μεγάλο μέτωπο, χτενισμένα τα μαλλιά κότσο 
φορούσε πάντα μαύρα. ήταν ψηλή ομορφογυναίκα αν και πάνω από εξήντα πέντε. Ο θείος 
κλασικός σμυρνιός και πρώτος οπαδός του ξένιου Δία. Το σπίτι ανοιχτό μ’ ένα τραπέζι 
πάντα στρωμένο. Τον αγκάλιασε, τον παρέσυρε σε μια καρέκλα δίπλα του, - έτρωγαν, - και 
γέμισε ένα ποτήρι με κρασί που έφτιαχνε μόνος του σ’ ένα κτήμα της Ανατολικής Αττικής. 

«Καλωσόρισες ρε Φάνη. πώς και μας θυμήθηκες;» 
«Παρουσιάζομαι αύριο στην Κόρινθο και είπαν να περάσω να σας δω» 
Ο θείος σοβαρεύτηκε για μια στιγμή, ύστερα φώναξε: 
« Λευθερία φέρε ένα πιάτο στο παιδί και ψωμί και τηγάνισε μπριζόλες και πατάτες, 

ψήσε και κανά αυγό το παιδί πεινάει και αύριο στρατεύεται. Έλα εβίβα!.» 
Τσούγκρισαν τα ποτήρια – ο Φάνης ήξερε ότι κάθε διαμαρτυρία για το φαγητό θα 

ήταν περιττή. Ο θείος Γιώργος πίστευε ότι όλες οι ώρες ήταν ώρες φαγητού ή δουλειάς. 
Και τώρα είχε σχολάσει. 

« Τι κάνει η μάνα σου, ο αδελφός σου, όλοι εκεί πάνω;» 
Το εκεί πάνω ήταν η πατρίδα του η Θεσσαλονίκη. 
« Έχεις φιλιά από τη μάνα μου και τα παράπονά της που δεν ανεβαίνεις καθόλου να 

σε δει.» 
« Θε να’ ρθω μωρέ αλλά ξέρεις, δουλειές. το μαγαζί έχει ανάγκη και δίχως εμένα 

τίποτε δεν πάει καλά.» 
« Ξέρω, αλλά και πότε θα σταματήσεις να δουλεύεις; Φτάνει πια, έχεις ανθρώπους 

πίσω σου.» 
Ο θείος Γιώργος κούνησε το κεφάλι. «Δεν έχω παράπονα αλλά με ξέρεις, ρε Φάνη, 

δεν μπορώ χωρίς δουλειά». 
Η θεία ήρθε με μια πιατέλα μπριζόλες. 
« Άρχισε να τρως, έρχονται και οι πατάτες. θέλεις κρεμμύδι στη σαλάτα;» 
«Εντάξει θεία δε με πειράζει.» 
«Φάε ο στρατός θέλει φαΐ και γίνεσθε άντρες εκεί, γερούς να σας έχει ο Θεός.» 
« Το φαΐ είναι μπόλικο μίλησε ο θείος όχι όμως καλό. και τα παιδιά σήμερα είναι 

καλομαθημένα. Εσείς οι μάνες φταίτε γι’ αυτό.» 
Η θεία Ελευθερία δε μίλησε. τον ήξερε τον άντρα της. Καλός άνθρωπος αλλά 

απόλυτος. Όλα στις γυναίκες τα’ ριχνε, ειδικά σ’ ό,τι είχε σχέση με τα παιδιά και την αγωγή 
τους. 

Το βράδυ τον έβγαλαν έξω. ο θείος τους πήγε σε μια ταβέρνα στην Αγία Παρασκευή 
και έφαγαν μέχρι σκασμού. Στην επιστροφή, μόλις έφτασαν στο σπίτι του’ βαλε στο χέρι το 
κλειδί και δυο χιλιάρικα. 

« Άντε να πας μια βόλτα.  αύριο κλείνεσαι μέσα και θ’ αργήσεις να βγεις. πάγαινε να 
πάρεις τη μυρωδιά γυναίκας, γιατί θα σου λείψει.» 

Χαμογέλασε αχνά. ήξερε τι εννοούσε. 
« Προτιμώ ν’ ανέβω επάνω μαζί σας. Τον κοίταξε πονηρά. Δεν έχω πληρώσει 

ακόμη γι’ αυτό.» 
« Εμ τέτοιος λεβέντης που’ σαι. Κράτα τα λεφτά.» 
« Θείο έχω λεφτά!» 



 2

« Το ξέρω αλλά αυτό είναι έθιμο.» 
Το άλλο πρωί σηκώθηκε νωρίς. Η θεία ήταν στο πόδι και μόλις τον άκουσε στο 

μπάνιο έβαλε το μπρίκι στο καμινέτο. Ζεστός ελληνικός καφές, διπλός, σε κούπα. δίπλα 
ένα πιάτο κουλουράκια με σουσάμι και τυρί φέτα. 

« Κάτσε αγόρι μου να πιεις τον καφέ σου. φάε και κάτι και καλός φαντάρος. Η 
Παναγιά να σ’ έχει καλά.» 

Την κοίταξε με αγάπη. 
« Να γράφεις στη μάνα σου. θα’ χει τον καημό σου.» 
« Ε! έμαθε πια είμαι ο δεύτερος που στέλνει στο στρατό.» 
« Οι μάνες δε μαθαίνουν ποτέ ν’ αποχωρίζονται τους γιους τους απάντησε σοβαρά. 

Θα της πάρω τηλέφωνο να της πω πόσο χάρηκα που σε είδα. Ν’ ακούσω και τη φωνή του 
μεγάλου. Τι θα γίνει μ’ αυτόνα, δε θα παντρευτεί;» 

« Δε μιλάει όταν τον ρωτάνε. λέει ότι έχει υποχρεώσεις, δηλαδή εμένα.» 
« Είσαι άντρας πια, αγόρι, όχι κορίτσι. Πρέπει να νοικοκυρευτεί να κάνει παιδιά, να 

δει η μάνα σου εγγόνια.» 
« Ε, δεν την πήραν και τα χρόνια.» 
« Ποτέ δεν είναι νωρίς για καινούργιες χαρές.» 
Η θεία φιλοσοφούσε αλλά μ’ ένα τρόπο διόλου ενοχλητικό. Και οι κουβέντες της 

απλές, μετρημένες, προσεκτικές. Ποτέ κακό για κανέναν. Σηκώθηκε την έκλεισε στην 
αγκαλιά του και τη φίλησε στοργικά. 

« Να πηγαίνω θεία, να προλάβω το τρένο.» 
« Στο καλό γιε μου και να στέλνεις ειδήσεις στο σπίτι μόλις τακτοποιηθείς. και να 

προσέχεις.» 
Του’ κλεισε στη χούφτα κάτι χρήματα λέγοντας.  «είναι έθιμο». Της έδωσε ένα φιλί 

ακόμα και την ευχαρίστησε. 
« Μόλις πάρω άδεια, αν μπορέσω θα περάσω να σας δω.» 
« Σαν βγεις με άδεια να πας στη μάνα σου, εκείνη σε χρειάζεται.» 
Βγήκε στο δρόμο και τον κτύπησε το κρύο. Από τον κατηφορικό δρόμο φαινόταν 

στο βάθος η Αθήνα «Για δες πώς την κατάντησαν» μονολόγησε.   «χειρότερη και απ’ την 
πολιτική κατάσταση.» 

Κούμπωσε το αντιανεμικό μπουφάν, γιατί το πουκάμισο από μέσα που φορούσε 
άφηνε το κρύο να περνάει. Ποτέ δε ντυνόταν βαριά. Πουκάμισο ή μπλουζάκι και αυτό το 
μπουφάν που γινόταν μια χούφτα και χωρούσε στην τσέπη του τζιν. Με τη ζέστη δεν είχε 
αγαθές σχέσεις, το κρύο όμως δεν τον ενοχλούσε. Αγόρασε εφημερίδα και τσιγάρα από το 
περίπτερο και ανέβηκε στο αστικό. 

Το τρένο για Κόρινθο ήταν γεμάτο παλικάρια. ίδια ‘’σειρά’’ μ’ αυτόν. Η μαμά Ελλάδα 
μόνο με κλητεύσεις έδειχνε το ενδιαφέρον της για τους περισσότερους. Ήταν εποχή μιας 
νέας Ε.Σ.Ο. 

Βολεύτηκε σε μια θέση και έριξε μια ματιά στην αποβάθρα. Το τοπίο του σταθμού 
δημιουργούσε κόμπους στο λαιμό. Ο σταθμός Πελοποννήσου ήταν χειρότερος απ’ το 
σταθμό Λαρίσης. Μελαγχολικός, μουντός, βρώμικος. Γύρω του ο Κολωνός.  Μια συνοικία 
δίχως αντιφάσεις. χαμηλά σπίτια, και λαϊκές πολυκατοικίες, δρόμοι στενοί, ανήλιαγοι 
γεμάτοι μπουρδέλα, με ξεπεσμένα ‘’κορίτσια’’. Από δε και κάτω, ως τον Πειραιά περιοχές 
που ευφημιστικά μόνο ανήκουν στην Πρωτεύουσα. η ξεχασμένη Ελλάδα δεν ήταν μακριά 
από το Σύνταγμα. Αρκεί να ήθελες να τη δεις.  

Κάτω από το μακρύ υπόστεγο εκατοντάδες άνθρωποι ξεπροβοδούσαν τα παιδιά 
τους. Οικογένειες ολόκληρες. γονείς, αρραβωνιαστικές, αγαπημένες ή παρέες φίλων που 
συνόδευαν όσους έφευγαν. Γέλια και δάκρυα ανακατεμένα στο χαρμάνι του αποχωρισμού. 

Ο στρατός στην Ελλάδα είναι καθήκον ζόρικο. Είκοσι οχτώ μήνες δεν είναι αστεία 
υπόθεση. Σου κόβει τη ζωή στα δυο. Τα μόνα που παίρνουν αναβολή είναι τα όνειρα. 



 3

Βολεύτηκε στη θέση και άνοιξε την εφημερίδα. Ένιωθε όμορφα που ήταν μόνος. Άλλωστε 
οι περισσότεροι που ήταν ήδη επάνω ή δέχονταν τις τελευταίες ευχές θα ήθελαν να έρθουν 
μόνοι. Η οικογένεια όμως, η αγάπη και ο έρωτας είναι επίμονοι με τα δικαιώματά τους. 

Την πόλη της Κορίνθου δεν την ήξερε καθόλου. θα τη γνώριζε όμως και όσα είχε 
ακούσει τον προκαταλάμβαναν. Του είχαν πει ότι ήταν άλλος κόσμος, άλλοι άνθρωποι, οι 
περισσότεροι αλλοτριωμένοι απ’ το κέρδος που απέδιδε το κέντρο των Υ.Ε.Α. Για την 
παλιά κοσμοπολίτικη πόλη της αρχαϊκής Ελλάδας το στρατόπεδο ήταν ένας μόνιμος 
πακτωλός. Τρεις με τέσσερις χιλιάδες άνδρες κάθε σαράντα μέρες. Κάτσε και υπολόγισε. 

Πριν δεκαπέντε χρόνια είχε περάσει από ένα παρόμοιο μέρος ο αδελφός του ο 
Στέλιος. Εκείνος τον ορμήνευσε πριν φύγει. 

«Πριν μπεις μέσα πήγαινε σ’ ένα μπαρμπέρη και κουρέψου. μέσα είναι άγαρμποι, 
άσε που θα περιμένεις ουρά. Να προσέχεις τα λεφτά σου, να πάρεις λουκέτα για το σάκο 
και τις αρβύλες και να μη λυπάσαι τα λεφτά, ειδικά στο φαΐ. Όταν όμως βγεις πρόσεξε πού 
θα φας και πόσα θα πληρώσεις! Εκεί σας κοιτάνε σαν πενηντάρικα με ποδαράκια. Άντε 
καλός φαντάρος! Και όχι μαγκιές. στο στρατό η μαγκιά είναι σα μαλακία αποτυχημένη.» 

Έφτασαν στην πόλη μεσημεράκι. Τα πρώτα μπουλούκια άρχισαν ν’ ανηφορίζουν 
κατά το στρατόπεδο. Πολλοί χάθηκαν στους δρόμους της πόλης για να χαζέψουν, ενώ οι 
περισσότεροι κατέκλυσαν τις καφετέριες της παραλίας για έναν τελευταίο πολιτικό καφέ. Η 
άγνοια τους έκανε ακόμη να χαμογελάνε. Τα νιάτα της έκαναν παρέα. 

Προτίμησε να περπατήσει και να βρει ένα κουρείο. Σκέφτηκε ότι ήταν καλύτερα να 
παρουσιαστεί νωρίς για λιγότερη ταλαιπωρία, και δίχως να ξέρει τις λεπτομέρειες των 
επόμενων ημερών καταλάβαινε ότι θα ζούσε ένα κεφάλαιο ζωής, εντελώς αλλιώτικο από 
τα μέχρι σήμερα. Μια περίοδο μακρά, με πολλά απρόσμενα. Ο στρατός δεν είναι θεωρία. 
Για να τον μάθεις, πρέπει να τον ζήσεις. 

Από περιέργεια κοιτάχτηκε στον καθρέφτη, όταν σηκώθηκε από την πολυθρόνα του 
κουρείου, λες και ο ‘’μάστορας’’ με την άσπρη μπλούζα μπορούσε να λαθέψει τον τύπο της 
κόμμωσης. Το κεφάλι κουρεμένο γουλί. «Ούτε στο σχολείο δε μας κούρευαν έτσι» 
σκέφτηκε. Άρχισε να παρατηρεί τον εαυτό του. Το πρόσωπο δίχως μαλλιά έδειχνε πιο 
μακρουλό οι γωνίες βγήκαν στην επιφάνεια και η μύτη του έδειχνε μακρύτερη. Μάτια 
καστανά, μακριές βλεφαρίδες, ζυγωματικά όμορφα με μια λεπτή μύτη καρφωμένη ανάμεσά 
τους. Αδύνατα μάγουλα και χείλη δύο ενωμένες καμπυλωτές περισπωμένες που 
σχημάτιζαν προς τα πάνω μια ελαφρά γωνία. Ακόμη και με φρεσκοξυρισμένο πρόσωπο τα 
μάγουλα μαύριζαν ελαφρά. Δεν έφταιγε μόνο το μελαχρινό δέρμα. Τα γένια του ήταν 
πυκνά και μαύρα από τότε που ήταν μικρός. Στα δεκαπέντε του χρόνια έπρεπε να 
ξυρίζεται μέρα παρά μέρα. Στα είκοσί του κάθε μέρα. Τουλάχιστον για τους επόμενους 
είκοσι οχτώ μήνες. 

Πλήρωσε τον άνθρωπο, κούνησε ευγενικά το κεφάλι στις ευχές του για καλή θητεία 
και πήρε τον ανήφορο αφήνοντας το μπουφάν ανοικτό έτσι σαν προπόνηση 
σκληραγώγησης. Παιδεύτηκε ώσπου ν’ ανάψει τσιγάρο εξαιτίας του αέρα. Ήταν νωρίς το 
απόγευμα αλλά ο χειμωνιάτικος ήλιος έγερνε αναιμικός και αδύναμος. 

Ήταν Νοέμβριος του 1976 λίγο πριν τις τέσσερις όταν πέρασε την πύλη. 
 
 
 
 
 
 
 
 
 



 4

2 
 

Το στρατόπεδο ήταν απέραντο. Η πύλη έχασκε στη μέση του τεράστιου, σε μάκρος, 
τοίχου της πρόσοψης και ακριβώς απέναντι γύρω στα εκατό μέτρα το Διοικητήριο του 6ου 
Συντάγματος Πεζικού. Δεξιά του κεντρικού δρόμου ογκώδη δίπατα κτίρια απρόσωπα με 
λίγα παράθυρα και στενές πόρτες. Μια ταμπέλα κίτρινη με μαύρα γράμματα κομμένη σε 
σχήμα βέλους, λίγα μέτρα από την είσοδο, έδειχνε το χώρο ‘’υποδοχής’’. Προχώρησε λίγο 
και ύστερα γύρισε στον Α/Μίτη. 

« Μπορώ να ξαναβγώ;» 
« Ξεψάρωσες στραβάδι μούγκρισε εκείνος. Άντε τσακίσου να παρουσιαστείς!» 
Τον αγνόησε επιδειχτικά και ξαναβγήκε ενώ ο σκοπός ούρλιαξε: «Σε θυμάμαι ρε 

αρχίδι. θα καλοπεράσεις!» 
Ανεβαίνοντας είχε δει ένα καφενεδάκι που απήχε από την είσοδο ούτε εκατό μέτρα. 

Πήγε να πιει έναν τελευταίο καφέ, επιθυμία της ύστατης στιγμής, μουρμουρίζοντας τα δικά 
του. 

Ύστερα από μια περίπου ώρα και ενώ οι ομάδες των νεοσύλλεκτων πύκνωναν 
ξαναπέρασε την πύλη. ο σκοπός είχε αλλάξει. Γρήγορα ήταν ένα ανώνυμο στοιχείο μιας 
μακριάς ουράς που πίσω συνεχώς μεγάλωνε. 

Οι διατυπώσεις κράτησαν σχεδόν δύο ώρες. Κατέθεσε ταυτότητα, έδωσε 
λεπτομέρειες για την επαγγελματική του ιδιότητα, χρεώθηκε έναν τεράστιο σάκο από 
χοντρό καραβόπανο, σκληρό και άγριο στην υφή, που τον γέμισε ρούχα περίεργα και 
πρωτόγνωρα. Φόρμες αγγαρείας γεμάτες τσέπες, σκελέες, μια άκομψη στολή εξόδου από 
χοντρό μάλλινο ύφασμα, δυο καραβάνες, μια μικρή και μια μεγάλη, ένα παγούρι με 
μάλλινη επένδυση και κάτι χοντρές αρβύλες στο λαιμό, δεμένες μεταξύ τους με κάτι 
τεράστια κορδόνια και με καμιά εκατοστή άλλους οδηγήθηκε σ’ ένα από τα κτίρια κοντά 
στην πύλη και αποκεί σ’ ένα χαώδη θάλαμο με δυο σειρές δίπατα κρεβάτια. 

Ο αέρας μύριζε θάλαμο αερίων. Ήταν έντονα μεταχειρισμένος από τις δεκάδες 
ανάσες, από τη σκόνη των ποδιών και τις πολυχρησιμοποιημένες κουβέρτες που το άψογο 
τσίτωμά τους δεν μπορούσε να κρύψει την ηλικία τους. ήταν τουλάχιστον είκοσι ετών.  

Άφησε το σάκο πλάι σ’ ένα κρεβάτι που ήταν άδειο επάνω – κάτω και πήρε την 
πρώτη ανάσα προσαρμογής στο νέο περιβάλλον. Αυτό που τον ενοχλούσε ήταν η 
κλεισούρα και η ζέστη που μπορούσες να την κόψεις με το μαχαίρι, τόσο πηχτή. 

« Διαλέγεις το πάνω ή το κάτω κρεβάτι» είπε πίσω από την πλάτη του μια φωνή. 
Γύρισε και είδε αυτόν που του μιλούσε. Λίγο κοντύτερός του, ξανθός απ’ όσο 

μπορούσε να καταλάβει με πρόσωπο καθαρό, καλοσυνάτο, σχεδόν αγαθό. Μάτια 
ανοιχτόχρωμα γαλανά και δέρμα ελαφρά αιματωμένο, μολονότι δεν ήταν ούτε καν 
στρουμπουλός. Θύμιζε λίγο Άρειο. 

« Με λένε Δημήτρη είμαι πολιτικός μηχανικός και κατάγομαι από τα Κύθηρα. 
Μάλλον θα συγκατοικήσουμε.» Του’ δωσε το χέρι του χαμογελώντας.  «Ελπίζω να μη 
ροχαλίζεις πολύ και να μη ζητάς τη μαμά σου το βράδυ. Καλή θητεία να’ χουμε.» 

Το παλικάρι του τόνωσε το ηθικό. Ήταν προσγειωμένο, δεν έχανε το κέφι του, είχε 
έντονη κοινωνικότητα και πάνω απ’ όλα ήταν ευπροσάρμοστο και αισιόδοξο. ‘’Οπλισμένο’’ 
ήδη με ιδιότητες που χρειάζονται σε τέτοιες στιγμές. 

« Με λένε Φάνη είμαι από τη Θεσσαλονίκη και είμαι μηχανικός αυτοκινήτων. Αν δε 
σε πειράζει θα κοιμηθώ κάτω.» 

« Κανένα πρόβλημα. είμαστε και συνάδελφοι ή σχεδόν συνάδελφοι. Σπίτι, 
αυτοκίνητο, τηλεόραση. Η Αγία Τριάδα του σύγχρονου Έλληνα.» 

« Πολιτικός μηχανικός είσαι ή κοινωνιολόγος;» 



 5

«Όλοι οι Έλληνες είναι μέτριοι κοινωνιολόγοι και μεγάλοι πολιτικοί αναλυτές. 
Κάποιοι πιστεύουν ότι είναι και ικανοί πολιτικοί αλλά δεν πείθουν.» Κοίταξε καχύποπτα 
γύρω του. Τέτοιες κουβέντες μπορούσαν να σε μπλέξουν. 

«Μη στεναχωριέσαι, είμαι έμπιστος άνθρωπος και ύστερα από τώρα θα 
στρατικοποιηθούμε; Χέστους είναι όλοι στον κόσμο τους.» 

Πράγματι στο θάλαμο βασίλευε ένας αμήχανος πανικός. Άντρες που έξω από το 
στρατόπεδο ήταν ικανοί για πολλά, μέσα στο θάλαμο φέρονταν σαν απροσάρμοστα 
παιδιά. Έφτιαχναν συνέχεια τα ρούχα τους, έβαζαν και έβγαζαν τα τζόκεϋ και 
σκουντουφλούσαν στα πόδια των κρεβατιών χτυπώντας συχνά τα γόνατά τους στις 
γωνίες. 

Ο Δημήτρης ανέβηκε στο κρεβάτι έβγαλε από την τσέπη της φόρμας ένα μπλοκάκι 
κι ένα στυλό και άρχισε να γράφει στο κορίτσι του. Ήθελε να της στείλει όσο το δυνατόν 
συντομότερα κάποια νέα και να της υπενθυμίσει πόσο την αγαπούσε, αλλά και πόσο την 
πεθύμησε. Και ας τον είχε φέρει μέχρι την είσοδο. 

Ο Φάνης σεβάστηκε την προσήλωση του γείτονά του – νωρίς να τον πει φίλο – σ’ 
αυτή τη σημαντική αποστολή και θέλησε να βγει λίγο έξω. ήθελε να πιει νερό και να πάει 
τουαλέτα. Κρατώντας το παγούρι στάθηκε στα σκαλιά και ρώτησε δύο έφεδρους 
υπαξιωματικούς – εκπαιδευτές που στέκονταν στο πλατύσκαλο και κάπνιζαν 

« Συγνώμη πού έχει νιπτήρες και τουαλέτες;» 
Ο ένας γύρισε προς το μέρος του σοβαρός, έκανε πως ξεκούμπωνε το παντελόνι 

του και είπε ειρωνικά  
« Έλα ρε στραβάδι να στο γεμίσω» 
Ο άλλος ξεκαρδίστηκε στα γέλια κάτι είπε για γράσο στα μάτια και συμπλήρωσε «Ρε 

μαλάκα τους νιπτήρες μόλις τους πέρασες. Οι χέστρες είναι απέναντι.» 
Ο Φάνης φούντωσε. δεν ήταν συνηθισμένος να του μιλάνε έτσι. Σ’ οποιονδήποτε 

άλλο χώρο θα τους πλάκωνε στο ξύλο. Είχε μεγαλώσει σε γειτονιά και ήξερε από 
καυγάδες. Κατάλαβε, όμως, ότι εδώ τα πράγματα ήταν διαφορετικά. Αυτοί οι τύποι ήταν 
στο στρατόπεδο κάτι σαν μικροί θεοί και τα λόγια του αδελφού του λειτουργούσαν 
πυροσβεστικά στα νεύρα του. Προχώρησε στις τουαλέτες όπου τον περίμενε νέο σοκ. 
Ήταν κάτι μακρόστενα χαμηλά κτίσματα μ’ ένα στενό διάδρομο που πλαισιωνόταν από 
χωρίσματα με ανατολίτικες λεκάνες, αλλά δεν είχαν … πόρτες. Για λίγο έμεινε άφωνος 
«είναι δυνατόν;» αναρωτήθηκε. βρισκόταν αντιμέτωπος με τον πρώτο μηχανισμό μαζικής 
ισοπέδωσης. Ο στρατός απεχθάνεται την επωνυμία, αν δεν έχει άστρα στις επωμίδες. Δεν 
μπορούσε να φανταστεί ότι το πρώτο ‘’βάπτισμα του πυρός’’ θα το δεχόταν  μπροστά στα 
σκοτεινά στόματα μιας ντουζίνας λεκανών με βρώμικα χείλη. Κατούρησε βιαστικά 
αναβάλλοντας οτιδήποτε άλλο και βγήκε τρέχοντας, για να μην ξεράσει. Όχι από τη 
βρώμα, αλλά απ’ αυτό που τόσο βάναυσα του αποκαλυπτόταν λεπτό προς λεπτό. 

Γύρισε στο θάλαμο και τον χτύπησε η μπόχα που απέπνεε ένα πλήθος αρσενικών. 
Ιδρώτας, ανάσες, καπνός τσιγάρου, οσμές βαρβατίλας ανάκατα με φαιοπράσινες στολές 
και αλλοπρόσαλες φυσιογνωμίες. Σύνθεση γκροτέσκο, πασπαλισμένη με ένα θόρυβο 
φωνών που ρωτούσαν για άδειες, ρητόρευαν, και εκτόξευαν βρισιές, συμβουλές και 
εξυπνάδες. Η κοινωνία του στρατού έχει την ικανότητα να λειτουργεί αυτορυθμιζόμενη. 
Μπόλιαζε το πνεύμα, το μυαλό και την ψυχή τους με τις ουσίες της, τους έβαζε στο πετσί 
του νέου τους ρόλου με ταλέντο ενός έμπειρου σκηνοθέτη που ξέρει να ‘’στήνει’’ πρόσωπα 
και πράγματα, να τα καθοδηγεί και να κατασκευάζει εικόνες και σκηνές. 

Ο Δημήτρης τον περίμενε όρθιος φανερά εκνευρισμένος, όχι όμως δίχως χιούμορ. 
« Νόμιζα ότι απολύθηκες! Πού γύρναγες ρε νέος; Εδώ είχαμε εξελίξεις. Ήρθε ένας 

λοχίας με έπιασε ξαπλωμένο και μου είπε ότι θα φυλάξω 2-4 θαλαμοφύλακας. Πάει ο 
ύπνος. Αδελφέ άρχισα ήδη να γίνομαι χρήσιμος στην πατρίδα!» 



 6

« Εμ! Γράμματα στην γκόμενα ήθελες, ενώ ο έρωτας εδώ είναι υπό διωγμόν. Θα 
σου κάνω παρέα. Ποιος μπορεί να κοιμηθεί τέτοια μέρα; Εδώ μέσα μάλιστα!» 

Η σύγχυση και η αβεβαιότητα έσβησαν μόλις μπήκαν στο θάλαμο δυο 
υπαξιωματικοί. Ο ένας λοχίας ο άλλος δεκανέας. Ο πρώτος στάθηκε στο κέντρο έβαλε μια 
φωνή και όλοι σώπασαν. Τους εξήγησε τι σημαίνει επιθεώρηση και τους έμαθε τι σημαίνει 
ο όρος ‘’αναφέρομαι’’ και πώς χαιρετούν στρατιωτικά. 

Ήταν ένας τύπος κοντός, μαυριδερός με μουστάκι, ντόπιος Κορίνθιος όπως έμαθαν 
αργότερα και φυσικά με μεγάλο ‘’γλύψιμο’’. Ήταν λοχίας του λόχου, κάτι σα φεουδάρχης 
δηλαδή. Ήταν παλιός στρατιώτης ιδιότητα που από μόνη της προκαλεί το φθόνο των 
‘’νέων’’. Ο Φάνης τον κοίταξε  προσεκτικά. Ο υπαξιωματικός είχε κινήσεις άνετες, ήξερε ότι 
βρισκόταν σε θέση υπεροχής και κάπου το φχαριστιόταν. Πέρασε μπροστά απ’ όλους, 
διάλεξε δύο τρεις και στάθηκε απότομα στο ύψος τους προκαλώντας τους πανικό, 
συνοδευόμενο από ψελλίσματα, σαρδάμ και αναψοκοκκινίσματα. Χαμογελούσε, όταν 
τάχαναν, γιατί ήξερε ότι γύρω του βρίσκονταν επιστήμονες και γενικά μορφωμένοι 
άνθρωποι, ενώ ο ίδιος είχε τελειώσει μόνο το δημοτικό. Έξω από το στρατό ήταν ένα 
τίποτα μπροστά τους, μέσα σ’ αυτόν, όμως, οι δυο του σαρδέλες σχημάτιζαν μια βαθιά 
χαράδρα ιεραρχίας με τον ίδιο στην κορυφή και τους νεοσύλλεκτους στον πάτο. 

« Αύριο εγερτήριο στις 6 το πρωί. Θα στρώσετε τα κρεβάτια και θα βγείτε για 
πρωινό. Ουρά έξω από το κτίριο. Θα φοράτε το τζόκεϋ, θα έχετε μια καραβάνα στο χέρι και 
ένα κουτάλι. Στις 7 η ώρα επιθεώρηση στο θάλαμο και μετά θα περάσετε εξετάσεις 
ιατρικές. Σήμερα σε λίγο θα σβήσουν τα φώτα. Λόχος προσοχή!!» 

Ακούστηκαν ριπές ασυντόνιστες από πόδια που κτυπούσαν. 
Τους έβαλε να το επαναλάβουν ώσπου να συντονιστούν απειλώντας τους με 

ολονύκτιο καψόνι. 
Κατάφεραν να τον ευχαριστήσουν στην πέμπτη προσπάθεια. 
Μόλις έφυγε χαλάρωσαν και άρχισαν πάλι οι ομιλίες και οι θόρυβοι.  Πολλοί 

έψαχναν τις καραβάνες, άλλοι είχαν ξαπλώσει και κάπνιζαν ξαναπιάνοντας επίκαιρες 
συζητήσεις περί αδειών. 

Ξαφνικά η κατάσταση ζωήρεψε.  Δράστης ένας κρητικός που είχε παρουσιαστεί μ’ 
ένα χαρτοφύλακα σαν αυτό του ‘’παράξενου ταξιδιώτη’’.  Ισχυριζόταν ότι ήταν γαμπρός 
ανώτατου αξιωματικού και μόλις τελείωναν την εκπαίδευση στο κέντρο θα βρισκόταν σε 
μια μονάδα λίγα μέτρα από το σπίτι του.  Για την ώρα το έπαιζε παντογνώστης, περί τα 
στρατιωτικά,  και μιλούσε  ακατάπαυστα.  Πολλοί τον θεώρησαν ‘’νούμερο’’, άλλοι 
πιάστηκαν από τα λόγια του γιατί διαλαλούσε ότι στο κέντρο οι άδειες είναι άγραφες και ότι 
όποιος είχε γνωστούς μετά την ορκωμοσία θα μπορούσε να πάρει μέχρι μια εβδομάδα 
άδεια με μπόλικα οδοιπορικά.  Μάλιστα όταν είδε τους περισσότερους να ξαπλώνουν πήρε 
μια καραβάνα και ένα κουτάλι και δίκην λύρας άρχισε να αυτοσχεδιάζει μαντινάδες.  Σ΄ 
αυτό αποδείχτηκε καταπληκτικός.  Πλησίασε μάλιστα έναν ψηλό και αδύνατο με μύτη 
καμπουρωτή μεγάλο πανόχειλο και μουστάκι σα βούρτσα και του τραγούδησε  

« Εσύ ψηλέ μελαχρινέ, με μούρη ασιάτη για βγάλε τα παπούτσια σου και πέσε στο 
κρεβάτι» 

Έσκασαν όλοι στα γέλια και άρχισαν να τον καλούν από δω και από κει, ενώ 
ορισμένοι χειροκρότησαν. 

Την παράσταση τη διέκοψε ένας παλιός στρατιώτης που μπήκε στο θάλαμο 
κρατώντας μια κατάσταση. Πήρε παρουσίες, μέσα σε καθεστώς άκρας ησυχίας, 
ανακοίνωσε τα ονόματα των θαλαμοφυλάκων – ο Δημήτρης νούμερο 2-4 – και φεύγοντας 
έσβησε το φως.  Κείνη ακριβώς την ώρα το μεγάφωνο του στρατοπέδου άρχισε να παίζει 
το ‘’σιωπητήριο’’. 

Ένιωθαν όλοι κουρασμένοι.  Ο Φάνης κοίταξε προς τα πάνω.  ο Δημήτρης ήταν 
ξαπλωμένος ανάσκελα με τα μάτια με τα μάτια ανοιχτά σκεπτόμενος τη βάρδια του. 



 7

«Δημήτρη, προσπάθησε να κοιμηθείς και όταν σε σηκώσουν ξύπνα και μένα.» 
« Όχι μωρέ γιατί να ταλαιπωρηθούμε και οι δύο; Άλλωστε θα’ ρθει και η σειρά σου.  

Μόνο που πείνασα ρε γαμώτο.  Θα ξελιγωθώ μέχρι το πρωί.» 
Για τους περισσότερους ήταν μοναδική εμπειρία να ξαπλώσουν στις δέκα.  Πίστευαν 

ότι θ’ αργούσαν να κοιμηθούν ή δεν θα τα κατάφερναν καθόλου.  Οι σκέψεις, άλλωστε, 
συνωστίζονταν στο μυαλό τυραννώντας τους με ερωτήματα και απορίες, μα  πάνω απ΄ 
όλα με μια διαπίστωση.  Οι ώρες περνούν αργά στο στρατό. Ένοιωθαν όλοι σαν άνθρωποι 
δίχως αύριο. 

Ο Φάνης βολεύτηκε στο στρώμα και θυμήθηκε μια ταινία που είχε δει μέσα στην 
εποχή στη χούντας. Δεν ήταν καν διατεθημένος να τηρήσει τις αναλογίες.  Έφερε στο 
μυαλό του τον ήρωα της ταινίας με το κουρεμένο κεφάλι, τη στολή, το θάλαμο, τις γκρίζες 
κουβέρτες.  ‘’Μια μέρα του Ιβάν Ντενίσοβιτς’’.  

 
 
 
  
  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 8

3 
 

Ζούσε μόνη της σ’ ένα μικρό διαμέρισμα κοντά στο κέντρο της πόλης.  Τη βόλευε 
γιατί ήταν κοντά στη δουλειά της, αλλά και στο νυχτερινό σχολείο που πήγαινε.  Έστω και 
καθυστερημένα ήθελε να πάρει το απολυτήριο του Λυκείου.  Στα τριαντατέσσερα χρόνια 
της είχε περάσει καταστάσεις που οι περισσότερες γυναίκες δε μπορούσαν να φανταστούν  
και πολύ περισσότερο ν΄ αντέξουν.  Μια εγκυμοσύνη στα δεκάξι, ένα γάμο λίγους μήνες 
αργότερα, μια κόρη που την έβλεπε σπάνια, ένα άνδρα που κατάφερε σε έξι χρόνια να την 
ανεβάσει στις ψηλότερες κορφές των δύο κορυφαίων συναισθημάτων. της αγάπης και του 
μίσους. 

Καταγόταν από ένα χωριό του Έβρου.  Γεννήθηκε στην κατοχή από γονείς 
μεγάλους στην ηλικία.  Ο πατέρας της γύρισε με τα πόδια από την Αλβανία και πέθανε 
όταν αυτή ήταν δώδεκα χρονών.  Αν είχε ζήσει  μερικά χρόνια ακόμη ίσως η ζωή της να 
ήταν διαφορετική.  Ήταν ξεχωριστός άνθρωπος για την εποχή του.  Ευγενικός, 
αριστοκρατικός, κιμπάρης.  Αγαπούσε τη μάνα της και ξεχώριζε μέσα στο χωριό για τη 
στάση του απέναντί της.  Την ίδια τη λάτρεψε.  Ήταν δάσκαλος στο χωριό και από μικρή τη 
μύησε στον κόσμο της γνώσης.  Καθόταν μαζί της το βράδυ, της διάβαζε ελληνική 
μυθολογία και της ανέλυε τα πάθη των Θεών και των ανθρώπων της αρχαίας Ελλάδας.  

«Είμασταν ξεχωριστός λαός, κοριτσάκι μου.  Δημιουργήσαμε τους πιο 
πραγματικούς θεούς του κόσμου.  Θεούς που ήταν τόσο κοντά στον άνθρωπο όσο 
κανένας άλλος.  θεούς που βοήθησαν   τη σκέψη να πετάξει, το σώμα ν΄ αγαπηθεί, το 
πνεύμα να ευδοκιμήσει.  Έμαθαν στους ανθρώπους να πιστεύουν δίχως να φοβούνται, να 
σέβονται δίχως να υποτάσσονται, να διδάσκονται από τα λάθη τους, μα πάνω απ’ όλα ν’ 
αγαπούν τον ήλιο, το φως, τη ζωή.  Πληρούσαν όλες τις προϋποθέσεις  για να 
λατρεύονται.  Έτσι και οι άνθρωποι που έφτιαξαν ήταν από το δικό τους χαρμάνι.  Οι 
πρόγονοί μας ήταν είδος μοναδικό.  Και όμως ελάχιστα περισώσαμε από την πάστα τους.  
Φτωχοί και ελεύθεροι έκαναν τη φτώχια ανδρεία και την πείνα ποίηση.  Γιατί νομίζεις ότι 
ονειρεύονταν εκατόμβες και ο Όμηρος, τους ήρωές του, όταν δεν πολεμούσαν, τους έβαζε 
να τρώνε και να πίνουν;  Γιατί απευθυνόταν στους πολλούς και τραγούδαγε αυτά που 
τραβούσε η ψυχούλα τους.  Γλέντι και δόξα αυτά θαύμαζαν οι Έλληνες τότε, αυτά 
θαυμάζουν και τώρα, μόνο που ακολουθούν άλλα μονοπάτια για να τα κατακτήσουν.» 

Τη δίδαξε να είναι ελεύθερη, διεκδικητική, πεισματάρα και ανυποχώρητη στα 
προσωπικά της ευαγγέλια. 

Με το θάνατό του η ζωή της σείστηκε.  Χτυπημένος από την επάρατη νόσο δέχτηκε 
το αναπόφευκτο σαν έτοιμος από πάντα όπως κάθε συγκροτημένος νους.  «Το χνώτο του 
θανάτου είναι η κοινή μοίρα όλων των ανθρώπων και ο ψίθυρός του νομοτέλεια» συνήθιζε  
να λέει.  «Να μη φοβάσαι το Χάροντα μικρούλα μου.  Αφέτης είναι, σύνθημα δίνει να 
τρέξεις σ’ έναν καινούργιο δρόμο.  Χειρότερος από αυτόν της ζωής που είναι χτίσμα της 
κακίας δεν μπορεί να είναι.  Το μονοπάτι του θανάτου μπορεί να το στρώνει ο άνθρωπος 
με τα έργα του, την πόρτα όμως δεν μπορεί να την κλείσει και αυτό είναι από τα θαύματα 
της ζωής.» 

Έσβησε ήσυχα ανάμεσα στις γυναίκες της ζωής του.  Έπαιρνε μόνο παυσίπονα για 
να μην ενοχλεί τον ύπνο τους και έκανε, όσο βαστούσαν οι δυνάμεις του μεγάλους 
περιπάτους γύρω από το χωριό για να προλάβει να χορτάσει τη φύση και τον ήλιο, προίκα 
ανεκτίμητη στα μάτια των ανθρώπων, στη μύτη, στ΄ αυτιά τους, κυρίως όμως στην ψυχή 
τους. 

Το Αντιγόνη διάλεξε για όνομά της.  Αντιγόνη βάφτισε ο Σοφοκλής την πριγκίπισσα 
της Θήβας και της όρισε μοίρα να οδηγεί την ανθρώπινη σκέψη στην ατραπό τη φιδωτή 
της Αρετής.  Αποστολή δύσκολη, μονάχα για μυημένους στην ανθρωπιά και το Δίκαιο το 
θεϊκό.  Γιατί το άλλο, το δίκαιο των χορτάτων και των δυνατών είναι παραπλάνηση οικτρή, 



 9

είναι δόλωμα για αφελείς, φαΐ για ανθρώπους που γεννιούνται σκλάβοι και πάντα τέτοιοι 
μένουν. 

Με τέτοια τροφή τη μεγάλωνε ο πατέρας της.  Άνθρωπος απλός, επαρχιώτης που 
δεν ήξερε και δεν ήθελε να κρύβει την αλήθεια από τα μάτια της κόρης του.  Γαλβάνισε το 
‘’είναι’’ της μέσα κι έξω με αξίες προαιώνιες, ακόνισε το θάρρος της για να βλέπει κατάματα 
τον κόσμο, να τον φτύνει όταν του έπρεπε και να τον σέβεται όταν της έτεινε το χέρι της 
ανθρωπιάς. 

Πέταξε το παλτό της στην καρέκλα, διέταξε τις δυο της φτέρνες να συνεργαστούν 
και να την απαλλάξουν από το σφιχταγκάλιασμα των παπουτσιών, πλησίασε στο 
παράθυρο και έριξε μια ματιά έξω.  Έβρεχε. 

Η πόλη, μια ξεπεσμένη αρχόντισσα που δεν το΄ βαζε κάτω.  «Περίεργη η μοίρα και 
αυτού του τόπου συλλογίστηκε.  Ποιος την καταράστηκε να΄ ναι πάντα δεύτερη;  Πάντα 
ύστερη!  Πίσω από τη Ρώμη και ας λατρεύτηκε από στρατηγούς πιότερο απ’ αυτήν, πίσω 
από την Κωνσταντινούπολη και  ας την τίμησαν αυτοκράτορες, πίσω τώρα από την Αθήνα 
που τα θέλει όλα δικά της, που χοντραίνει συνεχώς και δε λέει να χορτάσει σε κόσμο, σε 
σπίτια, σε προβλήματα. 

Έπλυνε δυο μήλα τα έβαλε σ’ ένα πιάτο που το ακούμπησε στο τραπέζι δίπλα στα 
βιβλία της.  Απέφευγε να τρώει το βράδυ, γιατί είχε πάρει δυο τρία κιλά και δεν ήταν πια και 
κοριτσάκι. 

«Τα πιο σημαντικά πράγματα στη ζωή τα έκανα ανάποδα.  Έγινα μαμά στα 
δεκαεφτά μου και μαθήτρια στα τριαντατέσσερα». 

Οι μέρες της μεταπολίτευσης ζάλιζαν.  η πολιτική δημοκρατία φαινόταν στον 
ορίζοντα, η κοινωνική όμως αργούσε.  Η Ελλάδα εδώ και δύο χρόνια ζούσε στον 
αστερισμό της κοινοβουλευτικής αβασίλευτης δημοκρατίας. 

Έχωσε με λαχτάρα τα χείλη της στο σκληρό ζουμερό καρπό, βολεύτηκε στον 
καναπέ και άνοιξε με το ένα χέρι το ραδιόφωνο που ακουμπούσε δίπλα της στο τραπεζάκι.  
Αυτήν την ώρα εξέπεμπε ένας ‘’πειρατικός΄΄ σταθμός, από τους εκατοντάδες που 
λειτουργούσαν παράνομα σ΄ όλη την πόλη.  Άκουγε την ίδια φωνή κάθε βράδυ, όταν ήταν 
στο σπίτι.  Μια φωνή ανδρική αργοβάδιστη, καθαρή, με κάποια υποψία θηλυπρέπειας 
αλλά μελωδική και σίγουρη.  Έκανε εκπομπή ένας νεαρός με αφιερώματα στη δεκαετία του 
50 και του 60.  Ώριμη λαϊκή μουσική του Θεοδωράκη, του Χατζηδάκη, του Τσιτσάνη και 
τόσων άλλων που σε δύσκολες εποχές για το λαό ανέλαβαν το καθήκον να μορφώσουν το 
γένος.  Να φέρουν κοντά του τους στίχους του Σεφέρη, του Ελύτη, του Ρίτσου, του 
Βάρναλη, του Σολωμού.  Οι μεγάλοι δάσκαλοι του σύγχρονου ελληνισμού.  Δίχως βέργες, 
προγονολατρείες και αηδιαστικά θρησκόληπτα κηρύγματα.  Η Ελληνική κοινωνία ενέπνεε 
εδώ και δεκαετίες στη λογοτεχνία και τη μουσική την ιδεολογία της θλίψης. 

Το αγόρι καλησπέρισε τους ακροατές του και άρχισε να μιλάει.  Ανέφερε το αποψινό 
μουσικό θέμα και παρέδωσε στ’  αυτιά τους το πρώτο κομμάτι, έτσι για ζέσταμα, για 
εισαγωγή.  Η Αντιγόνη εγκαταλείφθηκε στα μουσικά καλέσματα του Μίκυ, στην αμβροσία 
της ψυχής.  Οι συνειρμοί λειτούργησαν, την άρπαξαν στα χέρια τους και ξεκλείδωσαν το 
κουτί της μνήμης.  Η μνήμη λειτουργεί σαν τους καλύτερους ιεροεξεταστές.  Αυτή η 
ιστορική κατηγορία ‘’των ελέω’’ θεού  βασανιστών είχε γνωρίσει την απόλυτη ανθρώπινη 
γύμνια περισσότερο από οποιονδήποτε γιατρό ή εραστή.  Έτσι και η μνήμη . ούτε να την 
ξεγελάσεις μπορείς ούτε να της κρύψεις κάτι. 

Μάνα και κόρη ζούσαν με την σύνταξη του πατέρα μια ζωή μοναχική, ήρεμη, στο 
σπιτάκι τους που σ΄ όλες τις γωνιές του θύμιζε εκείνον.  Οι πίπες του στο στρογγυλό 
τραπεζάκι του σαλονιού, οι προσωπογραφίες των γυναικών της ζωής του, έργα δικά του, 
κρεμασμένες λίγο πιο κάτω από τη δική του φωτογραφία, το ρολόι του με τη μεγάλη 
αλυσίδα και το ασημένιο σκαλιστό καπάκι κι ο ίσκιος του επίμονος, συνεχής φύλακας, 
άγγελος, σκύλος πιστός των ονείρων τους. 



 10

Η Αντιγόνη πήγαινε σχολείο και αγαπούσε τα γράμματα. Τ’ αγαπούσε γιατί της 
θύμιζαν εκείνον.  πίστευε ότι έβλεπε τις επιτυχίες, τις διακρίσεις, τους επαίνους της. Του 
ορκιζόταν κάθε μέρα ότι θα πρόκοβε και θα τον έκανε υπερήφανο εκεί όπου βρισκόταν. 
Όταν έπαιρνε βαθμούς στεκόταν μπρος στη φωτογραφία του και τον προέτρεπε να πάει 
στην αγορά του ουρανού και να κεράσει την παρέα του στο καφενείο των αγγέλων, όπως 
έκανε εδώ, όταν στέφτηκε σημαιοφόρος στην τελευταία τάξη του δημοτικού. Εκείνο το 
καλοκαίρι πέθανε. 

Ζούσαν μετρημένα, ήσυχα. Η μάνα της τη φρόντιζε σαν κλώσσα. Της έραβε τα 
ρούχα, της μαγείρευε και την πίεζε να φάει, γιατί ήταν αδύνατη. Της έμοιαζε πολύ. Πόδια 
μακριά, κορμί λιανό, γοφοί αγορίστικοι σχεδόν, αλλά μπούστο γεμάτο που φούσκωνε στην 
εφηβεία και προκαλούσε άνομες φαντασιώσεις στ’ αγόρια και τους άνδρες του χωριού. Τα 
μαλλιά αλογοουρά, σφιχτά δεμένα στην κορυφή του κεφαλιού, φρύδια μαύρα πυκνά που 
συντρόφευαν δυο μάτια μαύρα, μεγάλα, ερευνητικά και πανέξυπνα. Μόνο το πηγούνι είχε 
του πατέρα. Λίγο πλατύ, αποκαλυπτικό ενός σθένους και μιας έμφυτης 
αριστοκρατικότητας. Ήταν όμορφο κορίτσι. Τριπόδιζε πάνω κάτω με τη χάρη μιας γαζέλας 
στη σαβάνα και ησύχαζε μόνο όταν καθόταν στα πόδια του, του φιλούσε τη φαλάκρα και 
περίμενε ν’ αρχίσει να της διαβάζει και ν’ αναλύει τους Τραγικούς. 

Εκείνος έφυγε, αλλά οι μεγάλοι κλασικοί ήταν δίπλα της ζωντανοί, καθοδηγητές 
αιώνιοι, διαφέντευαν τη σκέψη της και τον έφερναν στο πλάι της, όποτε έπιανε στα χέρια 
της τα έργα τους και βυθιζόταν στον κόσμο τους. 

Τον άντρα της τον γνώρισε στην Αλεξανδρούπολη, στην Πόλη όπως την έλεγαν στο 
χωριό. Πήγαινε πότε πότε με τη μάνα της για να επισκεφτούν τους συγγενείς της. Είχε 
θείες και ξαδέλφια εκεί. Ανθρώπους που τις αγαπούσαν και απανωτές φορές τις ζήτησαν 
να πάνε να μείνουν κοντά τους. 

«Ελάτε βρε Ελένη» – έλεγαν στη μάνα της – «να ζήσετε εδώ. Τι σας κρατάει πια 
εκεί; Να δει και λίγο κόσμο το κορίτσι. Να βοηθηθεί και πιο πολύ στα γράμματα. Ν’ 
ανοίξουν και τα μάτια του. Ο κόσμος αλλάζει. Μόνο γέροι απόμειναν στο χωριό. Τους 
στράγγισε όλους η ξενιτιά. Εδώ είναι πόλη. Ακόμη και τα τυχερά είναι περισσότερα. Μη τη 
θάβεις την κοπέλα μεσ’ τη μιζέρια.» 

«Δε γίνεται» απαντούσε η μάνα. «Άλλωστε καλά περνάμε εκεί. Η Αντιγόνη έχει το 
μυαλό της στα γράμματα. Όταν περάσει στο πανεπιστήμιο θα γνωρίσει και τη ζωή της 
πόλης. Ύστερα και ο Μήτσος μου είναι θαμμένος εκεί. Δε θέλω να τον αφήσω μόνο του. 
Του ανάβω το καντήλι, του πηγαίνω λουλούδια που του αρέσουν, του μιλάω και 
ξαλαφρώνω. Ούτε η κόρη του φεύγει. Άμα ακούσει κάτι τέτοιο, Τούρκος θα γίνει.» 

Στην επέτειο μιας εθνικής γιορτής, έπεφτε Σάββατο και τα σχολεία αργούσαν, μάνα 
και κόρη κατέβηκαν να δουν το σόι τους. Η Αντιγόνη είχε μεστώσει πια. Το επόμενο έτος 
τελείωνε και το Γυμνάσιο, μικρή ακόμα γιατί κέρδιζε χρονιά. Ψήλωνε συνεχώς. Τα πόδια 
μάκραιναν και ο κορμός ωρίμαζε κάτω από ένα μακρύ λαιμό που στήριζε ένα κεφάλι 
περήφανο, στεφανωμένο με μαύρη μακριά χαίτη που την είχε πιασμένη με κοκαλάκι ή ένα 
λάστιχο, γιατί δεν επιτρεπόταν για μαθήτρια, να την έχει λεύτερη. Στο σχολείο τα κορίτσια 
φορούσαν ποδιά μ’ άσπρο γιακά και γαλάζια κορδέλα στα μαλλιά. Τ’ αγόρια κουρεμένα με 
την ψιλή σα νεοσύλλεκτοι και πηλίκιο στο κεφάλι ακόμη και τις ώρες που δεν είχαν 
σχολείο. Η ελληνική επαρχία δεν αστειευόταν, όταν επρόκειτο για τους τύπους. Τα ήθη 
αυστηρά, με το κουτσομπολιό και τη φαρμακογλωσσιά πιστούς τους χωροφύλακες. Μια 
κοινωνία απόλυτα αστυνομευόμενη, αδιάκριτη, όπου το κάθε μισοκατεβασμένο κουρτινάκι 
λειτουργούσε σαν ευσυνείδητος χαφιές. Παρ’ όλα αυτά, τα σκάνδαλα δεν έλειπαν. Και 
μοιχείες και κρυφά ξεπορτίσματα και παιδεραστίες. Τα ερωτικά ένστικτα πάντα έβρισκαν 
έδαφος να συνωμοτούν κάτω από τη μύτη των κανόνων, όπως κάνουν, άλλωστε, εδώ και 
χιλιάδες χρόνια. 



 11

Έφτασαν στην Αλεξανδρούπολη μόλις πήρε και βράδιαζε. Τους περίμενε ο πρώτος 
ξάδελφος της Ελένης, ένας γεροδεμένος πενηντάρης με μεγάλη φαλάκρα, ξεχυλωμένη 
κοιλιά και μάτια ζωηρά και αεικίνητα. 

«Καλώς τες. δώστε μου τη βαλίτσα σας. Έχω το αυτοκίνητο απέναντι στο στενό.» 
Τις φίλησε, πήρε τις αποσκευές και προχώρησε μπροστά. Είχε δυο κόρες, η μια 
συνομήλικη της Αντιγόνης, η άλλη μικρότερη και ένα γιο, αλλά έβλεπε την ανιψιά του σαν 
μια κόρη ακόμα. Κοντοστάθηκε, πριν περάσει τον κεντρικό δρόμο και έριξε μια ματιά στο 
κορίτσι. 

« Ό,τι καλύτερο έβγαλε το σόι μας εδώ και γενιές. Ο Θεός να σ’ έχει καλά κοπέλα 
μου» συλλογίστηκε μέσα του. «Καλότυχο να’ σαι και μυαλωμένο.» 

Τα κορίτσια ήταν στην εξώπορτα της αυλής, όταν το μεγάλο αμερικάνικο αυτοκίνητο 
σταμάτησε στο πεζοδρόμιο. Γελούσαν και ξεφώνιζαν σαν παλαβές τρέχοντας ν’ ανοίξουν 
τις πόρτες. 

«Αντιγόνη έλα γρήγορα να ετοιμαστείς γιατί θα βγούμε» της είπε χαμηλόφωνα η 
μεγάλη, η Ελπίδα, ενώ την αγκάλιαζε. ‘’Έψησα’’ τον μπαμπά να μας αφήσει να πάμε στην 
παραλία, στη ‘’βόλτα’’ και ύστερα να καθίσουμε στο μεγάλο ζαχαροπλαστείο να φάμε 
γλυκό. έχουμε άδεια μέχρι τις έντεκα. Σε μισή ώρα μας περιμένουν τα κορίτσια. Άντε 
κορίτσι μου κουνήσου!» 

«Να ρωτήσω τη μάνα μου απάντησε η Αντιγόνη.» 
«Άμα ο μπαμπάς μου λέει κάτι βασιλική διαταγή και τα σκυλιά δεμένα. Άλλωστε 

αύριο είναι αργία. το πρωί θα πάμε στη δοξολογία και μετά στην παρέλαση. Σήμερα το 
βράδυ θα φλυαρίσουμε στο κρεβάτι ως αργά. Η μικρή θα κοιμηθεί με τη γιαγιά.» 

 Η Ελένη έδωσε τη συγκατάθεσή της όταν ο ξάδελφός της της έκανε ένα νεύμα με το 
κεφάλι, ενώ τα κορίτσια έτρεχαν να ντυθούν για να κερδίσουν χρόνο. 

 Η πλατεία ήταν φωταγωγημένη και γεμάτη κόσμο. Καθρεφτιζόταν σε μια θάλασσα 
που λίγο πριν ο ήλιος αναχωρήσει, την έγδυσε από τα μπλε και της φόρεσε ένα γλυκό 
μαύρο φόρεμα που τα φώτα της παραλίας και οι επιγραφές των μαγαζιών το στόλισαν με 
χιλιάδες φωτεινά στρας. Στην προκυμαία ο κόσμος σχημάτιζε τη ‘’βόλτα’’. Ένα μακρύ 
ανθρώπινο φίδι, δίχως συγκεκριμένη δομή που ανεβοκατέβαινε τα δυο όρια του κέντρου, 
φλυαρώντας και τρώγοντας πασατέμπο και ηλιόσπορους. Το νυφοπάζαρο της ελληνικής 
επαρχίας. Οι νέοι και οι νέες συνωμοτούσαν σε παρέες, που διασταυρώνονταν είτε 
κάνοντας σχόλια και πειράγματα με υπονοούμενα είτε αφήνοντας τα μάτια να μιλήσουν τη 
δική τους γλώσσα που δε λαθεύει ποτέ. Κορίτσια ντυμένα με ετοιματζίδικες φούστες ή 
ταγιέρ ραμμένα από μοδίστρες, με χαμηλοτάκουνα παπούτσια, με φρύδια άβγαλτα και 
μάγουλα που κοκκίνιζαν από τα γέλια ή τα βλέμματα των αγοριών. Νέοι κοντοκουρεμένοι 
με άσπρα πουκάμισα και υφασμάτινα παντελόνια ή κοστούμια – ορισμένοι φορούσαν και 
κάτι λεπτές μονόχρωμες γραβάτες – με μαυρισμένα πρόσωπα από τις δουλειές στα 
χωράφια και ψημένα χέρια. Βλέμματα που πάσχιζαν να φανούν ώριμα και ‘’περπατημένα’’ 
χαμήλωναν, όταν ένα κορίτσι, λίγο τολμηρότερο από τα άλλα τους κοίταζε κατάματα ή 
ψιθύριζε κάτι στην παρέα της. Αλλά εκεί που τα’ χαναν πραγματικά ήταν όταν 
διασταυρώνονταν με την κοπελιά που τους ενδιέφερε και κείνη έκανε την αδιάφορη ενίοτε 
και την ψηλομύτα. 

Η Ελπίδα και η Αντιγόνη βρήκαν την παρέα τους και ενώθηκαν μαζί της μέσα σ’ 
αγκαλιές και φιλιά. Μια σπείρα φωνακλάδικων κοριτσιών που άρχισε να διαφωνεί για το 
πρόγραμμα, λες και οι λύσεις ήταν απεριόριστες. 

«Κοιτάχτε παρθένες» τελικά επιβλήθηκε με τη φωνή της και τα κιλά της, η ‘’κολλητή’’ 
της Ελπίδας στο σχολείο, η Δήμητρα. «Μια βόλτα ως την άκρη και καθόμαστε. Τα 
παπούτσια με σφίγγουν σαν κορσές, είναι καινούργια πανάθεμά τα και ύστερα από τα 
τραπεζάκια το χάζι είναι καλύτερο. Η παρέα του Γιώργου μου είπε ότι θα μας ‘’πιάσει’’ και 



 12

θέση παρατηρητήριο. Και έφεραν στο μαγαζί και κάτι τουλούμπες μελωμένες ως την ψίχα. 
Και χοντρές σαν τα μπούτια μου.» 

Ήταν η αθυρόστομη της παρέας. Ψηλή, επιβλητική ξεχύλιζε από ζωντάνια και 
παραπανίσια κιλά. Γλυκοκοίταζε και το Γιώργο ένα παλικάρι βαθυμελάχροινο με μάτια σε 
απαλό καφέ και αγαλματένιο κορμί, γιατί ασχολιόταν με τα βάρη, αλλά στα όνειρά του 
πάλευε με τα βαριά στήθια της. 

Συμφώνησαν γρήγορα μαζί της και γελώντας με τα υπονοούμενά της για τις 
τουλούμπες την ακολούθησαν τριποδίζοντας σαν φοραδίτσες λευτερωμένες από το 
καπίστρι της καθημερινότητας. Πέντε λεπτά αργότερα χάρη στη συνέπεια του Γιώργου 
βρίσκονταν στρογγυλοκαθισμένες σ’ ένα κεντρικό τραπεζάκι του μαγαζιού άκρη-άκρη στο 
πεζοδρόμιο. Και τα γέλια έδιναν και έπαιρναν. Εκεί η Αντιγόνη τον είδε για πρώτη φορά. 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 13

ΚΕΦΑΛΑΙΟ 5 
 
Είχε νυχτώσει προ πολλού, όταν μπήκε στο σπίτι και έκλεισε την πόρτα πίσω του. 

Ήταν κουρασμένος, ένιωθε βρώμικος και πεινούσε. Πέταξε το πέτσινο μπουφάν στο 
μπράτσο του καναπέ στο σαλόνι, έβγαλε τα παπούτσια και προχώρησε μόνο με τις 
κάλτσες προς την κουζίνα ακολουθώντας τη μυρωδιά που του’ σπαγε τη μύτη. Ακούμπησε 
στην κάσα της πόρτας και είπε χαμηλόφωνα για να μη την τρομάξει. 

«Μάνα γύρισα.» 
«Σ’ άκουσα αγόρι μου» του αποκρίθηκε δίχως να γυρίσει να τον κοιτάξει, γιατί 

αλάτιζε το φαγητό στην κατσαρόλα. «Πλύνε τα χέρια σου. το φαγητό είναι έτοιμο.» 
«Θα κάνω ένα μπάνιο πρώτα, βρωμάω σαν ασβός.» 
«Έχει ζεστό νερό και καθαρές πετσέτες πάνω στο σκαμνάκι. Τα χούγια σου τα 

ξέρω. Ετοιμάζω σαλάτα και ψητό τυρί στο φούρνο με καυτερή πιπεριά που σ’ αρέσει.» 
Γύρισε προς το μέρος του. «Έλα να φιλήσεις τη μάνα σου.» 

Πλησίασε νωχελικά, δίπλωσε το χέρι του γύρω από τη μέση της και την αγκάλιασε. 
«Μια τέτοια γυναίκα γυρεύω.» 
«Να βρεις μια που δε θα μοιάζει της μάνας σου, γιατί αλλιώς δε θα μεγαλώσεις. 

Εσείς οι αρσενικοί την έχετε στο αίμα σας την εξάρτηση.» 
«Αμάν ρε μάνα πλάκα έκανα. μην αρχίζεις. Δε μου λες; Τηλεφώνησε κανείς;» 
«Πριν λίγο ο φίλος σου ο Νέστορας και είπε ότι θα ξαναπάρει για να βγείτε. Μη του 

τηλεφωνήσεις, έπαιρνε απ’ έξω. Καλέ πώς μυρίζεις έτσι; Μουρνόλαδο βάζετε στ’ 
αυτοκίνητα;» 

«Μη μου το θυμίζεις και με πιάνει αναγούλα! Δε θα φάω το φαΐ σου.» 
«Μ’ αυτό μεγάλωσες και τράνεψες έτσι σα θηρίο. Άντε πήγαινε να πλυθείς. Το ψωμί 

του Θεού το τρώμε καθαροί. Μόνο έτσι Τον τιμάμε.» 
«Καλά! Εσύ ή θα βρίζεις ή θα ευλογάς. πολύ περίεργος ο χριστιανισμός που 

βγάζεις. Έχει μπύρες στο ψυγείο;» 
Πήγε και κλείστηκε στο μπάνιο δίχως να περιμένει απάντηση. Πέταξε τα ρούχα του 

στο καλάθι με τ’ άπλυτα και άρχισε να κανονίζει τη θερμοκρασία του νερού που έπεφτε με 
ορμή γεμίζοντας όλο το χώρο υδρατμούς και λεπτές σταγόνες. Μπήκε κάτω απ’ το 
‘’τηλέφωνο’’ του ντουζ, έβγαλε έναν αναστεναγμό να φύγει η κούραση και άρχισε να 
σαπουνίζεται. 

Είχε μια σωματική διάπλαση εντυπωσιακή σε σχήμα και όγκο. Παράστημα λίγο 
ψηλότερο απ’ το μέτριο. Τον βαρυκόκκαλο σκελετό του, τον ‘’έντυνε’’ ένα κορμί γεμάτο 
σφιχτό μελαχρινό κρέας σκεπασμένο σε πολλά σημεία απ’ ένα τρίχωμα σγουρό στο 
στήθος, μαλακό και αρύ στην πλάτη στα χέρια και τα πόδια. Ανήκε στους τριχωτούς 
αρσενικούς και ήταν κάτι που του άρεζε, γιατί άρεζε και στις γυναίκες. Χοντροί ώμοι και 
μπράτσα, ελαφρά φουσκωμένο στομάχι που δημιουργούσε μια απατηλή εντύπωση 
πάχους, σφιχτά μεριά και πόδια, όλα συνέθεταν το γεροδεμένο σύνολο ενός άντρα που 
δίχως να είναι κομψός ήταν γεμάτος υγεία, γερός και δυνατός σαν ταύρος. 

Αφέθηκε στο αγκάλιασμα του νερού που λύνει τους αρμούς και χαλαρώνει τους 
μυώνες διώχνοντας την ένταση που προκαλεί η σκληρή μυϊκή εργασία. Και από τέτοια 
άλλο τίποτε. Από τα δώδεκά του δούλευε τσιράκι σε συνεργείο αυτοκινήτων, ύστερα 
τεχνίτης, συνεταίρος, αφεντικό. Σχεδόν είκοσι χρόνια στη δουλειά, έφαγε το γράσο με το 
κουτάλι. Τα χέρια του έγιναν σκληρά και άγρια, τα μπράτσα έσφιξαν, η μέση και οι ώμοι 
έγιναν σα γρύλοι.  Έπαιζε πλέον τη δουλειά στα δάκτυλα και το αυτοκίνητο το ήξερε όσο 
τίποτε άλλο στον κόσμο.  Και τώρα που άρχισαν οι Έλληνες να το αγοράζουν σαν 
ανυπόμονες χήρες, κατάλαβε ότι τα σκληρά χρόνια που πέρασε και τα ρεζιλίκια με τα 
μπόλικα σκαμπίλια που δέχτηκε από τις μαστοράντζες, άσχετες και μη, δεν πήγαν χαμένα.  



 14

Το συνεργείο του ήταν οργανωμένο καλά, είχε όνομα στη πιάτσα και οι πελάτες πρώτα 
ονόματα της πόλης.  Όλα τακτοποιημένα και σωστά. 

Έκλεισε τις βάνες, βγήκε από τη ντουζιέρα και τυλίχτηκε με το μπουρνούζι, 
περνώντας το χέρι πάνω από τα κοντοκομμένα μαλλιά.  Τουλάχιστον αυτά δεν ήθελαν 
περιποίηση.  Είχε ξυριστεί το πρωί και έτσι η τουαλέτα ολοκληρώθηκε δίχως άλλες 
απαιτήσεις.  Πήγε στο δωμάτιο του και άρχισε να ντύνεται. 

«Είναι όλα έτοιμα και σε περιμένουν φώναξε η μάνα του που είχε ακούσει την 
πόρτα του μπάνιου.» 

«Έρχομαι!   Άνοιξέ μου μια μπύρα.» 
Το δείπνο του που ήταν και γεύμα συγχρόνως τον περίμενε στην τραπεζαρία του 

σαλονιού.  Εκεί του άρεζε να τρώει.  Έτρωγε μια φορά την ημέρα σπίτι του.  Ύστερα τι το 
είχαν πάρει τόσο μεγάλο διαμέρισμα.  Όταν πήγε τη μάνα του να το δει, αυτή 
σταυροκοπήθηκε. 

«Ήμαρτον Παναγία μου!  Σπίτι είναι αυτό ή βαπόρι;  Καλέ τι να το κάνουμε αυτό 
τρεις νομάτοι;» 

«Άκουσε μάνα.  Αρκετά με τη μιζέρια και το σφίξιμο.  Αυτό θα αγοράσουμε.  
Μεγάλο, ζεστό μες τον ήλιο και την θέα.  Κοίτα βεράντα!  Και το σαλόνι γήπεδο σκέτο. Να 
δέχεσαι κόσμο και να μην σκοντάφτεις στα πόδια τους.  Να ζήσεις και εσύ λίγο, ρε μάνα, 
ανθρώπινα, σαν κυρά.» 

Τον κοίταξε πονηρά. 
«Η κουζίνα είναι μεγάλη;  Αυτό ενδιαφέρει τη νοικοκυρά πρώτα απ’ όλα.  Όλα τα 

άλλα έρχονται μετά.»  Ύστερα σοβαρεύτηκε.  ‘’Γιόκα μου κυρά ήμουν και κυρά είμαι.   Δυο 
παλικάρια ανάστησα, γερά μου τα΄ δωσε ο θεός, σωστά τα΄ δωσα εγώ στην κοινωνία.  
Κυρές είναι οι γυναίκες σαν εμένα, όχι οι άλλες οι ξιπασμένες ή οι παστρικές» είπε δίχως 
ίχνος μετριοφροσύνης.  Αυτή τη λέξη, άλλωστε, ούτε την ήξερε ούτε την ένοιωσε ποτέ. 

Παρόλα αυτά κολακεύτηκε.  Ο γιος της ήταν δουλευταράς και προκομμένος.  Έτσι 
ανέλαβε να το κάνει κούκλα.  Έβαλε όλο το μεράκι της και το πηγαίο γούστο της και το 
έκανε παλάτι.  Αφού το παιδί της είχε λεφτά για ξόδεμα έπρεπε να τα τιμήσει.  Ύστερα δεν 
μπορεί, σκέφτηκε, κάποια στιγμή, θα μπουν και νύφες και συμπεθέρια.  Άσε κάτι φίλες της 
που θα΄ σκαγαν , γιατί έκαναν τις μεγαλοπιασμένες.  Έραψε μόνη της κουρτίνες με κείνη 
την ποδοκίνητη ‘’Σίγγερ’’ που ήταν προίκα της, έστρωσε σεμεδάκια πλεγμένα με το 
βελονάκι που αναπαύονταν χρόνια υπομονετικά στα συρτάρια, αγόρασε πίνακες και 
κρύσταλλα όλα συνταιριασμένα και μερακλίδικα.  Οι παλιές ελληνίδες νοικοκυρές ήξεραν, 
δίχως να σπουδάσουν, την επιστήμη της οικιακής οικονομίας ειδικά αυτές που θήτευσαν 
στο σχολείο της κατοχής. 

Εμφανίστηκε στο σαλόνι ντυμένος για έξω, ευδιάθετος και πεινασμένος.  Η κυρά 
Σοφία καθόταν σε μια άκρη και κάπνιζε. 

«Δεν θα φάω γιε μου αλλά θα σου παρευρεθώ.  Το βράδυ καλύτερα να αποφεύγω 
το φαΐ είναι και το σάκχαρο βλέπεις.  Πιο αργά, θα ρουφήξω λίγη σούπα με λαχανικά.  
Είναι θρεπτική και ακίνδυνη.  Κάθισε να σε σερβίρω.» 

«Να σου σερβίρω ρε μάνα.  Δεν είμαι εγώ το φαΐ.» 
«Ναι για!  Βρίσκεις κουσούρια και στο πως μιλάω.  Δεν με παρατάς!» 
Ο Στέλιος χαμογέλασε.  Ήξερε καλά ότι η μάνα του έπασχε από αθεράπευτο 

σύμπλεγμα αυτοπεποίθησης.  Έτσι δεν μίλησε. 
«Καλέ πως το ξέχασα τσίριξε απροειδοποίητα.  Πήρε τηλέφωνο το μεσημέρι ο 

Φάνης από την  Κόρινθο.  Ετοιμαζόταν να μπει στο κέντρο.» 
Άφησε το πιρούνι με τη μπουκιά επάνω και την κοίταξε σαστισμένος. 
«Καλά ρε μάνα τώρα το θυμήθηκες;  Α το στραβάδι!  Τώρα θα΄ ναι μέσα.  Θα΄ παθε 

πλάκα ο μικρός.  Πήγε στο θείο Γιώργο ή ρεμάλευε όλη νύχτα χθες;» 



 15

«Πήγε, πήγε.  Και μου είπε ότι τον περιποιήθηκαν πολύ.  Και ότι έχουμε πολλά 
χαιρετίσματα και ότι η θεία η Ελευθερία ρωτούσε πότε θα παντρευτείς.» 

«Ελευθερία έπρεπε να σε λένε και σένα» γρύλισε καταπίνοντας ένα κομμάτι κρέας.  
«Ρε μπελάς και αυτή.  Δεν με αφήνετε ήσυχο με την επιμονή σας να με παντρέψετε;» 

Την είδε που έσκυψε το κεφάλι και έκλεισε το στόμα της, ενώ ετοιμαζόταν κάτι να 
πει, αλλά οι κουβέντες του της έκοψαν τη φόρα. 

« Έλα» της είπε χαμογελώντας.  «Σήμερα δεν έχει κανένα προξενιό;» 
«Με ειρωνεύεσαι; « 
« Όχι ρε μάνα, άντε βγάλτο.» 
Η κυρά Σοφία ξεθάρρεψε και ανακάθισε στην καρέκλα της. 
«Να, βρε Στέλιο μου, χθες ήρθε αυτή η φιλενάδα μου η Πόπη, αυτή καλέ από τη 

Χαριλάου και μουπε ότι γύρισαν κάτι συγγενείς της μετανάστες απ΄ τη Γερμανία για πάντα.  
Έχουν ένα κορίτσι για παντρειά – εικοσιπέντε χρονώ είναι – μια κοπελάρα και κορίτσι 
μάλαμα.  Δεν σου λέω για προίκες και τέτοια, γιατί νευριάζεις, αλλά την έχουν και 
τακτοποιημένη οικονομικά και το κορίτσι είναι μορφωμένο, καλό   και προκομμένο.    
Ξέρουν και έναν βουλευτή που τους υποσχέθηκε μια θέση σε μια τράπεζα.  Είναι μεγάλο 
σόι ξέρεις, αυτά στους πολιτικούς μετράνε.»  Είχε και μια φωτογραφία κατά τύχη μαζί της» 
– το χαμόγελο του Στέλιου άρχισε να πλαταίνει με τις συμπτώσεις που άκουγε- «και μου 
την άφησε μήπως και ενδιαφέρεσαι.» 

«Άντε φέρτην να τη δω να μην πάει χαμένο και το γλυκό που την τράταρες.» 
Σηκώθηκε σαν άνεμος απ΄ την καρέκλα της, πήγε στην κουζίνα, πήρε την 

φωτογραφία της κοπέλας, την σταύρωσε τρεις φορές με το δεξί και γύρισε γεμάτη κρυφές 
ελπίδες. 

«Να αυτή είναι!» 
«Χμ καλούτσικη οφείλω να πω.  Καλά ρε μάνα εσύ τι θα γίνεις άμα  παντρευτώ;» 
«Θα παντρευτείς δεν θα μπαρκάρεις» του είπε ετοιμόλογα.  «Εγώ με τον μικρό θα 

πάμε κάπου  να νοικιάσουμε.  Ένα σπίτι μικρό.  Έτσι όταν τ΄ αποφασίσει και αυτός – 
πρώτα ο θεός- εμένα θα μου φτάνει ο χώρος.  Εσείς να βολευτείτε και να νοικοκυρευτείτε.  
Τι λες;  Να κανονίσω ένα βράδυ να έρθουνε οι άνθρωποι;  Έτσι για μια γνωριμία.» 

Κατάλαβε ότι τα πράγματα ‘’αγρίευαν’’.  Έτσι αποφάσισε να τις βάλει λίγο πάγο. 
«Δεν μου λες!  Ξέρεις αν είναι παρθένα;» 
Η κυρά Σοφία κατάλαβε ότι η απόπειρα κατέληγε σε πανωλεθρία. 
« Άντε να χαθείς χοντροκέφαλε.  Τι κάθομαι και μιλάω μαζί σου;» 
Μάζεψε όσα συντρίμμια αξιοπρέπειας της έμειναν και είπε απότομα 
«Εάν τελείωσες να φέρω το δίσκο να τα μαζέψω.  Όπου να ναι θα έρθει και ο 

Νέστορας.»  «Γάιδαρε» είπε βγαίνοντας 
Άναψε τσιγάρο σπρώχνοντας τα πιάτα από μπροστά του.  Ήξερε ότι ο θυμός της 

δεν ήταν τόσο δυνατός όσο το πείσμα της και αύριο μεθαύριο θα επέστρεφε για ένα νέο 
γύρο. Με το ίδιο οπλοστάσιο ή με κανένα καινούριο.  Χαμογέλασε, όταν άκουσε το θόρυβο 
γυαλικών που σπάνε. 

«Καλύτερα να ξεσπάει σ΄ αυτά παρά σε μένα» 
Πάντως, ήταν η μοναδική αλλά μόνιμη εστία αντιπαράθεσης.  Η μάνα του είχε 

βαλθεί να τον παντρέψει και ήξερε ότι δε θα ξέμπλεκε εύκολα.  Δεν ανησυχούσε, βέβαια, 
αλλά όσο και αν γλεντούσε την κουτοπονηριά της, κάπου η υπόθεση τον ενοχλούσε.  Απ΄ 
την άλλη μεριά της αναγνώριζε ένα δίκιο.  Ήθελε να φιλήσει στέφανα να δει κανένα εγγόνι.  
Πολλές φιλενάδες και γνωστές της είχανε εγγόνια που πήγαιναν σχολείο.  Και ο μικρός έχει 
κάμποσα χρόνια μπροστά του.  Αν και δεν ξέρεις πως τα φέρνει ο καιρός τα πράγματα. 

«Ν΄ απολυθεί πρώτα» σκέφτηκε.  Και το εικοσιοχτάμηνο είναι μεγάλη θητεία.  Τα΄ χε 
περάσει και ο ίδιος και ήξερε. 

Το μυαλό του γύρισε ξανά στη μάνα του 



 16

«Τι πέρασε και αυτή η κακομοίρα…» Η γενιά της ήταν η ζωντανή ιστορία της 
σύγχρονης Ελλάδας.  Καταστροφή της Μικρασίας, ξεριζωμός, προσφυγιά, πόνος.  Και μια 
Ελλάδα αδύναμη και ταπεινωμένη, ανίκανη να κλείσει πληγές που γαγγραίνιαζαν και 
πυορροούσαν.  Και ύστερα μεσοπόλεμος με χιλιάδες ανθρώπους σε παράγκες από 
πισσόχαρτο και πλίνθες φτιαγμένες στο χέρι.  Άλλη απόγνωση, νέες ταπεινώσεις και 
ξεφτελισμοί.  Μόνο αποκούμπι η δύναμη να ζήσεις και η ελπίδα για ένα αύριο που 
συνεχώς ανέβαλε τα ραντεβού του. Ύστερα ο πόλεμος του ’40, η κατοχή, η πείνα, οι 
ταγματασφαλίτες, τα μπλόκα και οι εκτελέσεις, πανηγύρι ήρθε και έστησε ο Χάρος απ’ 
άκρη σ’ άκρη στην Ελλάδα. Αμ, τα κατοπινά; Ο Εμφύλιος ξερίζωσε ό,τι δεν πρόλαβαν 
‘’φίλοι’’ και εχθροί. Πίνακας νεκρής φύσης η Ελλάδα, αντί να ανασκουμπωθεί και να γλύψει 
τις πληγές της προχώρησε ένα βήμα παρακεί. Όταν το αδελφοφάγωμα τέλεψε, όσα νιάτα 
της απόμειναν τα’ στειλε στην ξενιτιά για να μην της ζητάν ψωμί, δουλειά, δημοκρατία. Οι 
λίγοι να βολεύονται και να κουμαντάρουν με τα γαλόνια του δοσιλογισμού, οι πολλοί να 
παίρνουν των ομματιών τους για να υπηρετήσουν ξένους αφεντάδες. 

Και μέσα σ’ όλα αυτά, τα μεγάλα, τα γενικά, τα κοσμοϊστορικά, καπάκι τα 
καθημερινά προσωπικά προβλήματα του καθενός που έκαναν το δρόμο αυτής της γενιάς 
πιο ανηφορικό από το Γολγοθά, πιο γκρίζο από πατημένο χιόνι πιο αβέβαιο απ’ τον 
Παράδεισο, πιο τραγικό από την έμπνευση του Ευρυπίδη και του Σοφοκλή. Ένα τοπίο 
ζωής σκέτος εφιάλτης δίχως καν ελπίδα να τσιμπηθείς και να ξυπνήσεις. Ρωτάς αυτή τη 
γενιά τι είναι ο πόνος και σου δίνει έναν ορισμό σκέτο μυθιστόρημα. 

Η κυρά Σοφία έζησε όλη αυτή την κατάσταση, διήνυσε όλες αυτές τις στράτες δίχως 
στάλα να ξεχωρίζει από τους υπόλοιπους πολλούς. Από νωρίς στο παιχνίδι της επιβίωσης 
με τα μάτια να γεμίζουν θάνατο στη Μικρασία, να χορταίνουν μίσος από τους ντόπιους 
Ελλαδίτες, να προσπαθούν να καταλάβουν το νόημα του να ζεις, όταν όλα αγωνίζονται να 
σε πείσουν για το αντίθετο. Και τα επιχειρήματά τους πολλά. 

Όλα αυτά όμως της έδωσαν να καταλάβει γιατί τα νύχια της ψυχής είναι τόσο γαμψά 
και ατσαλένια. Αρπάχτηκε από κάθε τι στέρεο που υπήρχε και όταν δεν έβρισκε κάτι 
έτοιμο, τόχτιζε  μόνη της. Απέκτησε το πρώτο της παιδί νόμιμα από έναν ολιγόχρονο αλλά 
δυστυχισμένο γάμο, το δεύτερο παράνομα γιατί πίστεψε, όλο αφέλεια, οτι η καλοσύνη της 
χτύπησε την πόρτα λες και οι Σταχτοπούτες είναι κάτι παραπάνω από στοιχειά της 
φαντασίας και πλήρωσε βαρύ φόρο γι’ αυτή την ελπίδα. Ο μεγάλος βίωσε μαζί της τον 
κατατρεγμό και την αναλγησία του καθημερινού ρατσισμού και ένιωσε στο πετσί του μια 
ενδοεθνική προσφυγιά το ίδιο δύσκολη και βάναυση όπως εκείνη η πρώτη, η Μεγάλη. 
Μίσησε το μικρό του αδελφό και ήθελε να τον βαφτίσει για να πεθάνει, επειδή είχε ακούσει 
ότι οι κατάρες του νονού πάντα πιάνουν στα βαφτιστήρια. 

Ύστερα βρέθηκαν μάνα και δύο παιδιά στη Θεσσαλονίκη και τους έσωσε η 
ανωνυμία. Και έστρωσε σιγά σιγά η ζωή τους, η μάνα στις βιοτεχνίες του Βαρδάρη, ο 
μεγάλος στο συνεργείο και ο μικρός στο σχολείο γιατί ‘’έπαιρνε τα γράμματα’’. 

Στο Στέλιο όλα αυτά φύτεψαν το μικρόβιο της φυγής. Και τράνεψε αυτό το ζιζάνιο 
αλλά αυτός το καταπολεμούσε και το καθήλωνε. Η αγία ελληνική οικογένεια χαλκεύει με 
σοφία τα δεσμά της. Έπρεπε να κοιτάξει τη μάνα και ‘’ν’ αναστήσει’’ τον αδελφό του. Να 
πληρώσει για τα κρίμματα ενός πατέρα που δεν πλήρωσε ποτέ. Ήταν στιγμές που ένιωθε 
σαν τον Προμηθέα Δεσμώτη μόνο που η δική του θέση ήταν δυσχερέστερη. Ο Προμηθέας 
πλήρωνε για κάτι που είχε κάνει, ανεξάρτητα από πρόθεση. Ο ίδιος αισθανόταν 
αιχμάλωτος των πράξεων των άλλων. 

Το τσιγάρο του’ καψε τα δάκτυλα. Βλαστήμησε δυνατά, το πέταξε στο τασάκι και 
αναθεμάτισε τη μάνα του που με τις πιέσεις της τον παράσερνε να σκέφτεται θεσμούς που 
υπόσχονται υποχρεώσεις και νέες αλυσίδες. Αυτή έκρινε απ’ όσα έζησε, όχι από τις ξένες 
εικόνες. Άλλωστε ποιος ήξερε όλα τα δικά του; 



 17

Η γη χωνεύει στα σπλάχνα της τους ανθρώπους, όμως αυτό που δεν μπορεί να 
χωνέψει είναι οι κακίες τους. Αυτές δε θάβονται πουθενά. Σκορπίζονται στον αέρα και 
μολύνουν τις ανθρώπινες ψυχές και τις σχέσεις. Αν δεν υπάρχει και θεία Δίκη, κάτι δεν 
πήγε καλά στη φτιάξη μας. 

 
 
 
 
 
   
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 18

 
ΚΕΦΑΛΑΙΟ 5 

 
Ξύπνησε στις 5 το πρωί, μια ώρα πριν το εγερτήριο. Τον έπνιξε η μυρωδιά των 

κοιμισμένων κορμιών που ίδρωναν γύρω του, μουρμούριζαν και αναδεύονταν μέσα στον 
ανήσυχο ύπνο τους. Σηκώθηκε αργά και κοίταξε στο πάνω κρεβάτι. Ο Δημήτρης κοιμόταν 
ανάσκελα, με το στόμα ανοιχτό. Ένα του βλέφαρο ελαφρά ανασηκωμένο φανέρωνε την 
άκρη της κόρης, ακίνητη, πολιορκημένη από ένα κατακόκκινο ασπράδι σημάδι ξενυχτιού. 
 «Δε με ξύπνησε το παλικάρι» συλλογίστηκε «κουρσούμι έπεσα, ξεράθηκα εντελώς». 
 Η μυρωδιά τον έζωσε από παντού, κατέβηκε στον ισοφάγο και από’ κει στο 
στομάχι.  Ο αέρας πηχτός και δύσοσμος σα χαλασμένη κρέμα. Τα πνευμόνια του 
αντέδρασαν και έστειλαν πίσω με αηδία αυτό που τους επέβαλε να αναπνεύσουν. Έβηξε, 
και από το φάρυγγα όρμησαν βλέννες και πλημμύρισαν το στόμα του. Έτρεξε κατευθείαν 
στους νιπτήρες. Στον προθάλαμο δεκάδες ζευγάρια αρβύλες, οι πιο πολλές πιασμένες με 
κάθε λογής λουκέτα. «Έτσι και ανακατευτούν άντε να βρεις άκρη.» Έσκυψε στη βρώμικη 
γούρνα και ξέρασε. Άνοιξε τη βρύση, αλλά το μόνο που πέτυχε ήταν να κάνει αυτά που 
μέχρι πριν λίγο ήταν στα σωθικά του ν’ αρχίσουν να κολυμπούν. Οι σχάρες ήταν 
βουλωμένες. Τον έπιασε πανικός. Βρισκόταν στην αφετηρία, μόλις, ενός μαραθωνίου που 
δε δίσταζε από την πρώτη στιγμή να του δείξει τις ανηφόρες του. Ανηφόρες ως εκεί που 
έφταναν τα μάτια του μυαλού του. 
 Γύρισε στο θάλαμο πιάνοντας τη μύτη του. Έκανε ζέστη αποπνικτική.  
 «Στους φούρνους του Νταχάου τα πράγματα θα ήταν καλύτερα» μονολόγησε. 
Έψαξε και βρήκε τις αρβύλες. Ο Στέλιος του’ χε πει να πάρει ένα μακρύ λάστιχο, χοντρό 
και στρόγγυλο για ν’ αντικαταστήσει τα κορδόνια, γιατί έτσι μπαινόβγαιναν πιο εύκολα. 
Πού, όμως, μυαλό για να το θυμηθεί. 
 «Είσαι μαλάκας άμα από την πρώτη μέρα παραδίνεσαι έτσι, βάστα μεγάλε γιατί το 
λεμπέτι είναι γεμάτο μ’ ανθρώπους σαν του ελόγου σου. Φόρα το τζάκετ και βγες έξω» 
 Είχε προνοήσει να πάρει ένα στιγμιαίο καφέ. Κάτι κοντά πλαστικά ποτηράκια, 
σφραγισμένα με αλουμινόχαρτο που περιείχαν ένα μαύρο υγρό, βαρύ σαν τσιμέντο. Ήταν, 
όμως, καφές. Βγήκε στο δρόμο. Από κάπου μακριά ακούγονταν φωνές υπαίθριες. Κάποιοι 
‘’παλιοί’’ γύριζαν από έξοδο. Μιλούσαν δυνατά, κάπνιζαν, έφτυναν και μιλούσαν για 
υποθετικές γκόμενες. Αυτοί τελείωναν και αυτή η σκέψη ήρθε να τον κουκουλώσει μ’ 
απόγνωση. 
 Άναψε το τσιγάρο και έσκισε το αλουμινόχαρτο. Τα δάκτυλά του βούτηξαν μέσα στο 
περιεχόμενο, ήταν χλιαρό. Σκουπίστηκε πάνω στη φόρμα αγγαρείας και δοκίμασε ηρωικά 
αυτό το μαυροζούμι. Κύλησε στο λαιμό και έσκασε με πάταγο στο στομάχι του. Αηδίασε 
και το πέταξε σ’ ένα κάδο με κίτρινα γράμματα. 
 «Άι σικτίρ» 
 Κάθισε στα σκαλοπάτια και κοίταξε το ρολόι του. Όπου να’ ναι θα ηχούσε η 
σάλπιγγα. Είχε δει κάτι τεράστια χακί μεγάφωνα στις στέγες των κτιρίων, κάτι ορθάνοικτα 
στόματα μ’ ένα μικρό πώμα στη μέση. Έμοιαζαν με γλώσσες που ήταν έτοιμες να βγουν 
και να διαλαλήσουν την κατάντιά του, και τη δική του και των υπολοίπων. – Αυτοί 
τουλάχιστον κατάλαβαν μια ώρα θητείας λιγότερο, ενώ αυτός που ξύπνησε τι κατάλαβε; 
 Το ξύπνημα θύμιζε λίγο ομαδική παράκρουση. Οι των πάνω κρεβατιών 
συγκρούονταν με τους κάτω, στο διάδρομο το αδιέξοδο, και στον προθάλαμο όλοι 
έψαχναν αρβύλες που δε βρίσκονταν εκεί που τις άφησαν τη νύχτα. Ορισμένες μάλιστα 
βρέθηκαν στα σκαλοπάτια. Δολιοφθορά των ‘’παλιών’’. Όταν συγκεντρώθηκαν σε 
ακανόνιστες εξάδες ο Φάνης βρήκε το Δημήτρη. 
 «Σκοπέ τι έγινε χθες με την υπηρεσία;» 



 19

 «Δυστυχώς δεν ήμουν σκοπός, αν και δεν ξέρω πώς είναι εκεί τα πράγματα – 
τουλάχιστον εκεί αναπνέεις αέρα φρέσκο και όχι μεταχειρισμένο – αλλά θαλαμοφύλακας. 
Πάντως μου βγήκε και σε καλό. Μόλις τελείωσα, τέσσερις το πρωί ήταν, βγήκα να πάρω 
μια ανάσα και βρήκα ένα τηλεφωνικό θάλαμο. Τον βλέπεις εδώ αριστερά από το κτίριο. 
Έτσι πήρα τηλέφωνο στην Άννα και την πέτυχα ξυπνητή. Μιλήσαμε όσο χρόνο είχα 
κέρματα και έτσι ξαλεγράρησα λίγο. Άρχισε μόνο να μου λέει κάτι αισθησιακά και μ’ άναψε. 
Μέχρι προχθές κοιμόμουν χωμένος στα βυζιά της, και τώρα κοίτα πώς κατάντησα…» 
 « Έλα ξέχνα το. Και οι ορμές θα σβήσουνε εδώ μέσα, με τόσο χακίλα, πού μυαλό 
για τέτοια.» 
 «Εσύ δεν άφησες πίσω σου κάνα κορίτσι;» 
 «Φρόντισε να βρει αντικαταστάτη λίγες βδομάδες πριν φύγω, μούπε ότι είκοσι οχτώ 
μηνάκια ήταν πολλά.» 
 «Ξηγημένη η κυρία» 
 Η διμοιρία άρχισε να βαδίζει άναρχη και σκουντουφλιστή προς τα υπαίθρια 
μαγειρεία. Σχημάτισαν όλοι μια ουρά με την καραβάνα στο χέρι και όσοι έφταναν μπροστά 
σ’ ένα αχνιστό καζάνι τους γέμιζαν το ‘’πιάτο’’ με ανοιχτόχρωμο κόκκινο τσάι που 
ζεματούσε. Λίγο πιο κάτω υπήρχε ένας πάγκος με γκαζοτενεκέδες γεμάτους γαλέτα. Μια 
γαλέτα τετράγωνη, μεγάλη σαν πελώρια χούφτα, χοντρή και κατάξερη. 
 «Να τη μουλιάζετε μέσα στο τσάι για να μαλακώνει» τους συμβούλευαν αυτοί που 
τη μοίραζαν. «Αλλιώς θα χάσετε τα δόντια σας.» 
 Έψαξαν να βρουν ένα μέρος να κάτσουν. Το χορτάρι γύρω από μια μικρή συστάδα 
δένδρων ήταν βρεγμένο, υπήρχαν όμως κάποιοι βολικοί χώροι που σχημάτιζαν χαμηλά 
αναχώματα. Βολεύτηκαν σ’ ένα απ’ αυτά, ενώ το πλήθος σε παρέες συνεχώς πύκνωνε. 
Ήδη σχηματίζονταν οι πρώτες συντροφιές, ορισμένες θάκτιζαν φιλίες όσο κρατούσε η 
παραμονή τους εδώ, άλλες θα συνεχίζονταν για χρόνια. Ο στρατός είναι ένα σημαντικό 
κομμάτι της ζωής των ανδρών σε βαθμό πολλές φορές να τη σφραγίζει. Δε δένει μόνο το 
κορμί επηρεάζει και το νου και το συναίσθημα. 
 Ο Δημήτρης φερόταν πιο άνετα, ίσως να έκρυβε τον εκνευρισμό του, ίσως να 
προσαρμοζόταν ευκολότερα, πάντως έδειχνε ήρεμος και μάλιστα τίμησε το πρόγευμα 
αδειάζοντας την καραβάνα από το τσάι και τρώγοντας ολόκληρη τη γαλέτα. 
 «Φάε λίγο. Θα φάμε για μεσημέρι, μετά τη μία, είσαι και αδύνατος» 
 «Πολλά ξέρεις ρε! Πού τάμαθες;» 
 «Μ’ ορμήνεψε ένας φίλος που τώρα μετράει μέρες κάπου στο Κιλκίς. Πέρασε κι 
αυτός από’ δω την περίοδο της κρίσης στην Κύπρο, αυτοί είχαν τραβήξει πολλά. Ήταν εδώ 
στην Κόρινθο, όταν έγινε η μεταπολίτευση και έπαθαν την πλάκα τους, κάθε μέρα τους 
έλεγαν ότι θα γίνει πόλεμος και θα τους στείλουν στην πρώτη γραμμή. Έκαναν βολή την 
τρίτη μέρα που ήταν εδώ, εμείς θ’ αργήσουμε λίγο. Πρώτα θα περάσουμε από γιατρούς, 
θα μας πεθάνουν στα εμβόλια και στην ανιαρή εκπαίδευση. Ατελείωτες χαμένες ώρες, δικέ 
μου. Θα πάθει η μέση σου από το οκλαδόν και το μυαλό σου απ’ αυτά που θ’ ακούσεις. Να 
δεις, από αύριο όλοι θα μιλάνε για άδειες, μεταθέσεις και δοκιμιλίκια» 
 «Εσύ έχεις κανένα να σε κάνει δόκιμο;» 
 «Ξέρεις κανέναν από τα Κύθηρα να’ χει γίνει αξιωματικός; Εμείς είμαστε στο νησί 
πιο ξεχασμένοι και από τη Θράκη. Μόνο παραμονή εκλογών έρχεται κανένα απατεώνας, 
για να μας παραμυθιάσει. Ποιος τον ακούει όμως: Δεν ξέρω για σένα, αλλά εγώ θα μείνω 
φαντάρος σκέτος και θα κάνω ‘’τουρισμό’’ στη Γκατζολία. 
 «Κι εγώ είπα στους δικούς μου οτι δε θέλω παρεμβάσεις και παρακαλητά. Δε τα 
γουστάρω τα γλυψίματα. Πάντως καλά θα ήταν να πάμε κάπου μαζί.» 
 «Μη δένεσαι μεγάλε, άσε τα πράγματα να’ ρθουν κατά το κέφι τους. Πάντως κι εγώ 
σε συμπάθησα και θάθελα να γίνει κάτι τέτοιο» 
 Η σφυρίχτρα του λοχία τους έκοψε 



 20

 «Άντρες μαζευτείτε και κάντε εξάδες οι ψηλοί μπροστά, οι κοντοί πιο πίσω. Άντε ρε 
κωλόχοντρε, εσύ που μασάς ακόμη κουνήσου.» 
 Είπε και το ρεφρέν «Στραβάδια θα πήξετε!» 
 Οι μέρες κυλούσαν αργά μέσα σ’ ένα χλιαρό παραλογισμό. Άρχισαν όλοι να 
προσαρμόζονται, μολονότι βρίσκονταν καθημερινά σε καινούριες εικόνες κωμικοτραγικές. 
Η Ιατρική εξέταση ήταν μια απ’ αυτές. Περίμεναν γύρω στους τετρακόσιους άνδρες σ’ ένα 
τεράστιο άδειο χώρο ενός μεγάλου κτιρίου ολοτσίτσιδοι για τρεις ολόκληρες ώρες πριν 
καταδεχτούν ορισμένοι στρατιωτικοί γιατροί μ’ ένα γαλαξία αστεριών στις επωμίδες τους να 
τους επιθεωρήσουν. Σχημάτιζαν καθημερινά ατελείωτες ουρές για εμβολιασμό που γινόταν 
ευτυχώς με μηχανήματα και όχι με βελόνες, αν και αυτό δεν εμπόδισε ορισμένους να 
λιποθυμήσουν. Ουρές παντού στο συσσίτιο, στις τουαλέτες – είχαν ξεπεράσει το αρχικό 
σοκ των ανοικτών καμπινέδων, στο κυλικείο που πουλούσε σουβλάκια και τα σερβίριζε 
σχεδόν ωμά, γιατί δεν προλάβαινε τη ζήτηση. 
 Απέναντι απ’ το στρατόπεδο υπήρχαν σουβλατζίδικα και ταβέρνες, αλλά κανείς 
νεοσύλλεκτος δεν μπορούσε να βγει. Έτσι στήθηκε μια μικρή μαύρη αγορά. Οι 
υπαξιωματικοί, κάθε θαλάμου, έπαιρναν παραγγελίες και τα λεφτά μπροστά. Ύστερα 
έφερναν σακούλες γεμάτες με ψωμί και μπιφτέκι, άγνωστης πρώτης ύλης, που του 
πουλούσαν πέντε δραχμές πιο ακριβά. Δεκαπέντε στοίχιζε – άσε πόσο άξιζε – είκοσι το 
έδιναν. Κάποιοι έφυγαν με λεφτά από κει. Βέβαια η ουρά που έμεινε ιστορική στήθηκε την 
πρώτη Κυριακή μπροστά στο τηλεφωνικό κέντρο. Είχε τρεις θαλάμους με μετρητή που 
άνοιγαν μόνο αυτή τη μέρα, μετά το μεσημεριανό φαγητό, γιατί ήταν οι μοναδικές ώρες με 
μπόλικο ελεύθερο χρόνο. Απ’ αυτά τα τρία τηλέφωνα – κάποια άλλα μεμονωμένα με 
κερματοδέκτες είχαν χαλάσει από την  πρώτη μέρα – φιλοδοξούσαν να επικοινωνήσουν με 
τους δικούς τους τέσσερις χιλιάδες περίπου άνθρωποι. Έτσι σχημάτιζαν μια υπομονετική 
ουρά, παρέες-παρέες, μια ουρά εκατοντάδων μέτρων που προχωρούσε αδιόρατα σχεδόν. 
Όλοι βιάζονταν και παρότρυναν τους τηλεφωνούντες να κάνουν γρήγορα. Όσοι, όμως, 
έπιαναν το ακουστικό δεν ξεκολλούσαν, μ’ αποτέλεσμα οι βρισιές και οι ατάκες να πέφτουν 
βροχή. 
 «Άντε ρε τελείωνε! Φτάνει το γάλα που βύζαξες, μαμόθρεφτο» 
 «Άντε χύσε να πάρει κι άλλος σειρά» 
 Έτσι δεν έλειπαν και οι παρεξηγήσεις, φραστικές πάντα, γιατί ποιος τολμούσε να 
προχωρήσει. Τους είχαν προειδοποιήσει ότι όποιος κάνει παράπτωμα, κομμένη η άδεια. 
Και όλοι ζούσαν γι’ αυτήν. 
 Η άδεια κόντεψε να κάνει φτερά μια βδομάδα πριν την ορκωμοσία. Εμφανίστηκε 
κρούσμα μηνιγγίτιδας και το στρατόπεδο μπήκε σε καραντίνα για τα Χριστούγεννα. Για το 
νέο έτος θα έβλεπαν. Μια καραντίνα που ίσχυσε βέβαια μόνο για τους ‘’νέους’’. Οι 
βαθμοφόροι, οι έφεδροι και οι ‘’παλιοί’’ έβγαιναν κανονικά. 
 Ο Φάνης και ο Δημήτρης άνοιξαν τις καρδιές τους την παραμονή των 
Χριστουγέννων. Η ορκωμοσία της ΕΣΣΟ είχε γίνει δύο μέρες πριν – εκτάκτως νωρίτερα 
από το κανονικό γιατί ‘’έπεφταν’’ γιορτές – αλλά ούτε ο ένας ούτε ο άλλος δέχτηκαν 
επισκέψεις. Το στρατόπεδο γέμισε κόσμο που ήρθε να δει τα παιδιά του. Μέχρι φαγητά 
έφεραν. Έπεσε κλάμα και το μέγα έλεος. Βρέθηκαν και κάτι φωτογράφοι που έπαιρναν 
αναμνηστικές. Πόζες με τον κολλητό, πόζες με τις μάνες, τις φιλενάδες, τις 
αρραβωνιαστικές, τις γυναίκες. Κρυφά και φανερά φιλιά, λιγόλεπτα ξεμοναχιάσματα για να 
πουν δυο κουβέντες, χρήματα στην τσέπη και πληροφορίες για τα αποτελέσματα των 
κρίσεων για τους Δόκιμους. Η καραντίνα για ένα πρωινό μπήκε σε καραντίνα. 
 Την επόμενη ο λοχαγός τους ξέσπασε. Είχαν περάσει στην παρέλαση, πριν την 
ορκωμοσία, σα λεχρίτες. Τους κατέβασε χριστοπαναγίες και άλλα τέτοια που θα έκαναν και 
τους μαουνιέρηδες να κοκκινίσουν. Ύστερα τους ξεπάτωσε στις ασκήσεις ακριβείας. 



 21

 Ήταν ένας τύπος περίεργος. Κοντός, χοντρός, κοκκινοτρίχης, μ’ ένα παχύ μουστάκι. 
Έκανε τον σπουδαίο και τον καταρτισμένο σ’ όλα. Άδειος τενεκές και φασίστας. Στην 
Ε.Η.Δ. μόνο για τους κομμουνιστές μιλούσε. Για τους Τούρκους τσιμουδιά. Γι’ αυτόν η 
αλλαγή του καθεστώτος της χούντας υπήρξε ντροπή για το έθνος. Κυκλοφόρησε μια φήμη 
ότι ήταν βασανιστής στην επταετία, αλλά κανείς δεν την πίστεψε. Αυτός μόνο στο μαρτύριο 
του γέλιου, εξαιτίας του σουλουπιού του, θα μπορούσε να υποβάλει έναν πολιτικό 
κρατούμενο. Μετά απ’ όλα αυτά, τους είπε να στολίσουν το θάλαμο για τα Χριστούγεννα 
και το Νέο Έτος. Αμέσως μετά τις ακατανόμαστες βλαστήμιες. Οι περισσότεροι Έλληνες 
έχουν μια περίεργη σχέση με τα Θεία. 
 Παραμονή Χριστούγεννα ένιωθαν σαν τους ελεύθερους πολιορκημένους. Ελεύθεροι 
από εκπαίδευση, μόνο οι σκοπιές δούλευαν κανονικά, οι δυο φίλοι βρήκαν ένα τραπεζάκι 
στο Κ.Ψ.Μ. και είπαν να παίξουν ένα τάβλι που ως εκ θαύματος ήταν στα αζήτητα. Το γιατί 
το κατάλαβαν όταν το άνοιξαν. έλειπαν τα μισά πούλια.  
 «Άσε το τάβλι και πάμε στο πεζούλι δίπλα στο σουβλατζίδικο σούχω μια έκπληξη» 
είπε ο Φάνης. 
 Ο Δημήτρης κούνησε τους ώμους συμφωνώντας και περίμενε την έκπληξη. Ήταν 
απομεσήμερο και παρόλη την εποχή είχε έναν καιρό εξαιρετικά γλυκό. Με το τζάκετ 
τραβιόταν έξω. Άλλωστε, στο θάλαμο, επειδή οι περισσότεροι είχαν ξαπλώσει και 
κάπνιζαν, η ατμόσφαιρα ήταν ομιχλώδης. Καλύτερα έξω λοιπόν. 
 Ο Φάνης έφερε μπύρες σε κουτάκια. Του τα προμήθευσε ο δεκανέας το 
προηγούμενο βράδυ κατόπιν παραγγελίας του από της έξοδο και ύστερα βέβαια από 
γενναία προμήθεια.  
 «Μην πεις τίποτε ‘’νέος’’ γιατί σ’ έθαψα. Θα πεις ότι πήδηξες τοίχο αν πιαστείς» 
 Του το υποσχέθηκε και έτσι βρέθηκε με οχτώ κουτιά μπύρες. Φάνταζαν με 
ουρανοκατέβατα πυρομαχικά πολιορκημένου στρατιώτη. 
 Καλύφτηκαν πίσω από τον τοίχο καλού κακού. Απέναντί τους ένας τεράστιος άδειος 
χώρος δεν επέτρεπε αιφνιδιασμούς. Ορθάνοικτες πόρτες έμοιαζαν τα μάτια του Δημήτρη 
όταν αντίκρισε τις μπύρες.  
 «Όχι, ρε γαμώτο, αυτό κι αν είναι μπουναμάς. Ο καλύτερος που πήρα εδώ και 
χρόνια. Πόσες έχεις;» 
 «Αρκετές για να γεμίσει η φούσκα σου. Τώρα που βρήκα τον τρόπο δε θα μας 
λείψουν. Φίλε καλοί πολίτες. Όλες οι άλλες ευχές μπορούν να περιμένουν.» 
 «Είκοσι έξι μήνες και ένας» σχολίασε ο Δημήτρης. 
 Τσούγγρισαν τα τενεκεδάκια και ήπιαν σιωπηλοί. Ύστερα άναψαν τσιγάρο. 
Απαραίτητα κομμάτια της ιεροτελεστίας που προετοιμάζει μια συζήτηση μεταξύ φίλων. 
 «Δημήτρη αυτές οι μέρες και αυτές οι νύχτες θα είναι αργοβάδιστες και νωχελικές. 
Ανία σκέτη. Είναι ευκαιρία να γνωριστούμε, να μιλήσουμε για τον εαυτό μας, να βγάλουμε 
τα εσώψυχά μας γιατί νιώθω να πλαντάζω. Θέλω να μιλήσω, να θυμηθώ, να κεντρίσω τη 
μνήμη να την αναποδογυρίσω και ν’ αδειάσω ό,τι κρύβω μέσα μου μπροστά σου. Διάολε 
εμείς δεν έχουμε ανάγκη από ψυχαναλυτές, έχουμε τους φίλους και τις μπύρες. Αυτά τα 
δυο είναι τα μεγάλα κλειδιά της ψυχής.» 
 Ο Δημήτρης ήταν έξυπνο παιδί και έτσι μίλησε πρώτος. Ο πρόλογος είχε γίνει από 
τον Φάνη. Ένας δεύτερος θα τους έβγαζε από το θέμα. 
 «Παλικάρι μου κάτι λίγα ξέρεις. αυτά που μένουν δεν είναι πολλά. Γεννήθηκα στα 
Κύθηρα, αλλά γρήγορα – πέντε χρονώ ήμουν – ανεβήκαμε στον Πειραιά. Η οικογένεια 
φτωχή, τα χωράφια λίγα, τ’ αδέλφια του πατέρα μου πολλά. Περιουσία δεν υπήρχε, οι 
δουλειές ανύπαρκτες, όλοι φεύγαν μετανάστες. Κάτι συγγενείς που φύγαν πρώτοι έστειλαν 
πρόσκληση από Γερμανία στους γονείς μου να πάνε να δουλέψουν εκεί. Για τους άμοιρους 
Έλληνες ήταν η Γη της Επαγγελίας. Ο πατέρας, όμως, άντεξε. 



 22

 «Εγώ δεν κάνω τα παιδιά μου γερμανάκια ούτε τ’ αφήνω εδώ στους παππούδες σα 
να’ ναι ορφανά. Εγώ τα έκανα, εγώ θα τ’ αναστήσω.» 
 «Η μάνα συμφώνησε. Κατά βάθος ούτε εκείνη ήθελε. Ξενιτευτήκαμε λοιπόν, αλλά 
κατά πρωτεύουσα μεριά. Εγκατασταθήκαμε στη Νίκαια και ο μπαμπάς έγινε βιομηχανικός 
εργάτης. Δεν ξέρω πώς είναι η Θεσσαλονίκη και πώς περνάει η εργατιά εκεί, αλλά στις 
συνοικίες του Πειραιά τα πράγματα είναι όπως στις ταινίες του Ξανθόπουλου και στα 
τραγούδια του Θεοδωράκη. Φτώχεια και Άγιος ο Θεός. Η μάνα έμεινε στο σπίτι. Τρία 
αδέλφια είμαστε, έχω μια αδελφή μεγαλύτερη, παντρεμένη πια και ένα μικρό αδέλφι που 
πέρυσι πέρασε βιομηχανική. Ήταν και ο πατέρας παλιομοδίτης. Δεν άφηνε τη γυναίκα του 
να δουλέψει. Οι άνδρες που βγάζουν τη γυναίκα τους στη δουλειά δεν είναι σύζυγοι είναι 
νταβατζήδες έλεγε. Άλλο να ξέρει γράμματα. Αλλιώς, πού να πάει; Στα υφαντουργεία και 
στα φασονάδικα. Καλύτερα στο σπίτι. Έχεις και το κεφάλι σου ήσυχο. Βρίσκεις και ένα 
πιάτο ζεστό φαΐ όταν γυρίζεις απ’ το μεροκάματο». 
 «Ήταν και είναι προκομμένος και δουλευταράς. Τις ελεύθερες ώρες έκανε τον 
τεχνίτη. Τα χέρια του πιάνουν χώμα και χρυσάφι γίνεται. Έκανε μερεμέτια, υδραυλικά, 
καθάριζε σόμπες, ξεβούλωνε βόθρους. Τίποτε δε μας έλειψε. Πάντρεψε την αδελφή μου με 
το γιο ενός φίλου του συναδέλφου. Αγαπιόντουσαν χρόνια και δε στάθηκε εμπόδιο. Καλό 
παιδί, δουλεύει στο Σκαραμαγκά, στα ναυπηγεία. Η αδελφή μου τελείωσε μια ιδιωτική 
σχολή λογιστών και εργάζεται σ’ ένα φοροτεχνικό γραφείο. Έχουν κι ένα παιδάκι. Ήσυχα 
πράγματα, γεροί να’ ναι.» 
 «Εγώ ήμουν καλός στα γράμματα και αυτό τον πατέρα μου τον χαροποιούσε 
ιδιαίτερα. Πίστευε στη γνώση και θεωρούσε ότι είναι ο μοναδικός τρόπος των φτωχών 
ανθρώπων να ξεφύγουν από την αγκαλιά του μεροκάματου. Ποτέ δε με πίεσε, ποτέ δε μ’ 
έκρινε ως μαθητή. Αντάμοιβα τη στάση του με επιτυχίες και διακρίσεις, τις οποίες δεχόταν 
μ’ έναν καλό λόγο και με μια πρόσκληση για έναν αγώνα Ελληνορωμαϊκής πάλης στον 
καναπέ κάτι που έκανε τη μάνα μου να τσιρίζει, γιατί το σπίτι γινόταν άνω κάτω. Τελείωνα 
ξεθεωμένος από την κούραση με την ελπίδα ότι την επόμενη θα τον νικήσω. Πάντως 
ακόμη αυτή τη στιγμή δεν ήρθε, αυτός ο άνθρωπος είναι ο Τάλος σε διαστάσεις 
ανθρώπου. 
 «Ύστερα Πολυτεχνείο – πέρασα με την πρώτη – καλή φοιτητική ζωή με πολύ 
διάβασμα, κάτι δουλειές του ποδαριού για να βγαίνει το χαρτζιλίκι, γνώρισα και την Άννα 
στο τέταρτο έτος, - πήρα πτυχίο τον Σεπτέμβρη και να’ μαι. Α! και κάτι άλλο, είμαι 
αριστερός. Είναι όμως οικογενειακή παράδοση. Ο πατέρας έλεγε να μην εκδηλώνομαι στο 
πανεπιστήμιο» 
 «Έχεις στρατιωτικό μπροστά σου και η Δεξιά δεν αλλάζει. Ύστερα τι σόι 
μεταπολίτευση είναι αυτή με τον Καραμανλή, Αβέρωφ και Παπακωνσταντίνου; Άσε 
τόχουμε ξαναδεί το έργο. Όταν τελειώσεις και αρχίσεις να δουλεύεις κάνε ό,τι 
καταλαβαίνεις. Άσε που αν γίνεις πλούσιος θ’ αλλάξεις. Όλοι Αλλάζουν» 
 «Τέτοιος είναι ο πατέρας. Λίγο τραχύς και απόλυτος και λακωνικός. Κράτησε 
φαίνεται ρίζα απ’ τις απέναντι ακτές. Στα γεγονότα του Πολυτεχνείου δεν τόλμησα να πάω 
με τους άλλους. Καθόμουν σπίτι και έκλαιγα. Δεν είναι όλοι γεννημένοι επαναστάτες. Απλά 
εγώ έχω το κουράγιο να το λέω. Α! και κάτι τελευταίο που το ξέρεις και δε σ’ αρέσει. Είμαι 
Ολυμπιακός, Διπλοκόκκινος δηλαδή. Αριστερός και Ολυμπιακός.» 
 «Μόνο που πρέπει να φοράτε εσείς τα μαύρα. Μαύρα δε φοράνε οι διαιτητές; Εγώ 
απορούσα πάντα γιατί δε φοράνε κόκκινα. Μάλλον κρατάνε τα προσχήματα» 
 Τα δυο αγόρια γέλασαν και ο Φάνης έβγαλε από τις τσέπες του τζάκετ δύο ακόμη 
κουτιά. 
 «Μεγάλε, όταν πάμε στο θάλαμο θ’ αφήσουμε τα κουτιά σε εμφανές μέρος για να τα 
δουν κάποιοι αύριο πρωί και να πάθουν πλάκα» 
 Τελείωσαν τα τσιγάρα σιωπηλοί και άναψαν άλλα, από τις γόπες. 



 23

 «Τα δικά σου; ρώτησε ο Δημήτρης. Αν δε θες να μιλάς πες μου μόνο γιατί είπες ότι 
είμαστε σχεδόν συνάδελφοι; Στο Πολυτεχνείο ήσουν;» 
 «Όχι στη Νομική. Είσαι όμως μηχανολόγος μηχανικός κι εγώ δούλεψα και δουλεύω 
στο συνεργείο αυτοκινήτων του αδελφού μου. Έμαθα τον κινητήρα καλύτερα από το Δίκαιο 
και μάλλον, όταν απολυθώ, εκεί θα συνεχίσω. Η δουλειά είναι καλή και τα λεφτά πολλά. 
Γιατί να ξεκινήσω απ’ την αρχή; Να σκεφτείς ούτε άσκηση δεν πήγα να κάνω. Μόλις πήρα 
το πτυχίο, ορκίστηκα Ιούνιο, έκανα διακοπές το καλοκαίρι, έμεινα Σεπτέμβρη στο μαγαζί, 
για να πάει το μεγάλο το καρντάσι ένα ταξιδάκι να ξεκουραστεί και είπα να’ ρθω στο 
στρατό για να τελειώνω» 
 Σταμάτησε να μιλάει και άναψε άλλο τσιγάρο. 
 «Αυτά είναι μόνο;» απόρησε ο Δημήτρης. «Άσε καλύτερα. Μου τα λες μια άλλη 
φορά, μην πιέζεσαι…πώς το είπες; Καρντάσι;» 
 «Ναι, καρντάσι. Κοίτα Δημήτρη, σ’ ευχαριστώ που μου μίλησες, αλλά τώρα δεν 
μπορώ να σου πω τίποτε. Δεν ξέρω γιατί, αλλά μου φυγε η όρεξη για εξομολογήσεις. 
Πείνασα κιόλας, ρε γαμώτο. Οι μπύρες με θέρισαν και το μεσημέρι δεν έφαγα σχεδόν 
καθόλου» 
 «Το είδα. Μη στεναχωριέσαι σε λίγο θα φάμε….κοτόπουλο» 
 «Πάλι;» 
 «Άσε αδελφέ και να σκεφτείς ότι δε μου άρεσε καθόλου στο σπίτι. Ειδικά παλιά που 
το έκανε η μάνα μου κάθε Κυριακή σούπα και ύστερα το ξερόψηνε στο τηγάνι με μπόλικο 
λάδι και τηγανιτές πατάτες για να φθουρήσει όπως λένε. Εδώ το τρώω γιατί πεινάω, αν και 
άρχισα ν’ ανησυχώ. Πάω να ξύσω το στήθος μου και οι ρόγες ορθώνονται και 
μπιμπικιάζουν. Λες ν’ αποκτήσω τίποτε κουσούρια; 
 «μ.λ.μ!» 
 Οι φίλοι σώπασαν για λίγο ανάβοντας καινούργιο τσιγάρο. Ο Φάνης ήταν 
διστακτικός να μιλήσει και, παρόλη την εμπιστοσύνη που του προκαλούσε η αφοπλιστική 
ηρεμία του συνομιλητή του, ένιωθε ακόμη σφιγμένος. Ο Δημήτρης κατάλαβε 
 «Όποτε θελήσεις να μου πεις κάτι είμαι και πρόθυμος και εύκαιρος. Μιλάς λίγο και 
μολονότι αυτό δε βοηθάει εδώ μέσα και το σέβομαι και το κατανοώ» 
 Η κουβέντα σταμάτησε εκεί. 
 
 
 
 
 
 
 
 
 
 
 
 
 
 
 
 
 
 
 
 



 24

ΚΕΦΑΛΑΙΟ 6 
 

 Ήταν γερμένος στην πολυθρόνα του Ζαχαροπλαστείου, και κάπνιζε τσιγάρο με 
φίλτρο. Το ποτήρι του κοντό και στρογγυλό περιείχε ένα διάφανο ποτό και ξεχώριζε από τα 
υπόλοιπα που ήταν μισοάδεια από πορτοκαλάδες και γκαζόζες. Την πρόσεξε αμέσως και 
τη φωτογράφησε με ένα βλέμμα σύντομο και παρατηρητικό κι ας έμοιαζε να κοιτάζει στο 
πουθενά. Αυτό το κορίτσι σαγήνευε τους άνδρες και τους έσπρωχνε στα μονοπάτια της 
φαντασίωσης. Βαθιές, σκοτεινές σπηλιές τα μάτια της σε τραβούσαν στα σπλάχνα τους και 
ξυπνούσαν μέσα σου τον τυχοδιώκτη. Και ύστερα ήταν κι εκείνα τα πόδια. Τον 
εντυπωσίασε το μάκρος τους, η λεπτότητα των γοφών που μοιάζαν αγορίστικοι, αλλά δεν 
ξεγελούσαν αν τους πρόσεχες λίγο. Αυτή η κοπέλα θύμιζε κορυφαία αρχαίας τραγωδίας, 
γιατί δεν κινιόταν απλά, χόρευε υπακούοντας στους ρυθμούς μιας αόρατης ορχήστρας που 
μόνη αυτή μπορούσε να ακούσει. 
 «Ποια είναι η κοπέλα που κάθεται δίπλα στην Ελπίδα» ρώτησε το αγόρι δίπλα του, 
έναν αδύνατο νεαρό με σπυράκια ακμής στο πρόσωπο. 
 «Είναι μια ξαδέλφη της που μένει σ’ ένα χωριό μερικά χιλιόμετρα από’ δω. Είναι 
μαθήτρια, αυτό μόνο ξέρω. Να πάρω ένα τσιγάρο;» 
 «Ναι, να πάρεις» 
 Η παρέα είχε αρχίσει να δένει. Τα παιδιά συζητούσαν με φωνές δυνατές και 
ανακατωμένες, τα βλέμματα ξεθάρρευαν, τα αγγίγματά τους προσεκτικά, άλλοτε δειλά, 
άλλοτε μελετημένα. Η νέα γενιά πάντα βρίσκει τρόπους να ‘’μιλήσει ‘’ ερωτικά και πάντα 
της αρέσει αυτό το παιχνίδι, είναι στη φύση της  
 Η Δήμητρα έσπρωξε την Αντιγόνη 
 «Πάμε στην τουαλέτα, γιατί πρέπει να σου πω…» 
 Σηκώθηκαν, έστρωσαν τις φούστες, πέρασαν ανάμεσα από διάφορα πόδια και 
βρέθηκαν μέσα στο μαγαζί μπροστά στην πόρτα με τη γυναικεία φιγούρα και την ξένη 
επιγραφή. 
 «Τον είδες αυτόν δίπλα στο Γιώργο και τον άλλο τον σπυριάρη; Είναι ο Άκης. 

Κυριάκος το βαφτιστικό του. Είναι ο γκόμενος της πόλης.» 
 «Δε θεωρώ τους άνδρες γκόμενους και παράταμε ή πες μου ποιος είναι .Δεν τον 
έχω ξαναδεί» 
 «Σπουδάζει έξω, στην Αγγλία. Έχει λίγες εβδομάδες που γύρισε. Η οικογένειά του 
είναι πολύ πλούσια και όλοι αναρωτιούνται γιατί μένουν εδώ. Έχουν εκείνη την άσπρη βίλα 
στην είσοδο της πόλης προς το χωριό σου. Εσύ τον πρόσεξες; Σου άρεσε;» 
 «Να πω ότι δε μου άρεσε θα πω ψέμα. Άλλωστε, με κοίταζε τόσο ερευνητικά, αν και 
με τακτ, που δεν μπορούσα να μην τον παρατηρήσω. Όταν με παρατηρούν, κάνω και γω 
το ίδιο» 
 «Πάντως μπορώ να πω στον Γιώργο, αν ενδιαφέρεσαι. Τον ξέρει καλά γιατί οι 
οικογένειές τους γνωρίζονται. Είδες πώς φούσκωνε το παλικάρι μου; Άραγες είναι και 
αλλού έτσι ‘’φουσκωτός’’;» 
 «Άντε να χαθείς» 
 Γύρισαν στην παρέα που εξακολουθούσε να θορυβεί και να σχολιάζει. 
 Γύρω στις δέκα και μισή του βράδυ κάποια έδωσε το σύνθημα της αναχώρησης. Τα 
κορίτσια γυρνούσαν νωρίς στο σπίτι, αν και ξημέρωνε  γιορτή την επομένη και ο κόσμος 
αραίωνε στο δρόμο. Όσοι δεν βρήκαν καταφύγιο στα ουζερί και τις ταβέρνες του 
παραλιακού δρόμου γύριζαν στο σπίτι. Τα τραπεζάκια απέμειναν, γεμάτα πιατάκια και 
μισοφαγωμένα γλυκά, ψίχουλα  από τοστ και μεταχειρισμένα ποτήρια. 
 Το σταχτοδοχείο του Κυριάκου ήταν γεμάτο αποτσίγαρα, αλλά το ποτήρι της βότκας 
στραγγισμένο.  
 Η Ελπίδα με την Αντιγόνη πιασμένες αγκαζέ πήραν τη στράτα για το σπίτι. 



 25

 «Δε μου λες τι σόι είναι αυτός ο Κυριάκος;» 
 «Σάμπως ξέρω; Το μόνο που μπορώ να σου πω είναι ότι είναι πλούσιος, οι γονείς 
του δηλαδή, και αυτός σπούδασε στην Αγγλία. Στην πόλη εμφανιζόταν σπάνια. Μη 
μπλέκεις, ξέχνα το . Οι δικοί του είναι δεξιοί και κακοί» 
 «Το ένα δε συνεπάγεται το άλλο» 
 «Ο μπαμπάς μου λέει ότι συνεπάγεται και αυτός ξέρει!» 
 Η Αντιγόνη χαμογέλασε «και ο δικός μου πατέρας πρέπει να είχε την ίδια γνώμη, 
αλλά ποτέ δε μου έθεσε έτσι το ζήτημα. Έκρινε τους ανθρώπους όχι με ετικέτες, αλλά τον 
καθένα χωριστά» 
 «Άσε μας κορίτσι μου. Και ο δικός σου πατέρας αυτό πίστευε απλώς ήταν πιο ήπιος. 
Ο δικός μου είναι αψύς και κάθετος. Πεινάς;» 
 «Καλύτερα να μη φάμε. Θα πάμε στο δωμάτιό σου να ξαπλώσουμε και να τα 
πούμε. Έχουμε καιρό να το κάνουμε αυτό» 
 Η Ελπίδα άνοιξε την εξώπορτα της αυλής συμφωνώντας απόλυτα. 
 
  
 Καθώς κάποια στιγμή αναρωτιόταν αν όλα αυτά που ξεχύθηκαν απ’ το μπαούλο της 
μνήμης ήταν σκέψεις ή όνειρα κτύπησε το κουδούνι του θυροτηλέφωνου. Ήταν η Ζωή μια 
καλή φίλη και συνάδελφος στο γραφείο και συμμαθήτρια στο νυχτερινό. Μόνο που εκείνη 
τη μέρα δεν είχε έρθει σχολείο. 
 «Δε πιστεύω να κοιμήθηκες» 
 «Όχι έλα επάνω» 
 Της άνοιξε την πόρτα, πήρε το βρεμένο της παλτό και την κάλεσε να μοιραστούν 
τον καναπέ. 
 «Θες μήλο;» 
 «Όχι! Ουίσκι έχεις;» 
 «Ουίσκι όχι, έχω όμως κόκκινο κρασί, σφραϊστό» 
 «Άνοιξέ το και βάλε να πιούμε παρέα. Άμα φιλοξενήσεις κιόλας, θα σουρώσω» 
 «Ένα-ένα κορίτσι μου, τι έπαθες;» 
 «Χώρισα με το μαλάκα το δικό μου» 
 «Ποια φορά είναι αυτή;» 
 «Σίγουρα είναι η τελευταία. Θεέ μου τι κόπανος!» 
 «Έλα πιες λίγο κρασί και πες τα μου όλα απ’ την αρχή» 
 «Στην ενηλικίωση των ανδρών! Αν και το βλέπω κάπως απίθανο: μα καλά εμείς τα 
γεννάμε αυτά τα τέρατα;» 
 «Όχι, εμείς τα κάνουμε τέρατα» 
 Η Ζωή δεν ήταν ειδική περίπτωση γυναίκας. ήταν μια κοπέλα, όπως οι 
περισσότερες. Από μικροαστική οικογένεια και με το κοινό μυαλό που έχουν όσες βλέπουν 
την ευτυχία ως προέκταση του γάμου. Γι’ αυτήν αυτό ήταν που μετρούσε. Κάθε, λοιπόν, 
αρσενικό τον έβλεπε σαν υποψήφιο γαμπρό. Οι άνδρες, όμως, είναι πονηρά πλάσματα και 
καχύποπτα. Μόλις διαπίστωναν τις προθέσεις της έστριβαν. Είχε και αυτή έναν άγαρμπο 
τρόπο να τους το δείχνει. Επειδή, λοιπόν, και η στρατηγική της τους βόλευε – τους δινόταν 
– έκαναν το κέφι τους και από’ δω παν και οι άλλοι. Έτσι στα είκοσι οχτώ της δεν 
μπορούσε να στεριώσει μια μακρόχρονη σχέση. Και πώς να μακροημερεύσει ένας άνδρας 
δίπλα της, όταν του έκανε φανερές τις επιδιώξεις της αμέσως μόλις ξάπλωνε μαζί του; 
 Ο τελευταίος της φίλος ήταν καλό παιδί και ίσως ήθελε να στεριώσει κοντά της. Δεν 
του πήγαινε όμως ο τρόπος που του το έθετε: Την αγαπούσε και του άρεζε και όταν δεν 
μπόρεσε να της δώσει να καταλάβει ότι ήταν λάθος ο τρόπος που συμπεριφερόταν έκανε 
την παλαβή. Αυτή εξοργιζόταν και γίνονταν μαλλιά κουβάρια. Ξανάσμιγαν, όμως, για να 
ξανασυμβούν σε λίγες ή μερικές μέρες τα ίδια. Και αυτό το έργο παιζόταν έξι μήνες τώρα 



 26

αναγκάζοντας την Αντιγόνη όχι μόνο να τ’ ακούει – από μέσα της γελούσε – αλλά να κάνει 
και το γεφυροποιό.  
 «Βρε Ζωή μια χαρά παιδί είναι ο Χρήστος. Μην τον πρήζεις συνέχεια. Δε βαρέθηκες 
τα ίδια και τα ίδια. Άσε αυτά έρχονται μόνα τους, που να μη σώσουν πολλές φορές» 
 «Το λες αυτό γιατί εσύ έχεις κάνει ήδη ένα γάμο» 
 Η Αντιγόνη αγρίεψε 
 «Έχει γούστο να με ζηλεύεις κιόλας. Γάμο ή μάλλον οικογένεια σαν και τη δικιά μου 
ούτε στον χειρότερο εχθρό μου. Δε μου λες βλέπεις εσύ πουθενά οικογένεια; Γιατί και 
παντρεύτηκα και κόρη έχω. Και όμως ζω σα μαγκούφα: να στοιχειώσω κοντεύω» 
 Η Ζωή κατέβασε το ποτήρι με το κρασί, το ξαναγέμισε και είπε: 
 «Εγώ ελπίζω να ζήσω αλλιώς» 
 «Με τα μυαλά και τους τρόπους που έχεις και να παντρευτείς, πρέπει να του κόψεις 
τα πόδια για να μη σου φύγει.  αν και αμφιβάλλω ακόμη και τότε.  Ύστερα, μικρή βλαμμένη, 
πώς μπορείς να ζητάς από ένα άνδρα να μείνει κοντά σου, ενώ δεν θέλει;  Και νάσουν και 
καμιά που δεν βλέπεται άντε… μια χαρά γυναίκα είσαι.  Κανένα δεν αφήνεις αδιάφορο.  
Κατάλαβε, όμως, ότι οι άνδρες μόνοι τους θέλουν να κλείσουν την πόρτα του κλουβιού 
τους.  Διαφορετικά τσινάνε.  Και ύστερα τι διάολο σε  ‘πιασε και θες να παντρευτείς;  Μια 
χαρά είσαι.  Και νέα και καλή δουλειά και οι δικοί σου σ’  αγαπάνε και σε φροντίζουν. Ή 
νομίζεις ότι, όταν παντρευτείς, θα’ ρχεται η μάνα σου να σου βάζει μπουγάδα και να σου 
παστρεύει το σπίτι;  Εσύ ούτε αυγό είσαι ικανή να τηγανίσεις» 
 Η Ζωή βρέθηκε στη άμυνα.  Ήρθε με σκοπό να κλαφτεί στη φιλενάδα της, όπως 
τόσες φορές και ενώ όλες τις προηγούμενες έβρισκε την Αντιγόνη υπομονετική και καλή 
ακροάτρια,     που πότε-πότε περιοριζόταν σε καμιά κουβέντα, σήμερα τη φοβήθηκε.  Το 
βλέμμα της ήταν επιθετικό και η φωνή της παράξενα ανεβασμένη. 
 «Καλέ τι έπαθες εσύ;  Ρε γαμώτο μου φαίνεται ότι εσύ έχεις ανάγκη να μιλήσεις, όχι 
εγώ» 
 «Λίγο πριν έρθεις η μνήμη και η μοναξιά συνεταιρίστηκαν και με περικύκλωσαν από 
δυο μεριές.  Ξέρεις πώς σε περικυκλώνουν έτσι και σε βρουν λίγο ανοιχτή;  Μαινάδες 
γίνονται οι αφιλότιμες, άρπυες έτοιμες να κατασπαράξουν τη ψυχή σου και να λιγωθούν 
από την πίκρα σου.  Γι’  αυτό σταμάτα το ηλίθιο φέρσιμό σου» 
 «Εσύ, κορίτσι μου, δεν είσαι καλά.  Τρέμεις ολόκληρη.  Βάλε κρασί και άνοιξε την 
καρδιά σου σε μένα, όπως δεν τόκανες  ποτέ ως τώρα.  Και σε νόμιζα κάστρο άπαρτο» 
 «Άνθρωπος είμαι, όπως όλοι» 
 «Άσε να το διαπιστώσω, όταν τελειώσεις, γιατί θεριό μου φάνταζες ίσαμε τώρα.  Και 
την ιστορία σου την ξέρω μέσες άκρες.  Καιρός να μου τα πεις όλα.  Δεν βλέπω να 
κοιμόμαστε απόψε.  Καμιά νυχτικιά σου περισσεύει;» 
 «Έχει μια κρεμασμένη πίσω από την πόρτα της κρεβατοκάμαρας.  Άλλαξε ώσπου 
να ανοίξω ένα μπουκάλι ακόμη.  Θέλεις να φας κάτι;» 
 «Όχι το κρασί φτάνει.  Βάλε σε τάξη τις σκέψεις σου και καταφτάνω.» 
 Βολεύτηκαν στον καναπέ, καθίζοντας πάνω στα πόδια τους 
 ‘’…Τον Άκη, τον άνδρα μου, τον γνώρισα, όταν με τη μάνα μου κατεβήκαμε από το 
χωριό στην Αλεξανδρούπολη.  Άρτι αφιχθείς απ’  το εξωτερικό, όπου πήγε για σπουδές.  
Εγώ ήμουν στην πέμπτη Γυμνασίου.  Ο Άκης ήταν το όνειρο κάθε κοριτσιού σ’  όλο τον 
Έβρο.  Οι γονείς του πάμπλουτοι, με επιχειρήσεις όχι μόνο στην περιοχή, αλλά και στην 
Αθήνα και το εξωτερικό.  Μεγάλη φάρα, από τις πιο αριστοκρατικές.  Κάτι σαν 
κοτζαμπάσηδες της σύγχρονης Ελλάδας.  Ο όρος στην επαρχία είναι ζωντανός ακόμη, 
ειδικά στα μέρη μας, τα ξεχασμένα από το θεό κι ανθρώπους ή καλύτερα από θεό και 
κράτος.   
 Βρεθήκαμε σε μια φιλική παρέα και ενδιαφέρθηκε αμέσως .  πήρε πληροφορίες από 
κάτι γνωστούς για το ποια είμαι και το επόμενο πρωί, μετά την εκκλησία, ήρθε και μου 



 27

μίλησε.  Ήταν ευγενικός, ευρηματικός και ιδιαίτερα προσεκτικός σε τρόπους.  Πρέπει να 
ομολογήσω ότι εντυπωσιάστηκα.  Μολονότι ήξερα ότι άρεζα στα αγόρια, μέχρι τότε 
δεχόμουν πειράγματα από κάτι άξεστους χωρικούς ή ορισμένους θρασείς συμμαθητές 
μου, κυρίως επειδή ήξεραν ότι δεν υπάρχει στο σπίτι άνδρας, για να με προστατέψει.  Ο 
πατέρας μου είχε πεθάνει και η μάνα μου όσο περήφανη και σοβαρή και αν ήταν δεν 
μπορούσε να παίξει το ρόλο του άνδρα.  Αυτός, όμως, ήταν διαφορετικός. 
 Μου ζήτησε να βγούμε οι δυο μας και μάλιστα μου πρότεινε να πάμε κάπου με το 
αυτοκίνητό του, για να μην μας δουν και αρχίσουν τα σχόλια.  Του είπα ότι δεν είχαμε 
τίποτε να κρύψουμε και δεν με ενδιέφεραν οι απόψεις των άλλων.  Ο πατέρας μου μ’ είχε 
θωρακίσει από τις κακεντρέχειες.  «Κόρη μου, μου λεγε άλλο να βλάπτεις τους ανθρώπους 
και άλλο να δέχεσαι να σε βλάπτουν.  Τίποτε από τα δυο να μην καταδεχτείς.  Η ζωή είναι 
δική σου ειδικά σε θέματα προσωπικά.  Λογαριασμό δίνουμε στους νόμους μας και στο 
Θεό.  Στους νόμους όμως που πίστευε η Αντιγόνη του Σοφοκλή και όχι σ΄ αυτούς που 
φτιάχνουν οι Κρέοντες.  Στη Γη υπέρτατος κριτής είναι η συνείδηση και μ΄ αυτήν φιλενάδα 
μπορείς να αντιμετωπίσεις και τους ανθρώπους και τον Θεό.»  Και να σκεφτείς Ζωή ότι 
ήταν μαρξιστής.  Είχαν όμως ένα δικό τους τρόπο να αντιλαμβάνονται τον σοσιαλισμό οι 
άνθρωποι της  γενιάς του.   Δεν τον έβλεπαν σαν σύστημα- αλλιώς σε τι θα διέφερε από τα 
άλλα καθεστώτα- αλλά σαν ενσάρκωση της ανθρωπιάς και της ισοτιμίας.  Άστα όμως  
αυτά, γιατί μου φαίνεται ότι ξεστρατίζω. 
 Βγήκαμε, λοιπόν, με τον Κυριάκο και μου μίλησε γι΄ αυτόν, τις σπουδές του, τα 
όνειρά του, το σόι του.  Μου μίλησε για όλα.  Ήταν απλός, αποκαλυπτικός, ανθρώπινος.  
Τούπα και τα λίγα δικά μου.  Δυο κόσμοι διαφορετικοί ήμασταν, δυο κατηγορίες αλλιώτικες 
εκφράζαμε, αλλά αυτό δεν μας εμπόδισε να συνεννοηθούμε.  Όταν  γυρίσαμε πίσω, η 
παρέα της ξαδέρφης μου τόχε διαλύσει και με πήγε κατευθείαν στο σπίτι. 
 Ήταν αργά μεσημέρι Κυριακής και αμέσως μετά το φαγητό φύγαμε για το χωριό.  
Αποχαιρετώντας με, είπε ότι ήλπιζε πως θα ξαναβρεθούμε και ότι ήθελε να γνωριστούμε 
καλύτερα και να γίνουμε φίλοι.  Όταν ανέβαινα τις σκάλες του σπιτιού του θείου μου ήμουν 
ήδη ψιλοερωτευμένη. 
 Στο γυρισμό τάπα όλα στη μάνα μου.  Μ΄ άκουσε δίχως να με διακόψει και όταν 
τελείωσα είπε: 
 «Καλό θα ήταν να ζούσε ο πατέρας σου να τα συζητούσες μαζί του.   μια όμως που 
αυτό δεν γίνεται σου λέω ότι και η άρνηση και η αφέλεια είναι αυτά που μας κάνουν να 
πονάμε.  Ούτε είναι γνωστοί όλοι οι δρόμοι της ζωής.  Εγώ το μόνο που παρακαλάω είναι 
να μην πονέσεις περισσότερο από όσο  σου αξίζει.  Και μη βιαστείς, κορίτσι μου, γιατί 
πρώτη φορά σε βλέπω ξεσηκωμένη.  Κάνε το χρόνο σύμβουλο και ο Θεός να σε φωτίσει» 
 Κείνη την ώρα την είδα σαν Κασσάνδρα και θύμωσα λίγο μαζί της.  Όλες τις 
υπόλοιπες μέρες έπεσα με τα μούτρα στο διάβασμα, αλλά η σκέψη μου ήταν φευγάτη.  Η 
μορφή του με κλωθογύριζε.  Έμπαινε ανάμεσα σε μένα και τον ύπνο.  Κατάκοπη ξάπλωνα 
το βράδυ, αλλά τα μάτια μου δεν έλεγαν να κλείσουν.   Έκανα πρόβες στα λόγια που θα 
τούλεγα, όταν ξανασυναντιόμασταν και τούγραφα γράμματα, ξαπλωμένη, ακουμπώντας 
πάνω στα βιβλία της λογοτεχνίας που προσπαθούσα να διαβάσω για να ξεχαστώ. 
 Η μάνα μου τα’  χε καταλάβει όλα αλλά δεν μιλούσε.  Παραπονιόταν μόνο, γιατί δεν 
έτρωγα αρκετά, είχα σταματήσει να πίνω και γάλα και πότε πότε σταυροκοπιόταν κρυφά, 
ενώ μια μέρα την άκουσα να μιλάει στον πατέρα μου και να τον κατηγορεί που μας άφησε, 
λες και ήταν επιλογή του.  Ήταν η πρώτη φορά που κανε κάτι τέτοιο.  Ούτε το ‘’ήμαρτον 
Παναγιά μου’’ που ψιθύρισε αμέσως μετά την ησύχασε.  Στο σπίτι μας μπήκε η 
αναστάτωση, αλλά τα ‘’κομμάτια’’ της η κάθε μία τα κουβαλούσε μόνη.  Ώσπου μια 
Παρασκευή μεσημέρι, μόλις γύρισα από το σχολείο μου είπε ένα πολύ αδέξιο ψέμα, το 
πρώτο ίσως στη ζωή της.  



 28

 «Λέω αύριο να μην πας σχολείο για να κατέβουμε ως την Αλεξανδρούπολη.  Θέλω 
να πάω στο γιατρό, γιατί έχω προβλήματα με την πίεση.  ίσως χρειαστεί να κάνω και 
τίποτα εξετάσεις.  Και εσύ θα ξεκουραστείς λίγο. δε χάθηκε ο κόσμος για μια μέρα. Την 
Κυριακή πρωί γυρίζουμε και προλαβαίνεις να πάρεις τα μαθήματα του Σαββάτου και να 
ετοιμαστείς» 
 «Αν το κάνεις για μένα, καλύτερα να μείνουμε εδώ.  θα μου περάσει» 

  Χίλιες φορές να την έπειθα και να μέναμε.   η ζωή όμως έχει τη δική της γνώμη.  
Δημιουργεί τα γεγονότα ψηφίδα-ψηφίδα για να στρώσει το μωσαϊκό της αδιαφορώντας για 
το αν μας αρέσει το σχέδιο .   έστω και αν τα πετραδάκια εμείς της τα βάζουμε στο χέρι.» 
 Σταμάτησε να μιλάει και χασμουρήθηκε. 
 «Είμαι μάλλον καλύτερα.  Συνεχίζουμε άλλη φορά.  Ύστερα νύσταξα.  Εσύ;» 
 «Στραβώθηκα.  Το κρασί με χτύπησε κατακούτελα, βοήθησε και η ζέστη, κυρίως 
όμως η φωνή σου.  Τα λες τόσο απλά και παραστατικά. σαν παραμύθια.  Και, ξέρεις, με τα 
παραμύθια τα παιδιά νυστάζουν.  Σα ν΄ ακούω τη γιαγιά μου.  Λοιπόν αύριο δουλειά δεν 
έχει.  Θα ξυπνήσουμε για λίγο στις επτά θα τηλεφωνήσω εγώ στ΄ αφεντικό ότι πέθανε ένας 
κοινός γνωστός μας και πρέπει να πάμε στη κηδεία.  Για να το κάνω πιο σπαρακτικό θα 
πω ότι ήταν στην ηλικία του κυρίου προϊσταμένου.  Θα ταρακουνηθεί, είναι, βλέπεις, στην 
ηλικία που οι άνδρες τώρα είναι και ύστερα δεν είναι.  Για στάσου, τι ώρα είναι;» 
 «Κοντεύει μία αν τον πάρεις στο τηλέφωνο θα τον ενοχλήσεις.» 
 «Καλέ άντε από΄ δω!  Τα παιδιά του είναι μικρά οπότε αποκλείεται ν΄ ανησυχήσει ότι 
έπαθαν κάτι και η γυναίκα του κοιμάται από τις δέκα.  Έτσι ισχυρίζεται.  Λοιπόν του 
τηλεφωνώ, την πέφτουμε για ύπνο και αύριο πίνουμε καφέ, μου τελειώνεις την ιστορία και 
ύστερα πάμε στην αγορά, μετά τις δώδεκα μην μας δει και κανένα μάτι, για να αγοράσω 
μπότες.  Λοιπόν, παίρνω τηλέφωνο και κοίτα μη γελάσεις μ’  αυτά που θα λέω και 
καταλάβει τίποτα ο άνθρωπος, θα σε γδάρω κακομοίρα μου» 
 «Όταν ντρέπομαι δεν γελάω» 
 Στον κόσμο της φύσης δεν υπάρχει πιο ειρηνική και πιο ντόμπρα μοιρασιά  από 
αυτή της μέρας και της νύχτας.  Μόνο οι άνθρωποι μ’ αυτά που κάνουν, υφίστανται ή 
σκέφτονται, κατορθώνουν να τη χαλάσουν.  Έτσι η Αντιγόνη γεύτηκε ακόμη μια φορά έναν 
ταραγμένο ύπνο.  
 
 
 
 
 
 
 
 
 
 
 
 
 
 
 
 
 
 
 
 



 29

ΚΕΦΑΛΑΙΟ 
 

 Οι δυο φίλοι αντλούσαν κουράγιο αναμεταξύ τους. Όταν ο ένας από τους δυο 
πήγαινε να ‘’σπάσει’’ τον στήριζε ο άλλος. Τις ελεύθερες ώρες κάπου ξεμοναχιάζονταν και 
μιλούσαν ή μάλωναν για τα ποδοσφαιρικά. Ήταν ο μόνος χώρος που τα πήγαιναν άσκημα. 
Δε το τραβούσαν όμως. ήξεραν ότι ο εκνευρισμός μπορεί να φέρει κουβέντες και δεν 
ήθελαν να κακοκαρδιστούν τη στιγμή μάλιστα που ο ένας είχε ανάγκη τον άλλον. 
 Ένα μεσημέρι μετά το φαγητό, που για μια ακόμη φορά δεν τρωγόταν, ο Δημήτρης 
του’ σκασε το μαντάτο. 
 «Σειρά, θυμάσαι που με κέρασες τις προάλλες μπύρες; Σήμερα κερνάω ρετσίνα. Και 
όχι ξεροσφύρι, θα φάμε ΕΞΩ!» 
 «Πώς θα γίνει αυτό; Θα την κοπανήσουμε.» 
 «Λοιπόν άκου. Έχεις παρατηρήσει ότι κάθε δυο μέρες μαζεύουν τα σκουπίδια; Ε! 
λοιπόν αυτοί οι ταλαίπωροι που βλέπεις μέχρι τη μέση μεσ’ τη βρώμα, βγαίνουν έξω από 
το στρατόπεδο και πηγαίνουν και τα πετάνε σε μια χωματερή τρία τέσσερα χιλιόμετρα από 
δω κοντά σ’ ένα χωριουδάκι, τα Εξαμίλια. Εκεί κοντά που κάναμε βολές. Ο λοχίας, λοιπόν, 
που τους συνοδεύει τους πάει ύστερα στο χωριό και τρώνε σ’ ένα ταβερνάκι με την 
προϋπόθεση ότι θα κεράσουν. Αδελφέ, θα φάμε φαΐ αληθινό και θα πιούμε ρετσίνα μέχρι 
να χάσουμε τον κόσμο. Βέβαια τα σκουπίδια είναι μεγάλη δοκιμασία, αλλά αξίζει» 
 «- Έχουμε στη Θεσσαλονίκη ένα βυτίο – βοθροκαθαριστήρα που τον λένε ‘’ο 
Αχόρταγος’’. Και εκεί μέσα έμπαινα για να πάω να φάω και κυρίως να πιω σαν άνθρωπος. 
Αρκεί να το κανονίσεις» 
 Όντως η αγγαρεία με τα σκουπίδια τους έκανε να βλαστημήσουν την ώρα που 
γεννήθηκαν. Χώθηκαν μέσα ως το γόνατο και ο ιδρώτας που έριξαν ήρθε να συμπληρώσει 
την απόλυτη αίσθηση της βρώμας και της αηδίας. Στην κυριολεξία κολύμπησαν μέσα τους. 
Η γλίτσα πέρασε αρβύλες και κάλτσες και έφτασε μέχρι ανάμεσα στα δάκτυλα των ποδιών 
τους. Όσο για τις στολές αγγαρείας ήθελαν κεζάπι για να καθαρίσουν. 
 «Θεούλη μου και να σκεφτείς ότι αυτά τα πράγματα τα τρώμε» σκέφτηκαν κάποια 
στιγμή. 
 Μπαίνοντας στο χωριό, αφού άδειασαν κακήν κακώς το ΡΕΟ, τους περίμενε η 
απογοήτευση. Το ταβερνάκι ήταν κλειστό. Πριν όμως τους πιάσει μαύρη απελπισία φάνηκε 
φως. Το αντικρινό μπακάλικο ήταν ανοιχτό. μια στρουμπουλή  μεσήλικη νοικοκυρά 
καθόταν απ’ έξω σ’ ένα τραπεζάκι κι έπλεκε. Ο οδηγός σταμάτησε και φώναξε 
 «Μάγκες εδώ θα φάμε. Δεν μπορεί, κάτι θα έχει να μας ετοιμάσει» Η συνεννόηση 
έγινε στα γρήγορα. 
 «Καλή μας κυρία, μπορείτε να ετοιμάσετε κάτι για τα παιδιά του Έθνους που 
πεινάνε;» 
 «Μπορώ να σας τηγανίσω αυγά και τυρί φέτα. Έχω και κονσέρβες και έτοιμες 
σαλάτες, ρώσικη και ταραμά. Και καμιά ρετσίνα αν θέλετε……..» 
 Οι στρατιώτες κοιτάχτηκαν απορημένοι. «Μας δουλεύει;» 
 Έστησαν τραπέζι τρικούβερτο. Η μπακάλαινα έμπαινε στην κουζίνα – το σπίτι της 
ήταν πίσω από το μαγαζί – και έλεγε προσευχές. 
 «Ήμαρτον Παναγία μου, νηστικά τ’ αφήνουν τα παιδιά; Καλέ αυτοί θα φάν’ κι 
εμένα!» 
 Σε βοήθειά της κατέφτασε και ο άντρας της που με τη σειρά του δεν πίστεψε αυτά 
που έβλεπε να τρώνε. Σερβίριζε και άνοιγε τα μπουκάλια τόνα πίσω απ’ τάλλο. Πέντε 
νομάτοι ήταν, υπήρχε και τρίτος στρατιώτης, ένας οδοντίατρος παρακαλώ, και έφαγαν και 
ήπιαν για είκοσι. Ίσαμε δυο ντουζίνες αυγά, μισό τενεκέ τυρί, χωριστά οι κονσέρβες και τα 
κεσεδάκια με τη ρωσική και τον ταραμά. Τη δε ρετσίνα την κατέβαζαν σα νεράκι. Πήγαν κι 
έγιναν τύφλα όλοι. Τα στομάχια τούρλωσαν σαν τούμπανα και τα μάγουλα 



 30

αναψοκοκκίνησαν απ’ το ποτό. Άσε πού’ πεσε και ο τουπές του λοχία που έγινε ένα μαζί 
τους. 
 Γύρισαν κατά της εννιά το βράδυ. Ο Δημήτρης και ο Φάνης με τον οδοντογιατρό 
καθισμένοι στην καρότσα αδιαφορώντας πάνω σε τι κάθονταν, προσπαθούσαν να μη 
βγάλουν όσα είχαν φάει από το ταρακούνημα του φορτηγού που φαινόταν πιο μεθυσμένο 
απ’ όλους. Μόνο όταν πήδηξαν στο χώμα κατάλαβαν σε τι κατάσταση βρίσκονταν. 

μεθυσμένοι και πανβρώμικοι. Την κατάσταση έσωσε ο λοχίας. 
 «Λοιπόν, τραβάτε κατευθείαν στα λουτρά. Το νερό είναι κρύο, αλλά στην κατάσταση 
που είστε δε θα το καταλάβετε και πολύ. Πάω να βρω τον αποθηκάριο – είναι ‘’σειρά’’ μου 
– να σας δώσει στη ζούλα άλλες φόρμες, γιατί αυτές δεν πλένονται ούτε ξαναφοριούνται. 
Ώσπου να κάνετε μπάνιο θα τις έχει φέρει. Ό,τι βρεθεί έτσι; Μη ζητάτε νούμερα» 
 Τον ευχαρίστησαν μέσα από την καρδιά τους. 
 Ο Φάνης εκείνο το βράδυ έκανε τον πιο ταραγμένο ύπνο της ζωής του. Ούτε που 
πήρε χαμπάρι το Δημήτρη που σηκώθηκε γύρω στη μια για να ξεράσει μέχρι και την 
τελευταία μπουκιά. 
 «Αχ, ρε Αννούλα, να μπορούσες να μου κρατήσεις για λίγο το χέρι» 
 Λίγες μέρες αργότερα βγήκαν οι άδειες του νέου έτους. Τα ονόματα του Δημήτρη και 
του Φάνη ήταν στην κατάσταση. 
 «Θα την ‘’κάνεις’’ για πάνω;» ρώτησε ο εξαγχιστείας Πειραιώτης στριμώχνοντας στη 
γαλάζια τσάντα τα βρώμικα ρούχα που σιχαινόσουν και να τα δεις. 
 «Μπα δε νομίζω. τρεις μέρες είναι πολύ λίγες. Θα τις φάω στο ταξίδι. Βέβαια ο 
Στέλιος, ο αδελφός μου, γκρίνιαζε χθες αργά που του τηλεφώνησα από τον κερματοδέκτη 
ότι η μάνα μου θέλει να με δει. Αν δεν ανέβω – λέει – θα κατέβει αυτή, έχει σόι βλέπεις 
στην Αθήνα. Τούπα ότι δεν παίρνουν όλοι άδεια και έτσι μπορεί να είμαι ανάμεσα σ’ 
αυτούς. Ξέρεις με βολεύει αυτή η δικαιολογία. Δεν αντέχω να πέσω από το ένα πρόγραμμα 
στο άλλο. Το μόνο που θέλω είναι να κοιμηθώ και, τώρα που θ’ αδειάσει το στρατόπεδο, 
είναι το καλύτερο μέρος. Στη Θεσσαλονίκη αποκλείεται να ξεκουραστώ. Θα’ χω και τη 
μάνα μου να ζητάει να γυρνάω στους διάφορους συγγενείς και γνωστούς για να με δουν. 
Μ’ αυτό το κεφάλι, όμως, δεν είμαι για συναντήσεις και τραπεζώματα. Άσε που έχασα κιλά 
και η κυρά Σοφία μια θα με ξεματιάζει και μια θα με μπουκώνει. Ύστερα, ξέρεις, όσο 
μεγαλώνω τόσο διαπιστώνω ότι δε μου αρέσουν οι γιορτές. Πλαστή είναι η ατμόσφαιρα, 
γεμάτη υποκρισία και εμπορευματοποίηση. Ό,τι θεσμοποιείται χάνει τη μαγεία του. 
Παλιότερα που οι άνθρωποι μόνο κάτι τέτοιες μέρες έτρωγαν και γλεντούσαν είχαν κάποια 
αξία. Τώρα είναι ακόμη μια αφορμή για κραιπάλη. Άσε, καλύτερα θα μείνω εδώ» 
 «Εάν δεν ανέβεις ‘’επάνω’’, θα έρθεις μαζί μου να κάνουμε μαζί το νέο έτος. Θα 
φάμε σπιτικό φαγητό, θα γνωρίσεις τους δικούς μου και την Άννα. Χώρος υπάρχει στο 
σπίτι, στο δωμάτιο μένω μόνος και η μάνα μου θα χαρεί να σε περιποιηθεί. Άντε, 
ετοιμάσου. Σε μια ώρα φεύγουμε. Έχουν έρθει πούλμαν έξω απ’ το στρατόπεδο να μας 
πάρουν. Εδώ υπάρχουν φαντάροι που θα πάνε στον Έβρο! Η Αθήνα είναι μια ώρα 
δρόμος. Σε τρεις ώρες από τώρα φιλάρα θα είμαστε μπανιαρισμένοι με τζιν παντελόνι και 
πολιτικό πουκάμισο. Πάρε μόνο το τζάκετ, είναι στη μόδα» 
 «Κοίταξε, θα έρθω στην Αθήνα αλλά θα μείνω στο ξενοδοχείο. Αισθάνομαι δύσκολα 
σε άλλα σπίτια – απέφυγε τον όρο ξένα – και γενικά είμαι δύσκολος στη συμβίωση. Στη 
μάνα σου θα πούμε ότι μένω σε κάτι συγγενείς μου, που άλλωστε είναι υπαρκτοί. Μένουν 
στην Καισαριανή. Θα έρθω όμως μια – δυο φορές στο σπίτι για φαγητό» 
 «Λύκος μοναχός είσαι, ρε Φάνη, αλλά και έτσι καλά είναι» 
 Ο έλεγχος των νεοσύλλεκτων, πριν την αναχώρηση, ήταν βγαλμένος κατευθείαν 
από παράσταση φτηνής θεατρικής επιθεώρησης. Ο αστείος λοχαγός, που η σφιγμένη 
ασφυκτικά ζώνη τον μοίραζε κυριολεκτικά στα δυο και τον έκανε να μοιάζει με 
ολοστρόγγυλο οχτάρι, βρήκε μια ακόμη ευκαιρία για καψόνι και ατραξιόν. Αρχικά τους 



 31

έκανε μια παρέλαση – δυο γύρες απ’ το κτίριο – για να μάθουν να φαίνονται πραγματικοί 
Έλληνες στρατιώτες και ύστερα τους γέμισε υποδείξεις και απαγορεύσεις για τη 
συμπεριφορά τους έξω από το στρατόπεδο. 
 «Δε φοράμε πολιτικά ρούχα, φοράμε πάντα τη στολή με τα μπατζάκια μέσα, τον 
μπερέ στο κεφάλι και όχι στην επωμίδα, είμαστε πάντα ξυρισμένοι με γυαλισμένα άρβυλα. 
Τη στρατιωτική ταυτότητα πάντα μαζί μας και δε γυρνοκοπάμε ως τα ξημερώματα, γιατί 
υπάρχει στρατονομία. Έτσι και σας πιάσει με πολιτικά προβλέπεται ‘’κοστουμάκι’’ είκοσι 
ημερών. Ούτε αγκαλιές με τις γκόμενες στους δρόμους. Αυτά δεν είναι για φαντάρους. Να 
πάτε και στην εκκλησία ν’ ανάψετε κάνα κερί, χρονιάρες μέρες που’ ναι. Όχι μόνο χαρτιά 
και γαμήσι» 
 Ύστερα από τους ‘’ζυγούς λύσατε’’ ξεχύθηκαν όλοι στα πούλμαν που είχαν 
μπροστά πινακίδες με πόλεις όλης της Ελλάδας. Γέμιζαν συνεχώς και έφευγαν 
κουβαλώντας άνδρες που σκέφτονταν πώς θα χωρέσουν τις εμπειρίες μιας ζωής σε τρεις 
μέρες. Άνδρες με ζωγραφισμένη στα μάτια τη σημαία της ανυπομονησίας. 
 Η Αθήνα τους υποδέχτηκε, όπως οι πουτάνες του Πειραιά τον έκτο στόλο. Με 
στολισμένες σα λατέρνες τις βιτρίνες των μαγαζιών της, με χιλιάδες λαμπάκια και 
πολύχρωμες μπάλες, ευαγγελιζόταν ένα νέο, πιο ευτυχισμένο έτος, δίχως, όμως, να πείθει, 
γιατί ήταν υπότροπη από τα προηγούμενα χρόνια. Μόνο ο ξεπεσμός της φαινόταν να έχει 
λαμπρό μέλλον. Κάθε μέρα γινόταν και πιο άσκημη, πιο αφιλόξενη, πιο ψυχρή. Οι 
άνθρωποί της είχαν ριχτεί με τα μούτρα στα ψώνια. Ας είναι καλά η παραοικονομία που 
εξοστράκιζε την οικονομική κρίση στους δείκτες της στατιστικής και τους αριθμούς. Όλοι 
έψαχναν την ευτυχία στα μαγαζιά και την αγόραζαν, πακεταρισμένη σε χαρτί ιλουστρασιόν. 
 Μοναχικός και αξιοπρεπής, αδιαφορούσε για όσα διαδραματίζονταν στα πόδια του 
ο Ιερός Βράχος. Αυτός δεν είχε ανάγκη το μακιγιάζ της ηλεκτρικής πολυχρωμίας για να 
φαντάζει ωραίος. Η Ακρόπολη, με το στεφάνι που σχηματίζουν τα ερείπια των ναών της, 
παραμένει εδώ και αιώνες ορισμός της αισθητικής. 
 Ο Φάνης την κοιτάζε ασταμάτητα απ’ τη στιγμή που τη διέκρινε μέσα στο 
αστραφτερό απόγευμα του χειμώνα. Τις προηγούμενες μέρες έβρεχε, τούτη τη μέρα όμως 
βγήκε ένας παγωμένος κάτασπρος ήλιος και φώτισε τον ουρανό της Αττικής. Έτσι η 
Ακρόπολη φαινόταν ξεκάθαρα, απιθωμένη στο κέντρο σχεδόν της μεγαλούπολης, ακίνητο 
ξωτικό, αλλά με τα μάτια της να συργιανάνε τον κοσμάκη και τα αυτοκίνητα που 
συνωστίζονταν στα πόδια της. Γνωρίζοντας τη δική της αιωνιότητα παρατηρούσε με 
συγκατάβαση αυτά τα μικροσκοπικά πλάσματα που συνθέτουν μια ακόμη γενιά από τις 
πολλές που έζησε απ’ όταν την έχτισαν θεόπνευστοι άνθρωποι. Απ’ αυτούς που σπάνια 
υπάρχουν σήμερα. Και αυτούς ακόμη πιο σπάνια τους συναντάς.  
 Το πούλμαν θα έκανε δυο στάσεις. τη μια στην πλατεία Καραϊσκάκη και την άλλη 
στον Πειραιά μπρος στον ηλεκτρικό.  
 - «Λοιπόν Δημήτρη εγώ θα κατέβω εδώ, μπροστά στο Περοκέ» 
 - «Δεν έρχεσαι δηλαδή μαζί μου;» 
 - «Τα’ παμε αυτά» 
 - «Εντάξει. Μπορείς να μείνεις σ’ ένα ξενοδοχείο στην πλατεία Καραϊσκάκη, για 
φαντάρους καλό είναι. Μόλις τακτοποιηθείς τηλεφώνησε στο σπίτι, να μου πεις πού 
ακριβώς θα μείνεις. Θα έρθω με το αυτοκίνητο, αφού περάσω να πάρω την Άννα για να 
πάμε για έναν καφέ. να τη γνωρίσεις κιόλας» 
 - «Σήμερα μείνε καλύτερα με το κορίτσι σου. Τρεις βραδιές είναι αυτές. Μαζί μου 
πέρασες περίπου σαράντα, δε με βαρέθηκες; Θα τηλεφωνήσω αύριο κατά το μεσημεράκι, 
γιατί μάλλον θα ξενυχτήσεις απόψε. Τούδωσε ένα φιλικό χτύπημα στην πλάτη. Και κοίτα, 
μην είσαι φρόνιμος!» 
 Συνωστίστηκε στο διάδρομο του πούλμαν με τους υπόλοιπους που κατέβαιναν μαζί 
του και σε μισό λεπτό πατούσε το πεζοδρόμιο. 



 32

 Κοίταξε την πρόσοψη του ξενοδοχείου και το γύρω χώρο. Είχε αποφασίσει να μείνει 
στην Αθήνα, αλλά δεν καλόβλεπε την ιστορία να κάνει γιορτές με ξένους ανθρώπους. 
Δίπλα του υπήρχε ένας τηλεφωνικός θάλαμος. Τηλεφώνησε στο σπίτι του Δημήτρη και 
μίλησε με τη μάνα του, ο ίδιος δεν είχε φτάσει ακόμη. Της ανακοίνωσε, αφού συστήθηκε 
πρώτα, ότι αποφάσισε να ανέβει Θεσσαλονίκη γιατί βρήκε θέση στο αεροπλάνο. Της 
ευχήθηκε για τις χρονιάρες μέρες, άκουσε τις επιδοκιμασίες της για την απόφασή του και 
ύστερα πήρε τη μάνα του λέγοντάς της ότι δεν κατόρθωσε να πάρει άδεια και θα έμενε στο 
στρατόπεδο. Εκείνη τον πίστεψε, είχε στείλει κι άλλο παιδί στο στρατό και τον ορμήνεψε να 
προσέχει και να τρώει καλά. Ο μεγάλος αδελφός ήταν ακόμη στη δουλειά. Μια ώρα 
αργότερα έκλεινε δωμάτιο σ’ ένα κεντρικό ξενοδοχείο της Αθήνας και αφού έκανε ένα 
μπάνιο και ξυρίστηκε βγήκε στα μαγαζιά. Αγόρασε ρούχα και μια μικρή βαλίτσα. Την 
τελευταία μέρα της άδειας θα πήγαινε τα ρούχα του στη θεία του στην Καισαριανή και θα 
τα’ παιρνε όταν θ’ ανέβαινε στη Μακεδονία. Ήξερε ότι αυτό θα γινόταν πριν πάρουν 
μετάθεση για τη μονάδα, γιατί θα προηγείτο, ίσως και την άλλη βδομάδα αιμοδοτική άδεια. 
Τρεις μέρες καθαρές και μια μέρα οδοιπορικά, σύνολο τέσσερις. Αυτές θα της αφιέρωνε 
στη μάνα, στον αδελφό του και σ’ ένα καλό φίλο που τον άφησε να παλεύει ακόμη με το 
Δίκαιο. Η ιδέα, άλλωστε, να κάνει πρωτοχρονιά μόνος τον γοήτευε. Τέτοιες ευκαιρίες τις 
έχουν δεν τις έχουν οι άνθρωποι μια φορά στη ζωή τους, ειδικά όταν είναι επιλογή τους και 
όχι κάτι το αναγκαστικό. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 33

ΚΕΦΑΛΑΙΟ 
 

 Παραμονή Χριστούγεννα και η Ευανθία γύρισε νωρίς από το σχολείο στο σπίτι. 
Άρχιζαν οι δεκαπενθήμερες διακοπές και μάθημα δεν έγινε. Αντί γι’ αυτό στήθηκε σε κάθε 
τάξη μια μικρή γιορτή με το απαραίτητο χριστουγεννιάτικο δέντρο – ένα αληθινό έλατο, 
φερμένο απ’ ένα μαθητή που οι γονείς του είχαν φυτώριο – που τα κορίτσια το στόλισαν με 
τα ευτελή συμβολικά δώρα που έφερε κάθε παιδί για την απαραίτητη εθιμική ανταλλαγή. 
Τα είχαν αριθμήσει κιόλας και είχαν ετοιμάσει τόσους κλήρους με αριθμούς όσα τα δώρα 
και οι μαθητές. Θα τραβούσαν λαχνούς στο τέλος, ύστερα από τις καθιερωμένες ευχές που 
αντάλλαζαν μεταξύ τους και με τους καθηγητές. Μια διαδικασία δίχως απρόοπτα, μολονότι 
μέσα στα κλειστά πακετάκια κάποιοι είχαν προσπαθήσει να κλείσουν τη φαντασία που 
επέτρεπε ο χώρος του σχολείου, αλλά κυρίως τα οικονομικά τους. Όλα αυτά σ’ ένα μεικτό 
– από τα λίγα της ελληνικής επαρχίας – σχολείο και το μοναδικό του είδους στην 
Αλεξανδρούπολη. 
 Όλα έγιναν απλά και γρήγορα. Ο καθένας πήρε το δώρο που του κληρώθηκε και 
άρχισαν τα σχόλια, τα επιφωνήματα και τα γέλια. Στην Εύα – έτσι την φώναζαν όλοι εκτός 
από τη γιαγιά της, απ’ την οποία πήρε το όνομά της – έλαχε ένα επίχρυσο κλειδάκι 
μενταγιόν, τοποθετημένο πάνω σε μια μικρή κάρτα με ζωγραφισμένες, στο χέρι, 
καμπανούλες και μια μικρή φράση: ‘’Μ’ αυτό θ’ ανοίξω την καρδιά σου. καλά 
Χριστούγεννα’’. Ο γραφικός χαρακτήρας, όμως, και η λεπτότητα της ζωγραφιάς 
παρέπεμπαν σε γυναικείο γράψιμο. 
 «Αυτό μου έλειπε τώρα μουρμούρισε χαμογελώντας και τόδειξε στη διπλανή της 
στο θρανίο που έμοιαζε απογοητευμένη με το δικό της δώρο, ένα μπρελόκ σκυλάκι απ’ 
αυτά που πουλάνε στα περίπτερα. 
 «Ποιος ή ποια το πακετάρισε αυτό; Μου φαίνεται ότι έπεσε σε λάθος χέρια. Ο 
χαρακτήρας είναι γυναικείος» 
 «Μπορεί να είναι και ο Άγγελος» απάντησε η Ευδοξία, η συμμαθήτρια της Εύας «Τα 
κάνει κάτι τέτοια αυτός. γράφει ποιήματα και τα γράμματά του δε φέρνουν και πολύ στο 
ανδρικό. Δε θέλω βέβαια να πω τίποτε μ΄ αυτό, αλλά δε μου φαίνεται και πολύ φανατικός 
άνδρας» 
 «Εμένα μου φαίνεται μια χαρά αγόρι και πρέπει να παύσουν όλοι να του 
συμπεριφέρονται με δειλά υπονοούμενα, μην τολμώντας να του πουν τίποτε στα ίσια, γιατί 
είναι ετοιμόλογος και γυμνασμένος. Έχει κορμί χορευτή. Λιγνό, αλλά εξαιρετικά δυνατό» 
 - «Τέλος πάντων. είδες τι μούτυχε εμένα; Σκέτη γκαντεμιά: Νάχε τουλάχιστον ένα 
τρυφερό ραβασάκι μέσα…..Δε μου λες είναι αλήθεια ότι  φεύγεις αύριο για Βιέννη;» 
 «Ναι είναι εκεί ο Άκης – έτσι αποκαλούσε τον πατέρα της – και με περιμένει. Θα 
πάω με τον παππού μου στην Αθήνα με το αεροπλάνο και μετά με άλλη πτήση θα πετάξω 
μόνη για Αυστρία. Θα κάνουμε Χριστούγεννα μαζί. Είναι επιθυμία και των δυο μας. Έχουμε 
να βρεθούμε καιρό μόνοι» 
 «Ποιος ξέρει πότε θα κάνω κι εγώ ένα τέτοιο ταξίδι! Κοντεύω δεκαοχτώ και δεν έχω 
βγει ακόμη απ’ το νομό. Ευτυχώς που θα πάμε την πολυήμερη με το σχολείο» 
 Η Εύα δε μίλησε. Ήξερε ότι όλοι τη ζήλευαν, επειδή ζούσε σ’ ένα μεγάλο σπίτι, οι 
δικοί της είχαν πολλά λεφτά και όνειρό τους ήταν να ικανοποιούν τις επιθυμίες της πριν 
ακόμη τις εκφράσει. Μόνο που θεωρούσαν ότι αυτές οι επιθυμίες ταυτίζονταν με τις δικές 
τους. Αυτό την εκνεύριζε πολλές φορές και την έκανε αυθάδη και γλωσσού. Παίδευε ειδικά 
τον παππού της και τη γιαγιά της που της εκδήλωναν μια λατρεία που ξεπερνούσε κάθε 
όριο αντοχής. Η Εύα γι’ αυτούς ήταν το έπαθλο μιας μεγάλης νίκης ενάντια σε μια νεανική 
τρέλα, - όπως πίστευαν,- του γιου τους και είχαν σκοπό να το χαρούν όσο μπορούσαν 
περισσότερο. Την αγαπούσαν και αυτό τη βοηθούσε να τους εκμεταλλεύεται στο έπακρο. 
Ήταν μαζί τους δύστροπη, πολλές φορές κακιά, και τους μεταχειριζόταν σα 



 34

δουλοπάροικους. Δυο ανθρώπους που ήταν, στην κυριολεξία, πιο πλούσιοι απ’ το 
ελληνικό δημόσιο. 
 Την εξώπορτα του κήπου, που αγκάλιαζε ολούθε με την απεραντοσύνη του το 
σπίτι, της την άνοιξε ο Βασίλης ο κηπουρός και φύλακας που ζούσε σ’ ένα σπιτάκι που το’ 
λεγαν περίπτερο. Ήταν ένας τύπος εβδομηντάρης περίπου, αλλά καλοστεκούμενος και 
ακούραστος. Όλη τη μέρα ασχολιόταν με τα του σπιτιού, ενώ είχε μετατρέψει τον περίβολο 
σ’ ένα μικρό παράδεισο. Βραγιές γεμάτες περιποιημένα λουλούδια, φροντισμένα δέντρα 
και θάμνοι με απίθανα σχήματα δημιουργούσαν πανέμορφη εικόνα, σπάζοντας σ’ ένα 
βαθμό την ακαλαίσθητη πελώρια όψη της βίλας. 
 Πολλά λέγονταν για το σκοτεινό παρελθόν του, τα περισσότερα αλήθειες. Είχε 
χρηματίσει βασικό στέλεχος στους παραστρατιωτικούς μηχανισμούς της μεταξικής 
δικτατορίας, αργότερα ονομαστός ταγματασφαλίτης και τελικά διοικητής των Τ.Ε.Α. 
συνδεόταν με τον παππού της με μακροχρόνια σχέση, γιατί καταγόταν από την ίδια 
γειτονιά της Αλεξανδρούπολης και όταν ο Παύλος Κροντηράς – ο παππούς της – έχτισε το 
σπίτι, βαθύπλουτος πια, τον έχρισε γενικό επιστάτη και φύλακα. Το ύφος του καλοσυνάτο 
και πρόσχαρο πάντα απέναντι στην Εύα – άλλωστε δούλευε πολλά χρόνια στο σπίτι, πολύ 
πριν η ίδια γεννηθεί, - δεν ξεγελούσε κανέναν, που ήταν παρατηρητικός και έμπειρος με 
τους ανθρώπους. Ήταν αυστηρός με τους ξένους με ύφος σχεδόν απειλητικό, σαν άγριος 
σκύλος. Ήταν γνωστός με το παρατσούκλι DOG, ένα προσωνύμιο γνωστό σ’ όλη την πόλη 
που τόχε κερδίσει με την πονηριά, την υπουλία, το θρασύ του χαρακτήρα. Κυρίως, όμως, 
για τα τρία σκυλιά που εξέτρεφε στη βίλα και τα οποία άφηνε ελεύθερα τα βράδια. Ήταν 
τρία άγρια τέρατα που μόνο αυτός τα έκανε κουμάντο και αποθάρρυναν κάθε εισβολέα. 
Ακόμη και οι υπόλοιποι στο σπίτι τα φοβούνταν και προτιμούσαν να μην τα βλέπουν καν. 
Το αφεντικό του, του είχε προσφέρει απόλυτη ασυλία για όλα τα εγκλήματα του 
παρελθόντος και αυτός το υπηρετούσε πιστά και αφοσιωμένα. Κυκλοφορούσε μάλιστα 
μέσα στον κήπο – στην πόλη εμφανιζόταν σπάνια – με το πουκάμισο έξω από το 
παντελόνι για να κρύβει το πιστόλι των σαράντα πέντε που φώλιαζε σε μια θήκη 
στερεωμένη στη φαρδιά στρατιωτική ζώνη που κρατούσε το παντελόνι του. Σύντροφος 
παλιός και αχώριστος από τις παλιές μέρες ενός ανήθικου κλέους. 
 «Καλημέρα, δεσποινίς Εύα» την προϋπάντησε και πήρε από τα χέρια της το 
ποδήλατο. «Έμαθα ότι θα φύγετε αύριο για Βιέννη για να κάνετε μαζί με τον κύριο Άκη 
Χριστούγεννα. Ελπίζω να είσαστε εδώ το νέο έτος. Θα σας ετοιμάσω λουκάνικα με πράσο 
και πιπέρι που τόσο σας αρέσουν.» 
 Τον ευχαρίστησε μ’ ένα νεύμα και έτρεξε στο σπίτι. Όταν ήταν μικρή τον 
συμπαθούσε, γιατί της έκανε όλα τα χατίρια και δε διαμαρτυρόταν καθόλου όταν πατούσε 
τα παρτέρια με τις φιλενάδες της που έρχονταν πότε πότε να παίξουν. Τώρα τελευταία 
όμως συνειδητοποιώντας όσα λέγονταν γι’ αυτόν και καταλαβαίνοντας, πια, τους 
χαρακτηρισμούς που τον ακολουθούσαν, άρχισε να τον βλέπει μ’ άλλο μάτι. Άρχισε 
μάλιστα να κατανοεί και την αντιπαλότητα που είχε αναπτυχθεί μεταξύ αυτού και της μάνας 
της πριν αυτή φύγει, πάνε δεκατέσσερα χρόνια σχεδόν, από το σπίτι, παρατώντας τους 
όλους σύξυλους και κυρίως τον πατέρα της που δεν μπορούσε να διανοηθεί κάτι τέτοιο, 
γιατί πίστευε ότι τον αγαπούσε και είχε αρχίσει να’ ρχεται στα νερά του. Αυτό που δεν 
έμαθε ποτέ, παρά ακούγοντας τις απόψεις της οικογένειας Κροντηρά, ήταν γιατί είχε φύγει 
αφήνοντάς την στα χέρια του πατέρα της και των δικών του. 
 Την έβλεπε σπάνια, περίπου μια φορά το χρόνο, ενώ από την τελευταία φορά 
πέρασαν αρκετοί μήνες. Άλλωστε κρατούσε αμυδρές εικόνες για το διάστημα που πέρασε 
μαζί της, ενώ από πολύ μικρή είχε καταλάβει την ένταση ανάμεσα σ’ αυτήν και τον πατέρα 
της. Μάλωναν συχνά και κοιμόντουσαν σε χωριστά δωμάτια, πράγμα παράξενο, γιατί 
ήξερε ότι τα αντρόγυνα είχαν κοινό δωμάτιο. Έτσι συνέβαινε με τον παππού και τη γιαγιά 
της, έτσι και με το θείο της τον Αλέξανδρο, τον αδελφό του πατέρα της, που ήταν 



 35

παντρεμένος με την Ελένη, κόρη απόστρατου στρατηγού που έμενε στην Αθήνα. Όποτε, 
πάντως, ερχόταν ο συμπέθερος, οι παππούδες της έδιναν μια μεγάλη δεξίωση στην οποία 
μαζευόταν όλη η καλή κοινωνία της Αλεξανδρούπολης και όχι μόνο. Υπήρχαν άνθρωποι 
και από άλλα μέρη μέχρι βουλευτές και υπουργοί. Ήθελε, βέβαια, πολύ να μάθει τι 
πραγματικά είχε γίνει, γιατί όσο μεγάλωνε, οι εξηγήσεις της γιαγιάς της της φαίνονταν 
λιγότερο πειστικές. Έτσι αποφάσισε στο ταξίδι να στριμώξει τον πατέρα της. 
 Μπήκε στο σπίτι κλείνοντας την πόρτα με πάταγο, κάτι που συνήθιζε, γιατί 
εκνεύριζε τους περισσότερους και κυρίως τη θεία της την Ελένη που ήταν όλο γλύκες με τη 
γιαγιά της, αλλά μια φορά την άκουσε με μια φιλενάδα της στο τηλέφωνο, όπου στόλιζε την 
πεθερά της κανονικά. Την αποκαλούσε οχιά με κυλόττα, γιατί, κατά τα λεγόμενά της, είχε 
τα δυο της αγόρια αλλά και τον άνδρα της μέσα στο βρακί της. Πού θα της πήγαινε, όμως, 
της την είχε στημένη. Για την ώρα της αρκούσε να κτυπά την πόρτα, οποιαδήποτε ώρα της 
ημέρας ή της νύχτας μόνο για να την αισθάνεται ταραγμένη. Την έβλεπε ή όχι. 
 «Ήρθες κοριτσάκι μου» άκουσε τη γιαγιά της από το πάνω πάτωμα, ενώ πετούσε 
την τσάντα της σ’ ένα καναπέ και έλυνε την κορδέλα που κρατούσε τα μαλλιά της. Είχε δει 
και φωτογραφίες της μάνας της με τη μαθητική περιβολή – ποδιά και κορδέλα – και 
απορούσε γιατί και η δική της γενιά εξακολουθούσε να ασφυκτιά μέσα σε τέτοιους 
αναχρονισμούς. Στις υπόλοιπες Ευρωπαϊκές χώρες, που είχε επισκεφτεί, τα αγόρια και τα 
κορίτσια πήγαιναν στο σχολείο με τζιν και σκουλαρίκια και όχι ντυμένα με τέτοιες αηδίες. 
Άσε που είχαν τα μαλλιά όπως ήθελαν. 
 - «Ναι, γιαγιά, γύρισα και θα ετοιμάσω τη βαλίτσα μου» 
 «Να έρθω να σε βοηθήσω. Πρέπει να διαλέξεις ωραία ρούχα, γιατί με τον μπαμπά 
θα μείνετε σ’ ένα ξενοδοχείο, μ’ ένα περίεργο στριφνό όνομα και θα κάνετε ρεβεγιόν μ’ όλο 
τον καλό κόσμο της Βιέννης. Μέχρι και ο πρόεδρός τους άκουσα ότι θα είναι εκεί.» 
 - «Κάτι σαν τον Τσάτσο να πούμε!» 
 - «Ναι, με τον Τσάτσο της Αυστρίας» 
 Αντάμωσαν στη σκάλα 
 - «Γιατί, καλέ γιαγιά, τον Τσάτσο παλιά, πολύ πριν γίνει πρόεδρος τον απεικόνιζαν 
οι εφημερίδες σε σκίτσα να κουβαλά μαζί του μια κότα δεμένη από το λαιμό;» 
 «Κακοήθειες κορίτσι μου των κομμουνιστών δημοσιογράφων» 
 «Με φώτισες τώρα. άσε σε παρακαλώ, τη βαλίτσα, θα την ετοιμάσω μόνη μου. Και 
κοίταξε! Αποκλείεται να πάρω φουστάνια και τέτοια. Το πολύ πολύ κανένα μαύρο 
παντελόνι και κάνα πουκάμισο μεταξωτό. Κατά τα άλλα τζιν, μπότες πουλόβερ και για 
πανωφόρι το τζάκετ με την επένδυση, γιατί άκουσα ότι στη Βιέννη χιονίζει» 
 Της γιαγιάς της της ήρθε κόλπος 
 - «Είναι δυνατόν, Ευανθία μου, να γυρνάς έτσι στη Βιέννη κόρη του Κροντηρά που 
τον ξέρει όλη η Ευρώπη; Σου είπα θα είναι και ο πρόεδρος της Αυστρίας στη δεξίωση» 
 - «Δε με παρατάς με τους διάφορους Τσάτσους! Σκοτίστηκα για δαύτους» 
 Την προσπέρασε με αέρινο βήμα, δίχως να τη φιλήσει και έκλεισε με πάταγο την 
πόρτα του δωματίου της, με την κρυφή ελπίδα ότι στο πάνω πάτωμα θα ήταν η θεία της η 
Ελένη και θα κοψοχολιαζόταν για δεύτερη φορά. Εξάλλου το αυτοκίνητό της ήταν 
παρκαρισμένο στον ειδικό χώρο της αυλής. 
 Όταν έμεινε μόνη όλη η αντιδραστικότητα που έβγαλε μπροστά στην Ευανθία 
Κροντηρά πήγε περίπατο. Άνοιξε τις πελώριες ντουλάπες του δωματίου της και άρχισε να 
διαλέγει ρούχα. Γέμισε μια τεράστια βαλίτσα, ετοίμασε το βαλιτσάκι με τα προσωπικά της 
αντικείμενα και άνοιξε το ραδιοκασσετόφωνο που πλημμύρισε το δωμάτιο με μουσική ροκ. 
Ξάπλωσε στο κρεβάτι με τα ρούχα και περίμενε να τη φωνάξουν για φαγητό, ήταν, 
άλλωστε, η ώρα. 
 Κοίταξε το ρολόι της και σκέφτηκε να τηλεφωνήσει στη μάνα της, να της ευχηθεί και 
να την ενημερώσει ότι θα’ φευγε. Είχε τη δική της γραμμή στο δωμάτιο, για να μην 



 36

μπορούν να κρυφακούν οι του σπιτιού, πότε και σε ποιον έπαιρνε. Κλείδωσε την πόρτα 
καλού κακού για να μη δεχτεί καμιά από τις ‘’τυχαίες’’ εισβολές της γιαγιάς της και περίμενε 
να απαντήσουν στην κλήση της. Την έπαιρνε στη δουλειά της και το σήκωσε η μητέρα της. 
 «Έλα, Αντιγόνη, η Εύα είμαι. Χρόνια πολλά.» 
 Για την Αντιγόνη ήταν μια απρόσμενα ευχάριστη έκπληξη. Είχε, βέβαια, σκοπό να 
επικοινωνήσει μαζί της, για να της ευχηθεί και να μάθει νέα της, αλλά το κοριτσάκι της δε 
συνήθιζε τέτοιες πρωτοβουλίες. της τηλεφωνούσε σπάνια. 
 «Έλα, κοριτσάκι μου,» απάντησε και το πρόσωπό της αλλέγκραρε. «τι ευχάριστο 
που με πήρες»  
 «Μπορείς να μιλήσεις;» 
 «Βέβαια μπορώ. Άλλωστε, όπου να’ ναι κλείνουμε, μείναμε εγώ και η Ζωή και αύριο 
το γραφείο θα μείνει κλειστό. Κάτι δουλίτσες εξωτερικές θα κάνουμε αύριο πρωί, αλλά 
τίποτε το σπουδαίο.» 
 «Σε πήρα για να σου ευχηθώ και να σου πω ότι φεύγω σε λίγη ώρα για τη Βιέννη. Ο 
Άκης είναι εκεί και με περιμένει  να κάνουμε μαζί Χριστούγεννα. Θα’ μαστε οι δυο μας» 
 «Μωρέ μπράβο πρωτοβουλίες ο Κυριάκος, σκέφτηκε η Αντιγόνη δίχως να 
ξεστομίσει τίποτε.» Αντίθετα είπε: «Πολύ καλή απόφαση, καρδιά μου. Σου χρειάζεται μια 
αλλαγή ατμόσφαιρας τώρα που έκλεισαν και τα σχολεία. Η Βιέννη τώρα το χειμώνα είναι 
υπέροχη, χιονισμένη και λαμπερή.» 
 «Ο Άκης μου είπε ότι θα πάμε και στην Όπερα, αν και εγώ βαριέμαι τέτοιες 
καταστάσεις, αλλά τέλος πάντων. Εσύ θα μείνεις στη Θεσσαλονίκη;» 
 «Πού αλλού να πάω; Αν ζούσε η γιαγιά η Ελένη ίσως να πεταγόμουν για δυο τρεις 
μέρες να σ’ έβλεπα κιόλας. Τώρα που θα φύγεις κι εσύ μόνο την Ελπίδα και το θείο μου 
έχω εκεί, αλλά έχουν κι αυτοί τα δικά τους. Θα μείνω εδώ. Άλλωστε, μόνο στο σπίτι του 
ξεκουράζεται κανείς. Τι γίνεται με το σχολείο;» 
 «Κουτσά στραβά θα τελειώσει. Ξέρεις, άλλωστε, πώς έχουν τα πράγματα. Ποτέ δεν 
είχα τις καλύτερες σχέσεις μαζί του, εσύ πώς πας με το σχολείο;» 
 «Τελειώνουμε εφέτος και οι δυο. Ακούς εκεί με την κόρη μου συμμαθήτριες!» 
 «Αντιγόνη, μέσα στο Γενάρη θα κατέβω ένα σαββατοκύριακο μόνη μου, για να σε 
δω και να μιλήσουμε.» 
 Για την Αντιγόνη ήταν το δεύτερο κρύο ντουζ μέσα σε λίγα μόλις λεπτά. Ήταν η 
πρώτη φορά που η κόρη της της έλεγε κάτι τέτοιο και μάλιστα τόσο σοβαρά. Πάλι όμως 
δεν εκδηλώθηκε 
 «Θα σε περιμένω όποτε το αποφασίσεις. Δε χρειάζεται να με ειδοποιήσεις. Απλά να 
ξέρω, για να έρθω να σε πάρω από το αεροδρόμιο. Ξέρεις η Ζωή αγόρασε ένα 
μεταχειρισμένο FIAT και όταν έχουμε χρόνο το σέρνουμε στους δρόμους. Λέω να βγάλω 
και γω δίπλωμα.» 
 «Λαμπρά! Θα έρθω και θα με νυχτοπερπατήσεις. μεγάλωσα πια»   
 «Για το δεύτερο είμαι σίγουρη, αλλά για το πρώτο δεν υπόσχομαι. Πάντως θα ψήσω 
τη Ζωή που ξέρει την πόλη πέτρα πέτρα και πιστεύω να την καταφέρουμε. Να περάσεις 
καλά και δώσε χαιρετίσματα στον Κυριάκο. Πότε γυρνάτε για να τηλεφωνήσω να μάθω 
πώς τα πέρασες;» 
 «Θα σου πάρω εγώ. φιλάκια και καλές γιορτές.»  
 Όταν κατέβασε το ακουστικό η Αντιγόνη προσπάθησε να μείνει ψύχραιμη. Πάντοτε, 
βέβαια αναστατωνόταν, όταν μιλούσε με την κόρη της στο τηλέφωνο ή την έβλεπε, τούτη 
τη φορά όμως τα πράγματα ήταν διαφορετικά. Η Εύα της, ήταν αλλιώτικη. Σαν να την 
προκαλούσε έμμεσα να αναλάβει πρωτοβουλίες για ν’ αλλάξει κάτι. 
 «Ας μη βιαστώ να βγάλω συμπεράσματα, σκέφτηκε. Ίσως να φταίνε και οι μέρες. 
Πάντως θα δούμε. Μέσα της σκιρτούσε μια ελπίδα ότι κάτι μπορεί ν’ άλλαζε. Δε σκεφτόταν 
εκδικήσεις και άλλα ποταπά. Την κόρη της ήθελε και όλα τα υπόλοιπα της φαίνονταν 



 37

ανόητα και μικροπρεπή». Άναψε τσιγάρο, για να μην αρχίσει να τρέμει συλλογιζόμενη ότι 
αυτές οι γιορτές θα ήταν οι πιο αργές απ’ όλες όσες είχε περάσει. ‘’Θα δούμε ξανάπε.’’ 
Γύρισε προς τη μεριά της Ζωής που την κοίταζε προσπαθώντας να βγάλει συμπεράσματα. 
Η φίλη της ήταν περίεργη, όπως κάθε υγιής συναισθηματικά γυναίκα. 
 Πρόλαβε και της τάπε όλα πριν αδειάσουν τα αποτσίγαρα από τα τασάκια και 
κλειδώσουν την πόρτα του γραφείου. Η Ζωή ήταν η πρώτη φορά που αρκέστηκε σ’ όσα 
άκουσε δίχως να κάνει ερωτήσεις. 
 Η Εύα, λίγες ώρες αργότερα και δίχως να πειράξει το φαγητό της, μέσα σ’ έναν 
καταιγισμό από συμβουλές και οδηγίες της γιαγιάς της, έμπαινε στο αυτοκίνητο για το 
αεροδρόμιο. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 38

ΚΕΦΑΛΑΙΟ 
 

 Γύρισαν στο στρατόπεδο από την άδεια με λίγα λεπτά διαφορά ο ένας από τον 
άλλο. Ο Φάνης επέστρεψε με το τρένο για να κάνει πιο αληθοφανές το ψεύτικο ταξίδι της 
Θεσσαλονίκης. Αγκαλιάστηκαν και ευχήθηκαν καλή χρονιά. 
 «Πώς τα πέρασες επάνω;» 
 «Όπως τα περίμενα ότι θα τα περάσω απάντησε συβιλλικά. Ξέρεις τώρα, η μάνα 
μου με κυνηγούσε να φάω, είδα ένα φίλο από το πανεπιστήμιο, παίξαμε λίγο χαρτιά για το 
έθιμο, τα γνωστά. Εσύ;» 
 «Έφυγα με τη γκρίνια της δικιάς μου μάνας που δεν μπόρεσε, λέει, να με χορτάσει. 
Βλέπεις όλη μέρα και όλη νύχτα ήμουν με την Άννα. Γυρνούσα ν’ αλλάξω, να φάω ένα φαΐ 
μαζί τους και τρεχάλα πίσω σ’ αυτήν. Οι μέρες πέρασαν σαν αφηνιασμένες. Ώρες μου 
φάνηκαν.» 
 «Έρως ανίκατε μάχαν» σχολίασε ο Φάνης προσπαθώντας να περάσει τα λαστιχένια 
κορδόνια στις αρβύλες. 
 «Άσε, σειρά, όσο σκέφτομαι ότι πριν τρεις ώρες ήμουν αραχτός σ’ ένα καθαρό 
κρεβάτι με το κορίτσι μου μου’ ρχεται να αυτοκτονήσω. Τρεις φορές έφτασα στην Πύλη και 
γύρισα να την κοπανήσω. Πενήντα μέρες προσαρμογή εδώ μέσα, εξαφανίστηκαν στη 
στιγμή και νιώθω πως αρχίζω πάλι απ’ την αρχή. Μας περιμένουν ξανά δύσκολες μέρες. 

δεν μπορώ με τίποτε να συνηθίσω την ιδέα ότι ήταν διάλειμμα. Νόμισα ότι απολύθηκα» 
 «Θα σου πω πόσες μείνανε αν υποσχεθείς ότι δε θα με δείρεις. Λοιπόν, δυο ακόμη 
πρωτοχρονιές και δυο Πάσχα. Σου φτάνουν;» 
 Ο Δημήτρης τον αγριοκοίταξε αλλά κράτησε το στόμα του κλειστό. 
 Στο θάλαμο επικρατούσε σάλος. Όλοι μιλούσαν μαζί, λέγοντας και διηγούμενοι ο 
ένας στον άλλο πώς πέρασαν στην πρώτη άδεια, πόσο γρήγορα κύλησαν οι μέρες και τι 
θα γίνει από δω και πέρα. Παντού έβλεπες φάτσες πάνω στις οποίες έδιναν μάχες τα 
συγκρουόμενα συναισθήματα. Η απογοήτευση και η πίκρα πάντως κατήγαγαν στο τέλος 
μια νίκη λαμπρή. Οι αναμνήσεις του τριήμερου λούφαξαν μεσ’ το μυαλό, σκεπάστηκαν από 
τα φαιοπράσινα τζόκεϋ και οι χλιδάτες πολιτικές εικόνες έφυγαν έντρομες μπροστά στο 
σκηνικό του θαλάμου που πάντως δεν τους είχε υποσχεθεί κάτι διαφορετικό σαν θα 
γύριζαν. Δίχως προσποίηση έδειχνε αυτό που συμβόλιζε στην πραγματικότητα. το μέλλον 
των δύο επόμενων χρόνων και κάτι λίγων μηνών.  
 «Ρε, μαλάκα, είπε ένας φωναχτά στο διπλανό του. Να σκεφτείς ότι πήγα στην 
τουαλέτα και άφησα την πόρτα ανοιχτή. Κόντεψα να δώσω ατραξιόν μπροστά σε όλη τη 
φαμίλια» 
 Οι υπόλοιποι έσκασαν στα γέλια και άρχισαν ξανά να διηγούνται ιστορίες και 
παραλειπόμενα των ημερών που πέρασαν, ενώ ο Φάνης μουρμούρισε μέσα από τα δόντια 
του. 
 «Καλά έκανα και απέφυγα τέτοιες στιγμές. Όλα τώρα για μένα είναι ευκολότερα. 

άλλωστε, και η μοναχικότητα είναι μια μορφή πολυτέλειας έτσι όπως μας έχει 
σφιχταγκαλιασμένους η ζωή αυτών που λογίζονται ή έστω είναι δικοί μας.» 
 Ο λοχίας μπήκε μέσα δίχως να έχει αλλάξει χούγια. 
 «Νέοι, όλοι έξω στην αναφορά» ύστερα άρχισε να τραγουδάει σε βλάχικη έκδοση 
‘’Ό,τι αρχίζει ωραία τελειώνει με πόνο…’’ Πολύ γρήγορα όλοι, θέλοντας και μη, άρχισαν να 
ξαναπορεύονται στα βήματα της επαναστρατιωτικοποίησης. 
 Σε δυο μέρες επιβεβαιώθηκε η πληροφορία αιμοδοσίας. Τους την ανακοίνωσε 
επίσημα ο λοχαγός τους, που είχε κατεβάσει ένα κλικ τη ζώνη από την πολυφαγία των 
εορτών. 
 «Την Πέμπτη που μας έρχεται θα γίνει στο στρατόπεδο αιμοδοσία. Όσοι θέλουν και 
κριθούν ικανοί θα δώσουν αίμα και μετά θα φύγουν με τρεις μέρες άδεια. Όσοι είναι πάνω 



 39

από τη Λάρισα θα πάρουν μια μέρα οδοιπορικά. Όσοι είναι από νησιά δυο μέρες.» Ύστερα 
τους έκανε και την απαραίτητη κατήχηση της ανθρωπιστικής και Χριστιανικής αξίας της 
πράξης. Δεν τον άκουγε κανείς, όλοι βλαστημούσαν, γιατί δεν είχαν δηλώσει τόπο 
καταγωγής την Κρήτη και τη Ρόδο. 
 Αίμα έδωσαν σχεδόν όλοι. Ήταν παλικάρια υγιή και γερά, πάνω στον ανθό της 
νιότης και μολονότι τους περισσότερους τους τρόμαζε το άγνωστο της διαδικασίας, η 
προοπτική ενός νέου ελεύθερου τριημέρου έσβηνε τους δισταγμούς και των πιο δειλών. 
Την προηγούμενη μέρα κουβάλησαν δεκάδες κρεβάτια στην αίθουσα που πέρασαν τις 
ιατρικές εξετάσεις και ανήμερα ήρθε στο στρατόπεδο, ολόκληρος λόχος, περίπου 
διακόσιες, από νεαρές νοσοκόμες φρέσκιες και όμορφες σαν το κρύο το νερό. Ήταν η 
μοναδική φορά που είδαν γυναίκες στο στρατόπεδο, που μεμιάς άλλαξε όψη. Ευγενικά 
χαμόγελα, διακριτική περιποίηση, φροντίδα από γυναικεία χέρια. Η παρουσία τους τους 
εκπολίτισε. Έπαψαν οι βρισιές και τα βρώμικα σχόλια – κάποιες εξαιρέσεις 
αντιμετωπίστηκαν με ευθεία σκαιότητα – και όλοι πάνω από τη φόρμα αγγαρείας φόρεσαν 
τη στολή της λεπτότητας και της ευγένειας. 
 Ο Φάνης έδινε για πολλοστή φορά. Είχε ξεκινήσει δυόμιση χρόνια πριν από τα 
γεγονότα της Κύπρου και από τότε, με την προτροπή του γιατρού σ’ ένα νοσοκομείο της 
πόλης του, είχε βγάλει κάρτα αιμοδοσίας και πήγαινε και έδινε αίμα δυο με τρεις φορές το 
χρόνο. Συνετέλεσε και το γεγονός ότι είχε ομάδα αίματος εξαιρετικά σπάνια και με την 
κάρτα είχε τη δυνατότητα να καλύπτεται ο ίδιος, εάν παρουσιαζόταν μεγάλη ανάγκη. 
Αχρείαστο να ήταν, αλλά ποτέ κανείς δεν ξέρει. 
 «Δημήτρη θα φύγω από’ δω κατευθείαν με το πούλμαν. Πηγαίνει από τον παλιό 
δρόμο, βγαίνει κατευθείαν Θήβα και έτσι, όπως λένε αυτοί που ξαναπήγαν, σε έξι ώρες 
είσαι στη Θεσσαλονίκη. Αν έρθω Αθήνα να πάρω αεροπλάνο και πτήση να βρω θα κάνω 
τον ίδιο χρόνο. Θα γυρίσω Τρίτη, εσύ γυρνάς Δευτέρα, και θα τα πούμε τότε. Λένε ότι την 
άλλη βδομάδα βγαίνουν και οι μεταθέσεις στις μονάδες, οπότε πιθανόν να είναι και οι 
τελευταίες μέρες που περνάμε μαζί. Εκτός αν γίνει κάνα θαύμα και πάμε μαζί κάπου.» 
 Ο Δημήτρης συγκατένευσε. 
 «Ναι πρέπει να ‘’σώνεται’’ ο καιρός μας εδώ. Καλά να περάσεις και στο επανειδείν. 
Στεναχωριέμαι μόνο που δεν μπόρεσες να περάσεις από το σπίτι. Είπα τόσα πολλά στους 
γονείς μου και στην Άννα για σένα που ήθελαν πολύ να σε γνωρίσουν.» 
 «Μπορεί να γίνει κι αυτό» 
 Ακούμπησαν τα χέρια σε μια αδιόρατη χειραψία και ο Φάνης έφυγε πρώτος. Ο 
τελικός αποχαιρετισμός δε θ’ αργούσε, μολονότι το συναίσθημα που κρατάει τους 
ανθρώπους ζωντανούς, η ελπίδα, σαν ιαματικό μικρόβιο είχε φωλιάσει στην ψυχή τους. Το 
μυαλό και των δυο πήγε στη στιγμή της γνωριμίας τους και σε όσα πέρασαν μαζί. Οι 
συλλογισμοί δε γνωρίζουν ούτε και αναγνωρίζουν την έννοια της αυθαιρεσίας. 
 Αρκετή ώρα αφότου είχε βραδιάσει ο Φάνης κτυπούσε το κουδούνι του σπιτιού του. 
Ήταν το δώρο της γιορτής του στη μάνα του. Όταν του άνοιξε την πόρτα, ο Στέλιος που 
έτρωγε πετάχτηκε αλλόφρονας από την καρέκλα από τις φωνές και τα κλάματά της. Αν δεν 
άκουγε το ‘’Φάνη μου’’, θα νόμιζε ότι έγινε κάτι κακό. Σηκώθηκε, σκούπισε το στόμα του και 
περίμενε στην πόρτα του σαλονιού.  
 «Ήρθες ρε ψάρακα στο σπίτι σου;» 
 Τις τρεις επόμενες μέρες έτρωγε σε τραπέζι με καθαρό τραπεζομάντηλο δίχως να 
χρειάζεται να καθαρίσει το πιρούνι του με ψίχα ψωμιού, κοιμόταν σε μυρωδάτα σεντόνια 
και ζεστά παπλώματα και φορούσε ρούχα που δεν τον ισοπέδωναν. Θυμήθηκε μάλιστα 
μια κουβέντα που είχε ακούσει όταν ήταν μικρός και δεν μπόρεσε τότε να την καταλάβει. 
‘’Ήταν κάποτε ένας φαντάρος κι ένας άνθρωπος’’ 
 Όταν επέστρεψε στο κέντρο ο Δημήτρης του ανήγγειλε το νέο. 



 40

 «Σειρά, φεύγουμε. εγώ πάω στην Πάτρα, στο Τεχνικό, εσύ σε μια μονάδα που την 
ακούω πρώτη φορά και το μόνο που  ξέρω είναι ότι έχει μερικά περίεργα γράμματα.» 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 41

ΚΕΦΑΛΑΙΟ 
 

 Η Ζωή κατέβηκε τα σκαλοπάτια της πολυκατοικίας σιγοτραγουδώντας και παίζοντας 
με τα κλειδιά του αυτοκινήτου της. Στάθηκε στην εξώπορτα και τράβηξε μια βαθιά εισπνοή. 
Ο καιρός ήταν κρύος, αλλά ηλιόλουστος. Ο Βαρδάρης της προηγούμενης νύχτας, αφού 
ταλαιπώρησε για ώρες τα παλιά παραθυρόφυλλα του απέναντι ερειπωμένου νεοκλασικού 
και σάρωσε τις ανυπεράσπιστες γλάστρες των μπαλκονιών, ξεθύμανε ξημερώματα, 
παρασύροντας τη μουχλιασμένη ατμόσφαιρα της πόλης και μαζί της τα καυσαέρια και τα 
χημικά σύννεφα της ΕΘΥΛ στον ανοιχτό ουρανό του Αιγαίου. Κοίταξε γύρω της τη 
νωχελική συνοικία που άρχισε να τεντώνεται και να ξυπνά στους ρυθμούς μιας νέας μέρας. 
Οχτώ και κάτι η ώρα. Απέναντι από το σπίτι της ένα υποκατάστημα της Εθνικής τράπεζας 
και μπροστά της μια ατέλειωτη ουρά ηλικιωμένων που περίμεναν άλλοι στωικά άλλοι 
φωνασκώντας να πάρουν τη σύνταξη του μήνα. Οι γιορτές είχαν περάσει, οι άνθρωποι 
είχαν καταξοδευτεί και ο Γενάρης βρισκόταν στο τέλος του. 
 Πλησίασε το άσπρο FIAT 850, τούριξε   μια ματιά και το καλημέρισε. Το λάτρευε 
αυτό το αυτοκίνητο. Ήταν το πρώτο περιουσιακό της στοιχείο, δικό της, κατά δικό της, 
σύμβολο χειραφέτησης του γυναικείου φύλου ύστερα από αιώνες σκλαβιάς και υποταγής 
στον άνδρα και τα συμπεράσματά του. 
 «Τι μπορεί να καταφέρει ένα άψυχο αντικείμενο» – δεν είχε ψευδαισθήσεις για το 
ρόλο του αυτοκινήτου γενικώς – σκέφτηκε σχεδόν μεγαλόφωνα. «Ας είναι και δεκατριών 
ετών, ταλαιπωρημένο και βασανισμένο από έναν προηγούμενο ιδιοκτήτη ματαιόδοξο και 
αλαζόνα.» 
 Στάθηκε μπροστά του με αγάπη σχεδόν. Τα γδαρσίματα και οι μικροπληγές της 
λαμαρίνας δε μείωναν την αξία του ως οπλικό σύστημα στα χέρια της γυναίκας, απέναντι 
στις κατεστημένες απόψεις των προαιώνιων ρόλων της. 
 Ακόμη και το σουλούπι του της άρεζε. Είχε μια φάτσα ψιλοειρωνική, 
ψιλοχαμογελαστή, ήταν γεμάτο στρογγυλάδες και απαλές καμπύλες, και τελείωνε μ’ έναν 
κομψό πισινό, στενό, ελαφρά τουρλωμένο, σχεδόν προκλητικό. 
 Κάθισε αναπαυτικά, έριξε την τσάντα της στο πίσω κάθισμα και ύστερα από δυο 
τρεις προσπάθειες και με τη βοήθεια του τσοκ κατόρθωσε να βάλει μπρος στον κινητήρα 
του, που, όμως, έπασχε από αρρυθμίες. 
 «Σήμερα θα πάμε στο γιατρό ‘’του μίλησε γλυκά και ξεκίνησε λίγο απότομα, όπως 
πάντα.’’ Θα πάμε να πάρουμε την Αντιγόνη, θα σ’ αφήσουμε στα χέρια ενός μηχανικού για 
να σε γιάνει και θα έρθουμε να σε πάρουμε όταν θα’ σαι έτοιμο να εκπληρώσεις τα 
καθήκοντά σου που συμπυκνώνονται σ’ ένα μόνο. Να με υπηρετείς πιστά.» 
 Η Αντιγόνη την περίμενε στο πεζοδρόμιο και μπήκε στο αυτοκίνητο γελώντας. 
 «Καλά μωρή τρελή στο αυτοκίνητο μιλάς; Σε είδα από μακριά να κουνάς τα χέρια 
σου και να κάνεις χειρονομίες. Τά’ χασες μου φαίνεται.» 
 «Άκουσε κορίτσι μου. Τώρα πλέον είμαστε τρεις. εσύ,  εγώ και η κούρσα μας. Το 
τρίτο κορίτσι της παρέας. Αυτή η σύμπραξη είναι σαν μια Φιλική Εταιρεία των απανταχού 
καταπιεσμένων γυναικών ενάντια στην Ανίερη Συμμαχία του ανδρικού φύλου.» 
 «Πάλι μάλωσες με τον δικό σου; Άστον ήσυχο επιτέλους. Από τη μια μεριά θες να 
ξεκινήσεις και από την άλλη θες να μπλέξεις στα γρανάζια του πιο εξουσιαστικού 
μηχανισμού που γνώρισε η γυναίκα από κτίσεως του κόσμου, του γάμου.» 
 «Θέλω να πολεμήσω τον εχθρό από μέσα, στο φρούριό του» 
 «Μη λες βλακείες πρωί - πρωί και δεν έχω πιει ούτε καφέ, γιατί καθυστέρησα να 
ξυπνήσω και δεν ήθελα να περιμένεις. Δε μου λες, είναι καλός αυτός ο μηχανικός;» 
 «Αυτοί που μου τον σύστησαν τον παρουσιάζουν σαν αστέρι. Θα πάμε και θα 
δούμε. Αρκεί να μας πάει ως εκεί και δεν αναγκαστούμε να σπρώξουμε. Και έχει κι ένα 
κρύο…..» 



 42

 «Στο μεταξύ οδήγα συνετά για να μη δεχτούμε κάνα πισοκολλητό από κανέναν 
αγουροξυπνημένο οδηγό ή φανατικό φαλλοκράτη. Άντε να χαρείς.» 
 Ένα τέταρτο αργότερα το άσπρο Fiatάκι, κατέβηκε τολμηρά τον απότομο στενό 
κατήφορο του υπόγειου συνεργείου και φρέναρε απότομα μπροστά στο Στέλιο, που έκανε 
ένα βήμα πλάι για ν’ αποφύγει τον μπροστινό του προφυλακτήρα. Πίσω από το μπαρμπρίζ 
διέκρινε δυο ζευγάρια μάτια γεμάτα ανακούφιση και υπολείμματα αγωνίας. 
 Η Ζωή και η Αντιγόνη κατέβηκαν ξεκαρδισμένες στα γέλια και βρέθηκαν μπροστά σ’ 
έναν άνδρα που φορούσε μια καθαρή μπλε φόρμα με τιράντες, γεμάτη μεγάλες τσέπες και 
σκούπιζε τα βρώμικα χέρια του μ’ ένα κομμάτι από βρώμικο στουπί. 
 «Καλώς τα κορίτσια με το σιδερένιο άρρωστο άλογο» ήταν οι πρώτες του 
κουβέντες. «Ξεσκέπαστο το αφήσατε και βήχει έτσι;» 
 «Μας είπαν ότι είσαι ντόκτορας στα αυτοκίνητα και το φέραμε για τσεκ απ μίλησε η 
Ζωή. είσαι ο Στέλιος;» 
 Του άπλωσε το χέρι και αυτός της πρότεινε τον καρπό του για να μην τη λερώσει 
 «Είμαι ο καλύτερος απάντησε χωρίς έπαρση και δίχως να τονίζει ιδιαίτερα τις λέξεις. 
Όταν το πάρεις, θα είναι περδίκι. Δεύτερο χέρι το πήρες;» 
 «Μωρέ τι δεύτερο; Ο προηγούμενος δεν ήταν οδηγός, ιεροεξεταστής ήταν.» 
 Ο Στέλιος γέλασε και είπε καλοσυνάτα 
 «Γεμάτη η Ελλάδα από τέτοιους. Μη στεναχωριέσαι όμως. το αμάξι σου δεν τα’ φαγε 
τα ψωμιά του. Θα το συνεφέρουμε. Αφήστε το τώρα και θα καταπιαστούμε σε λίγο με 
δαύτο. Ελάτε στο γραφείο, υπάρχει έτοιμος καφές. Εμείς εδώ δεν προσέχουμε μόνο τα 
αυτοκίνητα, αλλά και τους πελάτες μας. Ένας λόγος παραπάνω αν είναι κυρίες όμορφες 
και ευχάριστες όπως εσείς. πώς σας λένε κυρίες μου;»  
 Στο μεταξύ η Αντιγόνη είχε απομακρυνθεί λίγα μέτρα χαζεύοντας το χώρο που ήταν 
τεράστιος, γεμάτος με πάγκους, περίεργα μηχανήματα και αυτοκίνητα κάθε μάρκας, αλλά 
και κατάστασης. Αυτοκίνητα με καπό που έχασκαν, άλλα ακρωτηριασμένα από τις ρόδες 
τους, άλλα τοποθετημένα σε ψηλές ράμπες. Της έκαναν εντύπωση η καθαριότητα, η 
οργάνωση και η τάξη. Όλοι οι εργαζόμενοι, καμιά δεκαριά, εκτός από το Στέλιο ήταν 
άνδρες και νεαρά αγόρια που φορούσαν τις ίδιες με αυτόν φόρμες σε διάφορες φάσεις 
καθαριότητας. Δούλευαν γρήγορα και μεθοδικά, μόνοι ή σε ομάδες μιλώντας δυνατά για να 
σκεπάζουν τους μηχανικούς ήχους και χρησιμοποιώντας ορολογίες που δεν καταλάβαινε. 
Έριξε ένα πλάγιο βλέμμα στο Στέλιο που μιλούσε με τη φίλη του και κατάλαβε ότι δεν του 
ξέφευγε τίποτε. παρακολουθούσε τα πάντα.  
 «Επιβλητικός, σκέφτηκε και φαίνεται απόλυτος κύριος της κατάστασης, ελπίζω να 
μη μας γδάρει.» Ήταν η πρώτη φορά που έμπαινε σ’ ένα τέτοιο άδυτο. Μπήκε τελευταία 
στο γραφείο, ένα χώρο που χωριζόταν με τζαμαρία με διπλά τζάμια από το υπόλοιπο 
υπόγειο και εκεί την περίμενε άλλη έκπληξη.  Ήταν σχεδόν τέλειος.  Ένα μεγάλο γραφείο 
και ένα μικρότερο, πολλά ράφια γεμάτα πολύχρωμους φακέλους, γυαλιστερά πλακάκια 
στο πάτωμα σκεπασμένα με χαλί και άνετες πολυθρόνες σε ανοιχτό καφέ, γύρω από ένα 
χαμηλό τραπεζάκι με ανθοδοχείο και λουλούδια.  Μύριζε όμορφα καφέ και αποσμητικό 
χώρου.   Η πολυθρόνα του μεγάλου γραφείου ήταν μαύρη, δερμάτινη και ακριβή. 
 «Ώρα είναι να έχει και υπηρεσία δημοσίων σχέσεων» 
 Έμειναν περίπου ένα εικοσάλεπτο απολαμβάνοντας τη θαλπωρή της ζέστης, τη 
βαθιά και σοβαρή φωνή του Στέλιου και θαυμάζοντας μια υπέροχη συλλογή μινιατούρων 
από ιταλικά μοντέλα γρήγορων αυτοκινήτων. 
 «Ζωή, άφησέ μου τα τηλέφωνα της δουλειάς σου και του σπιτιού να  
επικοινωνήσουμε αν χρειαστεί κάτι.  Πάντως υπολογίζω πως το απογευματάκι θα είναι 
έτοιμο.  Γύρω στις πέντε.  Εμείς εδώ κλείνουμε στις έξι με επτά ανάλογα με τη δουλειά» 



 43

 «Θα σου αφήσω και το δικό μου,» είπε δίχως καν να το καταλάβει η Αντιγόνη και 
αμέσως μετά συμπλήρωσε. «Η Ζωή θα είναι στο σπίτι μου μετά τις τέσσερις.  Αν 
χρειαστείς κάτι θα μας βρεις εκεί.» 
 Ήταν η πρώτη φορά που μίλησε και ο Στέλιος σφράγισε μέσα στα αυτιά και το 
μυαλό του τη βαθιά φωνή με την τέλεια άρθρωση και τον απαλό τόνο.  Την κοίταξε 
κατάματα και κατόπιν το βλέμμα του έκανε μια σβέλτη επισκόπηση στον πλούσιο κόρφο 
που τονιζόταν από τη χοντρή μάλλινη μπλούζα με το γυριστό γιακά, τα ψηλά της πόδια 
που ήταν διπλωμένα σε κλειστή γωνία μπροστά στη πολυθρόνα, και στα μακριά δάκτυλα 
των χεριών της που ακουμπούσαν πάνω στους μηρούς της. 
 «Εσύ δεν έχεις αυτοκίνητο;» 
 «Ούτε ξέρω να οδηγώ!» 
 «Το μόνο που χρειάζεται είναι να το θελήσεις και να βρεις ένα καλό δάσκαλο» 
 Η Αντιγόνη δεν μίλησε, κατάλαβε όμως ότι το βλέμμα του και οι κουβέντες του δεν 
υποδήλωναν ένα απλό επαγγελματικό ενδιαφέρον.  
 Βγήκαν από το συνεργείο γεμάτες εντυπώσεις. 
 «Μωρέ τι είναι τούτος» είπε η Ζωή. «Είδες σωματική διάπλαση;  Πρέπει να ΄ναι 
δυνατός σαν τρένο.  Και ευγενικός.  Άλλη άποψη είχα για το σινάφι τους.» 
 «Πρέπει να ξέρει καλά τη δουλειά του» μουρμούρισε η Αντιγόνη. «Και σε γενικές 
γραμμές είναι συμπαθητικός» 
 «Άντρακλας είναι ‘’ανταπάντησε η Ζωή. ‘’Μπορεί να μην είναι πολύ ψηλός, αλλά στα 
χέρια του οι γυναίκες πρέπει να λιώνουν.  Άμα είναι και προικισμένος και στα μέρη που δεν 
φαίνονται…» 
 «Ζωή, σύνελθε. Πρώτα όγκος και βιαιότητα δεν παν πάντα μαζί και ύστερα πολλά 
λες για έναν άνθρωπο που τον γνωρίζεις μισή ώρα.  Εκτός αν τον βλέπεις και αυτόν σαν 
υποψήφιο γαμπρό.» 
 «Και για γκόμενο δεν θα λεγα όχι.» 
 «Και ο Χρήστος;» 
 «Άστον αυτόν.  Επιμένει να γνωριστούμε καλύτερα και ύστερα να κάνουμε σχέδια 
για το μέλλον» 
 «Καλά κάνει, σοφός άνθρωπος.» 
 Όλη την υπόλοιπη μέρα τις απορρόφησε η δουλειά του γραφείου που ήταν πολύ, 
γιατί ήταν αρχή του χρόνου και το αφεντικό είχε αποφασίσει να κάνει επαγγελματικά 
ανοίγματα.  Λίγο πριν σχολάσουν τηλεφώνησε ο Στέλιος και είπε στη Ζωή πως το 
αυτοκίνητο θα ήταν έτοιμο την επόμενη μέρα, γιατί παρουσίασε και ένα πρόβλημα στα 
φρένα και έπρεπε να παραγγείλει ένα ανταλλακτικό.    
 Γύρισαν στο σπίτι κουρασμένες, πεινασμένες, αλλά ευδιάθετες.  Έστρωσαν τραπέζι 
και ζέσταναν το φαγητό που η Αντιγόνη μαγείρεψε το προηγούμενο βράδυ.  Φασόλια στο 
φούρνο και πράσινη σαλάτα. 
 «Σου είπα ότι κάνω δίαιτα γι΄ αυτό τα φασόλια έχουν ελάχιστο λάδι και καθόλου 
αλάτι.  έχω, όμως, αν θέλεις, λάχανο τουρσί» 
 «Κρασί έχεις;» 
 «Αυτό δεν μου λείπει ποτέ. Πάει ασορτί με τους πειρατικούς σταθμούς, και τα 
ψυχοπλακώματα. Πάνω από όλα, όμως, βοηθάει να το παίξεις φευγάτος.  Μεγάλος 
σύμμαχος.  Πίνεις δυο ποτηράκια και αυτό σε βάζει πάνω σ΄ ένα μεγάλο σύννεφο και σε 
ταξιδεύει στα πέλαγα του ‘’είναι’’ σου.  Αν πάλι πιεις λίγο παραπάνω, τότε σε απιθώνει στα 
χέρια του Μορφέα ασφαλισμένη από τις κακές σκέψεις και τα όνειρα.  Το μόνο εισιτήριο 
που πληρώνεις είναι ένα βαρύ κεφάλι την επόμενη.  Αν δεν έκανες καλή επιλογή της 
ποιότητάς του!» 
 «θα μου τελειώσεις την ιστορία σου;» 
 «Αν μου επιτρέψεις να πιω δυο ποτήρια και μου απαγορεύσεις το τρίτο…» 



 44

 «Ό,τι πεις» 
 Τελείωσαν το φαγητό και έπιασαν τις δυο άκρες του ίδιου καναπέ.  Το κρύο έξω 
αγκάλιαζε την πόλη με συνεπίκουρο τη νύχτα.  Ο βαρδάρης ανέλαβε το έργο της 
απολύμανσης της ατμόσφαιρας, ταλαιπωρώντας ό,τι δεν ήταν καλά στερεωμένο.   
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 45

ΚΕΦΑΛΑΙΟ 
 

 Αυτή τη φορά η Αντιγόνη και ο Άκης συναντήθηκαν μόνοι.  Η Ελπίδα τη συνόδεψε 
ως την καφετέρια και ύστερα προφασίστηκε ένα ραντεβού με την παρέα της.  Ήπιαν τον 
καφέ αμίλητοι και ύστερα ο Άκης της πρότεινε μια βόλτα με το αυτοκίνητο.   
 «Αντιγόνη, θέλω να σου μιλήσω, αλλά δεν μπορώ με όλους αυτούς γύρω μου.  Οι 
περισσότεροι με γνωρίζουν και ήδη άρχισαν τα πρώτα σχόλια…» 
 Έγινε επιθετική. 
 «Βέβαια, τι θα πουν οι δικοί σου, όταν μάθουν ότι συναντάς μια ασήμαντη 
χωριατοπούλα;» 
 «Εσένα θέλω να προστατέψω. Να μην μαλώσουμε πριν καλά καλά γνωριστούμε. 
Θα κάνουμε μια βόλτα με το αυτοκίνητο και θα τα πούμε.  Θα γυρίσουμε γρήγορα.  Εκτός 
αν φοβάσαι!» 
 Η Αντιγόνη τον κοίταξε ειρωνικά και σηκώθηκε. 
 «Δεν νιώθω τόσο ανασφαλής» 
 Πήραν στην τύχη έναν επαρχιακό δρόμο που ήταν στενός και γεμάτος λακκούβες.  
 «Τα στρατιωτικά αυτοκίνητα τον κατάντησαν έτσι είπε ο Άκης.  Το μέρος είναι 
γεμάτο στρατόπεδα εδώ.» 
 «Η αδιαφορία του κράτους που μας άφησε στη μοίρα μας είναι η μόνη υπεύθυνη 
αυτής της κατάντιας.  Μη ρίχνεις ευθύνες στα άψυχα πράγματα.  Οι άνθρωποι φταίνε και 
για το σωστό και για το λάθος» 
 «Μπορούμε να ξεκινήσουμε με πολιτική συζήτηση αν θέλεις» χαμογέλασε ο Άκης 
δίχως να την κοιτάξει. 
 «-Θα χάσεις!» 
 «-Γιατί όλοι οι άνθρωποι πιστεύουν ότι κάθε πλούσιος είναι υποχρεωτικά και 
αντιδραστικός ή φασίστας;  Ξέρω αρκετούς πλούσιους αριστερούς. Άλλωστε, μπορεί και 
εγώ να ανήκω σ’  αυτή την κατηγορία.» 
 «Σου είπα θα χάσεις.  Ακόμη και αν είναι έτσι, ο πατέρας μου μου είχε πει να μην 
έχω εμπιστοσύνη στους οικονομικά εύπορους μαρξιστές» 
 «Μπαίνουμε σε λίγο στη δεκαετία του ΄60 και είναι καιρός να αφήσουμε πίσω μας 
τις πληγές που χώρισαν εμάς τους ¨Έλληνες. πες του λοιπόν να γίνει πιο ήπιος στις 
απόψεις του.» 
 «Ο πατέρας μου πέθανε, αλλά σ’  αυτά τα ζητήματα ήταν σοφός γιατί έζησε τη ζωή 
των φτωχών σαν μια παράσταση θεατρική, στην οποία ήταν πρωταγωνιστής.  Δεν τα΄ 
μαθε αυτά από τον Μπρεχτ» 
 «Λυπάμαι για τον πατέρα σου και ας σταματήσουμε εδώ αυτή τη συζήτηση.  Έχω 
πολύ σημαντικότερα πράγματα να σου πω και δε δέχομαι οι ανθρώπινες σχέσεις να 
ζωγραφίζονται με πολιτικά χρώματα.  Η ανθρωπιά και τα συναισθήματα δεν έχουν ανάγκη 
από κόκκινα, μαύρα, μπλε ή άλλα φόντα.  Πάντως η πληροφορία που μου είπες, λίγο πριν, 
για τον πατέρα σου είναι το πρώτο που μαθαίνω για σένα, εκτός από το όνομά σου.  
Βέβαια πολλά πράγματα μπορεί κανείς να τα καταλάβει από τις πληροφορίες που μόνος 
του ο νους συλλέγει, με βάση της εικόνες που του προσφέρονται και, για την ώρα, όσα 
πιστεύω ότι γνωρίζω για σένα μου είναι αρκετά.  Αν θέλεις να τα ξέρεις σου λέω ότι έχω 
μπροστά μου ένα κορίτσι που οι γραμμές του προσώπου και του κορμιού του θα 
μπορούσαν να εμπνεύσουν αρχιτεκτονικούς ρυθμούς στους αρχαίους ΄Έλληνες, και μ΄ ένα 
πείσμα στην υπεράσπιση των απόψεών του που θυμίζει Θερμοπύλες. Σου αρέσει το 
αρχαίο ελληνικό πνεύμα;» 
 «- Το λατρεύω. ο πατέρας μου μου διάβαζε ελληνική μυθολογία πριν ακόμη μάθω 
να μιλώ και μου ανέλυε τραγωδίες πριν πάω στο δημοτικό σχολείο.» 
 «- Έτσι εξηγείται και το όνομα. εσύ πόσα πιστεύεις ότι ξέρεις για μένα;» 



 46

 - Ως άνθρωπο δε σε ξέρω, αλλά η οικογένεια και ο κύκλος σου με κάνουν να σε 
υποψιάζομαι. 
 «- Να την πάλι η πολιτική. Για μένα (ως άτομο) ξέρεις κάτι;» 
 «- Έμαθα ότι σπουδάζεις στο εξωτερικό και ότι γύρισες πρόσφατα» 
 «- Ξέρεις ότι σ’ αγαπώ;» 
 Σταμάτησε μαλακά σ’ ένα χωματένιο πλάτωμα, άνοιξε λίγο το παράθυρο και της 
ζήτησε άδεια ν’ ανάψει τσιγάρο. Η Αντιγόνη δεν αντέδρασε, όπως θα περίμενε. Δεν έδειξε 
έκπληξη από το απότομο της αποκάλυψης ούτε έσκυψε το κεφάλι. Κοίταξε κατευθείαν 
μπροστά. 
 «- Άκουσες τι σου είπα; Σ’ αγαπώ!» 
 «- Κι εγώ σ’ αγαπώ ή μάλλον είμαι ερωτευμένη μαζί σου. Το γιατί δεν μπορώ να το 
καταλάβω ακόμη» 
 «- Σ’ ευχαριστώ πολύ» 
 - Δεν είχα πρόθεση να σε θίξω του είπε και τον κοίταξε στα μάτια. «Απλώς 
σκέφτομαι πόσο ελεύθερη είναι η καρδιά και το πόσο αδιαφορεί για τα υπόλοιπα. Ακόμη, 
σκέφτομαι και το πόσο εχτρεύεται η κοινωνία την ελευθερία της και συχνά την τιμωρεί με 
τους νόμους της.» 
 «-Εμένα δε μ’ ενδιαφέρουν αυτοί οι κανόνες και λίγο πριν με έκανες τον πιο 
ευτυχισμένο άνθρωπο του κόσμου.» 
 Άπλωσε το χέρι του και το απίθωσε στους ώμους της. Μέχρι εκεί τόλμησε να 
φτάσει. Η Αντιγόνη, σαν την άλλη Αντιγόνη που αψήφησε τους ανθρώπινους νόμους ήταν 
αυτή που του πρόσφερε τα χείλη της. Το φιλί τους δειλό στην αρχή, γρήγορα ξεγύμνωσε το 
πάθος τους και τους στροφίλησε στον κόσμο της παραφοράς. Τα χέρια τους πήραν το 
μήνυμα της καρδιάς και αγκάλιασαν σφιχτά τα δυο σώματα σφίγγοντας το ένα το άλλο 
σχεδόν με μανία. 
 «- Δε θα αφήσω να μου φύγεις ποτέ» ψιθύρισε στο αυτί της 

«-Είσαι ένα μεγάλο παιδί Άκη και η κοινωνία δεν αγαπάει τα μεγάλα παιδιά, γιατί τη 
ζημιώνουν. Τα μεγάλα παιδιά φταίνε για τις επαναστάσεις.» 

«- Είσαι άγουρη στο σώμα, αλλά παρά φύση λογική για την ηλικία σου.» 
Τέντωσε μπροστά του το πλούσιο στήθος της και του είπε 
«- Άγουρο σώμα είναι αυτό; Εκείνος πέρασε τα ακροδάκτυλά του από πάνω του λες 

και άγγιζε ευαίσθητη πορσελάνη και την ξαναφίλησε» 
«-Ας μείνουμε εδώ κορίτσι μου. Δεν αντέχω την ανάμνηση του σμιξίματος δυο 

ανθρώπων που αγαπιούνται στο απρόσωπο περιβάλλον ενός αυτοκινήτου, έστω και με 
ακριβά καθίσματα. Καλύτερα να γυρίσουμε.» 

Η Αντιγόνη ζούσε το όνειρο ενός παραμυθιού. Πόσο ήθελε να τον πιστέψει και 
πόσο άσχημα έκανε που τον πίστεψε! 

Γύρισε στο σπίτι με την Ελπίδα και πρόλαβε να της πει τα πάντα. Η ξαδέλφη της 
γούρλωσε τα μάτια σα βάτραχος. 

«-Φιληθήκατε κιόλας; Πώς ήταν;» 
«-Όπως το ονειρεύεσαι. Δεν ξέρω Ελπίδα, είμαι πολύ μπερδεμένη. Ντρέπομαι 

κιόλας. Τη μάνα μου, τον πατέρα μου που είμαι σίγουρη ότι μας βλέπει – το από πού δεν 
ξέρω – το δικό σου πατέρα, ακόμη και εσένα.» 

«-Δεν ξέρω ποιους ντρέπεσαι αλλά τον μπαμπά μου να τον φοβάσαι έτσι και μάθει 
τίποτε θα εκτελεστώ σα συνένοχη. Και σίγουρα όχι με ανώδυνο τρόπο. Τι θα κάνετε από 
δω και πέρα;» 

«-Θα ξαναβρεθούμε αύριο γι ‘αυτό βρες μια καλή δικαιολογία. Θα’ ναι μάλλον η 
τελευταία φορά. Σκέφτομαι να μην ξανάρθω στην πόλη μέχρι το καλοκαίρι. Πρέπει να 
συγκεντρωθώ να διαβάσω. Αν πάω έτσι ούτε το σχολείο δε θα τελειώσω.» Ήταν η δεύτερη 



 47

φορά σε λιγότερο από δυο ώρες που έπαιζε με επιτυχία το ρόλο του προφήτη. Και ας μην 
το ξερε. 

Αυτή τη φορά δεν είπε τίποτε στη μάνα της. Περίμενε την αυριανή συνάντηση με τον 
Άκη πιστεύοντας ότι θα κατόρθωνε να βρει μια άκρη, πριν φτάσουν τα πράγματα στα 
άκρα. Όλη νύχτα το κορμί της έκαιγε και είχε και την Ελπίδα που ήθελε σαν ανακρίτρια 
ξανά και ξανά ν’ ακούει τα ίδια πράγματα. Όταν μάλιστα της ομολόγησε και το φευγαλέο 
πέρασμα των δακτύλων του από το στήθος της, η ξαδέλφη της άναψε και κόρωσε. 

«-Αν αφήσω το αγόρι που μ’ αγαπά να μου το κάνει αυτό θα πάθει ανακοπή. Ίσως 
είναι και ο λόγος που δεν τον αφήνω.» 

- Ρε, Ελπίδα, πιστεύεις ότι ήταν το πρώτο στήθος γυναίκας που ακούμπησε ο Άκης; 
Σίγουρα ένας συνομήλικός μας θα είναι αλλιώς.» 

Την επόμενη μέρα ο ήλιος είχε την τιμητική του. Αγκάλιαζε ζεστά τη Γη και ημέρωσε 
τη θάλασσα. Ο ήλιος, ο μεγάλος εραστής. Ο πιο πιστός σύντροφος της Μάνας γης. Ήξερε 
να τη φροντίζει, να παίζει μαζί της τα πιο επινοητικά ερωτικά παιχνίδια, ήξερε να τη 
γονιμοποιεί και να γεμίζει τη γυναικεία της φύση. Ακόμη και όταν της κρυβόταν το’ κανε για 
να νιώσει η γη για λίγο το ψύχος της απουσίας του και να γίνεται έτσι πιο έντονο το 
ξανασμίξιμό τους. Και μαζί μ’ όλα αυτά ήταν και ο πιο πιστός σύντροφος. Ακούραστα 
αιώνες τώρα ήταν συνεπής στα ραντεβού μαζί της ανεξάρτητα από τα ποια όντα 
κυκλοφορούσαν στο δέρμα της. Ανεξάρτητη και από τον άνθρωπο που σαν ενοχλητικό και 
επικίνδυνο παράσιτο εδώ και κάμποσα χρόνια άρχισε να την απομυζά και να την 
καταστρέφει σαν το κακομαθημένο παιδί που δεν του φτάνει το βυζί της μάνας του και 
θέλει να καταστρέψει τους γαλακτοφόρους αδένες της. Πότε-πότε, ο ήλιος βλέποντας την 
πληγωμένη από την ασυδοσία και την ηλιθιότητα των ανθρώπων, της ψιθύριζε χαϊδευτικά 
από ψηλά ‘’ Δεν μπορούν αγάπη μου να σε βλάψουν την επιφάνειά σου μόνο γδέρνουν για 
να κάνουν πιο ευχάριστη την αυτοκτονία τους. Κάποια στιγμή θα φύγουν από πάνω σου 
και θα εξαφανιστούν στη λήθη του σύμπαντος. Και τότε εγώ θα ξαναφέρω στη ζωή, τα δικά 
σου τα παιδιά που σ’ αγαπάνε, όλα τα φυτά και τα ζώα που χάθηκαν εξαιτίας τους. Για την 
ώρα, ας απολαμβάνουν τα αγαθά που σου χαρίζω νομίζοντας ότι γι’ αυτούς λάμπω’’. 

Συναντήθηκαν σε μια απόμερη συνοικία και έφυγαν βιαστικά από την Πόλη, 
κυνηγημένοι. Την πήγε λίγα χιλιόμετρα μακριά και κάθισαν στο σαλόνι του μεγάλου 
ξενοδοχείου, όπου δούλευε όλο το χρόνο. Ήταν η πρώτη φορά που η Αντιγόνη έμπαινε σ’ 
ένα τεράστιο χώρο, γεμάτο αυστηρή πολυτέλεια και επιμελημένη εξυπηρέτηση. Ήπιαν 
βιαστικά ένα καφέ και δίχως προσυνεννόηση ανέβηκαν σ’ ένα δωμάτιο για να μείνουν 
μόνοι. Δίχως προσποίηση και υπολογισμό. Οι νέοι άνθρωποι δεν καταδέχονταν τέτοιες 
υποκρισίες. Έκαναν έρωτα απλά και αβίαστα σα να γνωρίζονταν χρόνια. Ο Άκης ήταν 
έμπειρος σ’ αυτά τα θέματα, αλλά εκείνη τη στιγμή, ίσως επειδή ήταν η πρώτη φορά που 
αγκάλιαζε μια γυναίκα που αγαπούσε ήταν πιο νευρικός από την Αντιγόνη που άφησε τη 
γυναικεία φύση και διαίσθηση να μιλήσει. Οι γυναίκες γεννιούνται θηλυκά, η αγάπη και ο 
έρωτας τις μεταμορφώνει σε γυναίκες και, αν τις εμπιστευτείς, μετατρέπουν το μονοπάτι 
της ηδονής σε λεωφόρο της ευτυχίας. 

Οι πιο γλυκές στιγμές ενός ερωτικού σφιξίματος βιώνονται την ώρα που η ένταση 
παραχωρεί τη θέση της στην τρυφερότητα και το ακούμπισμα του διπλανού κορμιού έχει 
τη γλύκα μιας σοκολάτας που μόλις κατάπιες. Τη φίλησε τρυφερά στον ώμο που εξείχε 
από τη ζεστή κουβέρτα και της ψιθύρισε 

«- Η αγάπη που νιώθω για σένα δε μ’ αφήνει να σ’ ευχαριστήσω. Μόνο όταν 
πεθάνω θα ξεχάσω αυτή τη στιγμή και μόνο τότε θα πάψω να είμαι κοντά σου.» 

Του κλεισε το στόμα με τα λεπτά της δάκτυλα, ποτισμένα ακόμη από τις μυρωδιές 
του κορμιού του. 



 48

«- Αντιγόνη, δεν ξεφεύγεις εύκολα. Για μένα αυτό που έγινε δεν ήταν κάτι απλό, κάτι 
συνηθισμένο ούτε πρόκειται να μείνει ένα συμβάν. Θα έρθω να μιλήσω με τη μάνα σου. 
Θέλω να παντρευτούμε.» 

«- Είναι κάτι που δε θα κάνεις γιατί στο ζητάω εγώ. Θέλω χρόνο και πρέπει να μου 
τον δώσεις. Πρέπει να γυρίσω στο σπίτι μου, να σκεφτώ και να συγκεντρωθώ στα 
μαθήματά μου. Μακριά σου θα μπορέσω να βάλω σε μια τάξη τα πράγματα. Μη νιώθεις 
ένοχος, γιατί ήταν κάτι που θέλει δύο για να γίνει. Άλλωστε, από μικρή έμαθα ότι η αρετή 
των ανθρώπων έχει την έδρα στην καρδιά τους και όχι εκεί που νομίζουν οι περισσότεροι. 
Πάλι θα σου πω για τον πατέρα μου που έλεγε ότι η ελληνική κοινωνία βρίσκεται ακόμη 
στη φάση της βαρβαρότητας, γιατί αξιολογεί τους ανθρώπους και κυρίως τις γυναίκες από 
το πότε και σε ποιον δίνουν την παρθενιά τους. Ελπίζω να μη προλάβουν αυτές τις 
απόψεις τα παιδιά μας.» 

Ο Άκης έμεινε σιωπηλός. ήταν πάντως η πρώτη φορά που τη φοβήθηκε λίγο 
βλέποντας μια δυσανάλογη ωριμότητα με την ηλικία της. 

«- Είμαι πολύ άτυχος που δεν γνώρισα τον πατέρα σου» 
«- Είναι από τις πιο γλυκές κουβέντες που μου είπες. Αυτός ξέρει πόσο μ’ αγαπάς – 

είναι η μόνη μεταφυσική άποψη που έχω – και πίστεψέ με θα σ’ αγαπάει τόσο όσο και 
εμένα. Τι ώρα είναι;» 

«- Έξι και τέταρτο» 
« - Τον Ηρακλή τον θείο μου τον ξέρεις;» 
«- Όχι» 
«- Πήγαινέ με λοιπόν γρήγορα στο σπίτι γιατί έτσι και μάθει τίποτε το μόνο που θα 

μας ρωτήσει είναι ποιον να σφάξει πρώτο. τόσο  δημοκρατικός είναι.» 
Πετάχτηκαν γρήγορα από το κρεβάτι και ντύθηκαν μετ’ εμποδίων. Δύσκολο πράγμα 

ν’ αποχωρίζεσαι αγαπημένο κορμί. Η δίψα του γι’ αυτό δε σβήνει από μια σύντομη και 
κυρίως κρυφή επαφή. Το αλάτι του έρωτα και του πάθους είναι η παρανομία. Όσο 
περισσότερη παρανομία, τόσο περισσότερη λύσσα. 

Στο λεωφορείο της επιστροφής με τη μάνα της η Αντιγόνη προσπαθούσε να μιλάει 
συνέχεια στη μάνα της για το σχολείο και το πόσο ευτυχισμένη ήταν που είχαν ανθρώπους 
που τους αγαπούσαν και κυρίως την Ελπίδα. Η μάνα της μίλησε μόνο μια φορά. 

«-Το Άκη του είδες; Μιλήσατε;» 
«Θα σου πω στο σπίτι» 
Της τα’ πε όλα. Κοιμήθηκαν αγκαλιασμένες και όταν η κυρά Ελένη άκουσε την 

ανάσα της κόρης της απαλή, σηκώθηκε από το κρεβάτι, άναψε το καντήλι και είπε 
«- Μήτσο μου, αν είσαι κοντά στο Θεό, πες του να φυλάγει το κορίτσι μας» 
 
 
 
 
 
 
 
 
 
 
 
 
 
 
 



 49

ΚΕΦΑΛΑΙΟ 
 

Το ίδιο βράδυ ο Άκης γύρισε νωρίς στο σπίτι. Η μάνα του παραξενεύτηκε, δεν ήταν 
καν οχτώ. Τον αγκάλιασε τρυφερά και τον ρώτησε γιατί γύρισε έτσι γρήγορα. Του’ πε ότι 
χάρηκε, γιατί με τις βόλτες του δεν πρόλαβε να τον χαρεί από τότε που επέστρεψε από το 
εξωτερικό 

«- Σήμερα θα φάμε όλοι μαζί, σαν οικογένεια. Είναι και ο αδελφός σου και η νύφη 
σου εδώ.» 

«- Ο πατέρας;» 
«- Είναι στο γραφείο του μ’ ένα κύριο που ήρθε από την Αθήνα. Δεν ξέρω αν μιλάνε 

για δουλειές ή πολιτική. Σάμπως μου λέει ποτέ τίποτε; όλο πολυάσχολος.» 
«- Καλά, όταν τελειώσει τον θέλω» 
- Σε μένα δε θα πεις τίποτε; για το μεταπτυχιακό σου πρόκειται; 
«- Τον πατέρα θέλω» 
«- Τότε περίμενε να τελειώσει.» Την έπιασε το παράπονο. «Εγώ δεν έχω δικαίωμα 

να ξέρω; Μάνα σου είμαι!» 
«- Αν και όταν χρειαστεί να μάθεις κάτι, θα το μάθεις. Άλλωστε, τίποτε δε σου 

ξεφεύγει εσένα. Μαθαίνεις τα πάντα, πρέπει δεν πρέπει.» 
Την κοίταξε συνωμοτικά. «Με τους άλλους τι γίνεται; Τον αδελφό μου και τη νύφη 

μου εννοώ. Κανένα νέο;» 
«- Τίποτε γιόκα μου. Την ‘’ψάρεψα’’ και μου είπε ότι της ήρθε περίοδος. Ντρέπομαι 

και που στα λέω. Οι γυναίκες δε μιλούν έτσι με τους άνδρες, αλλά να…..βλέπω που 
ενδιαφέρεσαι και ξέρεις πόσο μας απασχολεί το θέμα κι εμένα και τον πατέρα σου. 
Θέλουμε ένα εγγονάκι. Βρε, Άκη, μου μήπως είναι στέρφα;» 

 Ο Άκης γέλασε. «Μάνα, μήπως φταίει ο αδελφός μου;» 
«- Ιησούς Χριστός Νικά αναπήδησε η κυρία Ευανθία. Εννοείς ότι ο γιος μου είναι 

ανίκανος» 
«- Δεν είπα τέτοιο πράγμα, ρε μάνα. Άλλο ανίκανος, άλλο στείρος. Στην Ευρώπη 

πλέον κάνουν εξετάσεις και οι άνδρες. Μόνο εδώ, στην Ελλάδα, έχουμε όλοι την ανεξίτηλη 
σφραγίδα της γονιμότητας.» 

«- Εγώ δεν τα καταλαβαίνω αυτά και μην ξαναπείς τον αδελφό σου ανίκανο. Ορίστε 
μας!» 

Πήγε φουριόζα στην κουζίνα, για να ξεσπάσει σε ένα από τα δυο κορίτσια που είχαν 
υπηρέτριες, δυο καλοκάγαθες κοπέλες που υφίσταντο τα πάνδεινα από τη μάνα του, μια 
γυναίκα ορισμό του αυταρχισμού και της καπατσοσύνης. 

Είδε τον πατέρα του μια ώρα αργότερα. Ο Κροντηράς βγήκε από το γραφείο του 
συνοδεύοντας έναν κομψά ντυμένο κύριο γύρω στα εβδομήντα με ύφος που ήθελε να 
δείχνει ανήσυχο. Αρνήθηκε ευγενικά να καθίσει για φαγητό, λέγοντας ότι πρέπει να δει το 
Νομάρχη και αποχαιρέτησε μελιστάλαχτα τη μητέρα του, ενώ επιδοκίμαζε την επιλογή του 
να σπουδάσει στο Πολυτεχνείο. 

«- Η Ελλάς χρήζει μορφωμένων νέων δια να μεγαλουργήσει. Ειδικώς την εποχή 
ημών, ευρισκόμενη εν διαρκεί απειλή υπό εχθρών εξωτερικών άμα τε και εσωτερικών» 
Αποχώρησε ικανοποιημένος λίαν, για τις ελληνικούρες του. 

Πατέρας και γιος ανέβηκαν στο γραφείο. Ο Άκης ήταν πιεστικός και ζητούσε να 
μιλήσουν πριν το φαγητό. Η μάνα του κάτι σοβαρό κατάλαβε ότι γινόταν και ανεβαίνοντας 
σιγά σιγά τη δρύινη σκάλα κόλλησε το αυτί της στην πόρτα, αλλά το πάχος του ξύλου κάτι 
μεμονωμένους ήχους άφηνε να περάσουν. 

«- Σ’ ακούω, γιε μου! Θέλεις ένα ουίσκι; Ανοίγει την όρεξη.» 
«- Πατέρα δεν είναι επαγγελματικό ραντεβού αυτό. Πρόκειται για κάτι πολύ πιο 

σοβαρό.» 



 50

Ο Κροντηράς ήταν ψύχραιμος άνθρωπος, έξυπνος και συζητήσιμος. Δεν αρνιόταν 
ν’ ακούσει κανέναν, ανεξάρτητα αν ύστερα γινόταν το δικό του, γιατί είχε τη δύναμη να το 
επιβάλει, όταν οι άλλοι διαφωνούσαν. Όταν, βέβαια, συμφωνούσαν μπορούσε να γίνει και 
ευχάριστος. Ήταν πάντα καλοντυμένος, με κοστούμι και γιλέκο. Θαύμαζε την υψηλή 
αισθητική στο ντύσιμο του πρωθυπουργού και θεωρούσε ότι τα ακριβά ρούχα, ειδικά 
απέναντι στους κατώτερους, ήταν μια νίκη σε μια ενδεχόμενη σύγκρουση. Η διαφορά της 
εμφάνισης στην ελληνική κοινωνία που μόλις πάσχιζε να βγει από τα όρια των αγροτικών 
της χαρακτηριστικών, έδινε στον καλοντυμένο την υπεροχή του αφέντη. Και ο Κροντηράς 
θεωρούσε τον εαυτό του αφέντη. Μόνο με την Ευανθία, τη γυναίκα του, δεν τα έβγαζε 
εύκολα πέρα. Το δικό της, όμως, περνούσε μόνο σε ό,τι είχε σχέση με τις λειτουργίες του 
σπιτιού. Έτσι είχε το κεφάλι του ήσυχο. 

«- Λοιπόν;» 
«- Πατέρα γνώρισα μια κοπέλα και νομίζω ότι την αγαπώ, όπως μια φορά αγαπάει 

ένας άνδρας μια γυναίκα.» 
«- Εδώ την γνώρισες, στην Ελλάδα;» 
«- Ναι!» 
«- Την ξέρω;» 
«- Δε νομίζω» 
«- Άρα δεν είναι κάποια γνωστή μας. Πώς λέγεται;» 
«- Αντιγόνη Παλαιολόγου. Πατέρα, σε παρακαλώ μη μένεις στο όνομα» 
«- Όλα έχουν σημασία. Πρόβλημα δε βλέπω. Είσαι σε ηλικία που οι άνθρωποι 

αγαπούν. Έχεις βέβαια σπουδές ακόμη, θα μιλήσουμε αργότερα γι’ αυτές, αλλά δε νομίζω 
ότι είναι έγκλημα.» 

«- Τα ‘’εγκλήματα’’ είναι δύο. Πρώτο είναι φτωχιά και άσημη και δεύτερο δε θέλω να 
πάω έξω για σπουδές. Θέλω να μείνω εδώ να δουλέψω και να την αρραβωνιαστώ.» 

Ο Κροντηράς ήπιε μια γουλιά και το ύφος του έγινε πιο τραχύ. 
«- Δεν πετάνε στα σκουπίδια μια καριέρα για έναν έρωτα της στιγμής. Οι σπουδές 

σου είναι απαραίτητες. Μπορεί να χρειαστεί να πολιτευτείς.» 
«- Δε μ’ αρέσει να πολιτευτώ. Θέλω να αρραβωνιαστώ με την Αντιγόνη και να φύγω 

στρατιώτης. Όταν τελειώσω, θα’ χει τελειώσει και αυτή το σχολείο. Θα πιάσω δουλειά και 
θα παντρευτούμε. Ούτε για έρωτα της στιγμής πρόκειται. Τα συναισθήματα δεν μπαίνουν 
σε καντάρι.» 

«- Για στάσου, σε παρακαλώ. Είπες ότι πηγαίνει σχολείο. Τόσο μικρή είναι;» 
«- Είναι γύρω στα δεκαεφτά.» 
Ο Κροντηράς σοβάρεψε, ενώ ένα τικ που υποδήλωνε ανησυχία εμφανίστηκε στο 

αριστερό του μάτι. 
«- Άκη θα σε ρωτήσω κάτι πολύ σοβαρό. Μέχρι πού έφτασε η σχέση σας;» 
«- Η σχέση μας είναι ολοκληρωμένη, αν κατάλαβα την ερώτηση. Πατέρα άλλαξαν οι 

εποχές.» 
«- Οι εποχές δεν άλλαξαν καθόλου. Δεν ξέρω αν αργότερα αλλάξουν, αλλά για την 

ώρα τα πράγματα είναι όπως τα βλέπω εγώ και όχι όπως τα βλέπεις εσύ. Ξέρεις ότι 
μπορείς να μπλέξεις άσχημα; Το κορίτσι είναι ανήλικο και ούτε οι νόμοι μας τα δέχονται 
αυτά ούτε η κοινωνία μας τα ανέχεται. Σκέφτηκες ότι μπορεί να έχει σκοπό να σε 
‘’τυλίξει’’;» 

«- Η Αντιγόνη δεν είναι τέτοιος άνθρωπος και σταμάτα να προσβάλλεις πρώτα-
πρώτα εμένα και ύστερα αυτήν.» 

«- Εσένα δε σε προσβάλλω. όσο γι’ αυτήν, απ’ όσο ξέρω, ένα κορίτσι στην ηλικία 
της με ηθική και αρχές δε ‘’δίνεται’’ έτσι εύκολα σ’ έναν άνδρα εκτός αν είναι του δρόμου ή 
είναι ορμηνεμένη. Και όλες οι γυναίκες έχουν λόγο να σε τυλίξουν. Μη στεναχωριέσαι, 
όμως. Ας μείνουμε ψύχραιμοι. Θα μάθω για το ποιον της και θα τα ξανασυζητήσουμε. 



 51

Άκου, γιόκα μου. όλες οι γυναίκες αυτό το πράγμα έχουν στο μυαλό τους. Να τυλίξουν έναν 
πλούσιο γαμπρό. Εκτός και αν είναι πλούσιες. Τότε αντιστρέφονται τα πράγματα.» 

Μάταια ο Άκης προσπάθησε να συνεχίσει τη συζήτηση, λέγοντάς του ότι η Αντιγόνη 
ήταν ένας λαμπρός άνθρωπος. Ο χρόνος, όμως, που τη γνώριζε δεν ήταν και ο καλύτερος 
σύμμαχος. Ανησυχούσε ταυτόχρονα μήπως η Αντιγόνη μυριστεί ότι ζητούν πληροφορίες 
γι’ αυτήν και την οικογένειά της. Είχε καταλάβει ότι αυτό το κορίτσι έκρυβε ένα δυναμισμό 
ασυνήθιστο για την ηλικία της. Μέσα του τη ζήλευε κιόλας. Ο ίδιος έπιανε τον εαυτό του να 
είναι αρκετά δειλός σε πράγματα που δεν τόλμησε να φέρει αντιρρήσεις στους γονείς του. 
Ανταμείφθηκε, βέβαια, με ανέσεις και περιποιήσεις πριγκηπόπουλου, αλλά συχνά ένιωθε 
ένοχος απέναντι στον εαυτό του, όταν κάποιες στιγμές ήθελε να αντιδράσει και την 
τελευταία στιγμή υποτασσόταν. Μόνο στον αδελφό του τόλμησε πριν δυο χρόνια, όταν 
παντρεύτηκε τη νύφη του, μια γυναίκα όμορφη αλλά άοσμη σαν τριαντάφυλλο 
θερμοκηπίου. Ούτε ο αδελφός του την ήθελε, αλλά ήταν προσωπική επιλογή των γονιών 
του, γιατί ήταν πλούσια και κόρη στρατηγού. Λες και ήθελαν περισσότερα χρήματα για να 
γίνουν ευτυχισμένοι. Ζούσαν εδώ στο σπίτι τους και η νύφη του ήταν κώλος και βρακί με τη 
μάνα του. Όλο υποκρισία και μαλαγανιά. 

Η ατμόσφαιρα την ώρα του φαγητού της οικογένειας Κροντηρά δεν ήταν και η 
καλύτερη. Ο καθένας είχε βέβαια τους λόγους του, αλλά η ζωή παίρνει τα πιο απίθανα 
υλικά και μ’ αυτά ‘’δένει’’ τα σορόπια και τα φαρμάκια της. Πατέρας και γιος δεν είπαν 
τίποτε για τη συζήτηση. Η Ευανθία Κροντηρά κρατούσε την περιέργεια και την ανησυχία 
της για τη στιγμή που θα ξεμονάχιαζε τον άνδρα της. Ο Αλέξανδρος και η Ελένη αργούσαν 
να κάνουν παιδί. Βέβαια, άνθρωποι ήταν και αυτοί, όπως όλοι τους, και ο πλούτος δε λύνει 
όλα τα προβλήματα, αλλά αυτό οι φτωχοί το μαθαίνουν όταν αποκτήσουν λεφτά και οι 
πλούσιοι προβλήματα που το χρήμα δεν καταδέχεται ή δεν μπορεί να λύσει. Τότε, ο ένας 
μακαρίζει την αρχική θέση του άλλου. 

Το βράδυ ο Παύλος Κροντηράς, μολονότι δεν ήθελε να συζητήσει τίποτε αρχικά, τα 
είπε όλα στη γυναίκα του. Αυτή άρχισε πρώτα τις κλάψες για το ‘’κακό’’ πού λαχε στο γιο 
της και ύστερα τους χαρακτηρισμούς και τις απειλές.  

«- Θα πάω να βρω αυτό το τσουλάκι και θα του μαδήσω το μαλλί τρίχα-τρίχα. Ποιος 
ξέρει από ποια βρώμα μάνα βγήκε και πώς το μεγάλωσαν. Μωρέ θα το κανονίσω εγώ το 
βρωμοθήλυκο. Άμα πιστεύει ότι θα τυλίξει το γιο μας, μαύρο φίδι που την έφαγε.» 

Ο άνδρας της προσπάθησε να την ηρεμήσει λέγοντας ότι θα έκανε ό,τι ήταν δυνατό 
να μάθει για το κορίτσι, κάτι που το θεωρούσε εύκολο με τους ανθρώπους που είχε και την 
παρακάλεσε να μείνει ψύχραιμη και να μην φωνάζει, γιατί δεν ήθελε να καταλάβει ο Άκης 
ότι το είχαν συζητήσει. Συμφώνησαν μάλιστα να φύγει όσο γρηγορότερα γινόταν για το 
εξωτερικό. Η Ευανθία ηρέμισε λίγο από τον καθησυχαστικό τόνο της φωνής του, αλλά 
μέσα της έβραζε. Την Αντιγόνη έπρεπε κατά τη γνώμη της να την είχαν βαφτίσει 
πουτανίτσα. Αυτές μόνο βάζουν στο μάτι τα παιδιά του ‘’καλού κόσμου’’. 

Στο μεταξύ ο Άκης περνούσε το δικό του δράμα. Από τη μια του έλειπε η Αντιγόνη 
από την άλλη ανησυχούσε για την αντίδραση των γονιών του και το ενδεχόμενο να 
ενοχλήσουν την αγαπημένη του. Προσπάθησε να επικοινωνήσει μαζί της, αλλά ήταν 
αδύνατο. 
 Λίγες μέρες αργότερα μίλησε με την Ελπίδα, ζητώντας να της γράψει, γιατί ο ίδιος 
δεν μπορούσε να το κάνει δίχως να την εκθέσει στο περιβάλλον του χωριού, αλλά η Ελπίδα 
φοβήθηκε μήπως έμπλεκε. Άλλωστε, η Αντιγόνη της είχε πει ότι μάλλον θα προσπαθήσει 
να μην τον ξαναδεί. Κοντά σ’ όλα αυτά ήταν και τρομοκρατημένη με όσα συνέβησαν μεταξύ 
του Άκη και της ξαδέλφης της – πρόλαβαν και συζήτησαν λίγο πριν φύγει με τη μάνα της 
στο χωριό – και αν μαθαίνονταν, θα πλήρωνε και αυτή κάποια σπασμένα. Ο πατέρας της 
την είχε ορκίσει πως ό,τι μάθαινε σημαντικό για την οικογένεια, καλό ή κακό, εκείνη θα το 



 52

αξιολογούσε, να του το  έλεγε αμέσως. Και μέχρι τότε είχαν μια πολύ ειλικρινή και 
αμοιβαίας εμπιστοσύνης σχέση. Και αυτό που συνέβη ήταν σημαντικό. 
 «-Πω-πω μπλεξίματα» συλλογιζόταν από μέσα της. Ύστερα κλωθογύριζε 
μια άλλη σκέψη. «Τώρα που δεν είναι παρθένα ποιος θα την παντρευτεί; Ήμαρτον 
Παναγία μου.» Πιο πολύ όμως ανησυχούσε για την Αντιγόνη. Την αγαπούσε 
περισσότερο από αδελφή της. Και τότε την έπιαναν οι λεονταρισμοί. «Μωρέ θα της 
συμπαρασταθώ ό,τι και να γίνει.» 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 53

ΚΕΦΑΛΑΙΟ 
 

 Το αεροπλάνο τροχιοδρόμησε στο βρεμένο διάδρομο του αεροδρομίου της Βιέννης 
και η Εύα από το φινιστρίνι κοίταξε τα κτίρια του αεροσταθμού και τον εντυπωσιακό πύργο 
ελέγχου. Ήταν η πρώτη φορά που ερχόταν στην Αυστρία και, μολονότι είχε διαβάσει για 
την ‘’πόλη των αυτοκρατόρων’’, ήξερε ότι την περίμεναν εντυπωσιακές παραστάσεις. Τη 
φανταζόταν μελαγχολική, εξαιτίας του γοτθικού της στυλ, αυστηρή λόγω μπαρόκ, αλλά 
λαμπερή κοσμοπολίτισσα, συνώνυμη της αυτοκρατορίας και των ευρωπαϊκών 
Χριστουγέννων. Κάτι μέσα της, όμως, την κρατούσε σφιγμένη. Το μεσημέρι είχε μιλήσει με 
τη μάνα της στο τηλέφωνο, πρώτη φορά με  δική της πρωτοβουλία, και ανυπομονούσε να 
μιλήσει στον Άκη και να μάθει αυτά που τόσο επιμελώς όλοι της έκρυβαν. Να τα μάθει από 
τον ίδιο, γιατί λίγες μέρες πριν, ούτε δέκα δεν είχαν περάσει, είχε μια συνάντηση και μια 
κουβέντα με την Ελπίδα, μια ξαδέρφη της μάνας της, κυρίως όμως φίλη όπως της 
συστήθηκε και άκουσε από το στόμα της λόγια που έφεραν τα πάνω κάτω στη σκέψη και 
τα συναισθήματά της. Τα μισά να ήταν αλήθεια, για τον πατέρα της, αλλά και τους 
ανθρώπους που τη μεγάλωσαν, έφταναν να στοιχειοθετήσουν ένα μεγάλο κρίμα. Έζησε 
18, σχεδόν, χρόνια μέσα σ’ ένα ψέμα που δεν της ειπώθηκε ποτέ φανερά, αλλά με 
υπονοούμενα που μπορούσαν ευκολότερα να αλώσουν την παιδική ψυχή της και να την 
πείσουν ότι ήταν οι καλύτεροι άνθρωποι του κόσμου. Για την ίδια ο χωρισμός των γονιών 
της στάθηκε αίνιγμα που πήρε το χαρακτήρα του γρίφου, όταν η μάνα της έφυγε από 
κοντά της και την πόλη τους. Οι σχέσεις της με το σόι της Αντιγόνης ήταν ανύπαρκτες και η 
μοναδική φορά που βρέθηκε λίγες στιγμές μαζί τους ήταν στην κηδεία της γιαγιάς της, πριν 
πέντε περίπου χρόνια. Οι γονείς του πατέρα της την προφύλαγαν επιμελώς από κάθε 
επαφή με το άλλο ‘’στρατόπεδο’’ και είτε απέφευγαν τις όποιες απόπειρες να μιλήσει μαζί 
τους για το θέμα είτε εκτόξευαν φαρμακερά μισόλογα. Από την άλλη μεριά τον Άκη τον 
έβλεπε σπάνια, πνιγόταν πάντα στις δουλειές του, έτοιμος μόνο να ικανοποιήσει κάθε της 
παραξενιά που είχε συνήθως τη μορφή πανάκριβων ρούχων, παιχνιδιών και κάθε λογής 
επίζηλων αγαθών. Η λατρεία που απολάμβανε από όλη την οικογένεια την είχε μετατρέψει 
σε ένα εγωιστικό κακομαθημένο πλάσμα, που θεωρούσε πως κάθε επιθυμία της ήταν 
λογική και άμεσα υλοποιήσιμη. Αυτός ο χαρακτήρας της επέτρεπε να νιώθει σαν κέντρο 
ενός μικρόκοσμου, σαν αρχόντισσα ενός στρατού υπηκόων που ζούσαν απλά για να 
ικανοποιούν τις ανάγκες της. Ακόμη και ο φοβερός παππούς της, ο ισχυρότερος 
άνθρωπος απ’ όσους είχε δει από κοντά, υποκλινόταν στις απαιτήσεις της και της 
συμπεριφερόταν σαν κολίγος σε αφέντη. 
 Η Ελπίδα ήταν η πρώτη που κατόρθωσε να κλέψει τον ύπνο της και να την 
αναγκάσει να κοιτάξει το περιβάλλον όπου ζούσε με άλλο μάτι. Έστω και εάν η αγάπη και 
η αφοσίωση που βίωνε καθημερινά, προσπαθούσαν να αντισταθούν, να κλείσουν τις 
πόρτες της αμφιβολίας για τους δικούς της και ν’ ανοίξουν διάπλατα τα παράθυρα της 
αμφισβήτησης για τα λόγια μιας κακόβουλης ξένης. Αυτός ήταν, άλλωστε, ο πρώτος 
χαρακτηρισμός που σκέφτηκε, πριν ο ήρεμος τόνος και η απαρίθμηση γεγονότων και 
στοιχείων σπείρουν μέσα της τη θέληση να μάθει, να επιβεβαιώσει ή να διαψεύσει όσα της 
είπε η μακρινή της θεία. 
 Τοποθέτησε τις βαλίτσες της σ’ ένα καροτσάκι, στολισμένο με Χριστουγεννιάτικα 
αστέρια και βγήκε στο χώρο υποδοχής. Από τη διάφανη τζαμαρία είχε εντοπίσει τον 
πατέρα της που περίμενε ανάμεσα στους πρώτους, μπρος στην αυτόματη πόρτα και έτσι 
πήγε κατευθείαν κοντά του, σπρωγμένη από ένα κύμα βιαστικών παιδιών που φώναζαν 
και χειρονομούσαν παίζοντας με τα καροτσάκια τους τα ‘’συγκρουόμενα’’. 
 Άφησε το καροτσάκι, που το παρέλαβε ένας κύριος που συνόδευε τον πατέρα της, 
και κλείστηκε στα ανοιχτά χέρια του Άκη. Αυτός τη φίλησε κάμποσες φορές στα μάγουλα 
και το λαιμό και δίχως να της αφήσει τα χέρια, την απομάκρυνε λίγο για να τη θαυμάσει. 



 54

 «- Αισθάνομαι σαν το Δία που γεννούσε θεές» 
 «- Κάποια χάρη θα θες και αρχίζεις τα κοπλιμέντα» του απάντησε χαριτολογώντας 
 «- Σ’ αυτά έμοιασα την κόρη μου – Έκανες καλό ταξίδι;» 
 «- Κακιούλες. Ναι ήρθαμε στην ώρα μας παρόλη την κίνηση. Έχεις φιλάκια από τον 
παππού, τη γιαγιά και τους υπόλοιπους. Μου είπαν ότι είμαι τυχερή που ήρθα στη Βιέννη 
κοντά σου και τους απάντησα πόσο τυχερός είσαι εσύ που θα συνοδεύεις τέτοια γυναίκα.» 
 «- Έχεις δίκιο αγάπη μου. Αισθάνομαι ο τυχερότερος άνθρωπος του κόσμου. 
Φόρεσε το πανωφόρι σου, ή τέλος πάντων όπως λέγεται αυτό που κρατάς, γιατί έξω οι 
νιφάδες του χιονιού χορεύουν βαλς, για να σε προϋπαντήσουν.» 
 «- Τις είδα την ώρα της προσγείωσης από το φινιστρίνι. Κάνει πολύ κρύο έξω;» 
 «- Η Βιέννη δεν αφήνει τους ανθρώπους να κρυώσουν, γιατί κρατά τις καρδιές τους 
ζεστές. Τζάκετ είναι αυτό;» 
 «- Ναι με επένδυση. είναι της μόδας στην Ελλάδα, αρκεί να είσαι νέος και να μην 
είσαι στρατιώτης. Αυτούς τους κάνει θλιβερούς.» 
 Βγήκαν στο δρόμο και τους χτύπησε κατάμουτρα το νυχτερινό αγιάζι. Το αυτοκίνητο 
περίμενε με τις πόρτες ανοιχτές και τη μηχανή σε λειτουργία. 
 - Θα πάμε στο ξενοδοχείο, ν’ αλλάξεις και κατόπιν φύγαμε για φαγητό. Έχεις 
ακούσει για το Heuuger; Πρόκειται για κρασοταβέρνες που κατακλύζουν τα προάστια της 
πόλης με ζωντανή ορχήστρα, σπουδαία πιάτα και, βέβαια, βιεννέζικο κόκκινο κρασί. Θα 
δοκιμάσεις ελάφι με φρέσκα λαχανικά κι ένα σωρό περίεργα μεζεδάκια. 
 «- Απ’ όλα θα δοκιμάσω. Πεινάω σα λύκος» 
 Κοιτάχτηκαν στα μάτια. Η Εύα σημάδεψε με το βλέμμα της το κέντρο ενός 
προσώπου που από πολύ κοντά έχανε τη λαμπερή  εικόνα της πρώτης εντύπωσης. Μάτια 
ελαφρά κλειστά, πρησμένα κάτω βλέφαρα, μια μύτη όμορφη, οργωμένη όμως από 
φλεβίτσες που δε θ ‘αργούσαν να φανερώσουν ξεδιάντροπα το χρώμα τους, δυο χείλη 
που ζητούσαν συχνά τη βοήθεια της γλώσσας για να παραμείνουν χλωρά και ένα πηγούνι 
δυνατό, λίγο φαρδύτερο απ’ όσο επέτρεπε το στενό σύνολο του προσώπου 
 «- Άκη, είσαι κουρασμένος ή μου φαίνεται;» 
 «- Δεν είναι κούραση. είναι κυρίως η πλήξη. Έπρεπε να μεγαλώσω, για να 
καταλάβω ότι η δουλειά μοιάζει με ορυχείο κατηφορικό που όσο περισσότερα κοιτάσματα 
κέρδους σου εμφανίζει, τόσο πιο βαθιά του σε παραχώνει. Πάνω απ’ όλα, όμως, σου 
παίρνει το κουράγιο της επιστροφής. Έτσι, ψάχνεις συνέχεια να βρεις δίοδο μπροστά, 
έστω και αν γνωρίζεις, και όλοι το γνωρίζουν, ότι η λύση δεν βρίσκεται στο σκάψιμο.» 
 «- Παράτα τα. Δε θα πεθάνεις της πείνας!» 
 «- Με φοβίζει ο ανήφορος που λέγαμε.» 
 Το αυτοκίνητο σερνόταν αργά στους γεμάτους, φώτα, κόσμο και οχήματα, δρόμους 
της πόλης. Παραμονή Χριστούγεννα και μπέρδευες τις μέρες. Τα Χριστούγεννα στη Βιέννη 
αρχίζουν μέρες πριν και κρατούν μέρες μετά. Τόσο που ξεχνάς τη συγκεκριμένη μέρα. 
Αυτή η γιορτή έχει μια αφύσικη διάρκεια. μπερδεύεται  ο νους στο χρόνο που μοιάζει να 
κυλά σύμφωνα με το ρολόι και το ημερολόγιο. Είναι μια μέρα που συμπυκνώνει μέσα της 
πολλές για να χωρέσει τις κινούμενες εικόνες, τους ήχους, τις μυρωδιές και τις γεύσεις της 
γλώσσας και του νου. Πάνω απ’ όλα όμως αυτή την πόλη, αυτές τις μέρες νιώθεις να την 
ακουμπάς, να την πιάνεις. Ίσως γιατί η αφή μπορεί να σου δώσει, περισσότερο απ’ όλες 
τις αισθήσεις, την αμεσότητα του αισθησιακού στοιχείου μιας επαφής, μιας γνωριμίας με 
την ομορφιά. Μόνο η αφή μπορεί να χορταίνει τον ανθρώπινο πόθο. 
 Η Εύα έριξε μια ματιά από το παράθυρο. 
 «- Είναι πανέμορφη μουρμούρισε. Μη μου πεις ονόματα κτιρίων και περιοχών. Και 
αύριο μέρα είναι. Τώρα θα θαυμάσω ό,τι βλέπω με σύμμαχο τη σιωπή.» 
 «- Εύα, εκπλήσσομαι. Όταν θέλεις, μιλάς σα συγγραφέας.» 



 55

 «- Περίμενε να δεις το βαθμό της Έκθεσης και θ’ αλλάξεις γνώμη.  τώρα, βέβαια, 
άμα δεις αυτούς των άλλων μαθημάτων, φοβάμαι ότι θα με αποκληρώσεις» 
 «- Τόσο κακοί είναι;» 
 «- Αποκλείεται να έχεις τόση φαντασία» 
 «- Μεταξύ σοβαρού και αστείου πρέπει να πάρεις το απολυτήριο τον Ιούνιο. Μη 
γίνουμε ρεζίλι!» 
 «- Θα φροντίσω να μη γίνετε, εμένα ποσώς με ενδιαφέρει» 
 Πέρασαν την μπαρόκ εκκλησία του Αγίου Καρόλου Borroneo με τον γυαλιστερό 
θόλο, τη μοντέρνα αίθουσα τέχνης, το μουσείο καλών τεχνών και σταμάτησαν σ’ ένα 
επιβλητικό κτίριο γεμάτο ευρωπαϊκές σημαίες στην πρόσοψη, σε χρώμα ανοιχτό ανθρακί 
και μια πύλη ψηλή σαν καστρόπορτα. Οι βαριές του γραμμές έλιωναν το πεζοδρόμιο. 
 Το διαμέρισμα ήταν στους τελευταίους ορόφους γεμάτο σκούρα έπιπλα, αυθεντικά 
μπαρόκ, κουρτίνες σε κρεμ χρώμα, ακριβά χαλιά και ατελείωτα τραπεζάκια φορτωμένα 
πορσελάνες. 
 «- Πω – πω χλιδή! Η γιαγιά εδώ θα ένιωθε σαν τη Μαρία Αντουανέτα» 
 «- Η Μαρία Θηρεσία ζούσε στη Βιέννη, αγράμματη!» 
 «- ‘’Τσιμπάς’’ αμέσως, βλέπω! Κάνω ένα μπάνιο στα γρήγορα και φύγαμε του 
πέταξε γελώντας. Άνοιξε μια βαλίτσα και ρώτησε σοβαρή: Τι να φορέσω;» 
 «- Κάτι άνετο. Αυτές οι ταβέρνες έχουν λαϊκό χρώμα. Και κάνε γρήγορα.» 
 Η Εύα εξαφανίστηκε στο μπάνιο, που ήταν μεγάλο σα σαλόνι. Όταν βγήκε, ο Άκης 
έπινε ένα διάφανο υγρό που λαμπύριζε μέσα στο κρύσταλλο σα διαμάντι. 
 «- Πατερούλη, μπορεί αυτό να φταίει για τα κόκκινα ρυάκια της μύτης σου. Πίνεις;» 
 «- Προσπαθώ να αποφύγω τις υπερβολές, αλλά αυτό που μου λες είναι 
ανησυχητικό. Φαίνονται πολύ αυτά τα σημάδια;» 
 «- Εγώ πάντως τα πρόσεξα.» Τραβώντας το φερμουάρ από τα μποτίνια 
συμπλήρωσε: «Θέλω να μιλήσουμε για ένα πολύ σοβαρό θέμα. Αν, όμως, είσαι 
κουρασμένος μπορώ να περιμένω ως αύριο.» 
 Ο τόνος της φωνής της του έδωσε να καταλάβει ότι μια δοκιμασία τον περίμενε. 
Ήξερε ότι λόγω των αραιών επαφών τους δεν επρόκειτο για κάτι τετριμμένο. Ποτέ άλλοτε η 
Εύα δεν έκανε προλόγους. Ζητούσε αυτό που ήθελε και η ανταπόκριση η δική του ή των 
γονιών του ήταν άμεση. Η συζήτηση δεν ήταν μέσα στις απαιτήσεις της. 
 «- Σου ανήκω ψυχή τε και σώματι και είμαι έτοιμος για όλα. Χαίρομαι που 
μεγάλωσες. Η σοβαρή συζήτηση είναι το βάσανο των μεγάλων. Καλώς ήρθες, κορίτσι μου, 
στον κόσμο τους.» 
 Η ταβέρνα ήταν ζεστή, φιλόξενη, γεμάτη ανθρώπους γελαστούς και, περίεργο για 
κεντροευρωπαίους, θορυβώδης. Τους υποδέχτηκαν ήχοι από κιθάρα, ακορντεόν και βιολί, 
που ερμήνευαν ελαφρά, γρήγορα σε ρυθμούς κομμάτια του Γιόχαν Στράους. Για τους 
Βιεννέζους ο ‘’βασιλιάς του βαλς’’ ακούγεται όλες τις ώρες, ανέμελες ή συγκινητικές στη 
χαρά και στη λύπη, στο ξαπόστεμα και στο πάθος. 
 Έφαγαν, ενώ αντάλλαζαν τα πρόσφατα νέα τους. Είχαν ανάγκη από προετοιμασία 
ψυχική και φρόντιζαν με επιμέλεια να βρουν το μονοπάτι της προσέγγισης. Η ορχήστρα 
γυρνούσε από τραπέζι σε τραπέζι και αφού πέρασε από μπροστά τους για την 
καθιερωμένη αφιέρωση, είχε εγκατασταθεί σε κάποια, μακρινά απ’ αυτούς, τραπέζια 
ερμηνεύοντας κομμάτια ξέχυλα από ήχους μιας ευτράπελης μελαγχολίας. 
 «- Λοιπόν;» Μίλησε πρώτος θέλοντας να τη βοηθήσει σε μια εκκίνηση που τη 
διέβλεπε δύσκολη για την ίδια και οδυνηρή γι’ αυτόν. Είχε καταλάβει ότι επρόκειτο για κάτι 
σοβαρό. Η Εύα δεν τον είχε συνηθίσει σε τέτοιες ρήσεις. Από την άλλη μεριά καταλάβαινε 
ότι δεν ήταν κάτι άμεσο και επίκαιρο αυτό που την απασχολούσε. Κάτι τέτοιο θα το είχε 
μάθει, γιατί είχε επικοινωνήσει με την Ελλάδα το ίδιο απόγευμα. Δεν επρόκειτο, λοιπόν, για 
κάτι που έγινε και δεν το γνώριζε. 



 56

 «- Άκη, τι συνέβη ανάμεσα σε σένα και τη μαμά; Γιατί χωρίσατε και κυρίως γιατί με 
άφησε και έφυγε; Ξέρω καλά ότι με βάση το νόμο, αν ήθελε μπορούσε να με πάρει μαζί 
της.» 
 Έκανε τις ερωτήσεις ζαλίζοντας με το πηρούνι της ένα κομμάτι κόκκινο κρέας 
εγκαταλειμμένο ανάμεσα σε μικρά κομμάτια λαχανικών, λες και το ανακάτεμά του θα 
βοηθούσε να ταξινομηθούν καλύτερα τα ερωτήματα που τη βασάνιζαν. 
 «- Θέλω να σου πω και κάτι άλλο. Σήμερα πριν φύγω από το σπίτι, της 
τηλεφώνησα. Ήταν η πρώτη φορά που ένιωσα τόσο έντονα την ανάγκη να το κάνω. Της 
υποσχέθηκα, μάλιστα, να βρεθούμε σύντομα. Θέλω λοιπόν να ξέρω, να είμαι 
προετοιμασμένη, όταν ακούσω τη δική της εκδοχή και είσαι ο πιο κατάλληλος να μου 
αποκαλύψεις τα γεγονότα.» 
 Κράτησε σαν κρυφό χαρτί τη συζήτηση που είχε κάνει με την Ελπίδα. Ήθελε τη δική 
του άποψη, τις δικές του καταθέσεις, απ’ αυτές κρεμόταν η αξιοπιστία του απέναντί της και 
έτρεμε την ιδέα να της φανερωθεί υποκριτής κι ανεύθυνος, γιατί δίχως να το θέλει, όσα 
άκουσε από κείνη την, στην ουσία, άγνωστη γυναίκα, τα είχε πιστέψει στο ακέραιο. Μέσα 
της, το σκηνικό της τέλειας οικογενειακής εικόνας των Κροντηραίων που με τόση φροντίδα 
έστησαν, επενδυμένο με παραστάσεις ηθικής και εντιμότητας, είχε αρχίσει να τρίζει 
επικίνδυνα και να της αποκαλύπτει, μέσα από τις ρωγμές που δημιουργούνταν, σκοτεινές 
τρύπες, ξέχυλες από αδικία, αλαζονεία και υποψίες διαφθοράς. Πόσο, όμως, συμμετείχε ο 
πατέρας της σ’ αυτά; Ποιο ήταν το μερίδιό του στην κατασκευή αυτού του οικοδομήματος; 
 Ο Άκης αιφνιδιάστηκε, σαν άπειρος στρατηγός που περικυκλώνεται από πολλές 
μεριές. Κάτι τέτοιο δεν το περίμενε. Θυμήθηκε πριν αρκετά χρόνια, όταν γυρνώντας η Εύα 
από την κηδεία της γιαγιάς της, τον είχε ξαναρωτήσει για το ίδιο θέμα. Τότε την είχε πάρει 
αγκαλιά του και, αφού τη διαβεβαίωσε πόσο την αγαπούσε, της είχε πει ότι ήταν επιλογή 
της μαμάς της και ο ίδιος, ως γενναιόψυχος άνθρωπος, είχε φερθεί πολιτισμένα και της 
επέτρεψε να φύγει με τον όρο ότι η ίδια θα έμενε κοντά του. Της υποσχέθηκε επίσης ότι, 
όταν τελείωνε το σχολείο, μεγάλη πια και ώριμη θα μάθαινε όλη την αλήθεια και θα 
μπορούσε να κρίνει μόνη της την κατάσταση και τα γεγονότα. Ήξερε, βέβαια, ότι κάποια 
μέρα θα βρισκόταν φάτσα με αυτή τη συζήτηση, αλλά πίστευε ότι θα ήταν ο ίδιος που θα 
την προκαλούσε και θα είχε το πάνω χέρι. Άλλωστε, όλη η επιχείρηση που οδήγησε στη 
φυγή της Αντιγόνης είχε στηθεί με μαεστρία από τον οικογενειακό κύκλο, κυρίως από τους 
γονείς του, και τον ίδιο να βλέπει εκείνη τη ‘’λύση’’ σαν την πιο σωστή για όλους. 
 Συχνά βέβαια, ιδίως στις κρίσεις μοναξιάς που περνούσε, έρχονταν στην επιφάνεια 
εσωτερικές φωνές που επιβεβαίωναν την άποψη ότι η μνήμη ευθύνεται για τη συνείδηση. 
Αυτή είναι που δεν αφήνει το μυαλό να ξαποστάσει, τους αρμούς του κορμιού να λύσουν 
τα δεσμά της κούρασης και την ψυχή να γαληνέψει. Το κακό με τους ανθρώπους, όμως, 
είναι ότι οι πράξεις προηγούνται των ενοχών και οι ενοχές της μνήμης. Μακάρι τα 
πράγματα να γίνονταν αντίστροφα. 
 Έπαιξε για λίγο με το ποτήρι του. 
 «- Λοιπόν; Ήταν η δική της σειρά να ρωτήσει. Θα μου πεις να μάθω;» 
 «- Ν’ ανάψω πρώτα ένα τσιγάρο;» Πήρε για απάντηση μια σιωπή γεμάτη προσμονή 
 «- Εύα, θ’ αρχίσω από το τέλος λέγοντας ότι όσο κι αν φοβάμαι γι’ αυτά που θ’ 
ακούσεις, το τέλος της ιστορίας θα με βρει ξαλαφρωμένο, γιατί, κορίτσι μου, κουράστηκε η 
ψυχή μου να κουβαλά ένα βάρος δυσανάλογο για το κουράγιο μου. Η μοίρα των δειλών – 
και γω υπήρξα πολλές φορές τέτοιος – είναι να παραπατούν κάτω από το βάρος των 
καταπατημένων ευθυνών τους. Ξέρεις, οι άνθρωποι δημιουργούν ατέλειωτες 
κατηγοριοποιήσεις που για άλλες ευθύνονται προσωπικά και για άλλες όχι. Μια απ’ αυτές, 
που είναι προσωπική επιλογή, είναι να κάνουν ή να μην κάνουν κακό στους ανθρώπους 
που αγαπούν. Αυτή είναι η πιο σημαντική επιλογή ανάμεσα στους δρόμους της Αρετής και 
της Κακίας. Αυτή η επιλογή σε βοηθάει, περισσότερο από οποιαδήποτε άλλη να τάχεις 



 57

καλά ή άσχημα με τον εαυτό σου, και, πίστεψέ με, η σχέση μας μαζί του ορίζει και τις 
έννοιες της ευτυχίας και της δυστυχίας.» 
 «- Τόσο ένοχος νιώθεις;» 
 «- Αφού άνοιξες τη συζήτηση, θα επωμιστείς με τη σειρά σου ένα δύσκολο ρόλο, το 
ρόλο του κριτή. Καλή μου, δεν είναι εύκολο καθήκον αυτό, γιατί κι αυτό με τη σειρά του σου 
βάζει διλήμματα που οδηγούν στην ενοχή.» 
 Της είπε πώς γνωρίστηκε με τη μητέρα της, το πάθος που ένιωσε γι’ αυτήν από την 
πρώτη στιγμή, το μένος του κατακτητή που ξύπνησε μέσα του, την απλότητα με την οποία 
τον εμπιστεύτηκε και το πόσο σίγουρα και αποφασιστικά τον έβαλε στην καρδιά και το 
κορμί της. Της εξομολογήθηκε το πόσο απροετοίμαστος ήταν να δεχτεί ένα τέτοιο δόσιμο 
και πόσο ανίκανος στάθηκε να το εκμεταλλευτεί για να ωριμάσει. Και όλα αυτά δίχως να 
του ζητήσει τίποτε γι’ αντάλλαγμα, δίχως σκοπιμότητες, μικροψυχίες και μικροπρέπειες. 
Και ας την συκοφάντησαν από την πρώτη στιγμή, ενώ δεν την γνώριζαν. 
 «- Πώς παντρευτήκατε τότε;» 
 «- Όταν μετά την τελευταία μας συνάντηση και το ερωτικό μας σφίξιμο μου είπε ότι 
δεν θέλει να με ξαναδεί πριν τακτοποιήσει τα πράγματα μέσα της, πίστεψα ότι δεν θα την 
ξανάβλεπα. Βλέπεις η Αντιγόνη, αν και δεν είχε κλείσει τα δεκαεπτά, ήταν ένας άνθρωπος 
πλήρως τακτοποιημένος μέσα της. Μερικές βδομάδες ύστερα απ’ αυτό έμαθα ότι ήταν 
έγκυος σε σένα. Μου το ομολόγησε, όταν ανήμπορος να πάψω να τη σκέφτομαι πήγα στο 
χωριό και την περίμενα έξω απ’ το σχολείο της, έστω και αν υπήρχε κίνδυνος να την 
εκθέσω. Βλέπεις τα πράγματα ήταν πολύ διαφορετικά τότε, κάτι που εσείς οι νέοι δεν 
μπορείτε να αντιληφθείτε. Η ελληνική κοινωνία και κυρίως η ελληνική επαρχία στραγγαλίζει 
τους ανθρώπους της στις αιώνιες δαγκάνες της ψευτοηθικής.» 
 «- Είναι κάτι που το ξέρω καλά δεν έχουν αλλάξει τόσο πολύ τα πράγματα» 
 «- Μόνο όποιος έχει ζήσει και τις δυο εποχές μπορεί να καταλάβει τη διαφορά τους. 
Για τη μητέρα σου αυτή η εξέλιξη ήταν μια γνωριμία με την κόλαση. Και η κόλαση των 
ανθρώπων είναι πολύ χειρότερη από αυτή του Διαβόλου, γιατί πρόκειται για ένα σκηνικό 
που στήνεται στο όνομα της αδικίας. Τέλος πάντων……… 
 «Αυτή η εκμυστήρευση με σόκαρε. Δεν μπορούσα να αρθρώσω λέξη και τότε 
Αντιγόνη με νίκησε ακόμη μια φορά. Μου είπε ότι εγώ δεν έφταιγα σε τίποτε και ότι δε μου 
ζητούσε τίποτε. Θα έκρυβε το γεγονός απ’ όλους, η μάνα της, όμως, το ήξερε, και ότι μόλις 
τελείωνε η χρονιά στο σχολείο θα έφευγε απ’ το χωριό και θα πήγαινε στη Θεσσαλονίκη 
όπου δεν την ήξερε κανένας. Αυτό που απέκλεισε, όμως, από την πρώτη στιγμή ήταν να 
‘’ρίξει’’ το παιδί της. Μου είπε ότι υπήρχαν άνθρωποι να της συμπαρασταθούν, ότι είχε τη 
μάνα της φύλακα άγγελο και δε φοβόταν τίποτε. Μου ζήτησε μάλιστα να φύγω και να μη 
ξανασυναντηθούμε. Έφτασε στο σημείο να με συμβουλέψει πως ήταν άδικο για μένα να 
έρθω σε σύγκρουση με τους δικούς μου και να θυσιάσω την καριέρα μου για κάτι που δεν 
έκανα εν γνώσει μου. Και όλα αυτά από ένα κορίτσι συνομήλικό σου. Ο πατέρας της, ο 
παππούς σου, που δεν τον γνώρισες, ευθύνεται γι’ αυτό το τέλειο δημιούργημα δύναμης 
και αυτοθυσίας. 
 «Γύρισα στο σπίτι και μπολιασμένος από τη δική της δύναμη μίλησα με τον παππού 
και τη γιαγιά. Τους είπα πόσο αγαπούσα αυτό τον άνθρωπο και τους ανακοίνωσα την 
πρόθεσή μου να την παντρευτώ. Το τι έγινε το καταλαβαίνεις. Αν, όμως, δεν μπορείς, φέρε 
στο μυαλό σου κάποια αντίστοιχη σκηνή από τις δραματικές ελληνικές ταινίες της 
προηγούμενης δεκαετίας. Αυτό που διαδραματίστηκε στο σπίτι μας δε έχει τίποτε να 
ζηλέψει απ’ αυτές. Οι κατάρες διαδέχονταν τις απειλές και οι απειλές τις λιποθυμίες με 
πρωτοστάτη τη γιαγιά την Ευανθία, που έβριζε σα λιμενεργάτης, χαρακτηρίζοντας εμένα 
ηλίθιο θύμα και τη μητέρα σου ‘’του δρόμου’’, δίχως να μπορεί να καταλάβει ότι και οι δυο 
χαρακτηρισμοί έθιγαν εμένα, που ήμουν ήδη στα είκοσι πέντε μου χρόνια, σπουδαγμένος 
και κοσμογυρισμένος και η Αντιγόνη σχεδόν παιδί. 



 58

 ‘’Μέσα σ’ όλα αυτά αυτός που ισορροπούσε την οργή με την ψυχραιμία ήταν ο 
παππούς ο Παύλος. Όταν κατάλαβε ότι τα χρήματα και οι απειλές δεν μπορούσαν να 
πείσουν τη μητέρα σου να κάνει έκτρωση, και πίστεψέ με το προσπάθησε πολύ, σκέφτηκε 
ορθολογιστικά, αλλά και υπολογιστικά. Είχε καταλάβει οτι ο θείος Δημήτρης και η θεία 
Ελένη δύσκολα θα έκαναν παιδιά και ενδόμυχα ήθελε ένα εγγονάκι, έστω και κάτω από 
παρόμοιες συνθήκες. Έτσι αποφάσισε να μας παντρέψει με τον όρο ότι θα μέναμε μαζί 
τους και εγώ θα τελείωνα τις μεταπτυχιακές μου σπουδές στο εξωτερικό. Και τότε η 
οικογένειά μας δέχτηκε το πρώτο χαστούκι. Η μητέρα σου δε δέχτηκε την πρόταση, γιατί 
είχε καταλάβει τι αισθήματα έτρεφαν γι’ αυτήν. Αναγκάστηκε να δεχτεί όταν την έδιωξαν 
από το σχολείο. 
 «- Ορίστε;» 
 «- Ναι, κόρη μου. ΓΙ’ αυτό είπα πριν ότι μόνο όποιος έζησε και τις δυο εποχές 
μπορεί να έχει άποψη. Στο χωριό έμαθαν ότι είναι έγκυος και οι καθηγητές της, ενώ ήταν η 
καλύτερη μαθήτρια και κόρη συναδέλφου τους, δε δίστασαν να την αποβάλλουν, επειδή 
‘’καταπάτησε’’ τις αξίες της ελληνικής κοινωνίας. Οι ανύπαντρες μητέρες αποτελούσαν 
ανέκαθεν το μαύρο πρόβατο της κοινωνίας μας, το παραπέτασμα που έκρυβε τις πομπές 
των ‘’έντιμων’’ ανθρώπων. Έτσι παντρευτήκαμε και αμέσως μετά φύγαμε για ένα διάστημα 
οι δυο μας στο εξωτερικό. Αυτός είναι και ο λόγος που η μάνα σου δεν τελείωσε το 
σχολείο. Κέρδισε μόνο την αγγλική γλώσσα για όσους μήνες μείναμε στο Λονδίνο. Εκεί τη 
θαύμασα για ακόμη μια φορά. Διάβαζε με τις ώρες αγγλικά. τόσο πολύ εγώ ποτέ μου δε 
διάβασα. Έβαζε και μένα να μελετώ ώστε να γίνουμε ανεξάρτητοι και να σε μεγαλώσουμε 
με τις δικές μας  δυνάμεις.» 
 «Άκη, πρέπει να στηριχτούμε στις δικές μας δυνάμεις» μούλεγε συχνά. «Αν 
αγαπιόμαστε όλα θα πάνε καλά.» Είχε συγχωρέσει τη δειλή μου στάση το πρώτο διάστημα 
της καταιγίδας και δε με θεωρούσε υπεύθυνο για τις προσβολές που τις έγιναν. «Θα κάνω 
υπομονή» έλεγε «ώσπου να τελειώσεις τις σπουδές και το στρατιωτικό και ύστερα θα 
πιάσουμε ένα δικό μας σπίτι και θ’ αναστήσουμε το παιδί μας, όπως εμείς νομίζουμε 
σωστά.» Και εγώ, αντί να διδαχτώ από τη δύναμή της , να βυζάξω από τη σοφία της, 
κατέβηκα ένα σκαλί παρακάτω. πίστεψα  ότι ήθελε να με απομακρύνει από τους δικούς 
μου. Και απ’ αυτό το σημείο άρχισαν τα προβλήματα μεταξύ μας. Δε θέλω να 
δικαιολογηθώ, αλλά δε ξεφεύγει κανείς εύκολα από τον τρόπο που μεγαλώνει. Η δύναμη 
της πατρικής οικογένειας είναι μεγάλη και το οιδιπόδειο σύμπλεγμα με τη μάνα ισχυρό. 
Τόσο ισχυρό που πολλούς άνδρες δεν τους αφήνει να δουν ότι, όταν κάνουν δική τους 
οικογένεια, η γυναίκα τους πρέπει να βρίσκεται στην πρώτη μοίρα. Δεν έχω γιο για να τα 
πω αυτά, αλλά, άμα κάποτε κάνεις αγόρι διδάξου από τα λάθη του πατέρα σου και μη 
‘’φυτέψεις’’ στο δικό σου παιδί τέτοιες αντιλήψεις. 
 « Μη ρίχνεις τα σφάλματα στους άλλους.» Ο τόνος της φωνής της ήταν σκληρός και 
λίγο απότομος. Τον παρακολουθούσε που άδειασε το ποτήρι του και άναψε καινούργιο 
τσιγάρο. Τα μάτια του είχαν μικρύνει και οι κόγχες των ματιών του περικύκλωναν με τις 
σακούλες τους επικίνδυνα το ασπράδι που είχε αρχίσει να κοκκινίζει. «Μήπως θέλεις να 
σταματήσουμε;» Είπε πιο μαλακά και του έσφιξε το χέρι. Τον αγαπούσε τον πατέρα της και 
καταλάβαινε ότι υπέφερε. Δεν είχε, όμως, ακούσει αυτό που περίμενε ακόμη και ήθελε να 
του δώσει ένα ακόμη περιθώριο να εξαγνιστεί στα μάτια της. Ήθελε να του προσφέρει τον 
εξαγνισμό που μόνο ολόκληρη η αλήθεια είναι ικανή να δωρίσει στους ανθρώπους. 
 « Εύα, μη με σταματάς. Σήμερα θα τ’ ακούσεις όλα. Για μένα το κάνω περισσότερο 
αυτό. Νιώθω πολύ ένοχος για να είμαι εγωιστής, αλλά, κορίτσι μου, είναι η μόνη μου 
ευκαιρία να απελευθερωθώ από το βάρος αυτών των μυστικών. Κανείς δεν μπορεί να 
κερδίσει την εσωτερική γαλήνη, αν δε φτάσει πρώτα στο τελευταίο σκαλοπάτι της 
ταπείνωσης. Είναι, όμως, και άλλα πράγματα που πρέπει να ακούσεις.» 



 59

 «Η κατάσταση έστρωσε λίγο όταν γεννήθηκες. Αυτό το πελώριο σπίτι γέμισε από τα 
κλάματα και τα γέλια σου και η φροντίδα σου μας συνεπήρε όλους. Οι παππούδες 
ξέχασαν για λίγο τι συμβόλιζε η μητέρα σου γι’ αυτούς. Ήσουν το μεγάλο δώρο που τους 
χάρισε και στα βαφτίσια σου ήταν η πρώτη φορά που όλοι χαμογελούσαμε. Η Αντιγόνη 
είχε δύσκολη γέννα και ακόμη δυσκολότερη ανάρρωση και αυτό έδωσε το δικαίωμα στη 
γιαγιά Ευανθία να αποκτήσει επάνω σου δικαιώματα σχεδόν κτητικά.  Κάτι που στο μέλλον 
διόγκωσε τα προβλήματα και έκανε τις σχέσεις νύφης και πεθεράς να αποκτήσουν τη 
μορφή ψυχρού πολέμου που γρήγορα μετατράπηκε σε ανοιχτή μάχη.  Ήρθε ο καιρός που 
θα έβλεπαν εκ του σύνεγγυς πλέον τον χαρακτήρα της Αντιγόνης.  Ο κυρ Μήτσος – έτσι 
αποκαλούσαν τον άλλο σου παππού- είχε αφήσει βαθιά τα χνάρια του στην 
προσωπικότητα της κόρης του.  Θυμάμαι ότι από τις πρώτες κιόλας μέρες, μόλις το 
επέτρεψε η αδυναμία της, να σε κρατά στην αγκαλιά της να σου μιλά ώρες ατέλειωτες, να 
σου διαβάζει Όμηρο και Σοφοκλή ισχυριζόμενη ότι τα παιδιά από μωρά μπορούν να 
διακρίνουν το όμορφο και το σωστό.  Έπαιζε μαζί σου ατελείωτα και σ΄ ακουμπούσε γυμνή 
επάνω στη δική της γυμνή κοιλιά, για να νιώθεις την ζεστασιά και την αγάπη που απόπνεε 
η συντροφιά των ανθρώπων, για να γίνεις κοινωνική και ισορροπημένη.  Τέτοια ήταν η 
μάνα σου…. 
 «-Μ΄ άφησε όμως και έφυγε…» 
 «-Αυτή ήταν η τελευταία πράξη με αρνητικούς πρωταγωνιστές όλους, εκτός από την 
μητέρα σου.  Γι΄ αυτήν ήταν ένα τίμημα βαρύ, στο όνομα ενός χρέους που προτίμησε να 
πληρώσει με τη δική της θυσία.  Μιας θυσίας που μας ξάφνιασε και μας φόβισε όλους.» 
 «- Πες μου. αυτό είναι που θέλω να μάθω πάνω από όλα.»   
 «-Ξέρεις, εκείνα τα χρόνια ήταν δύσκολα στην Ελλάδα.  Δύσκολα από άποψη 
πολιτική.  Ήταν καιροί για τους οποίους πρέπει να νιώθουμε ντροπή μπροστά στη γενιά 
σας, αλλά και σ’  όλες που θα ακολουθήσουν.  Η δεκαετία του εξήντα βρήκε την πατρίδα 
μας, όχι μόνο να μη θέλει να κλείσει τις πληγές του εθνικού διχασμού του εμφυλίου 
πολέμου, αλλά τις αντίπαλες παρατάξεις να κρατούν πεισματικά τις θέσεις τους και να 
προσπαθούν η μια να βγάλει τα μάτια της άλλης.  Οι όροι δεξιός και αριστερός ήταν οι 
κυρίαρχοι χαρακτηρισμοί και η ποιοτική αξιολόγηση των ανθρώπων γινόταν με βάση αυτές 
τις ετικέτες.  Σήμερα, σε σχέση με κείνη την τόσο κοντινή-και μακρινή συνάμα εποχή- η 
πολιτική κατάσταση στην Ελλάδα είναι ειδυλλιακή.  Σήμερα έχουμε δημοκρατία, τότε ακόμα 
και πριν τη χούντα ο αυταρχισμός έδινε και έπαιρνε.  Γίνονταν διώξεις και όσοι πίστευαν σε 
κάτι διαφορετικό απ΄ όσα πρέσβευε το επίσημο καθεστώς βρίσκονταν στο μάτι του 
κυκλώνα.»   
 «- Άκη, όλα αυτά τα ομολογείς, ‘’δεξιός ων ‘’ όπως θα έλεγε η φιλόλογός μας;» 
 «- Δεξιός είμαι.  Αλλά εκείνη η Δεξιά συμπεριφορά καμία σχέση δεν έχει με τη 
συμπεριφορά της σημερινής.  Και ύστερα εσύ δεν μου ζήτησες να είμαι ειλικρινής;» 
 «-…….» 
 «-Αυτά που θα σου πω έγιναν όσο έλειπα στο εξωτερικό.  Ο παππούς ο Παύλος 
είχε βρει ένα ‘’παραθυράκι’’,  για να μην υπηρετήσω-κάτι συνηθισμένο για τους 
ανθρώπους που είχαν τα ‘’μέσα’’ – αλλά έπρεπε να παραμείνω ένα διάστημα, κάποιους 
μήνες, στο εξωτερικό  για να πάρω απαλλαγή.  Ζήτησα από την Αντιγόνη να έρθει μαζί 
μου, αλλά αυτή δεν δέχτηκε γιατί η μάνα της ήταν άρρωστη και ύστερα δεν ήθελε ούτε εσύ 
να μείνεις στο υγρό κλίμα του Λονδίνου.  Έτσι την άφησα στο σπίτι και, δυστυχώς, όταν 
γύρισα δεν την βρήκα.  Εσύ ήσουν περίπου τεσσάρων χρονών.  Ύστερα δεν τα πηγαίναμε 
καλά, υπήρχε συνεχής ένταση μεταξύ μας, γιατί  έβαζε συνεχώς ζήτημα να πάμε να 
μείνουμε μόνοι και μάλιστα σε άλλη πόλη, και πίστεψα ότι λίγο διάστημα χώρια θα μας 
έδινε την ευκαιρία να σταθμίσουμε καλύτερα τα πράγματα.  Γιατί, πίστεψέ με, δεν είχα 
πάψει να την αγαπώ και ήμουν σίγουρος ότι και αυτή με αγαπούσε.  Ανάμεσά μας δεν 



 60

υπήρχαν προβλήματα.  Όλα τα δημιουργούσαν παράγοντες εξωγενείς, καταλαβαίνεις τι 
θέλω να πω.» 
 «- Πολύ καλά.» 
 «- Μια μέρα η Αντιγόνη δέχτηκε ένα τηλεφώνημα από τη γιαγιά σου, τη μάνα της.  
Δεν βλέπονταν πολύ συχνά, γιατί και η γιαγιά δεν κατέβαινε στη πόλη, λόγω της 
αρρώστιάς της αλλά και γιατί δεν ήθελε να φέρνει σε δύσκολη θέση την κόρη της.  Αυτή τη 
φορά όμως τα πράγματα ήταν σοβαρά.  Ξέρεις, στην πόλη μένουν κάτι συγγενείς τους και 
η Αντιγόνη είναι δεμένη πολύ μαζί τους, κυρίως με μια ξαδέρφη της, την Ελπίδα.  Αυτή η 
Ελπίδα έχει έναν αδελφό που εκείνη την εποχή ήταν φοιτητής και έμπλεξε στην παράνομη 
τότε φοιτητική οργάνωση του Κ.Κ.Ε.  Εκείνα τα χρόνια ήταν για έναν νέο ό,τι χειρότερο.  
Τον περίμενε ξύλο στην Ασφάλεια, κόψιμο της αναβολής και στρατιωτική θητεία στα 
τάγματα των ανεπιθύμητων.  Με λίγα λόγια μαύρη ζωή από κει και πέρα και κυνηγητό 
ανελέητο.   Το να είσαι κομμουνιστής τότε ήταν στίγμα για την κοινωνία μας.  Έτσι, κρυφά 
από τους δικούς του, η γιαγιά σου πήρε τηλέφωνο στην μητέρα σου, μήπως μπορεί να 
κάνει κάτι γιατί, όπως ξέρεις, ο παππούς ο Παύλος είχε πολλές και μεγάλες γνωριμίες.  Η 
Αντιγόνη μπροστά στον κίνδυνο που απειλούσε τον ξάδερφό της, ‘’έριξε’’ τα μούτρα και 
μίλησε στον πεθερό της.  Το σφάλμα της βέβαια ήταν ότι δεν επικοινώνησε μαζί μου, αλλά 
οι σχέσεις μας ήταν ψυχραμένες και δεν με θεωρούσε ικανό να τη βοηθήσω.  Είχα χάσει, 
πλέον, την εμπιστοσύνη της.  Εξάλλου, πίστεψε ότι για λόγους ανθρωπιστικούς και μόνο, 
είχαν χρέος οι δικοί μου να κάνουν κάτι.  Ο παππούς άδραξε μια ευκαιρία για την οποία 
ακόμη και σήμερα ντρέπομαι.  Της ζήτησε, με αντίτιμο τη σωτηρία του παλικαριού να φύγει 
πλέον από την οικογένεια, αφού υπογράψει ένα χαρτί σε συμβολαιογράφο ότι αφήνει τη 
κηδεμονία σου σε μένα και εγκαταλείπει την συζυγική στέγη με δική της  θέληση, δήθεν για 
να ζήσει με άλλον.  Και ξέρεις το χειρότερο;» 
 «- Υπάρχει κάτι χειρότερο;» 
 «- Η Αντιγόνη δεν έδειξε να αιφνιδιάζεται.  Μας είχε κατατάξει, πλέον, όλους στα 
ανθρωποειδή.  Έτσι με την συνηθισμένη  κάθετη γενναιότητα που τη διέκρινε μάζεψε λίγα 
προσωπικά της είδη, τους είπε ότι την αηδιάζει και μόνο να μας βλέπει και έφυγε για τη 
Θεσσαλονίκη, παίρνοντας μαζί της τη μάνα της.  Θεώρησε μάλιστα και με το δίκιο της, αν 
και δεν επικοινώνησε μαζί μου, ότι αποτελούσα κομμάτι της συνομωσίας.  Άφησε, όμως, 
μια φράση ατελείωτη. ‘’η κόρη μου κάποτε θα μάθει’’» 

«- Εσύ τι έκανες όταν γύρισες;» 
«- Πήγα να τη βρω, αλλά αντιμετώπισα μια τίγρη.  Μ΄ έδιωξε κακήν κακώς, δε 

δέχτηκε τις δικαιολογίες μου και μου είπε ότι ξέρει να μισεί όπως ξέρει να αγαπά.  Και ότι 
εσένα απλώς σε έχουμε δανεική, για να μη στερηθείς την άνεση και την καλή ζωή.  Από 
τότε ζω τον εφιάλτη αυτής της ρήσης … κανένας άλλος δεν έμαθε ποτέ για αυτή τη 
συνάντηση.  Οι υπόλοιποι έφτασαν στο σημείο να θριαμβολογούν και να πιστεύουν ότι η 
μητέρα σου νικήθηκε ευκολότερα από όσο περίμεναν.  Τώρα τα ξέρεις όλα!» 
 Έφερε το χέρι του στο πρόσωπό και έτριψε το αριστερό του μάτι. 
 «- Ξέρεις νιώθω σαν τον Άτλαντα που απελευθερώνεται από το βάρος του κόσμου 
ολόκληρου. Ίσως και να κοιμηθώ σήμερα το βράδυ. Δεν είναι κάτι που μου συμβαίνει 
συχνά τώρα τελευταία.» 
 «- Άκη, μια τελευταία ερώτηση. την αγαπάς ακόμη;» 
 «- Θα έδινα τη ζωή μου για να την αγγίξω έστω μια φορά και να την κοιτάξω μια 
στιγμή στα μάτια.» 
 «- Πλήρωσε να φύγουμε» 
 Η βουή του δρόμου δεν κατόρθωσε να τους παρασύρει στη γιορταστική δίνη της. 
Όταν η Εύα τελείωσε από το μπάνιο και βγήκε στο δωμάτιο φορώντας τις πυτζάμες της, 
βρήκε τον Άκη να κοιμάται με τα ρούχα και τα παπούτσια στην άκρη του κρεβατιού. 
Έσβησε το τσιγάρο του που ήταν έτοιμο να πέσει από τη σταχτοθήκη στο χαλί, έριξε μια 



 61

αφηρημένη ματιά από το τεράστιο παράθυρο έξω στην πόλη που ξαγρυπνούσε ντυμένη 
σε πολύχρωμα στρας, χάιδεψε απαλά τα μαλλιά του πατέρα της που της φάνηκαν πιο 
γκρίζα και ξάπλωσε δίπλα του. Ακούμπησε την παλάμη της στο αριστερό του πλευρό, εκεί 
στο μέρος της καρδιάς, και έμεινε ακίνητη. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 62

ΚΕΦΑΛΑΙΟ 
 

 Κούμπωσε το φερμουάρ του τζάκετ, έριξε μια τελευταία ματιά στο θάλαμο που τον 
«φιλοξένησε» εξήντα σχεδόν ημέρες και σήκωσε τη γαλάζια τσάντα που είχε αρχίσει να 
ξεφτάει στις άκρες. Είχαν μείνει πια μόνο οι μισοί. Η πρώτη «φουρνιά», ανάμεσά της ο 
Δημήτρης, είχε αναχωρήσει χθες. Έφυγε για την Πάτρα, στο Τεχνικό σώμα. Ο ίδιος ούτε 
που ήξερε σε ποια ακριβώς μονάδα πήγαινε. Οι φήμες ήταν αντιφατικές. Έναν δόκιμο που 
ρώτησε, μόλις έμαθε το όνομα της σήκωσε με απορία τους ώμους, ένας άλλος «πολύξερος 
φαντάρος» ίδια σειρά, που λόγω γλυψίματος έφευγε για ΓΕΣ, τον πληροφόρησε ότι ήταν 
μια ειδική μονάδα και ότι θα τον γαμούσαν στη σκοπιά και στα καψόνια. Κείνη τη στιγμή 
δεν του έδωσε σημασία, αργότερα όμως θα τον θυμόταν σαν προφήτη. Χαιρέτησε όσους 
ήταν στο θάλαμο, τους ευχήθηκε καλή θητεία, έστρωσε το μπερέ που γλιστρούσε στο 
κουρεμένο κεφάλι και βγήκε έξω. 
 Το στρατόπεδο έμοιαζε με μελίσσι. Μπροστά στα θλιβερά κτίρια, τα REO φόρτωναν 
και έφευγαν για το σταθμό. Όσοι θα έμεναν να υποδεχτούν την «επόμενη σειρά» έκαναν 
καθαριότητα στους δρόμους ή έβαφαν με ασβέστη τις σκάλες και τις πέτρες που 
σχημάτιζαν πατριωτικά και στρατιωτικά συνθήματα. Ένιωθε άδειος και ανυπεράσπιστος. 
Από τη μια μισούσε αυτό το μέρος και κυρίως εκείνο το αναθεματισμένο μεγάφωνο που 
δέσποζε στην κορυφή του γραφείου Διοικήσεως και έμοιαζε να τους κοροϊδεύει με κείνη τη 
σιδερένια κυλινδρική του γλώσσα. Από την άλλη ήταν ένα μέρος ήδη γνωστό, 
ξεγυμνωμένο από τα μυστικά του. Όχι ότι στο άλλο στρατόπεδο κάτι θα ήταν διαφορετικό, 
όμως ούτε ίδιο θα ήταν. Άλλοι άνθρωποι, πιο ετερόκλητοι, πιο ποικίλοι. Ο ελληνικός 
στρατός μαζεύει στα σπλάχνα του κάθε καρυδιάς καρύδι. Μοναδικό κοινό σημείο η 
«σισυφική» τους συμπεριφορά. Σπρώχνει ο καθένας ένα βράχο που λέγεται θητεία, για να 
φτάσει κάποτε στην κορφή όπου ανεμίζει το «φύλλο πορείας». Αλλάζουν μόνο οι ρυθμοί, 
αλλά και οι διαδρομές. Για μερικούς ο δρόμος είναι ευκολοπάτητος και φροντίζουν οι 
γνωριμίες γι’ αυτό. Για πολλούς είναι ένας συνεχής ανήφορος. Ο στρατός σε φυλάγει μόνο 
τη χώρα, πιο πολύ, ζηλότυπα μάλιστα, υπερασπίζεται την ταξική δομή της κοινωνίας. 
 Μια ατέλειωτη σειρά σάκων σε φαιοπράσινο χρώμα, μεγάλοι και βαριοί σαν αυτούς 
που χτυπάνε ανελέητα οι πυγμάχοι, ήταν αραδιασμένοι στον τοίχο. Ξεχώρισε το δικό του 
και αφού επιθεώρησε την κλειδαριά και τον ιμάντα του, τον φορτώθηκε και ανέβηκε στο 
REO. Το μεγάλο φορτηγό γέμισε σε λίγα λεπτά από κορμιά που είχαν αρχίσει να ιδρώνουν 
παρ’ όλο το κρύο του Φλεβάρη και ξεκίνησε άγαρμπα. Η μεγάλη πύλη το ξέρασε στο 
δρόμο και έμεινε να το κοιτάζει να απομακρύνεται με το στόμα της ανοιχτό. 
 Ήταν ο μόνος από τη διμοιρία του που πήγαινε σ’ αυτή τη μονάδα και έτσι δεν είχε 
και πολλά να πει με τους υπόλοιπους. Άλλωστε, εκτός από τον Δημήτρη, δεν είχε πολλά 
πάρε δώσε με κανέναν άλλο. Λίγες τυπικές κουβέντες κάτι στιγμές σιωπηλής επικοινωνίας, 
ή το κέρασμα ενός τσιγάρου κείνες τις ατελείωτες ώρες της βαριεστιμάρας. Δε μιλούσε και 
πολύ. 
 Στο σταθμό οι σκηνές του θύμισαν τις εικόνες στο σταθμό Πελοποννήσου. Είχε 
έρθει κόσμος, συγγενείς και γνωστοί αυτών που έμεναν στην Αθήνα, να χαιρετήσουν 
όσους πήγαιναν μακριά, να τους δώσουν κουράγιο και υποσχέσεις για μια καλή μετάθεση, 
όταν θα τελείωνε η εκπαίδευση της ειδικότητας. 
 Στο τρένο διαπίστωσε ότι ο φαντάρος στην Ελλάδα δεν είναι μόνο άνθρωπος τρίτης 
κατηγορίας, αλλά ταξιδεύει και σε βαγόνια τρίτης κατηγορίας. Τα καθίσματα ξύλινα, σαν 
πάγκοι εξωτερικών ιατρείων νοσοκομείου, άβολα και βρώμικα. Τα παράθυρα μέσα στα 
κουπέ ήταν χαλασμένα και αδιαπέραστα από μια βρωμιά που έμοιαζε κουρτίνα και δεν 
υπήρχαν προσκέφαλα στα πλαϊνά τοιχώματα. Μια κατάσταση πραγματικά άθλια. 
Τακτοποίησε σ’ ένα σημείο το σάκο και την τσάντα και στάθηκε όρθιος μπροστά σ’ ένα 
παράθυρο του διαδρόμου.  



 63

 Η διαδρομή για Αθήνα τον ηρέμησε κάπως. Το μοτίβο με τις πορτοκαλιές και τις 
λεμονιές ξεκούραζε το βλέμμα και γαλήνευε τα μάτια που είχαν αγριέψει μέσα στα σκληρά 
χρώματα του στρατού. Κάπνιζε και έσπρωχνε επίμονα τις σκέψεις με τα πολλά 
ερωτηματικά που αφορούσαν ακριβή προορισμό, συνθήκες, προοπτικές. 
 «- ‘’Σε δύο χρόνια θα «μετράω» μέρες’’ σκέφτηκε ‘’για όλα τα υπόλοιπα θα δείξει.» 
 Μετά τον Ισθμό το τοπίο άλλαξε. Το τεχνητό περιβάλλον εδώ κυριαρχεί. 
Διυλιστήρια, ναυπηγεία, βρώμικοι οικισμοί, μυρωδιές κατεργασμένου αργού πετρελαίου και 
σύννεφα μαύρου καπνού. Η καρδιά της βιοχημικής Ελλάδος. Αν ο Θησέας, που 
ακολούθησε την ίδια διαδρομή για να φτάσει στην Αθήνα, έβλεπε το τοπίο δε θα το γλίτωνε 
το εγκεφαλικό. Αν δεν προλάβαιναν να τον σκοτώσουν οι αναθυμιάσεις. 

Το τρένο σταμάτησε με θόρυβο στον πολύβουο σταθμό Πελοποννήσου. Ένας 
κύκλος έκλεισε, ένας καινούργιος ξεκινούσε. Μοναδική διαφορά οι εξήντα μέρες θητείας 
που ήδη βάραιναν τις πλάτες του. 

Το κέντρο διερχομένων ήταν ο πιο αποκρουστικός χώρος του στρατού που γνώρισε 
σ’ όλη τη στρατιωτική του διαδρομή. Κρύος, αφιλόξενος, καταθλιπτικός. Το γραφείο 
υποδοχής έζεχνε μπόχα από τσιγάρα και απλυσιά. Τα λιγοστά έπιπλα παμπάλαια, 
βρώμικα, ο αέρας ξέχυλος αντρική βαρβατίλα και μυρουδιές φαγητού από τα διπλανά 
μαγειρεία. Έδωσε τα χαρτιά του σ’ ένα στρατιώτη με πρόσωπο γεμάτο σπυράκια ακμής, 
που κρατούσε μ’ ένα παράξενο τρόπο ένα στυλό διαρκείας και αντιμετώπισε το ειρωνικό 
σκληρό του βλέμμα. 

«- Στραβάδι πας μακριά. Θα πήξεις εκεί. Η μονάδα που σε στέλνουνε είναι σκέτο 
Νταχάου.» 

«- Σ’ ευχαριστώ για το κουράγιο» απάντησε το ίδιο ειρωνικά. 
«- Σε λίγες μέρες δε θα χεις το κουράγιο να μιλάς έτσι, θα σου γίνει η σούφρα 

τάλιρο» αντιγύρισε ο «σπυράκιας». Έγραψε κάτι σ’ ένα έντυπο, έβαλε μια τζίφρα και δυο 
σφραγίδες και του το έδωσε μαζί με τη στρατιωτική ταυτότητα. 

«- Θα περιμένεις έξω. Σε λίγο θα έρθει ένα μπλε αυτοκίνητο της ΑΣΔΕΝ να σε 
παραλάβει. Προορισμός Χαλκίδα. Μην απομακρυνθείς από την Πύλη, γιατί θα φύγει χωρίς 
εσένα και μετά θα τρέχεις και δε θα προλαβαίνεις.» Συμπλήρωσε με ύφος πιο μαλακό: 
«Καλή θητεία και καλό κουράγιο. Δεν πας και στο  καλύτερο μέρος.» Του έδωσε τα χαρτιά 
και άναψε τσιγάρο. Ο Φάνης τα πήρε και όταν έφτασε στην πόρτα γύρισε και του έριξε μια 
ματιά. 

«- Κι εσύ καλός πολίτης. Για να είσαι εδώ πρέπει να «μετράς» μέρες.» 
«- Πενήντα και μία, δικέ μου. Όλες φυλακή. Γάμησέ τα.» 
Πριν νυχτώσει ένα αυτοκίνητο που εκτελούσε κυρίως δρομολόγια για αξιωματικούς 

τον έφερε μπροστά σ ‘ένα στρατόπεδο χωμένο μέσα στα βουνά που πολιορκούσαν τη 
Χαλκίδα. Η πόλη της Παλίρροιας αναπαυόταν εκεί που αρχίζει η θάλασσα, προστατευμένη 
καλά ανάμεσα στο πέρασμα της Στερεάς και της Εύβοιας. Πέρασε την πύλη μαζί με 
άλλους δεκατρείς που τους είχαν πάρει από τη Θήβα. Όσοι δεν κατέβηκαν προορίζονταν 
για άλλη μονάδα που βρισκόταν σ’ ένα προάστιο της πόλης. 
 Το στρατόπεδο ήταν μικρό γεμάτο περιμετρικές σκοπιές, πεντακάθαρο με χαμηλά 
κτίρια στο χρώμα της παραλλαγής. Επικρατούσε μια ασυνήθιστη τάξη. Παρουσιάστηκαν 
όλοι στον προθάλαμο του Διοικητηρίου και τους υποδέχτηκε ο αξιωματικό υπηρεσίας, ένας 
ατσαλάκωτος υπολοχαγός με φόρμα εκστρατείας ξανθό μουστάκι, βλέμμα τύπου Α2 και 
καλογυαλισμένες αμερικανικές αρβύλες. Περπατούσε απαλά, λες και χόρευε. Κινήσεις 
μετρημένες: έμοιαζε με αίλουρο που ζυγίζει τη λεία του. 

«- Καλώς ήρθατε.» 
Κοίταξε τα χαρτιά τους και φώναξε ένα-ένα τα ονόματα. Στάθηκαν όλοι σε στάση 

προσοχής και αναφέρθηκαν, όχι και ιδιαίτερα πετυχημένα. Οι φωνές τραυλές, το τρακ 



 64

μεγάλο. Κάθε τι καινούργιο φοβίζει και η ψυχολογία του νεοσύλλεκτου λίγο διαφέρει από 
του φοβισμένου λαγού. 

«- Θα μείνετε στο θάλαμο 1. Θα σας πάει ο λοχίας υπηρεσίας που φτάνει σε λίγο. 
Θα τακτοποιήσετε τα πράγματά σας στους ατομικούς φοριαμούς – οι σάκοι θα αδειάσουν 
– και θα πάτε στην αποθήκη να χρεωθείτε όπλα και ατομικά είδη. Όταν κτυπήσει η 
σάλπιγγα, σε δύο ώρες περίπου, θα πάτε στην τραπεζαρία για φαγητό. Σ’ αυτές τις δυο 
ώρες θα ασχοληθείτε με τα πράγματά σας, γιατί θα έρθω να κάνω επιθεώρηση. Όποιος 
δεν ξέρει τον όρκο να τον μάθει. Βρίσκεται στο ημερολόγιο που σας έδωσαν στα κέντρα. 
Τις λεπτομέρειες θα σας τις πει ο λοχίας. Ύψωσε απότομα τον τόνο της φωνής του. 
Άνδρες ΠΡΟΣΟΧΗ!» 

Χτύπησαν τα πόδια αδέξια στο πάτωμα και τα χέρια στο εξωτερικό μέρος των 
μηρών. Εισέπραξαν ένα ειρωνικό χαμόγελο. 

«- Εκτέλεση παραγγέλματός είναι αυτό;» Ούρλιαξε. «Ανάπαυση – προσοχή!» 
Τη δεύτερη φορά τα πήγαν λίγο καλύτερα. Δίχως να δείξει ικανοποιημένος τους 

παρέδωσε στο λοχία που περίμενε μερικά βήματα πίσω του. 
«- Φάλαγγα σε δυάδες. Εμπρός μαρς ούρλιαξε με τη σειρά του.» 
Όλα έγιναν γρήγορα και με τάξη. Όλοι οι στρατιώτες ήξεραν καλά τη δουλειά τους. Ο 

αποθηκάριος ένα πανύψηλο αγόρι κάτω από τα είκοσι, έμοιαζε απόλυτος κύριος του 
χώρου. Όλα τα υλικά τακτοποιημένα σε μια φροντισμένη σειρά, το γραφείο του 
πεντακάθαρο, τα γράμματά του στρόγγυλα και σίγουρα. Έδειχνε και ήταν ένας άνθρωπος 
που ήξερε τη δουλειά του. Το μόνο του σχόλιο έγινε όταν διαπίστωσε ότι όλοι, πλην του 
Φάνη ήταν ή έμεναν στην Αθήνα.  

«- Όταν βγείτε με την πρώτη έξοδο, φέρτε μια υπεύθυνη δήλωση επικυρωμένη από 
την αστυνομία ότι είσαστε μόνιμοι κάτοικοι Αθήνας για να παίρνετε διανυκτέρευση. Αν και 
πρέπει να σας πληροφορήσω ότι οι έξοδοι είναι σπάνιες. Οι σκοπιές πολλές και η 
υπηρεσία συχνή. Άλλωστε, στην αρχή θα παίρνετε ‘’off’’ Τρίτη και Παρασκευή που δεν έχει 
έξοδο.» 

Αυτοί που ήταν από Αθήνα ταράχτηκαν και άρχισαν να μουρμουρίζουν, κάποιοι 
βλαστήμησαν κιόλας. 

«- Μη βιάζεστε είπε ο αποθηκάριος. Είστε πολύ ‘’νέοι’’ ακόμη και η ειδικότητά σας 
έχει πολλή εκπαίδευση και μάλιστα σκληρή. Λοιπόν τελειώσαμε.» 

Ο θάλαμος, όπου κατέληξαν, ήταν μικρός για τα δεδομένα της Κορίνθου, καθαρός 
με μεγάλο παράθυρα, μεγάλες αποστάσεις ανάμεσα στα κρεβάτια που ήταν μονόπατα, δεν 
υπήρχε δηλαδή πάνω σειρά. Περιβάλλον πολιτισμένο, άνετο, ανθρώπινο. 

 Ας μη βιαστώ να βγάλω συμπεράσματα σκέφτηκε ο Φάνης που εντυπωσιάστηκε 
από την πρώτη εικόνα. Τακτοποίησε τα πράγματά του στη στενή μεταλλική ντουλάπα και 
έστρωσε την πετσέτα γύρω από την κουβέρτα που σκέπαζε το προσκέφαλο και έκρυβε το 
μαξιλάρι. Επιθεώρησε ικανοποιημένος το κρεβάτι και την ντουλάπα και άρχισε να 
περιεργάζεται το όπλο. Στο κέντρο τους είχαν δώσει κάτι παμπάλαια Μ1 που στις βολές, 
έριχναν στο γάμο του Καραγκιόζη, γιατί όλα αλληθώριζαν. Αυτό ήταν διαφορετικό. Πιο 
ελαφρύ, σχεδόν καινούργιο, ανέδυε μια μυρωδιά συντηρητικού λαδιού και το κλείστρο του 
έκλεινε μ’ ένα ξερό ήχο. Ήταν όπλο μάχιμης μονάδας. Ο υπολοχαγός που περίμεναν, οι 
περισσότεροι με φόβο, όλοι με αγωνία, για να τους επιθεωρήσει δε φάνηκε καθόλου. Τον 
όρκο όμως τον έμαθαν όλοι. Το ‘’ψάρωμα’’ είχε πετύχει πλήρως. 

Δίπλα στο Φάνη ένας νεαρός άγαρμπος, βαθιά μελαχρινός, με βάδισμα βαρύ σαν 
της αρκούδας και χέρια δυσανάλογα μακριά και μεγάλα για το μπόι του, που μόλις 
ξεπερνούσε το μέτριο, προσπαθούσε να βάλει σε τάξη τα πράγματά του ξεφυσώντας σαν 
κήτος που έχασε τα νερά του. Ο Φάνης τον κοίταξε με συμπάθεια. Είχε μεγάλα μαύρα 
μάτια, ένα μικρό σημάδι στη μύτη και κινήσεις ανθρώπου, εντελώς άβγαλτου. Θυμήθηκε το 
Δημήτρη, το φίλο του στην Κόρινθο. Λίγο πριν πάνε για φαγητό, ο Γιώργος – έτσι τον 



 65

έλεγαν – με καταγωγή από την Ήπειρο, έστω και αν είχε μετακομίσει πρόσφατα στην 
Αθήνα, έγινε ο αντι-Δημήτρης, ο νέος του σύντροφος αρχικά, κολλητός και φίλος ύστερα, 
ζωντανός μάρτυρας και παθών σ’ όσα τους περίμεναν από δω και πέρα.  

Το φαγητό ήταν μια ευχάριστη έκπληξη, καλομαγειρεμένο, νόστιμο, ζεστό. Οι 
νεοσύλλεκτοι δεν πίστευαν στα μάτια τους, ύστερα απ’ όσα έζησαν στα κέντρα. Οι παλιοί 
στρατιώτες, μάλλον καλόβολοι και προσιτοί. Το καψόνι για το οποίο τόσα είχαν ακούσει ότι 
θα τους περίμενε, ένας μύθος. Γενικά όλη η ατμόσφαιρα ήταν σχεδόν ειδυλλιακή. Το 
‘’Νταχάου’’ το πρώτο βράδυ έκρυψε με κάθε επιμέλεια τα μυστικά του. Περίμενε με 
υπομονή να ξημερώσει για να αποτινάξει την προβιά του αρνιού και να φανεί το λυκίσιο 
του τομάρι. Ο Φλεβάρης του 1977 ξεφύλλισε ακόμη μια μέρα, έσκισε το αποτύπωμά της 
από το ημερολόγιο και το πέταξε στο καλάθι του χρόνου. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 66

ΚΕΦΑΛΑΙΟ 
 

 Ο Στέλιος έπιασε τον εαυτό του ν’ αφαιρείται από τη δουλειά. Ο νους του γύριζε και 
ξαναγύριζε στην Αντιγόνη. Είχε κάτι η παρουσία της που τον σαγήνευε. Ήταν η πρώτη 
φορά μετά από αρκετά χρόνια που ένιωθε έτσι για μια γυναίκα. Φορτωμένος με βάρη και 
ευθύνες από τα παιδικά του χρόνια, ελάχιστο χρόνο αφιέρωσε στον εαυτό του. Όχι πως 
δεν ήταν συναισθηματικός, όχι πως δε ‘’χτύπησε’’ η καρδιά του για κορίτσια που άμεσα ή 
έμμεσα μπλέχτηκαν στις διαδρομές της ζωής του. Πάντα όμως κάτι δεν κολλούσε, δεν 
ταίριαζε. Είχε σταματήσει και το σχολείο νωρίς – δυο τάξεις όλες κι όλες στο Γυμνάσιο – κι 
αυτό δεν του έδωσε την ευκαιρία να ζήσει τα φλερτ της μαθητικής ζωής, να μπει σε 
κύκλους συνομηλίκων να βιώσει μαζί τους τα μικρά άγχη της εφηβικής ηλικίας και των 
σχολικών βαθμών. Είχε αναγκαστεί από τα πράγματα να μεγαλώσει βίαια, σπρωγμένος 
από την ανάγκη να ‘’παίξει’’ νωρίς το ρόλο του άνδρα στην οικογένεια, να σταθεί όρθιος 
δίχως τα δεκανίκια που προσφέρει σ’ όλα τα παιδιά η στιβαρή παρουσία ενός πατέρα, 
ακόμη και στις πιο ανυπόφορες από προστασία στιγμές. 
 Βέβαια, πολλά γειτονόπουλα τον ζήλευαν. Τον έβλεπαν ανεξάρτητο, δίχως πολλούς 
ελέγχους, γιατί η μάνα του δούλευε ολημερίς, να καπνίζει από τα δεκατέσσερά του χρόνια 
και λίγο αργότερα να κυκλοφορεί μ’ ένα παλιό μηχανάκι ‘’Ζούνταπ’’ που χάρη στο μεράκι 
του για τις μηχανές το είχε μετατρέψει σε ζωγραφιά. Ψηλό καμπυλωτό τιμόνι, νίκελ στο 
καπάκι της μηχανής και στην εξάτμιση, μεγάλους στρογγυλούς καθρέφτες. Ο Στέλιος 
ένιωθε πάνω του άλλος άνθρωπος. Ήταν το πρώτο κατάδικό του πράγμα, το πρώτο 
περιουσιακό του στοιχείο. Το’ βλεπε σα σύμβολο προσωπικής δικαίωσης και σαν 
προμήνυμα καλύτερων ημερών. Την πρώτη μέρα που τ’ απόκτησε – έμπαινε στα 
δεκαεπτά του χρόνια – ένιωσε να ψηλώνει απότομα, να διαβαίνει με μιας το μεσοδιάστημα 
που χωρίζει το νέο από τον άνδρα και να υπόσχεται στον εαυτό του ότι τούτο το απόκτημα 
θα ήταν μόνο η αρχή.  
 Ζώντας από πολύ μικρός τη δύναμη του χρήματος, μέσα από την αντίστροφη γωνία 
του, εκείνη της φτώχειας και της ανέχειας, κατάλαβε ότι ο κόσμος ζυγίζει τον κάθε 
άνθρωπο με το πορτοφόλι του. Βάλε όσες ιδιότητες και χάρες μπορεί κάποιος να έχει 
πάνω σε μια πλάστιγγα και μέτρησέ τον. Δε θα φθουράει το βάρος, αν δε συνοδεύεται από 
χρήμα, αυτό τον μαγικό μανδύα που μπορεί ν’ αλλάξει τη μορφή και το περιεχόμενο των 
πραγμάτων. Μπορεί να κάνει το καλό κακό και αντίστροφα, το άσπρο μαύρο. Είναι λάθος 
ότι το χρήμα είναι αξία. το χρήμα είναι δύναμη. Δύναμη να επιβάλλεσαι στους άλλους, 
δύναμη να αφιονίζεις τον εαυτό σου. 
 Ύστερα, λοιπόν, από ένα βασανιστικό εφηβικό έρωτα που έμεινε για πάντα 
ανεκπλήρωτος και ανομολόγητος, μετά από μια σχέση στην οποία είχε πιστέψει και είχε 
επενδύσει όνειρα, αλλά ποδοπατήθηκε από τη λογική της ‘’αποκατάστασης’’ του κοριτσιού, 
μετά από ευκαιριακές και περιστασιακές σχέσεις, κυρίως με αυτοκινούμενες νεοαστές, 
ήρθε και πάλι ο έρωτας να του χτυπήσει την πόρτα. Εμφανίστηκε με τη σιλουέτα της 
Αντιγόνης, έστω και αν την είχε δει ελάχιστα λεπτά, έστω και αν δεν είχε διακρίνει την 
παραμικρή υποψία ενδιαφέροντος από την πλευρά της. Κάτι μέσα του του’ λεγε ότι αυτή η 
γυναίκα είναι κάτι το εξαιρετικό, το αλλιώτικο. Τον φόβιζε μόνο ότι αυτό το αλλιώτικο είχε 
στοιχεία που την έκαναν σχεδόν απρόσιτη στην προσέγγιση, όχι εξαιτίας ενός 
υπεροπτικού ή εξεζητημένου ύφους, αλλά εξαιτίας εσωτερικών ιδιοτήτων μόνιμου 
στοχασμού. Τα εμπόδια, όμως, δεν ήταν μόνο αυτά. Δεν ήξερε τίποτε γι’ αυτήν και αυτή η 
άγνοια γινόταν φρένο και άλλοτε γκάζι στην ελπίδα του. 
 Κείνο το μεσημέρι στεκόταν αφηρημένος μπροστά στο μικρό άσπρο FIAT της Ζωής 
και σκεφτόταν ότι αποτελούσε την αιτία της γνωριμίας του με την Αντιγόνη. Αυτό το άψυχο 
πράγμα κανόνιζε το αν και το πότε θα βλέπει τη γυναίκα που φύτεψε μέσα του θύελλες, 



 67

που έσπειραν την μόνιμη αναστάτωση σ’ όλο του το είναι. από τις ραγάδες του μυαλού του 
μέχρι τους τελευταίους, ράθυμους πόρους του κορμιού του.  
 «- Στέλιο, είσαι ηλίθιος» μουρμούρισε στον εαυτό του, βλέποντας έναν 
μαθητευόμενο να τον κοιτάει σα χάνος επειδή παρατηρούσε τόσο προσηλωμένα το 
απόμαχο σαραβαλάκι της Ζωής.» Ποιος ξέρει τι θα φαντάζεται το παιδί.» Του’ βαλε μια 
άγρια φωνή να γυρίσει στη δουλειά του και είπε αποφασιστικά. «Εάν δεν έρθει με τη 
φιλενάδα της, θα της τηλεφωνήσω στο σπίτι. εάν έρθει θα της ζητήσω να βγούμε. Έτσι 
τουλάχιστον κάποια βασικά πράγματα θα εξιχνιαστούν’’» 
 Ήθελε την αλήθεια, αλλά και τη φοβόταν συνάμα. Από τη μια η λύτρωση που δίνει η 
γνώση, αλλά και το ενδεχόμενο η επιθυμία του να βρει σύμμαχο στην απέναντι όχθη. Από 
την άλλη φοβόταν τη διάλυση του ονείρου, φοβόταν μη χάσει όλο εκείνο το παιχνίδι της 
φαντασίωσης που τον κάθιζε στο μαγικό της χαλί και τον ταξίδευε άλλοτε στα μαλακά 
χρώματα της τρυφερότητας και άλλοτε στα εκτυφλωτικά χρώματα του πάθους. 
 Οι άνδρες τελικά πήραν από την κοινωνία μια εξουσία που δεν την δικαιούνται. 
Ακόμη και στον έρωτα είναι πιο δειλοί από τις γυναίκες. Προσπαθούν να φαίνονται οι 
απόλυτοι κύριοι στο παιχνίδι του αρσενικού με το θηλυκό και τις περισσότερες φορές τα 
κάνουν μούσκεμα. Όσο και αν η πανοπλία των κοινωνικών ηθών προστατεύει τον άνδρα, 
όσο κι αν τον ‘’σπρώχνει’’ το περιβάλλον να γίνει έμπειρος και ‘’περπατημένος’’ όταν έρθει 
αντιμέτωπος με μια γυναίκα που την αντιλαμβάνεται ως ξεχωριστή, τότε νιώθει ανήμπορος 
και άβουλος. Αυτός είναι και ο λόγος που χάνουν την ευκαιρία τις περισσότερες φορές και 
ύστερα τη βλέπουν σε αγκαλιές άλλων που απλά τις ποθούσαν δίχως να τις αγαπούν και 
τις κέρδιζαν χάρη στην αυθάδεια που έχει σύμμαχο τη συναισθηματική απουσία. 
 Η Αντιγόνη ήρθε με τη Ζωή κρατώντας μια φουσκωμένη πλαστική γυναικεία τσάντα. 
Ήταν εντελώς άβαφη και κοίταζε, όπως πάντα μ’ εκείνο το ενοχλητικά εξεταστικό βλέμμα 
της όλα όσα ανήκαν στο χώρο του συνεργείου. Έριξε μια ματιά στο Στέλιο που φαινόταν 
νευρικός, πέταξε την τσάντα της στο πίσω κάθισμα του αυτοκινήτου και άρχισε να χαζεύει 
μια σειρά από μηχανολογικά ‘’κλειδιά’’ που κάλυπταν μεγάλο τμήμα ενός τοίχου με την 
εκπληκτική ποικιλία των διαστάσεών τους. 
 Ο Στέλιος απάντησε στις ερωτήσεις της Ζωής που αφορούσαν το μικρό αυτοκίνητο, 
της είπε ότι όλες τις αποδείξεις με τα έξοδα βρίσκονταν στα χέρια της λογίστριας και μ’ ένα 
θάρρος που το προκαλεί η πίεση του χρόνου πλησίασε την Αντιγόνη από πίσω και της 
είπε με τόνο χαμηλό, αλλά εξαιρετικά σταθερό 
 «- Θα σε έφερνα σε δύσκολη θέση αν σου έλεγα ότι θέλω να σε γνωρίσω 
καλύτερα;» 
 Η Αντιγόνη γύρισε αργά. δεν την είχε τρομάξει, τον κατάλαβε που  πλησίασε 
 «- Μου το είπες ήδη. λοιπόν, προς τι ο παρατατικός;» 
 «- Ήθελα να το κάνω πιο ευγενικό. Τέλος πάντων, Αντιγόνη, μπορούμε να 
συναντηθούμε κάπου έξω και να τα πούμε; Εκτός εάν έχεις οικογενειακές υποχρεώσεις, 
οπότε ξέχασέ το και με συγχωρείς.» 
 «- Οικογενειακές υποχρεώσεις δεν έχω, έχω όμως…….σχολείο» του είπε γελώντας. 
 «- Σχολείο;» 
 «- Είναι λίγο περίεργο στην ηλικία μου, μέχρι τώρα δεν είχα την ευκαιρία να 
τελειώσω το Λύκειο και έτσι αποφάσισα να βγάλω το νυχτερινό. Εσύ τελείωσες το Λύκειο;» 
 «- Ούτε καν το Γυμνάσιο. Πήγα ως τη δευτέρα και ύστερα άρχισα να μαθαίνω 
τέχνη.» 
 «- Ας μην τα πούμε όλα στο πόδι. Αν κατάλαβα καλά μου ζήτησες να βγούμε. Τις 
καθημερινές, όμως, σχολάω αργά, γύρω στις έντεκα και τέταρτο το βράδυ. Και την άλλη 
μέρα έχω δουλειά από νωρίς το πρωί.» 
 «- Μπορώ να περιμένω δυο μέρες που έρχεται το Σάββατο.» 



 68

 «- Εντάξει λοιπόν, το Σάββατο. Θα περάσεις να με πάρεις από το σπίτι στις 
εννιάμιση το βράδυ. Αν προκύψει κάτι, θα σου τηλεφωνήσω. Θέλω να ξέρεις κάτι. Δε μου 
αρέσουν οι θορυβώδεις ή οι πολυτελείς χώροι. Διάλεξε να πάμε σε κάτι απλό και ήσυχο. 
Θα είμαι ντυμένη με ρούχα καθημερινά.» 

  Του είπε βιαστικά τη διεύθυνσή της και άρχισε πάλι να χαζεύει τα κρεμασμένα 
εργαλεία. Δεν ακολούθησε τη Ζωή που μπήκε στον γυάλινο χώρο που μύριζε τάξη 
σχολαστικής νοικοκυράς. 
 Δυο μέρες αργότερα, ακριβώς στις 9.30 χτύπησε το κουδούνι της από την είσοδο 
της πολυκατοικίας και σε δυο λεπτά συναντήθηκαν στην εξώπορτα. Απλά ντυμένοι και οι 
δυο κατάφεραν να μην υποκύψουν στις πρώτες κλεφτές παρατηρήσεις. Ήταν η πρώτη 
φορά που συναντιόντουσαν έξω από το βασίλειο του Στέλιου. Οι κινήσεις του ήταν αργές 
και άνετες. Της έσφιξε απαλά το χέρι, σχολίασε με ήπια κοπλιμέντα την εμφάνισή της και 
στα λίγα βήματα της διαδρομής ως το αυτοκίνητο ένιωσε το άγγιγμα της παλάμης του στην 
πλάτη της. Ένα άγγιγμα που φανέρωνε δύναμη, σιγουριά, αλλά και τρυφερότητα. Της 
άνοιξε τη δεξιά πόρτα και όταν εκείνη κάθισε την έκλεισε μαλακά. Μόλις τακτοποιήθηκε στη 
δική του θέση την κοίταξε χαμογελώντας και της ανήγγειλε. 
 «- Σκέφτηκα όσα μου είπες και έκλεισα τραπέζι στο ‘’Σουέζ’’. Το ξέρεις;» Κούνησε το 
κεφάλι της καταφατικά. «Έχω πάει αρκετές φορές και μου αρέσει. Είναι πολύ καλή 
επιλογή» 
 Το ‘’Σουέζ’’ ήταν ένα ταβερνάκι σ’ ένα παράλληλο μικρό χωματόδρομο της 
Σόλωνος. Αυθαίρετο προσφυγικό κτίσμα προσήλκυε θαμώνες, κυρίως φοιτητές και 
οπαδούς της έντεχνης μουσικής. Χαμηλό, μακρόστενο με στενά ξύλινα παλιά τραπέζια, 
άβολες ψάθινες καρέκλες καφενείου και  περιορισμένο κατάλογο φαγητών. Αυτό που 
τραβούσε τον κόσμο και το έκανε να γεμίζει ασφυκτικά κάθε βράδυ, ανεξάρτητα από την 
ημέρα, ήταν το πρόγραμμά του. Ο ιδιοκτήτης του, ένας παλιός ρεμπέτης μποέμ, που αν 
ήθελε μπορούσε να είναι διάσημος και πλούσιος, αλλά δεν του ταίριαζε, τραγουδούσε 
μόνος από τις δέκα ως της δώδεκα κάθε βράδυ λαϊκά τραγούδια των μεγάλων Ελλήνων 
συνθετών και έπαιζε μπουζούκι με μοναδικό συμπαραστάτη έναν αδύναμο παλιό ενισχυτή 
που ίσα – ίσα κάλυπτε τις ανάγκες μιας χαμηλής έντασης. Άλλωστε, την ώρα του 
προγράμματος η σιγή που επιβαλλόταν στους πελάτες ήταν σχεδόν εκκλησιαστική. Ο 
χώρος ήταν αφιλόξενος για τους θορυβώδεις. Δεχόταν μόνο τους μυημένους, αυτούς που 
όχι μόνο τους άρεσε αυτή η μουσική, αλλά τους συγκινούσε, τους έκανε ν’ ανατριχιάζουν. 
 Τους περίμενε ένα μικρό τραπέζι στη δεύτερη σειρά του μακρόστενου χώρου. 
Τραπεζομάντηλο χάρτινο, πάνω στο οποίο στριμώχτηκαν τρία – τέσσερα πιάτα και μια 
τσίγκινη ανοιχτή κανάτα ρετσίνα χύμα, με θολό κίτρινο χρώμα και δυνατή μυρωδιά 
χαλκιδικιώτικου σταφυλιού. Μόλις πρόλαβαν να γεμίσουν τα ποτήρια και στην καρέκλα 
που βρισκόταν πίσω από ένα χαμηλό μικρόφωνο κάθισε μια κλασική ρεμπέτικη 
φυσιογνωμία, σαν αναδυμένη κατευθείαν από τα σπλάχνα της σμυρναίικης προσφυγιάς. 
Ένας άνδρας γύρω στα πενήντα, βαθιά μελαχρινός, με μια χαρακιά μουστάκι 
ακουμπισμένη χαμηλά στο πάνω χείλος και δυο μάτια σχεδόν θλιμμένα και λίγο απλανή. 
Τακτοποιήθηκε, έφερε το μικρόφωνο κοντά στο στόμα και άρχισε να ξυπνά με τ’ 
ακροδάκτυλα μια –μια τις χορδές του μπουζουκιού που ανταποκρινόταν με κελαηδίσματα 
στο χάιδεμά του. Μια στιγμή παύση. αμέσως μετά ένα ποτάμι επικού μουσικού ήχου 
κτύπησε τα ακουστικά τύμπανα των θαμώνων και με ταχύτητα αστραπής παραβίασε τις 
πόρτες της ψυχής, μπήκε μέσα και έκανε κατάληψη. Ύστερα από το δεύτερο τραγούδι όλοι 
έγιναν μια παρέα που χωνεύτηκε στο καμίνι της μεστής ποίησης της γενιάς του ‘’30’’, που 
οι μεγάλοι συνθέτες σαν Έλληνες δημοδιδάσκαλοι αποφάσισαν να την κάνουν γνωστή στο 
λαό, αγράμματο και γραμματιζούμενο. Κάτι που δεν αποτόλμησε ίσαμε τότε να κάνει το 
ελληνικό σχολείο, γιατί οι πάτρονές του φοβούνταν αυτήν την επικοινωνία, φοβούνταν τ’ 
αποτελέσματα αυτής της προσέγγισης.  



 69

 Ως την ώρα που έφυγαν μίλησαν ελάχιστα. Η επικοινωνία έχει πολλούς τρόπους να 
τα φέρνει βόλτα, εκτός από το λόγο. Οι αισθήσεις και οι χειρονομίες τα καταφέρνουν μια 
χαρά, όταν τις εμπιστευτείς. Σπάνια μπορούν να υποκριθούν, βοηθούν τον άνθρωπο να 
αποκαλύπτει και να καταλαβαίνει περισσότερα, μα πάνω απ’ όλα συμπαραστέκονται τη 
φαντασία και τη φαντασίωση, την ερασιτεχνική ψυχολογία, τη διάθεση να 
αποκρυπτογραφήσεις τον απέναντι άνθρωπο και ταυτόχρονα να τον βοηθάς να κάνει 
ακριβώς το ίδιο. Οι αισθήσεις και οι κινήσεις κάνουν πιο εύκολη, πιο ασφαλή, πιο ερωτική 
την προσέγγιση. Ειδικά σε δυο ανθρώπους του αντίθετου φύλου, γιατί ο καθένας τους 
αλλιώς ‘’βλέπει’’, αλλιώς ‘’μυρίζει’’ αλλιώς αγγίζει, αλλιώς ‘’ακούει’’ και αλλιώς χειρονομεί. 
Είναι κάτι σαν το χορό. Και εκεί ο λόγος είναι περιττός. Όταν το πρόγραμμα τελείωσε, 
έφυγαν με τους περισσότερους. 
 Της άνοιξε την πόρτα του αυτοκινήτου με τις ίδιες, σταθερές, σίγουρες κινήσεις. 
Βολεύτηκε δίπλα της, και την ώρα που ξεκινούσε γύρισε και την κοίταξε με μάτια που 
γελούσαν. 
 «- Θα πάμε να πιούμε κάτι ή βγαίνει η κούραση της εβδομάδας;» 
 «- Πάμε και δεν πρόκειται να σου βάλω όρους. Μπορείς να επιλέξεις αυτό που 
πραγματικά σου αρέσει, γιατί το δικό μου χατίρι έγινε.» 
 Σταμάτησε έξω από μια καφετέρια που έφτιαχνε υπέροχα παγωτά με σοκολάτα, 
ήταν πολιτισμένη και επέτρεπε τους ανθρώπους να μιλούν. Η Αντιγόνη δεν έκρυψε ένα 
στεναγμό ανακούφισης. Φοβόταν τα χειρότερα. ‘’Διάολε διαβάζει τη σκέψη μου’’ είπε μέσα 
της. 
 «- Γιατί αναστενάζεις; Δε σου αρέσει εδώ;» 
 «- Ίσα –ίσα το λατρεύω αυτό το μέρος. Απλά φοβήθηκα ότι μπορεί να πηγαίναμε 
στα μπουζούκια.» 
 Ο Στέλιος χαμογέλασε 
 «- Τόση κακή ιδέα έχεις για τους γκαραζιέρηδες;» 
 «- Όχι Στέλιο, δεν έχω. Απλά συνηθίζεται και σε πολλές γυναίκες αρέσει.» 
 «- Αυτό το ξέρω και μου αρέσει που εσύ δεν είσαι ανάμεσά τους. Μου αρέσει, όμως, 
και που το κατάλαβα, πριν μου το επιβεβαιώσεις.» 
 «- Ξέρεις πολλούς που πηγαίνουν στο ‘’Σουέζ’’ και μετά στα σκυλάδικα;» 

«- Πάρα πολλούς. δεν  το ξέρεις ότι εδώ και τρία σχεδόν χρόνια ο τίτλος του 
αντιστασιακού και του αριστερού φοριέται πολύ;» 

«- Πού να πήγαινες και στο πανεπιστήμιο!» 
«- Σέβομαι αυτούς που πηγαίνουν, αλλά δεν τους ζηλεύω.» 
Κάθισαν σ’ ένα γωνιακό τραπεζάκι, βλέποντας απέναντι τη θάλασσα που την 

αργύρωνε το φεγγάρι. Παρήγγειλαν παγωτά και ο Στέλιος της πρόσφερε τσιγάρο. 
Έμειναν καθισμένοι δίπλα δίπλα συζητώντας περίπου δυο ώρες. Σταδιακά ο ένας 

‘’ανοιγόταν’’ στον άλλο, διηγήθηκαν κάποια κομμάτια της ζωής τους, επιλέγοντας τα πιο 
ανώδυνα. Άλλωστε, μια πρώτη συνάντηση δεν αγαπάει ούτε τις λεπτομέρειες ούτε την 
ψυχανάλυση. Απλές κουβέντες για απλά θέματα είναι η καλύτερη συνταγή για ν’ αρχίσεις 
να μαθαίνεις τον άλλον. Για να γνωρίσεις έναν ξένο, ακολουθείς τον ανήφορο της γνώσης, 
αλλά από μονοπάτια βατά. Και αυτό το παιχνίδι το ήξεραν και οι δυο πολύ καλά.  

Σταμάτησαν μπροστά στο σπίτι της περασμένες τρεις. Η Αντιγόνη τον κοίταξε 
τρυφερά και είπε: 

«- Πέρασα πάρα πολύ όμορφα και δεν το λέω από υποχρέωση, το νιώθω» 
«- Τότε ελπίζω να είναι μόνο η αρχή….περίμενε θα σε συνοδέψω ως την είσοδο. Το 

πότε θα ξαναβρεθούμε θα το κανονίσουμε τώρα ή να τηλεφωνήσω;» 
«- Τι θα’ λεγες για αύριο το μεσημέρι; Μπορώ να σου κάνω το τραπέζι στο σπίτι 

μου, αλλά μη περιμένεις και πολλά πράγματα. Οι μαμάδες είναι καλύτερες μαγείρισσες.» 



 70

Δεν περίμενε την απάντησή του. Ανοίγοντας την πόρτα της πολυκατοικίας έσκυψε, του 
έδωσε ένα απαλό φιλί στο μάγουλο κοντά στ’ αυτί και ψιθύρισε 

«- Θα σε περιμένω γύρω στις δύο. Μη φέρεις γλυκά.» 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 71

ΚΕΦΑΛΑΙΟ 
 

 Ο Φάνης ξύπνησε ξεκούραστος πέντε λεπτά πριν από τις έξι. Έτσι ο 
θαλαμοφύλακας που άναψε τα φώτα και άρχισε να φωνάζει ΕΓΕΡΤΗΡΙΟ και να σπρώχνει 
άγαρμπα τους κοιμώμενους, τον βρήκε να φοράει τις αρβύλες του με μια πετσέτα 
κρεμασμένη στο λαιμό και τα ξυριστικά του επάνω στο κρεβάτι. Κοίταξε γύρω του και 
διαπίστωσε ότι ο Γιώργος ήταν ξαπλωμένος ανάσκελα, ξεσκέπαστος, φορώντας τις 
αρβύλες και κοιμόταν με ανοιχτό το στόμα και τα χέρια επάνω στο στήθος, σαν πεθαμένος 
που δεν είχε ακόμη δεχτεί τις απαραίτητες φροντίδες. Τον σκούντηξε ελαφρά. 
 «- Σειρά, ξύπνα. έρχεται ο αξιωματικός υπηρεσίας» 
 Ο Γιώργος άνοιξε τα μάτια, ανακάθισε στο κρεβάτι με νωχελικές κινήσεις και έξυσε 
το κουρεμένο του κεφάλι. Τον κοίταξε δίχως να τον βλέπει. 
 «- Αυτό, είναι το μεγαλύτερο βασανιστήριο που υποβάλλομαι καθημερινά. Σε 
παρακαλώ, αν ξυπνάς νωρίτερα να έρχεσαι να με σπρώχνεις γιατί εδώ ‘’πέφτουν 
πεντάρες’’ , εάν ο αξιωματικός σε βρει να κοιμάσαι.» 
 Μίλησε με φωνή αργόσυρτη, βαριά, τεμπέλικη. Ήταν όρθιος όταν  ο υπολοχαγός 
στάθηκε στη μέση του θαλάμου, ‘’χτενίζοντας’’ το χώρο με το δικό του νυσταγμένο 
υπηρεσιακό ύφος. 
 Στους νιπτήρες υπήρχε καθαριότητα και τάξη. Οι στρατιώτες ξυρίζονταν και 
πλένονταν δίχως πολλές κουβέντες. Οσμή πειθαρχίας ακόμη και εδώ. 
 «Περίεργο μέρος μονολόγησε ο Φάνης. Διαθέτει μια αριστοκρατικότητα ο χώρος, 
εντελώς ξένη απ’ αυτή του κέντρου. Για να δούμε…» 
 Η ‘’Αναφορά’’ της Πυροβολαρχίας ήταν άψογη. Ο Διοικητής – ο Φάνης τον έβλεπε 
πρώτη φορά – φαινόταν απόλυτα κύριος της κατάστασης. Σχεδόν ξερακιανός, με 
εμβλήματα του ταγματάρχη σε μια άψογα σιδερωμένη στολή εκστρατείας, ήταν λιγομίλητος 
με ελεγχόμενες κινήσεις και μάτι που ‘’έκοβε’’ και τις πιο μικρές λεπτομέρειες. Το προαύλιο 
έξω από το κτίριο πλαισιωνόταν από δυο παρτέρια γκαζόν φροντισμένα και περιποιημένα 
και ήταν σαν εορταστικό σαλόνι. Ίχνος από γόπες, χαρτιά ή άλλα κατάλοιπα. Όλα τα κτίρια 
– τέσσερα στον αριθμό – δίπατα, σουλουπωμένα σε μέγεθος και βαμμένα σε χρώματα 
παραλλαγής. Το στρατόπεδο ήταν μικρό, αλλά πνιγμένο στο πράσινο και στα δέντρα. 
Θύμιζε περισσότερο παραθεριστικό κέντρο πολυτελείας παρά αυτό που ήταν. Αν μάλιστα 
και τα κτίρια ήταν βαμμένα διαφορετικά, τίποτε δε θα συνηγορούσε στο χαρακτηρισμό της 
στρατιωτικής βάσης. 
 Ο Διοικητής άκουσε τους αναφερόμενους για παραπτώματα, ‘’μοίρασε’’ 
ανέκφραστος κάμποσες μέρες φυλακή, ενέκρινε δυο αιτήματα για άδεια, από τις έξι που 
υποβλήθηκαν και ύστερα απευθύνθηκε στους νέους στρατιώτες. 
 «- Καλωσορίσατε στη μονάδα. Δε ξέρω με ποια κριτήρια επιλεχτήκατε, αλλά 
ανήκουμε στις επίλεκτες δυνάμεις του ελληνικού στρατού. Θα ξεκινήσετε εκπαίδευση 
σήμερα με την πρώτη επίσκεψη στον ειδικό χώρο εκπαίδευσης. Τις ειδικότητες, που είναι 
δύο, δε θα τις πάρετε όλοι. Η δοκιμασία είναι σκληρή και στο τέλος θα εξεταστείτε ακόμη 
και σε γραπτή δοκιμασία, εκτός από την πρακτική. Ακόμη, όμως, και όσοι ‘’κοπούν’’ θα 
έχουν να λένε ότι πέρασαν από αυτόν εδώ το χώρο και αυτό μόνο του αποτελεί τίτλο τιμής 
για έναν Έλληνα φαντάρο. Όσοι αποτύχουν θα φύγουν για τα νησιά του ανατολικού 
Αιγαίου, γι’ αυτό βάλτε τα δυνατά σας. Αυτή η μονάδα κρατάει τους άριστους. Ούτε καν 
τους καλύτερους. Στην αναφορά του Σαββάτου θα είναι ο Διοικητής Μοίρας. Θα ξέρετε τον 
όρκο, θα φοράτε καθαρές φόρμες και θα ‘’γλύψετε’’ τα όπλα σας.» 
 Αποχώρησε με τα χέρια δεμένα πίσω και μόλις απομακρύνθηκε οι διαταγές άρχισαν 
να πέφτουν βροχή. Σε δυο λεπτά όλοι ήξεραν που θα πάνε. Ο Φάνης βρέθηκε στην 
καρότσα ενός  REO καθισμένος, με το Γιώργο δίπλα του, και καμιά δεκαριά ακόμη παλιούς 



 72

και νέους ανάκατα. Τρία τέτοια φορτηγά ξεκίνησαν το ένα πίσω από το άλλο. ένα απ’ αυτά 
μετέφερε τους μόνιμους υπαξιωματικούς και αξιωματικούς. 
 «- Νέοι, ξέρετε πού ήρθατε;» ρώτησε ένας στρατιώτης που φαινόταν ‘’παλιός’’. 
«Είναι η μόνη μονάδα του ελληνικού στρατού που δεν έχει έφεδρους αξιωματικούς και οι 
καραβανάδες είναι πιο πολλοί από τους φαντάρους, θα πήξετε…..» γέλασε μαζί με κανα 
δυο άλλους που ήταν παλιοσειρές. Οι ‘’νέοι’’ δε μίλησαν. Ο μανδύας είχε αρχίσει να 
αποκαλύπτεται, μαζί μ’ έναν ήλιο που έπαιζε μαζί τους κρυφτούλι στις ανηφορικές 
στροφές, αλλά δε μπορούσε να τους προφυλάξει από έναν παγωμένο αέρα που έμπαινε 
από τα μπροστινά ανοίγματα της τέντας. 
 Ύστερα από μια μισάωρη διαδρομή σ’ έναν ανηφορικό δρόμο με συντροφιά έναν 
αναιμικό ήλιο και έναν τσουχτερό αέρα, τα φορτηγά έφτασαν στο χώρο εκπαίδευσης. 
 Το ειδικά διαμορφωμένο στρατόπεδο, κάλυπτε όλη την επίπεδη έκταση της 
κορυφής ενός απότομου βουνού με πλευρές κομμένες σχεδόν με ξυράφι. Αετοφωλιά 
σκέτη. Η θέα καταπληκτικά όμορφη. λες και βρισκόσουν σε αεροπλάνο. Στον περιορισμένο 
χώρο ένα χαμηλό, μικρό κτίριο, κάτι περίεργα στρατιωτικά υλικά και κεραίες. Αυτό, όμως, 
που έκανε εντύπωση ήταν ένα τμήμα που είχε μετατραπεί σε υπαίθριο γυμναστήριο. 
Σιδερένιες, χοντρές κολώνες που σχημάτιζαν αλλεπάλληλα εμπόδια, με κρεμασμένες 
σκάλες από αλυσίδες και σχοινιά, με δίχτυα να κρέμονται από οριζόντιες δοκούς, χαμηλά 
μακρόστενα τούνελ από λαμαρίνα, που ίσα ίσα χωρούσαν έναν ξαπλωμένο άνδρα και 
άλλα μυστήρια σύνεργα. 
 Κατέβηκαν από τα REO και έφτιαξαν δυο σειρές. Αλλού οι ‘’νέοι’’, αλλού οι ‘’παλιοί’’. 
Οι δεύτεροι χωρίστηκαν σε ομάδες και έφυγαν με τη συνοδεία των αξιωματικών και των 
υπαξιωματικών, που ήταν όλοι του τεχνικού σώματος, για εκείνες τις περίεργες οπλικές 
κατασκευές, που ο Φάνης και οι υπόλοιποι έβλεπαν για πρώτη φορά. Τους ανέλαβε, ένας 
άλλος υπολοχαγός, το ίδιο ατσαλάκωτος, με έντονο υπηρεσιακό ύφος. Αυτός μάλλον είχε 
διανυκτερεύσει επάνω στο βουνό. 
 «- Άνδρες Προσοχή!» 
 Μιλούσε δυνατά και καθαρά. Λεπτός, μελαχρινός, με δέρμα πιο σκούρο από το 
φυσικό του, εξαιτίας της έκθεσής του στον ήλιο, έστω και αν ακόμη ήταν χειμώνας. Τα 
μανίκια σηκωμένα ψηλά στα μπράτσα, με κορμί όλο νεύρο και περπάτημα αιλουροειδούς. 
 «Όλοι μας εδώ ανήκουμε σε μια νευραλγική μονάδα του ελληνικού στρατού, από τις 
πιο σημαντικές για την ασφάλεια της χώρας. Ο κ. Διοικητής θα σας ενημέρωσε ότι η 
παραμονή σας εδώ θα εξαρτηθεί από τις ικανότητες του καθένα. Η εκπαίδευση είναι 
σκληρή και έχει δυο σκέλη, την εκμάθηση της λειτουργίας και τη χρήση των ‘’υλικών’’ και 
την εκπαίδευση για την αντιμετώπιση προσβολής από ειδικές δυνάμεις, άτακτους και 
δολιοφθορείς. Θα ασκηθείτε στο χειρισμό όλων των ειδών ατομικού οπλισμού, από πιστόλι 
ως αντιαρματικά όπλα και χειροβομβίδες και όλα απαιτούν άριστη φυσική κατάσταση και 
αυξημένη μυϊκή δύναμη» Κοίταξε προς το υπαίθριο γυμναστήριο. «Αυτά θα βοηθήσουν 
σήμερα απλά να μάθετε το χώρο. Από αύριο θα στηθούν σκηνάκια και θα παραμείνετε 
εδώ περίπου για τρεις μήνες. Σ’ αυτό το διάστημα δε θα πάρετε έξοδο ή άδεια. Θα 
μπορείτε να αλληλογραφείτε με τους δικούς σας, αλλά όχι να τηλεφωνείτε. Τα γράμματά 
σας θα περνούν από λογοκρισία. Απαγορεύεται η παροχή οποιασδήποτε πληροφορίας 
που σχετίζεται με τη μονάδα, ακόμη και όταν φύγετε από δω. Έχουμε τη δυνατότητα να 
ελέγχουμε τις διαρροές και οι παραβάτες περνούν στρατοδικείο. Η πατρίδα σας 
εμπιστεύεται ένα σημαντικό ρόλο και πρέπει να τον τιμήσετε. Κυρίως όχι πληροφορίες και 
στοιχεία στις μάνες και στις γκόμενές σας. Οι γυναίκες είναι φλύαρες. Δε χρειάζεται ούτε να 
τους κλαφτείτε ούτε να το ‘’παίξετε’’ ήρωες. Έγινα σαφής;» 
 Κούνησαν όλοι τα κεφάλια, λες και μπορούσαν να κάνουν κάτι διαφορετικό. Ύστερα 
χωρίστηκαν σε δυο ομάδες και επισκέφτηκαν με τη σειρά τους τα ‘’οπλικά συστήματα’’. Η 
εκπαίδευση ήταν τουλάχιστον ενδιαφέρουσα, αν και φαινόταν απαιτητική. Αργότερα, στο 



 73

Κ.Ψ.Μ., έκαναν διάλειμμα γύρω στις 10:30, ξελιγωμένοι οι περισσότεροι, άκουσαν από 
έναν «παλιό» μια πληροφορία που ήρθε να «δέσει» το σιρόπι του σοκ. 
 «- Σκεφτείτε νέοι ότι σ’ όλα τα κράτη του ΝΑΤΟ που έχουν τέτοιες μονάδες όλα αυτά 
τα χειρίζονται επαγγελματίες αξιωματικοί. Η Ελλάδα είναι η μόνη χώρα που τα 
εμπιστεύεται σε οπλίτες και τους πληρώνει με ενενήντα δραχμές το μήνα. Κι όμως σ’ όλες 
τις ασκήσεις βγαίνουμε πρώτοι…..» 
 Κατέβηκαν στη Μέριμνα το μεσημέρι για φαγητό. Στον κατάλογο εξοδούχων δε 
βρισκόταν κανένας από τους νεοφερμένους. Ήταν όλοι σκοπιά και μάλιστα σε ‘’γερμανικά’’ 
νούμερα. Η έκπληξη όμως επιφυλάχτηκε για το βράδυ. Οι παλιοί φαντάροι είχαν 
οργανώσει ‘’επίσημη υποδοχή’’. Έπεσε το «πήδημα της αρκούδας». καψόνι και μέγα 
έλεος. Ασκήσεις ακριβείας, βρισιές, σκουντήματα, κάμψεις, και ‘’ξούρισμα’’ των ηρώων του 
‘’21’’ που κοσμούσαν τους τοίχους του θαλάμου. 
 Στο στρατό ευδοκιμεί μια ειδική παραφυάδα του ρατσισμού. Στο στρατό ο ξένος, ο 
Άλλος, είναι ο πρόσφατος στρατιώτης. Η σημασία του είναι πρακτική και όχι ιδεολογική για 
τον θύτη που είναι ο παλιός στρατιώτης. Άλλωστε, ρατσισμός σημαίνει κέρδος και γι’ αυτόν 
που τον θεωρητικοποιεί και γι’ αυτόν που τον υλοποιεί. Στην προκειμένη περίπτωση το 
κέρδος είναι η σαφής σχηματοποίηση της ιεραρχίας. Κάθε «παλιός» φαντάρος, ανεξάρτητα 
από το μορφωτικό και το πνευματικό του επίπεδο, μ’ αυτό τον τρόπο ανεβαίνει πάτωμα 
στο ιεραρχικό οικοδόμημα, γίνεται ‘’αξία’’ και το σύστημα το έχει ανάγκη αυτό το πράγμα. 
Όλα αυτά με τη στάση μιας ανεπίσημης ανοχής. άλλωστε,  η επίσημη ιεραρχία δε 
‘’γνωρίζει’’ τίποτα. 
 Ο Φάνης έπεσε στο κρεβάτι, ψόφιος στην κούραση περασμένες δώδεκα. Ένιωθε 
περισσότερο οργισμένος και λιγότερο ταπεινωμένος. Σε επίπεδο προσωπικής 
αντιπαράθεσης θα μπορούσε να δείρει οποιονδήποτε απ’ αυτούς τους ‘’συναδέλφους’’ 
του, αν τον ‘’κολλούσε’’ μεμονωμένα. Βρέθηκε όμως απέναντι σε σχεδιασμένη κίνηση και 
δέχτηκε να υποστεί όλα αυτά, όπως και οι υπόλοιποι. Είχε, όμως, ξεχωρίσει δυο-τρεις και 
σκεφτόταν ότι θα έβρισκε την ευκαιρία να ξεκαθαρίσει τους λογαριασμούς του μαζί τους 
αργότερα. Εάν τελικά έμενε στη μονάδα. Πριν κοιμηθεί – τον περίμενε νούμερο 4-6 – 
θυμήθηκε το Δημήτρη και αποφάσισε να του γράψει την επόμενη ένα γράμμα. 
 Όταν ο θαλαμοφύλακας στις τέσσερις παρά τέταρτο ήρθε να τον ξυπνήσει, ήταν με 
τα μάτια ανοικτά. 
 
 
 
 
 
 
 
 
 
 
 
 
 
 
 
 
 
 
 



 74

ΚΕΦΑΛΑΙΟ 
 

 Η Εύα λίγο πριν επιβιβαστεί στο αεροπλάνο, υποσχέθηκε στον πατέρα της να μην 
κάνει καμία νύξη σε κανέναν για όσο ειπώθηκαν μεταξύ τους.  Ο Άκης τη διαβεβαίωσε ότι 
θα επέστρεφε και ο ίδιος σε λίγες μέρες και θα είχαν την ευκαιρία να τα ξαναπούν. Έτσι το 
κορίτσι, που ανησυχούσε και φοβόταν για την υγεία του – τον έβλεπε πολύ καταβεβλημένο 
– δεν του ανακοίνωσε την πρόθεσή της να πάει να βρει τη μάνα της. 
 «Άστον να ηρεμήσει. δεν είναι και πολύ στα καλά του σκέφτηκε 
 Η πτήση σταματούσε στη Θεσσαλονίκη και ο παππούς της την υποδέχτηκε με 
ανοιχτές αγκαλιές. Ανταποκρίθηκε ανόρεχτα και μόλις μπήκαν στο ακριβό αυτοκίνητο για 
μια κουραστική αυτή τη φορά διαδρομή, ξάπλωσε στο δερμάτινο πίσω κάθισμα δίχως να 
βγάλει τα παπούτσια της. Μάταια ο Παύλος Κροντηράς προσπαθούσε από τη θέση του 
συνοδηγού ν’ ανοίξει συζήτηση. 
 «- Σε παρακαλώ, παππού. είμαι πολύ κουρασμένη και θέλω να κοιμηθώ. θα τα 
πούμε στο σπίτι.» 
 Εκείνος χαμογέλασε. νόμισε ότι όλα οφείλονταν στα συνηθισμένα της καπρίτσια. 
Πού νάξερε…..  
 Έξω ο Βαρδάρης άπλωσε τα παγωμένα του χνώτα απάνω από την πόλη και έχωσε 
το κρύο του νυστέρι σε κάθε κόγχη της. Αυτός ο άνεμος της συμπεριφερόταν σαν 
προσωπικός γιατρός, σαν πνευμονολόγος. Ο Βαρδάρης είναι για τη Θεσσαλονίκη ο 
καλύτερος θεραπευτής, για να καθαρίσει τις πληγές της μόλυνσης. Ξέρει ότι πρέπει να την 
πονέσει, αλλά οι γιατροί είναι οι μοναδικοί που δικαιούνται, με βάση τον ηθικό κώδικα, να 
πονάνε τους ανθρώπους. Όλοι οι υπόλοιποι, όταν το κάνουν, αυθαιρετούν. 
 Έφτασαν στο σπίτι αργά το βράδυ. Ξύπνησε λίγο πριν μπουν στην 
Αλεξανδρούπολη και πρόλαβε η ματιά της να φωτογραφήσει τον φωτισμένο όγκο του 
ξενοδοχείου όπου πήγαν οι γονείς της για πρώτη φορά. Ήταν ανακαινισμένο, αλλά με την 
ίδια επιβλητική αρχιτεκτονική δομή «Ίσως εδώ να ‘’πιάστηκα’’. Να και κάτι καλό που 
προέκυψε απ’ αυτή την ιστορία» σκέφτηκε χαμογελώντας. 
 Η γιαγιά Ευανθία την προϋπάντησε όλο διαχύσεις, αλλά εισέπραξε με τη σειρά της 
μια μερίδα πάγο.  
 «- Γιαγιά είμαι κουρασμένη. Πάω κατευθείαν για ύπνο. Μη με ξυπνήσεις αύριο 
πρωί. Θα κατέβω ό,τι ώρα σηκωθώ. Φέρε μου μόνο ένα ποτήρι γάλα.» 
 «- Κοριτσάκι μου, δε θα μείνεις να φάμε; Η τραπεζαρία είναι στρωμένη και 
περιμένουν να σε δουν ο Αλέξανδρος και η Ελένη. Να μας πεις και πώς τα πέρασες!» 
 «- Άσε δεν μπορώ τώρα. είμαι πτώμα» 
 «- Τουλάχιστον πες μια καλησπέρα στο θείο και τη θεία σου…..» 
 «- Όρεξη τους είχα!» Το είπε δυνατά με φανερό σκοπό να την ακούσουν. Ανέβηκε 
τρέχοντας τη σκάλα αφήνοντας το ηλικιωμένο ζευγάρι να την παρακολουθεί άναυδο. 
 «- Παύλο, ξέρεις τίποτε; τόσο ταξίδι κάνατε μαζί!» 
 «- Κοιμόταν ή έκανε ότι κοιμόταν. Δε μίλησε καθόλου και με το τακούνι της έσκισε το 
δέρμα του πίσω καθίσματος. Σίγουρα κάτι έχει.» 
 «- ‘’Ο Θεός ας βάλει το χέρι του» σταυροκοπήθηκε η Ευανθία Κροντηρά. 
 
 
 
 
 
 
 
 



 75

ΚΕΦΑΛΑΙΟ 
 

 Η Αντιγόνη έκλεισε την εξώπορτα του σπιτιού της ανάβοντας με μια τυφλή κίνηση το 
φως του χωλ. Μπήκε στο μικρό σαλόνι, απελευθέρωσε τα πόδια της από τις ψηλές γόβες 
με τις αιχμηρές μύτες που την κούρασαν, ύστερα από τόσες ώρες που τις φορούσε, και 
ξάπλωσε με τα ρούχα στον καναπέ. Ένιωθε όμορφα. καμιά σύγχυση δε βασάνιζε το μυαλό 
της. Οι ώρες που πέρασε με το Στέλιο ήταν από τις πιο ήρεμες της ζωής της. Είχε 
καταλάβει ότι τον ενδιέφερε πολύ, αλλά αυτό που της άρεσε ήταν ο τρόπος που το είχε 
δείξει. Απλός, με κινήσεις σίγουρες, ακόμη και όταν ήταν αυθόρμητες, καλός συζητητής και 
πάνω απ’ όλα καλός ακροατής, πράγμα σπάνιο σε μια εποχή που και στην Ελλάδα άρχισε 
να ανατέλλει το άστρο του εγωκεντρισμού. Ένα πράγμα τη βασάνιζε: 
 «Γιατί ένας άνδρας με τα δικά του προσόντα δεν είχε μια μόνιμη σύντροφο πλάι του; 
Σύμφωνα με τις προδιαγραφές της ελληνικής κοινωνίας ανήκε στην κατηγορία των 
περιζήτητων. Νέος, οικονομικά εύπορος, πετυχημένος επαγγελματικά και, αν όχι ωραίος, 
εμφανισιακά, σίγουρα ελκυστικός, αισθησιακός θα μπορούσε να πει. Γιατί, λοιπόν, δεν είχε 
αποφασίσει να κάνει οικογένεια;» 
 Θυμήθηκε αυτά που της είχε πει για τη μάνα του. ότι δηλαδή πάσχιζε καθημερινά να 
του μιλήσει για ένα καινούργιο ‘’τυχερό’’ και σκέφτηκε ότι ούτε η κυρά Σοφία – όπως ο ίδιος 
την έλεγε -  είχε αντιρρήσεις στην οικογενειακή αποκατάσταση του γιου της. Η Αντιγόνη 
γνώριζε ότι θα μπορούσε η μάνα του να είναι ένα σοβαρό εμπόδιο. ήξερε το ρόλο της 
Ελληνίδας μάνας στη ζωή των παιδιών τους, κυρίως των αγοριών, έστω και αν τα 
πράγματα είχαν αρχίσει ν’ αλλάζουν σιγά – σιγά.  Στο θέμα αυτό μετρούσε η προσωπική 
της πείρα. 
 «Ώρα είναι να θυμηθώ και τον Άκη» μουρμούρισε. Ο χρόνος και η απομάκρυνση 
από κοντά του είχαν αντικαταστήσει το μίσος με την περιφρόνηση και την αδιαφορία. 
Ένιωθε και λίγο οίκτο πότε πότε. Μπορούσε πολλά να του καταλογίσει, αλλά όχι 
εσκεμμένη ανηθικότητα. Τον διακατείχε, όμως, κάτι ασυγχώρητο, το ότι δεν είχε 
μεγαλώσει, τουλάχιστον όσο καιρό ήταν μαζί της και όποιος δε μεγαλώνει, χάνει το 
δικαίωμα της προσωπικής ελευθερίας στο όνομα μιας ετεροπροσδιορισμένης 
συντροφικότητας. 
 ‘’Το απόλυτο τίμημα ελευθερίας που πληρώνει κάθε άνθρωπος, όταν αποσκιρτά 
από τους στενούς κύκλους ενός οικογενειακού μικρόκοσμου, είναι σίγουρα η μοναξιά. Η 
μοναξιά είναι το κοινό σημείο αναφοράς όλων όσων θέλησαν – ξέροντας ή μη ξέροντας το 
νόημά της – την προσωπική ανεξαρτησία, την αυτοδιάθεση του ‘’είναι’’ τους. Ζηλευτοί όσοι 
κατόρθωσαν να μετατρέψουν τη μοναξιά σε μοναχικότητα και να την υπερασπιστούν από 
κάθε ύπουλη προσέγγιση, που, φορώντας την προβιά του ‘’δικού ανθρώπου’’, κρύβει το 
πρόσωπο της χειραγώγησης. Όλοι οι υπόλοιποι, άλλοι περισσότερο άλλοι λιγότερο, δε 
συγκροτούν παρά τη βιολογική πλευρά του ανθρώπινου είδους. 
 ‘’Είναι σημαντικό να καταλάβει κάποιος ότι η ζωή είναι μια υπόθεση χαμένη από 
χέρι. Είναι ένα κυνηγητό ανάμεσα στον άνθρωπο και σε κάτι εξυπνότερο και δυνατότερό 
του. Οι πιο τολμηροί, αν και ξέρουν την κατάληξη, τρέχουν πίσω της και κάποιες στιγμές 
καταφέρνουν να την αγγίξουν, έστω ανεπαίσθητα, έστω στιγμιαία. Καίει η επαφή μαζί της, 
είναι οδυνηρή στην αφή, αλλά εκεί ακριβώς βρίσκεται η σαγήνη της. Για να ζήσει κάποιος 
την εμπειρία της απόλυτης ζωής, πρέπει ν’ αρνηθεί ν’ ακούσει όσα του λένε οι γύρω του 
για στόχους, επιλογές, σωστό και λάθος. 
 ‘’Μυστήριο πράγμα ο άνθρωπος. Καθένας προσπαθεί ώστε ο διπλανός, ο ‘’δικός 
άνθρωπος’’ να ζήσει σύμφωνα με τα δικά του κριτήρια ευτυχίας και ηθικής, δίχως να 
καταλαβαίνει ότι και ο άλλος επιζητά το ίδιο. Η κοινωνία είναι μια ατελείωτη αλυσίδα 
ανθρώπων, όπου ο ένας ‘’στραγγαλίζει’’, - κάποτε από αγάπη – τον άλλο. Μακάριοι όσοι 
σπάνε σ’ ένα σημείο έναν κρίκο αυτού του δεσμού, και ‘’βλέπουν απ’ έξω’’, από μακριά, 



 76

αυτή την κατάσταση να διαιωνίζεται, γιατί άλλος κρίκος έτοιμος και σύμφωνος γι’ αυτό το 
παιχνίδι παίρνει τη θέση τους. Η συνέπεια ως το τέλος του δρόμου είναι αυτή που δίνει την 
ελευθερία. 
 ‘’Σε τελική ανάλυση η επιτυχία κρίνεται από το αποτέλεσμα. Το πόσο πετυχημένη 
είναι μια κίνηση ή μια επιλογή φαίνεται στον απολογισμό της. Απολογισμός σημαίνει τέλος 
και είναι ανακουφιστικό, όταν απολογείσαι στον εαυτό σου, λίγο πριν έρθει το ρέκβιεμ ενός 
κύκλου ζωής, ή της ίδιας της ζωής, και νιώθεις τη χαρά ότι δεν τον έβλαψες, δεν τον 
μείωσες, τον σεβάστηκες. Το καλό και το κακό μοιάζουν με το γλυκό και το πικρό. 
Καταλαβαίνεις τη διαφορά από την αίσθηση που αφήνουν στη ‘’γλώσσα’’ της ψυχής.’’ 
 Σηκώθηκε από τον καναπέ για να ξεντυθεί και να πάρει μια κουβέρτα και ένα 
μαξιλάρι. Δε νύσταζε, θ’ άκουγε μουσική ξαπλωμένη στον τριθέσιο και θα διάβαζε ως ότου 
αποκοιμηθεί. Ετοιμαζόταν να πλύνει τα δόντια της όταν χτύπησε το τηλέφωνο. Ήταν 
σχεδόν τέσσερις και το άρπαξε με μια ανάσα.  
 «- Εμπρός!» 
 «- Αντιγόνη, είμαι η Ζωή! τώρα γύρισες;» 
 «- Μωρή τρελή είναι σχεδόν τέσσερις!» 
 «- Μ’ έφαγε η περιέργεια! Πώς πήγε το ραντεβού;» 
 Η Αντιγόνη γέλασε. Η πάντα αδιόρθωτη, αυθόρμητη και καλόκαρδη φίλη της. 
 «- Με κοψωχόλιασες. τέτοια ώρα το τηλέφωνο χτυπάει μόνο για κακό.»  
 «- Όχι πάντα. λοιπόν;» 
  «- Αν δε νυστάζεις πετάξου από δω. Θα κοιμηθείς σπίτι μου και θα πούμε τα μισά 
τώρα και τα μισά όταν ξυπνήσουμε. Θα με βοηθήσεις, όμως, γιατί το μεσημέρι έχω 
καλεσμένο το Στέλιο για φαγητό.» 
 «- Παίρνω τον ‘’Κίτσο’’ και έρχομαι σε πέντε λεπτά. Μέχρι τώρα δίσταζα να 
τηλεφωνήσω μήπως ο Στέλιος ανέβηκε μαζί σου.» 
 «- Άντε να χαθείς! Άνοιξε με τα δικά σου κλειδιά, γιατί μπορεί να είμαι στο μπάνιο.» 
 Η Αντιγόνη αναστέναξε ανακουφισμένη και έβαλε νερό στην τσαγιέρα για να βράσει 
φλαμούρι. Αν έπινε τέτοια ώρα καφέ, το μεσημέρι θα έμοιαζε με μούμια. Ούτε πέρασε από 
το μυαλό της να αναβάλλει το ραντεβού. 
 Η Ζωή έφυγε από το σπίτι της φίλης της γύρω στις μιάμιση το μεσημέρι. Σηκώθηκε 
από το κρεβάτι νωρίτερα από την Αντιγόνη. Ψιλοσιγύρισε, ετοίμασε τη σπεσιαλιτέ της, 
χοιρινό με λαχανικά σε πήλινο ταψί, ετοίμασε σαλάτες και κατόπιν ξύπνησε τη νοικοκυρά 
φέρνοντας κοντά στη μύτη της έναν αχνιστό, βαρύ ελληνικό καφέ. 
 «- Πίνουμε τον καφέ και ώσπου να κάνεις ένα μπάνιο, σου ετοιμάζω μια μάσκα 
προσώπου που θα δώσει στο πρόσωπό σου όψη δεκαοχτάρας. Το φαγητό ψήνεται στο 
φούρνο.» 
 «- Τι ώρα είναι γαμώτο;» 
 «- Δώδεκα μισή. Έχουμε ώρα. Στις δύο δεν του είπες;» 
 «- Είσαι ο άνθρωπός μου!» 
  Ο Στέλιος ήρθε ένα λεπτό πριν τις δύο κρατώντας ένα κατακόκκινο μπουμπούκι 
τριαντάφυλλου και ένα μπουκάλι κόκκινο κρασί. Τον υποδέχτηκε ζεστά. ήταν χαμογελαστή 
και φρέσκια.  
 «- Χαίρομαι πολύ που ήρθες. Βολέψου στο σαλόνι ή αν προτιμάς κατευθείαν στο 
τραπέζι που είναι έτοιμο. Φέρνω το φαγητό και καθόμαστε» 
 «- Και το ανοιχτήρι του κρασιού. Το άνοιγμα του μπουκαλιού είναι μια δουλειά που 
μ’ αρέσει να κάνω. Τη θεωρώ ανδρική υποχρέωση. Ελπίζω να μην προσβάλλω το 
γυναικείο Δίκαιο.» 
 «- Η ισοτιμία δεν απορρίπτει τη διαφορετικότητα των φύλων. Άλλωστε, και ο 
πατέρας μου θεωρούσε ότι το κρασί στο τραπέζι είναι ανδρική υπόθεση.» 



 77

 Όσο έτρωγαν του μίλησε για τη Ζωή, τη φιλία τους, την απρόσμενη επίσκεψή της 
και φυσικά ότι είχε ετοιμάσει το φαγητό, ενώ η ίδια κοιμόταν.  
 «- Δε μ’ ενδιαφέρει ποιος ετοίμασε το φαγητό. αρκεί να τρώω μαζί σου» απάντησε 
σοβαρά. 
 Άπλωσε το χέρι του και η μεγάλη του χούφτα έκλεισε μέσα τη δική της. Η Αντιγόνη 
δέχτηκε το χάδι του, αλλά έμεινε σιωπηλή. Ήξερε ότι αυτό είναι αρκετό για έναν άνδρα 
αποφασισμένο να προχωρήσει από την κοινωνία της αφής στην κοινωνία του λόγου. Απλά 
του  έδειξε ότι ο δρόμος είναι ανοιχτός. 
 «- Κάτι μου λέει πως έχεις καταλάβει ότι κάτι πολύ σημαντικό νιώθω για σένα. Θα’ 
χεις καταλάβει δηλαδή ότι σ’ αγαπώ. Δεν είμαι βιαστικός ή επιπόλαιος. Ξέρω ότι αυτό που 
νιώθω για σένα είναι έρωτας, είναι πάθος και όχι απλά πόθος, δίχως να σημαίνει ότι αυτός 
λείπει. Αυτό που, κυρίως όμως, μετράει στην καρδιά μου είναι η ανάγκη να βρίσκομαι μαζί 
σου. να σε βλέπω, να σ’ ακούω, να σου μιλώ, να σε αγγίζω. Κι όταν συμβαίνει αυτό, 
αισθάνομαι χαρούμενος, ευτυχισμένος.» 
 Σώπασε περιμένοντας την αντίδρασή του. Αυτή δίχως να μιλήσει ακούμπησε το 
άλλο της χέρι πάνω στην κλειστή του χούφτα το χάιδεψε τρυφερά. 
 «- Και εγώ αισθάνομαι κάτι όμορφο για σένα. Μου αρέσει που είσαι απλός και 
ευγενικός και που δε δίστασες να εκφράσεις αυτό που νιώθεις. Αν αυτό το συναίσθημα 
είναι αγάπη, δύσκολο να το πω τώρα. Πάντως είναι κάτι που κάθε στιγμή δυναμώνει. 
Τώρα, αν ελευθερώσεις το χέρι μου, θα βάλω λίγο κονιάκ να πιούμε και θα καπνίσουμε 
ένα τσιγάρο. Μπορείς να βολευτείς στον καναπέ.» 
 Σταμάτησε λίγα δευτερόλεπτα και συμπλήρωσε «κράτα λίγο χώρο για μένα» 
 Μισή ώρα αργότερα τα κορμιά τους, χαλαρωμένα από το δυνατό μυρωδάτο 
απόσταγμα πλεύρισαν το ένα το άλλο και επιδόθηκαν στον μόνο ειρηνικό πόλεμο. στον 
πόλεμο του έρωτα. Σ’ ένα πόλεμο που δημιουργεί αντί να καταστρέφει. Τα χέρια της 
Αντιγόνης δε χόρταιναν ν’ ανακαλύπτουν με δέος τους χοντρούς κόμπους των μυών του 
και σύντομα ο Στέλιος χάθηκε μέσα στις βαθιές χαράδρες του κορμιού της. 
 Έξω ήταν σκοτεινά όταν αποφάσισαν να σηκωθούν. Είχαν αφεθεί για ώρα ο ένας 
στην αγκαλιά του άλλου, είχαν δώσει χρόνο στα σώματά τους να γνωριστούν και μετά, με 
χορτασμένες τις αισθήσεις, να απολαύσουν τη ζεστασιά της επαφής και να βοηθήσουν τις 
ανάσες να ξαναβρούν το ρυθμό τους. 
 Ύστερα από έναν καφέ, που τον ετοίμασε μάλιστα ο Στέλιος, η Αντιγόνη του είπε ότι 
το βράδυ της Κυριακής το αφιέρωνε στο διάβασμα των μαθημάτων της επόμενης μέρας, 
αλλά τον καθησύχασε λέγοντας ότι ούτε τον διώχνει ούτε πρόκειται να τη χάσει. Εκείνος 
της πήρε την υπόσχεση ότι θα ξαναβρίσκονταν αύριο μετά το σχολείο και έφυγε 
ζαλισμένος από την απρόσμενα θετική τροπή που είχαν πάρει τα πράγματα. Δεν 
μπορούσε να πιστέψει ότι αυτή η γυναίκα αποτελούσε πλέον κομμάτι της ζωής του. Ίσως 
το πιο σημαντικό. 
 Η Αντιγόνη κλείνοντας την πόρτα πίσω της, ακούμπησε πάνω της με την πλάτη και 
σκέφτηκε ότι αυτός ο άνδρας έχει έναν τρόπο να βοηθά τις γυναίκες να τον σκέφτονται και 
όταν ακόμη είναι μακριά τους. Ήταν κάτι που είχε να το νιώσει από τον έρωτά της με τον 
Άκη. Και ας είχε αγκαλιάσει αρκετούς. 
 Έπιασε τον εαυτό της, πριν τηλεφωνήσει στη Ζωή, που ήξερε ότι ανυπομονούσε για 
τα νέα της, να σιγοτραγουδάει. Οι γυναίκες με χορτάτες τις αισθήσεις και την καρδιά, πάντα 
σιγοτραγουδάνε. Τα βιβλία που την περίμεναν, έμειναν με το παράπονο. 
 Η Αντιγόνη σήκωσε το ακουστικό και σχημάτισε το νούμερο της Ζωής. 
 «- Σε τρία τέταρτα να είσαι εδώ. Μπορείς; Έχω νέα» είπε συνωμοτικά. 
 «- Τι έγινε, μωρή, έχω σκάσει……» 
 «- Θα τα πούμε από κοντά. Σε τρία τέταρτα, όχι νωρίτερα.» 



 78

 Οι δυο φίλες έσμιξαν ακριβώς σαρανταπέντε λεπτά αργότερα. Η Ζωή είχε φέρει και 
μια τσάντα με ρούχα για την επομένη. 
 «- Κορίτσι μου, μη μου πεις ότι συνέβησαν γεγονότα… 
 Η Αντιγόνη άνοιξε τη ρόμπα της. 
 «- Ο καταρράκτης άφησε ίχνη στο πέρασμά του» είπε γελώντας. 
 «- Αυτό που μου λες είναι περίληψη και εγώ θέλω λεπτομέρειες. Και κοίταξε, 
κακομοίρα μου, μην ξεχάσεις τίποτε.» Πήρε το ποτήρι με το κονιάκ, κάθισε στον καναπέ 
και άναψε τσιγάρο. 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 79

ΚΕΦΑΛΑΙΟ 
 

 Πάνω στην αετοφωλιά όλα πια είχαν μπει σε ρέγουλα. Η εκπαίδευση τόσο επίμονη, 
που δεν άφηνε χρόνο για σκέψεις. Σκληρή αλλά ενδιαφέρουσα. Χόντραινε τους μυς, έπηζε 
το μυαλό, τους έκανε υπεύθυνους, τους μετέτρεπε σε άνδρες. Μεγάλο σχολείο ο στρατός. 
Η ανταπόκριση των περισσότερων θες από φόβο, θες από ενδιαφέρον στις γνώσεις που 
έπαιρναν, τους βοηθούσε να εγκλιματίζονται στο πνεύμα της μονάδας και να 
στρατιωτικοποιούνται με γρήγορους ρυθμούς.  
 Ο Φάνης έπιανε τον εαυτό του κάποιες στιγμές να χαϊδεύει το όπλο του, λες και 
ήταν γυναικείο κορμί. Άλλωστε, το είχε μάθει καλύτερα απ’ το δικό του σώμα. 
 «Γαμώτο» έλεγε στο Γιώργο τις λίγες στιγμές ξεκούρασης που είχαν μετά το 
μεσημεριανό φαγητό. «Το χαϊδεύω το ρημάδι λες και είναι γκόμενα. Τόσο αλλοτριώθηκα.»  
 « Όχι ρε Φάνη» απαντούσε αυτός με τη βαριά ηπειρώτικη προφορά του. «Απλά 
είναι η ατμόσφαιρα που μας επιβάλλεται. ο πολύς ο κόσμος το λέει προσαρμογή.»  
 « Ο δικός μου κόσμος το λέει αλλοτρίωση. Είναι στιγμές που νιώθω πολύ 
μαλάκας.» 
 « Μεταφορικά ίσως. κυριολεκτικά αποκλείεται. Μ’ όσα τραβάμε κάθε μέρα πού όρεξη 
για χειροποίητο σεξ. Εκτός και αν μπορείς…..» 
 « Ούτε μπορώ ούτε θέλω. Σκέφτηκες πόσο καιρό έχουμε να κάνουμε μπάνιο; 
Σιχαίνομαι τον εαυτό μου.» 
 « Κάνε κουράγιο, λίγες μέρες μείνανε ακόμη. Το Πάσχα πέρασε και όταν 
τελειώσουμε μ’ όλα αυτά, όποιο κι αν είναι το αποτέλεσμα, μια άδεια θα την πάρουμε. Τότε 
θα ξεσπαθώσουμε.» 
 « Να το δω και να μην το πιστέψω. Έτσι όπως μας παιδεύουν το πιο μαλακό σημείο 
του κορμιού μου νιώθω να είναι αυτό που βρίσκεται ανάμεσα στα σκέλια μου. Άσε που 
είναι και το πιο ……βρώμικο.» 
 « Το ξέρεις το ανέκδοτο με τις γύφτισσες;» 
 « Πες το γρήγορα γιατί όπου να’ ναι βαράει το καμπανάκι της συγκέντρωσης» 
 «Δυο γύφτισσες καθαρίζανε πατάτες. Μια, την ώρα που κρατούσε στα χέρια της μια 
μεγάλη πατάτα, λέει στην άλλη. Καλέ αυτή η πατάτα είναι σαν την πούτσα του Τανάση μου. 
– τόσο μεγάλη απορεί η άλλη – όχι, καλέ, τόσο βρώμικη.» 
 Το καμπανάκι για μια ακόμη συγκέντρωση σκληρής εκπαίδευσης τους βρήκε 
σκασμένους στα γέλια. 
 Ένα απόγευμα γυρνώντας στα σκηνάκια ύστερα από μια ακόμη κουραστική μέρα ο 
Φάνης βρήκε πεταμένο πάνω στην κουβέρτα του ένα γράμμα από τον Δημήτρη. Η 
εκπαίδευσή του στην Πάτρα είχε τελειώσει και η επόμενη μονάδα του βρισκόταν στη 
Θράκη. Ήταν ένα γράμμα μεγάλο, γεμάτο από την καρτερική αισιοδοξία του φίλου του. Του 
περιέγραφε τη ζωή του στον κόσμο του Τεχνικού Σώματος, του μιλούσε για την Άννα που 
ήρθε και τον βρήκε στην Πάτρα και τελείωνε με την προτροπή να του γράψει, για να μάθει 
νέα του και την ελπίδα ότι ίσως κάποια στιγμή μπορούσαν να βρεθούν. 
 Διάβασε το γράμμα στο Γιώργο που σχολίασε με χαμόγελο τα αναφερόμενα στην 
Άννα. 
 «- Πρόκειται για γυναίκα;» 
 «- Για τι θες να πρόκειται, ρε κόπανε;» 
 «- Αναρωτιέμαι, απλώς, αν το είδος βρίσκεται ακόμη εν ζωή!» 
 «- Δεν έχεις και άδικο» 
 Είχε μπει ο Ιούνιος και όσο απότομα τους είχαν αποκολλήσει από τον υπόλοιπο 
κόσμο, έτσι απότομα ένα βράδυ μετά το φαγητό ο μελαμψός υπολοχαγός τους 
ανακοίνωσε τα νέα. 



 80

 «- Αύριο πρωί τελειώνουμε από δω πάνω. Σήμερα δεν έχει σκοπιά. Θα έρθουν να 
φυλάξουν άλλοι, από τη Μέριμνα. Θα κοιμηθείτε όλοι, γιατί αρκετά κουραστήκατε. Αύριο 
πρωί θα μαζέψετε τα σκηνάκια σας και τα προσωπικά σας αντικείμενα και ύστερα από την 
αναφορά θα κατέβουμε στη Μονάδα. Μεθαύριο θα έρθει κλιμάκιο από την Αθήνα για τις 
γραπτές εξετάσεις που θα καθορίσουν το μέλλον σας εδώ. Ευχαριστώ για τη συνεργασία, 
η στάση μου απέναντί σας δεν είχε τίποτε το προσωπικό γι’ αυτό μη μου κρατάτε κακία για 
ό,τι συνέβη. Σκοπός μου ήταν να γίνετε οι στρατιώτες που ήθελε η υπηρεσία. Σας εύχομαι 
καλή θητεία και να γυρίσετε γεροί στα σπίτια σας.» 
  Επιβιβάστηκε στο τζιπ που τον περίμενε με αναμμένη τη μηχανή που ξεκίνησε 
αμέσως και σε λίγα λεπτά κατηφόριζε τον, γεμάτο στροφές, δρόμο. Έφυγε από κοντά τους 
σα σκιά που τη λειώνει η Ανατολή. Απόκοσμη και μακρινή. 
 Η αποχώρησή του δημιούργησε ταυτόχρονα ανακούφιση, αλλά και κάποιο κενό. 
Υπήρξε ‘’δάσκαλός’’ τους για πολλές εβδομάδες. Άλλοτε τους έκανε να τον θαυμάζουν και 
άλλοτε να τον μισούν. Ποτέ, όμως, να γελάσουν μαζί του ή να πέσει στα μάτια τους. Την 
άλλη του πλευρά τη γνώρισαν, όταν με το φαγητό ξεφορτώθηκαν από το ΡΕΟ μερικά 
κιβώτια μπύρες και ρετσίνες. Όλο αυτό το διάστημα είχαν ξεχάσει τη γεύση και τη μυρουδιά 
του οινοπνεύματος. Ο λοχίας που άρχισε να τις ανοίγει είπε: 
 «- Είναι κέρασμα από τον κ. υπολοχαγό, τον εκπαιδευτή σας. Μου είπε ακόμη να 
τον συγχωρήσετε που δε σας έστειλε και πουτάνες, αλλά το απαγορεύει ο κανονισμός.» 
 Κάποιοι γέλασαν, κάποιοι σχολίασαν ευμενώς τη χειρονομία, κάποιοι μίλησαν 
πικρόχολα. Όλοι οι άνθρωποι δεν είναι ίδιοι. 
 Ο Φάνης ήταν άνθρωπος με κατανόηση, γιατί ποτέ δε σταματούσε να προσπαθεί 
να εξερευνήσει την ψυχολογία των άλλων. Πολλές φορές παρατηρούσε τον μελαχρινό 
αξιωματικό λες και ήταν ψυχαναλυτής. Ήταν κάτι που έκανε με τους περισσότερους 
ανθρώπους που γνώριζε, αν και προσπαθούσε να το κάνει διακριτικά, για να μην τον 
καταλάβουν. Γι’ αυτόν ο υπολοχαγός ήταν πάνω απ’ όλα ένας υπεύθυνος, ένας 
αρρωστημένα υπεύθυνος άνθρωπος. Μ’ αυτή τη στάμπα τον σφράγισε και γι’ αυτό ήπιε 
στην υγειά του κοντά δύο μπουκάλια ρετσίνα. Και ας ‘’μετρούσε’’ ήδη εξαιτίας του 
δεκαπέντε μέρες φυλακή. 
 Οι περισσότεροι μέθυσαν εκείνο το βράδυ. Κάποιοι ξέρασαν, γιατί το στομάχι τους 
είχε ξεσυνηθίσει τέτοιες επαφές. Όλοι όμως κοιμήθηκαν σα τούβλα, χαλαρωμένοι από την 
απαλλαγή της σκοπιάς. 
 Το επόμενο πρωί δεν τους ξύπνησε το καμπανάκι ούτε ο ήλιος που λόγω εποχής 
ήταν βιαστικός. Τους ξύπνησε το αρσενικό ένστικτο που δέχτηκε το φιλί του οινοπνεύματος 
και της χαλάρωσης και ήρθε να διεκδικήσει το δικό του μερίδιο στη νιότη τους. Έτσι τους 
χάρισε από μια μεγαλόπρεπη άμα τε και βασανιστική ‘’σηκωμάρα’’. 
 Εκείνο το βράδυ ο Φάνης δυσκολεύτηκε να κοιμηθεί. Κάτι η υπερένταση, ύστερα 
από τόσες μέρες εξαντλητικής κούρασης, κάτι η απογοήτευση για το χρόνο που απέμενε 
ως το απολυτήριο, κάτι η νοσταλγία των πανεπιστημιακών χρόνων, των καλύτερων της 
ζωής του, δεν άφηναν το μυαλό του να ηρεμήσει. Σχεδόν ξημερώματα κοιμήθηκε 
εγκαταλειμμένος από δυνάμεις και σκέψεις και ονειρεύτηκε, ό,τι πριν συλλογιζόταν. την 
Άρτεμη. 
 Στις 29 του Οκτώβρη του 1972 στάθηκε για πρώτη φορά μπροστά στην είσοδο της 
νομικής. Έμοιαζε με μια τεράστια τσιμεντένια μυρμιγκοφωλιά. Εκατοντάδες νέοι και νέες 
μπαινόβγαιναν, ντυμένοι τόσο ετερόκλητα, μοιάζοντας συγχρόνως τόσο πολύ. Αγόρια με 
τζιν, καρώ πουκάμισα, σκούρες φούτερ, ενώ αρκετοί φορούσαν τζάκετ. Πολλοί ήταν 
μουσάτοι, ακόμη περισσότεροι αξύριστοι, ορισμός μιας εσκεμμένης ατημελησιάς. Με μια 
στίβα βιβλία στο ένα χέρι, μ’ ένα τσιγάρο στο άλλο μιλούσαν ζωηρά, χειρονομούσαν, 
έβριζαν δυνατά ή έγνεφαν συνωμοτικά σε παρέες ανάμεικτες με κορίτσια. Οι κοπέλες με 
παντελόνια τζιν ή κοτλέ, φούστες σ’ όλα τα μάκρη, από μακριές τσιγγάνικες μέχρι κοντές 



 81

ψηλά από το γόνατο. Όλοι μαζί συνέθεταν στα μάτια του μια εικόνα παράδοξα, 
πρωτόγνωρη, γεμάτη κίνηση και ζωή. Αυτό που τον εντυπωσίασε ήταν το άρωμα 
ανεξαρτησίας, ξενοιασιάς που κυρίευε τις αισθήσεις του και αποσβόλωνε το μυαλό του. 
Δεν υπήρχαν ήχοι υπόκωφοι δεν υπήρχαν εικόνες θολές. Όλα ξεκάθαρα, όλα φανερά. Τα 
λόγια, οι κινήσεις, οι προθέσεις, ξεγυμνωμένα. Νόμισε ότι βρισκόταν σ’ ένα άλλο κόσμο 
απ’ αυτό του σπιτιού του, της γειτονιάς του, της πόλης του. Το πανεπιστήμιο ούτε 
σεμνοτυφεί, ούτε υποκρίνεται. Βρίσκεται σ’ ένα οίστρο καθημερινό και καλεί τον καθένα 
που προσεγγίζει το χώρο και τις ιδέες του να οργιάσει μαζί του μ’ όποιον τρόπο μπορεί, μ’ 
όποιον τρόπο τολμάει. Μέσα σ’ αυτή την περιοχή, που διδάσκει όχι τόσο τη γνώση όσο την 
αυτογνωσία, που θρησκεία έχει όχι το αποτέλεσμα αλλά την αιτία του ψαξίματος, που 
αποπνέει αισθησιασμό και σπρώχνει στο άρμεγμα της καβαφικής ηδονής, η γενιά το Φάνη 
γνώρισε τον εαυτό της, τους άλλους, τον κόσμο, το σύμπαν. Αυτή η ηλικιακή συνομοταξία 
είχε μαζί της την καλή μάγισσα της Ιστορίας. 
 Όσοι ενηλικιώθηκαν στους πρόποδες της δεκαετίας του 70 έζησαν την αλλαγή της 
ελληνικής κοινωνίας βήμα βήμα. Στάθηκαν οι ζωντανοί μάρτυρες  της εξέλιξης, αλλά και 
της αντίστασης του γίγνεσθαι σε επίπεδο κοινωνικού μακρόκοσμου και μικρόκοσμου. 
Έμαθαν να συγκρούονται, αλλά και να εξελίσσονται. Ειδικά οι αρσενικοί εκπρόσωποι 
αυτής της γενιάς, που γεύτηκαν πανεπιστήμιο, στρατό και τη μεγάλη τους διαφορά. 
 Το πρώτο πάντα κυοφορεί το νέο και μόλις βρει αφορμή το κάνει κυρίαρχο των 
πραγμάτων. Κάθε άποψή του εκφράζει το απόλυτα καινούργιο. Μπορεί τα νομικά πλαίσια 
να επιλέγονται απ’ άλλους η κοινότητά του, όμως, και ο προσανατολισμός της ελέγχονται 
από το πνεύμα και καθοδηγούνται από τη βασική ιδιότητα, την ελευθερία. Άλλωστε, αυτή η 
γενιά κατέκτησε και βίωσε το δικαίωμα του αυτοπροσδιορισμού μ’ ένα τρόπο απότομο, 
ετσιθελικό, ενίοτε και βάναυσο. Πιότερο τα μέλη της που έζησαν τη φοιτητική ατμόσφαιρα 
τόσο μέσα στο καθεστώς της χούντας όσο και στη διάρκεια της άγουρης μεταπολίτευσης. 
 Ως νέοι την μπέρδεψαν την κοινωνία και ταυτόχρονα πήραν πίσω ένα μέρος απ’ το 
αίμα των προηγούμενων γενιών, που έζησαν ατέρμονες ιστορικές ευθείες, δίχως τη 
γοητεία της ελάχιστης στροφής.  
 Ως την εφηβική τους ηλικία η Ελλάδα με τους ακρογωνιαίους θεσμούς και 
μηχανισμούς της με τα ‘’πρέπει’’ και τα ‘’γιατί έτσι’’ ως κυρίαρχες πρακτικές αγωγής, τους 
καταπίεζε πιστεύοντας στο αλάθητο των αξιών της. Ύστερα ήρθε το πανεπιστήμιο και τα 
πλουσιοπάροχα δώρα του. Μέγας τίτλος αυτός του φοιτητή. Σε μια εποχή που η 
μικροαστική αντίληψη της αποκατάστασης και της κοινωνικής κινητικότητας άρχισε να 
αποθεώνει τα πτυχία, μέσα σε μια νύχτα όλα, για τους επιτυχόντες, άλλαξαν. Η κοινωνία 
από παιδί σε προβίβαζε σε ακαδημαϊκό πολίτη. Σου παραχωρούσε τόσα δικαιώματα που 
σε ζάλιζαν. Όσοι περνούσαν σε μια σχολή αποκτούσαν το δικαίωμα να μεγαλώσουν, 
γρηγορότερα. 
 Στο πανεπιστήμιο ζούσες ένα όνειρο ή τουλάχιστον είχες τη δυνατότητα να το 
ζήσεις. Σχολείο γνώσης, καμίνι σχέσεων, κρεβάτι ψυχανάλυσης, σκαπανέας των πιο 
βαθιών ανησυχιών. Και όλα αυτά μέσα σ’ ένα κλίμα σχεδόν ελευθέριο που πρόσφερε στις 
καταπιεσμένες ορμόνες το δικαίωμα να χορτάσουν τη σεξουαλικότητά τους και να 
γνωρίσουν τον έρωτα. 
 Από την πρώτη κιόλας μέρα βρήκε παρέα. Ένα ζευγάρι από τη Βέροια, συμμαθητές 
του στο φροντιστήριο την περίοδο του καλοκαιριού. Τα ‘’είχαν’’ από το γυμνάσιο και 
έδειχναν ευτυχισμένοι που πέρασαν και οι δυο στη Θεσσαλονίκη, ο Νίκος στη Νομική, η 
συνονόματή του Φωτούλα – είχε ήδη προλάβει να το μετατρέψει σε Φέη - στην αγγλική 
φιλολογία, αποφασισμένοι να ζήσουν ξέγνοιαστοι το στερημένο τους πάθος. Είχαν βγει να 
ψάξουν σπίτια και πέρασαν και αυτοί να πάρουν μια πρώτη γεύση. Χάρηκε που τους είδε 
και μάλιστα ένιωσε να εντάσσεται στο κλίμα πιο αβίαστα και πιο μαλακά. 



 82

 Τον χαιρέτησαν εγκάρδια και αφού κοιτάχτηκαν ο Νίκος του είπε ότι από σήμερα 
αρχίζουν τα ‘’βάσανα’’ της φοιτητικής καριέρας, γι’ αυτό τον καλούσαν στην εναρκτήρια 
κρασοκατάνυξη της χειμερινής περιόδου. Μια παρέα συμπατριωτών τους είχε αναλάβει 
την πρώτη μύηση στις ταβέρνες της Άνω Πόλης. 
 «- Πάρε και τη δική σου παρέα, αν έχεις, ή ειδοποίησε όποιον μπορείς από το 
καλοκαιρινό τμήμα. Χίλιοι καλοί χωράνε. Και κοίτα, η επιστροφή στο σπίτι μετά τις δύο.» 
 Τους διαβεβαίωσε ότι τέτοιο πρόβλημα δεν είχε, υποσχέθηκε ότι θα είναι συνεπής 
στο ραντεβού και τους είδε να απομακρύνονται με τη Φέη κολλημένη πάνω στο Νίκο σαν 
κοφτή βεντούζα. 
 Το ίδιο βράδυ μέσα στη βαρναλική ατμόσφαιρα μιας ταβέρνας με ζωντανό 
πρόγραμμα ρεμπέτικου γνώρισε την Άρτεμη. Το πρώτο πράγμα που τον εντυπωσίασε 
ήταν το όνομά της. Σύντομα, όμως, όλα τα υπόλοιπά της τον κυρίεψαν. Δίχως να είναι 
καλλονή ήταν σαγηνευτική γυναίκα. Μόνο τα κοντοκουρεμένα μαλλιά της υστερούσαν σε 
πληθωρικότητα. Ολομελαχρινή, με πρόσωπο καθαρό σαν ανοιχτόχρωμος έβενος, μάτια 
σκούρα καστανά υγρά σα δροσοσταλίδες, στόμα μικρό αλλά σαρκωμένο, στήθια 
στρογγυλά και ψηλομύτηκα, σκέλια κολονάτα. 
 Όταν ο Φάνης μπήκε στο μαγαζί η Άρτεμη, που μόλις είχε φτάσει, όρθια ακόμη 
χαιρετούσε κάποιους γνωστούς, ενώ ο Νίκος που ήταν δεύτερος ξάδερφός της, την 
κρατούσε από τη μέση συστήνοντάς την στους υπόλοιπους.  Μόλις είδε το Φάνη πήγε 
κοντά του και τον παρέσυρε στην παρέα. 

«-Μέχρι χθες συμμαθητής, από σήμερα συμφοιτητής και φίλος και σε λίγα χρόνια 
αντίδικος» τον παρουσίασε στην  ομήγυρη που τον δέχτηκε με επιφωνήματα, 
προσφωνήσεις και χαμηλόφωνα σχόλια για τα καλλίγραμμα χείλη και τα μεγάλα σκοτεινά 
του μάτια.  Η Άρτεμη γύρισε προς το μέρος του τον καλωσόρισε μ΄ ένα χαμόγελο και τον 
κάλεσε να καθίσει κοντά της.   

«Οι περισσότεροι είναι ζευγάρια, ας κάτσουμε λοιπόν μαζί» 
 Τον ακούμπησε ελαφρά και δέχτηκε ευχάριστα την κίνηση του να τραβήξει την 
καρέκλα της για να καθήσει.  Βολεύτηκε δίπλα της, της γέμισε το ποτήρι και γρήγορα 
αφομοιώθηκαν μέσα σ’  ένα δάσος από χέρια που κρατούσαν ποτήρια γεμάτα ρετσίνα και 
σ΄ ένα πλήθος από φωνές που εύχονταν, πείραζαν και συναγωνίζονταν σε ένταση. 
 Τον γοήτευσε από τις πρώτες στιγμές, αλλά την ερωτεύτηκε όταν ύστερα μεσάνυχτα 
σηκώθηκε να χορέψει υπακούοντας στις προσταγές ενός αργόσυρτου σμυρναίικου 
σκοπού από αυτούς που εκπατρίστηκαν με το μεγάλο Ξεριζωμό από τα χώματα της Μ. 
Ασίας, για να΄ ρθουν στην άλλη πλευρά του Αιγαίου και να μετατραπούν σε τρισάγια των 
χαμένων πατρίδων.  Ύμνοι στα πάθη τα ερωτικά και τα πάθια τα ανθρώπινα. 
 Μόλις η Άρτεμη άρχισε να μιλάει με τη  γλώσσα του κορμιού της και να αρμενίζει 
στα κύματα που σήκωσαν οι ήχοι των οργάνων, μια σταδιακή ησυχία και ακινησία 
κατέλαβε όλη την αίθουσα.  Κάποιοι που σηκώθηκαν να χορέψουν έμειναν ακίνητοι και σε 
λίγο κάθισαν   προσέχοντας μη τυχόν κάνουν θόρυβο και την αποσπάσουν από την 
έκσταση.  Οι καθισμένοι σταμάτησαν να τρώνε και να πίνουν, κάρφωσαν τα μάτια επάνω 
της και κράτησαν την ανάσα τους.  Αυτή η κοπέλα έβαζε κάτω και τη Σαλώμη. 
 Η ίδια, όσο κράτησε ο χορός ήταν σε έναν άλλο κόσμο.  Άφησε ελεύθερη τη ψυχή 
της να αναδύεται από δυο χέρια που κυμάτιζαν, μια μέση που λύγιζε σαν κλαδί 
κληματαριάς, δυο γοφούς που τρικύμιζαν, ένα μπούστο που σπαρταρούσε σαν 
καμακωμένο ψάρι.  Των ανδρών τα μάτια γλάρωσαν, οι φλέβες φούσκωσαν, τα χείλη 
ξεράθηκαν και ζήτησαν καταφύγιο στη ρετσίνα που, αντί να σβήσει τη φωτιά τους, έβαλε 
μπουρλότο  σ΄ όλο τους το κορμί.   
 Όταν το τραγούδι τελείωσε, έγινε το σώσε απ΄ άκρη σ΄ άκρη σ΄ όλο το μαγαζί.  
Χειροκροτήματα, σφυρίγματα, υπονοούμενα κάθε λογής και οι γυναίκες να σπρώχνουν τα 



 83

πλευρά των ανδρών για να τους συνεφέρουν.  Ένα ρεύμα ερωτισμού ήρθε και κατέκλυσε 
τα κορμιά και τα πνεύματα. 
 Η Άρτεμη τους ευχαρίστησε μ΄ ένα χαμόγελο, κάθισε δίπλα στο Φάνη, άναψε 
τσιγάρο και πρότεινε το ποτήρι της να το γεμίσει.  Τον κοίταξε ζεστά και κάτι του είπε 
χαμηλόφωνα κάνοντας τους περισσότερους αρσενικούς να νιώσουν φθόνο και τους 
υπόλοιπους μίσος.  Ο Φάνης σκέφτηκε ότι και ο ίδιος στη θέση  τους έτσι θα ένοιωθε. 
 Πρωινές ώρες σηκώθηκαν, ζαλισμένοι από την πνιγερή ατμόσφαιρα και την ομίχλη 
που δημιουργεί το οινόπνευμα σε κάθε κεφάλι.  Έφυγαν από τους τελευταίους έχοντας 
χαρεί όσα ευφραίνουν τους ανθρώπους. φαγητό, πιοτό, συντροφιά και αυθεντική λαϊκή 
μουσική.  Χορτάτες οι αισθήσεις, βαρύ το κεφάλι ξέχειλο το ‘’είναι’’ συναισθήματα.   
 Η βραδιά ήταν ήρεμη,  υγρή, γλυκιά.  Κατηφόρισαν δυο στενά καλντερίμια, πέρασαν 
την Πορτάρα και έστριψαν αριστερά άκρη-άκρη στα Τείχη.  Κάτω η Πόλη, αλλού 
φωτισμένη, αλλού σκοτεινή, μια διχασμένη ύπαρξη.  Άλλα της κομμάτια με τα μάτια 
ανοιχτά, άλλα της πάλι να βρίσκονται σε λήθαργο.  Στο βάθος ο Θερμαϊκός να 
στεφανώνεται από τα φώτα της Περαίας και να στέλνει με ένα διακριτικό νοτιά γεύσεις 
αλμύρας. 
 Κάθισαν σε ένα πέτρινο πεζούλι, ακούμπησαν απαλά τα κορμιά τους και η Άρτεμη, 
αφού άναψε δυο τσιγάρα και του πρόσφερε το ένα – ο Φάνης δάγκωσε ηδονικά το φίλτρο 
για να γευτεί την υγρασία των χειλιών της- του είπε: «Μην μιλήσεις απόψε.  Αύριο, αν 
υπάρξει ένα κοινό αύριο, θα πούμε πολλά.» 
 Ώρα αργότερα πήραν με τα πόδια την κατηφόρα για την Πόλη. Αγνόησαν τα λίγα 
ταξί που τους έκαναν σινιάλο με  τα ξενυχτισμένα θολά τους μάτια από την υγρασία και, 
γευόμενοι τους ήχους και τις μυρωδιές της λαγοκοιμισμένης πόλης, έφτασαν στο σπίτι της 
Άρτεμης στις Σαράντα Εκκλησιές, αφού ανέβηκαν μια τελευταία βασανιστική ανηφόρα.  
Ακροπατώντας, για να μην ενοχλήσουν τους ενοίκους της πολυκατοικίας, χώθηκαν στο 
διαμέρισμά της και άναψαν το φως. 
 Το σπίτι κάθε άλλο παρά έμοιαζε με φοιτητικό άνδρο.  Ήταν ευρύχωρο με μεγάλες 
μπαλκονόπορτες που άφηναν να φαίνεται ο σκοτεινός όγκος του δάσους, με λίγα αλλά 
άνετα έπιπλα, δυο τεράστιες βιβλιοθήκες και πολλά σκόρπια βιβλία πάνω στα τραπεζάκια 
και σ΄ ένα βαρύ ξύλινο γραφείο.   
 «-Βολέψου όπως μπορείς, ώσπου να ετοιμάσω καφέ.» 
 «-Μπορώ να χαζέψω τα βιβλία σου;» 
 «-Βέβαια μπορείς.» 
 Μέχρι που βγήκε ο ήλιος ήπιαν από μια μεγάλη κούπα πικρό ελληνικό καφέ και 
είχαν τον χρόνο να πουν τις πρώτες απαραίτητες πληροφορίες για τη ζωή τους.  Ο Φάνης 
πάντα λακωνικός μίλησε ελάχιστα.  Άλλωστε η ζωή του μέχρι εκείνη τη στιγμή δεν είχε κάτι 
ιδιαίτερο να παρουσιάσει. «Μεγάλωσα στη Θεσσαλονίκη, ορφανός από πατέρα, σε μια 
προσφυγική γειτονιά με τη μάνα μου και ένα μεγαλύτερο αδερφό που, μολονότι δεν μου 
έδειξε ποτέ αδυναμία, μου στάθηκε με το παραπάνω.» Τόνισε στην Άρτεμη ότι αυτό που 
ένοιωθε  να του χρωστάει περισσότερο ήταν μια αντρίκια αγωγή με διαυγείς αρχές και 
αξίες δίχως ποτέ να γίνει αυταρχικός ή επίμονος.  Και ας είχε τελειώσει μόνο το δημοτικό.   
 Ο ίδιος τον αντάμειψε με μια αγάπη και ένα σεβασμό εντελώς πηγαίο και άδολο.  
Είχαν τις κόντρες τους, που όμως δεν ξεπερνούσαν τα όρια μιας υψωμένης φωνής.  Δεν 
μπορούσες, άλλωστε, να βρεις εύκολα λάθος σ΄ αυτό τον άνθρωπο.  Με μυαλό ξυράφι και 
μεγάλη πείρα που προσφέρει το κυνήγι του μεροκάματου από την μικρή ηλικία ήταν 
άνθρωπος συγκροτημένος στα θέματα που είχε άποψη.  Ο Φάνης αναρωτιόταν πού θα 
είχε φτάσει ο αδερφός του, αν του δινόταν η ευκαιρία μιας ευρείας μόρφωσης.   
 Η Άρτεμης ήταν πληθωριστική στο λόγο.  Δεν τον τσιγκουνευόταν, αλλά τον 
χειριζόταν τόσο απλόχερα όσο και σωστά.  Μεγάλες προτάσεις, αναλυτικές, όπου 
κυριαρχούσε το επίθετο και η αλληγορία.  Με φωνή δυνατή, λίγο βραχνή από το τσιγάρο, 



 84

και άρθρωση εκφωνήτριας αρχικά του επεσήμανε ότι δεν ήταν πλέον μια παιδούλα, μια 
φρέσκια απόφοιτος του γυμνασίου αλλά είχε κλείσει τα εικοσιτέσσερα και τα έξι χρόνια στο 
Πανεπιστήμιο. 
 Καταγόταν και αυτή από την Βέροια, όπως και ο Νίκος, από εύπορη οικογένεια.  Ο 
πατέρας της μεγαλέμπορος φρούτων, Πόντιος   μ΄ όλα τα προτερήματα και τα ελαττώματα 
της φυλής.  Ήθελε πάντα ένα γιο, αλλά η Μοίρα του αξιώθηκε τρεις κόρες με αυτήν 
τελευταία.  Έτσι κάλυψε την απογοήτευσή του με ένα κόλπο .  της φερόταν σαν να ήταν 
γιος.  Το όνομα λίγο τον μπέρδευε – δεν υπάρχει Άρτεμος  – αλλά το έλυσε φωνάζοντάς τη 
Απόλλωνα! Η Άρτεμη μεγάλωσε με δυο ονόματα που της άρεζαν εξίσου και με δυο 
τακτικές κοινωνικοποίησης.  Αυτή που ταίριαζε στο φύλο της και αυτή που είχε επιλέξει ο 
πατέρας της.  Μάνα και μεγαλύτερες αδερφές την μπόλιασαν με την ψυχολογία του 
θηλυκού γένους.  Έγινε συναισθηματική, κοκέτα και κατάλαβε πολύ καλά το ρόλο της στην 
αιώνια πάλη των φύλων. 
 Ο πατέρας της έμαθε να έχει το θάρρος της γνώμης, να νιώθει άνετα ανάμεσα σε 
άνδρες, κυρίως όμως να αγαπήσει την πολιτική και μέσα απ΄ αυτή να καταλάβει γιατί οι 
άνδρες την είχαν καταντήσει στα μάτια της να φαίνεται σαν κακιά μάγισσα.  Της εξήγησε 
ότι η ανικανότητα του πολιτικού κόσμου στην Ελλάδα  από σύστασης του νεοελληνικού 
κράτους οφειλόταν στην άρνησή του να κατανοήσει ότι ο πολιτικός πολιτισμός δεν ξεκινάει 
από τον έρωτα στην εξουσία, αλλά από την αφοσίωση  στις αρχές της πολιτικής ιδέας.  Η 
πλειοψηφία, όμως, των κομματικών σχηματισμών και προσώπων συνεχίζει να επιλέγει την 
αντίστροφη πορεία φορτώνοντας κάθε φορά το λάθος του λογαριασμού στις πλάτες του 
κοσμάκη, άλλοτε άμοιρου, άλλοτε συνυπεύθυνου.  Και φτου απ΄ την αρχή.   
 Μ΄ αυτό τον τρόπο η Άρτεμη έγινε μια κοπέλα με εκπληκτική ψυχική και 
συναισθηματική υγεία και μια ακόρεστη διάθεση να μαθαίνει πράγματα, ιδέες και 
ανθρώπους. 
 Πέρασε με την πρώτη στην αγγλική φιλολογία το 1966 και έζησε από κοντά τα 
γεγονότα που σημάδεψαν την προδικτατορική Ελλάδα.  Τον ατελείωτο συρφετό των 
‘’κυβερνήσεων’’, τους στρατοκρατικούς μηχανισμούς, τους ξετσίπωτους τραμπουκισμούς, 
αλλά και ένα λαϊκό κίνημα που φούσκωνε κάτω από την ηγετική καθοδήγηση της γενιάς 
του 114.  Ώσπου ήρθε η δικτατορία, δίκην ορθοπεδικού κομπογιαννίτη.  Και η Άρτεμης το 
έριξε στον έρωτα. 
 Ύστερα από μερικές σχέσεις που η μεγαλύτερη κράτησε λίγους μήνες ερωτεύτηκε 
κάποιον και πίστεψε  ότι βρήκε τον άνδρα της ζωής της.  Αρκετά χρόνια μεγαλύτερός της 
και φτασμένος επιχειρηματίας – διηύθυνε μια εταιρεία μεταφορών- την απέκοψε σταδιακά 
από το Πανεπιστήμιο πείθοντάς την να δουλέψει κοντά του, γιατί τα άπταιστα αγγλικά  της 
ήταν πολύ χρήσιμα στη δουλεία του.  Αρραβωνιάστηκαν και συζούσαν σ΄ ένα μεγάλο 
ακριβό διαμέρισμα στο κέντρο της πόλης.  Η ζωή τους μοιραζόταν σε στίβες από 
τιμολόγια, διασαφήσεις, φορτωτικές, συχνά ταξίδια στο εξωτερικό και σε κοσμικές 
βεγγέρες.  Αρχικά στην Άρτεμη άρεζαν όλα αυτά.  Είχε τη δυνατότητα να επιδείξει τον 
δυναμισμό του χαρακτήρα της, το επικοινωνιακό της ταλέντο και να ικανοποιήσει την 
κοκεταρία της.  ¨Όλα αυτά επί τρία συνεχή χρόνια.  Το μόνο στο οποίο αντιστάθηκε ήταν ο 
γάμος.  Θεωρούσε ότι ήταν ανέτοιμη για αυτό το βήμα, μολονότι δεχόταν πιέσεις  τόσο 
από τον αρραβωνιαστικό της όσο και από τον οικογενειακό της κύκλο, που εξόν του 
πατέρα της, θεωρούσε ότι η τύχη της είχε χαμογελάσει και με το παραπάνω. 
 Κάποια στιγμή κατάλαβε ότι οι παγίδες μία μία άρχισαν να κλειδώνουν πίσω της 
φυλακίζοντάς την σε ένα τρόπο ζωής που πλέον δεν την συγκινούσε.  Συζήτησε το 
πρόβλημα με την οικογένειά της και πείθοντάς τους δικούς της ότι νιώθει σαν αιχμάλωτη, 
διέλυσε τη σχέση λίγο πριν αρχίσουν οι ετοιμασίες για τον γάμο.  Παράτησε τη δουλειά και 
επέστρεψε στο Πανεπιστήμιο να συνεχίσει τις σπουδές της.  Πολύτιμος συμπαραστάτης σ΄ 
αυτήν την ανταρσία, πραγματικά ξένη σε πολλούς, στάθηκε για ακόμη μια φορά ο πατέρας 



 85

της.  Της υποσχέθηκε ένα γερό μηνιαίο εισόδημα, της νοίκιασε ένα διαμέρισμα κοντά στο 
Πανεπιστήμιο και πάνω από όλα δεν της ζήτησε ανταλλάγματα.  Η Άρτεμη, που ήξερε 
πόσο μετρούσε για τη γενιά του ένα Πανεπιστημιακό δίπλωμα, δεσμεύτηκε στον εαυτό της 
ότι θα του πρόσφερε κάποια στιγμή αυτή τη μεγάλη χαρά και ξαναβυθίστηκε στον κόσμο 
της γνώσης, τον μόνο ειλικρινή με τους ανθρώπους.  Έχτισε από την αρχή τη σχέση της με 
τα βιβλία και μέστωσε τη σκέψη της μέσα στις αίθουσες και τους διαδρόμους της 
φιλοσοφικής, το μεγάλο και φιλόξενο κατάλυμα της ανθρώπινης διάνοιας.  Βρισκόταν στο 
τελευταίο έτος, αφού είχε χάσει ήδη τρία χρόνια σπουδών και σκεφτόταν, όταν τελείωνε, να 
γευτεί την επώδυνη χαρά της διδασκαλίας. 
 Τελείωσε το προφορικό της βιογραφικό, σβήνοντας ένα ακόμη τσιγάρο στο ξέχειλο 
τασάκι και πρότεινε στο Φάνη να τη συνοδέψει στο μάθημα της νεοελληνικής λογοτεχνίας 
που άρχιζε σε μία ώρα περίπου, ήταν ήδη περασμένες επτά, στο κεντρικό αμφιθέατρο.  
 «Ύστερα από το μάθημα θα σου γνωρίσω την ‘’υπόγα’’, όπως λέγεται το κυλικείο 
της σχολής μας.  Κάνω ένα μπάνιο, αλλάζω ρούχα και σε δέκα λεπτά φεύγουμε» 
 Του χάιδεψε φευγαλέα το πρόσωπο με το ένα της χέρι και εξαφανίστηκε στο 
μπάνιο. 
 Μ΄ αυτόν τον τόσο απλό τρόπο άρχισε μεταξύ τους μια σχέση που για τον Φάνη 
στάθηκε μια αποκάλυψη.  Η Άρτεμη έγινε όχι μόνο μια παθιασμένη ερωτική σύντροφος, 
που κάθε επαφή μαζί της έμοιαζε με αφαίμαξη, αλλά και μια εκπληκτική καθοδηγήτρια, 
πάντα με τρόπο διακριτικό και απατρονάριστο, στα μονοπάτια της γνώσης.  Ειδικά ύστερα 
από την μεταπολίτευση καλλιέργησε μέσα του το δικό  της πάθος για την πολιτική και τα 
ατελείωτα ιδεολογικά της κλωνάρια, γεννήματα της ταραγμένης πολιτικής και κοινωνικής 
ιστορίας του τόπου από την απαρχή του αιώνα. 
 Ο Φάνης έπεσε με τα μούτρα πάνω σε κάθε λογής πολιτικό βιβλίο και έντυπο τόσο 
γιατί διαπίστωνε καθημερινά πόσο τον βοηθούσαν να ερμηνεύσει τον κόσμο, αλλά και τις 
καθημερινές εικόνες και εμπειρίες του, όσο και για να συζητά μαζί της.  Περνούσαν 
ατέλειωτα βράδια, απομονωμένοι στο σπίτι της πίνοντας μπύρες, ακούγοντας μουσική 
άλλοτε συμφωνώντας και άλλοτε μαλώνοντας σαν τα κοκόρια, πολιορκημένοι από τσιτάτα 
και επιχειρήματα, πολιτικές θεωρίες, επιλογές, συμπεριφορές.  Άλλοτε, πάλι, καταφύγιό 
τους γινόταν είτε ένα από τα πάμπολα ταβερνίδια είτε κάποιο φοιτητικό στέκι με μουσική 
είτε η παραλία της πόλης που με βροχή, λιακάδα, ή βαρδάρη με ήλιο ή με φεγγάρι χρόνια 
τώρα απαλύνει τη ψυχή, την ημερεύει την κάνει πονετική και προσεγγίσιμη. 
 Η σχέση τους κράτησε τρία ολόκληρα χρόνια.  Η Άρτεμης δεν απαίτησε παρά μόνο 
ειλικρίνεια και ντομπροσύνη.  Ήταν ελεύθερος να φύγει οποιαδήποτε στιγμή αν ήθελε και 
δίχως εξηγήσεις.  Δεν του απαγόρευσε ούτε καν τη σύναψη άλλης σχέσης, αλλά τα ίδια 
ακριβώς δικαιώματα κράτησε και για τον εαυτό της.  Αυτά του τα γνωστοποίησε το πρώτο 
κιόλας πρωί που ξύπνησαν στο ίδιο κρεβάτι, με τα κορμιά τους ξέχειλα από ανταλλαγμένες 
μυρωδιές,  κολλημένα το ένα στο άλλο, χορτάτα και αχόρταγα ταυτόχρονα. 
 Τρία χρόνια ο Φάνης θήτευσε δίπλα σ΄ αυτό το πλάσμα με το νωπό μυαλό και το 
πικάντικό κορμί τρυγώντας και από τα δυο όσα του πρόσφεραν χωρίς φειδώ. Και έτσι 
απλά, όπως μπήκε στη ζωή του, το ίδιο απλά και ξεκάθαρα του ανακοίνωσε ότι έπρεπε να 
τελειώσουν.  Είχε έρθει ο διορισμός της στη Φλώρινα και είχε αποφασίσει να εγκατασταθεί 
εκεί.  Του εξήγησε ότι η δική του θέση ήταν στο Πανεπιστήμιο, ότι η σχέση τους είχε κλείσει 
τον κύκλο της, γιατί με τίποτα δεν σκεφτόταν να δεθεί με μια μόνιμη σχέση όχι μόνο μαζί 
του, αλλά και με οποιονδήποτε άλλον.  Αυτό που προείχε για αυτήν ήταν  να ανακαλύψει 
την ηδονή της διδασκαλίας. 
 Στην αρχή φέρθηκε όπως κάθε ερωτευμένος άνδρας. την παρακάλεσε, έκλαψε στα 
πόδια της, χρησιμοποίησε κάθε επιχείρημα που μπορούσε να κατεβάσει το θολωμένο του 
μυαλό.  Τελικά πείστηκε ότι τα πράγματα δεν μπορούσαν να είναι διαφορετικά.   



 86

 Έπεσε με τα μούτρα στον ωκεανό της επιστήμης του και στις περιστασιακές σχέσεις 
προσπαθώντας να αποτοξινωθεί απ΄ αυτήν.  Πίστεψε ότι η ποσότητα και το κυνήγι της 
ερωτικής περιπέτειας θα τον βοηθούσαν να γαλβανίσει τη καρδιά του από τον πόνο, την 
πίκρα, την απογοήτευση που μπλέκονταν ανάκατα και τυραννούσαν το είναι του.  
Αρκετούς μήνες αργότερα, μέσα στις γιορτές των Χριστουγέννων επικοινώνησε μαζί του 
και του έθεσε έναν όρο για να συναντηθούνε.  Δεν θα έβαζε από την πλευρά του ζήτημα 
επανασύνδεσης και θα της υποσχόταν ότι οι ώρες που θα περνούσαν μαζί δεν θα είχαν 
συνέχεια.  Διαφορετικά ήταν καλύτερα να μην βρεθούν. 
 Γνωρίζοντας ότι μια συνάντησή μαζί της θα τον έριχνε σε υποτροπιασμό, αρνήθηκε 
να την συναντήσει.  Η Άρτεμης το δέχτηκε με ανακούφιση και του πρότεινε, όταν θα 
ένοιωθε έτοιμος για μια τέτοια συνάντηση να επικοινωνήσει μαζί της στη Φλώρινα.  
Απέκλειε, όμως, οτιδήποτε άλλο.  Του ευχήθηκε καλές γιορτές και χάθηκε για μια ακόμη 
φορά.   
 Εκείνο το τηλεφώνημα του έδωσε να καταλάβει πόσο πραγματικά τον αγαπούσε και 
πόσο  τον βοήθησε με τον τρόπο της να ανδρωθεί.  Τελικά οι αρσενικοί αποκτούν την 
ταυτότητα του άνδρα μέσα από τις τρεις θεές της εμπειρίας.  Τη γυναίκα, τη θητεία,  τη 
δουλειά.   Η αγκαλιά τους, έστω και σαν μέγγενη τις πιότερες φορές, είναι αυτή που τους 
απογαλακτίζει και τους ανδρώνει.  Άξιος ο μισθός τους.   
 Ο Φάνης βίωνε για τα καλά το δεύτερο σταθμό αυτού του ταξιδιού και ένοιωθε πως 
πατούσε όλο και πιο στέρεα σ΄ αυτόν τον κόσμο που τέλειος δεν είναι, είναι, όμως, 
διαφανής αν τα μάτια παραμένουν ανοιχτά και το μυαλό χλωρό.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 87

ΚΕΦΑΛΑΙΟ 
 

 Ο Στέλιος ζούσε ένα όνειρο. Όσα του χρώσταγε ως εκείνη την ώρα η ζωή του τα 
ξεπλήρωνε μονομιάς απ’ τη στιγμή που δέθηκε με την Αντιγόνη. Ήταν πολλές οι φορές 
που είτε ήταν αυτή  μπροστά είτε όχι τσιμπιόταν για να πιστέψει ότι ήταν ξυπνητός, και 
αυτό προκαλούσε από την πλευρά της ένα γάργαρο γέλιο και ένα τρυφερό χάδι. 
 «- Έλα μη κάνεις σαν παιδί!» 
 «- Θέλω να κάνω σαν παιδί γιατί ζω την παιδική μου ηλικία από τη στιγμή που σε 
γνώρισα. Ποτέ δεν ένιωσα τόσο ευτυχισμένος, τόσο χαρούμενος τόσο…….δε βρίσκω 
λόγια να το πω. Ποτέ μέχρι τώρα δεν πίστεψα ότι οι άνθρωποι μπορούν να αγαπήσουν 
τόσο πολύ, να νιώσουν τόσο γεμάτοι, τόσο συμπληρωμένοι. Αυτό που μου δίνει η 
παρουσία σου δεν πίστευα ότι μπορεί να γευτεί ένας άνθρωπος.» 
 «- Και εσύ για μένα είσαι το καλύτερο που μου έτυχε, ύστερα από τη γέννηση της 
κόρης μου.» 
 Του είχε μιλήσει για την προηγούμενη ζωή της, δίχως να μπει στις ανατριχιαστικές 
λεπτομέρειες της έγγαμης περιόδου της. Ούτε του έδωσε εξηγήσεις γιατί άφησε την κόρη 
της. Ο Στέλιος δεν τη ρώτησε ποτέ για τίποτε. Αρκούνταν σε όσα η ίδια του έλεγε. Μόνο 
όταν τελείωνε κάποια ιστορία, την αγκάλιαζε σφιχτά και της έλεγε ότι αλίμονο σ’ αυτόν που 
θα τολμούσε απλά και μόνο να την κάνει να νιώσει άσκημα. 
 Ο ίδιος δεν της έκρυψε τίποτε από τη δική του ζωή. Την ξετύλιξε και την απόθεσε 
μπροστά της, σαν σπονδή εμπιστοσύνης και αγάπης θέλοντας να της αποκαλύψει ό,τι 
σχετιζόταν με τον ίδιο, γιατί έτσι πίστευε ότι θα τη βοηθούσε να τον γνωρίσει, να τον 
εμπιστευτεί και κυρίως να τον αγαπήσει. Γιατί, όσο καλά και αν περνούσε μαζί της, όσο 
καλά και αν του φερόταν, μέσα του δεν πίστευε ότι τον αγαπούσε όσο εκείνος. Έλπιζε, 
όμως, ότι κάποια στιγμή θα την έκανε να νιώσει ό,τι και εκείνος. Για την ώρα του ήταν 
αρκετό που την είχε κοντά του σ’ όλες τις ελεύθερες ώρες τους. Αυτό όμως που τον έκανε 
αισιόδοξο ήταν η ανταπόκρισή της στο ερωτικό του πάθος. Όταν έκαναν έρωτα, ένιωθε μια 
Αντιγόνη απελευθερωμένη, επινοητική, παθιασμένη. Έκαναν κι οι δυο σαν να είχαν 
ανακαλύψει τον έρωτα όταν έσμιξαν οι δυο τους, λες και δεν είχαν υπάρξει άλλοι και άλλες 
πριν, λες και ήταν νεοφώτιστοι και στερημένοι. 
 Η Αντιγόνη από την άλλη έπιανε τον εαυτό της να φοβάται αυτή τη σχέση, όταν ήταν 
μακριά της ο Στέλιος. Ποτέ πριν δεν της είχε παρουσιαστεί εκπρόσωπος του άλλου φύλου 
μ’ αυτά τα στοιχεία. Ποτέ δεν είχε πιστέψει μέχρι τώρα ότι μια γυναίκα μπορεί να έχει έναν 
άνδρα μόνο δικό της, ότι ένας άνδρας μπορεί ν’ αγαπάει μια γυναίκα πρώτη απ’ όλους, 
όποιοι και αν ήταν αυτοί. Μόνο γι’ αυτό το λόγο άξιζε ν’ αγαπηθεί ο Στέλιος. Ποτέ άλλοτε 
δεν ένιωσε τόσο ποθητή γυναίκα, ποτέ άλλοτε δεν άκουσε άλλες γυναίκες ότι το δικό τους 
ταίρι τις έκανε να αισθάνονται σα συνεχείς δέκτες ενός ανελέητου ερωτικού πάθους. 
 Της προκαλούσε κατάπληξη η ερωτική του όρεξη που εκδηλωνόταν σα γροθιά σε 
βελούδινο γάντι και τη μετέτρεπε σε ερείπιο ύστερα από κάθε ερωτική τους συνεύρεση. 
Αυτό, όμως, που τη μετέτρεπε σ’ ένα πελώριο θηλυκό ήταν ο μοναδικός του τρόπος να τη 
χαλαρώνει και να την αναζωογονεί. Νιώθοντας σαν ανοιχτή πληγή ύστερα από κάθε 
σφίξιμο μαζί του, την έπαιρνε στην αγκαλιά του, της ψιθύριζε ποια φρικτά βασανιστήρια 
περίμεναν όσους θα τολμούσαν ν’ αγγίξουν έστω και μια τρίχα από τα μαλλιά ή την ψυχή 
της, τη ζέσταινε με την άχνα του τεράστιου κορμιού του και της ξαναξυπνούσε τις 
αισθήσεις σαν θαυματοποιός που ζωντάνευε νεκρούς. Η ερωτική του αύρα ήταν κάτι 
μοναδικό.  
 Η Ζωή δεν την αναγνώριζε. Τόσο φωτεινή, τόσο φρέσκια, τόσο λαμπερή δεν την 
είχε ξαναδεί. Και έκανε ότι ζήλευε. 
 «- Οι ακαμάτρες και οι λωλές έχουν τις τύχες τις καλές. Μωρή, τι σου κάνει και 
μπουμπουκιάζεις κάθε μέρα;» 



 88

 «- Με ποτίζει κορίτσι μου, με ποτίζει…..» 
 Μοναδική σκιά μεταξύ τους η σταθερή άρνηση της Αντιγόνης να επισημοποιήσουν 
τη σχέση τους. Δε δεχόταν ν’ ακούσει ούτε την πιθανότητα να ζήσουν μαζί. Ο Στέλιος της 
πρότεινε να νοικιάσουν ένα μεγάλο σπίτι για να στεγάσουν τον ‘’παράνομο’’ δεσμό τους, 
όπως έλεγε γελώντας, αλλά η Αντιγόνη ήταν ανένδοτη. Μάλιστα δεν τον άφηνε να μείνει 
όλη νύχτα μαζί της παρά μόνο κάθε Σάββατο. 
 «- Πίστεψέ με, Στέλιο, είναι καλύτερα έτσι. έχεις τη δουλειά σου και γω τη δική μου, 
έχω και το σχολείο. Βλεπόμαστε κάθε μέρα, αλλά το βράδυ πρέπει να γυρνάς στο σπίτι 
σου. Είναι καλύτερα να έχουμε κάποιες στιγμές δικές μας. Ύστερα, μην ξεχνάς ότι ζω 
χρόνια μόνη και δεν είναι δυνατόν να αλλάξω συνήθειες από τη μια στιγμή στην άλλη. Μ’ 
αρέσει η σχέση μας και για να μείνει ζωντανή αυτός είναι ο μόνος και ο καλύτερος τρόπος. 
Άσε τα πράγματα να τσουλήσουν μόνα τους. Άλλωστε, ξέρεις καλά ότι κάποια στιγμή θέλω 
να σμίξω με την κόρη μου. Δε θέλω λοιπόν πριν την ξανακερδίσω να σκέφτομαι μόνιμους 
δεσμούς. Δε ξέρω και πώς θα το πάρει η ίδια. Μη με πιέζεις λοιπόν, σε παρακαλώ.» 
 Ο Στέλιος ήταν στιγμές που διέκρινε στα λόγια της όχι μια απειλή, αλλά έναν 
κίνδυνο. Τον κίνδυνο να την χάσει. Κείνη την ώρα λοιπόν δεχόταν τα λόγια της και η λογική 
του τον προέτρεπε να συμφωνήσει. 
 «- Θα γίνουν όλα όπως τα θέλεις εσύ. Εγώ θέλω μόνο να είμαι κοντά σου.» 
 «- Δεν έχω σκοπό να με χάσεις. Μ’ έκανες την πιο ευτυχισμένη γυναίκα στον 
κόσμο.» 
 Τα λόγια της του έδιναν την ευκαιρία να της χιμάει. Και αυτή του αγκάλιαζε το κεφάλι 
και το ακουμπούσε γελώντας πάνω στο βαρύ της στήθος.  
 Ένα πρωινό ετοιμαζόταν να πάει στη δουλειά, όταν χτύπησε το τηλέφωνο. Είχε 
μιλήσει με τον Στέλιο πριν πέντε λεπτά – της τηλεφωνούσε κάθε πρωί για της υπενθυμίσει 
ότι την αγαπάει και ότι έχει να κάνει έρωτα μαζί της πάνω από έξι ή οχτώ ώρες, πράγμα 
που της έφτιαχνε το κέφι – και χαμογέλασε πιστεύοντας ότι είναι ο ίδιος. Έτσι σήκωσε το 
ακουστικό και είπε 
 «- Έλα αγάπη μου» 
 Η φωνή από την άλλη πλευρά του σύρματος την πάγωσε 
 «- Μαμά, η Εύα είμαι. Καλά πού κατάλαβες ότι ήμουν εγώ; Ή μήπως για άλλον 
προοριζόταν η προσφώνηση;» 
 Η Αντιγόνη βιάστηκε να τα μπαλώσει ψελλίζοντας 
 «- Πίστευα ότι ήταν η Ζωή. Έτσι την αποκαλώ και μου τηλεφώνησε πέντε λεπτά 
πριν. Έτσι όπως είμαστε συνεχώς μαζί είπαμε ν’ αφήσουμε τα προσχήματα και να 
διατυμπανίσουμε τον έρωτά μας. Καταλαβαίνεις από αστεία, έτσι δεν είναι;» 
 «- Απολύτως. Άλλωστε οι νέοι είναι ανεκτικοί σε κάτι τέτοια. Μην ξεχνάς, κάνουμε 
και λυρική ποίηση. Σαπφώ και τέτοια.» 
 «- Άντε να χαθείς. Τι ευχάριστη έκπληξη που μου τηλεφώνησες.» 
 «- Σου τηλεφωνώ από μια καφετέρια που ανοίγει νωρίς για τα παιδιά που δε θέλουν 
να πάνε σχολείο. Κατάλαβες;» 
 «- Κοπάνα δηλαδή. Δε θα το μάθουν στο σπίτι;» 
 «- Λίγο με νοιάζει. Μαμά, ήθελα να σου μιλήσω για κάποια πράγματα και δεν είχα 
την υπομονή να περιμένω να τα πούμε από κοντά.» 
 «- Συμβαίνει κάτι σοβαρό Εύα; Με κάνεις και ανησυχώ.» 
 «- Σοβαρό είναι, αλλά όχι για ν’ ανησυχείς. Ίσως και να σου αρέσει. Στο σπίτι γίνεται 
χαμός. Είπα στον παππού και τη γιαγιά ότι μόλις τελειώσω το σχολείο θα έρθω να μείνω 
μαζί σου και τους ήρθε κόλπος. Ξέρεις, μίλησα με τον Άκη πολλές φορές από τότε που 
ήρθε από τη Βιέννη και τελικά θεωρεί δίκαιο, αν θέλεις και συ, να έρθω να μείνω μαζί σου. 
Πρέπει να δώσει τη συγκατάθεσή του, γιατί είμαι ακόμη ανήλικη.» 



 89

 Η Αντιγόνη έμεινε άλαλη. Τα νέα ήταν όχι μόνο συγκλονιστικά, αλλά και εξαιρετικά 
απότομα. 
 «- Εύα, δεν πρέπει να ρωτάς, αν η μητέρα σου σε θέλει κοντά της, αλλά αυτά που 
ακούω με συγκλονίζουν τόσο που τρέμουν τα πόδια μου. Ούτε στο όνειρό μου μπορούσα 
να φανταστώ ότι θα συμβεί κάτι τέτοιο.» 
 «- Το ήξερα ότι θα χαρείς, γι’ αυτό σε πήρα. Τώρα κι ένα δυσάρεστο, ο Άκης είναι 
χάλια. ‘’Έσπασε’’ πολύ, είναι κουρασμένος και μάλλον πρέπει να πίνει.» 
 Η Αντιγόνη ένιωθε το μυαλό της σαν βομβαρδισμένη πόλη. 
 «- Είναι πολύ άσκημα ο Άκης; Γιατί άρχισε να πίνει; Εσένα τι σου είπε;» 
 «- Ξέρεις ότι τα Χριστούγεννα πήγα στη Βιέννη. Εκεί μου τα είπε όλα. Δηλαδή, όσα 
συνέβησαν μεταξύ σας. Ήδη από τότε διαπίστωσα ότι έπινε και ότι η ιστορία σας του 
στοίχισε πολύ. Μάλωσε και με τους παππούδες, όταν τους ανακοίνωσε ότι μου επιτρέπει 
να έρθω κοντά σου, οπότε καταλαβαίνεις……..» 
 «- Καταλαβαίνω πολύ καλά. Λοιπόν, άκουσέ με. Θέλω να μιλήσεις με τον Άκη και να 
έρθετε, αν μπορείτε στη Θεσσαλονίκη, γιατί εγώ δουλεύω. έχω και  το σχολείο και δεν 
μπορώ να κάνω άλλες απουσίες, είμαι στο όριο. Εσύ έχεις περιθώρια απουσιών;» 
 «- Η εγγονή του Κροντηρά δεν κινδυνεύει από απουσίες.» 
 «- Είναι και αυτό. Δεν πρέπει να ξεχνάω κάτι τέτοια!» 
 «- Λοιπόν, θα μιλήσω με τον Άκη και θα σου τηλεφωνήσω πάλι» 
 «- Αγάπη μου, θα περιμένω. Εύα μου, έχω την εντύπωση ότι μεγάλωσες πολύ.» 
 «- Έχω μαμά την Αντιγόνη. Φιλάκια πολλά.» 
 Κατέβασε το ακουστικό και τότε διαπίστωσε ότι με το άλλο χέρι κρατούσε ακόμη το 
ένα της παπούτσι που ετοιμαζόταν να βάψει. 
 «Η κάθαρση των Κρεόντων» συλλογίστηκε σκεφτόμενη τα πεθερικά της. «Με 
ζωντανή την Αντιγόνη και άβουλο τον Αίμωνα.» Αυτό το σενάριο ούτε ο Σοφοκλής δεν 
μπόρεσε να το συλλάβει» 
 Αποφάσισε για την ώρα να μην πει τίποτε στο Στέλιο. Άλλωστε, τα μοναδικά 
στοιχεία βρίσκονταν στα λόγια ενός παιδιού, ενώ από την άλλη γνώριζε καλά ότι το ζεύγος 
Κροντηρά δε θα υποχωρούσε δίχως μάχη. Και μολονότι λυπόταν τον Άκη, δεν του είχε 
εμπιστοσύνη. Δεν μπορούσε να του έχει εμπιστοσύνη ύστερα απ’ όσα έζησε στο πετσί 
της. 
 Κοίταξε το ρολόι της και κατρακύλησε τις σκάλες. Της φάνηκε ότι άκουσε την κόρνα 
της Ζωής. Το FIATάκι την περίμενε μ’ εκείνο το μόνιμα γελαστό ύφος, ενώ πίσω από το 
τζάμι η Ζωή χειρονομούσε. 
 «- Άντε κορίτσι μου, πάλι με τον Ταύρο σου μιλούσες; Απ’ το τηλέφωνο το κάνατε;» 
 «- ‘’Ζωή, ν’ ανάψω τσιγάρο;» ρώτησε μόλις κάθισε και πέταξε την τσάντα της πίσω 
 «- ‘’Μωρό μου δε λυπάσαι το βελούδινο σαλόνι;» απάντησε ειρωνικά. «’’Δε μου λες, 
γιατί είσαι έτσι; Καυγάδισες με το δικό σου;» 
 «- Μου τηλεφώνησε η Εύα.» 
 Της εξιστόρησε τα καθέκαστα με κάθε λεπτομέρεια. Η Ζωή σοβαρεύτηκε. 
 «- ‘’Αυτά είναι νέα» είπε με στόμφο. Ύστερα άλλαξε ύφος «και γιατί στεναχωριέσαι 
εσύ’ Αυτό δεν ήθελες;» 
 «- Απλώς φοβάμαι μήπως πρόκειται για τα λόγια ενός παιδιού.» 
 «- Αποκλείεται. η Εύα μεγάλωσε περισσότερο απ’ όσο νομίζεις.» 
 «- Και μένα έτσι μου φάνηκε. Ύστερα αυτά που μου είπε για τον Άκη με 
στενοχώρεσαν……………….» 
 Όλη τη μέρα η Αντιγόνη δούλεψε σα σκυλί. Ήταν ο μοναδικός τρόπος να πάψει να 
σκέφτεται. Έμεινε στο γραφείο ως την ώρα που έπρεπε να πάει σχολείο. Συνεννοήθηκαν 
με τη Ζωή να τηλεφωνηθούν γύρω στις έντεκα το βράδυ. Το σημερινό βράδυ ήθελε να 
μείνει μακριά από το Στέλιο. Προτιμούσε τη συντροφιά της φίλης της, που το μόνιμο κέφι 



 90

τις ήταν ο καλύτερος σύντροφος. Σκέφτηκε γυρνώντας από το σχολείο να πάρει χύμα 
παγωτό σοκολάτα που τόσο αγαπούσε, αλλά το στερούνταν για χάρη της σιλουέτας. 
Σήμερα, όμως, θα του έδινε να καταλάβει. Η δίαιτα ποτέ δεν είναι καλή σύντροφος της 
κακής διάθεσης. Αυτά τα δυο ποτέ δε χωρούσαν στη γυναικεία ψυχολογία. 
 Στο Στέλιο τηλεφώνησε γύρω στις έξι το απόγευμα, δικαιολογήθηκε ότι ήταν πολύ 
κουρασμένη, ότι είχε διάβασμα και ότι έπρεπε την επομένη να ξυπνήσει νωρίς γιατί είχε και 
εξωτερικές δουλειές του γραφείου. Εκείνος συμφώνησε απρόθυμα. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 91

ΚΕΦΑΛΑΙΟ 
 

 Στο σπίτι των Κροντηραίων επικρατούσε κατάσταση πολιορκίας. Ο Παύλος 
Κροντηράς ήταν έξω φρενών με το γιο του τον Άκη και τα καμώματά του. Τον θεωρούσε 
αποκλειστικά υπεύθυνο για τη διατάραξη της ψυχικής γαλήνης της οικογένειας, εξαιτίας της 
στάσης του στη συμπεριφορά της Εύας. Μέχρι εκείνη τη στιγμή η λατρεία του για την 
εγγονή του τον έπειθε ν’ ανέχεται όλα της τα καπρίτσια, αναλογιζόμενος ότι η Εύα ήταν ο 
μόνος άνθρωπος που τον ‘’έπαιζε’’ στα δάκτυλα. Αυτό το τελευταίο, όμως, δεν μπορούσε 
να το χωνέψει.  
 Κείνο το βράδυ γύρισε νωρίς στο σπίτι. Είχαν βρεθεί με το γιο του στα γραφεία της 
Εταιρείας και του ζήτησε να μιλήσουν. Ο Άκης ήταν φανερό ότι τον απέφευγε 
προφασιζόμενος συνεχώς φόρτο εργασίας. Η αλήθεια ήταν ότι οι ρυθμοί του γιου του τον 
τρόμαζαν. Δούλευε είκοσι ώρες τη μέρα σχεδόν. σκυλί σκέτο. Τά’ βαζε μ’ όλους και όλα και 
είχε γίνει σκληρός στις συναλλαγές του, αλλά πάντα κατάφερνε να ‘’περνάει’’ το δικό του. 
Στη δουλειά ήταν άπιαστος. Δε δίσταζε, μάλιστα, να προσβάλλει τον αδελφό του τον 
Αλέξανδρο για ένα του λάθος που κόστισε αρκετά εκατομμύρια στην Εταιρεία. Και όλα 
αυτά μπροστά στο διοικητικό συμβούλιο. Τα δυο αδέλφια είχαν ‘’πιαστεί’’ άγρια και αν δεν 
ήταν παρών, μπορεί να έπεφτε και ξύλο. Και κοντά σ’ όλα αυτά είχε και τη γυναίκα του την 
Ευανθία που μουρμούριζε συνεχώς και έκανε σε δυο βδομάδες τρία ευχέλαια για να 
ξορκίσει, όπως έλεγε, το κακό. Το σπίτι μύριζε λιβάνι και θυμίαμα σαν παρεκκλήσι.  
 Πάνω απ’ όλα, όμως, τον προβλημάτιζε η εμφάνιση του γιου του. Από τα 
Χριστούγεννα είχε γεράσει είκοσι χρόνια. Τα μάτια του σακούλιασαν, η κοιλιά του κρέμασε 
και παρατήρησε ότι τα χέρια του ήταν στιγμές που έτρεμαν. Κάπνιζε πολύ και πρέπει να 
έπινε αρκετά. Ποτέ όμως στο σπίτι. Άλλωστε, δεν περνούσε πολλές ώρες σ’ αυτό.  
 Από το γραφείο του με την τέλεια μόνωση δεν ακούγονταν οι ήχοι του σπιτιού. 
Όταν, όμως, άνοιγε την πόρτα από το πάνω πάτωμα και το δωμάτιο της Εύας, άκουγε 
τους βάναυσους ήχους της ξένης μουσικής που έβαζε στη διαπασών η εγγονή του και του 
χτυπούσαν στα νεύρα. 
 «Και όμως πριν λίγους μήνες δε με ενοχλούσε» συλλογιζόταν. 
 Ο Άκης έφτασε στο σπίτι μετά τις εννιά. Ένα στοιχείο που φανέρωνε το επίπεδο 
αποδιοργάνωσης της οικογένειας ήταν ότι σπάνια πλέον έστρωναν το βράδυ τραπέζι. Η 
Εύα αρνιόταν να κατέβει, ο Άκης ήταν εξαφανισμένος, ο ίδιος δεν είχε όρεξη. Ήταν και ο 
γιατρός του που συνεχώς έλεγε να προσέχει την πίεσή του και ν’ αποφεύγει το βραδινό 
φαγητό. Έτσι ο καθένας βολευόταν με ό,τι έβρισκε στην κουζίνα, ο ίδιος ζητούσε από την 
υπηρεσία να του ετοιμάσει κανένα ουζομεζέ και όλο έπινε και κανένα τσίπουρο. Όταν 
ξέφευγε από την επιτήρηση της γυναίκας του, που συνέχεια γκρίνιαζε ότι δεν προσέχει. 
 «Άστα να πάνε» μονολογούσε βηματίζοντας πέρα δώθε. «Ρε τι με βρήκε τώρα στα 
γεράματα» 
 Άνοιξε την πόρτα του γραφείου του για να υποδεχτεί το γιο του. 
 « Καλησπέρα πατέρα. Επιμένεις να τα πούμε σήμερα; Είμαι κουρασμένος και αύριο 
φεύγω για Αθήνα. Έχω να κοιτάξω και κάτι φακέλους.» 
 «- Άσε για μια ώρα τη δουλειά. Αυτή δεν τελειώνει ποτέ. Και ύστερα τι αξία έχει να 
στήνουμε μαγαζιά και να γκρεμίζουμε το σπίτι μας.» 
 «- Άλλα μου’ λεγες εδώ και τόσα χρόνια……..» 
 «- Εγώ δούλευα, αλλά κοιτούσα και το σπίτι μου. Δεν τ’ άφηνα να ρημάξει. Τέλος 
πάντων. Δε σε φώναξα για να μαλώσουμε.» 
 «- Έχεις ουίσκι εδώ; Να ζητήσω από την Αφρούλα να φέρει παγάκια.» 
 Πήγε ως την κουζίνα και γύρισε μ’ ένα μπωλ πάγο. Γέμισε ένα ποτήρι με ουίσκι, 
ξάπλωσε σε μια πολυθρόνα και άναψε τσιγάρο. 
 «- Λοιπόν;» 



 92

 «- Γιε μου, ανησυχώ. Στο σπίτι συμβαίνουν φοβερά πράγματα. Δεν ξέρω τι είπατε 
με την κόρη σου στη Βιέννη, αλλά ήρθε εντελώς αλλιώτικη. Μέχρι τώρα ήταν ατίθαση και 
νευρική. Τώρα έγινε αντιδραστική. Ισχυρίζεται, μάλιστα, ότι μόλις τελειώσει το σχολείο θα 
φύγει και θα πάει να μείνει με τη μάνα της. Αν είναι δυνατόν! Εμείς την αναστήσαμε και της 
τα δώσαμε όλα. Και τώρα θα μας αφήσει και θα φύγει; Η μάνα σου κάνει σαν τρελή. Γιε 
μου, δε θα μπορέσουμε ν’ αντέξουμε κάτι τέτοιο. Άσε που θα γίνουμε και ρεζίλι στον 
κόσμο. Έχουμε και ένα όνομα στην πόλη.» 
 «- Μαζεμένα μου τα είπες, πατέρα, αλλά, αφού έτσι το θέλεις, μαζεμένα θα τ’ 
ακούσεις. Μια συζήτηση για την πρώην γυναίκα μου την Αντιγόνη προσπάθησα να κάνω 
μαζί σου πριν από είκοσι σχεδόν χρόνια. Τότε δε με άκουσες και επέβαλλες το δικό σου. 
Για όσα έγιναν τότε δεν κατηγορώ εσένα, αλλά εμένα. Πάντως, ανεξάρτητα από το ποιος 
έφταιξε τότε, σημασία έχει ότι τις συνέπειες θα τις πληρώσουμε όλοι με πιο σημαντική τη 
φυγή της Εύας. Γιατί ούτε εγώ θέλω να φύγει.» 
 «- Η Εύα είναι ανήλικη και μπορείς να την εμποδίσεις.» 
 «- Αν την εμποδίσω τώρα σε λίγο καιρό που γίνεται ενήλικη θα τη χάσω για πάντα. 
Προτιμώ να τη βλέπω αραιά από το να με απορρίψει δια βίου αργότερα. Ύστερα, δεν την 
έμαθες ακόμη; Θα πρέπει να τη φυλακίσουμε, για να μη φύγει. Αυτή δεν καταλαβαίνει από 
αστυνομίες και τέτοια. Είναι άλλη πάστα σίγουρα διαφορετική από τη δική μου.» 
 «- Καλά, πώς της ήρθε ξαφνικά;» 
 «- Όταν ήρθε στη Βιέννη με πίεσε και της είπα όσα συνέβησαν ανάμεσα στη μάνα 
της και σε μένα. Και ξέρεις καλά, - οι δυο μας είμαστε τώρα, - δε φερθήκαμε στην Αντιγόνη 
με τον καλύτερο τρόπο.» 
 «- Εσένα ήθελα να προφυλάξω. αυτή γυναίκα δεν ήταν αντάξιά σου.» 
 «- Τα πράγματα δείχνουν ότι συνέβαινε το αντίστροφο. Εγώ δεν ήμουν αντάξιός 
της.» 
 «- Εσύ!  ένας Κροντηράς;» 
 «- Άστα αυτά, πατέρα. Δε μετράνε πια, τουλάχιστον σε μένα. Εμένα αυτή τη στιγμή 
άλλο με απασχολεί. Θα δεχτεί η Αντιγόνη να τις βοηθήσω οικονομικά; Ξέρεις ότι δεν 
καταδέχτηκε ούτε μια δραχμή όλα αυτά τα χρόνια. Ούτε πήγε από την Τράπεζα να πάρει 
το βιβλιάριο που της ‘’άνοιξα’’. Δε θέλω το κοριτσάκι μου να ζει μόνο με το μισθό της μάνας 
της.» 
 «- Πού δουλεύει η Αντιγόνη; Ξέρεις;» 
 «- Όλα τα ξέρω γι’ αυτήν. Όλα φροντίζω να τα μαθαίνω. Ζει στη Θεσσαλονίκη και 
δουλεύει σ’ ένα εκτελωνιστικό γραφείο, ενώ το βράδυ πάει σε νυχτερινό σχολείο.» 
 «- Πάει σχολείο; Στην ηλικία της;» 
 «- Θέλει να τελειώσει το Λύκειο που κάποιοι εδώ φρόντισαν να διακόψει. όχι, όχι, δε 
σε κατηγορώ και γι’ αυτό. Ή μήπως πρέπει;» 
 Ο Παύλος Κροντηράς δε μίλησε 
 «- Το θέμα με την Εύα τελείωσε. Πρέπει απλά να επικοινωνήσω με την Αντιγόνη, 
για να δω πώς θα τακτοποιήσω το οικονομικό ζήτημα. Αν, βέβαια, δεχτεί να μιλήσει μαζί 
μου. Σήμερα όμως θα κλείσουμε και ένα άλλο ζήτημα. Δεν πρόκειται να ασχοληθώ με την 
πολιτική και δε θέλω να μου κάνεις άλλη φορά νύξη γι’ αυτό το θέμα.» 
 «- Μα ο υπουργός μου είπε ότι μίλησε με τον Πρωθυπουργό και το θεωρεί 
δεδομένο ότι θα είσαι στη λίστα. Φέτος είναι έτος εκλογών. Μου είπε, μάλιστα, ότι η 
παράταξη σε χρειάζεται και πιθανόν να γίνεις και υπουργός.» 
 «- Αυτός ο υπουργός έπρεπε να μιλήσει μαζί μου, αν ήθελε κάτι τέτοιο και όχι με 
σένα. Ύστερα, εμένα δε μ’ αρέσει να κυβερνώ, μ’ αρέσει να εξουσιάζω. Και σ’ αυτό τον 
τομέα τα καταφέρνω, όπως ξέρεις, πολύ καλά.» 
 «- Το ξέρω καλά είπε ξέπνοα ο πατέρας του. Μόνο πες μου, βρε παιδάκι μου, γιατί 
σε όλα τόσο απόλυτος; Η γνώμη μου δε μετράει καθόλου;» 



 93

 «- Δεν είναι θέμα σεβασμού απέναντί σου, αλλά αυτοσεβασμού. Είναι ώρες που με 
σιχαίνομαι. Λοιπόν, πατέρα, θα μοιράσουμε μια τελευταία δουλειά. Εσύ θα μιλήσεις στη 
μάνα μου κι εγώ στην κόρη μου. Η Εύα δεν έπαψε να σας αγαπά και σου υπόσχομαι ότι 
θα την πείσω να έρχεται να μένει εδώ κάποια διαστήματα.» 
 «- Πάλι τα πιο δύσκολα μου αναθέτεις, η κυρά Ευανθία θα γίνει Τούρκος.» 
 «- Αν δεν τα καταφέρεις θα την αναλάβω εγώ. Πάντως ξεκαθάρισέ της ότι τα 
πράγματα δεν πρόκειται ν’ αλλάξουν. Εκτός και αν η Εύα δεν μπορέσει να προσαρμοστεί 
στη μάνα της. Και δεν ξέρω τι από τα δυο θέλω να γίνει.» 
 Σηκώθηκε από την πολυθρόνα, πλησίασε τον πατέρα του, τον αγκάλιασε και τον 
φίλησε στο μέτωπο. 
 «- Τον ξέρεις το Σεφέρη;» 
 «- Αυτόν που ήταν και δεξιός και κομμουνιστής μαζί;» 
 «- Αυτόν. Σ’ ένα ποίημά του έγραψε ‘’Καιρός του σπείρειν καιρός του θερίζειν’’. Είναι 
ένας στοίχος με τόσους παραλήπτες όσοι και οι άνθρωποι. Εγώ νιώθω ένας απ’ αυτούς. 
Καληνύχτα και να πάρεις το χαπάκι για την πίεση.» 
 Στην πόρτα κοντοστάθηκε. «Σ’ ευχαριστώ που δεν αντέδρασες υστερικά. Και κάτι 
άλλο. μεταξύ μας δεν αλλάζει τίποτε»  
 Όταν ο Παύλος μπήκε στην κρεβατοκάμαρα η Ευανθία αναζήτησε το βλέμμα του 
όλο αγωνία. 
 «- Παύλο μιλήσατε με τον Άκη; Τι σου είπε;» 
 «- Όλα όσα δεν ήθελα να ακούσω. Πρώτον θα επιτρέψει της Εύας να πάει στη μάνα 
της και ότι δε θέλει ν’ ακούσει άλλη κουβέντα για την πολιτική. Φτάνουν αυτά;» 
 «- Γιατί, Θεέ μου! Τι τον έπιασε ξαφνικά;» 
 «- Δεν τον έπιασε ξαφνικά. Απλά, αποφάσισε να μεγαλώσει. Και όταν κάποιος 
μεγαλώνει μετά τα σαράντα, γίνεται τόσο αγύριστο κεφάλι όσο και ένας έφηβος. Μόνο που 
έχει τη δύναμη να επιβάλλει τη θέλησή του.» 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 94

ΚΕΦΑΛΑΙΟ 
 

 Ήρθε η ώρα να μαζέψουν τα ατομικά τους είδη για ακόμη μια φορά. Η εκπαίδευση 
τελείωσε, οι εξετάσεις έγιναν και ήξερε ο καθένας τον προορισμό του. Οι ‘’κομμένοι’’ 
έφευγαν για Σάμο, οι ‘’επιτυχόντες’’ θα μοιράζονταν σε βάσεις του Λεκανοπεδίου και του 
νομού Θεσσαλονίκης. Και επειδή οι περισσότεροι έμεναν Αθήνα, το γλείψιμο έπεσε 
σύννεφο. Μέχρι και υπουργοί ανακατεύτηκαν, χώρια ‘’οι χρυσοί αστεράδες’’! 
 Ο Φάνης με το Γιώργο δεν είχαν πρόβλημα. Θα πήγαιναν κατά Θεσσαλονίκη μεριά. 

ειδικά  το Γιώργο δεν τον ένοιαζε καθόλου. Και από τα Γιάννενα ήταν και ο πατέρας του 
ήταν πλούσιος χτηματίας. Τα χρήματα που του έστελνε άλλο πράμα. Είχε αποφασίσει να 
νοικιάσει σπίτι στη Θεσσαλονίκη, για να μπορεί να πηγαίνει εκεί όταν έπαιρνε 
διανυκτέρευση. Να κάνει κάνα μπάνιο σαν άνθρωπος και να έχει και κανένα πολιτικό 
ρούχο. Ένας φίλος του πατέρα του, στρατιωτικός, θα φρόντιζε να παίρνει έξοδο με 
διανυκτέρευση. 
 Φορτώθηκαν με τους σάκους ακόμη μια φορά στα ΡΕΟ, για να πάνε κάτω στην 
πόλη με τ’ ανήσυχα νερά και από κει με λεωφορείο του στρατού να ανέβουν κατά το 
βορρά. Μαζί τους και μερικοί Αθηναίοι που δεν τα κατάφεραν να παραμείνουν κοντά στα 
σπίτια του, ένεκα τις μικρότερης ‘’γλώσσας’’ που διέθεταν. Αυτοί ήταν σα βρεμένες γάτες. 

βλαστημούσαν, χτυπούσαν κρεβάτια και ντουλάπες και δε μιλιόντουσαν…. 
 Ο Φάνης αντίθετα ήταν ευδιάθετος. Δεν ‘’καιγόταν’’, βέβαια, να βρεθεί κοντά στο 
σπίτι του, αλλά ήταν μια ευχάριστη εξέλιξη. Θα’ τρωγε πότε πότε ένα πιάτο ζεστό φαΐ και 
όχι εκείνα τα περίεργα ‘’μπλουμ’’ και δε θα χρειαζόταν να πλένει μόνος τα ρούχα του. Θα 
φρόντιζε η κυρά Σοφία γι’ αυτό. Είχε μαυρίσει από τον ήλιο τόσο διάστημα στο βουνό, είχε 
‘’δέσει’’ το κορμί του και παρόλη τη σκληρή εκπαίδευση είχε βάλει ένα δυο κιλά. Το 
πρόσωπό του είχε πάψει να φαίνεται τόσο μακρουλό και έδειχνε πιο άνδρας, πιο 
μεστωμένος. 
 Ο αξιωματικός που τους ξεπροβόδησε τους έδωσε και από μια έγγραφη διήμερη 
άδεια. 
 «- Θα φτάσετε σήμερα το βράδυ ‘’επάνω’’. όποιος θέλει και έχει συγγενείς στη 
Θεσσαλονίκη μπορεί να παρουσιαστεί την τρίτη μέρα από σήμερα στη μονάδα που γράφει 
το φύλλο πορείας. Όσοι δε θέλετε να κάνετε χρήση της άδειας, το λεωφορείο θα πάει μέχρι 
το στρατόπεδο και θα σας αφήσει εκεί. Εύχομαι καλή θητεία και αποδείξτε τους πόσο καλή 
δουλειά γίνεται εδώ.» 
 Το φορτηγό ξεκίνησε με το γνωστό απότομο τρόπο του. Πολλοί από τους 
(κατοπινούς) τρομοκράτες των ελληνικών δρόμων ξεκινούν την καριέρα τους απ’ το 
στρατό. Οι υπόλοιποι, αυτοδίδακτοι! 
 «- Λοιπόν, ‘’σειρά’’» μίλησε ο Φάνης «θα έρθεις να μείνεις στο σπίτι. Θα γνωρίσεις 
και την κυρά Σοφία με τα φρικασέ, τους σαρμάδες με λάχανο τουρσί και τα ψητά της και θα 
πάθεις ταραχή. Θα πάρουμε και το αυτοκίνητο από το καρντάσι, το Στέλιο, και θα 
ξεκωλωθούμε στη βόλτα. Δυο ολόκληρες μέρες γύρες και ύπνο. Μετά βλέπουμε, κάποιοι 
μου σφύριξαν ότι αν εδώ ήταν το Νταχάου, εκεί είναι το Άουσβιτς. Αυτά όμως εν καιρώ. 
Πρώτα θα χαρούμε την άδεια.» 
 Ο Γιώργος ήταν διστακτικός 
 «- Δε θα ενοχλήσω;» 
 «- Σοβαρά μιλάς; Το σπίτι είναι μεγάλο και η μάνα μου θα τρελαθεί που θα έχει να 
περιποιείται τρεις άντρες. Είναι το ψώνιο της. Θα τηλεφωνήσω και από μια στάση το Στέλιο 
να’ ρθει να μας πάρει. Θα’ χει σχολάσει όταν φτάσουμε. Αυτοί οι μπόγοι δε κουβαλιούνται 
εύκολα.» 
 Του πρότεινε το πακέτο. «έλα κάνε ένα τσιγάρο» 



 95

 Μπήκαν στην πόλη την ώρα που σουρούπωνε. Ιούνιος μήνας, η μέρα είχε 
μεγαλώσει και ήταν χαρά Θεού. Μπροστά στα δικαστήρια το λεωφορείο τους αποβίβασε 
και βρέθηκαν μπροστά στο Στέλιο που άνοιξε τη, σα σπηλιά, αγκαλιά του, για να τους 
υποδεχτεί. 
 «- ‘’Καλώς τους φρουρούς των εξωτερικών και εσωτερικών εχθρών της πατρίδας’’ 
είπε γελώντας. ‘’Εσείς ρε γίνατε άντρες!’’» 
 Ο Γιώργος τα’ χασε με τον όγκο του. 
 «- Ρε Φάνη, τα σαρμαδάκια της μάνας του τον έκαναν έτσι αυτόνα;» 
 «- Όχι ρε. ο μπαμπάς μου τον έσπειρε χορτάτος. Εμένα τη Σαρακοστή.»  

Η κυρά Σοφία έπλεε σε πελάγη ευτυχίας. Είχε να δει το γιο της πάνω από τέσσερις 
μήνες και έκανε σαν τρελή. Υποδέχτηκε με πολλή θέρμη και το Γιώργο. 

«- Σαν στο σπίτι σου, γιόκα μου. Μη ντραπείς για τίποτε. Ετοίμασα και τα δυο 
μπάνια και τα δωμάτιά σας. Να πλυθείτε και να καθίσουμε για φαγητό.» 

Ο Στέλιος κοίταξε το ρολόι του 
«- Εγώ μάγκες, θα πιω μια μπύρα μαζί σας και θα φύγω γιατί έχω ραντεβού. Με 

περιμένουν.» 
Η ατραξιόν της κυρά Σοφίας παίχτηκε στο τραπέζι. ικανό  να χορτάσει ένα λόχο. 
«- Τι είναι αυτό ρε μάνα που ετοίμασες;» 
«- Να φάτε, παιδάκια μου, να στηλωθείτε, ο στρατός θέλει φαΐ, γερά να σας έχει ο 

Θεός. Φάνη μου, έκανα και κεφτέδες με σάλτσα που σ’ αρέσουν.» 
Ο Στέλιος ήπιε τη μπύρα του, δίχως ν’ αγγίξει τίποτε και τους αποχαιρέτησε 

βιαστικός. 
«- Φάνη, άφησα τα κλειδιά του αυτοκινήτου επάνω στην κονσόλα. Εγώ πήρα ενός 

πελάτη. Αν είναι να βγείτε, μην πιεις.» 
«- Ό,τι πεις, μεγάλε αδελφέ. Να ξέρεις, θ’ αργήσουμε.» 
«- Ελάτε το πρωί. Από τη στιγμή που η μονάδα σου είναι κοντά θα αποκτήσεις 

αυτοκίνητο σε μια δυο μέρες. Αγόρασα ένα τρακαρισμένο M.G. ανοιχτό που θα το κάνουν 
κούκλα. Έχεις προτίμηση στο χρώμα;» 

«- Κόκκινο, αλλά αύριο θα περάσουμε από το συνεργείο με το Γιώργο και θα τα 
πούμε από κοντά.» 

Ο Στέλιος ήταν ήδη στην πόρτα 
«- Ρε μάνα, γιατί ο μεγάλος έφυγε σα κυνηγημένος; Υπάρχει γυναίκα στη μέση;» 
«- Άσε, γιόκα μου. Έχει περίπου τέσσερις μήνες που είναι εξαφανισμένος. Τρελός 

και παλαβός σου λέω. Αλλά δε μου λέει πολλά. Χρυσό τον έκανα να φέρει το κορίτσι να το 
γνωρίσω και άμα το θέλουν αυτοί εγώ είμαι έτοιμη. Να δω και κανένα εγγονάκι πριν 
πεθάνω. Εσείς, παιδιά μου, να παντρευτείτε νωρίς, να μεγαλώσετε τα παιδιά σας όσο είστε 
νέοι. Αυτός είναι ο προορισμός του ανθρώπου.» 

«- Μάνα, τρώμε τώρα, μη μας κόβεις την όρεξη. Άκου να παντρευτούμε……..» 
«- ‘’Όλοι οι άνδρες ίδιοι είστε, τα ίδια λέτε και τα ίδια παθαίνετε. Χαμπάρι δεν 

παίρνετε για πότε βρίσκεστε μπουρδουκλωμένοι. Αλλά είπαμε, αυτή είναι η αποστολή του 
ανθρώπου, να κάμει οικογένεια, να γίνεται νοικοκύρης.» Τους ξεπροβόδησε σταυρώνοντάς 
τους και ψιθυρίζοντας ευχές και συμβουλές. 

Γύρισαν ξημερώματα. Ο Γιώργος ερχόταν για πρώτη φορά στη Θεσσαλονίκη και 
γοητεύτηκε. 

«’’Όμορφη πόλη» μουρμούριζε συνεχώς. «’’Πού τέτοια πράγματα στα Γιάννενα. Αν 
και τώρα με τις φοιτητικές σχολές που έγιναν εκεί, τα πράγματα δείχνουν ν’ αλλάζουν’’.» 

«- Όμορφη ήταν. Τώρα τη χάλασαν, αλλά εμείς την αγαπάμε. Είδες ανοικοδόμηση; 
Δεν άφησαν τίποτε παλιό. Αν μπορούσαν να γκρεμίσουν και το Λευκό Πύργο για να 
κάνουν πολυκατοικία θα το έκαναν. Είναι όμως ερωτική. Η πιο αριστοκρατική πουτάνα του 
κόσμου. Μόνο μια πόλη με θηλυκό όνομα θα μπορούσε να έχει τέτοιον κόλπο. Αυτός δεν 



 96

έπρεπε να λέγεται Θερμαϊκός, θερμό μουνί έπρεπε να λέγεται. Κι ας είναι βρώμικο. 
Περισσότερο, όμως, και από πουτάνα είναι γύφτισσα πόλη, Γιώργο. Ένα μεγάλο τσαντήρι 
ο κάμπος της. Όλους τους δέχεται, όλους τους ανέχεται. Έχει μεγάλο στομάχι αυτός ο 
τόπος. Γι’ αυτό βρήκαν καταφύγιο στον κόρφο της, λαοί κυνηγημένοι, όπως οι Εβραίοι, οι 
Γύφτοι και οι πρόσφυγες. βρήκαν αποκούμπι κάθε λογής αιρετικοί της τέχνης, της σκέψης, 
της ίδιας της ζωής.» 

Έπεσαν στα κρεβάτια τους ξεροί. Ο Φάνης τότε μόνο πρόσεξε ότι ο αδελφός του 
ήταν στο σπίτι. 

«- ‘’Κάτι συμβαίνει με τη γκόμενα» συλλογίστηκε. «Με παντρεμένη έμπλεξε ο 
μεγάλος;» 

Κοιμήθηκε πριν προλάβει να σκεφτεί μιαν απάντηση. 
Ήταν περασμένες έντεκα όταν ξύπνησαν από τη μυρωδιά ζεστού, μυρωδάτου καφέ. 

Σηκώθηκαν και είδαν στην τραπεζαρία στρωμένο πρωινό που μόνο……στιφάδο δεν είχε. 
Η κυρά Σοφία μπαινόβγαινε αεικίνητη. 

«- Να τσιμπήσετε κάτι πριν βγείτε» 
«- Κυρά Σοφία μας κακομαθαίνεις. Τι είναι πάλι όλα αυτά;» 
«- Γιώργο, παιδί μου γι’ αυτό είναι οι μάνες. και η δικιά σου τα ίδια θα έκανε» 
«- ‘’Σειρά’’ πώς κοιμήθηκες; Μάνα, μη φωνάζεις θα ανάψω τσιγάρο!» 
«- Μμμ…..» 
«- Δυσκολεύτηκα, Φάνη. δε φορούσα φόρμες και τα σεντόνια δε τσιμπούσαν όπως 

οι κουβέρτες. Τόση καθαριότητα με ενοχλούσε.» 
«- Καλέ σεις, με τις φόρμες κοιμάστε; Δε φοράτε πιτζάμες;» 
«- Όχι φοράμε μπέιμπι ντολ! Τι λες, ρε μάνα! Πιτζάμες στο στρατό;  Με τις αρβύλες 

κοιμόμαστε τις πιο πολλές φορές!» 
«- Ήμαρτον, Παναγία μου» 
Ούτε οι ομηρικοί ήρωες δεν έτρωγαν όσο έφαγαν τα δυο παλικάρια. Πλάνταξαν. Η 

κυρά Σοφία εισέπραξε δύο ζεστά φιλιά και τους παράβγαλε σταυρώνοντας με το χέρι στο 
αέρα. 

«- Ο Θεός να σας έχει καλά.» 
 
 
 
 
 
 
 
 
 
 
 
 
 
 
 
 
 
 
 
 
 



 97

ΚΕΦΑΛΑΙΟ 
 

Ο Στέλιος είχε τις μαύρες του και όσο ο Ιούνιος έφτανε στο τέλος του τόσο τον 
έπιανε πανικός. Φοβόταν ότι έχανε την Αντιγόνη. Βέβαια, ένιωθε ότι ποτέ δεν την είχε 
όπως ήθελε, αλλά όταν βρισκόταν κοντά της τα ξεχνούσε όλα. Άλλωστε, του είχε 
ξεκαθαρίσει τα πράγματα από τις πρώτες μέρες της γνωριμίας τους. 

«Στέλιο, περνάω πολύ καλά μαζί σου. Κανείς άνδρας, εκτός από τον πατέρα μου, 
δε μου φέρθηκε τόσο καλά, δε μ’ έκανε να νιώσω τόσο πολύτιμη όσο εσύ. Μόνιμους 
δεσμούς, όμως δε θέλω. Για παντρειές και τέτοια ούτε συζήτηση. Ό,τι ώρα θελήσεις είσαι 
ελεύθερος να φύγεις, αλλά θα μου δώσεις το ίδιο δικαίωμα. Να ξέρεις μόνο ότι όσο είμαστε 
μαζί δεν πρόκειται να σε πληγώσω». 

Όλα αυτά πριν καν προκύψει το θέμα με την κόρη της, την Εύα. Η θέλησή της να 
έρθει να μείνει με τη μάνα της έβαζε στη σχέση τους άμεση ημερομηνία λήξης. Μάταια 
προσπαθούσε να την μεταπείσει. Η Αντιγόνη δεν ενέδινε. Ούτε, όμως, τον απέλπιζε. Μέσα 
της δεν ήθελε να τον χάσει. Του χρωστούσε πολλά. Τον αγαπούσε και δεν ήθελε να 
πληγωθεί κανένας από τους δυο. Την είχε κυριεύσει όμως η αναμονή της κόρης της. Να 
ξαναζήσει το ρόλο της μάνας που τόσο βίαια αποχωρίστηκε. Αν πετύχαινε σ’ αυτό, όλα τα 
άλλα δεν αποκλείονταν. Τώρα όμως μόνο αυτό μετρούσε. 

Ο Στέλιος σκεφτόταν ξανά και ξανά τα λόγια της, προσπαθώντας να βρει μια λύση, 
ώστε να μη τη στερηθεί. Ήταν κάτι που δεν μπορούσε να το χωνέψει. Και όταν το μυαλό 
του δεν έβρισκε τίποτε, έπεφτε με τα μούτρα στη δουλειά. 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 98

ΚΕΦΑΛΑΙΟ 
 

Στην αρχή είχε αποφασίσει ότι θα πήγαινε η ίδια να πάρει την Εύα. Για αυτήν η 
παρουσία της στην πόλη θα ήταν μια δικαίωση, ένας προσωπικός θρίαμβος. Σκεφτόταν τα 
μούτρα τω πεθερικών της και ένιωθε ευχάριστα που θα γινόταν εκδικητική και κακιά. 
Συλλογιζόταν τη σκηνή της συνάντησης με την κόρη της στο πλευρό της και τα λόγια που 
θα τους έλεγε, αν την προκαλούσαν. Προσπαθούσε μάλιστα να είναι προετοιμασμένη για 
όλα. Θα τους έλεγε λίγες κουβέντες, αλλά τόσο κοφτερές που θα έκοβαν την καρδιά τους 
φέτες. 

«Πρέπει να καταπολεμήσω τη διάθεσή μου, να φερθώ με ανωτερότητα. Τέτοιοι 
άνθρωποι δε χαμπαριάζουν από πολιτισμένες συμπεριφορές. Και άλλωστε κάποια στιγμή 
πρέπει όχι απλά να πληρώσουν, αλλά να υποστούν αυτή την πληρωμή με τον πιο 
απόλυτο τρόπο. Δεν είναι η θεία Δίκη αυτό που τους τρομάζει, αλλά η δικαιοσύνη της ζωής 
και αυτό γιατί, όταν χτυπάει του είδους τους ανθρώπους, κάνει διπλή ζημιά, επειδή τους 
βρίσκει απροετοίμαστους. Αντίθετα, οι κακομοίρηδες είναι συνηθισμένοι». 

Τελικά το ξανασκέφτηκε. θα ζητούσε από την Εύα να έρθει με τον πατέρα της. Δεν 
ήθελε το κορίτσι της να ταλαιπωρηθεί με το τρένο και να προσγειωθεί απότομα στο σκληρό 
κόσμο της μεγαλούπολης. Η ανταμοιβή της θα περιοριζόταν σ’ αυτή τη φάση στο ύφος του 
Άκη. Σίγουρα δε θα έχει σύμμαχο την υπεροψία, που δίνει πάντα η θέση υπεροχής. 
Θύμωνε μάλιστα με τον εαυτό της, όταν μετά τα όσα της είχε πει η Εύα γι’ αυτόν, τον 
έπιανε να τον συμπονεί. Αν ήταν κάποιος άλλος, αμόρφωτος και αστοιχείωτος, αδύναμος 
να αντισταθεί στο πιεστικό βάρος πανάρχαιων «αξιών» της ελληνικής οικογένειας, που 
πλακώνουν τις ψυχές των ανθρώπων και δεν τους αφήνουν να ελευθερωθούν, ίσως και να 
τον δικαιολογούσε. Αυτός, όμως, δεν έζησε μόνο στα ασφυκτικά πλαίσια της ελληνικής 
επαρχίας, δε βίωσε μόνο τον κόσμο της συντήρησης, της αντίδρασης, της ψευτοηθικής. 
Του δόθηκε η ευκαιρία να «βγει» από αυτό το καύκαλο, να δει άλλες κοινωνίες, άλλους 
ανθρώπους, άλλες δομές. Και αντί να γίνει ένας ιεραπόστολος που σώζει πρώτα την ψυχή 
του, πριν σώσει των υπολοίπων, έγινε ιεροφάντης του πιο καθημερινού φασισμού. Ούτε 
την ένοιαζε αν το έκανε από δειλία.  την είχε τόσο πολύ πληγώσει που δεν μπορούσε να 
του βρει ελαφρυντικά. Γιατί η ίδια τον είχε αγαπήσει και είχε πιστέψει ότι είχε τη δυνατότητα 
να είναι διαφορετικός. 

Είχε κανονίσει την υποδοχή της Εύας με κάθε λεπτομέρεια. Καθάρισε και έβαψε όλο 
το σπίτι, πέταξε ό,τι παλιό υπήρχε στο ένα δωμάτιο και υπολόγισε ότι με τις λίγες 
οικονομίες της θα μπορούσαν να διαλέξουν μαζί τα έπιπλα για το δωμάτιό της, ώστε να 
νιώθει και η κόρη της ότι το νέο της σπίτι έχει και τη δική της σφραγίδα. Θέλοντας να 
περάσει μαζί της μερικές μέρες σε έναν «ουδέτερο χώρο» πήγε με τη Ζωή στα Φλογητά 
της Χαλκιδικής και νοίκιασαν για είκοσι μέρες ένα διαμερισματάκι με δυο μικρά δωμάτια, 
για να μπορέσουν να γνωριστούν μακριά από οποιαδήποτε άλλη παρουσία. 

Δεν πίστευε ότι τα πράγματα θα ήταν από την πρώτη στιγμή εύκολα. Η κόρη της, 
στην ουσία της ήταν ξένη, μεγαλωμένη σ’ άλλο περιβάλλον και με ήδη διαμορφωμένο 
χαρακτήρα. Πάντως θα βοηθούσε και η Ζωή που θα τις επισκεπτόταν τα σαββατοκύριακα. 
Το γέλιο της, τα πιπεράτα υπονοούμενα, η ακατάσχετη διάθεσή της για καλοπέραση και η 
γνώμη της για τους περισσότερους άνδρες τη μετέτρεπαν σε ουσιώδη σύμμαχο αυτής της 
νέας κατάστασης. Η Αντιγόνη στήριζε πολλά πάνω της. 

Δυο μέρες πριν ο Άκης και η Εύα καταφθάσουν στη Θεσσαλονίκη, βγήκε με το 
Στέλιο, αποφασισμένη να του πει ότι ίσως ήταν η τελευταία φορά που βρίσκονταν. Δεν 
μπορούσε να του υποσχεθεί τίποτα για το μέλλον και δεν ήθελε να τον δεσμεύσει, μολονότι 
γνώριζε πόσο την αγαπούσε. Ανέβηκαν στον Κέδρινο Λόφο και κάθισαν στη βεράντα ενός 
μαγαζιού για να βλέπουν τη θάλασσα. Νύχτα ζεστή, γεμάτη πηχτή υγρασία, και μια πόλη 



 99

με τα δυο σκέλια του μικρού κόλπου ανοιχτά, για να δροσίζει ο Θερμαϊκός την ήβη της, 
κάπου εκεί στην παλιά παραλία στη σκιά του Λευκού Πύργου. 

Ξεκίνησε να μιλάει πρώτη για να αποφορτίσει την ατμόσφαιρα. 
«Σήμερα βγήκαν τα αποτελέσματα του σχολείου. Είμαι πλέον μια απόφοιτος. πήρα  

απολυτήριο. Αυτό σημαίνει ότι δεν τα χεις με μια μαθήτρια» 
«Αυτό που κατάφερες δεν το κάνει η κάθε μία. Είσαι διαφορετική και αυτό, 

δυστυχώς, με πληγώνει περισσότερο» 
«Μου είπες την προηγούμενη φορά ότι με καταλαβαίνεις…..» 
«Αυτό δε μετριάζει το τι νιώθω αυτή τη στιγμή. Πες μου, σε παρακαλώ, ότι δε θα 

μου πεις αυτό που φοβάμαι ότι θα ακούσω» 
«Το μόνο που έχω να σου είναι ότι δε γνωρίζω το χρόνο που θα μου πάρει η νέα 

κατάσταση που αρχίζει μεθαύριο. Δεν μπορώ, λοιπόν, να σου υποσχεθώ τίποτε και ούτε 
έχω την απαίτηση να κάνεις υπομονή» 

Ένα μακρύ διάστημα σιωπής σφράγισε το υπόλοιπο της ώρας που έμειναν 
καθισμένοι δίπλα-δίπλα. 

Όταν σηκώθηκαν να φύγουν η Αντιγόνη του πρότεινε να μείνει αυτό το βράδυ στο 
σπίτι της. Ήταν η πρώτη φορά που του ζητούσε κάτι τέτοιο, θέλοντας να του δείξει ότι δεν 
είναι χωρισμός αυτό που συμβαίνει μεταξύ τους. απλά η ίδια βρίσκεται απέναντι σε μια 
στροφή της ζωής της, που πρέπει να την αντιμετωπίσει με τον τρόπο που αυτή επέλεξε.  

Ο Στέλιος περίμενε αυτή την πρόταση και είχε έτοιμη την απάντηση. 
«Άκουσα από ένα πελάτη γιατρό ότι οι περισσότεροι τοξικομανείς παίρνουν την 

υπερβολική δόση όταν την επόμενη μέρα αρχίζει το πρόγραμμα απεξάρτησής τους. 
Θέλουν δηλαδή μια τελευταία κορυφαία εμπειρία, αλλά δεν την αντέχουν. Δε θέλω να είμαι 
αύριο περισσότερο άρρωστος απ’ ό,τι σήμερα. Υπέφερα από την αναγκαστική 
αποτοξίνωση των δυο ημερών που δε συναντηθήκαμε και δεν μπορώ αύριο να ξεκινήσω 
απ’ την αρχή». 

Η Αντιγόνη δεν απάντησε στην παρατήρησή του, αλλά ήξερε ότι τόσο ο Στέλιος όσο 
και η ίδια είχαν ανάγκη να περάσουν τη νύχτα μαζί. Άλλωστε η ίδια δε θεωρούσε τόσο 
τραγικό το γεγονός της-πιθανόν- πρόσκαιρης απομάκρυνσής τους. Δίχως να έχει αγαπήσει 
τον άνδρα αυτόν όσο κανέναν άλλο, καταλάβαινε ότι η καλή της Μοίρα τον έστειλε κοντά 
της. Έπιανε μάλιστα τον εαυτό της να την κατηγορεί που δεν του αφοσιώθηκε 
ολοκληρωτικά. Δεν μπορούσε να σκεφτεί πολλές γυναίκες που, αντιμέτωπες με τον έρωτα 
και το πάθος ενός άνδρα σαν τον Στέλιο, δε θα έδιναν τα πάντα για να τον κρατήσουν πλάι 
τους. 

«Τελικά είναι πιο καλό για την ψυχολογία μας να αγαπιόμαστε παρά να αγαπάμε» 
μονολόγησε σιωπηλά. Άλλωστε είχε βρεθεί και στη θέση αυτού που αγαπά δίχως να έχει 
αγαπηθεί, όπως της άξιζε, και είχε πείρα και των δύο περιπτώσεων. Είχε καταλάβει όμως 
και κάτι άλλο. η πλήρης αμοιβαιότητα στην αγάπη και τον έρωτα βρίσκεται μόνο στα 
παραμύθια, το εκατό του έρωτα ποτέ δεν το συνθέτει το άθροισμα «50-50». Πάντα ο ένας 
βρίσκεται πιο μπροστά και ο άλλος πιο πίσω. Και στο «δούναι και στο λαβείν» 

Το αυτοκίνητο σταμάτησε στην είσοδο της πολυκατοικίας της και επανέφερε το 
μυαλό της στη θέση του. Ο Στέλιος βγήκε από το αυτοκίνητο δίχως να σβήσει τη μηχανή 
και πήγε να της ανοίξει την πόρτα. Μια συνήθεια που ποτέ δεν ξεχνούσε και πάντα της 
άρεζε, όσο την πρώτη φορά.  

«Εάν σου ζητούσα εγώ να μείνεις»; Τον ρώτησε με φωνή λίγο βραχνή, λίγο 
προκλητική, σίγουρη μέσα της ότι δεν ήταν δύσκολο να τον καταφέρει, βοηθώντας τον 
ταυτόχρονα να σώσει τον εγωισμό του και να μη δείξει ότι υπαναχωρεί. Την κοίταξε στα 
μάτια, χαμογέλασε ανακουφισμένος, γιατί τον βοήθησε να αναθεωρήσει δίχως να φανεί 
γελοίος και είπε: «Είναι δυνατόν να μη θέλω να βρεθώ μαζί σου, έστω και μερικές ακόμη 
ώρες;» 



 100

«Πάρκαρε, λοιπόν, το αυτοκίνητο και σε περιμένω στο ασανσέρ» 
Βρήκε θέση λίγα μέτρα παρακάτω. κλείδωσε και γύρισε σχεδόν τρέχοντας. 
Μέχρι να έρθει ο ανελκυστήρας έμειναν δίπλα-δίπλα δίχως καν να κοιτάζονται. Ο 

καθένας σκεφτόταν τα δικά του. 
«Οι γυναίκες είναι οι μόνοι άνθρωποι που ενηλικιώνονται σ’ αυτό τον κόσμο, γιατί 

είναι οι μόνες που ενδιαφέρονται για το ποιος παίρνει τις αποφάσεις και όχι ποιος τις 
ανακοινώνει» ήταν η διαπίστωση του Στέλιου. 

«Οι άνδρες είναι σχετικά αδύναμοι και απροστάτευτοι απέναντι στις προκλήσεις της 
ηδονής, κυρίως τις περιστασιακές, έστω και αν χρειαστεί να προδώσουν γι’ αυτές όρκους 
και αρχές. Αρκεί, βέβαια, να μην τους το πεις» συλλογιζόταν η Αντιγόνη. 

Μόλις μπήκαν στο ασανσέρ την άρπαξε στην αγκαλιά του μ’ έναν τρόπο σχεδόν 
βίαιο, τη σήκωσε με το ένα χέρι ψηλά κρατώντας την από τη μέση και έχωσε το άλλο κάτω 
από τη μπλούζα της. Του πρότεινε το λαιμό της, τον αγκάλιασε σφιχτά και άρχισε να του 
δίνει ψιθυριστές υποσχέσεις στο αυτί. Όταν άνοιξαν την πόρτα του μικρού διαμερίσματος 
φορούσαν μόνο τα μισά τους ρούχα. Η νύχτα προβλεπόταν γεμάτη «πολεμικά 
ανακοινωθέντα».    

 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 101

ΚΕΦΑΛΑΙΟ 
 

 Ο Άκης με την Εύα έφθασαν στο σπίτι της νωρίς το απόγευμα.  Έκαναν όλη τη 
διαδρομή με το αυτοκίνητο, το προτίμησαν από το αεροπλάνο, για να μπορέσουν να 
βρεθούν και να μιλήσουν οι δυο τους.  Ο πατέρας της ήθελε να της κάνει μια πρώτη νύξη 
για το μέλλον της.  Της πρότεινε να σκεφτούν τη λύση ενός Πανεπιστημίου στην Αγγλία, αν 
όχι τη φετινή χρονιά, τουλάχιστον την επόμενη.  Θα μπορούσε η Εύα στη διάρκεια αυτού 
του χρόνου να τελειοποιήσει τα αγγλικά της και να σκεφτεί ένα κλάδο που θα της άρεζε.  
Είχαν αποκλείσει εδώ και καιρό την πιθανότητα να δώσει εισαγωγικές εξετάσεις, εδώ στην 
Ελλάδα.  Δεν ήταν μαθήτρια τέτοιου επιπέδου.  Σ΄ αυτή ακριβώς τη συζήτηση τα 
τσούγκρισαν λίγο. 
 «Όλο το μέλλον και το «αύριο» σκέφτεστε εσείς οι μεγάλοι.  τόσα  παθαίνετε και 
μυαλό δε βάζετε.  Και όχι μόνο αυτό, παρασύρετε κι εμάς τους νέους να σκεφτόμαστε 
όπως εσείς» 
 «Κανείς δεν μπορεί να ζήσει σωστά δίχως να βλέπει μακρύτερα, στο μέλλον» 
 «Το μέλλον έχει αξία όταν γίνεται παρόν. Το παρόν ζει ο άνθρωπος. Και όταν έχει 
στο μυαλό του το ‘’αργότερα’’, χάνει αυτό που μπορεί να ζήσει σήμερα.  Άσε που κάθε 
μέρα το αύριο ξημερώνει δίχως πολλούς από τους ανθρώπους που το σχεδίαζαν» 
 Έμεινε έκπληκτος που η κόρη του μπορούσε να σκέφτεται με τόσο ορθολογικό 
τρόπο.  Σκέφτηκε ότι η γενιά του, αφού είχε αποτύχει σαν δασκάλα σ΄ αυτούς τους νέους 
που σε τίποτα δεν έμοιαζαν μαζί της, θα μπορούσε ίσως να γίνει μαθήτριά τους.  Μπορεί 
έτσι κάποιοι σαν αυτόν  να γλίτωναν από το λάθος να αναστήσουν παιδιά με την 
πεποίθηση ότι ξέρουν καλύτερα από τα ίδια ποιο είναι το ‘’καλό’’ τους. 
 «Ίσως και να έχεις δίκιο.  Μην περιμένεις, όμως, όλοι να συμφωνήσουν μαζί σου» 
 «Με ενδιαφέρει η δική σου γνώμη και όχι των υπολοίπων.  Πάντως αν θέλεις να 
σπουδάσω σου υπόσχομαι να κάνω μια προσπάθεια.  Αν και θα προτιμούσα μια δουλειά 
σε κάποια από τις επιχειρήσεις σου».  Συμπλήρωσε πονηρά «Μια δουλειά με λίγες ώρες 
και πολλά λεφτά.  Ένα κορίτσι της ηλικίας μου έχει πολλά έξοδα.  Και η Θεσσαλονίκη 
άκουσα ότι έχει όμορφη νυχτερινή ζωή και ωραίους άνδρες.  Στο σχολείο μας είπαν ότι η 
μεγαλύτερη προσφορά της αστικοποίησης στον άνθρωπο είναι η κατάκτηση της 
προσωπικής του ζωής.  Η ανωνυμία δεν είναι πάντα μειονέκτημα» 
 Ο Άκης μελαγχόλησε. 
 «Τι στο διάολο έκανε η γενιά του τόσα χρόνια και δε κατάφερε να σκεφτεί τα 
αυτονόητα;  Γιατί τόση υποταγή στην κοινωνική μοίρα;» 
 «΄Άκη, θέλω τώρα που θα φτάσουμε να μιλήσεις με τη μαμά.  Τουλάχιστον να 
πάψετε να είστε εχθροί.  Θέλω να τη ζητήσεις να βρισκόμαστε μια δυο φορές το μήνα για 
φαγητό.  Μπορεί να χωρίσατε αλλά οι τρεις μας είμαστε οικογένεια» 
 «Το πρόβλημα δεν είναι στη δική μου πλευρά αλλά στη δική της.  Εγώ είμαι 
πρόθυμος για πολύ περισσότερα πράγματα, αλλά δεν ξέρω τη δική της αντίδραση» 
 «Άκη, την αγαπάς ακόμη;» 
 «Ποτέ δεν έπαψα να την αγαπώ αλλά δεν νομίζω ότι μια σχέση που έγινε κομμάτια 
μπορεί να ξανακολλλήσει.  Ούτε πιστεύω ότι η Αντιγόνη έχει τη διάθεση να 
ξαναπροσπαθήσουμε.  Το χαρακτήρα της τον γνωρίζω καλά.  Άργησα να τον μάθω αλλά 
τώρα είμαι απόλυτα σίγουρος.  Πάντως, θα της προτείνω αυτό που μου είπες για τις 
συναντήσεις μας.  Αν ήταν στο χέρι μου θα βρισκόμασταν κάθε μέρα.  Αυτό που 
διαπιστώνω όμως είναι ότι μου έλαχαν δυο υπέροχες γυναίκες και είμαι στο σημείο να μην 
έχωκαμιά». 
 «Εμένα θα με έχεις, αλλά θα σου κοστίσει λίγο ακριβά» του απάντησε 
χαμογελώντας. 



 102

 Μπήκαν στην πόλη που λόγου του μήνα ήταν ήσυχη, σχεδόν σιωπηλή.  Ο Άκης 
ήξερε πού βρισκόταν το σπίτι της Αντιγόνης.  είχε φροντίσει να μάθει εδώ και χρόνια πού 
έμενε και πώς ζούσε.  Είχε μάλιστα φροντίσει να περάσει μερικές φορές με την ελπίδα να 
τη δει έστω και φευγαλέα αλλά το μοναδικό που είδε ήταν το φως των δωματίων της, εκεί 
στον τρίτο όροφο της λαϊκής πολυκατοικίας.  Ύστερα έφευγε σαν κυνηγημένος.   
 Η Εύα κατέβηκε πρώτη και χτύπησε το θυροτηλέφωνο. 
 «Έλα, μαμά, φτάσαμε» 
 «Κατεβαίνω αμέσως» 
 Η Αντιγόνη δεν είχε την υπομονή να πάρει το ασανσέρ.  Κατρακύλησε τις σκάλες 
και σ΄ ένα λεπτό ήταν κάτω.  Ήθελε να καθυστερήσει λίγο, να γευτεί τη συγκίνηση της 
στιγμής, να γευτεί τη μεγαλύτερη νίκη της ζωής της.  Την επαναπόκτηση της κόρης της  
αλλά τα πόδια της δεν υπάκουαν.  Άνοιξε την εξώπορτα της πολυκατοικίας και βρέθηκε 
μπροστά στην Εύα που της χαμογελούσε.   
 «Είδα την αγγελία για συγκάτοικο και κατέφθασα» 
 Ο Άκης στεκόταν λίγο μακρύτερα ανάμεσα σε δυο μεγάλες βαλίτσες.  Προσπαθούσε 
να είναι ψύχραιμος.  Οι δυο γυναίκες αγκαλιάστηκαν με μια οικειότητα που μόνο το 
ένστικτο μπορεί να καταφέρει.  Ύστερα η Αντιγόνη στράφηκε στον άνδρα της, και του 
άπλωσε το χέρι. 
 «Καλησπέρα, Άκη.  Ευχαριστώ που την έφερες» 
 Αυτός της το έσφιξε με τα δυο του χέρια…. 
 «Ήταν το λιγότερο που μπορούσα να κάνω.  Να προσέχεις το κορίτσι μας.  Όποτε 
θελήσεις να μιλήσουμε για την Εύα θα βρεθώ κοντά σας σε χρόνο ρεκόρ.  Και για ό,τι άλλο 
χρειαστείτε.  Πριν φύγω θέλω να σου πω ότι δεν σταμάτησες να ομορφαίνεις.  
Εξακολουθείς να είσαι πολύ ωραία γυναίκα» 
 Φίλησε την Εύα , έβαλε τις βαλίτσες στο ασανσέρ και έφυγε σαν αστραπή.  Η κόρη 
του ίσα-ίσα πρόλαβε να του κουνήσει το χέρι της και να του φωνάξει «Θα σου 
τηλεφωνήσω» δίχως να ξέρει αν την άκουσε.  Ύστερα, γύρισε και ξαναγκάλιασε τη μάνα 
της.   
 Ανέβηκαν στο διαμέρισμα, άφησαν τις βαλίτσες στο μικρό χολ και η Αντιγόνη 
ξενάγησε το κορίτσι της σ΄ όλο το σπίτι.   
 «Ξέρω ότι είναι εντελώς διαφορετικό απ΄ αυτό που έμενες μέχρι τώρα αλλά από τη 
στιγμή που δέχτηκες να μείνεις μαζί μου έπρεπε να το περιμένεις» 
 «Μου αρέσει γιατί θα είμαστε οι δυο μας.  Μόνη σου δεν μένεις;» 
 «Έχω ένα συχνό επισκέπτη, τη φίλη μου τη Ζωή.  Θα έρθει το βράδυ να μας πάρει 
με το FIATάκι για φαγητό και βόλτα.  Είναι εξαιρετική κοπέλα.  Τώρα, αν θέλεις κάνε ένα 
μπάνιο για να ξεκουραστείς και έχω φαγητό έτοιμο, αν θέλεις να φας» 
 «Μπάνιο θα κάνω, αλλά δε θέλω να φάω.  Φάγαμε στο δρόμο.  Ύστερα θα 
τακτοποιήσουμε τα πράγματά μου στην ντουλάπα» 
 «Τη μια βαλίτσα θα την ετοιμάσουμε για τις διακοπές.  Σου θυμίζω ότι αύριο 
φεύγουμε για τα Φλογητά» 
 Όταν η Εύα μπήκε στο μπάνιο η Αντιγόνη κάθισε στον καναπέ και ήπιε λίγο από το 
υπόλοιπο του καφέ της.  Άδειασε και το τασάκι με τα πολλά αποτσίγαρα, τους εμφανείς 
μάρτυρες του βασανιστηρίου της αναμονής.   
 
 
 
 
 
 
 



 103

ΚΕΦΑΛΑΙΟ 
 

 Οι περισσότεροι μιλάνε για το ‘’Οιδιπόδειο σύμπλεγμα’’ θέλοντας να 
αποκρυπτογραφήσουν τις σχέσεις μάνας και γιου ή πατέρα και κόρης.  Λίγοι όμως έχουν 
αντιληφθεί τη σχέση μάνας και κόρης που είναι η πιο στενή βιολογική σχέση που βιώνει 
μια γυναίκα.  Ίσως γιατί καμιά από τις δυο δεν φοβάται ότι κάποιος άλλος θα μπει ανάμεσά 
τους. 
 Ξεκίνησαν την παραθέριση στα Φλογητά με σκοπό να μάθουν η μια την άλλη, αφού 
είχαν περάσει χρόνια χωριστά.  Με έκπληξη διαπίστωσαν ότι γνωρίζονταν περισσότερο 
απ΄  όσο περίμεναν.  Το ένστικτό τους τις καθοδηγούσε τόσο σωστά, που στο γυρισμό 
τίποτε  δεν φανέρωνε ότι βρίσκονταν μόνο είκοσι μέρες μαζί.  Στην αρχή ήταν προσεκτικές 
και στα λόγια και στις κινήσεις.  Όταν όμως ανακάλυψαν ότι λειτουργούσαν σχεδόν 
συμπληρωματικά και οι τελευταίες επιφυλάξεις πήγαν περίπατο.  Δε φέρονταν σαν απλές 
γνώριμες,  ήταν πλέον παλιές γνώριμες και αυτό τις έκανε πιο ευτυχισμένες. 
 Το τελευταίο βράδυ πριν την επιστροφή η Εύα της μίλησε για τη συζήτηση που 
έκανε με τον πατέρα της στο αυτοκίνητο, όταν έρχονταν, και τη ρώτησε αν θα ήθελε να 
βρίσκονταν πότε πότε οι τρεις τους.   
 «Αν το θέλεις εσύ, κοριτσάκι μου, εγώ δεν έχω αντίρρηση.  Απλά να ξέρεις ότι το 
πράγμα θα μείνει εκεί. Δεν έχω διάθεση για τίποτε περισσότερο.  Άλλωστε, εσύ τον Άκη 
μπορείς να τον βλέπεις όποτε θέλεις.  και τους παππούδες σου επίσης.  Τώρα πλέον δε 
φοβάμαι ότι είναι δυνατόν να σε πάρει κάποιος από κοντά μου.  Όσο για τις σπουδές σου, 
αν θέλεις, μπορώ να σε βοηθήσω εγώ.  Έχεις ένα χρόνο στη διάθεση σου να διαβάσεις και 
να δώσεις εξετάσεις του χρόνου.  Δεν είναι δα και κάτι άπιαστο να μπεις στο οικονομικό ή 
στη βιομηχανική Σχολή.  Θα διαβάζουμε μαζί και με λίγο φροντιστήριο μπορείς να τα 
καταφέρεις.  Αν πάλι θέλεις να φύγεις στο εξωτερικό, πάλι δεν έχω αντίρρηση αν και θα σε 
στερηθώ.  Το μέλλον είναι δικό σου και  το σχεδιάζεις όπως θέλεις.  Θα βρούμε λεφτά και 
για έξω.   
 «Αντιγόνη» - είχε σταματήσει να τη λέει μαμά από τη δεύτερη μέρα- «Ξεχνάς ότι ο 
Άκης μπορεί να μην είναι άνδρας σου, αλλά είναι πατέρας μου.  Έτσι είναι υποχρεωμένος 
να αναλάβει αυτός όλα τα έξοδα.  Ύστερα είναι κάτι που θα τον κάνει να νιώσει χρήσιμος 
και ξέρεις… τον λυπάμαι λίγο.  Δεν είναι καθόλου καλά» 
 «Το διαπίστωσα όταν τον είδα τη μέρα που σ΄ έφερε.  Καλά!  Αυτά είναι πράγματα 
που μπορούμε να τα ξανασυζητήσουμε.  Έχουμε όλο το χρόνο» 
 «Το μόνο που σκέφτομαι για το εξωτερικό είναι ότι θα χαρεί η γιαγιά μου  η Ευανθία.  
Ήταν και  όνειρό της αλλά θα ευχαριστηθεί που θα φύγω από κοντά σου» 
 «Μη γίνεσαι κακιά. στο κάτω-κάτω μαζί της μεγάλωσες» 
 «Είμαι κακιά γι’  αυτούς που είναι κακοί μαζί σου και μετά έζησα κοντά της δίχως 
ουσιαστικά να το θέλει κανείς εκτός από την ίδια.  Μέχρι και ο Άκης μετάνιωσε .  δε θα 
γινόμουν, λέει, τόσο κακομαθημένη αν μεγάλωνα με τη μάνα μου» 
 «Δε σταματάμε καλύτερα;  Τώρα είμαστε μαζί και αυτό δεν μπορεί να το αλλάξει 
κανείς.  Μόνο όταν με το καλό παντρευτείς» 
 «Μόνο τα ηλίθια και τα καταπιεσμένα κορίτσια της ηλικίας μου σκέφτονται κάποια 
μέρα να παντρευτούν.  Και εγώ δεν ανήκω ούτε στη μία κατηγορία ούτε στην άλλη.  Γάμος!  
Τι χαζή ανακάλυψη, θεούλη μου!» 
 «Εσύ δεν είσαι αυτή που λέει κάτι για το σήμερα και το αύριο;  Μην είσαι λοιπόν 
απόλυτη για το τι θα συμβεί στο μέλλον, γιατί μπορεί να εκτεθείς.  Είναι ώρα να τα 
μαζεύουμε σιγά-σιγά.  Η Ζωή καταφθάνει όπου να ναι, θα μείνει σήμερα το βράδυ μαζί μας 
και ως τελευταία νύχτα θα της δώσουμε να καταλάβει.  Αύριο σπίτι και από Δευτέρα 
αρχίζω δουλειά.  Και ο Αύγουστος ακόμη δεν μπήκε.» 
 



 104

ΚΕΦΑΛΑΙΟ 
 

 Ο Φάνης είχε μπει για τα καλά στη ρουτίνα της θητείας. Ήξερε πλέον ότι τίποτε το 
συνταραχτικά καινούργιο δε θα βίωνε στο υπόλοιπο του χρόνου ως στρατιώτης. Ο 
στρατός επενδύει στην τυποποιημένη ζωή, στην επανάληψη, στη συνήθεια. Σε τελική 
ανάλυση και τα τρία αυτά συστατικά του πολύ γρήγορα γίνονται καταφύγιο για τους 
κληρωτούς. Τουλάχιστον δεν έχουν και τη σκοτούρα να οργανώσουν τη ζωή τους. 
Εκπαίδευση, σκοπιά, βάρδια, έξοδος, πότε πότε καμιά άδεια, όλα μαζί να σπρώχνουν το 
χρόνο με τρόπο συντονισμένο και ομαδικό. Και κάθε μέρα μια μικρή γραμμή να διαγράφει 
μια σειρά του ημερολογίου, κάθε μήνα να προστίθεται ένα μικρό τρίγωνο, με μπλε μελάνι, 
στο γείσο του τζόκεϋ - καπέλου, μικρά και μεγάλα βήματα ώσπου να φτάσουν στο τέλος 
του δρόμου με έπαθλο το ‘’φύλλο πορείας’’. 
 Με το Γιώργο είχαν ζητήσει άδεια για το Δεκαπενταύγουστο. Μάλιστα ο Φάνης του 
πρότεινε να πάνε στην Ξάνθη, όπου υπηρετούσε ο Δημήτρης, ο φίλος του από το 
‘’κέντρο’’. αλληλογραφούσαν πότε πότε και έτσι μάθαινε τα νέα του. Του υποσχέθηκε, 
λοιπόν, ότι με την πρώτη άδεια θα πήγαινε να τον συναντήσει, να βρεθούν για λίγο, να 
πούνε δυο κουβέντες και να πιουν ένα ποτήρι κρασί. Ο Γιώργος όμως ήθελε να μείνει στη 
Θεσσαλονίκη και να βρεθεί με την κοπελιά του, δίχως το άγχος του πρωινού ξυπνήματος. 
Ήταν κάτι που με τίποτε δεν μπορούσε να συνηθίσει, όποια ώρα και να κοιμόταν το βράδυ. 
Και όταν έπαιρνε διανυχτέρευση δε κοιμόταν και πολύ νωρίς. Όταν είσαι είκοσι ενός ετών 
και έχεις μια γυναίκα δίπλα σου, ο ύπνος δεν είναι το πρώτο ζητούμενο, ανεξάρτητα αν 
ακολουθούν πολλές βραδιές με ‘’γερμανικά νούμερα’’. Έτσι ο Φάνης πήγε μόνος στα 
γραφεία του ΟΣΕ στην οδό Ερμού να βγάλει εισιτήριο για την Ξάνθη. Εκεί διασταυρώθηκε 
για πρώτη φορά με την Αντιγόνη που έβγαζε και αυτή εισιτήριο για την Αλεξανδρούπολη, 
με σκοπό να επισκεφτεί το χωριό της, να ‘’ρίξει’’ μια ματιά στο πατρικό της σπίτι και ν’ 
ανάψει, ύστερα από πολύ καιρό με τα ίδια της τα χέρια τα καντήλια των τάφων των γονιών 
της. Άλλωστε είχε σπουδαία νέα να τους αναγγείλει………. 
 Βρέθηκαν στην ίδια ουρά λίγο πριν το γκισέ και η Αντιγόνη τράβηξε αμέσως το 
βλέμμα του Φάνη. Τον εντυπωσίασε η κορμοστασιά της, οι στρογγυλοί της ώμοι που 
προεξείχαν από το ισπανικού στιλ άσπρο φόρεμα με βολάν, που ήταν πολύ στη μόδα και 
τόνιζε την εκπληκτική στεφάνη του στήθους της. Της παρεχώρησε ευγενικά τη σειρά του, 
για να μπορέσει να τη θαυμάσει λίγες στιγμές παραπάνω, και εκείνη τον ευχαρίστησε 
ευγενικά γιατί βιαζόταν. Είχε βγει για δουλειές του γραφείου και άρπαξε την ευκαιρία να 
σπαταλήσει λίγο χρόνο από την εργασία της, ώστε να μη χρειαστεί να κατέβει και το 
απόγευμα στο κέντρο. Η ζέστη ήταν ανυπόφορη και προτιμούσε να παραμείνει στη σκιά 
του σπιτιού της, τεμπελιάζοντας ώρες ατελείωτες μετά τη δουλειά και απολαμβάνοντας μια 
γεμάτη μοναχικότητα. Η κόρη της έλειπε με τον πατέρα της στην Αθήνα για λίγες μέρες, 
εκείνος για τις επαγγελματικές του υποχρεώσεις, εκείνη για διακοπές και ψώνια. Θα 
περνούσε μάλιστα και από το Βρετανικό Ινστιτούτο να ζητήσει πληροφορίες για τα 
πανεπιστήμια της Αγγλίας. Άλλωστε της φαινόταν η πιο ακίνδυνη λύση σε σχέση με το 
αβέβαιο αποτέλεσμα εισαγωγής στο ελληνικό πανεπιστήμιο. 
 Όταν η Αντιγόνη άκουσε τις διαθέσεις της κόρης της ‘’έπιασε’’ τον εαυτό της να 
αισθάνεται ταυτόχρονα ανακούφιση και ενοχή. Ανακούφιση γιατί η ξαφνική παρουσία της 
Εύας στην καθημερινή της ζωή της έδωσε να καταλάβει ότι δεν είναι καθόλου εύκολο 
πράγμα να ζεις με μια έφηβη, που η γενιά της δε μοιάζει καθόλου με τις προηγούμενες συν 
το δεδομένο της απότομης εισβολής. Ανακούφιση γιατί έβλεπε πως η κόρη της είχε 
κληρονομήσει από την ίδια τον αγέρωχο χαρακτήρα της, την αυτονομία που διέθετε ως 
άτομο και την ικανότητα να παίρνει αποφάσεις σκεπτόμενη πρώτα τον εαυτό της και μετά 
όλους τους υπόλοιπους. Η Εύα ήταν μια βελτιωμένη έκδοση της ίδιας στα θέματα της 
προσωπικής ανεξαρτησίας. 



 105

 Υπήρχαν βέβαια και οι ενοχές που τσιμπούσαν την καρδιά της. Αισθανόταν ότι το 
μητρικό της φίλτρο δεν ήταν τόσο ισχυρό όσο των υπόλοιπων μανάδων, γι’ αυτό και τόσο 
εύκολα δεχόταν έναν καινούργιο χωρισμό από την κόρη της. Ενοχές που καταλάγιαζαν 
γρήγορα όταν συλλογιζόταν ότι, όπως η ίδια διέγραψε την τροχιά της δικής της ζωής, έτσι 
και το κορίτσι της είχε αυτεπάγγελτα το ίδιο δικαίωμα. 
 Παίρνοντας το εισιτήριο δεν ξέφυγε της προσοχής της το βλέμμα του νεαρού. δίχως 
να είναι ενοχλητικό, αποτύπωνε στη μνήμη του όλες τις γραμμές της από την κορυφή ως 
τα νύχια. 
 Όταν ο Φάνης βγήκε από το πρακτορείο η Αντιγόνη είχε εξαφανιστεί. Πήρε στην 
τύχη μια κατεύθυνση με την ελπίδα ότι θα την προλάβει. Ύστερα από εκατό μέτρα γύρισε 
πίσω και πήρε μια άλλη. Η καρδιά του τυμπάνιζε στο στήθος του κάθε φορά που ξεχώριζε 
από μακριά μια γυναικεία φιγούρα ντυμένη στα άσπρα, αλλά η προσέγγισή της τον 
απογοήτευε. 
 Το ίδιο βράδυ κοιμήθηκε ελάχιστα και στο όνειρό του είδε ότι έκανε έρωτα μαζί της. 
Όταν ξύπνησε με το εσώρουχό του βαλτωμένο στο σπέρμα απόρησε τόσο από τις 
λεπτομέρειες του παρουσιαστικού της ωραίας άγνωστης, που θυμόταν, όσο και από την 
εκπληκτική συνεργασία της μνήμης και της φαντασίας του. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 106

ΚΕΦΑΛΑΙΟ 
 

 Η Ελπίδα την περίμενε στο σταθμό. Ο άνδρας της, που δούλευε τεχνικός στον ΟΤΕ 
έλειπε ταξίδι και έτσι της άφησε το αυτοκίνητο και μπόλικο χρόνο για να δει και να χαρεί 
την ξαδέλφη και φίλη της. Αγκαλιάστηκαν με πολλή αγάπη, ενώ οι γλώσσες τους πήγαιναν 
ροδάνι κάνοντας σχόλια για τον καιρό που πέρασε και τα δικά της κάθε μιας. 
 «Ελπίδα, τι κάνει ο άνδρας σου, τα παιδιά σου, ο θείος, η θεία; Θεέ μου, θέλω να 
μάθω για όλους και για όλα. Είμαι τόσο ευτυχισμένη που είμαστε μαζί. Όνειρο μοιάζει» 
 «Ο άνδρας μου χάνει σιγά σιγά τα μυαλά του και με θεωρεί υπεύθυνη, τα παιδιά 
μου μεγαλώνουν και μου μαυρίζουν την ψυχή και αν δεν ήταν οι παππούδες, κυρίως ο 
μπαμπάς μου που τα έχει αναλάβει σχεδόν εξ ολοκλήρου θα γινόμουν μια νέα Μήδεια. 
Ειδικά η κόρη μου δεν υποφέρεται. μόνο  ο παππούς την κάνει ζάφτι. Ευτυχώς είναι 
δυνατός σαν ταύρος και την υπομονή που δεν έχει δείξει στα δικά του παιδιά την απέκτησε 
και με το παραπάνω στα εγγόνια του. Η εγγονή του τον λατρεύει.» 
 «Ο αδελφός σου;» 
 «Αυτός, όταν έμαθε ότι θα έρθεις, έκανε σαν τρελός. Βλέπεις μερικά πράγματα δεν 
ξεχνιούνται. Θα φάμε το βράδυ μαζί του, είμαστε προσκαλεσμένες του και θα γνωρίσεις και 
τη μέλλουσα νύφη μας. Είναι καιρός πλέον να νοικοκυρευτεί, γιατί τόσα χρόνια με τα 
καμώματά του μαύρισε το συκώτι της μάνας μου που θέλει εγγόνια από το γιόκα της. 
Λοιπόν πάμε σπίτι να φρεσκαριστούμε και να τα πάρουμε όλα από την αρχή. Έκανες καλό 
ταξίδι;» 
 «Στη Νέα Υόρκη θα έφτανα πιο γρήγορα. Δώδεκα ώρες για να φτάσουμε. Τα ξέρεις 
τα ελληνικά τρένα» 
 «Εδώ στην παραμεθόριο, στην ξεχασμένη Ελλάδα, ξέρουμε όλα τα άσχημα αυτού 
του τόπου. Εγκατάλειψη και άγιος ο Θεός. Μόνο στις εκλογές μας θυμούνται οι υπεύθυνοι. 
Δε βαριέσαι, ζούμε και χωρίς αυτούς. Όσοι απομείναμε δηλαδή. Γιατί μπορεί, ύστερα από 
αυτό που έγινε στην Κύπρο, ή να αναγκαστούμε να γίνουμε πρόσφυγες ή να χρειαζόμαστε 
διαβατήριο για να συναντηθούμε. Πάντως ο άνδρας μου ανησυχεί τόσο πολύ που αγόρασε 
ένα σπίτι στη Δράμα ελπίζοντας ότι αυτή τουλάχιστον θα παραμείνει Ελλάδα.» 
 «Μη στεναχωριέσαι και τίποτε δε θα συμβεί. Είναι όμως λογικό ν’ ανησυχείτε» 
 Έφτασαν στο σπίτι φλυαρώντας αδιάκοπα και δε σταμάτησαν ούτε την ώρα που η 
Αντιγόνη έκανε μπάνιο για να διώξει την κούραση του ταξιδιού και τη μαυρίλα που 
απλόχερα σκορπούσε η παλιά ντιζελομηχανή και διείσδυε από τα ανοιχτά παράθυρα των 
βαγονιών. 
 «Ελπίδα, αύριο θα πάω στο χωριό, ν’ ανάψω ένα κερί στη μνήμη των γονιών μου» 
 «Θα πάμε μαζί, με το αυτοκίνητο. Δεν πρέπει όμως να έχεις τύψεις. Ο πατέρας μου 
φροντίζει τους τάφους τους όσο κανένας άλλος. Πηγαίνει συχνά ενώ έχει αναθέσει την 
φροντίδα τους και σε μια συγγενή μας, ώστε τα καντήλια να είναι πάντα αναμμένα. 
Περίεργοι άνθρωποι αυτοί οι παλιοί κομμουνιστές. Συνταιριάζουν τα ασυνταίριαστα» 
 «Αυτοί αλλιώς αντιλαμβάνονται και την πίστη και την ιδεολογία και μάλλον ξέρουν 
καλύτερα» 
 Το ίδιο βράδυ η Αντιγόνη ξαναθυμήθηκε τι σημαίνουν ευχάριστες οικογενειακές 
στιγμές. Ο ξάδελφός της, πετυχημένος πια πολιτικός μηχανικός είχε κλείσει για την 
υποδοχή της ξαδέλφης του ένα ολόκληρο μαγαζί. Όλοι οι συγγενείς και πολλοί φίλοι και 
γνωστοί ήρθαν για το «καλωσόρισες». Το σκηνικό θύμιζε γάμο. Μουσική, λουλούδια, 
τσουγκρίσματα. Η φύτρα του Έλληνα τόχει μέσα της το γλέντι και όταν η περίσταση βρεθεί 
την αρπάζει από τα μαλλιά. Η Αντιγόνη δεν το περίμενε. Ξύπνησαν οι μνήμες της παιδικής 
της ηλικίας βλέποντας γνώριμα πρόσωπα, έστω και αλλαγμένα από το καλέμι του χρόνου, 
ήπιε και χόρεψε με την ψυχή της και κάθε τόσο έγερνε στον ώμο του ξαδέλφου της, για να 
κρύψει τα δάκρυα ευτυχίας που δεν μπορούσε να κρατήσει. Ήταν μια αξέχαστη βραδιά. 



 107

 Κάποια στιγμή, ξεθεωμένη από τις αλλεπάλληλες εκπλήξεις, κάθισε δίπλα του και 
εκείνος σήκωσε το ποτήρι του, έγειρε προς το μέρος της και είπε συνωμοτικά… 
 «Αντιγόνη, ένα τελευταίο ποτήρι στη νίκη σου. Σ’ αυτό το μικρό τόπο όλα 
μαθαίνονται. Έτσι όλοι ξέρουμε αυτό που έγινε με την Εύα, όσο και αν οι Κροντηραίοι 
θέλησαν να το κρατήσουν μυστικό. Ο θείος σου μάλιστα πήγε στους τάφους των γονιών 
σου μ’ ένα κασετόφωνο που έπαιζε «Ερωτόκριτο» και φώναζε «Σηκωθείτε αδέλφια να 
δείτε γλέντι». Τρομάξαμε να τον συμμαζέψουμε. Αυτός που είναι τόσο σοβαρός και 
αυστηρός. Μόνο η ανιψιά μου τον είχε μαλακώσει. Πρόσεξες πώς τον σταυρώνει; Ανάσα 
δε τον αφήνει να πάρει» 
 «Είναι γλυκός αυτός ο σταυρός που κουβαλάει, Στάθη μου. Τώρα βοήθα να 
σηκωθώ, γιατί θα γίνω ρεζίλι αν πέσω μπροστά σε τόσο κόσμο» 
 «Βρήκες άνθρωπο, εγώ νομίζεις ότι πατάω καλά; Κάτσε να ζητήσω να μας φέρουν 
καφέ. Κάνουμε ένα τσιγάρο και τα διαλάμε  σιγά-σιγά. Η Μεγαλόχαρη που γιορτάζει αύριο 
– τι αύριο σήμερα – ας βάλει το χέρι της να μη μας πάρουν χαμπάρι. Αν και δε βλέπω τους 
άλλους σε καλύτερη κατάσταση» 
 Το διέλυσαν σχεδόν ξημερώματα. Όταν η Αντιγόνη ξάπλωσε, ύστερα από ένα 
γενναίο εμετό, δεν ήθελε να κοιμηθεί για να μη χάσει τη μαγεία των όσων έζησε τις 
προηγούμενες ώρες. 
 Ξύπνησε κατά τις δέκα το πρωί. Το κεφάλι της βούιζε και η γλώσσα της ήταν 
σκληρή σα σολόδερμα από τα τσιγάρα. Σηκώθηκε και πήγε στην κουζίνα να πιει καφέ. Η 
Ελπίδα κοιμόταν αγκαλιά με το γιο της, η κόρη της είχε μείνει με τον παππού της. Ο μικρός 
όποτε έλειπε ο πατέρας του τον αντικαθιστούσε στο κρεβάτι. Την Ελπίδα την ξύπνησε η 
μυρουδιά του φρέσκου αχνιστού καφέ. 
 «Προκομμένη μουσαφίρισσα και ανεπρόκοπη νοικοκυρά ψιθύρισε», ενώ καθόταν 
σε μια καρέκλα της κουζίνας «Πώς κοιμήθηκες;» 
 «Όχι καλά ύστερα από το χθεσινό…..» 
 «Πίνουμε καφέ και φεύγουμε για το χωριό. Ο μικρός θα κοιμάται ως το μεσημέρι. Θα 
τηλεφωνήσω στον πατέρα μου να’ χει το νου του. Αυτός θα σηκώθηκε από τα χαράματα. 
Έχει μια κράση σιδερένια. Πλησιάζει τα εβδομήντα και δεν το βάζει κάτω. Όλα τα κάνει με 
υπερβολή. Δουλεύει πολύ, τρώει και πίνει πολύ, και ούτε ξέρει τι είναι γιατρός και 
φάρμακο» 
 «Παλιά κόκαλα. Να ναι γερός, να χαίρεται και τα παιδιά του και τα εγγόνια του. Η 
μικρή είναι ερωτευμένη μαζί του» 
 «Αυτός να δεις! Λέει ότι πρώτα θα την παντρέψει και ύστερα θα ‘’φύγει’’. κουράγιο 
που το’ χει!» 
 «Ανήκει στις γενιές που πέρασαν τα δύσκολα. Δύο πολέμους, ξεριζωμούς, κατοχές, 
εμφυλίους. Εποχές που πάντρευαν το νερό με το σίδερο. Γι’ αυτό ατσάλωσαν και άντεξαν 
και τώρα που βρέθηκαν στα καλά, γαντζώθηκαν από τη ζωή και δεν είναι διατεθημένοι να 
την αφήσουν. Τους τρέφει η αγάπη και το μαλάκωμα των αισθημάτων. Άντε να 
πηγαίνουμε» 
 Στο δρόμο ξετύλιξαν τα κουβάρια της μνήμης και μίλησαν για τις ζωές τους, όταν 
αυτές τράβηξαν η κάθε μια το δρόμο της. Δίχως παράπονο, δίχως πίκρα. απλά με τη 
διάθεση να μοιραστούν τα βάρη τους γιατί ήξεραν ότι έτσι μπορούν να τα σηκώσουν 
καλύτερα. Άλλωστε το πιο σημαντικό κέρδος της φιλίας είναι η μοιρασιά. Μια μοιρασιά που 
δεν έχει ανάγκη το ζύγι. 
 
 
 
 
 



 108

ΚΕΦΑΛΑΙΟ 
 

 Αντίθετα με την Αντιγόνη ο Φάνης δεν πέρασε καθόλου καλά. Ο Δημήτρης τη μέρα 
του ερχομού του φίλου του «έφαγε» πέντε μέρες κράτηση για ένα μικροπαράπτωμα και 
δεν μπόρεσε να πάρει ούτε καν έξοδο. Έτσι ο Φάνης βρέθηκε να’ ναι μόνος στην Ξάνθη να 
«σκοτώνει» ώρες. Το μόνο που κατάφερε ήταν να πάει δύο μέρες στο στρατόπεδο που 
υπηρετούσε ο Δημήτρης – δε βρισκόταν και πολύ μακριά από την πόλη – και να τον δει 
στο επισκεπτήριο. Βοήθησαν και οι αργίες και έτσι βρήκαν το χρόνο να μείνουν λίγες ώρες 
και να τα πουν. Ύστερα από ένα χωρισμό επτά σχεδόν μηνών η κουβέντα τους είχε 
μπόλικη «ύλη». Αναπόλησαν τις δύσκολες πρώτες μέρες της θητείας, τα λαθραία 
σάντουιτς και τις μπύρες, τη διαφορετική ρότα του καθένα ύστερα από το «Κέντρο» και 
έδωσαν την υπόσχεση να βρεθούν σύντομα. Ο Δημήτρης μάλιστα του είπε ότι τον 
επόμενο μήνα θα ερχόταν, άμα έπαιρνε άδεια, στη Θεσσαλονίκη. 
 «Πριν ενάμιση μήνα ήρθε εδώ η Άννα για να με δει και δεινοπαθήσαμε. Όλοι οι 
αξιωματικοί μένουν στην πόλη και με ξέρουν. Κυκλοφορούσα με τα στρατιωτικά και όπου 
μας έβλεπαν μαζί, έριχναν συνεχώς υπονοούμενα. Να σκεφτείς ότι στο ξενοδοχείο 
αναγκαστήκαμε να πάρουμε δύο δωμάτια γιατί μας είπαν ότι απαγορεύεται να μείνουμε 
στο ίδιο, αφού δεν είμαστε παντρεμένοι. Το κορίτσι μου ένιωσε πολύ άσχημα. Στη 
Θεσσαλονίκη δε θα μας ξέρει κανείς. Ούτε θα φοβάμαι την Στρατονομία. Εδώ, δύο βραδιές 
κλειστήκαμε μέσα από τις δέκα το βράδυ. Άσε που όλα νεκρώνουν νωρίς» 
 «Η επαρχία, Δημήτρη, δεν είναι Αθήνα. τώρα το ποιος φταίει γι’ αυτό το ξέρουμε και 
οι δυο πολύ καλά. Πάντως θα σας περιμένω με μεγάλη λαχτάρα. Αν και ξέρω ότι δε θα 
σας δω αρκετά, πάλι θα βρούμε το χρόνο να πούμε δυο κουβέντες. Θα γνωρίσω και την 
Άννα. Αν μάλιστα θέλετε θα μείνετε στο σπίτι, αν και σαν ιδέα δε σου φαίνεται καλή. Δε θα 
θέλατε κόσμο δίπλα σας.» 
 «Θα μείνουμε στο σπίτι μιας φίλης της Άννας που σπουδάζει εκεί. Φίλε μου, σου 
υπόσχομαι ότι όσο χρόνο θα είσαι έξω από τη μονάδα θα είμαι μαζί σου. η Άννα θέλει να 
δει την Έκθεση και την αγορά. Οπότε χρόνο θα έχουμε» 
 Αποχαιρετίστηκαν αργά το απόγευμα και ο Φάνης πέρασε τη δεύτερη νύχτα 
τριγυρνώντας στα σοκάκια της παλιάς πόλης. Δεν είχε ξανάρθει στην Ξάνθη και τον 
εντυπωσίασε η πληθώρα του μουσουλμανικού στοιχείου. Τον εντυπωσίασε όμως και η 
έλλειψη έντασης ανάμεσα στους δυο πληθυσμούς. Οι δυο κοινότητες ζούσαν με έναν 
τρόπο που σε τίποτε δε θύμιζε τις σχέσεις Ελλάδας – Τουρκίας που, το λιγότερο, εκείνη 
την εποχή ήταν εχθρικές. 
 «Θα έπρεπε, αντί οι λαοί να ακολουθούν τους πολιτικούς, οι πολιτικοί να 
ακολουθούν τους λαούς» συλλογίστηκε, αλλά ήξερε ότι αυτό θα αργούσε πολύ να συμβεί. 
 Την επόμενη μέρα το μεσημέρι περίμενε το τρένο της επιστροφής και όταν αυτό 
κατέφθασε με τη συνηθισμένη καθυστέρηση, ενώ κοίταζε αφηρημένα τα βαγόνια να 
περνούν, είδε την Αντιγόνη μπροστά στο ανοιχτό παράθυρο ενός βαγονιού να καπνίζει, και 
να χαζεύει το ετερόκλητο πλήθος που προσπαθούσε να εντοπίσει είτε αυτούς που 
έφταναν είτε αυτούς που έψαχναν τους αριθμούς των βαγονιών που αντιστοιχούσαν στα 
εισιτήριά τους. 
 Για μια στιγμή τάχασε. Η εικόνα της είχε σημαδέψει το μυαλό του, μια βδομάδα 
πριν, όταν βρέθηκε μπροστά στο ίδιο ταμείο. Δεν ήταν από τις γυναίκες που μπορούν 
εύκολα να ξεχαστούν ούτε να τις προσπεράσεις δίχως δεύτερη ματιά. Το παρουσιαστικό 
της, η αύρα που ανέδυε συνολικά, η έμφυτη αριστοκρατικότητα δε θα μπορούσαν ποτέ να 
αφήσουν αδιάφορα ούτε έναν γνώστη της αισθητικής ούτε βέβαια ένας άνδρα που ζει τη 
γυναίκα με όλο του το «είναι». Ακόμη και στην περίπτωση της πιο ολιγόλεπτης επαφής. 
 Αμέσως ξέχασε τον εκνευρισμό που του προκάλεσε η αποτυχία του ταξιδιού του και 
δίχως να σκεφτεί οτιδήποτε άλλο, άρπαξε τη μικρή βαλίτσα και ρίχτηκε στο κατόπι του 



 109

βαγονιού προσπαθώντας να μη τη χάσει από τα μάτια του. Το έκανε έστω και αν η φωνή 
της λογικής προσπαθούσε να τον προσγειώσει. 
 «Ηλίθιο πλάσμα, εκνευρίζομαι μαζί σου. Το πιθανότερο είναι να συνοδεύεται. και 
ύστερα, είδες τα μάτια σου στον καθρέφτη; Κάνεις μπαμ ότι είσαι στρατιώτης. Είναι 
δυνατόν τέτοια γυναίκα να σε κοιτάξει; Ύστερα είσαι μικρότερός της» και άλλα τέτοια. Το 
ένστικτο όμως τον έσπρωχνε. Και βρέθηκε επάνω. Εκεί κατάλαβε ότι άδικα έτρεχε. Η 
υπάλληλος του ΟΣΕ δίκην μοίρας του είχε βγάλει εισιτήριο επιστροφής στο ίδιο κουπέ με 
εκείνη. Μπήκε στο στενάχωρο διαμέρισμα και άφησε τη βαλίτσα του σ’ ένα άδειο σημείο 
του χώρου αποσκευών. Το κουπέ ήταν σχεδόν άδειο. Πολλοί είχαν κατέβει και ο 
υπόλοιπος κόσμος ήταν λίγος, γιατί και η επόμενη μέρα ήταν αργία. Κάθισε για να πάρει 
λίγες ανάσες, ενώ την παρακολουθούσε από πίσω γιατί του είχε γυρισμένη την πλάτη 
εξακολουθώντας να χαζεύει τους ανθρώπους στην αποβάθρα. 
 Όταν το τρένο ξεκίνησε και ο κόσμος στο διάδρομο αραίωσε σηκώθηκε και στάθηκε 
δίπλα της, ενώ άναβε τσιγάρο. Αναρωτιόταν αν τον θυμόταν, αφού είχαν περάσει αρκετά 
λεπτά πλάι – πλάι, μόλις λίγες μέρες πριν.  
 Η Αντιγόνη τον θυμήθηκε. Είχε συγκρατήσει εκείνο το θαρραλέο βλέμμα που από 
την πρώτη στιγμή φανέρωνε το ενδιαφέρον του για κείνη και δεν έκρυβε μέσα της ότι την 
κολάκευε ως γυναίκα. Μάλιστα πριν προλάβει να βάλει σε μια σειρά τις σκέψεις της για το 
πώς βρέθηκε δίπλα της εκείνος της μίλησε. 
 «Χαίρομαι πάρα πολύ που σε ξανασυναντώ, γιατί με είχες εντυπωσιάσει όταν 
βρεθήκαμε στο πρακτορείο του ΟΣΕ πριν περίπου μια βδομάδα. Δεν έχω πρόθεση να σ’ 
ενοχλήσω. Αν θέλεις να φύγω παίρνω τα πράγματά μου και εξαφανίζομαι. Θά θελα όμως 
να σε γνωρίσω, γιατί με εντυπωσίασες από την πρώτη στιγμή.» 
 Ο τόνος της φωνής του ήταν χαμηλός, ζεστός, λίγο αργός δίχως να κρύβει μια 
αγωνία που φαινόταν, άλλωστε, και στο βλέμμα του. Η Αντιγόνη επιβεβαιώθηκε μέσα της 
ότι οι ματιές που τις έριξε την πρώτη φορά που συναντήθηκαν μόνο επιπόλαιες δεν ήταν. 
Τον κοίταζε και αυτή πιο προσεκτικά και συνειδητοποίησε ότι άρχισε να μιλάει μ’ έναν 
εντελώς άγνωστο νεαρό άνδρα, σχεδόν παιδί, που ήξερε όμως να πλησιάζει μια γυναίκα 
δίχως να γίνεται χυδαίος. Γνώριζε τη συμπεριφορά αυτής της γενιάς από το σχολείο και 
δεν είχε σχηματίσει και την καλύτερη γνώμη, ειδικά στη στάση της απέναντι στο γυναικείο 
φύλο. Άλλοτε από «μαγκιά», άλλοτε από κόμπλεξ και ανικανοποίητα σεξουαλικά 
σύνδρομα, δημιουργούσαν μια εικόνα που την απωθούσε. Μετά το 1974 η απότομη 
φιλελευθεροποίηση είχε εκθρέψει φαινόμενα απότομων πολιτικών και κοινωνικών 
αλλαγών που δεν μπορούσαν εύκολα να «χωνέψουν» άνθρωποι που έζησαν άλλους 
κοινωνικούς και ηθικούς κώδικες, όπως η ίδια. Ο τρόπος λοιπόν που της μίλησε, ένας 
τρόπος που συνδύαζε ευγένεια αλλά και επίμονη αποφασιστικότητα, η καθαρή του 
άρθρωση και ο ζεστός ήχος της φωνής του την έπεισαν να συνεχίσει να μιλάει μαζί του. 
 «Δε με ενοχλείς και δεν είναι κακό δυο άνθρωποι να γνωρίζονται. Άλλωστε τα 
ταξίδια βοηθούν τους ανθρώπους να επικοινωνήσουν ευκολότερα. Για να αρχίσουμε 
λοιπόν, με λένε Αντιγόνη» 
 Το έτεινε το χέρι της και ο Φάνης το έσφιξε απαλά κοιτώντας της στα μάτια και 
λέγοντας το δικό του όνομα. Ύστερα από λίγα λεπτά μιλούσαν δίπλα – δίπλα σαν παλιοί 
γνώριμοι εκθέτοντας τους λόγους που οδήγησαν τον καθένα να βρεθεί στο τρένο. 
 Σε όλη τη διάρκεια ανταλλαγής αυτών των ανώδυνων πληροφοριών το μυαλό του 
Φάνη βασανιζόταν από το ερώτημα της όχι αν ταξίδευε μόνη – αυτό το διαπίστωσε από τα 
πρώτα λεπτά – αλλά αν ζούσε μόνη, αν δηλαδή δεν είχε οικογενειακές ή έστω προσωπικές 
δεσμεύσεις. Και επειδή γνώριζε ότι ο καλύτερος τρόπος είναι να θέτεις αυτά τα ζητήματα 
με άμεση ευθύτητα, μόλις έγινε μια παύση στην κουβέντα τους, την ρώτησε. Είχε ήδη 
προσέξει ότι όχι μόνο βέρα δε φορούσε, αλλά ούτε υπήρχε κάποιο σημάδι στα δάκτυλά 
της. 



 110

 «Αντιγόνη, είσαι ελεύθερη;» 
 «Σχεδόν χωρισμένη κοντά δεκατέσσερα χρόνια. Έχω όμως μια κόρη, λίγο 
μικρότερή σου. Έμενε μακριά μου για χρόνια αλλά την ξανακέρδισα πριν από δυο μήνες μ’ 
ένα τρόπο λίγο μυθιστορηματικό. Όπως καταλαβαίνεις είναι μια μεγάλη ιστορία. Εσύ δεν 
έχεις κάποια γυναίκα δίπλα σου; Έστω ένα φλερτ;» 
 «Αυτό τον καιρό είμαι παντρεμένος με τη μαμά πατρίδα και στο κορίτσι που είχα 
πριν παρουσιαστώ δεν άρεζαν οι ανταγωνίστριες» 
 «Είσαι νέος και καλοφτιαγμένος και αυτό μπορεί να αλλάξει οποιαδήποτε στιγμή» 
 Ο Φάνης επιστράτευσε όλο το θάρρος που χρειαζόταν μια τέτοια απόπειρα και 
δίχως να κατεβάσει τα μάτια καθόλου προχώρησε στο μεγάλο βήμα. 
 «Έχω ακόμη μια μέρα άδεια και αφού είναι και αύριο αργία, λόγω Κυριακής, θέλω 
να σου προτείνω να κατεβούμε στη Δράμα που φτάνουμε σε λίγο. αν με αφήσεις να 
τελειώσω είτε ναι πεις είτε όχι δε θα νιώσω παρεξηγημένος» 
 «Δε σε διακόπτω.» 
 «Αρχικά πρέπει να σου πω ότι είμαι εξαιρετικά δειλός με τις γυναίκες που μ’ 
ενδιαφέρουν, αλλά αυτό που σου προτείνω δεν είναι ούτε πρόστυχο ούτε αυθάδες. Είσαι 
μια γυναίκα που όχι μόνο κάνεις τους άνδρες να σε προσέχουν αμέσως αλλά και σε 
ερωτεύονται. Εμένα αυτό που με ενδιαφέρει πρωταρχικά είναι να βρίσκομαι μαζί σου, να 
σου μιλώ και να μου μιλάς. Αυτό σου ζητώ αυτή τη στιγμή. Να μ’ αφήσεις να ζήσω όσο 
γίνεται περισσότερες στιγμές δίπλα σου. Μπορούμε να περάσουμε μαζί μέχρι αύριο 
τουλάχιστον σ’ ένα χώρο που μας είναι ξένος, κατά συνέπεια διακριτικός και αδιάφορος. 
Για να σε πείσω μάλιστα για τις ανιδιοτελείς προθέσεις μου μπορούμε να μείνουμε σε 
διαφορετικά δωμάτια και οποιαδήποτε στιγμή θελήσεις θα μείνεις μόνη σου. βάζω μόνο 
έναν όρο: τα έξοδα αναμονής θα τα πληρώσω εγώ, αφού σε μένα ανήκει η έμπνευση» 
 Η Αντιγόνη, όπως συνέβαινε μ’ όλους τους άνδρες που σημάδεψαν τη ζωή της, 
πήρε πολύ γρήγορα την απόφαση να δεχτεί. Ήταν μια γυναίκα που καθοδηγιόταν από το 
ένστικτο και τα συναισθήματά της και δεν άφηνε πολλά περιθώρια στη λογική. Βέβαια το 
είχε πληρώσει πολύ ακριβά με τον Άκη, αλλά όλες τις άλλες φορές, όντας πια ένας τύπος 
ικανός να τα βγάζει πέρα μόνη, δεν είχε μετανιώσει για τη στάση της. Ποτέ δε θεωρούσε 
άλλωστε ότι οι αρσενικοί έχουν αποκλειστικότητα στην ερωτική πρωτοβουλία. Ίσως η 
περίπτωση με το Φάνη να ήταν κάπως διαφορετική, λόγω της ηλικίας του, αλλά δεν έδινε 
την εντύπωση παιδιού. Ύστερα ούτε η ίδια του είχε υποσχεθεί κάτι ούτε ο ίδιος, προς τιμήν 
του, το ζήτησε. 
 Αποφάσισε να πει το ναι και για ένα άλλο λόγο. Ήθελε να ξεφύγει από το φάντασμα 
του Στέλιου που τις τελευταίες μέρες, πριν σταματήσουν να βλέπονται είχε αρχίσει να 
γίνεται, από φόβο μη τη χάσει, επίμονος. Περνούσε πολύ καλά μαζί του, αλλά δεν άντεχε 
ούτε την προοπτική μιας μόνιμης σχέσης ούτε την πίεση. Η πρόταση του Φάνη και μια 
ενδεχόμενη ερωτική περιπέτεια μαζί του θα βοηθούσε να ξεκαθαρίσει τα πράγματα μέσα 
της. Ήταν μάλιστα αποφασισμένη να μιλήσει στο Στέλιο γι’ αυτό το γεγονός και η 
αντίδρασή του θα τη βοηθούσε να μάθει μια ακόμη πλευρά του χαρακτήρα του, ίσως 
εντελώς διαφορετική  απ’ αυτές που γνώριζε ως τώρα. Αυτό που δεν ένιωσε ποτέ ούτε για 
μια στιγμή ήταν τύψεις. Δεν είχε λόγο για κάτι τέτοιο. 
 Μια εσωτερική φωνή της έλεγε και κάτι άλλο. της ζητούσε να ομολογήσει ότι η 
ευθύτητα αυτού του λιγνού, γεροδεμένου, μαυρισμένου νεαρού που την κοίταζε πάντα στα 
μάτια τη γοήτευε και την κολάκευε συγχρόνως, μολονότι γνώριζε πολύ καλά πως για τα 
περισσότερα αγόρια της ηλικίας του μια λίγο μεγαλύτερη γυναίκα αποτελεί ένα ερωτικό 
φετίχ. 
 Την απόφασή της να δεχτεί τη διαδέχτηκε η διάθεση να τρενάρει για λίγο το 
βασανιστήριό του, έτσι ως «μνημόσυνο» εκδίκησης για χάρη της στρατιάς των 
ευκολόπιστων γυναικών. 



 111

 «Αν σου έλεγα ναι τι θα υπέθετες για μένα;» 
 «Ποτέ δεν είχα κακή γνώμη για τους ανθρώπους που κάνουν αυτό που 
αισθάνονται, όταν δεν καταπατούν όρκους». 
 «Αυτό στην περίπτωσή μου ισχύει εν μέρει» 
 «Είσαι δεσμευμένη δηλαδή;» 
 «Όχι, απλά μπερδεμένη με κάποιον που μάλλον θέλω να ξεχάσω» 
 «Η Δράμα είναι ωραία πόλη και μπορεί να βοηθήσει. Εγώ σου υπόσχομαι να 
προσπαθήσω. Και για να είμαι ξεκάθαρος δε ζητώ την περιπέτεια μιας νύχτας. Δε σε θέλω 
μόνο για σήμερα, είναι πολύ δυνατότερο αυτό που νιώθω.» 
 «Δεν είναι πολύ νωρίς;» 
 «Όχι, δεν είναι νωρίς. Το επιβεβαιώνουν και οι δύο κοινοτυπίες που χρησιμοποιούν 
πολλοί για ν’ αποδώσουν την ταχύτητα και την έντασή του. Κεραυνοβόλος έρωτας και 
ζήτημα χημείας. Και όπως ξέρεις στη Χημεία οι αντιδράσεις είναι ταχύτατες.» 
 «Χημικός είσαι;» 
 «Όχι τελείωσα νομική» 
 «Στην περίπτωση αυτή το ίδιο κάνει. Εσείς οι νομικοί είστε και λίγο αλχημιστές. 
Αργούμε να φτάσουμε στη Δράμα;» 
 «Ένα τσιγάρο απόσταση είναι. Αντιγόνη η απάντησή σου με βοήθησε να ορίσω 
μέσα μου την έννοια της ευτυχίας. Μόνο που δεν μπορώ να την πω με λόγια» 
 Η Αντιγόνη αρκέστηκε να ακουμπήσει με το ακροδάκτυλό της τις περισπωμένες των 
χειλιών του. 
 Λίγες ώρες αργότερα θα θυμόταν τον πατέρα της, όταν σαν κυνηγημένη θα 
εγκατέλειπε το ξενοδοχείο και θα γυρνούσε μόνη με ταξί στη Θεσσαλονίκη. 
 «Οι τραγικές ειρωνείες, κόρη μου, δεν είναι δημιουργήματα των μεγάλων τραγικών. 
Μάνα τους είναι η ζωή και η Μοίρα που τις έστειλαν στους ανθρώπους για να καταλάβουν 
πόσο μηδαμινοί είναι, πόσο ανήμποροι στις θεϊκές βουλές. Ο Αισχύλος, ο Σοφοκλής και ο 
Ευρυπίδης επιστρατεύτηκαν απλά για να διδάξουν και σ’ αυτούς που πέρασαν πριν από 
μας και σ’ αυτούς που θα’ ρθουν μετά από μας αυτή τη μεγάλη αλήθεια. Όποιος τη 
μαθαίνει, κερδίζει την κάθαρση». 
 
 
 
 
 
 
 
 
 
 
 
 
 
 
 
 
 
 
 
 
 



 112

ΚΕΦΑΛΑΙΟ 
 

 Βγαίνοντας από το μπάνιο παραξενεύτηκε που δε βρήκε την Αντιγόνη στο δωμάτιο. 
Πριν λίγα λεπτά του μιλούσε έξω από την πόρτα και δεν αντιλήφθηκε τη φυγή της. Αρχικά 
πίστεψε ότι πήγε να πάρει κάτι από τι δική της κάμαρα. έτσι ντύθηκε βιαστικά, βγήκε στο 
μπαλκόνι και άναψε τσιγάρο. Όταν διαπίστωσε ότι είχε περάσει κάμποση ώρα, 
τηλεφώνησε πρώτα σ’ αυτήν και ύστερα στη ρεσεψιόν. Ο υπάλληλος τον πληροφόρησε 
για την αναχώρησή της που εξέπληξε και τον ίδιο, καθώς και το ότι είχε πληρώσει τον 
λογαριασμό της. Του είπε επίσης ότι κάλεσε ταξί με προορισμό τη Θεσσαλονίκη. Μάλιστα 
η ξαφνική φυγή της θα του φαινόταν ύποπτη εάν δεν πλήρωνε. Θεώρησε λοιπόν ότι είχε 
συμβεί κάτι το προσωπικό μεταξύ τους. Η έκπληξή του βέβαια μεγάλωσε, όταν και ο 
Φάνης του ζήτησε να καλέσει και για τον ίδιο ταξί και να του ετοιμάσει το λογαριασμό. Πριν 
του παραδώσει το κλειδί τον πληροφόρησε ότι η σαμπάνια, ανέγγιχτη μέσα στον πάγο 
ήταν στη διάθεσή του. 
 Στο δρόμο της επιστροφής, και αφού ξεπέρασε τον αρχικό εκνευρισμό, 
προσπάθησε να καταλάβει τι έφταιγε και βρήκε δέκα τουλάχιστον ερμηνείες. Από την άλλη 
πλευρά η Αντιγόνη δε φαινόταν γυναίκα εύκολα ερμηνεύσιμη – όχι ότι υπάρχουν πολλές 
τέτοιες γυναίκες – ούτε όμως και τύπος δίχως αυτοέλεγχο. Όμως δεν μπορούσε να δει την 
ιστορία σα μια συνηθισμένη ‘’χυλόπιτα’’ και αυτό ήταν που έκανε το γεγονός να μοιάζει 
ανεξήγητο. 
 Η γνωριμία του με μια γυναίκα μεγαλύτερή του αυτόματα οδήγησε τη σκέψη του 
στην Άρτεμη. Νιώθοντας ότι ήταν η μόνη που μπορούσε κείνη τη στιγμή να του 
συμπαρασταθεί, ζήτησε από τον οδηγό του ΤΑΧΙ να σταματήσει σ’ ένα βενζινάδικο και της 
τηλεφώνησε με την ελπίδα να τη βρει στη Θεσσαλονίκη ή στη Φλώρινα. 
 Η πρώτη απόπειρα ήταν αποτυχημένη. Η Άρτεμη δεν απαντούσε σε κανένα 
τηλέφωνο. Λίγο όμως έξω από το Σταυρό, ένα παραλιακό θέρετρο του στρυμωνικού 
κόλπου την πέτυχε στο σπίτι της στη Θεσσαλονίκη. Μόλις είχε επιστρέψει από βραδινή 
έξοδο και την επόμενη έφευγε για την Αμουλιανή, ένα νησάκι κοντά στο Άγιο Όρος. 
Επιτακτικά σχεδόν ζήτησε να τη δει το ίδιο βράδυ εξηγώντας της ότι θα βρισκόταν στο 
σπίτι της σε μια με δυο ώρες. Είχε μια μέρα άδεια ακόμη και ήθελε να την περάσει μαζί της. 
 Η Άρτεμη, που τον ήξερε τόσο καλά, σαν να τον είχε γεννήσει του είπε ότι θα τον 
περίμενε και του πρότεινε να φύγουν μαζί για τη Χαλκιδική. Θα τα έλεγαν όμως από κοντά. 
 Γύρισε στο σπίτι σχεδόν στις δύο. Ο αδελφός του ο Στέλιος και η μάνα του ήταν 
ξυπνητοί, ο καθένας για διαφορετικούς λόγους. Η μάνα του, λόγω ηλικίας κοιμόταν πολλές 
φορές τη μέρα αλλά λίγη ώρα. συνήθως μπροστά στην τηλεόραση ή βολεμένη στην 
πολυθρόνα της με το τσιγγελάκι στο χέρι. Ο Στέλιος γιατί σκεφτόταν την Αντιγόνη και όσα 
συνέβαιναν μεταξύ τους. 
 Δεν τους μίλησε σχεδόν. Πήγε βιαστικά στο δωμάτιό του, έβαλε τη στρατιωτική του 
στολή σε μια τσάντα μαζί με λίγα πολιτικά ρούχα, ζήτησε το αυτοκίνητο από το Στέλιο, που 
του πέταξε απορημένος τα κλειδιά και εξαφανίστηκε.  
 Την ώρα που οδηγούσε, προσπαθούσε να βρει μια δικαιολογία παράτασης της 
άδειας του για να φύγει με την Άρτεμη, ενώ η καρδιά του χτυπούσε από την προσδοκία να 
τη δει. Ήξερε ότι ήταν ο μόνος άνθρωπος που μπορούσε να τον ηρεμήσει και να του 
φτιάξει το κέφι. Ταυτόχρονα αναρωτιόταν γιατί οι γυναίκες τον εγκαταλείπουν έτσι 
απότομα. Πρώτα η Άρτεμις, η προσωπική του θεά, ύστερα η Αντιγόνη. Κείνη την ώρα 
σκέφτηκε το Στέλιο.  
 - Τυχερός που μεταχειρίζεται τις γυναίκες αντί να παρασύρεται απ’ αυτές.  
 Την τραγική ειρωνεία αυτής της σκέψης θα τη μάθαινε αρκετό διάστημα αργότερα. 
 Τον περίμενε στην πόρτα. Τον τράβηξε κοντά της μαλακά, τον αγκάλιασε και του 
είπε ότι ο στρατός τον ‘’έδεσε’’, τον έκανε άνδρα. 



 113

 Λίγες στιγμές αργότερα, του εξηγούσε καθισμένη δίπλα του ότι είχε βρει τον τρόπο 
να φύγουν αύριο μαζί. Το θηλυκό της μυαλό είχε βρει τη λύση.  
 - Τηλεφώνησα σ’ ένα φίλο, στρατιωτικό γιατρό στο 424. μας περιμένει το πρωί στο 
νοσοκομείο. Θα διαγνώσει ‘’πρόβλημα’’ στη μέση σου και θα σου δώσει δέκα μέρες 
αναρρωτική άδεια. Μόνο που πρέπει να πάρουμε τηλέφωνο στο ασθενοφόρο να έρθει να 
σε πάρει. Τα υπόλοιπα θα τα κανονίσει ο ίδιος. Βολέψου στον καναπέ, ώσπου ν’ ανοίξω 
ένα μπουκάλι κρύο κρασί. Το ξέρεις ότι σ’ αποθύμησα;  
 Έγειρε πάνω του και τον φίλησε απαλά στα χείλη. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 114

ΚΕΦΑΛΑΙΟ 
 

 Έφτασε στο σπίτι της στις δυο μετά τα μεσάνυχτα με ένα βάρος που της πλάκωνε 
το στήθος και όταν ανέβαινε προς τα πάνω έστελνε στο στόμα τις μπουκιές γεμάτες 
δηλητήριο. Τηλεφώνησε στη Ζωή αλλά δεν απαντούσε. Σκέφτηκε ότι καλά που έλειπε η 
Ζωή, γιατί θα ήταν αδύνατο να την αντιμετωπίσει στην κατάσταση που βρισκόταν και πολύ 
δύσκολο βέβαια να της εξηγήσει. Σκέφτηκε να τηλεφωνήσει στο Στέλιο, αλλά το μετάνιωσε. 
Ήθελε πρώτα να βάλει σε μια τάξη τις σκέψεις της. Σίγουρα η συνάντησή τους δεν θα ήταν 
εύκολη, ύστερα από αυτά που θα του έλεγε. 
 Κοιμήθηκε ξημερώματα, εξαντλημένη από τις σκέψεις και τη σύγχυση που 
προκαλούσε η αναδρομή των γεγονότων, όσων συνέβησαν την προηγούμενη μέρα, αλλά 
και όσων παραλίγο να συμβούν. 
 Ξύπνησε γύρω στις δέκα ύστερα από έναν ταραγμένο ύπνο, μούσκεμα στο ιδρώτα 
και τα χνώτα της να βρωμάνε τσιγαρίλα και χολή. Μπήκε κάτω από το μπάνιο και με 
βρεγμένα ακόμη μαλλιά τηλεφώνησε στο Στέλιο. Εκείνος κατάλαβε από τον τόνο της 
φωνής της ότι κάτι σοβαρό συνέβαινε. Δίχως να ρωτήσει πολλά της είπε: 
 «Έρχομαι σε δέκα λεπτά» 
 «Θα σε περιμένω κάτω, γιατί δεν ξέρω τι ώρα θα έρθει η Εύα με τον πατέρα της και 
δε θέλω να με δουν, στην κατάσταση που είμαι ούτε βέβαια να μας δουν μαζί» 
 Ήρθε γρηγορότερα και αντίκρισε μια Αντιγόνη, όπως δεν την είχε ξαναδεί. Φαινόταν 
να είχε κλάψει. 
 «Μη λες τίποτα» της είπε. «Ηρέμησε πρώτα και τα λέμε πίνοντας καφέ. Εκτός αν 
πρόκειται για κάτι εξαιρετικά επείγον» 
 Την πήγε σε μια ήσυχη γωνιά της παραλίας. Η πόλη ζούσε μια ραστώνη. Ο 
περισσότερος κόσμος έλειπε με αφορμή το εορταστικό τριήμερο και η πόλη απολάμβανε 
αυτή την ευχάριστη πρόσκαιρη εγκατάλειψη παρέα με τους λίγους πιστούς που της είχαν 
απομείνει. 
 Ύστερα από τις πρώτες γουλιές καφέ και έχοντας απέναντί της τον προστατευτικό 
όγκο του Στέλιου που της κρατούσε σφιχτά το ένα χέρι και περίμενε υπομονετικά να λύσει 
τη σιωπή της, η Αντιγόνη αποφάσισε να μιλήσει, δίχως καθόλου πρόλογο. 
 «Χθες γυρνούσα από την Αλεξανδρούπολη και στο τρένο συνάντησα τον αδελφό 
σου» 
 «Μα αφού δεν τον γνωρίζεις πως κατάλαβες ότι είναι ο Φάνης. Ανεξάρτητα, όμως, 
απ’ αυτό πιο είναι το κακό στην όλη ιστορία;» 
 Του τα είπε όλα. Τον τρόπο που την πλησίασε, την πρόταση του να μείνουν στη 
Δράμα, την πρόθεσή της ακόμη και να κοιμηθεί μαζί του. Του μίλησε ακόμη και γιατί θα το 
έκανε. 
 Ο Στέλιος την άκουγε σιωπηλός. Είχε μάθει να μη διακόπτει τους ανθρώπους και 
πάνω απ’ όλα να μην αντιδρά παρορμητικά. Τις λίγες φορές που του συνέβη κόντεψε να 
μπλέξει άσχημα. Ύστερα ήταν και η Αντιγόνη απέναντί του. Ο άνθρωπος που αγάπησε και 
εξακολουθούσε ν’ αγαπά πιο πολύ απ’ οτιδήποτε άλλο στον κόσμο. Δεν μπορούσε να της 
καταλογίσει κάποιο σφάλμα. Πολύ περισσότερο δεν μπορούσε να την κατηγορήσει για 
προδοσία. Ήταν τόσο εξηγημένη μαζί του από την πρώτη στιγμή της γνωριμίας τους. 
 «Πώς το κατάλαβες ότι ήταν ο αδελφός μου;» 
 «Όταν γυρίσαμε από το φαγητό στο ξενοδοχείο με κάλεσε στο δωμάτιό του – 
νοικιάσαμε δυο – για ένα τελευταίο ποτό αλλά με φανερές προθέσεις να περάσουμε μαζί 
τη νύχτα κάτι που η στάση μου δεν είχε αποκλείσει. Παρήγγειλε, μάλιστα, σαμπάνια και 
μου είπε ότι θα έκανε στα γρήγορα ένα μπάνιο. Τότε πάνω στο τραπέζι που άφησε τα 
πράγματά του είδα τα κλειδιά πιασμένα στο μπρελόκ του συνεργείου. Στην αρχή νόμιζα ότι 
ήταν πελάτης σου, αλλά ύστερα θυμήθηκα ότι μου είχες πει ότι είναι στρατιώτης και τον 



 115

ρώτησα έξω από την πόρτα του μπάνιου πού το είχε βρει. Έτσι μου αποκάλυψε την 
ταυτότητά του. Αυτό που μου φάνηκε παράξενο είναι ότι δεν έχετε το ίδιο επίθετο. αλλιώς, 
όταν μου συστήθηκε, θα το είχα καταλάβει και δε θα οδηγούμασταν σ’ αυτή την εξέλιξη. 
Στέλιο, νιώθω απαίσια, κυρίως απέναντί σου» 
 Άπλωσε το χέρι του και την αγκάλιασε μην αφήνοντάς την να απομακρυνθεί από 
κοντά του. 
 «Δε βλέπω πουθενά έγκλημα παρά μόνο αν ανακατέψω τη συμβατική ηθική που 
όμως δε σημαίνει τίποτε για τους δυο μας. Το μόνο που με πειράζει είναι ότι θέλεις να 
βρεις τρόπους να φύγεις από κοντά μου. πίστεψέ με, είναι το μόνο που δε θέλω να 
συμβεί.» 
 «Τόσο πολύ μ’ αγαπάς δηλαδή;» 
 «Περισσότερο δε γίνεται» 
 «Και ο Φάνης;» 
 «Καταρχήν δεν ξέρει τους λόγους που σ’ ανάγκασαν να φύγεις. Δεν ξέρει επίσης 
ποια είσαι ούτε που μένεις, όπως μου είπες. Ύστερα είναι πολύ νέος και στην ηλικία του οι 
άνδρες γρήγορα ξεχνούν μια γυναίκα που τους λέει όχι, ειδικά όταν έχει λόγους. Θα’ ρθει η 
στιγμή που θα τα μάθει από μένα» 
 «Γύρισε στο σπίτι;» 
 «Γύρισε ξημερώματα μ’ ένα ύφος γεμάτο απορία. Αγνόησε τη μάνα μας που τον 
ρωτούσε τι συνέβαινε, αγνόησε και μένα. Άλλαξε ρούχα μου είπε ότι χρειάζεται το 
αυτοκίνητο, πήρε μαζί του τα στρατιωτικά και έφυγε. Παράξενο φέρσιμο, αλλά τώρα 
κατάλαβα το γιατί» 
 «Γιατί δεν έχετε το ίδιο επίθετο;» 
 «Είμαστε από διαφορετικούς πατεράδες. Άσε είναι μεγάλη ιστορία και σίγουρα όχι 
της στιγμής. Με μας τι θα γίνει;» 
 «Ούτε αυτό είναι της στιγμής. Θέλω χρόνο. η Εύα πιθανότατα φεύγει το φθινόπωρο 
για την Αγγλία και θα έχουμε αρκετό χρόνο να ξεκαθαρίσουμε τα πράγματα. Στέλιο, σ’ 
ευχαριστώ που μου φέρεσαι έτσι. Είσαι ο μοναδικός άνθρωπος που με καταλαβαίνεις ό,τι 
και αν γίνει. Νιώθω γαϊδούρα απέναντί σου!» 
 «Αντιγόνη, σ’ αγαπώ. Είσαι ό,τι πολυτιμότερο μπορώ να αποκτήσω και θα παλέψω 
γι’ αυτό. Θα φάμε μαζί το μεσημέρι;» 
 «Όχι περιμένω την Εύα. Θα βρεθούμε όμως σύντομα. Κράτα με όμως λίγο ακόμη 
σφιχτά στην αγκαλιά σου……..» 
 Ο Στέλιος την έκλεισε μέσα στην μεγάλη αγκαλιά του, έριξε την προστατευτική σκιά 
του επάνω της και την άφησε να νιώσει τους κτύπους της καρδιάς του καθώς το κεφάλι της 
κούρνιασε στο στήθος του. Δίχως να πει κουβέντα της έδωσε να καταλάβει ότι εκτός από 
όλα τα άλλα ήταν και ο φύλακας άγγελός της. Απόρησε μόνο γιατί την ένιωθε, παρόλη τη 
ζέστη, παγωμένη. Μόνο ο ήλιος που βίγλιζε τον κόσμο από το φανερό του λημέρι δεν 
παραξενεύτηκε που η Αντιγόνη κρύωνε. Ήταν Θεός και ήξερε ότι οι αχτίδες του δεν 
μπορούν να ζεστάνουν το αίμα των ανθρώπων. 
 
 
 
 
 
 
 
 
 
 



 116

ΚΕΦΑΛΑΙΟ 
 

 Γύρισε στο σπίτι λίγη ώρα πριν φτάσουν ο Άκης με την Εύα. Άκουσε την πόρτα ν’ 
ανοίγει και είδε την κόρη της πλαισιωμένη από δυο τεράστιες βαλίτσες. Την αγκάλιασε και 
άρχισε τις ερωτήσεις. Η Εύα της έκλεισε με το δάκτυλό της το στόμα και της είπε: 
 «Αντιγόνη, έχουμε χρόνο γι’ αυτά. Έχω πολλά νέα να σου πω, αλλά ας τ’ αφήσουμε 
γι’ αργότερα. Τώρα προέχει κάτι άλλο. Ο Άκης είναι κάτω. Είσαι για ένα ‘’οικογενειακό’’ 
γεύμα; Δίχως άλλες υποχρεώσεις» πρόσθεσε γελώντας. 
 «Πήγαινε κάτω και κατεβαίνω σε λίγο. πρέπει να ετοιμαστώ» 
 «Είναι διατεθημένος να περιμένει και αιώνες αν χρειαστεί. Μανούλα, σ’ ευχαριστώ. 
Το ήθελα πολύ αυτό, γιατί πιστεύω ότι ο Άκης το έχει ανάγκη. Ύστερα ούτε που θυμάμαι 
ποτέ να ξαναφάγαμε οι τρεις μας» 
 Μισή ώρα αργότερα ντυμένη και βαμμένη έδινε το χέρι της στον Άκη και περίμενε να 
της ανοίξει την πόρτα του αυτοκινήτου για να καθίσει. Πήγαν στην Αρετσού και ύστερα από 
πολλά χρόνια ξαναθυμήθηκε τι σήμαινε το όνομα Κροντηράς ως πελάτης. Δεν 
εντυπωσιαζόταν βέβαια μ’ αυτά, αλλά δεν μπορούσε ν’ αρνηθεί στον εαυτό της ότι της 
άρεζε. Ο πλούτος είναι όμορφο εργαλείο στη ζωή των ανθρώπων, όταν δεν αποτελεί την 
πρωταρχική προτεραιότητα. Και αυτό το είχε δώσει στον άνδρα της και σ’ όλους τους 
δικούς του να το καταλάβουν καλά. Έτσι αποφάσισε να χαρεί και το γεύμα και το 
περιβάλλον 
 Κάποια στιγμή η Εύα σηκώθηκε και κατευθύνθηκε στην τουαλέτα. Και τότε ο Άκης 
δεν έχασε την ευκαιρία 
 «Θα μου επιτρέψεις να σου πω δυο λόγια» της είπε παίζοντας με το ποτήρι του 
κατά την προσφιλή του συνήθεια 
 «Σ’ ακούω, Άκη» 
 «Αντιγόνη, θέλω να σου πω ότι σ’ αγαπώ ακόμη. Τώρα μάλιστα περισσότερο απ’ 
οποιαδήποτε στιγμή. Ξέρω ότι, για όλα όσα έγιναν μεταξύ μας, είμαι ο μόνος και 
αποκλειστικός υπεύθυνος. Είχα το προνόμιο να καταχτήσω την καλύτερη γυναίκα στον 
κόσμο, να δημιουργήσω την καλύτερη οικογένεια στον κόσμο και τα κλώτσησα και τα δυο. 
Δυστυχώς δεν μπορώ να γυρίσω το χρόνο πίσω. Ένα πράγμα ζητάω και αυτό εσύ 
μπορείς να μου το δώσεις. Την ευκαιρία να επανορθώσω και να σε ξανακερδίσω. Αν 
μπορούσα να ζήσω στο πλάι σου ακόμη και σαν σκλάβος θα ένιωθα σα θεός. Είσαι ο 
μόνος άνθρωπος που μπορείς ένα σκλάβο να τον κάνεις να νιώσει βασιλιάς. Δεν έχω το 
δικαίωμα να βιάζομαι ούτε να απαιτώ, έχω όμως το δικαίωμα ως άνθρωπος να ελπίζω. 
Θέλω και κάτι ακόμη. έστω και αν δεν σκοπεύεις να δεχτείς την πρότασή μου, μη μου το 
πεις. Θα περιμένω το νεύμα σου όσο είμαι ζωντανός. Θα γίνω μια σκιά κάτω από το 
παράθυρό σου δίχως ποτέ να σ’ ενοχλήσει η παρουσία μου. Σ’ ευχαριστώ που ήρθες 
σήμερα μαζί μας. Αυτά που αφορούν την Εύα θα στα πει η ίδια.» 
 Γύρισαν στο σπίτι αργά το απόγευμα. Η Εύα αεικίνητη άλλαξε και έφυγε για να 
συναντήσει κάποιες συμμαθήτριες και συμμαθητές της που ήρθαν στη Θεσσαλονίκη για να 
παρακολουθήσουν φροντιστηριακά μαθήματα. Σε λίγες μέρες άρχισαν οι εισαγωγικές 
εξετάσεις. 
 Τακτοποίησε όσο ήταν δυνατό κάποια πράγματα στο σπίτι που ήταν αναστατωμένο 
από ένα σωρό σκόρπια ρούχα και δέχτηκε με αρχική απορία την επίσκεψη ενός νεαρού 
από ένα ανθοπωλείο που της έφερε ένα τεράστιο μπουκέτο τριαντάφυλλα. Στο κομψό 
μπιστολάκι υπήρχε μόνο μια φράση ‘’Ένα νεύμα περιμένω’’ Άκης. 
 Για την Αντιγόνη ήταν μια συγκλονιστική μέρα. Μια μέρα που διήρκεσε όσο μια ζωή. 
Ξάπλωσε στο κρεβάτι εξαντλημένη από τη σωρεία των γεγονότων. Και, όπως συμβαίνει 
πάντα, οι σκέψεις ήρθαν απρόσκλητες. Και μιλούσαν σε πρώτο πρόσωπο. 



 117

 «Λοιπόν, Αντιγόνη, το δεύτερο μισό της ζωής σου προβλέπεται συναρπαστικό, και 
σου ανήκει» 
 Συλλογίστηκε τα όσα συνέβησαν μέσα σε λίγες ώρες. Την ήρεμη, αλλά και 
αποφασιστική στάση του Στέλιου να την κερδίσει, την πλουσιοπάροχη μεταμέλεια του Άκη, 
το πάθος ενός νεαρού άνδρα που την έκανε να νιώθει σαν ολύμπια Θεά. 
 Ύστερα θυμήθηκε όσα πέρασε τα προηγούμενα χρόνια. Τις ατέλειωτες ώρες 
μοναξιάς στο μικρό διαμέρισμα, σε μια πάροδο της οδού Δελφών, τους εραστές 
‘’κομμάντος’’, τα σαρκοβόρα βλέμματα των αρσενικών που ζητούσαν τη σάρκα της δίχως 
ούτε ένα γραμμάριο να δίνουν από την ψυχή τους και σκέφτηκε μεγαλόφωνα. 
 «Τελικά είναι καλύτερο ν’ αγαπιέσαι από το ν’ αγαπάς. Η καρδιά μας είναι 
εγωίστρια. Όταν αισθάνεσαι ότι αγαπιέσαι, τότε είναι που σε κάνει να νιώθεις σίγουρη, 
σημαντική και να γίνεσαι απαιτητική. Η καρδιά μας δέχεται καθημερινά το αίμα μας 
πάμπολλες φορές, αλλά μόνο όταν βλέπει τις καρδιές των άλλων να ματώνουν γι’ αυτήν 
νιώθει ικανοποίηση». 
 Έφτιαξε το μαξιλάρι, βολεύτηκε στην πιο αναπαυτική στάση και ένιωσε για πρώτη 
φορά το ευχάριστο βάσανο της επιλογής ανάμεσα σε δυο προτάσεις που ήταν 
σαγηνευτικές. 
 
 
 
 
 


