



































Εργασία και χαρά


Πάνος Α. Ζέρβας

Τσαϊκόφσκυ

Αφηγήσεις ανθρώπων 

η καλύβα

1



© Πάνος Α. Ζέρβας
panosz@otenet.gr 

Για τα πνευματικά δικαιώματα αυτού του κειμένου ισχύουν οι
όροι του Creative Commons - 
https://creativecommons.org/licenses/by-nc-nd/3.0/gr/ 

– Επιτρέπεται να το διανέμετε ελεύθερα στην παρούσα 
μορφή του και μόνο.

– Δεν επιτρέπεται να το τροποποιήσετε ή να το αλλοιώσετε
με οποιονδήποτε τρόπο.

– Δεν επιτρέπεται να το χρησιμοποιήσετε για 
διαφημιστικούς ή εμπορικούς λόγους. 

2

https://creativecommons.org/licenses/by-nc-nd/3.0/gr/
mailto:panosz@otenet.gr


Περιεχόμενα
Χρηστάκης, 4
Πως ο Άγιος Ταξιάρχης έκανε τον υδροκέφαλο 
πεπονοκέφαλο, 7
Intercity I, 10
Intercity II, 12
Φιρφίριος, 15
Σούλης. 16
Τρύφων, 21
Θεόκλητος (Λάκης), 23
Λάμπρος, 29
Ελιζαμπέτα, 33
Τηλεφώνημα, 40
Περιμένοντας τη γεμιστή σπλήνα, 45
Τηλεφωνικός μονόλογος, 48
Προ-σχέ-ιι!, 50
What did an American see in a Pontiac wedding party, 
52
Η πλατωνική και οι πραγματικές θεούσες, 60
Ο γέροντας, 69
Ο τύπος με το ψάθινο καπέλο, 71
Σαν σήμερα, 34 χρόνια πριν, 73
Επέτειος, 76
Εργασία και χαρά, 80
Η επιχειρηματικότητα των νέων, 85
Το δημοψήφισμα και  η Ελένη, 88
Τσαϊκόφσκυ, 90
Ο Νικολάρας, 94
Ακατανόητες αφηγήσεις, 99
Μια παλιομοδίτικη ιστορία, 107
Κιλελέρ, 110
Είμαστ’ εμείς Λαμπράκηδες, 114

3



Χρηστάκης

Ο άντρας της Γεωργίας ήτανε εξορία, κουμμουνιστής. Η
Γεωργία  όχι,  δεν  ήτανε… και  είχε  κάνει  μια  εγχείρηση
σκωληκοειδίτη και της είχε πει  ο γιατρός να μην κάνει
έρωτα για ένα χρονικό διάστημα, οπότε μου λέει όχι από
μπροστά,  από  πίσω…  εγώ  τότες  ήμουνα   δεκαπέντε,
δεκάξι χρονώ και τρελάθηκα, ήτανε μια γυναικάρα ίσαμε
κει  πάνω και  γονατίζει… Λέω,  η ζωή  τελειώνει  εδώ… ή
αρχίζει…

Το  οποίον,  φορτηγατζής.  Δούλευα  σαν  το  σκυλί,  είκοσι
ώρες,  έπαιρνα  υπερωρίες,  πολλά  λεφτά….  και  μετά,  τα
έτρωγα  με  τις  κυρίες.  Γιατί  να  μην  έρθουνε;  Τρώγανε,
πίνανε,  ωραίος τύπος ήμουνα, λεφτά υπήρχανε… Μέχρι
που  συνάντησα τη  γυναίκα  μου,  αυτή  ήτανε  δεκαεφτά,
εγώ  εικοσιεννιά…  Μόλις  κάναμε  τα  παιδιά  και
ξεπετάχτηκαν λιγάκι, λέω να με συγχωρείτε, εγώ λέω να
την κάνω… και την έκανα!

4



Βγαίνανε και τότες οι   γυναίκες, αλλά πιο δύσκολα, πιο
μαζεμένα, έπρεπε να έχεις μεγάλη υπομονή και να έχεις
και  τον  τρόπο  σου… Και  ήτανε  άμαθες.  Ας  πούμε  την
πιπίλα, τρόμαζαν να τη μάθουν… αλλά και πάλι,  χωρίς
μεράκι…  εκτός  από  τις  ανατολίτισσες…  πήγα
προσφάτως, δηλαδή  πριν  καμιά  είκοσι  χρόνια,  στην
Κωνσταντινούπολη και πήγα στο χαμάμ… δηλαδή χαμάμ
μπουρδέλο… και λέω εδώ είναι η ζωή κι όποιος λέει ότι οι
Τούρκοι  είναι  μαλάκες,  είναι  ο  ίδιος  αρχιμαλάκας!  Σε
περιποιούνται, ρε παιδί μου, οι ανατολίτισσες… ολόκληρη
επιστήμη!

Πόντιος είμαι, εκ μητρός και πατρός και μεγάλωσα στον
Πειραιά…  τώρα  πως  βρέθηκα  στην  Περαία  μη  ρωτάς,
είμαι εδώ επειδής είμαι ερωτύλος… όχι καλά το άκουσες,
ερωτύλος…

Το  οποίον,  πριν  γίνω  φορτηγατζής  δούλεψα  υπάλληλος
και  έμπορος  σε  γυναικεία  εσώρουχα… ήτανε  τότε  κάτι
κυλόττες αμερικάνικες, σε διάφορα χρώματα και έγραφε η
καθεμία πάνω μια ημέρα, Δευτέρα, Τρίτη και τα λοιπά.
Δεν πρόφταινα να τις δίνω στις κυρίες, σετ! Δύο με πέντε
που σχολάζαμε από το μαγαζί, εγώ έπαιρνα τα πακετάκια
μου και  έκανα διανομή… δεν το πίστευα κιόλας,  έλεγα
εγώ ο πιτσιρικάς θα πάω μ’ αυτή τη γυναικάρα; Κι όμως,
οι  κυρίες  μου  βάζανε  να  φάω,  δοκιμάζανε  και  τα
εσώρουχα, καταλαβαίνεις…

Όχι,  το στρινγκ και  το τάνγκα δεν τα είχανε τότε,  αυτά
είναι τελευταίες μόδες, τα έμαθα προσφάτως… το ξύρισμα;
Όχι,  ούτε  αυτό  το  ξέρανε,  με  το  ζόρι  ξυρίζανε  τις
μασχάλες…  εκτός  από  τις  Σμυρνιές!  Μου  είχε  τύχει
Σμυρνιά  και  ήτανε  ξυρισμένη,  εκείνο  τον  καιρό… άλλο
επίπεδο σου λέω, καμιά σχέση με τις ντόπιες! Αλλά και
όλες  οι  ανατολίτισσες,  Αρμένισσες,  Ιρανές,  Ρωσίδες,
Ουκρανές…  τη  λατρεύουν,  την  έχουν  για  θεό…  μου
λέγανε  κάτι  Βουλγάρες,  Χρηστάκη,  αν  ήξερες  τη  γλύκα
πού ‘χει η ψωλή, δε θα ξεκολλούσες, χαχαχα… Οι δικές

5



μας  είναι  διαφορετικές,  δεν  το  χαίρονται  τόσο… μη με
ρωτάς γιατί, που να ξέρω; Λέω αυτά που είδα!

Τώρα προβληματίζομαι, γιατί σε λίγο κλείνω τα εβδομήντα
πέντε, να πάρω το βιάγκρα ή το άλλο, το πωστολένε, που
είναι πιο αποτελεσματικό και δεν έχει και παρενέργειες;
Προς το παρόν δεν έχω πάρει τίποτα, αλλά που θα πάει,
θα το χρειαστώ, χαχαχα…

Εσείς  πάτε  για  πενήντα;  Α,  εσείς  γαμάτε  ωραία,  στο
καλύτερό σας… τι ανάγκη έχει ο πενηντάρης;

Νοιώθω μια χαρά… μετά από δω θα πάω στη Σέρβα, θα
μου βάλλει  μια πίτσα να φάω,  μια μπύρα… την ξέρεις
μωρέ,  αυτή  με  τα  μεγάλα  μπαλκόνια,  δίπλα  στο
βιντεάδικο… άμα λάχει θα της ελέγξω και την εσωτερική
υγρασία και  μετά κατά τις  πέντε θα πάω σπίτι,  που με
περιμένει η δικιά μου… αλλά ούτε δίνω λογαριασμό, ούτε
τηλεφωνάω,  ποτέ  δεν  τηλεφώνησα,  τι  τηλέφωνο  θέλεις
κυρία  μου,  εγώ  δουλεύω,  είκοσι  ώρες  στο  τιμόνι,  για
τηλέφωνα είμαστε;

6



Πως ο άγιος Ταξιάρχης έκανε
τον

υδροκέφαλο πεπονοκέφαλο

Μου επιτρέπετε να σας πω κάτι πολύ σοβαρό; Εμένα οι
γονείς μου είχαν τέσσερα παιδιά, το πρώτο αγόρι και τρία
κορίτσια, αλλά το αγόρι πέθανε και ξαναβάλανε μπρος για
να κάνουν γιο και εγεννήθηκα. Το σοβαρό τώρα: μέχρι να
σαραντίσει το μωρό, άλλος κανείς από τους δικούς του δεν
πρέπει  να  μπαίνει  στο  σπίτι  μέσα.  Γιατί  υπάρχουν
άνθρωποι με πολύ κακό μάτι. Σου λέει η άλλη, τι ωραίος
πλάτανος  αυτός  εδώ στην πλατεία  και  σε  δυο μέρες  ο
πλάτανος έχει μαραθεί και ξεραίνεται! Γι’ αυτό σας λέω να
προσέχετε  πολύ  το  κακό  μάτι,  διότι  μετά  προκύπτουν
επιπλοκές μεγάλες – δεν ξέρω αν συμφωνεί ο κύριος. Σε
μένα ήρθε μια γειτόνισσα και ήμουν ακόμα ασαράντιγο
μωρό  και  λέει  καλέ  τι  παίδαρος  είναι  αυτός!  Πάει,  μ’
έκαψε! Εμένα που με βλέπετε τώρα, πρέπει να πούμε πως
το κεφάλι μου διαφέρει από των άλλων ανθρώπων, πώς να
το  κάνουμε,  να  λέμε  την  αλήθεια,  όχι,  διαφέρει,  έχει

7



μεγάλη  διαφορά.  Αλλά,  μωρό  δεν  ήταν  έτσι,  ήταν
στρογγυλό!

Βλέπετε  κυρία  μου  εδώ,  ανάμεσα  στα  φρύδια  κάτι
διαφορετικό;  Μια  κοκκινάδα;  Ε,  είχα  το  σημείο  του
σταυρού – μ’ αυτό γεννήθηκα! Και είπε η μάνα μου, ήταν
πολύ  θρήσκα  η  μάνα  μου,  αυτό  το  παιδί  θα  το  κάνω
δεσπότη! Δεσπότη, ε; Ούτε καντηλανάφτης δεν αξιώθηκα!
Εξαιτίας της βασκανίας.

Από την ώρα που μπήκε στο σπίτι  το κακό το μάτι,  το
κεφάλι  μου  πήρε  να  φουσκώνει,  να  φουσκώνει  σαν  το
μπαλόνι.  Τεράστιο  έγινε.  Και  περνούσε  ο  καιρός  και
έφτασα  δυο  χρονώ  και  είχε  γίνει  τεράστιο,  εγώ  δεν
καταλάβαινα τίποτα, ούτε μιλούσα, κρεμόμουνα μονάχα
από το βυζί  της  μάνας μου.  Είπε κάποιος  στον πατέρα
μου, κυρ Γιάννη, ο πατέρας μου ήτανε στρατιωτικός και
είχε έρθει εδώ στη Λέσβο με την απελευθέρωση και μετά
που  πήρε  σύνταξη  έκανε  το  δικηγόρο.  Μανωλακάκης
Ιωάννης.  Μανώλης  Μανωλακάκης  ονομάζομαι.  Είμαι
εβδομήντα  εφτά  ετών.  Τι  έλεγα;  Α,  είπε  κάποιος  στον
πατέρα μου, κυρ Γιάννη, αυτό το παιδί πρέπει να το δουν
οι  γιατροί  και  με  πήρε  και  με  πήγε  στους  γιατρούς  κι
αυτοί  με  διορίσανε  ότι  θα  πεθάνω  και  δε  μπορούν  να
κάνουν  τίποτα,  ούτε  μία  στο  εκατομμύριο  δεν  υπάρχει
ελπίδα. Με πήρε ο πατέρας μου και με έφερε πίσω και με
περιμένανε.  Αλλά  εγώ  ζούσα,  άλλο  που  το  κεφάλι  μου
μεγάλωνε και είχε γίνει πια τεράστιο και ολοστρόγγυλο και
από κάτω ένα σωματάκι τόσο δα.

Έφτασα  πέντε  χρονών.  Τα  άλλα  τα  παιδιά  στα  πέντε
χαλούσανε  τον  κόσμο,  έξω  στις  ρούγες,  εγώ  δεν  είχα
μιλήσει  ακόμα,  δεν  είχα βγει  από το σπίτι.  Ώσπου μια
μέρα ήρθε μια γειτόνισσα στη μάνα μου και της λέει το
παιδί  θα  το  πάτε  στην  εκκλησία  του  Αγίου  Ταξιάρχη,
ξέρετε  ποιος  είναι  ο  Άγιος  Ταξιάρχης,  είναι,  να  μη  τα
πολυλογούμε,  αυτός που συνοδεύει  τις ψυχές, ε;  Θα το
πάτε στην εκκλησία – εδώ παραπάνω είναι, στην Άντισσα,
έχει στη μέση μια λιμνούλα πέτρινη που βγάζει αγίασμα,

8



θα το ραντίσετε το παιδί με αγίασμα. Και θα θυμιάσετε τις
τέσσερις γωνιές του σπιτιού, του σπιτιού μου δηλαδή, πριν
το φέρετε πίσω! Μόλις με φέρανε πίσω είπα μαμά, πρώτη
φορά.  Και  άνοιξε  το  κεφάλι  μου,  να  τρέχουν  τα  νερά
αβέρτα!

Σε  ένα  χρόνο  μέσα  το  κεφάλι  είχε  ξεφουσκώσει,  από
ολοστρόγγυλο που ήταν έγινε έτσι που το βλέπετε. Πήγα
σχολείο κανονικά και ήμουν εκ των αρίστων μαθητών. Και
το  εξήγησε  ο  Άγιος  Ταξιάρχης  στη  μάνα  μου,  είκοσι
χρόνια μετά ήρθε στον ύπνο της και της λέει εξεπίτηδες το
κάναμε το κεφάλι έτσι, γιατί αν έμενε στρογγυλό, ποιος θα
το πίστευε;

Aλλά θέλω τώρα να σας πω κι ένα άλλο, πολύ σοβαρό…

9



Intercity Ι
 
Έτσι  ειμ’  εγώ,  ταξιδεύω  από  μέρος  σε  μέρος,  δε  μένω
πουθενά πολύ καιρό. Τελευταία δούλευα στα Πυρηναία,
στα σύνορα με τη Γαλλία, χιόνια – you know. Σερβιτόρα
είμαι, σερβιτόρα… Μια εδώ, μια εκεί… δε μου αρέσει να
μένω στο ίδιο μέρος… Σε όλη την Ευρώπη έχω πάει, αλλά
από  Ασία  μονάχα  στην  Ταϊλάνδη.  Εκεί  το  έκανα  το
τατουάζ, χαχαχα…

I know, μιλάω δυνατά και γελάω ακόμα πιο δυνατά… οι
άνθρωποι με κοιτάνε περίεργα… Αλλά, πολύ σοβαροί δεν
είναι; Να αυτές οι κυρίες πίσω, πολύ σοβαρές… δε γελάνε
ποτέ; Μπα, εσύ δεν είσαι σοβαρός, είσαι ΟΚ, χαχαχα…

Κάνει κρύο, κι εγώ είμαι μ’ αυτό το μπλουζάκι… ευτυχώς
έχω το σάλι… σε πειράζει να βάλω τις κάλτσες μου; 

Γράθιας… Στην Ιμπίθα, έκανε ζέστη… you know, από την
Ιμπίθα είμαι, εκεί είναι το σπίτι μου, η μαμά μου… πήγα
και  τους  είδα…  και  τηλεφώνησε  η  φίλη  μου  από
Σαλόνικα, μαζί δουλεύαμε στα Πυρηναία, you know – και

10



μου λέει γιατί δεν έρχεσαι τώρα που δεν έχει δουλειά να
περάσουμε μαζί καμιά δεκαριά μέρες; Θα γυρίσουμε σε
διάφορα μέρη… όχι  δεν  τα ξέρω,  δεν  έχω ιδέα που θα
πάμε, χαχαχα…

Αχ, γιατί να απαγορεύεται το τσιγάρο σ’ αυτό το τραίνο,
χαχαχα… καπνίζω πολύ… αυτά είναι ρουμάνικα τσιγάρα,
μου τα έδωσε ένας φίλος από Ρουμανία και θυμήθηκα, η
φίλη μου κάνει  συλλογή από πακέτα,  θα της το πάω…
Αλλά πρέπει κάποτε να το κόψω, είναι όμως δύσκολο, you
know… Πρέπει να σταματήσω να πίνω κιόλας, με είδες
πριν,  έπινα  μπύρα… Είμαι  πια  είκοσι  οχτώ,  δεν  είμαι
κοριτσάκι, you know…

Όχι, σπάνια κλαίω… είμαι γελαστό παιδί,  δε σκέφτομαι
και  πολύ…  Για  μένα  έχει  σημασία  η ελευθερία και
η ανεξαρτησία, όπως σ’ όλες τις κοπέλες, you know, όχι
ρομάντζα  και  λουλούδια  και  αηδίες… Μόνο μια φορά I
was in love,  πάνε τέσσερα χρόνια… αλλά αυτό κρατάει
λίγο καιρό, έτσι δεν είναι;

Αχ,  ωραία  η  μπύρα, thanks…  αλλά  κάποτε  πρέπει  να
σταματήσω  να  πίνω…  θέλω  να  κάνω  κι  ένα  παιδί, 
in the future… με  περιμένουν,  μου  είπε  η  Μάρθα,  θα
κάνουμε πάρτυ απόψε, you know, αλλά δεν ξέρω αν θα
με κρατάνε τα πόδια μου γιατί το πρωί ταξίδεψα με τραίνο
ως τη Μπαρθελόνα, μετά πήρα το αεροπλάνο για Ατένα
και μετά τραίνο για Σαλόνικα… αλλά είμαι συνηθισμένη
στα ταξίδια, you know…

Λες να προλάβω να καπνίσω το τσιγάρο στη Λαρίσα; Να
πάω εκεί, ανάμεσα στα βαγόνια; Λες να με πετάξουν από
το τραίνο; Θα τους πω πορφαβόρ, σπανιόλα λόκα είμαι,
χαχαχα… Άσε, θα περιμένω τη Λαρίσα… Να πιούμε μια
μπύρα ακόμα, τι λες;

11



Intercity II

Τελικά  είχες  δίκιο,  χαραμίστηκε  το  πούρο,  ίσα  που
πρόλαβα να το ανάψω και να ρουφήξω μια, αλλά τι  να
κάνουμε κι εμείς οι εξαρτημένοι; Η Σπανιόλα πρόλαβε και
το πήγε μέχρι τη μέση το τσιγαράκι της…

Ισπανική φιλολογία διδάσκω, στην Κρήτη κάτω, ανεβαίνω
τώρα Θεσσαλονίκη γιατί παίζει ένα συνέδριο… παραλίγο
να μπλέξω και με την πορεία, μένω Λεωφόρο Αλεξάνδρας
κοντά,  μόλις  πλησίασα  βλέπω  μπάτσοι  πήχτρα.  Παλιός
τώρα εγώ σ’ αυτά, κωλώνω; Τι τρέχει ρε παιδιά λέω, πίσω
είναι  αναρχικοί,  γίνεται  χαμός μου λέει  ένας.  Λέω στον
εαυτό  μου,  για  πρόσεχε  έτσι  με  το  καπελάκι  και  το
σακίδιο στην πλάτη, ώρες να σε περάσουνε για αναρχικό
και τραβήξεις καμιά αδέσποτη τώρα στα πενήντα…

Να μη τα πολυλογώ, φτάνω στο σπίτι, μπροστά είναι κάτι
σκαλάκια, γεμάτα ΜΑΤ κι εγώ βαδίζω προς τα κει. Βγάζω
λοιπόν  τα  κλειδιά,  σηκώνω  το  χέρι  ψηλά  και  τα
κουδουνίζω,  να  καταλάβουνε,  ιδιοκτήτης  που  θέλει  να
μπει στο σπίτι του.

12



Μπαίνω, φτιάχνω καφέ, βγαίνω στο μπαλκόνι. Άμα ακούω
τον  ήχο  της  πορείας…  Μια  ζωή,  στο  Ρήγα  ήμουνα
δηλαδή…  γιατί  γελάς;  Α,  το  ακούς  συχνά  αυτό  τώρα
τελευταία, ε, είμαστε κι εμείς πολλοί κάποτε, μην κοιτάς
τώρα που είμαστε όλοι πάρε τον ένα και βάρα τον άλλονε,
αλλοτριωμένοι του κερατά…

Αλλά μόνον εμείς;  Ο Ολλανδός  ήτανε του Κουκουέ και
διάβαζε  το  Κεφάλαιο  του  Μάρξ  μανιωδώς,  το  ίδιο  κι  ο
άλλος  της  Νεοσέτ…  Οι  τρεις  είμαστε  φιλαράκια,  αυτοί
προκόψανε, εγώ όχι… αλλά πολύ διάβασμα στο Κεφάλαιο!
Λες γι’  αυτό να έγιναν  πετυχημένοι  καπιταλίστες,  να το
οφείλουνε  στη  μελέτη  του  Μαρξ;  Τώρα  αυτή  δεν
καταλαβαίνει γιατί γελάμε… 

Το πρώτο μου διδακτορικό το έκανα στη Θεσσαλονίκη, στη
Φιλοσοφία…  Σαχλαμαρίτσες…  Άμα  ακούς  καθηγητής
πανεπιστημίου,  πιάσε  τα  τέτοια  σου…  Αλλά  πριν  είχα
δουλέψει  φάμπρικα,  είχα  κάνει  ΣΕΛΕΤΕ,  βοηθός
διορθωτή  δοκιμίων,  διορθωτής…  είχα  πολλά  και
διάφορα… Θα καταλήξεις  διαφημιστής  ρε,  μου  έλεγε  ο
Ολλανδός,  σοβαρέψου!  Πράγματι,  κάποτε  που  είχα
μεγάλες απενταρίες μοίραζα διαφημιστικά κάτω από τις
πόρτες…

Με την πολιτική καθάρισα το 1982 και είπα τέρμα. Μέχρι
τότε άφηνα τα πάντα και έτρεχα εδώ και κει, διάβαζα…
πολύ  διάβασμα!  Πολιτική,  οικονομία  αλλά  και  αβέρτα
ποίηση και φιλοσοφία… Α, πως έμπλεξα με τα Ισπανικά…
τεμπέλιαζα στην Αθήνα, ώσπου γνώρισα μια Ισπανίδα και
όταν έφυγε πήγα να τη βρω. Για να έχω άλλοθι, γράφτηκα
στο  πανεπιστήμιο  εκεί,  πιο  αστείοι  από  εμάς  είναι,  μη
νομίζεις…  Ε,  σιγά  σιγά  τελείωσα,  έκανα  και  δεύτερη
διατριβή,  για  να  πηγαινοέρχομαι  μετά  που  είχα
επιστρέψει στην Ελλάδα…

13



Αλλά  ήταν  σπουδαίες  εμπειρίες…  Γνώρισα  τον  Αντόνιο
Γκαδές και μιλήσαμε, γνώρισα ένα δυο συντρόφους του
Λόρκα, η Ισπανία μου άρεσε πολύ…

Ε, μετά γύρισα, παντρεύτηκα, έκανα παιδί, μπήκα και στο
κόλπο,  στο  πανεπιστήμιο…  Φτάσαμε  κιόλας;  Μα  δεν
προλάβαμε  να  πούμε  τίποτα…  Άντε  γεια,  χάρηκα  …
Μπουένας νότσες, σενιορίτα Μάρθα!

14



Φιρφίριος
Α,  εσύ  είσαι  και  λέω  που  τον  ξέρω  αυτόνα!  Τι  κάνεις,
γιατρέ μου; Όλα καλά; Μπράβο, μπράβο βρε θηρίο! Κι
εγώ  καλά,  αλλά  πρέπει  να  χάσουμε  και  κανένα  κιλό,
χαχαχα… Αυτές τις μέρες έχουμε ησυχία και μπορεί και
ο  μοναχός  να  ευχαριστηθεί  την  ησυχία  του  και  το
μοναστήρι του, να κάτσει και να απολαύσει… Τον άλλο
καιρό, το καλοκαίρι ιδίως, γίνεται ο χαμός…

Καρδιά μου πώς αντέχεις μέσα στη φωτιάααα…

Τι ρολόι είναι αυτό, σέικο; Πολύ μου αρέσουν τα ρολόγια,
έχω τρέλα με τα ρολόγια. Και να σκεφτείς ότι υπάρχουν
ρολόγια  που  κάνουν  τριάντα  χιλιάδες  ευρώ!  Με  είχες
σώσει τότε, μ’ εκείνα τα δόντια! Τρία χρόνια πάνε; Τόσο
πολύ; Βρε τον άτιμο τον καιρό, πώς περνάει…

Καρδιά μου πώς αντέχεις στη φωτιάααα…

Εδώ είμαστε μόνοι, πρέπει να προσέχουμε τον εαυτό μας,
ό,τι κι αν συμβεί. Έχουμε βέβαια την Παναγία, αλλά τι να
σου κάνει κι αυτή… Θα πάω τώρα ν’ αράξω, αλλά πρώτα
πρέπει  να  ετοιμάσω  τη  βάρδια  μου,  να  κάνω  δηλαδή
καναδυό τηλέφωνα, καταλαβαίνεις. Πολύ χάρηκα που σε
είδα!

15



Σούλης

Α,  αυτό  είναι  το  Ρώσικο…  Μαγκίφισεντ…  Πρώτη  φορά
έρχομαι, ξέρεις. Είπα να το δω κι αυτό, όσο μπορώ ακόμα
και ταξιδεύω…

Ρουμελιώτης  είμαι,  αλλά  τη  ζωή  μου  την  έζησα  στην
Αμερική, την περισσότερη. Εικοσιπέντε, εικοσιέξι χρονών
ήμουνα όταν πήγα εκεί, τώρα είμαι εβδομήντα πέντε, άστα
να πάνε… Αλλά δεν έχω παράπονο, την έζησα τη ζωή και
τη ζω ακόμα δηλαδή, όσο πάει.

Έκανα  πολλές  δουλειές  στη  ζωή  μου…  Πριν  φύγω,  οι
μπαρμπάδες μου ήθελαν να διοριστώ στο δημόσιο, είχαν
τα μέσα τότε,  κομματάρχες, ξέρεις.  Τους το δήλωσα, αν
γίνω  δημόσιος  υπάλληλος,  θα  αυτοκτονήσω!  Είχα
παντρευτεί κιόλας την πρώτη μου γυναίκα, είχαμε κάνει
και το γιο – ξέρεις, πρέπει να είναι στην ηλικία σου, έχω
και δυο εγγόνια!  Καλό παιδί,  αλλά παντρεμένος  με την
ίδια γυναίκα είκοσι χρόνια, του λέω πως αντέχεις ρε παιδί
μου, δε μου έμοιασες καθόλου, χαχαχα…

16



Εγώ,  που  λες  Πάνο,  έκανα  πέντε  γάμους,  ο  ένας  στην
Ελλάδα  και  οι  τέσσερις  στην  Αμερική.  Η  πρώτη  μου
γυναίκα  ήτανε  κοντοχωριανή  μου,  αρχοντοκόριτσο,
καλομαθημένη – όταν βρέθηκε στη Νέα Υόρκη κόντεψε να
τρελαθεί, δε μπόρεσε να προσαρμοστεί καθόλου στο νέο
περιβάλλον.  Έτρεχα κι  εγώ με τις  δουλειές,  θα σου πω
μετά τι δουλειές έκανα, έμενε μόνη στο σπίτι με το μωρό.
Δυο χρόνια μετά,  το πήρε απόφαση, πήρε το παιδί  και
γύρισαν στην Ελλάδα.  Το γιο  μου τον  είδα μετά είκοσι
χρόνια, αυτή δεν την έχω ξαναδεί από τότε.

Η δεύτερη  ήταν  μια  Ιταλίδα,  έξω  καρδιά,  μείναμε  μαζί
πέντε  χρόνια  και  χωρίσαμε.  Η  τρίτη  ήταν  Αμερικάνα, 
θεωρατική  γυναίκα,  γυναικάρα,  αλλά  μου  βγήκε  του
κατηχητικού, ήθελε να πηγαίνουμε στην Εκκλησία κάθε
Κυριακή,  δεν  προκόψαμε  μαζί.  Μετά  παντρεύτηκα  μια
Λατίνα, Κολομβιανή. Δέκα χρόνια ζήσαμε μαζί, μια χαρά
όλα, αλλά ήταν άτυχη, αρρώστησε η καημένη και πέθανε,
στα σαράντα ένα της.

Α, η πέμπτη… Αυτή ήταν μια χαρά, αλλά ήθελε σώνει και
καλά να  κάνουμε  παιδί.  Της  το  είχα  ξεκόψει,  έχω  ένα
παιδί και δε θέλω άλλο, αλλά όσο περνούσε ο καιρός και
πλησίαζε τα σαράντα άρχισε να γίνεται φορτική και στο
τέλος  την  έδιωξα.  Από  τότε  είμαι  ξανά  ελεύθερο  παιδί,
χαχαχα…

Πάντως, να το ξέρεις, είμαι μονογαμικός εκ πεποιθήσεως!
Εκτός από έκτακτες περιπτώσεις αδυναμίας, αλλά αυτές
δεν πιάνονται, χαχαχα…

Σκέφτομαι να ετοιμάσω τον τάφο μου από τώρα, να είναι
ΟΚ όταν έρθει η ώρα… Λέω λοιπόν να βάλω δίπλα μια
μαρμάρινη στήλη με τα ονόματα των γυναικών μου, κατά
χρονολογική  σειρά.  Αλλά  καλού  κακού  θα  αφήσω  από
κάτω λίγο χώρο κενό, λέω πως ακόμα με παίρνει για έναν
τελευταίο γάμο, τι λες κι εσύ, χαχαχα…

17



Το λέω για αστείο, αλλά το σκέφτομαι σοβαρά και γιατί
λες;  Γιατί  τελευταία  μου  τύχανε  κάτι  αναποδιές  στην
υγεία, όχι σπουδαία πράγματα, αλλά δεν είχα κοντά μου
έναν άνθρωπο να μου δώσει ένα ντεπόν…

Θα μου πεις, τα ήθελες και τα ‘παθες… Εντάξει, ξεκίνησα
να κάνω μια βδομάδα ταξίδι σε Ιταλία και Ισπανία, για να
συναντήσω κάποιους σκηνοθέτες και παραγωγούς, Ξέρεις,
έχω  γράψει  ένα  βιβλίο  πριν  μερικά  χρόνια  και  έχω
πουλήσει  τα  δικαιώματα  για  να  γίνει  ταινία,  αλλά  η
υπόθεση σκαλώνει ακόμα. Ξεκίνησα λοιπόν από το χωριό
μου,  που  έμενα  τελευταία  και  πήγα  να  δω  τι  γίνεται,
επιτόπου. Θα επέστρεφα σε λίγες μέρες, αλλά μου τη δίνει
ξαφνικά και παίρνω το αεροπλάνο από Μπαρτσελόνα για
Μπαγκόνγκ.

Δεν  είχα  ξαναβρεθεί  εκεί,  μου  άρεσε  πολύ,  τρελάθηκα.
Αφού  αποφάσισα  να  νοικιάσω  σπίτι  και  να  μείνω  επ’
αόριστον,  αντί  να  μείνω  στο  χωριό  μου,  όπως  είχα
αποφασίσει. Αλλά με έπιασε ό,τι αρρώστια κυκλοφορεί σε
κείνα  τα  μέρη,  μέχρι  ελονοσία.  Τρόμαξα  να  συνέλθω,
πήρα το αεροπλάνο και επέστρεψα στην Ελλάδα, που με
σηκώνει το κλίμα.

Γιατί έρχομαι στο Όρος; Α, αναζητώ υλικό για το βιβλίο
που γράφω τώρα. Γράφω ένα βιβλίο όπου αποδεικνύω με
αδιάσειστα ντοκουμέντα ότι η Σαλώμη της Ηρωδιάδας και
η Μαρία η Μαγδαληνή είναι ένα και το αυτό πρόσωπο.
Και  όχι  μονάχα αυτό,  αλλά είναι  το  ίδιο πρόσωπο που
έγραψε το Ευαγγέλιο του Ιωάννη. Έχω βρει αποδείξεις για
όλα  αυτά  και  πιστεύω  ότι  το  βιβλίο  θα  γίνει  μπεστ
σέλλερ…  Έμαθα  ότι  υπάρχει  ένας  μοναχός  που  έχει
ασχοληθεί κι αυτός με το ίδιο θέμα, επικοινώνησα μαζί
του  και  πηγαίνω  να  τον  συναντήσω,  είναι  πολύ  γέρος,
σχεδόν ενενήντα, αλλά τα έχει τετρακόσια!

Α,  θα  στο  στείλω  όταν  τυπωθεί,  θα  το  βρεις  πολύ
ενδιαφέρον! Τώρα που δε δουλεύω πια, ασχολούμαι με το
γράψιμο,  αυτό  μου  αρέσει.  Έχω  λίγα  εισοδήματα  από

18



διάφορες πηγές, φτάνουν και περισσεύουν. Σύνταξη, όχι
δεν παίρνω ή μάλλον όχι, παίρνω, από τον αμερικάνικο
στρατό,  αναπηρική…  Όταν  πήγα  στην  Αμερική  έκανα
διάφορες  δουλειές,  ο  πατέρας μου ήταν εκεί  και  έκανε
παγωτά,  ξέρεις,  τα  πούλαγε  με  το  καροτσάκι  στους
δρόμους, αλλά δε μου άρεσε και δεν πήγα καθόλου μαζί
του,  έκανα  άλλες  δουλειές,  ζωγράφος,  πλανόδιος
μουσικός, τέτοια πράγματα.

Κάποια  στιγμή  δεν  ξέρω  πως  μου  την  έδωσε  και
κατατάχτηκα  στο  στρατό,  έγινα  μάλιστα  αλεξιπτωτιστής.
Τότε ήταν που με παράτησε και έφυγε από την Αμερική η
πρώτη μου γυναίκα, μαζί με το γιο μου… Σε μια πτώση,
λοιπόν, πιάστηκε το αλεξίπτωτο σ’ ένα δέντρο και έμεινα
κρεμασμένος  πέντε  μέρες,  ώσπου  με  βρήκαν  και  με
ξεκρέμασαν.  Από το χτύπημα μου έμεινε μια αναπηρία
στο πόδι το δεξί και παίρνω σύνταξη από το στρατό, όχι
πολλά αλλά με έχουν ξελασπώσει σε πολλές περιπτώσεις.

Πέρασαν  πολλά  λεφτά  από  τα  χέρια  μου,  εκατομμύρια
δολάρια… Είχα στήσει κάποτε μια μεγάλη αλυσίδα φαστ-
φουντ, αλλά λόγω κακής διαχείρισης αναγκάστηκα να την
πουλήσω, για να καλύψω τα χρέη… Σήμερα η εταιρεία
αυτή  είναι  στο  χρηματιστήριο  της  Νέας  Υόρκης.  Αυτό
συνέβη  πολλές  φορές,  έφτιαχνα  δουλειές,  έβγαζα  πολύ
χρήμα και μετά όλα πήγαιναν κατά διαβόλου. Ο λόγος,
τώρα που το σκέφτομαι, είναι ότι ενώ είχα πάντοτε καλές
ιδέες  και  ξεκινούσα  με  μεγάλη  όρεξη,  σύντομα
βαριόμουνα, δεν είχα την υπομονή και την πειθαρχία… 
Ώσπου ασχολήθηκα με το real estate, μεσίτης.

Αυτή η δουλειά μου ταίριαξε καλά, βρέθηκα στο στοιχείο
μου, αλλά και πάλι τα κέρδη δεν τα επένδυσα, τα έφαγα
σε ταξίδια και  σε γούστα.  Το μεγαλύτερο εισόδημά μου
τώρα είναι από τα δικαιώματα που μου πληρώνουν για το
βιβλίο  μου,  αυτό  που  το  έδωσα  να  γίνει  ταινία  και  το
έγραψα μετά τα εξήντα πέντε. Α, αυτοβιογραφικό είναι, θα
σου στείλω ένα να το διαβάσεις, ξέρεις αγγλικά, έτσι;

19



Τα  αδέρφια  μου  είναι  στην  Αμερική,  κλασσικοί
Αμερικάνοι. Να σκεφτείς πως όταν παντρευόταν ο ανεψιός
μου, ο αδερφός μου μου επέστησε την προσοχή, να μην
αρχίσω  να  μιλάω  στο  γάμο  και  παρεξηγηθούν  οι
Αμερικάνοι συμπέθεροι, οι Καλιφορνέζοι. Θύμωσα κι εγώ
και δεν πήγα καθόλου! Η αδερφή μου τώρα βγήκε στη
σύνταξη, ήταν καθηγήτρια σ’ ένα πανεπιστήμιο του Τέξας.
Εμένα δε μ’ αρέσουν αυτά τα μέρη, μονάχα η Νέα Υόρκη
μου ταιριάζει, είναι του γούστου μου!

Πάντως τα παιδιά των ανεψιών μου μιλάνε όλα ελληνικά,
έρχονται  στην  Ελλάδα,  πηγαίνουν  στις  οργανώσεις  των
ομογενών,  στις  Ορθόδοξες  Εκκλησίες,  παντού.  Εγώ  δεν
πάτησα το πόδι μου σε τέτοιες καταστάσεις, σε ελληνικά
λόμπυ, τα βαριέμαι αφόρητα αυτά τα πράγματα. Α, όταν
ήρθανε τα ανίψια μου εδώ στην Ελλάδα ένα πράγμα τους
έκανε εντύπωση και με ρωτούσαν, θείε, δουλεύουν ποτέ οι
Έλληνες στην Ελλάδα; Χαχαχα…

Α, αυτή είναι η Δάφνη; Φτάσαμε… Με την κουβεντούλα
πέρασε η ώρα χωρίς να το καταλάβουμε…

20



Τρύφων

Όλα είναι γραμμένα, τα έχει προφητεύσει ο πάτηρ Παΐσιος
και  οι  άλλοι  άγιοι.  Θα  γίνει  μεγάλος  Ρωσοτουρκικός
πόλεμος και η Τουρκία θα διαλυθεί, όπως διαλύθηκε η
Γιουγκοσλαβία.  Εφτά  στρατοί  θα  πάνε  στην
Κωνσταντινούπολη και θα πλεύσει το μοσχάρι στο αίμα,
τέτοιος χαμός θα γίνει!

Σε πενήντα, σε λιγότερα από πενήντα χρόνια, θα γίνει το
μεγάλο  κακό,  το  έχουν  προφητεύσει  οι  Γέροντες.  Θα
επιβληθεί παγκοσμίως ο νόμος αυτών που μάχονται την
Ορθοδοξία. Ούτε Άγιο Όρος δε θα μείνει, ούτε τίποτα. Δε
θα  βρίσκεις  παπά.  Ναοί  θα  υπάρχουν,  αλλά  δεν  θα
υπάρχουν ιερείς! Θα υπάρχει πλούτος και θα έχεις ό,τι
θέλεις, αλλά αλλοίμονο σου αν δεν κάνεις αυτό που σου
λένε,  σου  πήραν  αμέσως  το  κεφάλι!  Μπορεί  να  το
προλάβουμε  κι  εμείς,  εγώ  δεν  έχω  φτάσει  ακόμα  τα
σαράντα.

Μου λένε οι Πατέρες, άσε βρε Τρύφων, μη τα λες αυτά.
Αλλά γιατί να μη τα λέω; Δεν είναι αλήθειες; Δε βλέπουμε

21



που έχει φτάσει η ανηθικότητα; Δεν έχετε δει τις γυναίκες
στις παραλίες, με τα μαγιό; Κάποτε πλήρωνες για να τα
δεις, τώρα τα δείχνουν όλα, τζάμπα! Αλλά υπό αυτές τις
συνθήκες,  είναι  επόμενο  να  περιπέσει  κανείς  στην
μοιχεία.  Και  ενός  κακού,  μύρια  έπονται,  γιατί  αυτά
οδηγούν στη διάλυση της οικογένειας, και εξ’ αυτού στην
εγκληματικότητα και την απώλεια.

Και  όλα αυτά τα κάνουν οι  Εβραίοι,  που ελέγχουν την
Αμερική.  Θέλουν  να  διαλύσουν  τα  πάντα,  για  να
κυριαρχήσουν.  Γι’  αυτό  προσπαθούν  να  διαλύσουν  την
οικογένεια και το έχουν καταφέρει κιόλας. Αλλά οι ίδιοι
κρατάνε  τις  δικές  τους  οικογένειες  και  την  εθνική τους
συνείδηση  και  χορεύουν  τους  χορούς  τους!  Εμάς  μας
έχουν για την απώλεια, για να βασιλεύσουν αυτοί.

22



Θεόκλητος (Λάκης)

Σπάζομαι  που  τον  βλέπω  έτσι  το  δικό  μου,  ρε  ντοκ.
Κάθεται ο μαλάκας μαραμένος στο σπίτι μέσα και βλέπει
τηλεόραση,  τον  Tριανταφυλλόπουλο…  Ρε  συ  του  λέω,
κινήσου,  βγες,  ζήσε!  Σα  μουνί  κλαμένο  έχεις  γίνει!
Μελαγχολία,  ακεφιά,  στα  όρια  της  κατάθλιψης…  Γιατί
κάνεις μια ζωή που σε χαλάει; Στου κουφού τη πόρτα, όσο
θέλεις βρόντα!

Θάφτηκε που λες, από τότε που παντρεύτηκε – πέντε έξι
χρόνια τώρα. Και καλά τον πρώτο καιρό τον δικαιολογώ,
ήτανε στα μέλια, δεν είχε φτάσει ακόμα στα σκατά, μετά
ήρθε και το παιδί, εντάξει. Τώρα όμως; Μέσα του λυσσάει
– κι όξω του ψοφάει! Θα αρρωστήσεις ρε μαλάκα, του λέω,
θα πάθεις τίποτα στο τέλος, ανάθεμα τη νομική σου!

Έξι χρόνια τον περνάω, που λες ντοκ, εγώ πενήντα δύο,
αυτός  σαράντα  έξι.  Κι  όλοι  λένε  πως  εγώ  φαίνομαι
νεότερος!  Ο  πατέρας  μας,  ξέρεις,  είχε  γκόμενα  ως  τα

23



τελευταία του και ξενογαμούσε, κι ο παππούς μας το ίδιο.
Από αυτούς πήρα εγώ τα γονίδια, χαχαχα… Ο δικηγόρος
όμως θα πήρε από την μάνα μας, από τον άλλο παππού!
Τέλος  πάντων,  πριν  παντρευτεί  κάτι  έκανε  –  τρίχες
δηλαδή, σεβόταν!

Τις  γυναίκες  σεβόταν!  Μη  τις  προσβάλλει,  μη  τις
πληγώσει, μην εκτεθεί… Ρε συ, τη γυναίκα πρέπει να την
έχεις στο φτύσιμο, τότε είναι που δεν ξεκολλάει! 

Στοιχειώδης  αρχή  του  κυνηγού!  Άμα  της  δώσεις  αέρα,
πάει, το έχασες το παιχνίδι!

Τελευταία, που λες, έχει ανοίξει η πιάτσα, χαμός γίνεται!
Και να θέλεις ν’ αγιάσεις, δε σ’ αφήνουν οι πιτσιρίκες – για
δεκαεννιάρικα  μιλάμε,  όχι  παραπάνω,  φυσάει  η
φρεσκαδούρα!  Περπατημένες!  Τρέχω  όλη  τη  μέρα  στα
συνεργεία και παλεύω για τα ευρώ, αλλά τα βράδια στη
γύρα,  μπαράκια  κι  έτσι.  Ξέρεις  την  παροιμία  το  μουνί
σέρνει καράβι; Μεγάλη αλήθεια, ντοκ, αλλά από την άλλη
και  ο  σωστός  καραβοκύρης  ξέρει  να  τα  μαζεύει  τα
μουνάκια. Όρεξη να υπάρχει! Δεν το πιστεύεις;

Εδώ μιλάμε σοβαρά, δε λέμε μπούρδες! Άκου να δεις τι
μου συνέβη χθες βράδυ και  βγάλε συμπέρασμα. Να το
ανάψω το μαλμποράκι ή απαγορεύεται; Χθες βράδυ, που
λες,  κατά τις δύο,  περνάω από το μπαράκι που το έχω
στέκι, στην Κορομηλά, ξέρεις. Κάμποσος κόσμος, μην τα
πολυλογούμε, κάνω παιχνίδι με μια μελαχρινή, αλφαδιά!
Πρώτη  φορά  την  έβλεπα,  ψου  ψου  ψου  κουβεντούλα,
ανοίγει το κινητό, μου δείχνει ένα ωραίο κώλο στην οθόνη,
ο  δικός  μου  είναι,  σου  αρέσει;  με  ρωτάει.  Φορούσε
στριγκάκι,  δεν  ήταν  σκέτος…  Άμα  σου  το  λέω,  οι
πιτσιρίκες  είναι  εξελιγμένες!  Πήγα  κατ’  ευθείαν  από  τη
γκαρσονιέρα στο εργοτάξιο, πάλι καλά που πρόλαβα και
κοιμήθηκα κανα δυο ωρίτσες το μεσημέρι.

Θα μου πεις, έχεις φράγκα και κυκλοφορείς. Όχι, ντοκ,
πάντα ήταν έτσι – και τότε που ήμουνα απένταρος, τα ίδια

24



γινόντανε. Άμα το γουστάρεις και έχεις ζωή μέσα σου, νο
πρόμπλεμ!  Ο  αδερφός  μου,  δηλαδή,  στο  οικονομικό
κολλάει;  Θυμάμαι  μια  φάση,  μόλις  είχα  απολυθεί  από
φαντάρος,  επί  χούντας,  δεν  είχα  μπει  ακόμα  στο
Πολυτεχνείο αλλά δούλευα με τον πατέρα μου οδηγός, το
φορτηγό που είχαμε δε σταματούσε ούτε μέρα ούτε νύχτα,
εικοσιτέσσερις ώρες στην κίνηση. Δέκα, δεκατέσσερις ώρες
να  κουβαλάω  αμμοχάλικο  από  τα  νταμάρια  της
Χαλκιδικής στη Θεσσαλονίκη, δουλειά, όχι αστεία! Μετά
έδινα το φορτηγό στο γέρο, έπαιρνα ένα οπελάκι που είχα,
το πρώτο μου αμάξι, το πήρα μεταχειρισμένο βέβαια, τρία
χρόνια πλήρωνα γραμμάτια… και βουρ στη γκαρσονιέρα
που είχα νοικιάσει στη Χαλκιδικής, δίπλα εκεί που ήτανε
τα  ΚΤΕΛ.  Από  τότε  έχω  πάντοτε  γκαρσονιέρα,  τότε
νοίκιαζα,  τώρα κρατάω μία σε  μια δική μου οικοδομή,
στην  Καλαμαριά.  Ερωτική  γιάφκα,  καταλαβαίνεις…
Γαμιστρώνας!

Ένα  βράδυ  λοιπόν,  κατά  τις  δώδεκα  δωδεκάμισι,
καλοκαιράκι, βγαίνω με το αμάξι για τσάρκα, επί χούντας
μιλάμε,  και  σταματάω  λίγο  παραπάνω  Χαλκιδικής  και
Μπότσαρη  γωνία,  είχε  ένα  σουβλατζίδικο  και  έφτιαχνε
ωραία  σουτζουκάκια,  λέω  να  τσιμπήσω  κάτι  και  μετά
κατεβαίνω στο κέντρο. Παρκάρω απέξω και το βλέμμα μου
καρφώνεται  απέναντι,  στη  γωνιακή  οικοδομή.
Ακουμπισμένη στον τοίχο,  μια κοπελίτσα ψηλή, ξανθιά,
γαλανομάτα – μπουκιά και συχώριο! Φορούσε πέδιλα, μια
κοντή  φουστίτσα  και  μια  μπλούζα  χωρίς  μανίκια.  Την
ήξερα,  ο  μπαμπάς  της  δηλαδή  έχτιζε  μια  βιλίτσα  στο
Μαρμαρά και δουλεύαμε εκεί. Τη χαιρετάω από μακριά
και ζυγώνω.

Διάβαζε για τις εισαγωγικές και βγήκε λέει για να πάρει
λίγο αέρα. Μαζεύω όλο μου το κουράγιο και της προτείνω,
αν  θέλει  να  πάμε  κανένα  σινεμά.  Τέτοια  ώρα  έχει;  Με
ρωτάει. Έχει, λέω, θα πάμε με το αμάξι, σε ντράιβ ιν. Τι
είναι αυτό το ντράιβ ιν,  της εξηγώ πας με το αμάξι και
βλέπεις την ταινία από μέσα. Δέχτηκε και φύγαμε αμέσως.
Εγώ, νηστικός, αλλά είχα άλλη πείνα τώρα…

25



Δεν είχα πάει ποτέ σε ντράιβ ιν, ακουστά τα είχα. Ούτε
καν ήξερα τι ταινίες έπαιζαν εκεί που πήγαμε. Μας δίνουν
το  ηχείο,  το  κρεμάω  στο  παράθυρο,  αράζω  δίπλα  στο
κολωνάκι, το βάζω στη μπρίζα και ακούγονται κάτι αχ, αχ,
αχ… Σηκώνω το κεφάλι,  τι  να δω; τσόντα! Την κοιτάζω,
έχει ανοίξει τα μάτια και βλέπει! Ωραία, σκέφτομαι, ενώ
έχω  ήδη  γίνει  πύραυλος,  τώρα  ψυχραιμία!  Άστηνα  να
φτιαχτεί!

Στο  μεταξύ  ρίχνουμε  ματιές  στα  γειτονικά  αυτοκίνητα.
Δίπλα ένα ζευγάρι και φιλιούνται, μπροστά ένας μοναχός
του  και  το  αμάξι  κουνιέται,  καταλαβαίνεις… Αφήνω να
περάσει κανένα τέταρτο και μετά απλώνω το δεξί γύρω από
τους ώμους της. Αυτή απαθής. Τα δάχτυλά μου παίζουν
στον ώμο της, μετά στο λαιμό,  μετά στο αυτάκι της. Δε
φτάνω να προχωρήσω παρακάτω, γι’ αυτό τραβάω το χέρι
μου από τον δεξί ώμο, το φέρνω αριστερά. Παραμερίζω την
τιράντα του σουτιέν, γλιστράω το χέρι μου προς το βυζί…
Γέρνω λίγο και απλώνω στο αριστερό το μπούτι, αρχίζω να
το χαϊδεύω, ανεβαίνω σιγά σιγά προς τα πάνω, κάτω από
τη φουστίτσα,  πάνω από το  κυλοτάκι… Στην  αρχή μου
κατεβάζει το χέρι και με τα δύο δικά της, αλλά την τρίτη
φορά  που  επιχειρώ,  δε  βρίσκω  αντίσταση.  Αρχίζει  να
ανασαίνει βαριά, λέω καλά πάμε. Αρχίζουμε τα φιλιά, το
ένα  μου  χέρι  να  πιάνει  το  βυζί,  το  άλλο  ανάμεσα  στα
πόδια της… Δυστυχώς, με το αριστερό είμαι σαν κουλός,
τη θέλω αριστερά, δε βολεύομαι… Της προτείνω να πάμε
στα πίσω καθίσματα,  δε δέχεται,  ξανά, δε δέχεται,  μετά
δέχεται.

Πίσω τώρα, ξανά από την αρχή, αλλά επιτέλους έχω το
δεξί  χέρι,  το καλό,  να ψάχνει  χαμηλά! Παραμερίζω την
κιλότα, βρίσκω τριχούλες και τις χαϊδεύω, αρχίζω να βάζω
σιγά σιγά το δάχτυλό μου μέσα…. Ντοκ, το θυμάμαι και
θα το θυμάμαι – ξεχνιέται αυτό; Η Έλσα – Έλσα τη λέγανε,
από το Ελισάβετ, αρχίζει να βογκάει, όλο και πιο δυνατά,
τα βογκητά τώρα ακούγονται στέρεο και από το ηχείο και
μέσα από το οπελάκι, αρχίζει να δαγκώνει τα χείλη της, να

26



τεντώνεται καθώς βάζω και βγάζω το δάχτυλο – και πάνω
που  σκέφτομαι  πως  χρειάζομαι  άλλο  ένα  χέρι  για  να
ξεκουμπώσω το παντελόνι, ανάβουν τα φώτα! Η προβολή
τέλος, πρέπει να φύγουμε!

Την  ατυχία  μου  μέσα,  περνάμε  πάλι  μπροστά,
παραδίνουμε το ηχείο – τι γίνεται τώρα; Της προτείνω να
πάμε  σπίτι  μου  και  δέχεται.  Σε  λίγο  είμαστε  πάλι  στη
Χαλκιδικής, στο κρεβάτι μου. Κάτι δεν πάει καλά… Είχα
ένα κρεβάτι μονό, ντιβάνι, από εκείνα με τις λάμες και τις
σούστες, βούλιαζε και έτριζε σα διάολος… κριιικ, κριιικ… 

Σηκώνεται  που  λες  και  ξαπλώνει  κάτω,  στο  πάτωμα.
Τραβάει  τη φούστα ψηλά,  στηρίζεται  στα πόδια της  και
κατεβάζει το κυλοτάκι κι εγώ πέφτω πρηνηδόν και αρχίζω
πάλι την εξερεύνηση με το δάχτυλο, ώσπου την ακούω να
βογκάει  και  πάλι  οπότε  εφορμώ  ακάθεκτος,  αλλά  δεν
αντέχω πια και πριν βουτήξω τον κολιό στο ξύδι,  μόλις
που την ακούμπησα δηλαδή, μπαμ μπαμ, μου φεύγουν…
Πάγωσα,  λέω  έγινα  ρεζίλι…  Πιτσιρικάς  ήμουν,  τι
περιμένεις… Να την είχα τώρα, να τη χορέψω το μακρύ
ζεϊμπέκικο για τον Θεόκλητο… Μη ρωτάς τι  έγινε μετά,
την  έπιασε  μια  βιασύνη  ότι  είχε  αργήσει  πολύ  και  θα
επέστρεφαν  οι  γονείς  της,  ντύθηκε  και  έφυγε…  Πάρε
τσιγάρο.

Ούτε κι εγώ δεν ξέρω πόσα βράδια ξεροστάλιαζα μέσα κι
έξω από την ψησταριά, μήπως τη δω, αλλά τζίφος! Είχα
στο μυαλό μου συνέχεια πότε τα βυζάκια της, πότε εκείνα
τα μεταξένια μπούτια, πότε πως βογκούσε όταν έβαζα το
δάχτυλό μου,  πότε  πως  ανασηκώθηκε για να  βγάλει  το
κυλοτάκι  και,  καταλαβαίνεις,  πήγε η μαλακία σύννεφο,
ώσπου σε  λίγο  ρολάρισε  η  κατάσταση και  ήρθαν άλλες
πιτσιρίκες στο προσκήνιο…

Απωθημένο  μου  έμεινε  αυτή  η  γυναίκα,  τριάντα  τόσα
χρόνια…  Πέρυσι,  που  λες  ντοκ,  έρχεται  ένας  τύπος,
διπλωμάτης,  και  ζητάει  να  αγοράσει  ένα  εξοχικό  στη
Φούρκα,  από  εκείνες  τις  μεζονέτες  που  είχα  χτίσει,

27



αριστερά  από τον  οικισμό.  Κλείνουμε  ραντεβού  για  την
άλλη μέρα και έρχεται με δυο γυναίκες, σύζυγο και κόρη.
Μόλις  την  είδα μου έπεσε  το  σαγόνι!  Πανέμορφη,  στην
ηλικία της βέβαια, σπαθί… και η κόρη, περί τα δεκαοχτώ,
ακόμα πιο όμορφη απ’ όσο ήταν η μαμά της τότε, λίγο πιο
ψηλή, το ίδιο ξανθή και γαλανομάτα…

Α, όχι, δεν έγινε τίποτα με την Έλσα, αν και πολύ θα το
ήθελα… Έγινε όμως ωραία φάση με την κόρη της, αλλά
πρέπει να φύγω τώρα, έχω ραντεβού μ’ έναν εισαγωγέα για
κάτι  πλακάκια,  φεύγω,  το  δόντι  το  βγάζουμε  την  άλλη
φορά, αλλά πες κι εσύ καμιά κουβέντα στον φίλο σου, τον
αδερφό μου ντε, βγείτε καμιά τσάρκα μαζί, δε φαντάζομαι
να είσαι και συ του κατηχητικού, ε;

28



Λάμπρος

Εγώ  ήμουνα  στα  δεκάξι,  αυτός  πενήντα.  Χρόνια  στο
κόλπο.  Να  δοκιμάσεις,  μου  λέει,  να  δεις  πώς  θα  σου
φανεί. Δοκίμασα, κι αυτό ήταν. Θυμάμαι, όταν έφυγα από
κει περνούσα μια γέφυρα και μου φαινόταν πως είμαι δυο
μέτρα ψηλά στον αέρα, ότι πετάω.

Την άλλη μέρα πήγα και το ζήτησα. Φίλε, μου λέει, εγώ
σου έδωσα να δοκιμάσεις, δεν έχω άλλο, φέρνω μόνο για
πάρτη μου.  Τότε ήτανε τρεις  όλοι  κι  όλοι στο Ναύπλιο,
μεγάλοι,  και  κάνανε  κουμάντο  μονάχα για τους ίδιους.
Τώρα γίνεται χαμός, ούτε ξέρεις πόσοι την πίνουν, κάθε
ηλικία.

Είχα τότε σαράντα χιλιάδες, γιατί δούλευα στο σιδεράδικο,
και ξεκινάω με το λεωφορείο για Αθήνα, να βρω πρέζα.
Μου είχανε πει,  στην Ομόνοια θα βρω, στον ηλεκτρικό,
δεν είχε μετρό τότε. Κατεβαίνω τις σκάλες, τι να δω. Ήτανε
η πρώτη φορά στη ζωή μου, που φοβήθηκα.

29



Άλλοι  τρυπιόντανε,  άλλοι  κοιμόντανε,  άλλοι  πεθαμένοι,
πολύς  κόσμος,  χύμα.  Φωνάζω,  έχω  σαράντα  χήνες  και
ήρθα να πάρω! Πετάγονται από δυο τρεις μεριές, εγώ θα
σου δώσω, εγώ έχω καλό πράμα, να σπρώχνονται. Έδωσα
τα σαράντα, πήρα δέκα γραμμάρια, ούτε κατάλαβα τι μου
δώσανε και γραμμή για το ΚΤΕΛ, να πάρω το λεφωρείο για
πίσω.

Δυο χρονών ήμουνα όταν μας άφησε η μάνα μου, εμένα
και την αδερφή μου. Η γιαγιά μου μας μεγάλωσε, ήρωας
γυναίκα! Μεγάλωσε τέσσερα παιδιά δικά της και δυο εμείς
έξι και τώρα μεγαλώνει και το παιδί της αδερφής μου. Κι
αν θέλεις να ξέρεις, όλες τις προσπάθειες να ξεφύγω, γι’
αυτήν τις κάνω.

Πριν δώδεκα μέρες, την ήπια. Με κατάλαβε, με το που
πέρασα την πόρτα. Πάλι ήπιες, μου λέει και της φεύγουν
τα  δάκρυα  και  μ’  έσφαξε,  αλήθεια  σου  λέω.  Με
καταλαβαίνει  όταν  με  βλέπει  αν  την  έχω  πιει,  αν  έχω
καπνίσει  μαύρο,  αν έχω πιει  κρασί,  όλα.  Όχι,  λέω,  για
χάρη  της  θα  το  κάνω  κι  έφυγα  αμέσως,  μπαμ  μπαμ,
διαμονητήριο, λεφωρείο, τσιφ εδώ, στο μοναστήρι!

Μου  έδινε  η  γιαγιά  μου,  τι  να  κάνει.  Πενήντα  ευρώ η
δόση, κάθε μέρα, που να τα βρω; Δουλεύω, είμαι τεχνίτης
γυψάς, αλλά δε φτάνουν.  Και κάθε πρωί πρέπει να την
πιω, για να μπορέσω να πάω στη δουλειά. Η γιαγιά μου
σου λέει αν δε του δώσω, θα κάνει καμιά τρέλα και θα
‘χουμε  χειρότερα.  Άσε,  την  έχω  καταστρέψει…  Δέκα
χρόνια  τώρα,  βάλε  πόσες  χιλιάδες  ευρώ  έχω  πιει  στη
πρέζα…

Όταν καήκανε όλες οι  φλέβες στα χέρια,  χτυπούσα στα
πόδια. Μετά, στο λαιμό. Και στο τέλος, ρουφάω από τη
μύτη. Είμαι εικοσιεφτά, αλλά φαίνομαι μικρότερος. Ξέρω
άλλους, μικρότερους, που σε δυο χρόνια φαίνονται γέροι.
Θα είναι η κράση, φαίνεται. Χθες έκανα άλλη μια τρύπα
στη ζωστήρα, χάνω βάρος. Αλλά νοιώθω γερός και θέλω να

30



ξεφύγω.  Το  καλοκαίρι  έχω  δικαστήριο,  θέλω  να  πάω
καθαρός.

Και  φυλακή έχω  κάνει,  λίγο,  κανα  μήνα,  παλιά.  Τώρα
όμως μου την είχανε στήσει  οι  μπάτσοι,  με  κάρφωσε ο
Αλβανός που μου την έδινε, δέκα μέτρα δεν είχα κάνει και
τους βλέπω να ‘ρχονται. Την καταπίνω, όπως ήτανε. Που
το έχεις,  ρε; Ποιο πράγμα ρε παιδιά; Ρε,  λέγε,  που την
έχεις, αφού τώρα την πήρες. Δεν καταλαβαίνω τι μου λέτε.
Με ψάχνουν, μέχρι αποπίσω, τίποτα. Θα την πέταξε, λέει
ο ένας και με παρατάνε.

Καβαλάω  το  μηχανάκι  και  τρέχω  στο  Νοσοκομείο.  Με
ξέρουν εκεί,  όταν  πέφτω στη στέρηση πηγαίνω και  μου
κάνουν μια ένεση στεντόν και καλμάρω. Κύριε Νικολάου,
λέω στο γιατρό, προ δέκα λεπτών κατάπια οχτώ γραμμάρια
πρέζα και τα ‘χω στο στομάχι. Αν διαλυθεί το σακουλάκι,
τέλος!  Με  αρπάζουν,  κατευθείαν  πλύση  στομάχου,  τη
βγάλανε, με το πλαστικό της απέξω. Δεν πήγε χαμένη, την
πήρα μαζί μου και την ήπια!

Στο δικαστήριο με στείλανε σε άλλη περίπτωση. Δεν είχα
δικηγόρο, που να βρω χίλια ευρώ; Το δικαστήριο διορίζει,
μου διορίσανε έναν. Μου λέει, ζήτα αναβολή, γιατί έχεις
νούμερο  τριάντα  και  όσα πρεζόνια  είχε  σήμερα αυτή η
έδρα, τα σακάτεψε. Όχι, του λέω, δε ζητάω αναβολή και
ό,τι θέλει ας γίνει.

Έρχεται η σειρά μου, λέω κύριε πρόεδρε είμαι πρεζάκιας
αλλά  δουλεύω,  να,  δείτε  τα  ένσημα που έχω κολλήσει,
πηγαίνω και στο Άγιον Όρος, προσπαθώ να ξεφύγω. Την
αλήθεια  σας λέω και  κάνετε  ό,τι  θέλετε.  Ψου ψου ψου
αυτοί  κι  εγώ  να  έχω  κλάσει  μέντες,  τώρα  τι  χρόνια  θα
πάρω… Και  μου  λέει  ο  πρόεδρος  δύο  χρόνια  με  διετή
αναστολή,  γιατί  ήσουν  ειλικρινής.  Έκανα  έφεση  για  να
μειώσω, γιατί να γίνει καμιά στραβή μέσα στη διετία θα
κάνω την ποινή της στραβής, θα κάνω και τα δυο χρόνια
της αναστολής, κατάλαβες;

31



Το  ονειρεύομαι…  να  μη  τη  θέλω,  να  κάνω  μονάχα  το
μαυράκι μου… Ξέρεις, φέτος είχα ένα δέντρο στο σπίτι,
για  προσωπική χρήση,  δε  με  ενόχλησε  κανείς.  Γιατί  το
χασίς σήμερα είναι γεμάτο δηλητήρια, δεν είναι καθαρό.
Και φυτοφάρμακα κι έτσι, αλλά το ποτίζουν κιόλας, για να
κάνει εξάρτηση ο χρήστης.

Κόλπο γίνεται, να σε ρίξουν στην πρέζα. Πάει ο πιτσιρικάς
στον Αλβανό που ξέρει, του λέει δώσε δέκα τσιγάρα. Δεν
έχω,  λέει  εκείνος,  αλλά  έχω  πρέζα.  Τι  να  κάνει  ο
πιτσιρικάς,  λέει  φέρε  ό,τι  έχεις!  Από  κει  και  πέρα  τον
έχουν πελάτη στην πρέζα.

Σε  όλα  τα  προγράμματα  έχω  πάει,  μπας  και  ξεφύγω.
Τίποτα, τρίχες. Μονάχα εδώ βρίσκω ανάπαυση. Σε όλα τα
μοναστήρια  έχω  πάει,  κι  έχω  μείνει  από  βδομάδα,
τουλάχιστο. Εδώ σε σέβονται, δεν είναι περίεργοι. Έχω την
ησυχία  μου,  αλλά  δε  μπορώ  να  κοιμηθώ.  Δέκα  μέρες
είμαι  εδώ,  ζήτημα  αν  έχω κοιμηθεί  δέκα  ώρες  όλες  κι
όλες. Αλλά, δεν έχει πρέζα, ξεφεύγω. Μέχρι τέσσερις μήνες
έχω κάτσει, πέρυσι, από Δεκέμβρη μέχρι Μάρτη, εδώ. Κι
άλλο  ένα  μήνα,  τον  Ιούλιο.  Νιώθω  την  Παναγία  να  με
βοηθάει  και  η  γιαγιά  μου  είναι  ήσυχη  όταν  ξέρει  πως
είμαι στο Όρος. Προσεύχεται για μένα.

Γυρίζω  στα  βουνά,  μου  αρέσει.  Χθες  πήγαμε  και
μαζέψαμε  χόρτα,  ζοχιά,  τέτοια,  για  την  Τράπεζα.
Γυρίζουμε, κοιτάω την ώρα ήταν δωδεκάμιση, είχε ακόμα
μιάμιση ώρα ως τον εσπερινό. Σκούπιζε ο καλόγερος την
εκκλησία, αρπάζω κι εγώ τη σκούπα, κάτσε, μου λέει, να
ξεκουραστείς, άσε, λέω, πρέπει με κάτι να ασχολούμαι, δε
μπορώ  να  στέκομαι.  Και  τώρα  δηλαδή,  αν  δεν  ήταν
κλειστές  οι  πόρτες,  θα  τριγυρνούσα  στο  βουνό.  Δεν
κοιμάμαι, έρχομαι εδώ και καπνίζω, γυρίζω πίσω, διαβάζω
κάτι,  στριφογυρίζω  και  περιμένω  να  χτυπήσει  το
σήμαντρο, να πάω στην εκκλησία, να έχω κάτι να κάνω.

32



Ελιζαμπέτα 

Ακούστε μια ιστορία που μου συνέβη την άνοιξη του ’83.
Ήμουνα  τότε  τριτοετής,  ετών  είκοσι  τριών  κι  αυτή
πρωτοετής του Οικονομικού της Νομικής, δεν είχε κλείσει
ακόμα τα δεκαοχτώ, από την Αθήνα. Ελισάβετ την έλεγαν,
αλλά εγώ τη φώναζα πάντα Ελιζαμπέτα…
 
Τη γνώρισα μέσω της συγκατοίκου της, και ήταν love at
the first sight, κατά το κοινώς λεγόμενο… Δυο βδομάδες
μετά ο έρως ολοκλήρωσε πλήρως τα δικαιώματά του και
μπήκα ζωντανός στον παράδεισο…
 
Ξαφνικά,  πρόβλημα,  τρομερό:  μεταγραφή  εν  όψει!  Ο
μπαμπάς της ήταν γυμνασιάρχης,  αυστηροτάτων αρχών,
και  δεξιός.  ΠΑΣΟΚ  είχαμε  τότε,  αλλά  κίνησε  γη  και
ουρανό, είχε τα κατάλληλα κονέ στο Υπουργείο Παιδείας
και  παρόλο  που  η  αίτηση  της  μεταγραφής  ήταν
εκπρόθεσμη και έλλειπαν δικαιολογητικά, την πέρασε…
 

33



Όταν έμαθα πως έρχεται η μαμά της στη Θεσσαλονίκη για
να  καταθέσει  την  αίτηση  για  τη  μεταγραφή,  που  τη
θεωρούσαν σίγουρη, πλάνταξα… να φύγει  η Ελιζαμπέτα
από  τη  Θεσσαλονίκη…  να  μη  τη  βλέπω,  να  μη  της
μιλάω… αδιανόητο! Έκλαιγε κι αυτή, αλλά δεν τολμούσε
να εναντιωθεί στη θέληση του μπαμπά της, τι να του έλεγε
κιόλας  –  δε  θέλω  μεταγραφή  στην  Αθήνα  γιατί  στη
Θεσσαλονίκη βρήκα αυτόν τον τύπο με τα μούσια και τα
μαλλιά και δε θέλω να κουνήσω ρούπι;
 
Έμεναν δυο μέρες, Πέμπτη και Παρασκευή και έληγε η
προθεσμία.  Μέσα στην απελπισιά μου σκέφτηκα πως η
λύση του προβλήματος ήταν να κλείσει η Γραμματεία, για
να μην ολοκληρωθούν εγκαίρως οι διαδικασίες. Κι επειδή
δε μπορούσα να την κλείσω, σκέφτηκα να την κάψω.
 
Πήγα  λοιπόν  πριν  ξημερώσει  Πέμπτη  και  έβαλα  τρία
γκαζάκια,  μ’  ένα  βραδύκαυστο  φιτίλι,  στην  πόρτα  της
Γραμματείας.  Τηλεφώνησα και  στην Ελευθεροτυπία από
ένα  θάλαμο  που  υπήρχε  εκεί  κοντά  και  το
μπουμπούνησα!  Άναψε φωτιά,  ήρθε  η Πυροσβεστική,  η
ασφάλεια,  χαμός…  Πάει  η  Πέμπτη,  η  Γραμματεία  δε
δούλεψε!
 
Το πρωί της Παρασκευής, εγώ απίκο να παρακολουθώ…
Προς  μεγάλη  μου  απογοήτευση,  όλα  λειτουργούσαν
κανονικά…  Τι  να  κάνω,  ξαναπαίρνω  τηλέφωνο  στη
Ελευθεροτυπία  και  λέω  πως  θα  σκάσει  μπόμπα…  Σε
λιγότερο  από  δέκα  λεπτά,  βλέπω  το  κτήριο  να
εκκενώνεται,  μετά  τα  χθεσινά  γκαζάκια  πήραν  το
τηλέφωνο  στα  σοβαρά…  Βλέπω  και  τη  μαμά  της
Ελιζαμπέτας να κατεβαίνει από τη ράμπα τρεχάτη – και
μαθαίνω  αργότερα  σε  μια  δίλεπτη  συνάντηση  μας  στο
κυλικείο της άτυχης Νομικής, ότι  δεν είχε προλάβει να
καταθέσει  τη  ρημάδα  την  αίτηση  μεταγραφής  και  θα
έφευγε άπρακτη για Αθήνα.
 
Θρίαμβος!  Γύρισα  αργά  το  βράδυ  στο  σπίτι,
μπαρουτοκαπνισμένος – κατά κάποιον τρόπο… Εκείνη τη

34



μέρα ήταν τα γενέθλιά μου, έκλεινα τα 23 και όπως πάντα
οι  γονείς  μου  το  γιόρταζαν.  Όλο  το  σόι,  θείοι,  θειάδες,
ξαδέρφια είχε έρθει να μου ευχηθούν, όλοι ρωτούσαν που
χάθηκα – αλλά εγώ έλιωσα όταν είδα μια ανθοδέσμη με
είκοσι τρία κόκκινα τριαντάφυλλα και μια καρτούλα με
ευχές, με την υπογραφή «Ε»…
 
Νόμισα πως είχα νικήσει το θηρίο, αλλά λίγες μέρες μετά
η  Ελιζαμπέτα  έρχεται  στην  Ιατρική  και  μου  λέει
κλαίγοντας πως η μεταγραφή της εγκρίθηκε και θα έφευγε
αμέσως, την άλλη μέρα δηλαδή, για Αθήνα!
 
Πριν  συνειδητοποιήσω  τι  γίνεται,  βρισκόμαστε  στο
σιδηροδρομικό  σταθμό  να  την  αποχαιρετάω…  Φιλιά,
αγκαλιές, κλάματα… Έρχεται το τραίνο, μπαίνει  μέσα…
εγώ  να  τα  έχω  στυλώσει,  σα  να  με  βιδώσανε,  σα  να
μπορούσα να το κρατήσω το ρημάδι, να μη φύγει…
 
Μένω  στην  έρημη  αποβάθρα  και  παίρνω  ευθύς  την
απόφασή μου: τρέχω στα εκδοτήρια και ρωτάω πότε έχει
τραίνο  για  Αθήνα.  Είχε  –  σε  τέσσερις  ώρες,  βγάζω
φοιτητικό, 295 δραχμές.
 
Με την κίνησή μου αυτή έχανα οριστικά το εργαστήριο της
Ιστολογίας, στο οποίο δεν είχα κανένα περιθώριο απουσίας
– ο Τσούρας έκλεινε την πόρτα στις οχτώ και τέταρτο το
πρωί,  κι  όποιος  μπήκε  μπήκε,  οι  απέξω  απουσία…
Ολόκληρα σκηνικά είχαν στηθεί,  να τον απασχολούν οι
συνάδελφοι όσο έπαιρνε τις παρουσίες, για να προλαβαίνω
να  χώνομαι  μέσα  κι  εγώ  που  έφτανα  πάντα
καθυστερημένος,  άνοιγε  η  βοηθός  –  είναι  καθηγήτρια
τώρα – την πόρτα, στη ζούλα… Άγχος κάθε φορά… και
μετά διαβάζαμε το ΠΟΝΤΙΚΙ, ανάμεσα στα μικροσκόπια,
με την Κασσιανή. Τη ρωτάει μια φορά η βοηθός, δε σας
ενδιαφέρουν όλα αυτά, κι αυτή απαντάει όχι, εγώ θα πάω
στο ΙΚΑ.
 
Πήρα  το  επόμενο  τραίνο  λοιπόν  και  ακολούθησα  την
Ελιζαμπέτα στην Αθήνα.  Έμενε Φυλής και  Εορδαίας 2,

35



κοντά  στους  Αγίους  Πάντες  –  ή  Άγιο  Παντελεήμονα;  –
τρίτος όροφος… Η Φυλής είχε ακόμα αρκετά μπουρδέλα
και το βράδυ η περασιά ήταν δύσκολη για τις κοπελιές
από συντηρητικά και θεοσεβούμενα σπίτια…
 
Είχε φτάσει σούρουπο, έφτασα κι εγώ τέσσερις -πέντε ώρες
αργότερα,  νύχτα.  Παίρνω  τηλέφωνο  από  το  θάλαμο της
πλατείας, ευτυχώς το σηκώνει αυτή, φαίνεται οι δικοί της
ήταν σε απόσταση ασφαλείας, σε πεθύμησα μου λέει – αν
με  πεθύμησες  κατέβα  να  με  δεις  της  λέω,  που  είσαι,
απέναντι  από  το  σπίτι  σου,  το  βλέπω  κιόλας,  από  το
πλάι… μα πώς να βγω, τι να τους πω – τελικά εφευρίσκει
μια  επείγουσα  επίσκεψη  στο  ψιλικατζίδικο  και
κατεβαίνει…
 
Την  είδα  λιγότερο  από  πέντε  λεπτά  –  τα  περάσαμε
αγκαλιασμένοι, σε μια γωνιά…
 
Μένω μόνος, είναι αδύνατο να πάρω πάλι τηλέφωνο, τι να
κάνω  κι  εγώ,  αρχίζω  να  σουλατσάρω  στη  Φυλής.  Τα
κορίτσια από τις  πόρτες με καλούν επίμονα να περάσω
μέσα, αλλά εμένα το μυαλό μου στον τρίτο όροφο, γωνία
με Εορδαίας… Αρχίζω να πεινάω κιόλας, δεν είχα βάλει
τίποτα  στο  στόμα  μου  από  την  προηγούμενη  μέρα,
τσούκου  τσούκου  καμιά  σαρανταριά  λεπτά  με  το  πόδι,
φτάνω Ομόνοια,  όπου αναστυλώνομαι  σωματικά με  δυο
απανωτά πιάτα πατσά, στην Αγίου Κωνσταντίνου.
 
Επιστρέφω στη Φυλής με το πάσο μου, κοντεύει τέσσερις.
Πιάνω παγκάκι, γιατί στις οχτώ το πρωί θα έβγαινε…
 
Βγαίνει με τον πατέρα της μαζί… Γκαντεμιά… Παίρνουν
ταξί, παίρνω κι εγώ το επόμενο, χωρίς άγχος – γιατί ξέρω
τον  προορισμό  τους,  η  Γραμματεία  της  Νομικής.  Πάνε
μαζί στη Γραμματεία και μετά ο μπαμπάς φεύγει, αφού τη
συνοδεύει  ως την αίθουσα τάδε,  που είχε μάθημα. Εγώ
απέξω, μπάστακας!
 

36



Αργεί να βγει, δεν κρατιέμαι και μπαίνω. Μικρή αίθουσα,
κάθομαι  στην  πίσω  σειρά  που  είχε  δυο  τρία  κενά
καθίσματα και περιμένω μήπως και στρέψει το κεφάλι…
 
Κάποια στιγμή με βλέπει, σηκώνεται και βγαίνουμε έξω.
Δεν  έφυγες  ακόμα;  με  ρωτάει.  Καλυπτόμαστε  πίσω από
κάτι φυτά και φιλιόμαστε και χαϊδευόμαστε, για κανένα
τέταρτο  –  έπρεπε  να  φύγει  πάλι,  ο  μπαμπάς  περίμενε.
Όλα αυτά, εκεί, στο ηρωικό Θησείο…
 
Ίσα  που  πρόβαλα  να  της  πω  τη  φαεινή  ιδέα  μου,  να
ξανακάνει  αίτηση  μεταγραφής  για  τη  Θεσσαλονίκη,  να
κάνει  τη στεναχωρημένη για να πείσει  τους δικούς της.
Μου λέει τα ίδια, πως φοβάται τον πατέρα της – θα τον
σκίσω! ωρύομαι εγώ, βάζει τα κλάματα αυτή και πάνω στη
σύγχυση της στιγμής της αποκαλύπτω πως εγώ είχα κάψει
τη  Γραμματεία  στη  Θεσσαλονίκη,  για  να  εμποδίσω  τη
μεταγραφή της…
 
Με κοιτάζει με πελώρια μάτια και με αγκαλιάζει σφιχτά,
αλλά μετά αρχίζει να φοβάται πάλι… κι αν τούτο κι αν
εκείνο… και πρέπει να φύγει για το σπίτι της…
 
Γυρίζουμε μαζί, με τρόλεϊ και αστικό στη Φυλής, θα μείνω
εδώ και θα σε περιμένω, απόγευμα και βράδυ – της λέω.
Βγαίνει το απόγευμα για γάλα – τη βλέπω για πέντε λεπτά
και μετά ξαναβγαίνει τάχα πρέπει να κατέβει στην αγορά
για  να  αγοράσει  μπότες,  οπότε  περνάμε  μαζί  μέχρι  το
σούρουπο και μετά δίνει ρεσιτάλ, καθώς εξασφαλίζει έξοδο
από το  μαντρόσκυλο με  αιτιολογία  ότι  θα  βγει  με  κάτι
συναδέλφισσες  για  να  πάρει  τις  σημειώσεις  τους  για  τα
μαθήματα.
 
Περνάμε  μαζί  λίγες  ώρες,  ούτε  που  σκέφτομαι  να  της
προτείνω  να  μπούμε  σ’  ένα  ξενοδοχείο,  όχι  πως  θα
δεχόταν κι αυτή δηλαδή… Τη βγάζουμε σε καφετέριες και
σουλατσάροντας… Επιστρέφουμε μετά τα μεσάνυχτα στη
Φυλής, εγώ υποτίθεται πως θα πάρω το τραίνο, αλλά ποιο
τραίνο; Το τελευταίο φεύγει στις έντεκα από το σταθμό…

37



 
Περνάω σ’ ένα από τα παγκάκια του Αγίου Παντελεήμονα,
αν ήταν αυτός, και δεύτερο βράδυ.
 
Την άλλη μέρα το πρωί, μπάστακας πάλι έξω από το σπίτι
της, με το γαλατάκι μου στο χέρι. Μα δεν έφυγες, έχασα
το  τραίνο,  πάμε  μαζί  στη  σχολή  της,  όπου  αρχίζω  να
παρακολουθώ κι  εγώ και  να  μαθαίνω  οικονομικά… Να
βρεθούμε – κι αν βρεθούμε τι θ’ αλλάξει; Αρχίζω να βλέπω
τις πρώτες ρωγμές, αλλά είναι νωρίς ακόμα, ο έρωτάς μου
υψώνεται υπερήφανος, κοτζάμ Ταζ Μαχάλ…
 
Το βράδυ όμως αποχαιρετιόμαστε στις δέκα και μισή και
φεύγω  σφαίρα,  ποδαράτος,  για  Σταθμό  Λαρίσης…  Το
τελευταίο  τραίνο  μόλις  έχει  αρχίσει  να  κινείται,  πηδάω
επάνω και πληρώνω και πρόστιμο επειδή δε είχα βγάλει
εισιτήριο στα εκδοτήρια…
 
Φτάνω στο πατρικό μου στην Τούμπα, αντικρίζουν οι δικοί
μου ένα ζόμπι, άπλυτο, άυπνο, ταλαίπωρο – καλά ρε συ,
μου λέει ο πατέρας μου, εσύ μας είπες πως πας μέχρι το
σταθμό να αποχαιρετίσεις κάποια φίλη σου, στο φεγγάρι
πήγες; Με κοιτάζει αμίλητος καθώς αδειάζω τα πιάτα, τότε
δεν το παίρνω χαμπάρι, δε λέει κι αυτός τίποτα βεβαίως,
αλλά  τώρα  είμαι  σίγουρος  πως  διαβάζοντας  στη
Μακεδονία  για  τα  γεγονότα  της  Γραμματείας  και
συνδυάζοντάς τα με τις δικές μου κινήσεις κατάλαβε πως
εγώ  τα  είχα  κάνει  όλα  –  και  μάλιστα  για  λόγους
καψούρας…
 
Μετά  πέσαμε  στα  δύσκολα  τηλέφωνα…  να  είμαι  εγώ
συνέχεια στο σπίτι, σκοπιά κανονική, για να πάρει αυτή
όταν μπορέσει, από θάλαμο – γιατί από το δικό της σπίτι
ήταν αδύνατο,  η μάνα της ήταν πάντα εκεί, κέρβερος…
Που  είσαι  ρε  Κορωνιά  με  τη  Βόνταφον;  Κι  όταν
βρισκόμαστε τηλεφωνικά, να κλαίμε τη μοίρα μας…
 
Ήρθε στη Θεσσαλονίκη, μετά της μητρός βέβαια, για να
μαζέψει τα πράγματά της… Τριγύριζα συνέχεια ένα γύρω,

38



αλλά ελάχιστα μπορέσαμε να βρεθούμε – ούτε λόγος για
σεξ βέβαια… Την παρακαλούσα να τα βροντήξει  και να
έρθει μαζί μου – τίποτα: ο μπαμπάς είχε την καρδιά του,
θα  πάθαινε…  κατέβηκα  δυο  τρεις  φορές  στην  Αθήνα,
Σαββατοκύριακα  και  καθημερινές,  αλλά  μάλλον  μας
είχαν  πάρει  χαμπάρι  οι  δικοί  της  και  σχεδόν  της
απαγόρευαν να βγαίνει από το σπίτι.
 
Από  κει  και  πέρα,  το  Ταζ  Μαχάλ  του  έρωτα  της
Ελιζαμπέτας  άρχισε  να  γκρεμίζεται,  στην  αρχή  κάτι
σοφάδες, μετά οι στέγες, μετά όλο κάτω – σκέτα μπάζα…
Κάποιες συναντήσεις  του καλοκαιριού που τις  περίμενα
πως και πως δεν έγιναν ποτέ – αρρώστησε ο μπαμπάς… σε
ό,τι πρότεινα η απάντηση ήταν όχι, όχι, όχι, δε μπορώ…
και να κλαίει…
 
Απηυδησμένος  κι  εγώ  έφυγα  με  φίλους  για  τα  νησιά…
Πάτμος, Κως, Κάλυμνος… στην Κάλυμνο έτυχε τώρα και
συνάντησα μια  Δανέζα,  την  ερωτεύτηκα –  και  ρεφάρισα
ερωτικά για τα βάσανα του χειμώνα και της άνοιξης και
του μισού καλοκαιριού…
 
Πόσα χρόνια  περάσανε;  Είκοσι  τρία… Εκείνα τα  είκοσι
τρία τριαντάφυλλα που μου είχε στείλει στη γιορτή μου η
Ελιζαμπέτα  τα  συντηρώ  ακόμα…  κι  όταν  με  ρώτησε  η
γυναίκα μου της είπα πως μου τα είχε φέρει στη γιορτή
μου  ένας  θείος  μου  που  πέθανε  και  τα  κρατάω
αποξηραμένα, για ενθύμιο.

39



Τηλεφώνημα

«Έλα, ρε…»

«Έλα. Τι γίνεται;»

«Σκατά»

«Παρομοίως…  Είμαι  χωμένος  στην  κατάθλιψη  για  τα
καλά»

«Μη κωλώνεις. Ό,τι ανεβαίνει, κατεβαίνει…»

«Μπα. Να σκεφτείς ότι χθες στεκόμουν στο περίπτερο με
τις εφημερίδες κι έλεγα ποια είν’ η πιο γελοία, για να την
πάρω. Τελικά πήρα το ΠΡΩΤΟ ΘΕΜΑ… Τις καθημερινές
αγοράζω την ESPRESSO – και  μου φαίνονται  βαριά τα
άρθρα της…»

«Άντε, ρε»

40



«Ναι. Πρώτη φορά Κυριακή που δεν ήθελα να πάρω να
διαβάσω την ΚΑΘΗΜΕΡΙΝΗ, δε μπορούσα…»

«Ε, καλά, θα περάσει… Είπαμε, πάνω και κάτω…»

«Ναι,  αλλά βλέπω ότι  κάθε φορά που χτυπάω το κάτω,
πηγαίνει βαθύτερα…»

«Ωχ…»

«Ανεβαίνω μετά,  αλλά ξέρω πως όταν ξαναπέσω θα πάω
πιο βαθειά…»

«Χμ, ναι… Χάθηκες κι από τα ιστολόγια…»

«Χάθηκα, αλλά παρακολουθώ. Θα κρατήσει πολύ ακόμα;»

«Όχι  πολύ.  Χάθηκε  και  η  Αλεξάνδρα…  Αλήθεια,  οι
γυναίκες σου τι κάνουν;»

«Άλλη μαλακία κι αυτή… Η Αλεξάνδρα είναι Ιταλία, βρήκε
δουλειά σ’ ένα μεγάλο συνεδριακό κέντρο στο Μιλάνο»

«Μεταφράστρια είναι;»

«Ναι, που να μην ήτανε… Αλλά δεν είναι έτσι ο έρωτας.
Αλλιώς  τα  είχα  εγώ  στο  μυαλό  μου,  αλλιώς  είναι  στην
πραγματικότητα, καμιά σχέση… Πίπες!»

«Καλές είναι οι πίπες…»

«Εσύ, τι κάνεις;»

«Τα ίδια, όπως τα ξέρεις… Ο Βλαδίμηρος όταν με βλέπει
με φτύνει, να μην αβασκαθώ…»

«Χα, χα…»

41



«Αλλά  δε  με  σώζει  ο  έρωτας,  κι  εγώ  γυροφέρνω  την
κατάθλιψη, τι γυροφέρνω δηλαδή, μέσα είμαι… Ευτυχώς
υπάρχει και η δουλειά…»

«Μη μου μιλάς για δουλειά, την έχω σιχαθεί…»

«Δεν εννοώ αυτή τη δουλειά ρε, εννοώ τα άλλα»

«Α, καλά. Ετοιμάζεις κάτι καινούριο;»

«Ναι…»

«Για λέγε…»

«Άστο, ακόμα δεν έχει πήξει καλά»

«Διάβαζα  χθες  τα  γράμματα  που  έστειλε  ο  Περικλής
Γιαννόπουλος στον Ίωνα Δραγούμη…»

«Μπα, δεν ήξερα πως είχαν αλληλογραφία»

«Μέσω του ΝΟΥΜΑ. Την έχουν βγάλει οι ΕΝΑΛΛΑΚΤΙΚΕΣ
ΕΚΔΟΣΕΙΣ.  Διάβαζα  λοιπόν  το  τελευταίο  γράμμα  του
Περικλή, πριν αυτοκτονήσει με το γνωστό τρόπο…»

«Καβάλα στο άλογο, στα κύματα…»

«…γυμνός και στεφανωμένος… Μεγάλες μορφές!»

«Χμ,  ναι,  αλλά  ζούσαν  σε  μια  ρευστή  εποχή,  που  σε
σήκωνε ψηλά, οι μύθοι λειτουργούσαν ακόμα…»

«Κι ο Δραγούμης πάλι… Ήταν και πολύ ωραίος άντρας,
είχε πηδήξει κι όλες τις γυναίκες της εποχής του»

«Και την Πηνελόπη Δέλτα»

«Αυτή δεν την ερωτεύτηκε πολύ…»

42



«Τον  ερωτεύτηκε  όμως  αυτή  –  κι  όταν  ο  Ίωνας  την
παράτησε έπεσε στην κατάθλιψη…»

«Και την κληρονόμησε ο Σαμαράς… χα, χα…»

«Τον είχα ακούσει πριν μερικά χρόνια, ήταν μια ημερίδα
για  το  Μακεδονικό,  στην  αίθουσα  τελετών  της
Φιλοσοφικής,  την  είχε  οργανώσει  ο  σύλλογος  των
Μεσσηνίων. Αυτός μίλησε για τη γιαγιά του την Πηνελόπη
– μια φιλολογική ομιλία. Ήταν πολύ καλός, περιέργως»

«Γιατί όχι; Πάντως ο μεγάλος έρωτας του Δραγούμη ήταν η
Κοτοπούλη»

«Αυτή, που είχε ο Γεώργιος Παπανδρέου, ο παππούς;»

«Όχι, ρε, αυτός είχε την Κυβέλη!»

«Σωστά… δε μου λες, η πτώση σου οφείλεται αποκλειστικά
στον έρωτα που φαλήρισε;»

«Όχι»

«Α,  εντάξει.  Εγώ  πάσχω  κυρίως  από  ένα  είδος
υποχονδρίας,  φοβάμαι  για  τα  παιδιά,  για  την  υγεία
τους…»

«Κι εγώ, αλλά όχι μόνο για τα παιδιά, για όλους…»

«Γαμώτο…»

«Ο Ξέρξης, τι κάνει;»

«Στον κόσμο του… χάλια, δηλαδή»

«Έχει μια ελαφρότητα, γι’ αυτό επιβιώνει»

«Ελαφρότητα, βαρύτητα – κι αυτός σκηνοβατεί ιδρωμένος
πάνω από το βάραθρο της κατάθλιψης…»

43



«Ουφ…»

«Έλα, συγκεντρώσου και δούλεψε! Είναι η μόνη διέξοδος
που μας απόμεινε»

«Προσωρινή…»

«Όλα στη ζωή, προσωρινά είναι…»

«…»

«…»

«Άντε, τα λέμε»

«Γεια»

44



Περιμένοντας τη
γεμιστή σπλήνα

Μεσημέρι.  Συζητάμε  τρεις  σαραντάρηδες  και  δυο
πενηντάρηδες  –  αφού  έχουμε  όλοι  συμφωνήσει  ότι  «κάτι
τρέχει  στα  σαράντα».  Στο  μεταξύ  πίνουμε  τσίπουρο  Νέων
Ρόδων και  τσιμπολογάμε ποντιακά σαρμαδάκια τυλιγμένα
με μαυρολάχανο, αρμυρά (ρέγγα και κολιός), αλοιφές και
τη γέμιση που περίσσεψε (ρύζι, καλαμπόκια,  ψιλοκομμένα
συκωτάκια,  κιμάς,  διάφορα μυρωδικά)  περιχυμένη με μια
πεντανόστιμη σάλτσα «δεμένη» με μουστάρδα.

«Το πρώτο σοκ εγώ το έπαθα στην Πάτμο, όπου είχα πάει
για  συνδικαλιστικούς  λόγους.  Πιάνω  μια  τοπική
εφημερίδα, κοιτάζω, λέω τι μουτζούρες είναι αυτές εδώ…
Διαπίστωσα όμως ότι δεν ήταν μουτζούρες, απλώς για να
διαβάσω  χρειαζόμουν  περισσότερο  φως  και  …γυαλιά.
Έστειλα  SMS  σ’  ένα  φίλο,  με  παράπονο:  έχω
πρεσβυωπία…»

“Εγώ το πρώτο σοκ το έπαθα όταν είδα δυο άσπρες τρίχες
στ’ αρχίδια μου…”

45



«Ρυτιδιάζει το πετσί…»

«Για να το πούμε πιο περιδιαγραμμάτου, χάνεται οριστικά
το άσπιλον του δέρματος…»

«Είναι  η  δεκαετία  της  αποδόμησης.  Άσπρες  τρίχες,  τα
μαλλιά φεύγουν, η πίεση ανεβαίνει, το ζάχαρο παίρνει την
ανιούσα…  Εκδηλώνονται  και  τα  αποτελέσματα  των
πολύχρονων καταχρήσεων σε τσιγάρο, ποτό και ξενύχτι…
Επιβάλλονται,  θέλοντας και μη, άλλοι ρυθμοί – αλλά η
ψυχή θέλει να εξακολουθήσει στους ρυθμούς που ήξερε.
Όταν διαπιστώνει ότι αυτό δε γίνεται, έρχεται η κρίση…»

«Στο  σεξ,  η  δεκαετία  των  40  είναι  η  καλύτερη  για  τις
γυναίκες. Όταν η σαραντάρα κάτσει σταυροπόδι, εκπέμπει
σήματα…  και  γενομένης  της  δοκιμής,  δε  θέλεις  να
σηκωθείς από το κρεβάτι…»

«Τώρα,  ο  σαραντάρης  εξαρτάται…  οι  καταχρήσεις
πειράζουν τα αγγεία και τα πρώτα αγγεία που ρετάρουν
και  δε  δουλεύουν  καλά  είναι  της  καρδιάς  και  του
πούτσου…  πηγαίνουν  μαζί  αυτά.  Άλλοι,  λοιπόν,  δεν
καταλαβαίνουν  Χριστό  και  άλλοι  χρειάζονται...
ψυχολογική υποστήριξη. Γενικά όμως, το σεξ μπορεί να
είναι  κατά  τι  λιγότερο  σε  συχνότητα,  αλλά  είναι
περιεκτικότατο: ο σαραντάρης το φχαριστιέται!»

 «Ιδίως  αν  το  κάνει  με  μία  σαραντάρα…  ή  με  δύο
εικοσάρες!»

(Ομηρικά γέλια στην ομήγυρη)

 «Η κρίση του σαραντάρη έγκειται στο ότι συνειδητοποιεί
πως  πήραμε  τη  ζωή  μας  λάθος  και  πως  δεν  έχει  πια
περιθώριο για όνειρα, αλλά ούτε και σοβαρές αλλαγές»

«Ειδικά  η  δική  μας  η  γενιά,  έζησε  λίγο  τη  χούντα  και
μεγάλωσε  στη  μεταπολίτευση,  πίστεψε  δηλαδή  στις
μαζικές  αυταπάτες  της  αριστεράς,  πίστεψε  στην
επανάσταση  ή  έστω  σε  ένα  γερό  κοινωνικό

46



μετασχηματισμό – έφαγε μετά το ΠΑΣΟΚ στη μάπα και
τώρα είναι καταχρεωμένη στις Τράπεζες με τα δάνεια και
τις κάρτες…»

«Αυτή η γενιά της μαλακίας, όπως έλεγε παλιά ένας φίλος
που  δουλεύει  στο  Αιγαίο,  των  τωρινών  σαραντάρηδων
δηλαδή. Βιώσαμε συγκλονιστικές αλλαγές, όπου το υψηλό
και  το  μεγάλο  μετατράπηκε  ανεπαισθήτως  σε  χαμερπές
και  γελοίο… Αυτό  δε  μας  σκοτώνει  βέβαια,  αλλά  είναι
πολύ αμφίβολο αν μας κάνει πιο δυνατούς…»

 «Μου έκανε εντύπωση αυτό που μας έλεγες  πριν,  που
έγραψε εκείνος ο σχολιαστής στο μπλογκ, ότι είναι δηλαδή
καλοδιατηρημένος  απ’  έξω,  όχι  όμως  κι  από  μέσα…
μεγάλη κουβέντα!»

«Αν η λύση στο πρόβλημα ήταν τόσο απλή, να αρπάξουμε
δηλαδή το καριοφίλι και να πάρουμε τα βουνά, ποιος θα
στεναχωριόταν…»

«Οι  οικογενειακές  ευθύνες  δημιουργούν  σιγά  σιγά  μια
ηττοπάθεια, εξαιτίας της δέσμευσης και της ανελευθερίας
που συνεπάγονται…»

«Οι άντρες κινδυνεύουν να γίνουν ρεζίλι κυρίως μετά τα
εξήντα, όταν έρχονται οι γεροντοέρωτες… Οι σαραντάρηδες
διατηρούν  την  αξιοπρέπειά  τους  και  όταν  ξενογαμούν  –
αλλά κι αυτό έχει πολλές εξαιρέσεις…»

«Έχουμε  ακόμα  αβάντζο…  Απ’  ότι  μας  βεβαιώνουν  οι
πενηντάρηδες,  τα  πράγματα  ομαλοποιούνται  και  η
δεκαετία των 50 είναι μια εποχή πιο νορμάλ…»

Στο σημείο αυτό  ο σεφ έκρινε ότι  η γεμιστή σπλήνα ήταν
έτοιμη  –  και  την  έφερε  στο  τραπέζι.  Την  ίδια  στιγμή
κατέφθασαν και οι γυναίκες, οι περισσότερες στη δεκαετία
των είκοσι. Η συζήτηση άλλαξε άρδην.

47



Τηλεφωνικός μονόλογος

Έλα ρε… Όχι, είμαι βάρδια. Τα ίδια… Δηλαδή, είμαι σε 
δύσκολη φάση. Οι θεωρίες μου τόσα χρόνια τα πήγαιναν 
μια χαρά στο δοκιμαστικό σωλήνα, τώρα στα σαράντα 
πέντε πρέπει να βγουν στην πιάτσα, να δοκιμαστούν στην 
πράξη κι αυτό δημιουργεί μια αξεπέραστη κρίση…

Γιατί, καλά τα λέμε για αγάπες και έρωτες, θεωρητικά. 
Φτάνει όμως κάποια στιγμή ο κόμπος στο χτένι και πρέπει
να πάρεις αποφάσεις. Σκληρές οι πουτάνες οι αποφάσεις, 
μεγάλα τα διλήμματα… και κανείς δεν ξέρει τι είναι το 
καλό και τι είναι το κακό, να έχει τουλάχιστο ένα 
μπούσουλα.

Δεκαετίες ολόκληρες παίζαμε σαν τα παιδάκια με τις 
ιδέες, με τις έννοιες, οχυρωμένοι πίσω από ένα γραφείο, 
στην ασφάλεια της θεωρίας… έλα τώρα και απόδειξέ το – 

48



αυτά που υποστήριζες είχαν κάποια αξία ή ήτανε αέρας 
κοπανιστός;

Όλο αυτό με ζορίζει αφάνταστα, με ρίχνει πολύ… είμαι σε 
κατάπτωση… πάλι καλά που έχω τους ουρανούς και 
ξεχαρμανιάζω…

Για να στο πω διαφορετικά, νοιώθω κουρέλι, με 
ισοπεδώνει η ανακολουθία αυτού που κάνω και αυτού 
που μπορώ ή μάλλον αυτού που θέλω, δηλαδή αυτού που 
θέλει ο έρωτας…

Δεν είναι σπουδαίο δηλαδή, ή μάλλον είναι, όσο το ακούς,
ούτε λιγότερο, ούτε περισσότερο.

Οι γυναίκες φίλε είναι τελειότερα όντα, είναι γήινες, άρα 
πιο αληθινές, ό,τι λένε το εννοούνε, λένε σ’ αγαπώ και το 
εννοούνε, λένε χωρίζω και το κάνουν, εμείς είμαστε 
περίπου σε όλα.

Οι γυναίκες γεννάνε, ίσως γι’ αυτό είναι πιο θετικές. Ο 
άντρας χρησιμοποιεί το μυαλό του και το μυαλό από τη 
φύση του έχει την τάση να αυθαιρετεί. Αυθαιρετούμε 
συνεχώς φίλε και το πληρώνουμε…

Είναι θέμα φύλου, τελικά…

Οι γυναίκες πότε χαζοχαρούμενα, πότε με αφέλεια, 
πετυχαίνουν πάντως εύκολα την αρμονία μυαλού και 
αισθημάτων, είναι τέλεια όντα… Εμείς περιοριζόμαστε να 
περιγράφουμε και να εμπλουτίζουμε τα πάντα στο κεφάλι 
μας, να μετανιώνουμε για τη δράση και κυρίως τη μη 
δράση – και να το χτυπάμε το κεφάλι μετά, γιατί… επ, 
αλάρμ, κλείνω, γειά!

49



Προ - σχέ -ιιι!

Δηλαδή, «προσοχή!». Στο στρατό ήμαστε και οι τέσσερις 
πριν πολλά χρόνια. Η διαφωνία κά-θε-τη:

«Προσοχή βαράμε με το αριστερό!»

«Με το δεξί!»

«Εγώ ήμουνα σε διμοιρία επιδείξεων!»

«Κι εγώ γιατρός σε τάγμα μαυροσκούφηδων!»

«Αριστερό!»

»Δεξί!»

Δεν έβγαινε άκρη – μπήκε ο νοσηλευτής.

«Αριστερό ή δεξί;»

»Αριστερό!»

50



Η αριστερή παράταξη πανηγύρισε (προηγήθηκε 3-2) αλλά 
όχι για πολύ, γιατί πέρασε κι ο οδηγός.

«Δεξί!»

Φτου να πάρει! Να κάνουμε πρόβες, προσοχή, 
χαιρετούρα, ανάπαυση… Ο Περικλής (της διμοιρίας 
επιδείξεων) πήρε μια σκούπα και προσπαθούσε να 
αναπαραστήσει το παρουσιάστε και το παρά πόδα, για να 
μας πείσει ότι αυτός είχε δίκιο. 

Ήρθε και έβδομος και όγδοος – το σκορ πάλι ισόπαλο: 4-
4!

(Στο μεταξύ, πίναμε τσίπουρα)

Πάνω στο απόλυτο αδιέξοδο, ο παιδίατρος είχε μια φαεινή
ιδέα:

«Ρε συ, ο γιος σου είναι αξιωματικός εν ενεργεία! Πάρ ‘τον 
τηλέφωνο και ρώτα!»

«Μπράβο!»

Ο πατήρ τηλεφώνησε (όλοι περίμεναν σε απόλυτη σιγή) 
και μας ανακοίνωσε την άποψη του παλικαριού (που θα 
έχασε πάσαν ιδέα για το ΕΣΥ…) Οι τέσσερις πανηγύρισαν 
έξαλλα:

«Αυτός είσαι!»

«Πάρτε το μπούλο τώρα!» 

Οι άλλοι τέσσερις σούφρωσαν τα μούτρα και άρχισαν την 
αμφισβήτηση:

«Σιγά μωρέ, αξιωματικός… αφού είναι του Υγειονομικού!»

51



«Να ήταν λοκατζής, μάλιστα!»

«Ρε σεις, λέτε η προσοχή να γίνεται και με τα δύο πόδια, 
με πηδηματάκι; Να, έτσι!»

(ομηρικά γέλια...) 

Δυο τρεις συναδέλφισσες που μπαινόβγαιναν, δεν 
κατάλαβαν γρυ – υπέθεσαν πως μάλλον μας πείραξαν τα 
αρμυρά που τσιμπάγαμε και αποχώρησαν κουνώντας το 
κεφάλι. 

Προ- σχέ-ιιι!

52



What did an American see in a
Pontiac wedding party

Dear Panos,

I  have  to  thank you once  more  for  your  kindness  to
invite  me to  that  Pontiac  pre-  wedding celebration.  It
was  very  interesting  and  helpful  for  my  research  on
Balkan customs and traditions!

I’m working now on the material (photos, video and brief
interviews) but I have some questions.

Searching on the web, I found nothing about the ancient
Norwegian  origin  of  those  particular  Trapezoundian

53

https://panosz.files.wordpress.com/2008/06/031b.jpg


Pontiacs. Most of the women were blonde indeed, but I
suspect that this is one of your jokes…

I  recalled  your  comments  about  the  exclusive  way  of
dancing  in  circles,  which  reflects  the  tight  inter-
community connections, in order to keep them strong
for community’s defense and safety. 

But, I don’t understand why you said that, when music
turned  into  modern  Greek  tunes:  «Pontiacs  are  in  a
rapid  transformation  process  into  Skylo-Pontiacs  and

54

https://panosz.files.wordpress.com/2008/06/039b.jpg
https://panosz.files.wordpress.com/2008/06/109b.jpg
https://panosz.files.wordpress.com/2008/06/110b.jpg


mutation to Tsiftetellines, just like the rest Ellinares».
Could you explain this to me, please?

Unexpectedly,  I  saw you  dancing  with  your  wife  this
waltz «simera gamos ginete», which I have heard in every
damned wedding fiesta in Greece, without exception. Is
this a Pontiac tradition, too?

I  was amazed watching a lot  of  dishes being crashed
during  dances.  Is  it  a  specifically  ancient  Pontiac
wedding custom? I agree with your comment that it is a
dramatic  symbolism  for  the  expecting  loss  of  bride’s
virginity, but I can’t explain why, when they were out of

55

https://panosz.files.wordpress.com/2008/06/079b.jpg
https://panosz.files.wordpress.com/2008/06/125b.jpg


dishes,  they  crashed  several  pots  with  plants  in  the
dancing area.

When the Groom’s friends arrived about 2.30′ am (and
the bride’s friends and relatives threw flour all over him,
according  to  the  funny  custom  of  «alevroma  tou
gambrou»)  I  was  impressed  by  the  Caribbean  -like
intense and breath-taking dances of  those drunk and
almost  maniac  youngsters,  following  the  thrombin

56

https://panosz.files.wordpress.com/2008/06/177.jpg
https://panosz.files.wordpress.com/2008/06/183.jpg


rhythms of their «daouli». I understand they had to steal
some  chickens,  but  to  torture  those  poor  birds  is  a
custom too?  If  yes,  the  mimic  action  of  «fucking  the
chicken» performed by one of them has any mystical or
secret meaning of ancient origin? (I have to admit that I
was shocked watching it!)

You remember this well  known (even to me) Thracian
tune «do sta lianohortaroudia, ti tranos houros is going
to  be  performed»,  danced by  several  (but  not  many )
individuals.  It  was  the  only  one  no  Pontiac  /Modern
Greek tune. I don’t understand why that happened, but
let’s  come  to  another  point:  Among  the  dancers
(Norwegian, Caribbean, Eastern Pontiacs or whatever) I
noticed  that  blonde  goddess  dancing  so  impressively.
That lady hadn’t danced anything else except that tune,
so definitely she is not a Pontiac, of any origin! Have you
got any phone number or e-mail  of  her? (I  know you

57

https://panosz.files.wordpress.com/2008/06/133b.jpg


don’t mind, because you are married and in love with
your wife – am I right? )

Best regards.

Ignatius C. Montego, MS

PS: Barbeque was spectacular!

…and pontiac baklava was really delicious!

58

https://panosz.files.wordpress.com/2008/06/008.jpg


Ο  Ιγνάτιος  είναι  Αμερικάνος  (Λατινικής  καταγωγής  )
ανθρωπολόγος  /  κοινωνιολόγος,  και  τα  τελευταία  δυο
χρόνια  διεξάγει  έρευνα  πεδίου  στα  ποντιακά  χωριά  της
Πιερίας.

59

https://panosz.files.wordpress.com/2008/06/034b.jpg


Η πλατωνική και οι
πραγματικές θεούσες

60

https://panosz.files.wordpress.com/2008/07/1.jpg


Στα  πρώτα  κιόλας  μέτρα  της  ελαφρά
ανηφορικής Λεωφόρου  Μεγαλόχαρης  τράβηξε  την
προσοχή μου μια γυναίκα πεσμένη στα τέσσερα.

Αμέσως διαπίστωσα ότι υπάρχει οργανωμένος διάδρομος,
με  στρωμένη  μοκέτα  και  κορύνες  που  απαγορεύουν  τη
στάθμευση των ΙΧ, ώστε να διευκολύνονται οι πιστές.

61

https://panosz.files.wordpress.com/2008/07/2.jpg


Φτάνοντας  στην  Πλατεία  της  Μεγαλόχαρης,  έκπληκτος
αντίκρυσα το άγαλμα της ιδεατής θεούσας!

62

https://panosz.files.wordpress.com/2008/07/3.jpg
https://panosz.files.wordpress.com/2008/07/4.jpg


Ο  καλλιτέχνης  επέλεξε  η ιδέα να  μην  έχει πρόσωπο.
Βολικό και έξυπνο…

Το γλυπτό δεν είναι αδιάφορο – κάθε άλλο!

Στις  σκάλες  προς  το  ναό,  σχεδόν  όλες  οι
γυναίκες ανέβαιναν φυσιολογικά (στα δύο τους πόδια )

63

https://panosz.files.wordpress.com/2008/07/5.jpg
https://panosz.files.wordpress.com/2008/07/6.jpg


Όχι όλες! Ξαφνικά βλέπω μια καλοβαλμένη νεαρή κυρία
να γονατίζει…

…και  να  προχωράει  στα  γόνατα,  υπό  τα  έκπληκτα
βλέμματα του γιού της και του άντρα της – ο οποίος μόλις

64

https://panosz.files.wordpress.com/2008/07/7.jpg
https://panosz.files.wordpress.com/2008/07/8.jpg


συγκρατούσε  τη  δυσφορία  του  και  φρόντισε  να
απομακρυνθούν μαζί με το παιδί!

Οι  μοκέτες  εδώ  είναι  τριπλές  –  προφανώς  για  να
ανταποκρίνονται  στις  αυξημένες  ανάγκες  των
προσκυνητριών τις μέρες με αυξημένη ζήτηση.

Αναζητώντας  ίσκιο,  ξαναπήγα κοντά  στο  γλυπτό.  Άναψα
τσιγάρο  και  εκεί  που  χάζευα  τον  κόσμο  που
πηγαινοερχόταν,  άκουσα  μια  γυναικεία  φωνή  να
αναρωτιέται:

«Μα δε γράφει τίποτα, τι είναι…»

Δεν κρατήθηκα και απάντησα:

«Η αιώνια θεούσα…»

«Πάνο!;»

65

https://panosz.files.wordpress.com/2008/07/9.jpg


Έμεινα  κάγκελο!  Ήταν  η  Χ,  γνωστή  από  τα  φοιτητικά
χρόνια  στη  Θεσσαλονίκη,  φλογερή μαρξίστρια  –
λενινίστρια (και προλεταριακή διεθνίστρια, μπορώ να πω )
εκείνο τον καιρό.

«Σε γνώρισα από τη φωνή, δήλωσε ενθουσιασμένη, αλλά
τώρα που σε βλέπω, ίδιος είσαι!»

Η  Μεγαλόχαρη  πρέπει  να  της  γιατρέψει  τα
μάτια… σκέφτηκα, αλλά δεν το είπα δυνατά.

Ο άντρας της έκανε τριπλό μπαι-πας προ διμήνου και είχε
έρθει στην Παναγία, λόγω τάματος.

«Εμείς  είμαστε  κρυπτοχριστιανοί»  είπε  κάπως
επιφυλακτικά.

Σε λίγο αποχαιρετιστήκαμε εγκαρδίως.

66

https://panosz.files.wordpress.com/2008/07/10.jpg


Πάνω στην ώρα, έφτασε και η κυρία της αρχής…

…με ζωηρές κινήσεις, σε άριστη κατάσταση!

67

https://panosz.files.wordpress.com/2008/07/11.jpg
https://panosz.files.wordpress.com/2008/07/12.jpg


Συνέχισε προς το ναό, φροντίζοντας κάθε τόσο να στρώνει
τη φούστα της, διότι φυσούσε.

Μου φάνηκε πως είδα το άγαλμα να χαμογελάει.

68

https://panosz.files.wordpress.com/2008/07/13.jpg


Ο γέροντας

Γεννηθείς το 1926, δηλαδή στα ενενήντα παρά κάτι. Ήρθε
στο ιατρείο για κάποιο πρόβλημα που του δημιουργούσαν
τα  δόντια  του  (τα  δικά  του,  τα  είχε  σχεδόν  όλα).
Εξαιρετικός  αφηγητής,  μου  εξιστόρησε  πως  πήρε  μέρος
στη μάχη της Κρήτης όταν ήταν δεκαπέντε χρονώ, πως τον
έπιασαν  την  άλλη  χρονιά  οι  Γερμανοί  και  τον  έβαλαν
φυλακή, όπου περίμενε την εκτέλεση («εσείς καπούτ, μας
έλεγαν»), πως του έσπασαν ένα παΐδι («πολύ ξύλο σε μένα,
γιατί τους αντιμίλησα») και το ανακάλυψε σε ακτινογραφία
δεκαετίες μετά, πως πολέμησε στον εμφύλιο ως το 1952
(με  τους  κυβερνητικούς)  πως  δούλεψε  42  χρόνια
πουλώντας στα χωριά «είδη προικός»: δέκα χρόνια με το
πόδι  από  χωριό  σε  χωριό,  φορτωμένος  την  πραμάτεια,
δέκα με μια μηχανή απ΄ αυτές με το καλάθι και 22 με
μια  «κλούβα  φολξβάγκεν».  Πως  έκλεισε  πριν  τέσσερα
χρόνια  το  μαγαζί  στο  χωριό,  όχι  γιατί  δεν  άντεχε  τη
δουλειά, αλλά γιατί έμπαινε κάθε μήνα μέσα – «τριάντα
χιλιάρικα έχασα!». Σ’ αυτό το σημείο βούρκωσε’ «έτσι όπως
μας  καταντήσανε  αυτά  τα  καθάρματα  οι  πολιτικοί,  με
συμπαθάς που μιλάω έτσι…» είπε σιγανά. Μετά είπε για τα

69



δικά του, τα παιδιά και τα εγγόνια του και τα προβλήματά
τους, που είναι όλα δικά του. «Δεν έχω ζήσει άσπρη μέρα
στη  ζωή  μου»  είπε,  «βλέπεις  που  φοράω  μαύρο
πουκάμισο…».  Νόμιζα πως το έκανε από συνήθεια, αφού
είναι  Κρητικός.  «Πριν  λίγο  καιρό  έχασα  το  παιδί  μου,
ξαφνικά, σαράντα οχτώ χρονών»,  είπε και βούρκωσε για
δεύτερη  φορά.  Με  αποχαιρέτησε  σε  λίγο  γελαστός  και
έφυγε με γρήγορο βήμα, να επιστρέψει στην κυρά του.

70



Ο τύπος με το ψάθινο καπέλο

Προ ολίγου,  ολίγον  προ του λυκόφωτος,  είδα τον  εαυτό
μου είκοσι χρόνια πριν. Δηλαδή είδα έναν τύπο που μου
έμοιαζε σκανδαλωδώς σε όλα: ίδιο μπόι και σουλούπι, ίδιο
ψάθινο καπέλο, ίδια γυαλιά και σαγόνι (ξυρισμένο), ίδιο
σκούρο μπλε μπλουζάκι και παντελόνι. Ακόμα χειρότερα,
ίδιο στυλ, καθώς περίμενε στη γωνία του Λαλαούνη.

Καθόμουν δέκα μέτρα πιο πέρα, στο γωνιακό τραπεζάκι
στη Λιστόν, απέναντι απ’ το περίπτερο και είχα πιει μόνο
δυο  μπύρες.  Ο  τύπος,  λέμε,  μου  έμοιαζε  λες  και  είχα
δραπετεύσει αυτοπροσώπως από τη μηχανή του χρόνου.
Άσε που είκοσι χρόνια πριν είχα σταθεί κι εγώ σ’ εκείνη τη
γωνία  περιμένοντας  τη  γυναίκα μου να τελειώσει  με  τα
ψώνια ή τα νταλαβέρια της με τον Άγιο Σπυρίδωνα.

Ευτυχώς οι  γυναίκες  μας  δεν  έμοιαζαν  καθόλου,  οπότε
βγήκα από το matrix και παράγγειλα μια μπύρα ακόμα.
«Τι έκανες ρε μαλάκα τα τελευταία είκοσι χρόνια;» ρώτησα
τον  εαυτό  μου,  με  μια  κάποια  σκαιότητα   ασυνήθιστη
μεταξύ μας. Δυσκολεύτηκα να μου απαντήσω, όχι  λόγω
της ζέστης. Είναι τα πιο ουσιαστικά χρόνια, από τα 35 ως

71



τα 55, χονδρικά. Τα χρόνια που φτιάχνεις ή δεν φτιάχνεις.
Που ζεις ή δεν ζεις.

Σήκωσα  το  κεφάλι  μήπως  πάρω  καμιάν  ιδέα  από  το
μετείκασμά  μου  του  παρελθόντος,  αλλά  ο  τύπος  είχε
φύγει από το οπτικό μου πεδίο. Δεν συγκεντρώθηκα ξανά
στο ερώτημα, άλλωστε είχε αρχίσει να σκοτεινιάζει – και
δεν με συνέφερε, εδώ που τα λέμε.

72



Σαν σήμερα, 34 χρόνια πριν

Στις  26  Οκτωβρίου  1979,  βραδάκι,  έφτασα  στη
Θεσσαλονίκη. Για να είμαι ειλικρινής δε θυμάμαι αν ήταν
βράδυ, αλλά δε θα μπορούσε να είναι αλλιώς, δεδομένου
ότι ξεκίνησα το πρωί της ίδιας μέρας από το Μεσοπόταμο
για την Καλαμάτα, όπου πήρα κάποιο πρωινό λεωφορείο
για  την  Αθήνα.  Τότε  το  ταξίδι  ανάμεσα στις  δυο πόλεις
διαρκούσε περί τις έξι ώρες, με χάιλαϊτ τη διάβαση του
Αχλαδόκαμπου – φανταστείτε τις φουρκέτες που βγάζουν
στην  Άμφισσα  (από  το  Μπράλλο)  επί  δεκαεφτά.  Στάση
γιατί κουράστηκα ήδη, για σουβλάκι στους Μύλους: μια
ατραξιόν  γεύσης  που  εξαφανίστηκε  οριστικά,  όχι  γιατί
φτιάχτηκαν  οι  δρόμοι,  αλλά  γιατί  χάλασαν  τα  χοιρινά.
Ίσως επί Σημίτη, ίσως και λίγο πιο πριν.

Από το σταθμό των ΚΤΕΛ σε μια κάθετη της Πατησίων, στο
σταθμό Λαρίσης για το τραίνο προς τη συμπρωτεύουσα:
ένα σενάριο διαδρομής που επαναλαμβανόταν τακτικά τα
επόμενα  χρόνια.  Αν  κρίνω  από  μια  σχετικά  πρόσφατη
(2009)  νυχτερινή  διαδρομή  με  το  κλασσικό  τραίνο,  η
κατάσταση  έχει  βελτιωθεί  σημαντικά:  κάπου  9  ώρες,

73



έναντι  έντεκα – δώδεκα των χρόνων της αθωότητας.  Για
τους νεότερους σημειώνω ότι  τότε δεν υπήρχε ιντερσίτυ,
όπως δεν υπήρχε απευθείας σύνδεση της Καλαμάτας με
τη Θεσσαλονίκη, με λεωφορείο ή αεροπλάνο.

(Παρένθεση:  Έχω  σκεφτεί  πολλές  φορές,  ειδικά  στο
δεύτερο μισό από τα 34 χρόνια που συμπληρώθηκαν από
εκείνη τη βροχερή μέρα «δεν έσπαγα το πόδι  μου πριν
φτάσω»; Από την άλλη, δε θέλω να είμαι αχάριστος: στη
Θεσσαλονίκη έζησα μια ονειρεμένη δεκαετία – τα πρώτα
δώδεκα χρόνια).

Ουσιαστικά πρώτη μέρα στην πόλη ήταν η δεύτερη: ως το
μεσημέρι  είχαμε  βρει  σπίτι  με  τον  συμπατριώτη
συγκάτοικο,  πίσω  από  τη  φοιτητική  λέσχη.  Είχαμε
σουλατσάρει στην πανεπιστημιούπολη – μας άρεσε και η
λιμνούλα  στην  Κτηνιατρική,  αυτή  που  ο  Μαζάουερ  την
αναφέρει ως «πισίνα». Είχαμε εντοπίσει και τη σχολή μας
στη  Βασιλέως  Ηρακλείου,  ακριβώς  απέναντι  από  την
είσοδο της αγοράς Μοδιάνο. Συναντηθήκαμε και με τους
άλλους Καλαματιανούς που ανέβηκαν πρωτοετείς – έναν
χημικό μηχανικό,  έναν φυσικό και  έναν της ΑΒΣΘ και
κυκλοφορούσαμε  μαζί,  ως  ενισχυμένη  επαρχιακή
περίπολος.

Το βράδυ της ίδιας πρώτης / δεύτερης μέρας είχαμε και
το πρώτο ραντεβού με Θεσσαλονικιές, στην Καμάρα: είχε
πάρει τα τηλέφωνά τους ο συγκάτοικος (μέγας κάμαξ) στη
σχολική  τους  εκδρομή  στην  Καλαμάτα,  λίγους  μήνες
νωρίτερα!

Τοπόσημα,  του  πρώτου  καιρού:  η  ταβέρνα  δίπλα  στο
Βακούρα.  Το  ταχυφαγείον-  βρωμοφαγείον  «Τα  ελάφια»
στην Εθνικής Αμύνης.  Το οινοφροντιστήριον  «η γέφυρα»
στην Κονίτσης (νυν Λαμπράκη). Το τσοντάδικο «Δίον» (έργα
δύο). Οι κινηματογράφοι (όλοι του κέντρου – ακόμα και το
μακρινό «Ράδιο Σίτυ», που έπαιξε και τον «Καλιγούλα»). Τα
καφενεία,  πολλά  αλλά  κυρίως  το  «Αιγαίον»  και  το
«Ματζέστικ» στη Λεωφόρο Νίκης.  Η αίθουσα στον πρώτο

74



όροφο της Καλαποθάκη, όπου γινόντουσαν οι συνελεύσεις
του φοιτητικού συλλόγου. Τα εργαστήρια της Ιατρικής με
τον θρυλικό Λύσανδρο και το αμφιθέατρο του Ανατομείου.
Τα σπίτια όπου κάθε τρεις και λίγο γινόντουσαν πάρτυ. Η
φοιτητική  λέσχη  (κάθε  Τρίτη  βόδι,  κάθε  Πέμπτη
κοτόπουλο)  όπου  πουλούσαν  πειρατικές  κασέτες  με  τα
πάντα όλα κάτι ηλικιωμένοι (εικοσιπεντάρηδες) με μαύρα
ρούχα,  σοβαρόν  ύφος  και  ευμεγέθεις  πώγωνες.  Οι
φοιτητικές εστίες, πάνω από την Αγίου Δημητρίου (έμεναν
πολλά  κορίτσια  εκεί).  Το  κυλικείο  της  Φιλοσοφικής.  Η
Δεσπεραί με το Μινουί. Και όλοι οι δρόμοι της πόλης, από
Αριστοτέλους και δώθε. 

Δε θυμάμαι πότε ανακαλύψαμε τα βομβίδια στη Μοδιάνο,
αλλά πρέπει να ήταν στις αρχές αρχές της δεκαετίας του
’80.

75



Επέτειος

Σε  ερωτεύτηκα  αμέσως  μόλις  σε  είδα.  Ένα  παλικαράκι
που  δεν  είχε  κλείσει  τα  δεκαεφτά  ήμουνα  τότε.  Εσύ
μεγάλη, σαγηνευτική, γεμάτη υποσχέσεις. Νόμισα πως μ’
αγάπησες  και  συ  –  ιδέα  μου.  Μπορεί,  κιόλας.  Με  τα
θηλυκά δε βγάζεις άκρη.

Μικρός  και  άβγαλτος,  έπεσα  με  τα  μούτρα.  Και  συ με
έμαθες  να  καπνίζω,  να  πίνω,  να  ξενυχτάω,  να  παίζω
χαρτιά, να μην κομπλάρω με την ηδονή, να μη φοβάμαι
τις κόντρες, να ψάχνω. Κράτησα κι εγώ από τις συνήθειες
μου  δύο  μονάχα:  να  διαβάζω  και  να  γράφω.

Με τη σειρά τα αμφιθέατρα, τα εργαστήρια, τα κομματικά
στέκια, τα μπαράκια, τα ουζερί, οι ταβέρνες, τα καφενεία.
Πολιτική,  έρωτες,  όνειρα.  Πολλά  όνειρα.  Τρελά  όνειρα.
Και  πολλοί  άνθρωποι,  φίλοι  και  γυναίκες  –  δεν  έμεινε
σχεδόν κανένας και καμιά…
Τα πρώτα  χρόνια  περάσαμε  καλά  οι  δυο  μας.  Για  την
ακρίβεια,  τέλεια!  Όχι  ένα  και  δύο  –  δώδεκα!  Δώδεκα
ολόκληρα χρόνια χρυσάφι.

76



Αγάπησα πολύ, πολλά: γυναίκες, βιβλία, ποιήματα, κόμιξ,
ταινίες,  αμάξια,  γήπεδα,  οδοιπορίες,  γλέντια,  αθλητικά
απογεύματα  σε  γηπεδάκια,  συζητήσεις,  συναπαντήματα.
Ακόμα  και  την  Επανάσταση  των  προλεταρίων  –  κι  ας
έμενα  κατά  βάθος  ένας  παραδοσιακός  άνθρωπος  της
υπαίθρου. Και συ δεν έφερνες καμιά αντίρρηση, μου τα
έδινες όλα, μου τα επέτρεπες όλα. Και μένα μου άρεσε να
σε βλέπω από ψηλά, ξαπλωμένη νωχελικά – και ύστερα να
χάνομαι  μέσα  σου  και  να  εξερευνώ  τις  πιο  απόκρυφες
γωνιές σου και να παραμυθιάζομαι ότι καλύτερη από σένα
δεν υπάρχει, ότι είσαι η πρώτη και η μοναδική.

Δε  χωρίσαμε  ποτέ.  Εφτά  μήνες  ήταν  όλοι  κι  όλοι  που
έμεινα μακριά σου, φαντάρος. Και τότε, σε κάθε ευκαιρία,
έτρεχα σε σένα.

Και μετά έγινες στρίγγλα. Χάλασε η όψη σου, η φωνή σου,
η  αύρα  σου.  Λες  και  δεν  έφτανε  αυτό,  άρχισα  να
υποψιάζομαι  πως  στη  σχέση  μας  δεν  είμαστε  μόνοι:
υπήρχαν  και  κανόνιζαν  τα  πάντα  οι  νταβατζήδες  σου.
Αόρατοι για χρόνια, άρχισαν σιγά σιγά να τους ξεχωρίζουν
τα αφελή μου μάτια.

Λες να τα φαντάστηκα; Μα κάθε φορά που ήθελα να σε
πάρω,  μου  ζητούσαν  να  πληρώσω.  Με  αντίτιμα  που  τα
σιχαινόμουν. Οι πόρτες σου έμεναν κλειστές – έμπαιναν
κάποιοι άλλοι, που δεν είχαν πρόβλημα με τη συναλλαγή.
Κι  εγώ  σε  συναντούσα  κρυφά,  απόμερα,  όλο  και  πιο
αραιά. Και τότε ακόμα δε με αγκάλιαζες, δεν με άκουγες,
δε με παρηγορούσες, Κι έτσι άρχισε να δημιουργείται η
γνωστή ψυχρότητα ανάμεσά μας.

Δε  μπορώ  να  προσδιορίσω  ακριβώς  την  περίοδο  που  ο
απόλυτος  έρωτάς  μου  για  σένα  μετατράπηκε  σε  αηδία.
Αλλά  δε  μπορούσα  πια  να  βλέπω  τους  νταβατζήδες  να
μπαίνουν ανάμεσά μας και συ να μου γυρίζεις την πλάτη. 

Αν  δε  σε  είχα  ερωτευτεί  τόσο,  μπορεί  να  μη  σε
περιφρονούσα.  Θα  μου  ήσουν,  απλά,  αδιάφορη.  Μια

77



τρύπα που μπαίνεις, γιατί κάπου πρέπει να μπεις, χωρίς
συναισθηματικές εμπλοκές.

Ξέρεις πολύ καλά ότι αόρατα αλλά πανίσχυρα νήματα με
κρατάνε δεμένο κοντά σου. Ξέρεις ότι προσπάθησα πολύ
να τα κόψω, μάτωσα κιόλας, αλλά ήταν αδύνατο. Έχουν
περάσει εικοσιεφτά χρόνια, αυτή η σχέση έγινε εφιάλτης,
αλλά έγινε πια υποχρεωτική. Θέλω δε θέλω, υποχρεωτική.

Σε  βλέπω  τώρα  και  ανατριχιάζω.  Μια  σταφιδιασμένη,
κακιασμένη κωλόγρια, μια ξεφτιλισμένη πουτάνα είσαι. Κι
ας  φανερώνεσαι  καμιά  φορά  φρεσκολουσμένη  και
χαμογελαστή κι ας καταφέρνεις τότε να κάνεις τα σπλάχνα
μου να αχνίζουν και πάλι από πόθο για σένα. Δε περνά
πολλή  ώρα  και  με  κατακλύζει  η  νοσταλγία  της  φυγής
μακριά  σου.  Γιατί  γελάς  ξεδιάντροπα,  γιατί  πουλιέσαι
φτηνά στον κάθε καραγκιόζη, γιατί  του κάνεις πρόθυμα
όλα  τα  γούστα  –  και  μετά  έρχεσαι  ξανά  σε  μένα,  να
εξαγνιστείς. Και να με παραμυθιάσεις.

Σε  μαθαίνουν  σιγά  σιγά  και  τα  παιδιά  μου.  Και  σε
αγαπάνε, γιατί είναι παιδιά και δε μπορούν να ξέρουν τι
λέρα  και  τι  χάσιμο  είσαι.  Και  συ  τα  δολώνεις  –  όπως
έκανες και με μένα. Γιατί το έχεις αυτό το χάρισμα, να
φτιάχνεις τους μύθους σου και να τους πουλάς, ακριβώς
όπως  πουλάνε  οι  απατεώνες  τα  φύκια  για  μεταξωτές
κορδέλες.

Έχω χρόνια να σου μιλήσω. Ούτε σήμερα θα σου μιλούσα,
κι ας είναι τέτοια μέρα. Θυμάσαι, ήταν ανήμερα του Αγίου
Δημητρίου, στα 1979… Το πρωί καθώς οδηγούσα για τη
δουλειά  σε  σκεφτόμουν  –  και  ξαφνικά  συνειδητοποίησα
ότι οπουδήποτε αλλού, οπουδήποτε μακριά σου, θα είμαι
ξένος. Και σκέφτηκα ότι εικοσιεφτά χρόνια έχουν πια τη
σφραγίδα  και  το  βάρος  του  οριστικού.  Και  είπα,
ξεφτιλισμένη  κωλόγρια,  να  σου  γράψω  δυο  λόγια  στο
μπλογκ – για να συναντηθούμε ξανά.

78



Τι το ήθελα; Με το που το συλλογίστηκα, λες κι άλλαξες
όψη  –  έγινες  πάλι  η  όμορφη  μάγισσα  της  νιότης  μου.
Αφήνομαι κι εγώ, κι ας ξέρω πως θα με απογοητεύσεις και
πάλι – και πολύ γρήγορα μάλιστα.

Απόψε  όμως,  θα  σε  κυκλοφορήσω  λες  κι  είσαι  άλλη,
δηλαδή  αυτή  που  φαντάστηκα  πως  ήσουν,  κάποτε.
Φαντάσου  και  συ  πως  είμαι  εκείνος  που  ήμουν,  ένα
τέταρτο του αιώνα πριν. Ας κάτσουμε στο μισοσκόταδο του
μπαρ, να μη φαίνονται τα καζάντια μας κι ας πιούμε μαζί,
ας χαλαρώσουμε ονειροπολώντας για ένα μέλλον λιγότερο
πικρό από το παρόν.

Θεσσαλονίκη μου, καλή μας επέτειο!

Γράφτηκε για την  επέτειο του 2006.

79



Εργασία και χαρά

Σήμερα  στη  δουλειά.  Μόλις  έχω  ξεμπερδέψει  από  το
πρώτο κύμα των ασθενών και ανοίγω το laptop – νάσου ο
Περικλής  και  η  Ανδρομάχη,  μπουκάρουν  στο  ιατρείο
κόκκινοι από τα γέλια.

«Τι πάθατε, ρε;»

«Που να σου τα λέω…» (ο ένας)

«Xι χι χι χι…» (η άλλη)

Ο  Περικλής  εξηγεί.  Ήταν  στην  Γραμματεία  με  την
Βαγγελιώ – την ετέρα γραμματέα. Τους μπήκε η ιδέα να
κάνουν πλάκα στην Ανδρομάχη. Να τι σκέφτηκαν: Πιάνει
ο Περικλής δυο μικρά πλαστικά ποτηράκια και τα βάζει
μέσα από το τζην, μπροστά του. Όποιος τον έβλεπε νόμιζε
ότι είχε μια υπερήφανη στύση.

80



Περιμένουν να έρθει στη Γραμματεία η Ανδρομάχη. Στο
μεταξύ, ο Περικλής κάθεται στο γραφείο της. Αυτή αργεί.
Από την ανοιχτή πόρτα της Γραμματείας βάζει το κεφάλι
του μέσα ένας μεσόκοπος «πελάτης»

«Που είνι του παθουλογικό;»

Από συνήθεια ο Περικλής σηκώνεται όρθιος – για να του
δείξει. Μαζί του σηκώνεται και η υπερήφανη «στύση» του.
Μόλις  βλέπει  το  σκηνικό  η  Βαγγελιώ   ξεκαρδίζεται,
χτυπιέται πάνω στο γραφείο της

«Χα χα, άει, άειιιιιι, παναγίαμ! Χα- ιιιιιι…»

Ο «πελάτης» απορεί.

«Μ’ ημένα γιλάτι;»

«Όχι, κύριε!» απαντά σοβαρός ο Περικλής.

Ο άνθρωπος γυρίζει  και  τον κοιτάζει   και  γουρλώνει  τα
μάτια του μ’ αυτό που βλέπει. Ο Περικλής καταλαβαίνει
και κάθεται με αστραπιαία κίνηση. Ο άνθρωπος κουνάει
το κεφάλι του και φεύγει πισοπατώντας.

«ΙΣΥ κι  σκατά… Ητούτ’  είνι  ντιπ καταντίπ για δέσιμου…»
λέει σιγανά – αλλά όχι τόσο ώστε να μην τον ακούσουν οι 
δυο στη Γραμματεία

Μόλις χάνεται ο μπάρμπας από το οπτικό τους πεδίο, ο
Περικλής ξεσπάει κι αυτός σε γέλια, ανατροφοδοτώντας τη
γελαστική  διάθεση  της  Βαγγελιώς,  που  εξακολουθεί  να
χτυπιέται:

«Παναΐαααααααμ… Ούι, ούι, ούι…»

(Όλα αυτά τα αναπαριστά τώρα ο Περικλής στο δικό μου
γραφείο,  με  τη  μοναδική  του  μιμική  τέχνη.  Έχω  ήδη

81



αρχίσει  να  γελάω  αφειδώς  –  η  Ανδρομάχη  δεν  έχει
σταματήσει δευτερόλεπτο)

Περιμένουν  την  Ανδρομάχη,  αυτή  αργεί.  Στο  μεταξύ
μπαίνουν  στη  Γραμματεία  διάφοροι  άλλοι,  αγροτικοί
γιατροί  που θέλουν κάποια χαρτιά,  ένας επιμελητής να
ρωτήσει  για  τις  εφημερίες  του  κλπ.  Τους  εξυπηρετεί  η
Βαγγελιώ,  ο  Περικλής  έχει  ανάψει  τσιγάρο,  καθισμένος
πάντοτε στο γραφείο της Ανδρομάχης.

Κάποτε  η  Ανδρομάχη  μπαίνει,  πάει  να  καθίσει  στο
γραφείο της, αλλά πώς να σηκωθεί ο Περικλής μπροστά σε
τόσο κόσμο; Με κάποιο τρυκ την πείθει  να καθίσει  στο
τρίτο  (άδειο)  γραφείο.  Στο  μεταξύ  το  τσιγάρο  έχει  καεί,
καίγεται  και  η  γόπα.  Ο  Περικλής,  καρφωμένος  στην
καρέκλα.

Κάποτε οι  άλλοι  φεύγουν,  μένει  ο  Περικλής και  οι  δυο
γραμματείς.  Σηκώνεται  με  τρόπο,  να  μη  τον  βλέπει  η
Ανδρομάχη,  και  πάει  προς το παράθυρο,  να πετάξει  τη
γόπα έξω.

«Περικλή, τι έπαθες;» (η Ανδρομάχη, ξαφνιασμένη)

«Περ’κλήηηηη… Τι είν’ αυτά;» (η Βαγγελιώ, αυστηρά)

Η  Ανδρομάχη  έχει  σκάσει  από  την  περιέργεια,  αλλά  ο
Περικλής αποφεύγει, τάχα, να γυρίσει προς το μέρος της.

«Τι έχ’ς ικεί, μωρέ;»

«Άσε Βαγγελιώ, έτσι είμαι εδώ και δυο ώρες, δεν πέφτει με
τίποτα,  έχω  τρελαθεί…  πρέπει  οπωσδήποτε  να  με  δει
γιατρός… και ντρέπομαι…»

«Μας κουρουΐδεύ’ς;»

«Τι κοροϊδεύω; Να, πιάσε!»

82



Η Βαγγελιώ απλώνει το χέρι, αλλά κάνει πως ντρέπεται.

«Πιάσε σου λέω, σαν ξύλο είναι, έχω πρόβλημα…»

«Να πιάσου… αλλά, μεσ’ απού τη τζέπ’;»

Η Βαγγελιώ βάζει το χέρι της στην τσέπη του τζην – και το
τραβάει απότομα.

«Ιιιιιιι… Μωρ’ σύ, Αδρουμάχ’!»

Η Ανδρομάχη έχει πια σκάσει από την περιέργεια – όλη
αυτή την ώρα ο Περικλής φροντίζει να της έχει γυρισμένη
την πλάτη. Δεν αντέχει άλλο, σηκώνεται από το γραφείο
της και πλησιάζει προς τον Περικλή.

Αυτό περίμενε κι αυτός. Μόλις τον έχει ζυγώσει αρκετά,
γυρίζει απότομα, την αντικρίζει και της λέει με πυρετό στο
βλέμμα:

«Κοίτα τι έπαθα, Ανδρομάχη!»

Ταυτόχρονα  κάνει  μια  κίνηση  προς  το  μέρος  της.  Η
Ανδρομάχη γουρλώνει τα μάτια, μένει άφωνη, αλλά καθώς
τον βλέπει σ’  αυτή την έξαλλη κατάσταση κάνει αμέσως
μεταβολή,  για  να  απομακρυνθεί.  Αίλουρος  ο  Περικλής,
την αρπάζει από πίσω, βάζοντας το χέρι του γύρω απ’ τη
μέση της.

Η  Ανδρομάχη  αισθάνεται  στα  οπίσθιά  της  το  μεγάλο
εξόγκωμα  του  Περικλή,  βγάζει  μια  τσιρίδα  –  και
συγκεντρώνοντας  τις  δυνάμεις  της  γυρίζει,  τον  σπρώχνει
και πέφτει η ίδια προς τα πίσω.

«Έπεσε,  με  τα  πόδια  ανοιχτά!  Έτοιμη!»  διευκρινίζει  ο
Περικλής

«Xι χι χι χι» (η Ανδρομάχη)

83



«Ρε συ, τον πίστεψες;»

«Τον πίστεψα, τι να κάνω;»

«Δε λες που ήταν έτοιμη να βάλει τις φωνές, να ‘ρθετε όλοι
για να τη σώσετε…»

Ο Περικλής έχει κοκκινίσει από τα γέλια. Τα μάγουλα της
Ανδρομάχης  εξακολουθούν  να  φλασάρουν.  Μπαίνει  στο
ιατρείο ο παιδίατρος και η αφήγηση επαναλαμβάνεται, σε
ακόμα πιο ιλαρό κλίμα.

84



Η επιχειρηματικότητα
των νέων

Τελείωνα  τότε  τον  Ευκλείδη,  θα  ήμουνα  δεκαοχτώ,
δεκαεννιά, περί το 1970 δηλαδή…  Φτώχεια καταραμένη,
ο γέρος κουβαλούσε ξύλα από το βουνό με τα μουλάρια
στο χωριό, η επιβίωση δύσκολη… Συνέβη τότε να φύγουν
τα παιδιά που  μέναμε μαζί, έπρεπε να βρω καινούριους
συγκατοίκους,  ν’  αλλάξω  σπίτι…  Νοικιαζόταν  ένα
διαμέρισμα στη Μαντινείας, μια κάθετη στην Ιταλίας, που
τώρα  λέγεται  28ης Οκτωβρίου.  Μεγάλο  και  ακριβό,  δεν
ήταν για μένα. Αλλά, μόλις το είδα, άναψε η λάμπα στον
εγκέφαλο και πήρα το ρίσκο. Δανείστηκα από όσους ήξερα
– άλλος κατοστάρικο, άλλος δεκάρικο- και το έπιασα.

Ήταν αρχή της βδομάδας, έριξα σήμα στην πιάτσα και το
Σάββατο  ήταν  όλα  έτοιμα  για  το  πρώτο  ρεφενέ  πάρτυ.
Όποιος  ερχόταν,  δεκάρικο  η  είσοδος.  Είχα  ένα  πικάπ
ντούαλ 1214 και μερικούς δίσκους, ξέρετε, ακάζα ντιρένε,
καλιφόρνια  ντρήμ,  Ανταμό,  Κριστόφ,  Αλ  Μπάνο  και  δε
συμμαζεύεται…  Υπήρχε  ποτό,  δηλαδή  βερμούτ

85



και συνοδευτικό, δηλαδή στραγάλια. Πλούσια πράγματα,
και άσπρα και κίτρινα στραγάλια!

Δε  μπορείτε  να  το  φανταστείτε  τώρα,  αλλά  τότε  ήταν
μεγάλη  υπόθεση,  να  βρίσκει  η  νεολαία  ένα  χώρο  με
μουσική, βερμούτ και στραγάλι και να μπαλαμουτιάζεται
μ’  εκείνα  τα  μπλουζ,  τα  αγκαλιαστά… Ν’  ακουμπάει  η
κοπελίτσα το μαγουλάκι της στο δικό σου και  τα χέρια
σου  να  ψαχουλεύουν  το  άγνωστο  τοπίο,  όλο  και  πιο
τολμηρά… Το γόνατό σου ανάμεσα στα πόδια της  και το
τσουτσούνι σου να γίνεται τούρμπο, δεν ήθελε και πολύ,
δεκαοχτάρηδες και εικοσάρηδες είμαστε  και οι πιτσιρίκες
όλο  τάχα  ντροπαλές,  αλλά  όλο  και  να  κολλάνε  και  να
τρίβονται  πάνω  στο  κοντάρι  και  χάχα  χούχα…  Καλά,
επανέρχομαι!

Το πρώτο Σάββατο ήταν λίγοι, το δεύτερο περισσότεροι, το
τρίτο έγινε χαμός! Δεν πρόφταινα να μετράω δεκάρικα…
Έλεγα  στις  τρεις  καλύτερες  γκόμενες,  εσείς  δε  θα
πληρώσετε,  αλλά  θα  μείνετε  μετά  να  καθαρίσουμε  το
σπίτι…

Φυσικά, από το πρώτο Σάββατο κιόλας ήρθαν οι μπάτσοι,
διότι  έγινε  καταγγελία  για  διατάραξη  κοινής  ησυχίας…
Έχω  τα  γενέθλιά  μου  κύριε  αστυνόμε,  λέω,  συγγνώμη.
Φύγανε. Το άλλο Σάββατο έρχονται δυο άλλοι, τους λέω τα
ίδια, φεύγουνε κι αυτοί. Το τρίτο, έρχονται πάλι οι πρώτοι,
τους λέω το ίδιο παραμύθι, δεν τ’ αφήνεις αυτά ρε; Τους
λέω,  εντάξει,  παρτάκι  γίνεται,  να  βγάλω κι  εγώ  κανένα
φραγκάκι, μπείτε μέσα, πιείτε το ποτό σας, χορέψτε, κάντε
παιχνίδι με τις πιτσιρίκες… Μπήκαν – τους άρεσε η φάση.
Το είπαν και στους άλλους – μετά μαλώνανε οι μπάτσοι
ποιος θα έχει βάρδια τα Σάββατα!

Σάββατο με Σάββατο, τα πάρτι είχαν γίνει το γεγονός, για
όλη τη Θεσσαλονίκη. Μια μέρα με συναντάει στο δρόμο
ένας  Δημήτρης,  ματσωμένος  Θεσσαλονικιός,  από  τους
μόνιμους στα πάρτυ του Σαββάτου. Ρε συ, μου λέει, θέλω
δυο ώρες το σπίτι να φέρω τη γκόμενα. Πριν προλάβω να

86



απαντήσω, βγάζει ένα γυαλιστερό εικοσάρικο, απ’ αυτά με
το πουλί της χούντας. Του λέω, το κλειδί θα είναι μέσα στο
γλόμπο της εξώπορτας, εκεί θα το αφήσεις όταν θα φύγεις.
Το είπε στους κολλητούς του, κάθε φορά που επέστρεφα
κοίταζα το γλόμπο, να δω αν είναι μέσα το κλειδί…

Από τότε, μάγκες, έτσι πάει η δουλειά: πάντα είμαι φτωχός
και  πάντα  η  τσέπη  μου  είναι  γεμάτη!  Το  σπίτι
αναγκάστηκα να το αφήσω, γιατί οι γείτονες είχαν πλέον
λυσσάξει,  έβαλαν  τα  μεγάλα  μέσα  και  δε  με  έπαιρνε
πλέον. Νοίκιασα ένα δωμάτιο στην Άνω Πόλη, για να μη
με  βρίσκουν  οι  μπάτσοι  που  με  έψαχναν  και  στη
Μαντινείας πήγαινα μόνο για τα πάρτυ και όταν έπρεπε ν’
αφήσω το κλειδί  στο γλόμπο.  Δε μπορούσε να τραβήξει
αυτό πολύ, αναγκάστηκα να το ξενοικιάσω…

Έφυγα πικραμένος, γιατί μια μέρα ο Δημήτρης μου λέει
ρε συ έχω μια καινούρια, αλλά ντρέπεται, θα είναι και μια
φίλη της μαζί, κοίτα να κάτσεις και συ στο διαμέρισμα.
Έρχονται, που λέτε, και σε λίγο ο τύπος παίρνει τη δικιά
του  και  πάνε  μέσα,  μένω  εγώ  με  τη  γκομενίτσα,  δε
θυμάμαι  ούτε  το  όνομά  της,  ούτε  πως  ήταν,  τίποτα.
Θυμάμαι  μόνο  που  της  έπιασα  την  κουβέντα,  όπως
καθόμαστε  σ’  ένα ψευτοκαναπέ που είχα στο σαλόνι  κι
αυτή μου λέει μη μιλάς και με ξεκουμπώνει και σηκώνει
τη φουστίτσα της και  κάνει στην πάντα το κιλοτάκι  και
κάνει τη μεγαλειώδη κίνηση και κάθεται επάνω… κι εγώ
μένω χάνος και μου φεύγουν αυτομάτως και η γκόμενα
δεν  εμφανίστηκε  ξανά  και  θα  έχω  τραβήξει  ίσα  με
πεντακόσιες μαλακίες τα επόμενα χρόνια, όταν θυμάμαι
αυτή τη σκηνή… Γι’ αυτό οι πιτσιρίκες γουστάρουν τους
σαραντάρηδες, δεν τις αφήνουν με την γλύκα…

Μετά; Μετά πήγα φαντάρος. Α, να σας πω μια ιστορία με
το στρατό, που θυμήθηκα; Βάλε ένα τσιπουράκι πρώτα,
στέγνωσε το στόμα μου…

87



Το δημοψήφισμα και η Ελένη

Λίγο μετά που έπεσε η χούντα, είχαμε δημοψήφισμα για
το βασιλιά. Τον Κοκό, ντε! Εγώ νεαρός τότε, είχα πιάσει
δουλειά στα μεταλλεία, προϊστάμενος – και ήμουνα από
τους 2-3 που είχαν αυτοκίνητο σε ολόκληρη την περιοχή.
Έναν σκαραβαίο, Θεός σχωρέστον…

Είχαν έρθει κάτι παιδιά από Αθήνα και μας έφεραν εκείνα
τα  σηματάκια  με  το  σκούφο  της  Δημοκρατίας  και  κάτι
αφίσες,  δεν  τις  θυμάμαι  καλά…  Κυκλοφορούσα  με  το
σηματάκι  στο πέτο και  το σκαραβαίο στολισμένο με τις
αφίσες.

Στο μεταξύ είχε γίνει και το ΠΑΣΟΚ και λέγαμε μεταξύ
μας να κινηθούμε – η περιοχή ήταν μαύρη και τότε και
τώρα και εξ απ’ ανέκαθεν, που λένε… Πήρα κι εγώ σβάρνα
τα  χωριά,  έμπαινα  στα  σπίτια,  προπαγάνδιζα  για  τη
Δημοκρατία,  περισσότερο  για  να  σπάσει  το  κλίμα,
δηλαδή…  Μπαίνω  και  στο  σπίτι  του  κυρ-  Νίκου,
αρχίζουμε  την  κουβέντα,  δημοκρατικός  ήτανε   και
ξαφνικά μπαίνει στο καθιστικό η Ελένη.

88



Ρε παιδιά, τα έχασα τόσο πολύ μόλις την είδα που αν με
ρωτούσε  κάποιος  εκείνη  την  ώρα  τι  ψηφίζω  στο
δημοψήφισμα,  μπορεί  και  ν’  απαντούσα ελιά  ελιά  και
Κώτσο βασιλιά! Στα δεκαοχτώ, μια κούκλα, τι να σας λέω,
την ξέρετε την Ελένη, φανταστείτε τότε…

Από εκείνη τη μέρα ανέλαβα το χωριό της, κατ’ αποκοπήν
και φυσικά όλη την ώρα τριγύριζα κοντά στο σπίτι  της.
Ξεπεράσαμε  και  το  πρόβλημα  ότι  ο  πεθερός  μου  δεν
ήθελε  για  γαμπρό  κομμουνιστή,  παρόλο  που  με
συμπαθούσε κι όλα πήραν το δρόμο τους…

89



Τσαϊκόφσκυ

Σ’ ένα διάλειμμα της δουλειάς, μπήκα για να φτιάξω καφέ
και βρήκα τον Περικλή, την Ανδρομάχη και τον παιδίατρο
να τα λένε. Δηλαδή, ο Περικλής έλεγε, κάτι για γάντια – κι
αυτοί γελούσαν.

«Έλα ν’ ακούσεις!» είπε η Ανδρομάχη.

Για  χάρη  μου  ο  Περικλής  έπιασε  την  ιστορία  από  την
αρχή.

«Είχαμε  στην  παρέα  δυο  κοπελιές,  φοιτήτριες  της
Αρχιτεκτονικής,  Μαρίες  και  οι  δύο.  Η  μία  ήταν  πολύ
ωραία γυναίκα – ψηλή, κυπαρίσσι, ξανθιά, μια κούκλα!
Ξέραμε ότι δεν είχε μόνιμο δεσμό, και τη χαλβαδιάζαμε
όλοι. Αυτή λοιπόν είχε μια λόξα με τον Τσαϊκόφσκυ. Κάθε
τόσο  μας  παρατούσε  και  έλεγε   πάω  ν’  ακούσω
Τσαϊκόφσκυ.  Ώσπου  μια  μέρα  η  άλλη  Μαρία  μου  το
‘σκασε  το  μυστικό:  όταν  έλεγε  πάω  για  Τσαϊκόφσκυ,
εννοούσε  πως  πήγαινε  να  γαμηθεί.  Μια  κι  έξω,  χωρίς
δεύτερη φορά! Από τότε, καταλαβαίνετε… κάθε φορά που

90



την  άκουγα  να  λέει  Τσαϊκόφσκυ  –  και  το  έλεγε  συχνά
πυκνά- πάθαινα…»

Πήγα με τον καφέ και κάθισα στο τραπέζι. Ο Περικλής
συνέχισε:

«Ένα  βράδυ είμαστε  όλη η παρέα στα  10 βήματα στην
άμμο, την ξέρατε την ταβέρνα;»

«Πως,  στην  οδό  Φλέμινγκ.  Βοηθήσαμε  κι  εμείς  να
χτιστεί…»

«Είμαστε  λοιπόν  εκεί,  κι  εγώ  κάθομαι  από  δίπλα  της.
Φοράει ένα σούπερ μίνι, τα μπούτια να λαμποκοπάνε στο
ημίφως – παιδιά, έχω γίνει πύραυλος, να…»

Ο Περικλής σηκώνει το δεξί χέρι, το τοποθετεί όσο μπορεί
παράλληλα με τον άξονά του και με σφιγμένη γροθιά το
χτυπάει  στο  στήθος,  για  να  τονίσει  το  μέγεθος  της
εξάψεως.

«Δεν  αντέχω άλλο,  ντρέπομαι  κιόλας,  πιτσιρίκος ακόμα,
αλλά  τελικά  σκύβω  προς  το  μέρος  της  και  το
μπουμπουνίζω:  Μαρία,  θέλω  ν’  ακούσουμε  μαζί
Τσαϊκόφσκυ!»

Ο  Περικλής  απολαμβάνει  την  αδημονία  μου,  καθώς
ανάβει τσιγάρο.

«Και τι έγινε;»

«Σηκώνεται επάνω και πάει στην άλλη Μαρία, ήταν η μόνη
που ήξερε το συνθηματικό, άρα αυτή το είχε ξεφουρνίσει.
Της  ανακατεύει  τα  μαλλιά,  την  ψευτο  –  βρίζει  και  στο
τέλος  έρχεται  και  κάθεται  πάλι  δίπλα  μου.  Εγώ  έχω
ξεθαρρέψει  τώρα:  Κάτι  σε  ρώτησα  –  και  δε  μου
απάντησες… Θα ακούσουμε μαζί Τσαϊκόφσκυ; Και αυτή
μου  λέει,  θα  ακούσουμε,  ρε!  Θα  ακούσουμε,  όταν
τελειώσουμε από δω…»

91



Ο Περικλής σβήνει το τσιγάρο και μισοκλείνει τα μάτια.
Θυμάται την ιστορία ή την επινοεί επιτόπου; Άδηλον…

«Πάμε που λέτε στο σπίτι της, μια γκαρσονιερίτσα ήταν,
σαλονάκι  κουζίνα  και  ένα  δωμάτιο.  Μπαίνουμε,  το
κρεβατάκι  στρωμένο  όμορφα,  όλα  ταχτικά  και
νοικοκυρεμένα. Η Μαρία κάθεται στο κρεβάτι, εγώ όρθιος
μπροστά  της.  Σκύβει  στο  κομοδίνο  και  βγάζει  έξω  δυο
γάντια, μάλλινα…»

«Μάλλινα;»

«Θέλω να πω, πλεχτά… Φόρα τα! μου λέει. Τι να κάνω, τα
φοράω… Εκείνη ανεβάζει το φούστα της ψηλά (ο Περικλής
μιμείται  τις  κινήσεις  και  τους  ήχους),  μπροστά  μου  το
κυλοτάκι… Χάιδεψέ με! μου λέει…»

«Με τα γάντια;»

«Με  τα  γάντια!  Χαϊδεύω,  αρχίζει  να  βογκάει,  ν’
ανοιγοκλείνει τα πόδια, ανοίγει και τα στήθη…  βυζάρες!
Βγάζω το γάντι, παραμερίζω το κυλοτάκι – δε σου είπα να
φοράς  τα  γάντια;  Να,  κάνε  μου  έτσι  –  και  πιάνει  και
τσιμπάει  τις  ρόγες  της  ανάμεσα  στα  τεντωμένα  της
δάχτυλα… πάω κι εγώ με τα γάντια…»

«Περικλή, μας κόλασες!» λέει η Ανδρομάχη

«Θα απατήσω τη γυναίκα μου!» δηλώνει ο παιδίατρος

«Αυτό ήταν; Μονάχα μια φορά;»

«Μονάχα  μία,  αυτός  ήταν  ο  κανόνας  της.  Κάναμε  τι
κάναμε – και τέρμα! Αλλά, κοίταξε τώρα: έχουν περάσει
δεκαπέντε χρόνια, είναι τα εννιάμερα της Παναγίας μετά
το Δεκαπενταύγουστο και βρίσκομαι στο χωριό μου, για το
πανηγύρι.  Κόσμος  πολύς,  εγώ  παντρεμένος,  έρχεται  η
Νίκη η συμβολαιογράφος, που ήταν κι αυτή στην παλιά

92



παρέα και μου λέει ξέρεις ποια είν’ εδώ; Η Μαρία η Τάδε!
Που  μένει;  Εκεί.  Πηγαίνω  και  τη  βρίσκω.  Μόλις  με
βλέπει,  βάζει  τις  φωνές,  χαρές,  γέλια,  χαμός.  Πάμε για
καφέ μου λέει, να σε συστήσω κιόλας, από ‘δω ο άντρας
μου… »

«Ωραίο παιδί;» ρωτάει η Ανδρομάχη.

«Πολύ ωραίος άντρας» βεβαιώνει ο Περικλής. «Πηγαίνουμε
για καφέ, λέμε διάφορα. Κάποια στιγμή δεν κρατιέμαι και
ρωτάω: Τσαϊκόφσκυ, ακούς; Η Μαρία πατάει τα γέλια –
αμέ,  ακούω,  πως  δεν  ακούω,  λέει.  Ο  άντρας  της  την
κοιτάζει απορημένος – ποιος Τσαϊκόφσκυ, της κάνει, εσύ
με το Ρέμο και τον Πλούταρχο ξημεροβραδιάζεσαι, αφού!»

93



Ο Νικολάρας

Εκείνα τα χρόνια, περί το ‘65 και, που να δούμε γυναίκα
εμείς  οι  πιτσιρικάδες… Κι  άμα τύχαινε  καμιά φορά να
σηκώσει  ο  αέρας  καμιά  φούστα  και  να  πάρουμε  μάτι
κανένα μπουτάκι, είχαμε υλικό για τις… καταλαβαίνετε,
για ολόκληρο μήνα.

Τα καλοκαίρια  ήταν το  καλύτερό μας,  γιατί  κατέβαιναν
και οι γυναίκες για μπάνιο. Αλλά μη φανταστείτε τίποτα
σπουδαίο… Τυλιγμένες ως το λαιμό οι μικρές, έβγαζαν τα
φουστάνια πίσω από αυτοσχέδια προστατευτικά τείχη, μη
και τις δει  κανένα μάτι   και μετά έτρεχαν στο νερό.  Κι
όταν έβγαιναν, το ίδιο. Όσο για τις μεγαλύτερες, πολλές
έμπαιναν στη  θάλασσα με  τα  κομπινεζόν,  στεκόντουσαν
στο  ένα  μέτρο  βάθος  και  μούλιαζαν,  φούσκωνε  τα
κομπινεζόν το νερό κι αντίκριζες κάτι τραγικά ναυάγια στα
ρηχά και στη μέση ένα κεφάλι.

94



Η  Σόφη,  όμως…  Ακόμα  και  τώρα,  μετά  σαράντα  τόσα
χρόνια,  όταν  θέλω  να  φανταστώ  μια  ωραία  γυναίκα,
σκέφτομαι  αυτήν.  Ξανθιά,  αεράτη,  καλοχτενισμένη,
μακιγιαρισμένη, με τα αρώματά της, το μινάκι της, τα σέα
της τα μέα της… Όλο το Στρατώνι την έπαιζε για πάρτη
της!  Και  απελευθερωμένη  –  καμιά  σχέση  με  τις
χωριατοπούλες  τις  δικές  μας,  αυτή  ερχόταν  για
παραθέριση με τη μαμά της, από τη Θεσσαλονίκη. Είχαν
και  αυτοκίνητο  δικό  τους,  τότε  που  ερχόταν  στο  χωριό
μονάχα  ένα  λεωφορείο  την  ημέρα,  από  εκείνα  τα
προπολεμικά τα πράσινα, με τις βαλίτσες φορτωμένες στην
οροφή και έτρεχαν τα παιδιά από πίσω χοροπηδώντας, το-
λε-ωφο-ρεί-ο, το-λε-ω-φο-ρεί-ο! Έβγαινε από το σπίτι της,
πρώτο στην αμμουδιά ήταν, αλλά κάμποση απόσταση, με
το μπικινάκι της, τρίκι τρακ περπατούσε καμαρωτή ως τη
θάλασσα, εμείς γαρίδα το μάτι, έκανε και ηλιοθεραπεία…
Διάλεγε,  μεγαλύτερους  από εμάς  βέβαια,  και  πηδιόταν,
εκεί κοντά στις λυγαριές ή και ψηλά, στον ελαιώνα… Κι
εμείς  είχαμε  μάθει  τα  χούγια  της  και  ακολουθούσαμε
κρυφά,  για  να  πάρουμε  μάτι.  Και  δώστου  το  γαβάνι  –
γαβάνι  το  λέγαμε  στο  χωριό-  γαβανάδες  όλοι  οι
δεκαπεντάρηδες, δεκαεξάρηδες!

Το  ωραίο  όμως  ήταν όταν  πήγε  με  τον  Νικολάρα,  έναν
κλοσάρ της εποχής, που την είχε όση και ο γάιδαρος και
μην κόψετε ούτε πόντο!

Δεν  ήταν  Νικολάκης,  ούτε  Νικόλας,  ήταν  ο  Νικολάρας.
Ψηλός,  γεροδεμένος,  με  μια  μύτη  τεράστια  και  πάντα
κατακόκκινη,  γιατί  ήταν  συνέχεια  μεθυσμένος.
Βρωμιάρης, δεν πλενόταν ποτέ, κουρελής. Ζούσε σε μια
σπηλιά, πάνω από το χωριό, απέξω είχε ένα πλάτωμα μ’
ένα πηγάδι, πήγαινες να μπεις στο γιατάκι του και έπιανες
τη  μύτη  σου… Αλλά,  το  χαρακτηριστικό  του  Νικολάρα
ήταν η τεράστια μαλαπέρδα του. Την είχε μακριά, 35, 38
πόντους και χοντρή. Την είχε ταχτοποιημένη στο μπατζάκι
και έμοιαζε με δεύτερο πόδι. Την έτριβε όταν καθόταν στο
καφενείο από πάνω έως κάτω – κι όταν τύχαινε και του
σηκωνόταν  έκανε  κριιικ  η  ραφή.  Επειδή  τον  φαγούριζε

95



συνέχεια, λόγω απλυσιάς, την έβγαζε και τη γούλιζε στο
μαντράκι.  Θα σας  εξηγήσω,  η εταιρεία  του Μποδοσάκη
είχε χτίσει ένα τοιχάκι μπροστά στην παραλία, για να μη
φτάνει το κύμα και πλημμυρίζει τα μαγαζιά και τα σπίτια,
όταν  είχε  καιρό  από  τη  θάλασσα.  Στεκόταν  λοιπόν  ο
Νικολάρας  μπροστά  στην  μάντρα,  ξεκουμπωνόταν,
μεθυσμένος πάντα, δεν έβγαινε και εύκολα τέτοιο θηρίο,
τέλος  πάντων  την  άπλωνε  χραπ  πάνω  στο  περβάζι  και
άρχιζε  να  την  τρίβει  κυκλικά,  σα  να  έπλαθε  τσουρέκι.
Όταν  ανακουφιζόταν,  χλαπ,  τη  γύρναγε  από  την  άλλη
μεριά  και  δώστου,  ώσπου  να  του  περάσει  η  φαγούρα.
Όποιος περνούσε, έκανε χάζι το Νικολάρα και το κανόνι
του – γιατί τέτοιο πράμα δεν είχε ματαϊδεί το χωριό!

Μεθυσμένος  καθώς  ήταν  πάντα,  κατουρούσε  όπου
τύχαινε.  Μια  φορά  βρέθηκε  έξω  από  το  παραθύρι  της
θειάς – Μαλαματένιας και καθώς εκείνος έκανε τη δουλειά
του, κρατώντας την με τα δυο χέρια και κάνοντας μικρές
ελλείψεις περί τον άξονά του για να κρατάει την ισορροπία
του,  ανοίγει  η  θειά  την  πόρτα και  βάζει  τις  φωνές,  ίιι-
ιιίιιιιιιιχχχχ, σφαλίζει με τις παλάμες τα μάτια τάχα να μη
βλέπει, αλλά στο ένα το μάτι μπροστά ανοιχτά τα δάχτυλα.

Με  το  εργαλείο  αυτό  εξασφάλιζε  πολλές  φορές  ο
Νικολάρας  τον  επιούσιον  οίνον  –  δηλαδή  μεγάλες
ποσότητες… Έπινε μια παρέα, ας πούμε, και τον έβλεπε
να ζυγώνει, έλα δω ρε Νικολάρα, πάρε ένα τάληρο να μας
δείξεις  την  ψωλή  σου!  Γέλαγαν  αυτοί,  εξασφάλιζε  κι  ο
Νικολάρας το κρασάκι του. Μια φορά είχε πιει μισή οκά
πετρέλαιο,  με  έπαθλο  ένα  ολόκληρο  δεκάρικο  –  και
επιβίωσε το θηρίο. Σκοτώθ’καν κι τα μικρόβια, έλεγε μετά.
Έκανε όμως και κανένα μεροκάματο, αν ήθελε κανείς να
σκάψει  κανένα  χαντάκι,  ας  πούμε,  γιατί  παρόλο  το
μπεκριλίκι του ήτανε πολύ χειροδύναμος.

Όπως ήταν φυσικό, η Σόφη άκουσε για την υπερφυσική
απόφυση του Νικολάρα και μπήκε σε μεγάλη περιέργεια,
μάλλον  σε  πειρασμό.  Είπαμε,  ήταν  απελευθερωμένη
κοπέλα,  μοναδικό  φαινόμενο  για  το  χωριό  τότε  –  στις

96



λυγαριές στο πλάι της ακρογιαλιάς έδινε ταχτικά ρεσιτάλ.
Τότε έβγαλε κάποιος και τραγούδι, κρέμετ’ η καπότα στην
αλυγαριά… Όσο να ‘ναι, στο καφενείο που τον έβλεπε από
μακριά, δε γινόταν να κάνει αυτοψία. Έτσι αποφάσισε να
ανέβει ως τη σπηλιά του Νικολάρα.

Τη βλέπουμε λοιπόν ένα απογεματάκι να ξεπορτίζει και να
τραβάει  προς τα πάνω, λέμε εμείς οι  πιτσιρικάδες αυτή
πηγαίνει τώρα για γαμίσι και την ακολουθούμε, χωρίς να
μας πάρει είδηση. Προς μεγάλη μας έκπληξη ανηφορίζει
και τραβάει ίσια για του Νικολάρα. Ακροβολιζόμαστε κι
εμείς  πίσω  από  τα  σκίνα  και  παρακολουθούμε,  με  τα
μάτια ορθάνοιχτα.

Έξω από τη σπηλιά ήταν ένα ξέφωτο κι  εκεί,  όπως σας
είπα,  ένα  παλιό  πηγάδι,  χτισμένο.  Ο  Νικολάρας
ακουμπούσε στις πέτρες και ρέμβαζε κοιτώντας προς τη
θάλασσα, αλλά μάλλον δεν την έβλεπε,  γιατί  έπινε  από
μια δαμιζάνα και ήταν κιόλας σκνίπα. Την είδε μονάχα
όταν αυτή στάθηκε μπροστά του και  τον χαιρέτισε,  σου
έφερα τσιγάρα,  του  λέει  και  του  δίνει  δυο  πακέτα  που
κουβαλούσε  στην  τσάντα  της.  Ο  Νικολάρας  σήκωσε  τα
μάτια προς τα πάνω και  δεν πίστευε αυτό που έβλεπε.
Είχε νταλγκά με τις γυναίκες, γιατί λόγω του τερατώδους
μεγέθους του καμιά δεν του καθόταν, από τον καιρό που
ήταν  νέος,  όχι  τώρα  που  είχε  γεράσει  και  ήταν
καταβρώμικος.  Μονάχα  καμιά  γύφτισσα  τολμούσε  να
αρπάξει, εκεί πλάι στις λυγαριές που έστηναν τα τσαντίρια
τους, αλλά κι αυτές μόλις έβλεπαν τι τις περίμενε, έβαζαν
τις φωνές και όπου φύγει φύγει…

Ο Νικολάρας σηκώθηκε όρθιος και στεκόταν, έκπληκτος
και ζαλισμένος, προσπαθώντας να συνέλθει. Η Σόφη τον
κοίταζε μια πάνω μια κάτω και είπε απλά, δείξ’ τη μου.
Πρόθυμος αυτός, ξεκούμπωσε τα παντελόνια του και τα
έσπρωξε να πέσουν. Το θηρίο αποκαλύφθηκε και, καθώς
η Σόφη το άγγιζε και μετά το χάιδεψε, ξύπνησε κιόλας κι
άρχισε  να  σαλεύει.  Έφτασε  στο  μη  περαιτέρω  όταν  ο
Νικολάρας  αντίκρισε  τη  νεαρή  ξανθιά  Θεσσαλονικιά  να

97



σηκώνει  τη φουστίτσα της και να κατεβάζει  με χάρη το
κυλοτάκι της.

Εμείς παρακολουθούσαμε με κομμένη την ανάσα… Τον
πλησιάζει κι άλλο η Σόφη, κι έτσι όρθιοι όπως ήταν και οι
δύο  τη  χουφτώνει  με  τα  δυο  της  χέρια,  και  βάζει  όσο
μπορούσε  μέσα της… Ο Νικολάρας μούγκρισε  μια  δυο
φορές  και  κάποια  στιγμή  κόντεψε  να  πέσει,  αλλά  όλα
πήγαν κατ’ ευχήν.

Τι θα πει τι έγινε μετά; Ρε για κοίτα κάτι περίεργοι…

98



Ακατανόητες αφηγήσεις

Πήγα  στη  Θεσσαλονίκη  στα  1966.  Το  σπίτι  στο  χωριό
φτωχό, μεροδούλι μεροφάι, καταλαβαίνετε …μάλλον…

Πιάσαμε στην αρχή ένα διαμέρισμα στον 7ο όροφο, σ’ ένα
στενάκι της Κασσάνδρου, κοντά στο σινεμά ΑΧΙΛΛΕΙΟΝ.
Εννοείται,  χωρίς  ασανσέρ.  Γι’   αυτό  έχω από τότε  τόσο
ωραίες γάμπες!

Είμαστε τέσσερις μαζί,  αλλά αν μας έψαχνες όλους δεν
υπήρχε  περίπτωση  να  συμπληρώσεις  δεκάρικο…  Θα
έλειπαν σίγουρα εφτά -οχτώ δραχμές!

Τα μεσημέρια τρώγαμε βερεσέ σ’  ένα μαγέρικο,  το είχε
ένας πατριώτης μας Χαλκιδικιώτης, θα έχει πεθάνει τώρα.
Η φασολάδα έκανε δυόμισι δραχμές, αλλά υπήρχε και η
«φασολάδα ολίγη» που έκανε μιάμιση δραχμή. Παίρναμε
λοιπόν μια «ολίγη»  και ο πατριώτης που μας λυπόταν το
ξεχείλιζε το πιάτο ως επάνω… Δώστου και ψωμί  και σε
πολύ έκτακτες περιπτώσεις, καμιά ελιά.

99



Αλλά βγαίνει το εικοσιτετράωρο με μια φασολάδα; Παιδιά
είμαστε, πεινάγαμε! Έβλεπα λοιπόν κάτω στο δρόμο, πριν
ξημερώσει, να έρχεται το φορτηγάκι και να ξεφορτώνει τα
γάλατα,  ήταν  τότε  σε  γυάλινα  μπουκάλια,  μέσα  σε
σιδερένια καφάσια. Τα άφηνε στο πεζοδρόμιο μπροστά στο
μπακάλικο  και  έμεναν  εκεί  έρημα,  ώσπου  να  ‘ρθει  ο
μπακάλης ν’ ανοίξει και να τα πάρει μέσα.

Κατέβαινα  λοιπόν,  πήγαινα  στα  γάλατα,  έπαιρνα  ένα,
άφηνα  πάνω  στο  διπλανό  μπουκάλι  δύο  δραχμές.
Ανέβαινα  στον  έβδομο,  άφηνα  το  μπουκάλι,
ξανακατέβαινα,  έπαιρνα  άλλο  ένα,  το  ανέβαζα.  Οι
δραχμές, εκεί. Κατέβαινα, έπαιρνα το τρίτο μπουκάλι, το
ανέβαζα. Κατέβαινα πάλι, έπαιρνα το τέταρτο μπουκάλι –
τέσσερις ήμασταν – το ανέβαζα. Κατέβαινα πέμπτη φορά,
κοίταζα καλά ένα γύρω, δεν υπήρχε ψυχή, μάζευα και τις
δυο  δραχμές  που είχα αφήσει  στο  πρώτο δρομολόγιο…
Πώς να μην κάνω γάμπες;

Πίναμε  τα  γάλατα  παγωμένα,  σε  λίγο  μας  έκοβε  η
κοιλιά…

Μια  φορά  πεινούσαμε  και  ψάχναμε  τα  ντουλάπια.
Ανακαλύπτουμε λοιπόν ένα κομμάτι ψωμί, είχαμε φάει το
απέξω και είχε μείνει η ψίχα, αλλά είχε άλλο τόσο μούχλα
γύρω γύρω…

«Μη μου πεις ότι το φάγατε;»

Όχι, θα το χαρίζαμε! Το βάλαμε σε μια λεκάνη με νερό,
να φύγει η μούχλα, και πάλι και ξανά – ήρθε και έγινε
λαμπίκος  η  παπάρα!  Εξαφανίστηκε  ώσπου  να  πεις
κύμινο…

Ένα κόλπο για να κονομήσουμε κανένα φράγκο ήταν το
εξής: πηγαίναμε έξω από τις εξώπορτες των διαμερισμάτων
της Αγγελάκη και πολύ προσεχτικά ξεβιδώναμε τις λάμπες
από τις χελώνες. Τις ηλεκτρικές λάμπες… Στις οικοδομές
μπαίναμε εύκολα, σχεδόν καμιά δεν είχε κλειδωμένη την

100



εξώπορτα, ο κόσμος τότε ήταν αλλιώς… Τις πηγαίναμε στο
μαγαζάκι του ηλεκτρολόγου κι αυτός τις αγόραζε σε καλή
τιμή.  Σε  λίγο  ξεκινούσαν  κι  ερχόντουσαν  σ’  αυτόν  οι
νόμιμοι κάτοχοι, κι αυτός τους ξαναπουλούσε τις λάμπες
τους.

Φυσικά,  πιάσαμε  δουλειές.  Εγώ  ανέλαβα  νυχτερινός
τηλεφωνητής σ’  ένα γραφείο  τελετών.  Μεγαλείο  δουλειά!
Καθόμουν  σαν  άρχοντας  στο  γραφείο  και  διάβαζα  τα
μαθήματα,  κι  όταν  νύσταζα  πήγαινε  στο  αποπίσω,
ξάπλωνα σ’ ένα από τα φέρετρα που είχε εκεί το αφεντικό
για δείγματα,  έφερνα και  το τηλέφωνο από δίπλα – και
κοιμόμουν του καλού καιρού.

Το  πρωί  ερχόταν  το  αφεντικό,  κι  αν  δεν  τον  είχα
ειδοποιήσει  για πελάτη τη νύχτα,  ήταν στεναχωρεμένος.
«Τι θα γίνει ρε, δε θα πεθάνει κανείς; Πώς θα κινηθεί το
εμπόριο;»  Κι  έλεγε  πάντα,  μισοαστεία  –  μισοσοβαρά:
«Τέρμα, η μόνη λύση είναι να πάω στο υδραγωγείο και να
τους ρίξω μέσα υδροκυάνιο…»

Δεν πεινάγαμε μόνο για φαΐ, πεινάγαμε και για γνώση και
για  διάβασμα.  Ειδικά  ένας,  ο  Βαγγέλης  ο  Σ.,  ο
οδοντίατρος,  δεν τον προφταίναμε! Αλλά, που λεφτά για
βιβλία; Θυμάμαι ήταν τότε ένας Ρεμού… Ρεμούρκ…

«Ζαν Μαρία Ρεμάρκ»

Α, γεια σου! Είχε βγάλει λοιπόν ένα βιβλίο, πως το λέγανε
να δεις…

«Ουδέν νεότερον από το δυτικό μέτωπο»

Αυτό! Ο Βαγγέλης που λέτε είχε λυσσάξει να το διαβάσει –
και  με την ευκαιρία,  τι  σκαρφιστήκαμε;  Πηγαίναμε στα
βιβλιοπωλεία και λέγαμε «θέλω να δουλέψω πλασιέ».  Οι
βιβλιοπώλες δεχόντουσαν, εξάλλου δεν πλήρωναν μισθό,
μονάχα  ποσοστά.  Παίρναμε  λοιπόν  μια  τσαντάρα  με

101



βιβλία ο καθένας και τα διαβάζαμε! Μετά, τα επιστρέφαμε
και πηγαίναμε σε άλλο βιβλιοπωλείο…

Τι κοιτάτε ρε με ανοιχτό το στόμα; Είχαμε και τις άτυχες
στιγμές…  Ένας  μας  φόρτωσε  τέσσερις  τόμους  –
γκουμούτσες,  Μαγειρική  της  Αντιγόνης  Μεταξά,  να  τις
προωθήσουμε…

«Όχι  και  μαγειρική,  εγκυκλοπαίδεια  ήτανε,  της  θείας
Λένας!»

Ρε ότι κι αν ήτανε, αυτή η θείτσα που λες μας έριξε τα
πάκια! Πρόσβαρο έργο!

Στο  διαμέρισμα  δεν  είχαμε  κεντρική  θέρμανση,  τέτοια
υπήρχαν  τότε  μόνο  στην  Αγγελάκη,  που  έμενε  η
αριστοκρατία…

«Ο  Ηλίας  Πετρόπουλος  λέει  πως  παλιά  εκεί  ήταν  τα
μπουρδέλα  της  πόλης,  μετά  έχτισαν  τα  μέγαρα  και  τα
κατοίκισαν οι καθηγητές πανεπιστημίου…»

Αυτό δεν το γνωρίζω,  εγώ την Αγγελάκη την είδα δρόμο
πολυτελείας…  Εμείς  όμως  στην  Κασσάνδρου  είχαμε
μονάχα μια σόμπα, με ξύλα. Αλλά που να βρεις ξύλα στο
κέντρο της πόλης; Μάζευα κι εγώ όσες παλιοεφημερίδες
μπορούσα, τις στούμπωνα μέσα και κάθε πρωί άναβα ένα
σπίρτο και ΜΠΟΥΦ – ένα λεπτό κρατούσε η φωτιά, ίσα να
απλώσουμε τα χέρια τα παγωμένα να ξεπαγώσουν, για να
μπορέσουμε να ντυθούμε…

Αλλά  το  πάτωμα  είχε  μωσαϊκό.  Μόλις  έβγαινα  από  τα
ρούχα,  χειμώνα  καιρό,  πώς  να  πατήσω  κάτω;
Ισορροπούσα κι εγώ πάνω στα παπούτσια, μέχρι να βάλω
κάλτσες, να φορέσω το παντελόνι και ν’ ανάψω τη σόμπα…
Αλλά μας έσωσε και πάλι η Αγγελάκη!

Μια μέρα που είχα σχολάσει από τη νυχτερινή βάρδια στο
πεθαμενατζίδικο περνούσα από κει για να πάω στη σχολή

102



και σ’ έναν ημιώροφο, τι να δω; Μια άσπρη φλοκατίτσα,
μικρή  αλλά  παχιά  παχιά,  τα  φλόκια  κρεμόντουσαν
πλούσια… Κοιτάζω γύρω, κανείς. Ρίχνω έναν πήδο, ούτε ο
Γκάλης στα ντουζένια του δεν πηδούσε τόσο ψηλά! Την
αρπάζω, παραμάσχαλα – και δρόμο, της εξαφανίσεως!

Ξυπνούσα από τότε το πρωί και πατούσα τα γυμνά μου
πόδια  πάνω  στην  άσπρη  φλοκάτη  –  ήμουν  ο  πιο
ευτυχισμένος άνθρωπος του κόσμου!

Αλλά  είχαμε  λάσπες  μέσα  στο  διαμέρισμα,  γιατί  δεν
υπήρχε πατάκι στην εξώπορτα…

«Το  πιάσαμε,  απαλλοτριώσατε  ένα  από  κάποια
πολυκατοικία της Αγγελάκη!»

Μάγος  είσαι;  Αλλά  είχαμε  πλάκα  στις  μετακομίσεις…
Καθένας είχε ένα ντιβάνι, απ’ αυτά με τις σούστες και τις
λάμες,  με  το  στρώμα  του.  Όταν  μετακομίζαμε  λοιπόν,
πιάναμε δύο το ντιβάνι, ένας από το κεφάλι κι ένας από τα
πόδια, πάνω ήταν η βαλιτσούλα με κάτι ρουχαλάκια – κι
αυτό ήταν όλο! Εσύ γιατρέ, χρειάστηκες τριαξονικό για να
μεταφέρεις την προίκα της φοιτήτριας στην Ξάνθη…

«Και παραλίγο να μη χωρέσει…»

Θυμάμαι την πρώτη μέρα της χούντας, 21η Απριλίου…
Βγήκα  στη  στάση,  στην  Εγνατία,  για  να  πάρω  το
λεωφορείο για τη δουλειά, είχα αρχίσει τότε και δούλευα
σε  οικοδομή.  Ο  κόσμος  να  μαζεύεται   και  πουθενά
λεωφορείο. Λέω, ας πάω παρακάτω, παντού το ίδιο. Λίγο
λίγο έφτασα στο Βαρδάρη, που ήταν τότε μια στρογγυλή
χωμάτινη  πλατεία,  τα  αυτοκίνητα  πήγαιναν  κυκλικά,
ώσπου  να  στρίψουν  για  όπου  ήθελαν.  Τέτοια  χωμάτινη
στρογγυλή πλατεία υπήρχε και στη ΧΑΝΘ, εκεί μάλιστα
έστηνε τις εγκαταστάσεις του το τσίρκο που ερχόταν τότε
στη Θεσσαλονίκη…

103



Στο  Βαρδάρη  λοιπόν,  στη  μέση  της  πλατείας,  είδα  το
πρώτο τάνξ, με το πολυβόλο και τη δεσμίδα τις σφαίρες
έτοιμη…  Κανείς  δε  μιλούσε,  κανείς  δεν  ήξερε  τι  είχε
συμβεί… Λέω, θα πάω στο Πανεπιστήμιο, εκεί θα μάθω.
Παίρνω πάλι την Εγνατία, από την ανάποδη, και φτάνω
στο  Συντριβάνι.  Εκεί  βλέπω  να  έρχεται  από  τη
Φιλοσοφική, ένα μαύρος φοιτητής, σε έξαλλη κατάσταση.
Τον ρωτάω τι συμβαίνει – Φράνκο, Φράνκο φωνάζει αυτός
και  εξαφανίζεται.  Τότε  συνειδητοποίησα  ότι  έγινε
πραξικόπημα.

Βλέπω λοιπόν τον κόσμο να συνωστίζεται στους φούρνους,
για ψωμί.  Αρχίζω να τρέχω κι  εγώ προς τη γειτονιά,  σε
κάθε φούρνο μπροστά γινόταν διαδήλωση… Λέω, θα πάω
Ολύμπου και Πλάτωνος,  εκεί  υπήρχε ένας φούρνος και
από πάνω έμενε ο Τάσος ο Ψαράς, αυτός που έγινε μετά
σκηνοθέτης και γύρισε το Μελισσοκόμο…

«Σιγά μη γύρισε και το Θωρηκτό Ποτέμκιν! Το Εργοστάσιο
γύρισε»

Α μπράβο, αυτό! Ο Τάσος λοιπόν τους ήξερε καλά τους
φουρναραίους, υπολογίζαμε ότι θα έκανε κάτι να πάρουμε
κι εμείς  ψωμί – στο μεταξύ, ξέχασα να σας πω, είχαμε
συναντηθεί με τους άλλους δύο και φτάσαμε στο φούρνο
τριάδα.  Πανικός  απέξω!  Βάζουμε  τις  φωνές  από  κάτω,
βγαίνει ο Τάσος στο μπαλκόνι. – Ελάτε πάνω ρε μαλάκες,
κανόνισα!

Είχε πάρει ψωμί για όλους, εφτά καρβέλια!

Μη νομίσετε ότι στην παρέα μας ήταν τυχαίοι! Εκτός από
τον Βαγγέλη τον οδοντίατρο και τον Τάσο το σκηνοθέτη,
ήταν κι ο Μανόλης ο Διαθεσόπουλος, σήμερα κορυφαίος
στο  διπλωματικό  σώμα… Αυτός  έγραφε  το  Μανόλης  με
όμικρον,  στη  δημοτική,  γιατί  τότε  όποιος  έγραφε  στη
δημοτική σα να έλεγε εγώ είμαι αριστερός, αλλά κρατούσε
και  μια  πισινή…  –  Είσαι  αγράμματος,  Διαθεσόπουλε!

104



γκάριζε ο φιλόλογος στο Γυμνάσιο, ούτε το όνομά σου δεν
ξέρεις να γράφεις σωστά!

Τον είδα πριν τρία – τέσσερα χρόνια στην Τσιμισκή, με το
μαλλί  του  το  μπόλικο,  κοντός,  κουστουμάτος,  με  μια
δερμάτινη  τσάντα…  Μόλις  με  βλέπει,  ορμάει  και  με
αγκαλιάζει, τρομάξαμε να ξεκολλήσουμε! Υπηρετούσε τότε
στη Μαδρίτη, τώρα δεν ξέρω που βρίσκεται.

Αλλά το αστέρι ήταν αυτός που έχει πεθάνει, ο Νίκος ο
Χαλέβας.  Έγραφε,  έγραφε…  Σου  έχω  πει  εσένα,  ήταν
αυτός που έστειλε στον Αντονιόνι το σενάριο του Blow up.

«Σοβαρολογείς;»

Βεβαίως. Ήρθε ο Αντονιόνι στην Αθήνα τότε, κατέβηκε ο
Νίκος να τον  συναντήσει,  στο  Χίλτον.  Έγινε  τότε  κι  ένα
ωραίο, μου το διηγήθηκε ο Νίκος μετά.

Φάγανε  στο  εστιατόριο  του  Χίλτον  και  μετά  φέρνει  ο
σερβιτόρος  το  γλυκό  και  ένα  μήλο.  Προς  μεγάλη  του
έκπληξη  ο  Νίκος  βλέπει  τον  αριστοκράτη  Αντονιόνι  να
καρφώνει το μήλο με το πιρούνι και μετά να το καθαρίζει,
περιστρέφοντάς  το  πάνω  στην  κόψη  του  μαχαιριού.
Κώλωσε το παιδί… Δεν τολμούσε να κάνει το ίδιο, αλλά
που να αφήσει το μήλο να πάει χαμένο; Λέει λοιπόν ότι
θέλει να πάει τουαλέτα, βουτάει το μήλο και το παίρνει
μαζί του…

Αλλά μια και τόφερε η κουβέντα, να σας πω και για ένα
ακόμα  σκηνικό,  μια  προσπάθεια  που  έκανα  μπας  και
κονομήσουμε  κανένα  φράγκο.  Καθόμαστε  οι  τέσσερις
συγκάτοικοι  τότε  στην  Αρμενοπούλου,  πίσω  από  τη
Μελενίκου.  Στο  μπαλκόνι  εμείς,  καλοκαιράκι,  στο
μπαλκόνι  τους  και  εφτά  άλλοι,  από  την  απέναντι
οικοδομή, συγκάτοικοι και επισκέπτες. Εγώ φορούσα μια
σκελέα, και ένα ψαθάκι. Τις ξέρετε τις σκελέες, εκείνα τα
σώβρακα μέχρι το γόνατο…

105



Με πειράζανε που είχα βγει έτσι στο μπαλκόνι – και μου
κατεβαίνει μια ιδέα: -Βάζετε ρε, στοίχημα ότι θα πάω έτσι,
με  τη  σκελέα,  από  τη  Μελενίκου  ως  το  περίπτερο  της
Εθνικής Αμύνης, θα πάρω τσιγάρα και θα έρθω πίσω; – Τι
στοίχημα; – Ένα πενηνταράκι ο καθένας!

Δεν  πίστευαν  ότι  θα  το  κάνω,  μαζεύουν  τρεισήμισι
δραχμές  και  τις  φέρνουν  απέναντι.  Στο  μεταξύ  έπεφτε
δούλεμα, σιγά μην κατέβεις κλπ. Μόλις έφτασαν τα λεφτά,
μια και δυο κατεβαίνω!

Στην  Αρμενοπούλου  υπήρχε  τότε  μια  καφετέρια,  η
«Μπάμπολα  Νέρα»  και  ήταν  γεμάτη  κόσμο.  Μόλις  με
είδαν αυτοί να περνάω καμαρωτός με τη σκελέα και το
ψαθάκι, άρχισαν να σφυρίζουν, να φωνάζουν. Φανταστείτε
τώρα, ένας σκελετός με μακρύ σώβρακο, έτοιμο να πέσει,
στο δρόμο. Σταματάω κι εγώ, κι αρχίζω να παίρνω πόζες,
σα μποντιμπιλνεράς – μασίστες τους λέγαμε τότε… Έγινε
χαμός!  Χειροκροτήματα,  φωνές… Παίρνω από κάτω ένα
ξυλαράκι και κάνω ότι το σηκώνω, άρση βαρών. Δεν τους
έμεινε  άντερο  από  τα  γέλια!  Βγαίνει  κι  ο  κόσμος  στα
μπαλκόνια  ένα γύρω,  αρχίζουν  και  πετάνε  κέρματα!  Δε
χάνω την ευκαιρία,  βγάζω το ψαθάκι  που φορούσα και
λέω:  –  Ρίχτε,  και  θα  σας  κάνω  κι  άλλα!  Άρχισαν  να
πέφτουν σύννεφο τα πενηνταράκια, οι κοσάρες -είχαν και
τρύπα στη μέση – μέχρι και ολόκληρες δραχμές έπεσαν!
Σχεδόν το ξεχείλισα το ψαθάκι.

Μόλις τέλειωσα τα νούμερα, γραμμή Μελενίκου και στο
περίπτερο της Εθνικής Αμύνης, αυτό που είναι τώρα έξω
από τη Φιλοσοφική. – Ένα πεντάρι, λέω στον περιπτερά,
δηλαδή  ένα  πακετάκι  με  πέντε  τσιγάρα  σκέτα,  αυτά
καπνίζαμε τότε λόγω απενταρίας. Ο άνθρωπος με κοιτάζει
από  μέσα  και  μένει  κόκκαλο,  έβλεπα  το  χέρι  του  να
ψάχνει  στα  τυφλά  τα  ράφια…  Παίρνω  τα  τσιγάρα  και
επιστρέφω στο σπίτι, νικητής και τροπαιούχος!

Τα  κέρδη  από  το  στοίχημα  και  την  παράσταση,  τα
μοιράσαμε στα τέσσερα, μεταξύ μας…

106



Μια παλιομοδίτικη ιστορία

Με  πήραν  φαντάρο  το  Μάρτη  του  1971.  Χούντα!  Ο
πατέρας μου ήταν χαρακτηρισμένος, κι έτσι βρέθηκα σε
τάγμα ανεπιθυμήτων, στα Γιάννενα. Πάω, τι να σου πω…
μαυρίλα. Έπηξα!

Είδα ότι δεν έβγαινε καλά και έσπαγα το κεφάλι μου, τι να
κάνω.  Ξαφνικά,  μούρθε  μια  ιδέα:  Θυμήθηκα  ότι  κάθε
πρωτοχρονιά ο πατέρας μου λάβαινε μια κάρτα με ευχές,
από έναν αξιωματικό. «Ο λοχαγός μου στην Αλβανία» μας
έλεγε.

Πιάνω και γράφω τα σχετικά στον πατέρα μου (τότε, που
τηλέφωνα;) ειδοποιεί αυτός τον αξιωματικό (χούντα, λέμε)
και – θαύμα!- σε λίγες μέρες έρχεται διαταγή μετάθεσης
εκεί που ήθελα, στη Θεσσαλονίκη!

Τρελάθηκα! Τρελάθηκαν και οι καραβανάδες στη μονάδα,
που με είχαν στο τρέξιμο. «Ποιόν έχεις, ρε, και έκανες την
πάπια;».  Εξακολούθησα να κάνω την  πάπια –  δεν  ήταν
καιρός για πολλά- πολλά.

Μετά από πολύ καιρό, όταν συναντήθηκα με τον πατέρα
μου, έμαθα τις λεπτομέρειες.

107



Ξεκινάει που λες ο γέρος και πάει να βρει το δικό του, με
βάση ό,τι έγραφε ο φάκελος της τελευταίας κάρτας που
είχε  λάβει.  Πάει  δηλαδή  στο  Τρίτο  Σώμα  Στρατού,  στη
Θεσσαλονίκη.

Ξέρεις ότι το χωριό μας είναι το Στρατώνι της Χαλκιδικής.
Τότε,  για να φτάσεις στη Θεσσαλονίκη ήθελες μια μέρα
ταξίδι, δεν υπήρχαν οι δρόμοι που έφτιαξε το ΠΑΣΟΚ…
καλά ντε, ένα αστείο είπαμε…

Φτάνει στην πύλη, τον σταματάει ο αλφαμίτης.

«Τι θέλεις, εσύ;»

«Θέλω να δω τον κύριο Πολυμενάκο»

Ο αλφαμίτης τεντώθηκε.

«Το στρατηγό;»

«Ναι»

«Έχεις ραντεβού;»

«Όχι, αλλά με ξέρει»

Έδειχνε  αποφασισμένος,  ο  αλφαμίτης  πήρε  τηλέφωνο  –
εκείνο, που γύριζες μια μανιβέλα – και μίλησε με κάποιον
στα ενδότερα.

«Περίμενε!»

Σε  λίγα  λεπτά  κουδούνισε  το  τηλέφωνο  της  πύλης.  Ο
αλφαμίτης είπε στον παππού:

«Περάστε, κύριε. Θα πάτε ίσια σε κείνο το ψηλό κτήριο με
τη σημαία»

108



Ο πατέρας μου προχώρησε προς τα κει  που τούδειξε  ο
φαντάρος.  Δεν  είχε  κάνει  δέκα  βήματα  και  βλέπει  δυο
αξιωματικούς, λοχαγούς, να καταφθάνουν φουριόζοι.

«Ο κύριος Στεργιάδης;»

«Μάλιστα»

«Ακολουθήστε  μας,  παρακαλώ.  Ο  στρατηγός  σας
περιμένει»

Τους ακολούθησε, έφτασαν στα γραφεία, πέρασαν από την
κεντρική είσοδο – στρωμένα χαλιά, πολυτέλειες, έφτασαν
έξω από μια πόρτα. Ο φαντάρος που στεκόταν εκεί, μόλις
πλησίασαν, παρουσίασε όπλα.

Ο  ένας  από  τους  δυο  λοχαγούς  χτύπησε  την  πόρτα.
Άκουσε  το  «εμπρός»  και  άνοιξε.  Οι  δυο  μπήκαν  μέσα,
τράβηξαν προσοχή και στάθηκαν κλαρίνο.

Ο  υποστράτηγος  καθόταν  στο  γραφείο  του.  Σήκωσε  το
βλέμμα  και  μόλις  είδε  τον  επισκέπτη  τινάχτηκε  σαν
ελατήριο από την πολυθρόνα του.

«Στεργιάδη, εσύ;»

«Κύριε λοχαγέ…»

Έσμιξαν  στη  μέση  του  γραφείου,  αγκαλιάστηκαν  και
άρχισαν  να  κλαίνε  σα  μικρά  παιδιά.  Ο  μεγάλος
αξιωματικός  της  χούντας,  σωματάρχης  στο  Τρίτο  Σώμα
Στρατού  –  και  ο  χαρακτηρισμένος  αριστερός  μουλαράς
από το Στρατώνι.
Ο υποστράτηγος έγνεψε, οι  δυο λοχαγοί χαιρέτησαν και
βγήκαν.

Όταν  συνήλθαν  από  τη  συγκίνηση  της  συνάντησης
άρχισαν να θυμούνται – μία ο ένας και μία ο άλλος.

109



Ο «λόχος» τους ήταν μια ενισχυμένη διμοιρία ημιονηγών,
με επικεφαλής το νεαρό υπολοχαγό, που ο πατέρας μου
τον έλεγε τότε και τώρα λοχαγό – καθώς φαίνεται δεν είπε
ποτέ το βαθμό του σωστά.

Κουβαλούσαν με τα μουλάρια πυρομαχικά και τρόφιμα
στις  μονάδες προκαλύψεως – και  ήταν, φυσικά,  πρώτος
στόχος για την αεροπορία των Ιταλών, που τους χτυπούσαν
όπου τους πετύχαιναν και τους θέριζαν.

Μια φορά ήταν να περάσουν ένα φουσκωμένο ποτάμι. Τα
πρώτα μουλάρια, όπως ήταν βαρυφορτωμένα, πάλευαν με
το ρέμα. Ο πατέρας μου έβαλε τις φωνές:

«Χάνουμε τα ζώα! Κύριε λοχαγέ, να κόψω τους ιμάντες!»

«Όχι! Θα περάσουν!»

«Θα πνιγούν!»

Ο  πατέρας  μου  όρμησε  στο  νερό.  Έφτασε  στο  πρώτο
μουλάρι,  τράβηξε  το  μαχαίρι  και  άρχισε  με  φούρια  να
κόβει τη δερμάτινη ίγκλα.

«Στεργιάδης!»

Γύρισε και  είδε τον υπολοχαγό να τον σημαδεύει με το
περίστροφο.  Οι  ματιές  τους  διασταυρώθηκαν,  για  λίγα,
ατελείωτα δευτερόλεπτα.

«Άστο, γιατί θα ρίξω!»

«Ρίξε» απάντησε ήσυχα ο μουλαράς και έσκυψε πάλι στη
δουλειά του.

Ο υπολοχαγός δεν έριξε.

110



Μια άλλη φορά χιόνιζε πολύ και η πείνα είχε ζώσει για τα
καλά τη διμοιρία. Δυο μέρες νηστικοί και λόγω καιρού δε
μπορούσαν να κινηθούν προς τις μονάδες εφοδιασμού.
Μόλις  έπεσε το σκοτάδι,  ο πατέρας μου έφυγε προς τα
μπρος, προς τις θέσεις των Ιταλών, χωρίς να ειδοποιήσει
κανέναν.  Πριν  ξημερώσει,  επέστρεψε.  Βρεγμένος
-χιονισμένος, με ένα σακίδιο γεμάτο ιταλικές κονσέρβες.

«Φάτε!»

Ο υπολοχαγός τον κατσάδιασε άγρια και τον φοβέρισε με
στρατοδικείο – αλλά μέσα του γελούσε.

Η  διμοιρία  ανανεωνόταν  συνέχεια  –  πολλοί  νεκροί  και
τραυματίες. Στο τέλος, από τους παλιούς έμειναν τρεις: ο
υπολοχαγός, ένας ηπειρώτης και ο πατέρας μου.

Στο  Τρίτο  Σώμα  τώρα,  άρχισε  το  προσκλητήριο  των
απόντων.

«Θυμάσαι τον τάδε, τον τάδε…»

«Θυμάμαι, κύριε λοχαγέ…»

Θυμόντουσαν – και κάθε τρεις και λίγο τους έπαιρναν τα
κλάματα.

Πέρασαν έτσι πάνω από δυο ώρες. Κάποια στιγμή, λέει ο
στρατηγός:

«Καλά ρε Στεργιάδη, γιατί ήρθες να με βρεις;»

Ο πατέρας μου τον κοίταξε για λίγο ξαφνιασμένος. Μετά,
θυμήθηκε.

«Ξέρεις, κύριε λοχαγέ, έχω ένα γιο που υπηρετεί…»

Έτσι πήρα τη μετάθεση, από το τάγμα ανεπιθυμήτων στα
Γιάννενα, στο τρίτο Σώμα Στρατού.

111



Κιλελέρ

Στα 1972 ήτανε μαύρη χούντα κι εγώ ήμουνα φαντάρος.
Σας  έχω  πει  πως  πήρα  μετάθεση  από  το  τάγμα
ανεπιθυμήτων στα Γιάννενα και ήρθα Θεσσαλονίκη. Μετά,
έκανα κάτι  τρέλες και βρέθηκα Κιλκίς,  μετά επέστρεψα
πάλι, στο Τάγμα Υλικού Πολέμου, στον Εύοσμο.

Καινούριο  στρατόπεδο,  καινούριες  φάτσες,  εγώ  να  μη
γνωρίζω  κανέναν.  Δυο  χρόνια,  η  μόνη  εκπαίδευση  που
μας  κάνανε  ήταν  «ζήτω  η  εθνική  κυβέρνησις  –  ζήτω  ο
Γεώργιος  Παπαδόπουλος!»  Έχω  να  σας  λέω  ιστορίες…
Όποιος έκανε κιχ, τον έκλαιγε η μάννα του: Το καψόνι
(καψόνι  όμως,  όχι  αστεία…)  ήταν  το  λιγότερο  που  τον
περίμενε.

Δεύτερη, τρίτη μέρα που έχω φτάσει εκεί, το στρατόπεδο
μαύρο,  που  να  μιλήσεις,  σε  ποιόν  να  μιλήσεις…  Το
βράδυ, σιωπητήριο, σβήνουν τα φώτα στο θάλαμο και την
πέφτουμε όλοι, μένει μονάχα το μπουρδελέ – ένα κόκκινο

112



φωτάκι ίσα για να βλέπει ο θαλαμοφύλακας. Σκέφτομαι
πολλά, δε μου κολλάει ύπνος.

Ξαφνικά ακούω μουσική!  Λέω,  δε  μπορεί,  λάθος κάνω.
Τεντώνω  τ’  αυτιά  –  κάποιος  χαϊδεύει  μια  κιθάρα,  δεν
παίζει,  τη χαϊδεύει μονάχα. Ανασηκώνομαι λίγο και  τον
εντοπίζω τρία κρεβάτια παρακεί, είναι ο θαλαμοφύλακας,
ο  Νίκος  –  ο  συνάδελφος  γραφέας,  χημικός  μηχανικός,
πολύ μορφωμένο παιδί, Αθηναίος.

Παίζει  τα  ακόρντα  από  το  «Κιλελέρ»  του  Σαββόπουλου.
Μόλις το συνειδητοποιώ,  με διαπερνά ηλεκτρικό ρεύμα!
Αρχίζω να μουρμουρίζω τα λόγια  μαύρο  ζώο και  τυφλό,
μαστιγωμένο / που θα με  κρύψεις  πες μου που /ακούω
φωνές από παντού / και φοβάμαι το καημένο… 

Ο Νίκος παίζει, νομίζει πως δεν τον ακούει κανείς, τόσο
σιγά. Κάποια στιγμή όμως εγώ έχω πια μερακλώσει και
πάνω στο ρεφραίν ψιθυρίζω δυνατά: Κιλελέρ, το Κιλελέρ…

Η κιθάρα σταματάει απότομα. Απόλυτη σιγή. Μένω όπως
είμαι,  μισοανασηκωμένος  στο  κρεβάτι.  Ο  Νίκος  με
εντοπίζει,  έρχεται  από δίπλα,  σκύβει  και  ψιθυρίζει,  όλο
χαρά: σύντροφε! Δίνουμε τα χέρια και φεύγει.

Την άλλη μέρα, στα γραφεία του Τάγματος μου γνωρίζει
και τον άλλον. Ένα παιδί από τη Μυτιλήνη, μηχανικός κι
αυτός, ο Χρίστος. Κάποια στιγμή που περνάει από ‘μας, ο
Νίκος  του  κάνει  νόημα,  με  δείχνει  με  μια  κίνηση  του
κεφαλιού και τα χείλη του σχηματίζουν τη λέξη, χωρίς ν’
ακουστεί  ήχος:  σύ  -ντρο  -φος! Ο  Χρίστος  με  πλησιάζει
ατάραχος και ψαρωτικός και μου δίνει το χέρι, δυνατά.
Πας  στοίχημα  ότι  θα  σας  σκίσουμε  την  Κυριακή,  ρε
παλιομπαόκι; 

Από τότε η τριάδα έμεινε αχώριστη, μέχρι που …χώρισε.
Καλή τους ώρα, όπου κι αν βρίσκονται!

113



Είμαστ’ εμείς Λαμπράκηδες

Στα  καλά  του  καθουμένου,  εκεί  που  λέγαμε  για  τους
σινεμάδες  της  Θεσσαλονίκης,  ο  Περικλής  άρχισε  να
τραγουδά ένα τραγούδι που δεν το είχα ξανακούσει:

Είμαστ’ εμείς Λαμπράκηδες

της νιότης πρωτοπόροι

Όλοι μαζί με μια καρδιά

παλεύουμε για λευτεριά (δις)

Λαλαραλαλα…

Τον  κοιτάζαμε  σα  να  βλέπαμε  εξωγήινο,  αλλά  αυτός
συνέχισε απτόητος:

Και για στεφάνι έχουμε 

μια νίκη πιο μεγάλη

114



να θάψουμε το φασισμό

στη στάχτη και στον Άδη (δις)

Λαλαραλαλα…

Ο ύμνος των Λαμπράκηδων, ρε σεις. Δεν ξέρω αν είναι του
Μίκη, δεν το είδα ποτέ σε δίσκο. Αλλά το τραγουδούσαμε
τότε, η πιτσιρικαρία… Το θυμήθηκα τώρα που λέγατε για
το  Αθήναιον,  στη Σχολή Τυφλών.  Τότε χτιζότανε,  κι  εγώ
ήμουνα  μαθητευόμενος  ηλεκτρολόγος.  Εκείνη  τη  μέρα
περνούσε ο βασιλιάς ο Κοκός από τη Βασιλίσσης Όλγας,
στο  ανοιχτό  το  αμάξι  μέσα,  κόσμος  στα  πεζοδρόμια
χειροκροτούσε κι αυτός χαιρετούσε. Ε, αφήσαμε κι εμείς
τη δουλειά, κάτσαμε στην ταράτσα άκρη άκρη, τα πόδια
κρεμασμένα –  και  χαζεύαμε.  Τι  ήρθε σ’  ένα μαστοράκι
τότε και αρχίζει, σιγά σιγά,

Είμαστ’ εμείς Λαμπράκηδες

της νιότης πρωτοπόροι…

Από κοντά  κι  εμείς.  Ο μάστορας,  ο  μάστρο-Νίκος,  μας
έβαλε  κατσάδα,  σκάστε  ρε,  θα  μας  ακούσουν.  Δεν
πρόλαβε  να  το  πει  και  βλέπουμε  καμιά  εικοσαριά
χωροφύλακες με  τα  πηλήκια να μπουκάρουν στο  γιαπί
και ν’ αρχίζουν ν’ ανεβαίνουν τη σκάλα για την ταράτσα.
Τα  μαστοράκια  σαλτάραμε,  άλλος  εδώ,  άλλος  εκεί,
κρυφτήκαμε. Το μάστρο- Νίκο τον μπαγλάρωσαν και τον
πήραν στο Τμήμα… Ακόμα μέσα είναι, χαχα… 

115


	Περιμένοντας τη γεμιστή σπλήνα
	Τηλεφωνικός μονόλογος
	Κιλελέρ
	Είμαστ’ εμείς Λαμπράκηδες

